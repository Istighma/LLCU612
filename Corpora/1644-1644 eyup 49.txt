



1 [İç Kapak] Defterdeki kayıtlar hakkında bilgi notu / 47

2 [1a-1, Arapça] Ahmed Efendi b. Mustafa’nın Hasköy niyâbetinin başlangıcı / 47

3 [1a-2] Himmet b. Abdullah’ın Tanaş v. Yani’de kalan alacağının miktarının 
tespiti ve ödenmesine hükmedildiği / 47

4 [1b-1] Yani v. Andreçabo’nun bağını Yani v. Mihal’e sattığı / 48

5 [1b-2] Sâkine Hatun bt. Ali’nin vârisi olmadığı için muhallefâtının beytülmâle ait 
olduğu ve evinin müzayede ile Rahime Hatun bt. Handan’a satıldığı / 49

6 [2a-1] Mahmud Çelebi b. Mehmed’in kendi tasarrufunda bulunan vakıf evin 
süknâsını Meryem Hanım bt. Mehmed’e icar ettiği / 50

7 [2a-2] Âişe Hatun bt. Süleyman ile zevci Mehmed b. es-Seyyid Mustafa’nın satın 
aldıkları evde eşit hisse ile ortak oldukları / 51

8 [2b-1] Musa b. Ali’nin vefat eden kardeşi Mustafa Beşe’den miras kalan evini 
Nesli Hatun bt. Mehmed’e sattığı / 52

9 [2b-2, Arapça] Ümmühâni Hatun bt. Ali ile kocası İbrahim b. Hamza’nın 
muhâlaa ile boşandıkları / 52

10 [3a-1] Meryem Hatun bt. Mehmed’in boşandığı zevci Hüseyin Beşe 
b. Cihân’dan talep ettiği alacak için sulh oldukları / 53

11 [3a-2, Arapça] Sitti Hatun bt. Mehmed ile zevci Mehmed b. Davud’un muhâlaa 
ile boşandıkları / 54









12 [3a-3] Subaşı Süleyman Bey b. Abdullah’ın Ahmed ve Hüseyin adlı kişilerdeki 
alacağını bahane ederek Mahmud Halîfe b. Hüseyin’e emanet verdikleri 
eşyalarını almak istediği  / 54

13 [3b-1] Keraçşo bt. Yani’nin değirmen hisselerinin Todoş 
v. Andriye’ye satıldığı / 55

14 [3b-2] Mustafa Bey b. Arslan Paşa’nın Hüseyin Ağa b. Abdüddâim’e 
deyni olduğu / 56

15 [4a-1] Fıtık hastası olan Kosta v. Kosta’nın Zagori v. Dimo tarafından tedavi 
edileceği / 56

16 [4a-2] Todori v. Kosta’nın bostan ve harman yerini Yani v. Nikola’ya sattığı / 57

17 [4a-3] Yorgi v. Mihal’in menzilini Yorgi v. Yani’ye sattığı / 57

18 [4b-1] Ali Beşe b. Abdullah’ın samanlığını el-Hâc Ahmed b. Seydi’ye sattığı ve 
bedelini koyun bedelinden borcu ile takas ettikleri / 58

19 [4b-2] Râbia Hatun bt. Mehmed Efendi’nin menzil ve bağını Fâtıma Hatun 
bt. İsmail’e sattığı, ayrıca yedi parça tarlanın tasarruf hakkını devrettiği / 59

20 [5a-1, Arapça] Âişe Hatun bt. Ferhad’ın Seyyâre bt. Abdullah adlı Rus asıllı 
câriyesini âzat ettiği / 60

21 [5a-2] İstirati v. Valako’nun menzilini ve bağ hisselerini Petro v. Pahso’ya sattığı 
ve tasarrufunda bulunan sekiz parça tarlanın tasarruf hakkını devrettiği / 61

22 [5b-1] Estaşno v. İstemad’ın menzilini ve bağ hisselerini Kanalo v. Yani’ye sattığı 
ve tasarrufunda bulunan yedi parça tarlanın tasarruf hakkını devrettiği / 62

23 [6a-1] Halil Çelebi b. Hüdâverdi’nin ayrılması nedeniyle Himmet’in yetimlerine 
zevcesi Nâzenin bt. Abdullah’ın vasî tayin edildiği ve yetimlere ait paraları 
Halil Çelebi’den teslim aldığı / 63

24 [6a-2] Âişe Hatun bt. Ali ile el-Hâc Cafer b. Mehmed’in birbirlerine karşılıklı 
olarak mülk menzillerini sattıkları (takas ettikleri) / 64

25 [6b-1] Kiryazi v. Dimitri’nin bağını Avram v. Yani’ye sattığı / 65

26 [6b-2] Mehmed b. Ahmed’in bazı eşyalarını hastalığı sırasında kendisine bakan 
Mustafa b. Mahmud’a verdiği / 65

27 [6b-3] Yani v. Mavrodi’nin babası öldüğünde çobanlığını yapan Yani 
v. İstati’den elindeki koyunların bedelini talep ettiği ve ödemesine 
hükmedildiği / 66









28 [7a-1] Emine Hatun bt. Abdülkadir’in Nasuh Dede Vakfı’na olan borcunu 
ödediği ve vakfa istiğlâlen sattığı evini geriye aldığı  / 67

29 [7a-2] Manto v. Mihal’in Dimo v. Andriye’ye satın aldığı koyunların bedelinden 
borcu olduğu / 67

30 [7b-1] Dado v. Duka zevcesi Zakenova bt. Dimo’yu nafakasız bıraktığı için 
günlük beş akçe nafaka tayin edildiği / 68

31 [7b-2, Arapça] Yani v. Angeli’nin evini Petko v. Panayot v. Yani’ye sattığı / 68

32 [7b-3, Arapça] Panayot v. Yani’nin evini merhum Yakub Usta Vakfı’na bey‘ bi’l-
istiğlâl yoluyla sattığı / 69

33 [8a-1] Mehmed Beşe, Ali Bey ve Süleyman Beşe’nin menzillerini Hasan Beşe 
b. Cafer ile zevcesi Belkıs bt. Abdullah’a sattıkları / 69

34 [8a-2] Fâtıma bt. Abdullah’ın menzilini torunu İsmihân bt. Mahmud’a 
hibe ettiği / 70

35 [8a-3] Mehmed Efendi b. Haydar’ın Rus asıllı câriyesi Gülistan 
b. Abdülmennân’ı âzat ettiği / 71

36 [8a-4] Emin Mustafa Vakfı’nın mütevellisi Ömer Halîfe b. Musa görevini 
yapamadığından mürtezikanın talebi ile yerine Mehmed Halîfe b. Mehmed’in 
tayin edildiği / 72

37 [8b-1] Meryem bt. Mehmed ile Ümmühâni bt. Ahmed’in birbirleri ile olan 
alacak davasından sulh oldukları / 72

38 [8b-2] Abdurrahman Çelebi b. Abdürrahim’in Râbia bt. Sefer’i boşayıp mehir 
borcunun bir kısmını ödediği, kalanının zimmetinde olduğu / 73

39 [9a-1, Arapça] Minnet b. Mustafa’nın zevcesi Servinaz Hatun bt. Abdullah’a 
borcu olduğu / 74

40 [9a-2] Hasan ve Mustafa b. Mehmed’in Ömer Beşe b. Osman tarafından 
kullanılan tarlaları hakkındaki davalarının on beş seneyi geçtiği için 
kabul edilmediği / 74

41 [9a-3] Receb b. Ahmed’in vârisi olmadığından muhallefâtının beytülmâle 
ait olduğu ve beytülmâl emini Mehmed Ağa b. Abdi’nin el-Hâc Bilâl’deki 
alacağını tahsil ettiği  / 75

42 [9b-1, Arapça] Mehmed adlı kişinin Bâli Hâce Vakfı’na mütevelli olarak 
tayin edildiği / 76









43 [9b-2, Arapça] Mustafa Bey’in Çerkes asıllı Dilâver b. Abdullah adlı kölesini 
âzat ettiği / 76

44 [9b-3, Arapça] Mehmed b. Mehmed’in Bâli Hâce Vakfı’na mütevelli olarak 
tayin edildiği / 77

45 [9b-4] Kara Mehmed b. İbrahim’in Mankola’yı hançer ile yaraladığı / 78

46 [10a-1] Âlime bt. Abdullah’ın evini Mustafa b. Mahmud’a sattığı / 78

47 [10a-2] Ebûbekir b. Abdullah’ın Ebûbekir b. Hamza’yı taş ve asâ 
ile vurarak yaraladığı / 79

48 [10a-3] Zağraka v. Yani adlı tabibin Toros v. Bedros’un fıtık hastalığını 
tedavi edeceği / 79

49 [10a-4] Noksan hüccet / 80

50 [10b-1] Sefer Bey b. Murad’dan miras kalan evin hisselerini diğer vârislerin 
zevcesi Sitti Hatun bt. Mehmed’e sattıkları ve evin tamamının Sitti Hatun’un 
malı olduğu / 80

51 [10b-2] Mustafa Çelebi b. Şaban’ın ölen babasının Ali Reis’te kalan alacağının 
tahsili için Ramazan b. Dağlı’yı vekil tayin ettiği / 82

52 [10b-3] Piro v. Semo’nun menzil ve bostan yerini Yorgi v. Yani’ye sattığı  / 82

53 [11a-1] Todori v. Üstoyko’nun Matko v. Yuva’ya menzil ve bağ yerini sattığı, 
yirmi parça tarlasını devrettiği / 83

54 [11a-2] Hırsevenon v. Paskal’ın zimmetinde Ayastefanos köyü zimmîlerine 
borcu olduğunu ikrar ettiği / 83

55 [11a-3, Arapça] Hatice bt. Osman ile kocası Handan b. Abdullah’ın muhâlaa ile 
boşandıkları / 84

56 [11a-4] Vefat eden Meryem bt. Abdullah’ın muhallefâtından 
beytülmâl hissesinin tahsili için menzilinin müzayede ile Yahya 
b. Abdullah’a satıldığı / 84

57 [11b-1] Komiyo v. Frako’nun babalarından miras kalan menzildeki hissesini 
kardeşi Yani’ye sattığı / 85

58 [11b-2] Panayot v. Dimitri ve Horasani bt. İstemad’ın mülk bağı Hüseyin’in 
oğulları Ahmed ve Mehmed’e sattıkları / 86

59 [11b-3] Handan b. Abdullah’ın menzilini Kahraman bt. Abdullah’a sattığı ve 
bedelini zimmetindeki borca takas ettikleri / 86









60 [12a-1] Usta Şaban’ın vakfettiği evin hâkim tarafından Hasan b. Ramazan’a 
tevcîh olunduğu / 87

61 [12a-2] Hüseyin Dayı b. Ömer’in Senadino v. Manol’e ödünç verdiği parayı 
muhallefâtından tahsil ettiği / 88

62 [12a-3] Turgud Dayı b. Hüseyin’in Senadino v. Manol’e ödünç verdiği parayı 
vârislerinden tahsil ettiği / 88

63 [12b-1] Hasan b. Yusuf ’un tasarrufundaki iki tarlayı Mustafa 
b. Mustafa’ya devrettiği / 89

64 [12b-2] Komino v. Yorgi’nin menzil yerini Yani v. Dimitri’ye sattığı / 90

65 [12b-3] Niko v. Kiro’nun tasarrufundaki tarlayı Kanoş v. Zoto’ya devrettiği / 90

66 [12b-4] Dimo v. Lanbo’nun mülk menzil ve bağını Lanbo v. Şiro’ya sattığı / 91

67 [13a-1] Kasım b. Halil’in anne ve babasından intikal eden miras hakkını dava 
etmek ve teslim almak üzere Osman b. Mehmed’i vekil tayin ettiği / 91

68 [13a-2] Fıtık hastası olan Tobaro v. Yuvan’ın Zogro v. Yani tarafından 
tedavi edileceği / 92

69 [13a-3] Felbo, Dimitri ve Yanoli’nin Ebûbekir Paşa’dan iltizama aldıkları üç 
köyden birini Nikola v. Zerendogni’ye iltizama vererek bedelini aldıkları / 92

70 [13a-4] Yusuf Çavuş’un babasından miras kalan evdeki hissesini Mustafa 
b. Kurd’a sattığı / 93

71 [13b-1] Yorgi ve Nikola’nın babalarından miras kalan evdeki hisselerini 
kardeşleri Mihal’e sattıkları / 94

72 [13b-2, Arapça] Hacı Bayram Halîfe b. Aydın’ın zevcesi Fâtıma bt. Hüseyin’i 
bâin talâk ile boşadığı / 94

73 [13b-3] Osman b. Mercan’ın Ahmed b. Abdullah’a menzil ve değirmen hissesini 
sattığı, tasarrufunda olan on kıta tarlayı devrettiği / 95

74 [14a-1] Sefer b. Ali’nin vârislerinden Yunus ve Ali’nin miras bağdaki hisselerini 
Nikola v. Yorgi’ye sattıkları / 96

75 [14a-2] Salamon v. Mosi’nin menzilini Yasef v. Eliyaz’a sattığı / 96

76 [14a-3] Dimitri v. Angilaki’nin mülk menzil, bağ ve samanlığını Manol 
v. İstemad’a bey‘ bi’l-vefâ yoluyla sattığı / 97

77 [14b-1] Âişe Hanım bt. Mustafa Ağa’nın tarlasının sınırını kaydırarak 
bitişiğindeki Sultan Bayezid Vakfı’na ait tarlaya tecavüz ettiği, yapılan keşifle 
eski sınırın tespitine dair / 98









78 [15a-1] Panayot’un oğulları Avyaro ve Dimo’nun mülk menzillerini Yorgi 
v. İstani’ye sattıkları / 99

79 [15a-2] Konda bt. Kuka’nın menzil ve bağlarının vekili vasıtasıyla Rosta 
v. Koçi’ye satıldığı / 100

80 [15b-1] İsmail Çelebi ile Mehmed Çelebi’nin kullandığı Magoliye adlı köydeki 
tarlaların tasarruf hakkının Dimitri v. Todori’ye ait olduğu / 101

81 [15b-2] İsmail Çelebi ile Mehmed Çelebi’nin hak talep ettikleri Yani 
v. Estaşno’nun elindeki evle ilgili davalarından vazgeçtikleri / 101

82 [15b-3] Vakıf menzilin mutasarrıfı vefat edip süknâsının Mustafa’ya 
tevcih olunduğu / 102

83 [15b-4, Arapça] Mumcu Harito v. Rizo’nun İsterpo’nun yetim kızları Agoro ve 
Haydo’ya vasî tayin edildiği / 102

84 [15b-5] Hırasando v. İstemad’ın vârisleri ve muhallefâtına dair / 103

85 [16a-1, Arapça] Hızır Efendi b. Cafer’in Macar asıllı Hüseyin b. Abdullah adlı 
kölesini ölümüne bağlı olarak âzat ettiği / 103

86 [16a-2] Arslan b. Abdullah’ın menzilini Şemsperi Hatun’a sattığı / 104

87 [16a-3] Pananorya bt. Şiro’nun mülk bağının Nikola v. Yorgi’ye satıldığı / 104

88 [16b-1] Kiro v. Andriye’nin tasarrufundaki tarlayı İstali 
v. Dimo’ya devrettiği / 105

89 [16b-2] Âişe Hatun bt. Esad Efendi’nin ekmek fırınının Kiro v. Kosta 
tarafından kiralandığı / 106

90 [16b-3] Vaso v. Kiro’nun mülk bağını içindeki fıçı ile birlikte Nikola 
v. Simo’ya sattığı / 106

91 [17a-1, Arapça] Dimitri’nin vasîsi Enâze bt. Angelo gereğini yapmaktan 
âciz olduğundan Yorgi v. Aleksi’nin birlikte vesayet etmek üzere vasî 
tayin edildiği / 107

92 [17a-2, Arapça] Fâtıma bt. Mustafa ile zevci Hüseyin b. Abdullah’ın 
muhâlaa ile boşandıkları / 107

93 [17a-3] Şaban b. Ebûbekir’in menzilini Belkıs Hatun bt. Mehmed ve Mehmed 
b. Ahmed’e sattığı / 108

94 [17a-4] Helvacı Hamza b. Mehmed’in Bağdâdîzâde Hasan Çelebi b. Ahmed 
Efendi’ye sermaye olarak aldığı para ile dükkânının kirasından 
borcu olduğu / 109









95 [17b-1] Agora ve Morafa’ya miras kalan evin babalarının borçları ve nafaka 
ihtiyaçları için müzayede ile İstati v. Rizo’ya satıldığı / 109

96 [17b-2] Mehmed b. Murtaza’nın mülk bahçesini Abdülkerim Çelebi 
b. Mehmed’e sattığı / 110

97 [18a-1, Arapça] Nesli Hatun bt. Mehmed’in evini Hacı Mehmed Vakfı’na bey‘ 
bi’l-istiğlâl yoluyla sattığı / 111

98 [18a-2] Babası ölen Mustafa b. Mehmed’i annesi Râziye Hatun bt. Abdullah’ın 
yetiştireceği ve babasından kalan evle bir ilgisinin olmadığını ikrarı / 111

99 [18a-3] Yazıcıoğlu Hırsonos v. Paskal, Londari v. Mavrodi ve Mihail 
v. Kosta’nın her birinin Ayastefanos köyündeki zimmîlere borçları 
olduğunu ikrarları / 112

100 [18b-1] Dimitri v. Nikola’nın Süleyman b. Abdullah ile olan ödünç davası için 
Yanaki v. Satoki’yi vekil tayin ettiği / 113

101 [18b-2] Ezmerağda bt. Dini’nin mülk bağını Yamandi v. Manol’e sattığı / 113

102 [18b-3] Sâkine Hatun bt. Ali’nin Emine Hatun bt. Halil’e ödünç verdiği parayı 
tahsil ettiği  / 114

103 [19a-1] Hatice Hatun bt. Hanefi’nin yüz elli riyâlî kuruş vakfettiğine dair 
vakfiye kaydı / 114

104 [19b-1] Vefat eden İsmail Bey’in mahlûl olan timarının ferâğ işlemleri ve 
ferâğ bedeline dair oğlu Hasan’ın vasîsi Musli Bey ile Mustafa Bey b. Ali 
arasındaki işlemler / 116

105 [19b-2, Arapça] Babası ölen Bergos v. Serkis adlı çocuk için nafaka tayini / 117

106 [20a-1] Yorgi v. Doreşi’nin zevcesi Vasiliki bt. Aslan’ı boşadığı / 118

107 [20a-2] Kadri Bey’in Mahmud Ağa b. Abdülmennân’a sattığı mülk menzil ve 
devrettiği vakıf menzil ile ilgili satış ve devir işlemlerini fesh ve ikāle ettikleri 
iddiası ve ispat edemediği / 118

108 [20b-1] Povderyani adlı köy halkına vekâleten cizye tahsilâtı yapan 
Yano v. Minho’nun Yorgi v. Jolo’nun cizye borçlarını talep ettiği ve 
sulh oldukları  / 119

109 [20b-2] Mehmed Efendi, Şah Mehmed Çelebi ve Musa Çavuş’un evlâdına ait su 
bıçkısı hisselerinin Hızır Efendi b. Cafer’e satıldığı / 120

110 [21a-1] Afîfe Hatun’un tasarrufundaki vakıf çayırı Receb b. Ahmed’e devrettiği 
ve temessük talebi / 121









111 [21a-2] Yamandi v. Tanaş’ın tasarrufunda olan on dört vakıf tarlayı Yani 
v. İstemad’a devrettiği / 122

112 [21b-1] Sultana bt. Memişah ile Papa Hatun bt. Kasım’ın sahip oldukları bağları 
mukāyaza usulüyle karşılıklı olarak birbirlerine sattıkları / 122

113 [21b-2] Abdüllatîf b. Abdullah’ın boşandığı zevcesi Ümmühâni bir başkasıyla 
evlendiği için yanında bulunan kızı Fâtıma’yı bakımını taahhüt eden 
Mehmed Çelebi b. Musa’ya verdiği / 123

114 [22a-1] Kâmile bt. Abdullah’ın vârislerinden Sefer ve Mustafa’nın mirastan 
paylarına düşen ev hissesini Rıdvan b. Abdullah’a sattıkları / 124

115 [22a-2] Dimo v. Yani’nin mülk meyhânesinin yarı hissesini Niko 
v. Batoş’a sattığı / 125

116 [22a-3] Sadreddin Efendi b. Mehmed’in oğlunu ölümünden sonra borçlarını 
ödemek için vasî tayin ettiği ve Boyacılar Çarşısı’ndaki dükkânını daha önce 
Ahmed Çelebi’ye hibe ettiği / 125

117 [22b-1] Mehmed Ağa’nın evlâdı Fâtıma, Havva ve İsmihân’ın orman, bağ ve 
menzili Fâtıma Hatun bt. Mehmed Efendi’ye sattıkları / 126

118 [22b-2] Mihal v. Yani’nin Panayot v. Yorgi’nin tarlasını tasarrufuna engel 
olduğu iddiası, tarlanın otuz seneden beri Panayot’un babası Yorgi’nin 
tasarrufunda olduğu / 127

119 [23a-1] Yorgi v. Nikola’nın Panayot v. Yorgi’ye mülk menzili ile tarla ve bağın 
yarım hissesini sattığı / 128

120 [23a-2, Arapça] Meryem Hatun bt. Mehmed ile zevci Baba Yusuf b. Mustafa’nın 
muhâlaa ile boşandıkları / 129

121 [23a-3] Kavlak Dilsiz Hatun’un vakfettiği evin süknâsının Şaban b. Mustafa’ya 
tevcih olunduğu / 129

122 [23b-1, Arapça] Cennet Hatun bt. Ali’nin evini Davud Paşa Vakfı’na bey‘ bi’l-
istiğlâl yoluyla sattığı / 130

123 [23b-2] Sâliha Hatun bt. Turâbî’nin menzilini Mustafa Bey 
b. Aydın’a sattığı / 131

124 [23b-3] Mahmud Çelebi b. Abdullah ile zevcesi Fâtıma Hatun bt. İbrahim’in 
ortak menzillerinin Hatice Hatun bt. Hanefi’ye satıldığı / 132

125 [24a-1] Bağdâdîzâde Hasan Efendi b. Ahmed Efendi’nin babası Bülbül’e ödünç 
verdiği parayı kefil olan Babuk’tan talep ettiği / 133









126 [24b-1] Sinan b. Sinan’ın kasaplık yaparken Panayot’a verdiği koyunları oğlu 
Andon’dan talep ettiği ve bedel karşılığında sulh oldukları / 133

127 [24b-2] Aksakasos v. Atanaş’ın, Angeli v. Dimo’ya çömlekçi kârhânesini sattığı, 
daha sonra pişman olarak satışı iptal ettikleri ve bedelin iade edildiği / 134

128 [24b-3] Sipâhi Mehmed Bey b. Hasan’dan miras kalan evin borçları 
ve mecnûne olan kızı Âişe’nin nafaka ihtiyacı için Hasan Beşe 
b. Tevekkül’e satıldığı / 135

129 [25a-1, Arapça] Âişe bt. Hüseyin Bey adlı kız için babası üzerine 
nafaka tayin edildiği / 136

130 [25a-2] Franko v. İstamo’nun Polo v. İsteryano’ya sattığı iki yüz seksen baş 
koyunun bedeline tamamen tahsil ettiği / 136

131 [25b-1] Nikola v. Aleksi’nin tasarrufundaki vakıf tarlayı Hatice Hatun 
bt. Mehmed Bey’e devrettiği / 137

132 [25b-2] Vefat eden Yusuf Ağa b. Hüseyin’in borçları ve vârislerinin nafaka 
ihtiyacı için menzilinin Fâtıma Hatun bt. Mirza’ya satıldığı, tasarrufundaki 
tarlalarının da devredildiği / 138

133 [26a-1] Riga v. Dini’nin Yuvan v. Petro ile Yani v. İstiko’da koyun satışından 
alacağı olduğunun tespiti ve ödenmesinin talep edildiği / 139

134 [26a-2, Arapça] Aleksi v. Yani’nin evini Fütûha Hatun Vakfı’na bey‘ bi’l-istiğlâl 
yoluyla sattığı / 140

135 [26b-1, Arapça] Ali b. Mustafa’nın Mehmed b. Veli’nin yetim oğlu Mustafa’ya 
vasî tayin edildiği / 140

136 [26b-2] Nevruz v. Mıgırdiç’in boş arazisini Arzuman v. Gazal’a sattığı ve 
bedelini tahsil ettiği / 141

137[26b-3] Fıtık hastası olan Yani v. Yorgi’nin Zogro v. Yani tarafından 
tedavi edileceği / 141

138 [26b-4] Defterdar Ömer Efendi’nin oğulları Mehmed Bey ile Mustafa Bey’in 
tasarruflarındaki vakıf bostan yerini Receb Ağa’ya tefvîz ettikleri / 142

139 [27a-1, Arapça] Kurşuncu Hasan Beşe’nin evini Veli b. Ali’ye sattığı / 143

140 [27a-2, Arapça] Veli b. Ali’nin evini Surûrî Ağa Vakfı’na bey‘ bi’l-istiğlâl 
yoluyla sattığı / 144

141 [27b-1] Kara Mustafa Ağa’nın Küçükköy civarında açtığı kuyulardan çıkan 
suyun İstanbul’daki evine akıtılması için yapılan keşfe dair / 144









142 [27b-2] Koçi Bey b. Yakub’un tasarrufundaki tarlayı Ali b. Kasım ve Laska 
v. Manol’e devrettiği / 145

143 [28a-1] Ahmed Efendi b. Yahya Efendi ile komşusu Ahmed Halîfe’nin 
evlerine yaptıkları ilâvelerin zararı konusunda birbirlerinden şikâyetçi 
olmaları üzerine keşif yapıldığı ve şikâyet konusu olan yapıların 
kaldırılmasına dair  / 146

144 [28a-2] Dimo v. Andriye’nin Manko v. ( ) zimmetindeki alacağının bir kısmına 
Yorgi v. Nikola’nın kefil olduğu / 147

145 [28b-1] Kanile v. Yani’nin Yani v. Dimitri’ye bostan yeri ile dut ağaçlarını sattığı 
ve iki tarlanın tasarruf hakkını devrettiği / 148

146 [28b-2] Cuma b. Mehmed’in zevcesi Sâliha bt. Abdullah’ı mehir ve iddet 
nafakasını vererek üç talâk ile boşadığı / 149

147 [28b-3] Nikola v. Angeli’nin İstemad’ın çocukları Kosta, Yando, Dimitri ve 
Petro’ya menzilini sattığı ve tasarrufundaki on tarlasını devrettiği / 149

148 [29a-1, Arapça] Dimo v. Avyoro’nun Andriye v. Todori’nin vârisi olduğunun 
şahitler vasıtasıyla tespit edildiği / 150

149 [29a-2] Müteveffa Hasan Şeyyiânî Bey’in Haydar Kethüdâ b. Hasan’a 
sağlığında çiftlik ile üç bağını sattığı, çayır ve tarlalarını devrettiği, bedelini 
Haydar Kethüdâ’ya olan borcu ile takas ettikleri / 151

150 [29b-1] Yorgaki v. Dimitraki’nin Yani v. İstemad ile Zafir v. Panayot’a menzil ile 
iki bağdaki hisselerini sattığı / 152

151 [29b-2, Arapça] Armağan v. Paros’un Dimoroşo v. Yani’ye borcu 
olduğunu ikrar ettiği / 153

152 [29b-3] Fıtık hastası olan Siyâmi b. Ali’nin Zogro v. Yani tarafından 
tedavi edileceği / 154

153 [30a-1] Yani v. Yorgi’nin tasarrufundaki tarlayı Panayot 
v. İstadi’ye devrettiği / 154

154 [30a-2] Bayram b. Abdullah’ın bağını Monoso v. Petro’ya sattığı / 155

155 [30a-3] Niko v. Verana’nın tasarrufundaki tarlayı damadı Andriye 
v. Dedo’ya devrettiği / 155

156 [30b-1] Kosta v. Yani’nin menzildeki üçte bir hissesini Todori 
v. Kosta’ya sattığı / 156









157 [30b-2] Todori v. Dimitri ile kardeşi Dimitri’nin menzillerini Kosta 
v. Lambo’ya sattıkları / 157

158 [30b-3] İstavroz v. Manol’ün zevcesinden miras kalan bağı Mustafa Bey 
b. Kasım’a sattığı / 157

159 [31a-1] Hâssa doğancılardan Dimitri v. Pendazi ile Palalego v. Manol’ün köy 
ahalisi ile birlikte vergi vermeye razı oldukları / 158

160 [31a-2] Emine Hatun bt. el-Hâc İbrahim’in Rus asıllı Avika bt. Ahnad adlı 
câriyesini âzat ettiği / 159

161 [31a-3] [Elise] bt. Yani’nin Androni v. Dersu ile nikâhlandıkları / 159

162 [31b-1] Mehmed b. Osman’ın menzildeki hissesini Âişe Hatun bt. Abdullah’a 
sattığı ve bedeli borcu ile takas ettikleri / 160

163 [31b-2] Mehmed Beşe b. Osman’ın Âişe Hatun bt. Abdullah’tan satın 
aldığı menzilin yarı hissesinin vekâleti olmadığı halde Nasuh Halîfe 
b. Mehmed tarafından Âişe Hatun’a satıldığı, satışın iptali ve bedelinin 
ödenmesine dair / 160

164 [32a-1, Arapça] İbrahim Bey b. Hamza’nın evini Cafer Beşe b. Abdullah ile 
zevcesi Fâtıma Hatun bt. Abdurrahman’a sattığı / 162

165 [32a-2] Ebûbekir b. Mehmed’in evini Yusuf b. Abdullah’a sattığı / 162

166 [32a-3, Arapça] Râbia Hatun bt. Süleyman ile kocası Kadri b. Ahmed’in 
muhâlaa ile boşandıkları / 163

167 [32b-1] Çoban Panayot v. Yani ile Hamadinos v. Yorgi adlı çobanın koyun 
alışverişi yaptıkları, bedelin bir kısmının nakit ödendiği, kalanı karşılığında 
koyun verildiği / 164

168 [32b-2] Âişe Hatun bt. Mehmed’in tamir ettirdiği vakıf eve yapılan masrafın 
tespiti için keşif yapıldığı / 164

169 [33a-1] Mustafa Beşe b. Ebûbekir’in bahçesini Mahmud b. Yunus ile zevcesi 
Mülâyim bt. Abdullah’a sattığı / 165

170 [33a-2, Arapça] Hasan Bey b. Abdülmennân ve zevcesi Vildan Hatun 
bt. Abdullah’ın evlerini merhum el-Hâc Ahmed el-Habbâz Vakfı’na bey‘ bi’l-
istiğlâl yoluyla sattıkları / 166

171 [33a-3] Vakıf evde vakfiyeye aykırı olarak oturan Râziye bt. Abdullah’ın 
çıkarılmasına dair / 167









172 [33b-1, Arapça] Mehmed b. İsmail’in zevcesi Âişe Hatun bt. Ali’ye 
borcu olduğu / 168

173 [33b-2] Yamandi v. Atanaş’ın evini yeniçerilerin altmış sekizinci odasının vakıf 
nukuduna bey‘ bi’l-istiğlâl yoluyla sattığı / 168

174 [34a-1] Panayot v. Yani’nin Dimitri’ye koyun sattığı ve bedelini Dimitri’ye olan 
borcu ile takas ettikleri / 169

175 [34a-2, Arapça] Emine Hatun bt. Abdullah ile kocası el-Hâc Atâ b. el-Hâc 
Mehmed’in muhâlaa ile boşandıkları / 170

176 [34a-3] Hüseyin Bey b. Hasan ile zevcesi Fâtıma Hatun bt. Mustafa’nın vekilleri 
vasıtasıyla boşandıkları / 170

177 [34b-1] Yamandi v. Atanaş’ın evini yeniçerilerin altmış sekizinci odasının vakıf 
nukuduna bey‘ bi’l-istiğlâl yoluyla sattığı / 171

178 [34b-2] Nikola ve Yani’nin derede boğularak ölen Karaca v. Petko için 
Petko ve Vaso hakkında açtıkları davadan vazgeçtikleri / 172

179 [34b-3] Nikola v. Preşkova’ya miras kalan evin İstoyani 
v. İstiko’ya satıldığı / 173

180 [35a-1] Fıtık hastası olan Çoban Yuvan v. Todori’nin tabip Zogro v. Yani 
tarafından tedavi edileceği / 173

181 [35a-2] Nikola v. Preşkova’ya miras kalan evin İstoyani v. İstiko’ya satıldığı / 174

182 [35a-3] Vefat eden Panayot v. Benato’nun vârisi oğlu Yanaki’nin babasından 
intikal eden muhtelif şahıslardaki alacaklarının tahsili için yazıcı Yorgaki 
v. Kosta’yı vekil tayin ettiği / 175

183 [35b-1, Arapça] Sâliha Hatun bt. Vildan ile kocası el-Hâc Mustafa Beşe 
b. Ahmed’in muhâlaa ile boşandıkları / 176

184 [35b-2] el-Hâc Sübhanverdi b. Ahmed’in çömlekçi dükkânında ortağı ve 
kiracısı olan Kosta v. Yani ile muhtelif alacak verecek ve kira hakkındaki 
davadan sulh oldukları / 176

185 [35b-3] Todori v. Manol’ün babasından intikal eden mülk bağını Dimo 
v. Nikola’ya sattığı / 177

186 [36a-1, Arapça] Aynî Hatun bt. Sinan ile kocası Yakub b. Murad’ın 
muhâlaa ile boşandıkları / 178

187 [36a-2] Fâtıma bt. Ahmed’in mülk arsasını Oruç Bey b. Ali’ye sattığı / 178









188 [36a-3] Marola bt. Kosta’ya ait olan menzil, bağ ve tarlayı kocasından 
satın aldığı iddiasıyla fuzûlî olarak kullanan Panayot v. Yani’nin 
menedilmesine dair / 179

189 [36b-1] Mehmed b. Hacı Ömer’in miras yoluyla kendisine ve annesi Belkıs 
Hatun’a intikal eden evi Haydar Kethüdâ b. Hasan’ın evi ile takas ettiği 
(mukāyaza usulüyle sattıkları) / 180

190 [37a-1, Arapça] Ahmed b. Hüseyin’in evini Rahime Hatun 
bt. Mustafa’ya sattığı / 181

191 [37a-2] Mehmed Çelebi b. Ahmed Ağa’nın mutasarrıf olduğu vakıf yoğurtçu 
dükkânı harap durumda olup yeniden yapımı için izin verilmesi ve keşif 
yapılmasına dair / 182

192 [37a-3] Hasan Çelebi’nin kızları Ümmühâni Hatun ile Nesli Hatun’un 
babalarından intikal eden menzili Mehmed Bey b. Musa’ya sattıkları / 183

193 [37b-1] Meleksima Hatun’un ölümünden sonraki işler için Mehmed Efendi’yi 
vasî tayin ettiği / 184

194 [37b-2] Cafer b. Aydın’ın vârislerinden kız kardeşi Fâtıma’nın miras hissesi 
karşılığında beş bin beş yüz akçe alarak sulh olduğu / 184

195 [38a-1] Zal Mahmud Paşa Evkafı’na ait harap durumdaki iskele, çeşme ve 
medresenin tamir edildiği ve keşfine dair / 185

196 [38a-2] Mehmed b. Abdullah’ın vefat eden hamal Hasan b. Kenan’da muhtelif 
zahire bedelinden kalan alacağını yetimlerinin vasîsinden talep ettiği / 186

197 [38b-1] Yani v. Yorgi’nin otlatmak için Andriye v. İstati’ye verdiği koyunları 
talep ettiği ve davasını ispat edemediği / 187

198 [38b-2] Ali Bey b. Abdullah’ın tasarrufundaki timarını Ömer Çavuş’a iltizama 
verdiği iddiasıyla bedelini talep ettiği ve iddiasını ispat edemediği için 
davadan menedildiği / 188

199 [38b-3] Âişe Hatun bt. Hasan’ın vakfiyesi / 188

200 [39a-1] Mehmed Ağa b. Ahmed’in kiraladığı vakıf yoğurtçu dükkânının 
kirasının emsalinden yüksek olduğu ve yeniden belirlenmesi talebi üzerine 
eski kirası üzerinden ödemesine karar verildiği  / 190

201 [39a-2] Fâtıma Hatun bt. Haydar’ın bahçesini İbrahim Efendi b. el-Hâc 
Mehmed’e sattığı / 191

202 [39b-1] Yorgi’nin sebzeci dükkânında sattığı sebzelerin parasını alarak kaçtığı 
ve paranın kefillerinden tahsil edildiği / 192









203 [39b-2] Mehmed b. Abdullah’ın vefat eden Hamal Hasan b. Kenan’da kalan 
alacağını yetimlerinin vasîsi olan kardeşi Abdi b. Kenan’dan tahsil ettiği / 192

204 [39b-3] Zamâne Hatun bt. Abdullah’ın arsasını Hasan 
b. Abdullah’a sattığı / 193

205 [40a-1, Arapça] Haydar Kethüdâ b. Hasan’ın evini Hatice Hatun’un zevci için 
kurulan para vakfına bey‘ bi’l-istiğlâl yoluyla sattığı / 194

206 [40a-2] Yorgi v. Avyori’nin samanlığını Yorgi v. Dimitri’ye sattığı / 194

207 [40a-3] Rıdvan b. Abdullah’ın menzilini Hatice Hatun bt. Mehmed 
Bey’e sattığı / 195

208 [40b-1] Bahçede taş çıkarırken taşların altında kalarak ölen Haçuk ve 
Nordik’in cesetlerinin keşfine dair / 196

209 [40b-2] Mehmed b. Abbas’ın suda yıkanırken boğularak öldüğü ve 
cesedinin keşfine dair / 197

210 [40b-3] Vefat eden Mahmud Bey b. Abdullah’ın evinin borçları ve nafaka 
ihtiyacı için Hâfız Mustafa Ağa b. Ali’ye satıldığı / 197

211 [41a-1, Arapça] Ali b. Abdullah’ın oğlu Mustafa üzerine vasî tayin edildiği ve 
ninesi Canfedâ Hatun’un da nâzır olduğu / 198

212 [41a-2] İbrahim Çelebi b. İsmail’in evini Mehmed Çelebi 
b. Mehmed’e sattığı / 199

213 [41b-1] Apostol v. Mihail’in tasarrufundaki tarlayı Yorgi 
v. Kirka’ya devrettiği / 200

214 [41b-2] Apostol v. Mihail’in Lori v. Yadigâr’a iki parça mülk bağını sattığı ve 
tasarrufundaki iki tarlanın tasarruf hakkını devrettiği / 200

215 [41b-3] Yani v. Mihal’in annesinden intikal eden bağını Yani 
v. Yorgi’ye sattığı / 201

216 [42a-1] Dimo v. Kiryazi’nin mülk bostan yerini Yani v. Dimo’ya sattığı / 202

217 [42a-2] Osman b. İskender’in mülk çiftliği ile bağını ve dut ağaçlarını Petko 
v. Vaso’ya sattığı ve çiftliğe bağlı tarlaların tasarruf hakkını devrettiği / 202

218 [42a-3] Âişe Hatun bt. Hasan’ın arsasını Ebûbekir Efendi 
b. Osman’a sattığı / 203

219 [42a-4] Vefat eden Kali bt. Yorgi’nin borçları için evinin yetimlerinin vasîsi 
Nikola v. Yorgi tarafından Yani v. Ergiri’ye satıldığı / 204









 220 [42b-1] Âmine Hatun bt. Hamza’nın mülk evi ile içindeki muhtelif eşyasını 
Safiye Hatun bt. Abdülvehhâb’a hibe ettiği ve buna karşılık yüz kuruşluk bir 
yüzük ile şal aldığı / 205

221 [42b-2] Hasan Beşe b. Mehmed’in menzilinin yarı hissesini zevcesi Râziye 
bt. Maksud’a sattığı  / 206

222 [42b-3] Emetullah bt. Abdi’nin kendisini boşayan Mahmud Efendi 
b. Hasan’dan mehir, nafaka ve diğer haklarını aldığı ve zimmetini 
ibrâ ettiği / 207

223 [43a-1] Hatice Hatun’un evini vakfettiğine dâir vakfiyesi / 207

224 [43a-2] Andron’un Ahmed Dede b. İbrahim’den alacağını talep ettiği ve 
ödemesine hükmedildiği / 209

225 [43a-3] Değirmenin sahibi olan zimmîler tarafından Nikola v. İstirati ve Nikola 
v. Dimitri’ye satıldığı / 209

226 [43b-1] Armaga’nın babası İsterpo v. Andrik’ten miras kalan dükkânlarının 
kirasından amcasının tahsil ettiği beş senelik kirayı tamamen alarak 
zimmetini ibrâ ettiği / 210

227 [43b-2] Ölen Hırso v. Yani’nin beytülmâle intikal eden iki bağının müzayede 
ile Yamandi v. Tıranoz’a satıldığı / 211

228 [44a-1] Ali Beşe b. Abdullah’ın Kigo v. Hristo’ya ev hissesini sattığı ve 
tasarrufundaki tarla hisselerini devrettiği / 212

229 [44a-2] Ali Bey tarafından yakalanan Yusuf b. Abdullah’ın kaçak köle olduğu 
ve sahibi bulununcaya kadar nafaka takdir edildiği / 213

230 [44a-3, Arapça] Âmine bt. Mustafa’nın vasîsi Ali Çelebi b. İbrahim’in 
hıyaneti tespit edildiğinden yerine amcası Ömer Beşe b. Osman’ın vasî 
tayin edildiği / 213

231 [44a-4] Âmine bt. Mustafa’ya vasî tayin edilen Ömer Beşe b. Osman’ın 
eski vasî Ali Çelebi b. İbrahim’in zimmetinde bulunan Âmine’nin parasını 
talep ettiği / 214

232 [44b-1, Arapça] Vasîsi Ömer Beşe b. Osman’ın talebiyle Âmine bt. Mustafa’ya 
nafaka tayin edildiği / 214

233 [44b-2] Yorgi v. İsterpod’un vekili olduğu Yorgaki’nin Andriye v. Panayot’taki 
alacağını talep ettiği, daha önce ödendiği iddiası ve davadan menedildiği / 215

234 [44b-3] İsak v. David’in evini David v. Yasef ’e bey‘ bi’l-vefâ ile sattığı ve bir yıl 
içinde bedelini ödeyip geri almazsa satışın kesin satış (bey‘-i bât) olacağı / 215









235 [44b-4] Meteçso v. Setafo’nun Pano v. Piyo’ya bir parça mülk bağını sattığı ve 
tasarrufundaki bir parça tarlayı devrettiği / 216

236 [45a-1] Ali Beşe b. Abdullah’ın Mehmed b. Abdullah’a sattığı koyun bedelinden 
kalan alacağını talep ettiği / 217

237 [45a-2] Armaga v. Yani ve Rizo v. Lambo’nun kasap dükkânında satıcıları olan 
Panayot v. Yani’den sattığı etin bedeli olan alacaklarını talep ettikleri / 217

238 [45a-3, Arapça] Şeyh Abdullah b. İsâ Efendi’nin Hâfız Ali Efendi’nin 
çocuklarının vasîsi Âmine bt. Abdullah üzerine hasbî nâzır tayin 
edildiği / 218

239 [45a-4] Yani v. Minho’nun mülk bağını Tanaş v. Simo’ya sattığı ve 
bedelini tahsil ettiği / 219

240 [45b-1] Mehmed Beşe b. Abdullah’ın evini İbrahim Çelebi 
b. İsmail’e sattığı / 219

241 [45b-2] Mehmed b. Abdullah’ın Dimo v. Minho ile ortak olarak Ali Beşe 
b. Abdullah’tan koyun aldıkları ve Dimo’nun kendi payına düşen borcu 
ödemekten kaçındığı iddiasını ispat edemediği / 220

242 [45b-3] Hüseyin b. Osman’ın vefat eden ve vârisi olmadığı için 
muhallefâtı beytülmâle kalan Murad b. Musa’ya mudârebe yoluyla verdiği 
bin akçeyi talep ettiği / 221

243 [46a-1] Yorgi v. İstadi’nin iki kadındaki alacağının tahsili için Yorgi 
v. Apostol’ü vekil tayin ettiği / 222

244 [46a-2] Merhum Hâfız Ali Efendi’nin yetimlerinin vasîsi Şeyh Abdullah Efendi 
vesayeti yerine getiremediği için feragat edip yerine anneleri Âmine Hatun 
bt. Abdullah’ın vasî tayin edildiği  / 222

245 [46a-3] Rizor v. Şiro’nun menzilini Şiro v. Nikola’ya sattığı ve bedelini 
tahsil ettiği / 223

246 [46a-4, Arapça] Âişe Hatun bt. Mehmed ile kocası Süleyman b. Mehmed’in 
muhâlaa ile boşandıkları / 224

247 [46b-1] David v. Senamo’nun menzildeki yarım hissesini kardeşinin oğlu Niko 
v. Dimo’ya hibe ettiği ve tasarrufundaki dört kıta tarladaki yarım hissesini 
bedeliyle devrettiği  / 224

248 [46b-2] Emetullah bt. Abdi’nin boşandığı Mahmud Efendi b. Hasan’dan olan 
kızı Âişe’nin bakımını nafaka talep etmeksizin üstlendiği  / 225









249 [46b-3] Amersine bt. Yorgaki’nin vekili olan annesi Matakşine tarafından 
Dimo v. Armağan ile nikâhlandıkları / 226

250 [46b-4, Arapça] Aydın Beşe b. Süleyman’ın evini merhum Hasan Ağa Vakfı’na 
bey‘ bi’l-istiğlâl yoluyla sattığı / 226

251 [47a-1, Arapça] Merhum Hâfız Ali Efendi’nin evlâdı Mehmed, Mustafa ve 
Havva için nafaka tayin edildiği / 227

252 [47a-2, Arapça] Kiryako v. Kostakarilo’nun zevcesi Yanola 
bt. Nikola’yı boşadığı / 228

253 [47a-3] Hacı Ali b. Ramazan’ın vefat eden zevcesi Âişe Hatun bt. Mahmud’un 
mirasından hissesine düşeni kızı Âişe’ye hibe ettiği / 228

254 [47b-1] Berber Mehmed Beşe b. Abdullah’ın mülk menzilini İbrahim Çelebi b. 
İsmail’e sattığı / 229

255 [47b-2] Yani v. Hristodolo’nun evini Büyük Espelinor Manastırı Vakfı’na sattığı 
ve bedelini tahsil ettiği / 230

256 [48a-1] Ali Efendi b. Hüsrev’in evini, bahçesini ve bağını Mehmed Bey 
Evkafı’na bey‘ bi’l-istiğlâl yoluyla sattığı / 230

257 [48a-2, Arapça] Selime Hatun bt. Yusuf ile kocası Ahmed Halîfe b. İslâm’ın 
muhâlaa ile boşandıkları / 231

258 [48a-3, Arapça] Yorgi v. Dimo’nun Mustafa Beşe b. Abdülmennân’a 
borcu olduğu / 232

259 [48b-1] Kara Mustafa Ağa’nın Suyolcu köyünde tarladaki kuyulardan çıkardığı 
suyu evine ulaştırmak için Sultan Bayezid Evkafı su yoluna dahil edeceği, 
suyun miktarının ölçülmesi için keşif yapıldığı  / 232

260 [48b-2] Ölen Berteme v. Andon’un mirasçılarının kendilerine intikal eden 
mülk evi Domaniko v. Andon’a sattıkları / 234

261 [49a-1] Rahime Hatun bt. Kasım’ın Sâime Hatun bt. Bayram’a borcu olduğu ve 
karşılığında menzilini rehin olarak verdiği / 235

262 [49a-2] Nikola v. Yorgi’nin mülk menzilini Nikola v. Mihal’e sattığı / 235

263 [49a-3] Receb b. Uzun Ali’nin boşadığı Rahime bt. Kurd’dan olan kızı Âişe’ye 
nafaka tayin edildiği  / 236

264 [49a-4] Hüseyin Çelebi b. Ömer’in Niko v. Yani ile kardeşi Kiro’daki 
alacağının bir kısmının vekili olan kardeşi Ali Bey tarafından tahsil edildiği 
ve kalanından borçlular ile kefillerinin zimmetlerinin ibrâ edildiği / 236









265 [49b-1] İstati v. Yorgi’nin tasarrufundaki tarlayı Hristo 
v. İskarlet’e devrettiği / 237

266 [49b-2] Andon v. Kiryaki’nin Todori v. Yorgi’ye iki mülk bağını sattığı ve 
tasarrufundaki yirmi tarlayı devrettiği / 238

267 [49b-3] Varto v. Yani’nin tasarrufundaki tarlayı Kirko 
v. Niko’ya devrettiği / 238

268 [50a-1] Hatice bt. Mehmed’in tasarrufundaki vakıf evin süknâsını Mehmed 
Çelebi b. Mehmed’e ferağ ettiği / 239

269 [50a-2] Tanaş v. Ergiri’nin mülk bağını Ergiri v. Keyoflo’ya sattığı / 240

270 [50a-3] Eminzâde Mustafa Efendi b. İbrahim Efendi’nin Hüseyin Ağa 
b. Abdülmuîn’e mülk çiftliğini sattığı ve tasarrufunda olan on sekiz tarla, dört 
çayır ve bir bostanını devrettiği / 240

271 [50b-1] Karçak v. Yanaki’nin Meldos v. Dador’dan kira alacağını talep ettiği, 
Meldos’un parayı Karçak’ın cerîmesi için harcadığı / 242

272 [50b-2] Hırsafine bt. Andriye’nin oğlu Dimitri v. Nikola’nın boşandığı 
kocası Dado v. Lâf ’a olan borcuna kefil olduğu ve Dado ile zevciyyete dair 
davasından vazgeçtiği / 242

273 [51a-1] Handan Bey b. Abdullah’ın evinin yarı hissesini kızı 
Sâliha’ya sattığı / 243

274 [51a-2, Arapça] Hasan b. Abdullah’ın evini merhum Mustafa Çavuş Vakfı’na 
bey‘ bi’l-istiğlâl yoluyla sattığı / 244

275 [51a-3] Küttâb zümresinden Osman Çelebi’nin evinde toplanarak içki içip fısk 
ve fücûr eden kişilerin subaşı ve çorbacı tarafından basıldıkları / 245

276 [51b-1] Âişe bt. Hasan’ın menzil arsasını vakf ettiği; Hacı Abdullah Çelebi 
b. İbrahim’in Fâtıma bt. Memi’nin haksız yere tasarruf ettiği iddiasıyla davacı 
olduğu arsanın bir kısmının Fâtıma’nın mülkü olduğu  / 245

277 [51b-2] Minho v. Mano’nun üç tarlasını Yani v. Minho’ya devrettiği / 246

278 [52a-1] Yani v. Dimo’nun tasarrufundaki tarlanın yarı hissesini Tanaş 
v. Kini’ye devrettiği / 247

279 [52a-2] Mustafa Kethüdâ b. Ebûbekir’in menzilini Mehmed Beşe 
b. Zünnûn’a sattığı / 248









280 [52a-3] Fâtıma ve Râbia hatunların oturduğu Fâtıma Hatun Evkafı’na 
ait ev harap durumda olup keşfi ve kendi mallarıyla yeniden yapmalarına 
izin verildiği / 248

281 [52b-1] Mustafa Beşe b. Abdullah’ın menzilini Yorgi v. Dimo’ya sattığı / 249

282 [52b-2] Avyori v. Rizo’nun mülk bostan yerini Nikola v. Yani’ye sattığı / 250

283 [52b-3] Apostol v. Dimo’nun Tanaş v. Lambo’ya mumhâne ile oda ve bakkal 
dükkânındaki hissesini devrettiği ve mumhânedeki mum yağını sattığı / 251

284 [53a-1] Mütevelli tarafından tamir ettirilen Merkez Muslihiddin Efendi 
Vakfı’na ait hamamın keşfi ve maliyetinin belirlenmesi / 252

285 [53a-2] Merkez Muslihiddin Efendi Vakfı’na ait hamamın harap 
durumda olan yerlerinin tamiri için mütevelli Şeyh Ali Efendi b. Nasuh 
Efendi’ye izin verildiği / 253

286 [53a-3] Şeyhülislâm Ebû Said Efendi’nin ev satın alması / 253

287 [53a-4] Nikola v. Mihal’in mülk bağını Nikola v. Yorgi’ye sattığı / 254

288 [53b-1] Kenan b. Abdullah’ın evini Şeyhülislâm Ebû Said Efendi’ye sattığı / 254

289 [53b-2] Preşkovi’nin kızları Pagona ve Zafire’nin daha önce Andriye v. Yani’ye 
sattıkları mülk menzil hakkında açtıkları gabn davasından bedel karşılığında 
sulh oldukları / 255

290 [53b-3] Yorgi v. Apostol’ün Panayot v. Paros’a çobanlık yaptığı ve ücretini talep 
ettiği, davasını ispat edemediği için menedildiği / 256

291 [54a-1] Vefat eden Derviş Ahmed’in zevcesi Kâtibe Hatun bt. Abdülmennân’ın 
mehir ve miras hissesi karşılığında muhtelif eşyayı oğlu Derviş 
Mehmed’den aldığı  / 257

292 [54a-2] Yorgi v. Nikola’nın mülk bostan yerini Dimitri v. Todori’ye sattığı / 257

293 [54b-1] Yani v. Dimo’nun mülk bostan yerini Zogro v. Yani’ye sattığı / 258

294 [54b-2] Nurullah Efendi b. İslâm Kahire’ye gideceğinden cüzhanlık görevi için 
yerine Yakub Halîfe b. Mansur’u kaymakam nasbettiği / 259

295 [54b-3] Osman Çelebi b. Kasım’ın zevcesi Ümmühân Hatun bt. Mehmed’den 
karz olarak aldığı parayı ödediği ve borcuna karşılık rehin olan evinin 
rehinden çıkarıldığı / 259

296 [54b-4, Arapça] Âmine Hatun bt. Kurd Çavuş ile kocası Mehmed Beşe 
b. Abdullah’ın muhâlaa ile boşandıkları / 260









297 [55a-1, Arapça] Hatice Hatun bt. Ali ile kocası Ali Beşe b. Abdullah’ın muhâlaa 
ile boşandıkları / 260

298 [55a-2] Hasan Paşa b. Hızır’ın mülk menzilini zevcesi Havva 
Hatun’a sattığı / 261

299 [55a-3] Yorgi v. Toyo’nun menzil yerini Rizo v. Apostol’e sattığı / 262

300 [55b-1] Mustafa Beşe b. Hasan’ın Cafer Paşa Vakfı’ndan ödünç aldığı paranın 
ödenmesinin tembih edildiği / 263

 301 [55b-2, Arapça] Receb b. Ali’nin zevcesi İsmihân bt. Mustafa’ya 
borcu olduğu / 263

302 [55b-3] Rahime bt. Kurd’un boşandığı kocası Receb b. Ali’de olan alacağını 
tahsil ettiği ve zimmetini ibrâ ettiği / 264

303 [56a-1] Yusuf Çavuş b. Abdülmennân’ın satın aldığı câriyenin değerini 
düşürecek hastalığı çıktığı için Ümmügülsüm Hatun bt. Mehmed Ağa 
hakkında açtığı ayıp davasından vazgeçtiği / 264

 304 [56a-2] Mustafa Subaşı b. Ramazan’ın Mustafa Ağa b. Abdurrahman’dan 
ödünç aldığı ve karşılığında bahçesini rehin olarak verdiği / 265

305 [56a-3] Aynî bt. Sefer’in Arzuman b. Sevindik ile muhâlaa ile boşandıkları 
halde Arzuman’ın kocası gibi davrandığı, talebi üzerine daha önce 
boşandıklarının mahkeme tarafından tespit edildiği / 266

306 [56b-1] Kiryaki v. Dimitri’nin Nikola v. Yani’ye sattığı saman bedelinden 
alacağını borcu ile takas ettiği ve kalan alacağını talep ettiği / 267

307 [56b-2, Arapça] Mehmed Çelebi b. Ali el-Yesârî’nin evini Cafer Paşa Vakfı’na 
bey‘ bi’l-istiğlâl yoluyla sattığı / 267

308 [57a-1] Âmine Hatun bt. Kurd Çavuş’un mülk menzilini Yusuf 
b. Abdullah’a sattığı / 268

309 [57a-2] Hüseyin Beşe’nin tasarrufundaki tarlayı Mehmed Beşe 
b. Hüseyin’e devrettiği / 269

310 [57a-3] Eyüp subaşısı firar ettiğinden yerine Ali’nin subaşı olarak 
tayin edilmesine dair / 270

311 [57a-4] Eyüp subaşılığının 1054 yılında bir yıllığına Hasan Bey’in 
uhdesine verildiği / 270









312 [57b-1] Cizye tahsildarı Hasan’ın Ayayorgi köyü ahalisinin 1048 yılına 
ait cizyelerini ödemedikleri şikâyeti üzerine tahsili için Hâslar 
kadısına buyruldu / 270

313 [57b-2] Hristodolo v. Papa Yani’nin mülk menzilini Felko bt. Papa 
Yani’ye sattığı / 271

314 [57b-3] Dimitri v. Moskona’nın Nikola v. Yani’nin vârisi olduğu iddiasıyla 
beytülmâl emini Ahmed Çelebi b. Mehmed’in el koyduğu muhallefâtını 
talep ettiği / 272

315 [58a-1] Sultan Selim Han Evkafı’na tâbi Rumeli’deki Ralagoşa mukātaasının 
vakıf mütevellisi tarafından Yusuf Ağa’nın uhdesine verildiği / 272

316 [58a-2] Ferahşad Hatun Vakfı’ndan Sinan Paşa Çiftliği ahalisinden ellerindeki 
temessük ve vakfiyeye aykırı olarak resm-i hamr talep edildiği şikâyeti 
üzerine buyruldu / 273

317 [58a-3] Zal Paşa Evkafı’na Mehmed’in mütevelli olarak tayin edildiği / 274

318 [58b-1] Ayayorgi köyünün merasına Şamlarlı köyü ahalisinin müdahale ettiği, 
şikâyetleri üzerine durumun incelenmesi ve haksız müdâhalenin menedilmesi 
için buyruldu / 274

319 [58b-2] Mevlânâ Ahmed Halîfe’nin babası Seyyid Mehmed yerine Ahmed 
Halîfe Camii’ne ihlâshan olarak tayin edildiği / 275
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

49
NUMARALI SİCİL

(H. 1054 / M. 1644)














1 [İç Kapak] Defterdeki kayıtlar hakkında bilgi notu
1054 senesi hücec Eyüp Mahkemesi’nde perâkendelerden tertîb olunmuşdur.
An Ra [Rebî‘ilevvel] ilâ C[emâziyelâhir]
Türkçe ve Arabiyyü’l-ibâredir …?
1053 senesinden âhirinde iki fermân kaydı vardır. Ba‘zı yazıları bozulmuş ve 
kopmuşdur.

2 [1a-1, Arapça] Ahmed Efendi b. Mustafa’nın Hasköy 
niyâbetinin başlangıcı
Bu târihde medîne-i Ebâ Eyyûb el-Ensârî -radiye anhu Rabbühü’l-Bârî- kadısı 
olan a‘lemü’l-ulemâi’l-izâm efdalü’l-fuzalâi’l-fihâm doğru düşüncesi ile hakāikın 
rumûzunun kâşifi, isâbetli görüşü ile inceliklerin hazînelerinin fâtihi zât -ı şerîfi 
elkābdan müstağnî olup aksine elkābın cenâb-ı zâtı ile iftihâr ettiği ki bunun-
la kast ettiğim seyyidimiz, senedimiz, efendimiz ve bütün işlerde ilkimiz olan 
Hazret-i İshak Efendi b. el-merhûm el-mağfûr -ed-dâric ilâ medârici rahmeti 
Rabbihi’l-Gafûr- Ahmed Efendi zamânında vâki‘ olan vekāyi‘in tahrîrine baş-
lanması aczini ve taksîrini mu‘terif olan abd-i za‘îf ve fakīr, kādîr olan Rabbinin 
rahmetini uman Mustafa b. Ahmed -melikü’s-samed her ikisinin de mükâfâtını 
versin- mübâşereti ile vâki‘ oldu.
Fi’l-yevmi’s-sâdis aşer min şehri Rebî‘ilevvel li sene erba‘a ve hamsîn ve elf.
Mühür

3 [1a-2] Himmet b. Abdullah’ın Tanaş v. Yani’de kalan alacağının 
miktarının tespiti ve ödenmesine hükmedildiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından So-
fular mahallesinde sâkin iken bundan akdem fevt olan Himmet b. Abdullah nâm 
müteveffânın verâseti zevce-isulbî sagīr oğlu Mustafa ve sagīre kızı Fâtıma ve kebîre kızı Meryem’e münhası-
ra olduğu şer‘an mütehakkik oldukdan sonra mezkûre Nâzenin Hâtun sagīrân-ı 
mesfûrânın kıbel-i şer‘-i kavîmden mansûbe vasîleri olmağla vesâyeten ve kebîre 
kızı Meryem tarafından husûs-ı âti’l-beyâna vekîl olup hasm-ı şer‘î-i câhid mah-
zarında bimâ hüve nehcü’s-sübût şer‘an vekâleti sâbite oldukdan sonra vekâleten 
meclis-i şer‘-i hatîr-i lâzımü’t-tevkīrde çoban tâifesinden işbu hâmilü’l-kitâb Ta-
naş v. Yani nâm zimmîyi ihzâr ve muvâcehesinde üzerine da‘vâ ve takrîr-i kelâm edip zevcim müteveffâ-yı mezbûr Himmet hâl-i hayâtında ve kemâl-i sıhhatin-
de iken mezbûr Tanaş ile beynlerinde ilm-i şer‘î birle ma‘lûm bey‘ ve şirâ ve ahz 
u i‘tâ edip ba‘de vefâtihî huzûr-ı müslimînde hesâb olundukda ba‘de külli hesâb 
mezbûr Tanaş zimmetinde on beş bin cedîd ve ceyyid râyicü’l-vakt akçe zuhûr 
edip meblağ-ı mersûmu merkūm Tanaş i‘mâl etmek üzre bir sene tamâmına 
değin çuka bahâsından bin akçe olmak hesâbı üzre cem‘an zimmetinde on altı 
bin ceyyid ve cedîd akçe deyn mütekarrir olmuşdu hâlen merkūm Tanaş’dan 
suâl olunup alıverilmesi matlûbumdur dedikde gıbbe’s-suâl ve akībe’l-istintâk 
merkūm Tanaş cevâbında fi’l-hakīka müteveffâ-yı mezbûr Himmet ile hâl-i 
hayâtında iken bey‘ ve şirâ ve ahz u i‘tâ edip ba‘de vefâtihî huzûr-ı müslimînde 
hesâb olundukda ba‘de külli hesâb zimmetimde on beş bin cedîd akçe zuhûr 
edip lâzımü’l-edâ deynimdir deyip ziyâdeyi münkir olıcak mezbûr Nâzenin’den 
sıdk-ı makālini [mü]beyyine beyyine taleb olundukda udûl-i müslimînden Sü-
leyman b. Ali ve Pîrî b. Abdülkādir nâm kimesneler li ecli’ş-şehâde meclis-i şer‘a 
hâzırân olup isre’l-istişhâd fi’l-hakīka mezbûr Himmet’in vefâtından sonra bi-
zim huzûrumuzda hesâb olundukda ba‘de külli hesâb mezbûr Tanaş zimme-
tinde on beş bin cedîd akçe zuhûr edip sene tamâmına değin çuka bahâsından 
bin akçe ki cem‘an on altı bin cedîd ve ceyyid râyicü’l-vakt akçe deyn müte-
karrir olup bizi işhâd eyledi bu husûsa şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde gıbbe ri‘âyet-i şerâiti’l-kabûl [1b] 
merkūmânın şehâdetleri hayyiz-i kabûlde vâkı‘a oldukdan sonra mûcebiyle 
meblağ-ı mezbûrun edâsına hükm olunup bakkal tâifesinden Allahverdi Beşe b. 
Yakub nâm râcil meblağ-ı mezbûru emr-i kabûlü hâviye kefâlet ile kefîl olmağın 
mâ vaka‘a bi’t-taleb ketb olundu.
Tahrîr[en] fi’l-yevmi’s-sâbi‘ ışrîn min şehri Rebî‘ilevvel sene erba‘a ve hamsîn 
ve elf.
Şuhûdü’l-hâl: Mehmed b. Abdullah, Musli b. Hasan, Halil Çelebi b. Hüdâverdi, 
Abdurrahman Çelebi b. Mustafa el-Hammâmî ve gayruhüm mine’l-hâzırîn

4 [1b-1] Yani v. Andreçabo’nun bağını Yani v. Mihal’e sattığı
Vilâyet-i Rumeli’nde Delvine sancağında Mazaraki kazâsına tâbi‘ Şeboyha? nâm 
karye sâkinlerinden Yani v. Andreçabo nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Yani v. Mihal nâm zimmî muvâcehesinde bi’t-
tav‘ ve’r-rızâ ikrâr-ı tâm ve bast-ı merâm edip karye-i mezbûre sınırı dâhilinde Es-
kibağlar demekle ma‘rûf mevzi‘de vâki‘ iki tarafdan yine müşterî-i mezbûr Yani 
bağına ve bir tarafdan Niko v. Yorgi bağına ve bir tarafdan Dimo v. Kamanoz ba-
ğına müntehî babam hâlik-i mezbûr Andreçabo’dan irs-i şer‘î ile benim hisse-i 
şer‘iyyeme isâbet etmekle mülk-i mevrûsum olup eşcâr-ı müsmire ve gayr-ı 
müsmireyi hâvî tahmînen beş çapalık bir kıt‘a mülk bağımı cümle tevâbi‘i ve 
levâhıkı ve âmme-i menâfi‘ ve merâfıkı ile merkūm Yani’ye iki bin ceyyid ve cedîd 
râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm ve ol dahi vech-i 
mübeyyen üzre iştirâ ve tesellüm ettikden sonra semeni olan meblağ-ı mersûmu 
iki bin nakd-i mezbûrü’n-na‘t akçeyi merkūm Yani yedinden bi’t-tamâm ve’l-
kemâl ahz u kabz edip mebî‘-i mezkûru mahallinde kabza müşterî-i merkūmu 
taslît eyledim ba‘de’l-yevm mârrü’z-zikr bağ mersûm Yani’nin mülk-i müşterâ-
yı sarîhidir keyfe mâ yeşâ’ ve hasbe mâ yürîd mutasarrıf olsun dedikde mukırr-ı 
mezbûrun vech-i mübeyyen üzre cârî ve sâdır olan ikrâr ve takrîrini el-mukarru 
lehü’l-mezbûr Yani bi’l-muvâcehe [tasdîk ve] bi’l-müşâfehe tahkīk edicek mâ 
hüve’l-vâki‘ gıbbe’l-ibtigā ketb ve imlâ olundu.
Hurrire fi’l-yevmi’s-sâmin aşer min şehri Rebî‘ilevvel sene erba‘a ve hamsîn 
ve elf.
Şuhûdü’l-hâl: Ali b. Mustafa, İbrahim b. Mustafa, Mustafa b. Mehmed, Musa b. 
( ), Kini [v.] Lambak, İştati [v.] Yorgi, İştati [v.] Nikola, İştati [v.] Kini ve gayru-
hüm mine’l-hâzırîn

5 [1b-2] Sâkine Hatun bt. Ali’nin vârisi olmadığı için muhallefâtının 
beytülmâle ait olduğu ve evinin müzayede ile Rahime Hatun 
bt. Handan’a satıldığı
Medîne-i Hazret-i Ebâ Eyyûb-i Ensârî -radiye anhu Rabbühü’l-Bârî- 
mahallâtından Kasımpaşa mahallesinde sâkine iken bundan esbak vefât eden 
Sâkine Hâtun bt. Ali nâm müteveffânın zâhirde vâris-i ma‘rûfu olmayıp bi-
haseb[i’ş-şer‘] ve’l-kānûn muhallefâtı beytülmâle âid olmağın vâki‘ olan beytülmâl 
hazret-i müşârün-ileyhin medîne-i mezbûrede vâki‘ câmi‘-i şerîf ve imâret-i 
âmireleri evkāfına bi’l-fi‘l mütevellî olanlara teslîm oluna deyû mukaddemâ 
hatt-ı hümâyûn-ı sa‘âdet-makrûn vârid ve nâzil olmağın ber mûceb-i fermân-ı 
şerîf müteveffât-ı mezkûrenin cümle muhallefâtına vâzı‘ü’l-yed olup vakf-ı 
mezbûra hâlen mütevellî olan fahrü’l-emâsil ve’l-a‘yân Hasan Ağa b. Emrul-
lah meclis-i şer‘-i hatîr-i lâzımü’t-tevkīrde işbu kitâb-ı sedâd-intisâbın hâfızası 
zahrü’l-muhadderât Rahime Hâtun bt. Handan mahzarında bi’t-tav‘ ve’r-rızâ 
ikrâr ve takrîr-i kelâm edip muhallefât-ı mezkûre mahalle-i mezbûrede vâki‘ bir 
tarafı merhûm Mama Hâtun vakfı’na ve iki tarafdan Fâtıma Hâtun vakfı’na ve 
bir tarafdan tarîk-i âma müntehî fevkānî ve tahtânî dört bâb odayı ve kenîfi ve 
zât-ı eşcâr-ı müsmire muhavvatayı müştemil olan menzil sûk-ı sultânîde bey‘-i 
men yezîd olunup rağabât-ı nâs münkatı‘a oldukdan sonra mezbûre Rahime 
Hâtun üzerinde yirmi sekiz bin cedîd ve ceyyid râyic fi’l-vakt akçede karâr edip 
ziyâde ile tâlib-i âhar olmamağın menzil-i mahdûd-ı mezkûru hâlen tevliyyetim 
hasebiyle meblağ-ı mezbûra mesfûre Rahime Hâtun’a bey‘-i bâtt-ı sahîh-i şer‘î 
ile bey‘ ve teslîm ve ol dahi vech-i mübeyyen üzre iştirâ ve kabz ve tesellüm et-
tikden sonra semeni olan meblağ-ı mersûm yirmi sekiz bin nakd-i mezbûrü’n-
na‘t akçeyi tevliyyetim hasebiyle cânib-i vakf-ı mezbûr için merkūme Rahime 
Hâtun yedinden bi’t-tamâm ve’l-kemâl ahz u kabz eyledim ba‘de’l-yevm menzil-i 
mârrü’z-zikr merkūme Rahime Hâtun’un mülk-i müşterâ-yı sarîhidir keyfe mâ 
teşâ’ve hasbe mâ türîd mutasarrıfe olsun dedikde mütevellî-i mezbûrun [vech-i] 
muharrer üzre cârî ve sâdır olan ikrâr ve takrîrini el-mukarru lehü’l-mezbûre 
Rahime Hâtun bi’l-muvâcehe tasdîk edicek mâ hüve’l-vâki‘ bi’t-taleb ketb ve 
imlâ olundu.
Hurrire fi’l-yevmi’t-tâsi‘ aşer min şehri Rebî‘ilevvel li sene erba‘a ve hamsîn ve 
elf.
Şuhûdü’l-hâl: Fahrü’l-eimme Alemüddin Efendi b. Mahmud, es-Seyyid Musta-
fa Efendi, Kur[d] Beşe b. Abdullah, Mehmed Çelebi b. Hüsrev el-Hallâk, Şaban 
Halîfe el-Müezzin, Ali Çelebi b. Handan el-Kâtib, Handan Bey b. Abdullah, Meh-
med b. Abdullah, Hekimzâde İbrahim b. ( ) er-Râcil, Sefer Halîfe b. ( ) el-İmâm, 
Ali Çelebi b. ( ) el-Attâr

6 [2a-1] Mahmud Çelebi b. Mehmed’in kendi tasarrufunda bulunan vakıf 
evin süknâsını Meryem Hanım bt. Mehmed’e icar ettiği
Husûs-ı âti’l-beyânın mahallinde tahrîri iltimâs olundukda savb-ı şer‘den 
mevlânâ Hidâyetullah Efendi irsâl olunup ol dahi zeyl-i kitâbda mastûrü’l-esâmî 
olan müslimîn ile Medîne-i Ebâ Eyyûb el-Ensârî -radiye anhu Rabbühü’l-Bârî- 
mahallâtından Veli Baba mahallesinde vâki‘ merhûm ve mağfûrun-leh el-Hâc 
Mahmud b. Ahmed el-Mahzenî nâm sâhib-i hayrın süknâsı evvelâ kendi nefsi-
ne ve ba‘dehû utekāsına ve evlâd ve evlâd ve evlâd-ı utekāsına ve ba‘de’l-inkırâz 
-el-iyâzü billâh min kahri’l-feyyâz- bir recül-i sâlihe vakf ve şart ve ta‘yîn edip 
iki tarafdan yine vakf-ı mezbûra ve bir tarafdan peştamâlî Ömer Bey mülküne 
ve bir tarafdan tarîk-i âma müntehî bir fevkānî ve bir tahtânî beyti ve müşterek 
bi’r-i mâyı ve cüneyneyi ve muhavvatayı müştemil menzile varıp akd-i meclis 
eylediklerinde evlâd-ı utekādan olup ber vech-i meşrûtiyyet vakf-ı mezbû[r]
un mütevellîsi fahrü’l-akrân Mahmud Çelebi b. Mehmed meclis-i şer‘-i hatîr-i 
lâzımü’t-tevkīrde işbu kitâb-ı sedâd-intisâbın hâfızası fahrü’l-muhadderât ve 
zahrü’l-muvakkarât Meryem Hanım bt. el-merhûm Mehmed Paşa tarafın-
dan husûs-ı âti’l-beyânı tasdîke vekîl olup hasm-ı şer‘î-i câhid mahzarında 
mezbûrenin zâtını ma‘rifet-i şer‘iyye ile ârifân olan mefharü’l-hutebâ Mahmud 
Çelebi b. Mehmed ve Receb b. Mehmed şehâdetleriyle şer‘an vekâleti sâbite 
olan zevci kıdvetü’l-emâsil ve’l-akrân Mehmed Ağa b. Abdurrahman mah-
zarında ikrâr ve takrîr-i kelâm edip vakf-ı mezbûrun tevliyyetini ve menzil-i 
mahdûd-ı mezkûrun nevbet-i süknâsını ber mûceb-i şart-ı vâkıf bana intikāl 
ve isâbet etmeğin hâlen tevliyyetim hasebiyle menzil-i mezbûrun hakk-ı 
süknâsını müvekkil-i müşârün-ileyhâ Meryem Hanım beher şehr on beş ak-
çeye ücret-i müeccele ve üç bin [akçe] icâre-i mu‘accele ile istîcâr ve kabûl ve 
ben dahi vech-i mübeyyen üzre îcâr ve teslîm eyledim ba‘de’l-yevm menzil-i 
mârrü’z-zikr müvekkil-i müşârün-ileyhâ Meryem Hanım’ın taht-ı icâresinde 
olup mülk-i müste’ceridir keyfe mâ teşâ’ve türîd mutasarrıfe olsun dedikde 
gıbbe’t-tasdîki’ş-şer‘î vâki‘ hâli mevlânâ-yı mezbûr mahallinde tahrîr ba‘dehû 
gelip meclis-i şer‘de alâ vukū‘ihî ihbâr etmeğin mâ hüve’l-vâki‘ gıbbe’l-ibtigā 
sebt ve imlâ olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Fahrü’l-eimme Hüseyin Efendi Şerîfezâde, Mahmud Efendi b. 
Mehmed el-İmâm, el-Hâc Ahmed Beşe Çukadâr, Mehmed Çelebi b. Mehmed 
er-Râcil, Halil Çelebi b. Mehmed er-Râcil, Ahmed Çelebi b. Zülfikār, İsmail Bey 
b. Mehmed, Ali b. Mustafa, Receb Beşe b. Mehmed, İbrahim Çelebi b. Mustafa ve 
gayruhüm mine’l-hâzırîn

7 [2a-2] Âişe Hatun bt. Süleyman ile zevci Mehmed b. es-Seyyid 
Mustafa’nın satın aldıkları evde eşit hisse ile ortak oldukları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
merhûm Veli Baba mahallesinde sâkine Âişe Hâtun bt. Süleyman meclis-i şer‘-i 
hatîr-i lâzımü’t-tevkīrde zevci işbu hâmilü’l-kitâb es-Seyyid Mehmed b. es-
Seyyid Mustafa mahzarında bi’t-tav‘i’s-sâf ikrâr ve takrîr-i kelâm edip mahalle-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd ma‘an sâkin olduğumuz 
menzilin nısfı benim ve nısf-ı âharı zevcim mezbûr es-Seyyid Mehmed’in olmak 
üzre cedîd ve ceyyid râyicü’l-vakt dokuz bin akçeye iştirâ olunmuşdu, merkūm 
es-Seyyid Mehmed’den suâl olunup takrîri tahrîr ve bi-hasebi’ş-şer‘ icrâ-yı hak 
olunması matlûbumdur dedikde gıbbe’s-suâl ve akībe’l-istintâk merkūm es-
Seyyid Mehmed cevâbında fi’l-hakīka menzil-i mezbûru vech-i mübeyyen üzre 
dokuz bin nakd-i mezbûrü’n-na‘t akçeye iştirâ edip ale’l-iştirâki’s-seviy mutasar-
rıflarız deyicek vâki‘ hâl mezbûre Âişe talebiyle ketb ve imlâ ve tahrîr ve inşâ olu-
nup men lehü’t-taleb yedine vaz‘ olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Keyvan b. Abdullah, İbrahim b. Abdülkerim, Bâli b. Derviş, İbra-
him b. Abdi, İbrahim Çelebi b. Mustafa, Ali Beşe el-Muhzır ve gayruhüm mine’l-
huzzâr









8 [2b-1] Musa b. Ali’nin vefat eden kardeşi Mustafa Beşe’den miras kalan 
evini Nesli Hatun bt. Mehmed’e sattığı
Vilâyet-i Rumeli’nde medîne-i Hezargrad sâkinlerinden olup bundan esbak 
medîne-i mezbûrede vefât eden Mustafa Beşe b. Ali nâm müteveffânın li ebe-
veyn karındaşı ve hasren vârisi olan Musa b. Ali nâm kimesne meclis-i şer‘-i 
hatîr-i lâzımü’t-tevkīrde mahmiye-i Kostantıniyye hısnı ebvâbından Yenikapı 
hâricinde Emânî Çelebi mahallesi sâkin[elerinden] işbu hâmiletü’l-kitâb zahrü’l-
muvakkarât Nesli Hâtun bt. Mehmed mahzarında bi’t-tav‘i’s-sâf ikrâr ve takrîr-i 
kelâm edip mahalle-i mezbûrede vâki‘ bir tarafdan Ali b. Abdullah mülküne ve 
bir tarafdan Mahmud Çelebi b. ( ) mülküne ve bir tarafdan Mustafa Çelebi b. Ça-
kır mülküne ve bir tarafdan tarîk-i âm ile müntehî üç bâb fevkānî odayı ve sofayı 
ve bi’r-i mâyı ve kenîfi ve zât-ı eşcâr-ı müsmire ve gayr-ı müsmire hadîkayı müş-
temil olup karındaşım mezbûr Mustafa’dan irs-i şer‘î ile bana intikāl edip mülk-i 
mevrûsum olan menzili cümle tevâbi‘ ve levâhık ve âmme-i menâfi‘ ve merâfıkı 
ile mersûme Nesli Hâtun’a dokuz bin cedîd ve ceyyid râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh ile bey‘ ve teslîm ve ol dahi vech-i 
mübeyyen üzre iştirâ ve kabz ve tesellüm eyledikden sonra semeni olan meblağ-ı 
mersûm dokuz bin nakd-i mezbûrü’n-na‘t akçeyi merkūme Nesli Hâtun yedinden 
bi’t-tamâm ve’l-kemâl ahz u kabz eyledim ba‘de’l-yevm menzil-i mahdûd-ı mezkûr 
mezbûre Nesli Hâtun’un mülk-i müşterâ-yı sarîhidir keyfe mâ teşâ’ve tahtâr mu-
tasarrıfe olsun dedikde mukırr-ı mezbûrun minvâl-i muharrer üzre cârî ve sâdır 
olan ikrâr ve takrîrini el-mukarretü lehü’l-mersûme Nesli Hâtun bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb sebt ve imlâ ve 
tahrîr-i inşâ olunup men lehü’t-taleb yedine vaz‘ olundu.
Hurrire fî selhi şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Fahrü’l-cünûd [ve]’l-cüyûş Ali Çavuş, Kıdvetü’l-eimme Hüseyin 
Efendi b. Veli, Mahmud Çelebi b. Hüseyin el-Müezzin, Mehmed Çelebi b. Yusuf 
el-Müezzin, Abdi Beşe b. Sinan, Pîrî Çelebi b. Kaya, Şeyh Mehmed Çelebi b. ( ) 
er-Râcil, çiftçi İbrahim Beşe er-Râcil, Bayram b. Abdullah, Mehmed b. Hasan ve 
gayruhüm mine’l-huzzâr

9 [2b-2, Arapça] Ümmühâni Hatun bt. Ali ile kocası İbrahim b. Hamza’nın 
muhâlaa ile boşandıkları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Emir Buhârî mahallesinde sâkine Ümmühâni Hâtun bt. Ali nâm hâtun meclis-i 
şer‘-i şerîfde -Allahü te‘âlâ tağyîr ve tahrîfden korusun- hâzır olup zevci hâmil-i 
hâze’l-kitâb İbrahim b. Hamza ile muhâla‘a oldukda ol dahi onunla nikâhlarında 
ma‘kūdun aleyh olan kadri ve nisâbı bin dirhem fıddî cedîd ceyyid râyic fi’l-
vakt mehr-i müecceli ile nafaka-i iddeti ve me’ûnet-i süknâsı üzerine muhâla‘a-i 
sahîha-i şer‘iyye ile muhâla‘a oldukda akd-i cedîd ve sadâk-ı müste’nef olmaksı-
zın kendisine helâl olmamak üzre bâyin oldukdan sonra her biri âharın zimme-
tini umûmen cemî‘ de‘âvî ve mütâlebât ve muhâsamâtdan ve husûsan zevciyye-
te müte‘allika olan de‘âvîden ibrâ-i âmm-ı kātı‘ü’n-nizâ‘ ve râfi‘ün li’l-husûmet 
ile ibrâ ettiler.
Cerâ zâlike ve hurrire fî selhi şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Murtaza Halîfe b. Mehmed el-İmâm, Mehmed Halîfe b. Ramazan 
el-İmâm, el-Hâc Ahmed Beşe Çukadâr, Ali Beşe b. Mustafa, İbrahim Çelebi b. 
Mustafa ve gayruhüm mine’l-huzzâr

10 [3a-1] Meryem Hatun bt. Mehmed’in boşandığı zevci Hüseyin Beşe 
b. Cihân’dan talep ettiği alacak için sulh oldukları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Veli 
Baba mahallesinde sâkine Meryem Hâtun bt. Mehmed meclis-i şer‘-i hatîr-i 
lâzımü’t-tevkīrde zevc-i mutallıkı işbu hâmilü’l-kitâb Hüseyin Beşe b. Cihân nâm 
râcil mahzarında bi’t-tav‘i’s-sâf ikrâr ve takrîr-i kelâm edip târih-i kitâbdan beş 
sene mukaddem iz[di]vâcımız zamânında bir menzilde sâkin iken mezbûr Hü-
seyin Beşe’ye bi-tarîki’l-karz altı bin kâsid akçe verip meblağ-ı mezbûr zimmetin-
de olmağla mezbûr da‘vâ ve taleb edip merkūm Hüseyin Paşa dahi inkâr etmek-
le ben dahi isbâtdan âciz olmağın beynimizde münâza‘ât-ı kesîre ve muhâsamât-ı 
ekîde olmuşdu, el-hâletü hâzihî beynimize muslihûn ve müslimûn tavassut edip 
es-sulhu seyyidü’l-ahkâm fehvâsıyla sekiz yüz cedîd ve ceyyid râyic fi’l-vakt akçe 
üzerine beni inşâ-i akd-i sulh eylediklerinde ben dahi sulh-ı mezbûru kabûl 
ve bedel-i sulh olan meblağ-ı mersûm sekiz yüz nakd-i mezbûrü’n-na‘t akçeyi 
merkūm Hüseyin Beşe yedinden bi’t-tamâm ve’l-kemâl ahz u kabz edip husûs-ı 
mezbûra müte‘allik da‘vâdan zimmetini ibrâ-i âm ile ibrâ ve iskāt-ı tâm ile iskāt 
eyledim ba‘de’l-yevm husûs-ı mezbûra müte‘allik benden bi’z-zât ve bi’l-vâsıta 
da‘vâ ve nizâ‘ sudûr ederse lede’l-hükkâm mesmû‘a ve makbûle olmaya dedik-
de mukırra-i müdde‘iye-i mezbûre Meryem Hâtun’un vech-i mübeyyen üzre 
cârî ve sâdır olan ikrâr ve takrîrini el-mukarru lehü’l-mezbûr Hüseyin Beşe bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’t-taleb sebt 
ve imlâ olundu.
Hurrire fi’l-yevmi’s-sâdis ve’l-ışrîn [min şehri Rebî‘ilevvel]  li sene erba‘a ve 
hamsîn ve elf.
Şuhûdü’l-hâl: Hızır Beşe b. Halil er-Râcil, Ahmed Beşe Çukadâr, Ahmed Beşe b. 
Receb, Mustafa Beşe b. Mehmed el-Muhtesib, Süleyman b. Turgud ve gayruhüm 
mine’l-huzzâr

11 [3a-2, Arapça] Sitti Hatun bt. Mehmed ile zevci Mehmed b. Davud’un 
muhâlaa ile boşandıkları
Havâss-ı Refî‘a müzâfâtından Cendereci karyesinde sâkine Sitti Hâtun bt. Meh-
med nâm hâtun -tağyîr ve tahrîfden korunmuş olan- meclis-i şer‘-i şerîf ve 
mahfil-i dîn-i münîfde ikrâr ve i‘tirâf edip hâmil-i hâze’l-kitâb zevci Mehmed b. 
Davud nâm kimesne ile muhâla‘a oldukda ol dahi onunla nikâhlarında ma‘kūdun 
aleyh olan kadri ve nisâbı bin yüz dirhem fıddî cedîd ceyyid râyic fi’l-vakt mehr-i 
müecceli ile nafaka-i iddeti üzerine ve me’ûnet-i süknâsı kendi üzerine olmak 
üzre muhâla‘a-i sahîha-i şer‘iyye ile muhâla‘a oldukda akd-i cedîd ve sadâk-ı 
müste’nef olmaksızın kendisine helâl olmamak üzre bâyin oldukdan sonra her 
biri âharın zimmetini hukūk-ı zevciyyete müte‘allika olan cemî‘ de‘âvîden ibrâ-i 
âmm-ı kātı‘ü’n li’n-nizâ‘ ve râfi‘ün li’l-husûmet ile ibrâ ettiler.
Cerâ zâlike ve hurrire fi’l-yevmi’s-sâdis ve’l-ışrîn min şehri Rebî‘ilevvel li sene 
erba‘a ve hamsîn ve elf.
Şuhûdü’l-hâl: Hüseyin b. Mehmed, el-Hâc Ahmed b. Mehmed Çukadâr, Sefer b. 
Hasan, Süleyman b. Abdullah, Ali Beşe el-Muhzır, İbrahim Çelebi el-Muhzır, Sü-
leyman el-Muhzır ve gayruhüm mine’l-huzzâr

12 [3a-3] Subaşı Süleyman Bey b. Abdullah’ın Ahmed ve Hüseyin adlı 
kişilerdeki alacağını bahane ederek Mahmud Halîfe b. Hüseyin’e 
emanet verdikleri eşyalarını almak istediği 
Bi’l-fi‘l Hâslar subaşısı Süleyman Bey b. Abdullah meclis-i şer‘-i lâzımü’t-tevkīrde 
medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
merhûm Merkez Muslihiddin Efendi mescidi’nin müezzini olan Mahmud Halîfe 
b. Hüseyin nâm kimesneyi ihzâr ve mahzarında üzerine da‘vâ ve takrîr-i kelâm 
edip târih-i kitâbdan yirmi gün mukaddem gāibân ani’l-meclis olup hâssa at oğ-
lanlarından Ahmed ve Hüseyin nâm kimesneler zimmetlerinde cerîmeden üç bin 
akçem olup taleb eylediğimde merkūmân Ahmed ve Hüseyin dahi işbu hâzır bi’l-
meclis çakal kürklü kahve komtuş ve iki yeşil çuka entari dolama ve bir kara kı-
lıç mezbûr Mahmud Halîfe’ye emânet vaz‘ edip ba‘dehû gelip akçemi verseler ge-
rek idi hâlen zikr olunan eşyâyı merkūm Mahmud Halîfe’den taleb ederim suâl 
olunup alıverilmesi matlûbumdur dedikde gıbbe’s-suâl merkūm Mahmud Halîfe 
cevâbında zikr olunan eşyâyı bana mezkûrân Ahmed ve Hüseyin ma‘an emânet 
vaz‘ eylediler hâlen yedimd[e] emânetdir mezbûr subaşı Süleyman Bey’e cerîme 
nâmına verecekleri olduğu ma‘lûmum değildir deyicek merkūm Süleyman Bey 
bî-vech mu‘ârazadan men‘ olunup mâ vaka‘a gıbbe’t-taleb ketb olundu.
Hurrire fi’l-yevmi’s-sâdis ve’l-ışrîn min şehri Rebî‘ilevvel li sene erba‘a ve hamsîn 
ve elf.Şuhûdü’l-hâl: Hüseyin Efendi b. Veli el-İmâm, Mehmed Çelebi b. Yusuf 
el-Müezzin, Abdi Beşe b. Sinan …?, Bayram Çelebi b. Kaya, Mustafa Beşe el-
Muhtesib, …? Muslu, Süleyman b. Turgud ve gayruhüm mine’l-hâzırîn

13 [3b-1] Keraçşo bt. Yani’nin değirmen hisselerinin Todoş 
v. Andriye’ye satıldığı
Vilâyet-i Rumeli’nde kazâ-i Yenişehir müzâfâtından Fener nâhiyesine tâbi‘ Ferhi-
se? nâm karyede sâkine Keraçşo bt. Yani nâm Nasrâniyye tarafından bey‘ ve kabz-ı 
semene vekîl olup hasm-ı şer‘î-i câhid mahzarında Yorgi v. Armağan ve Hristodo-
li v. İstefan şehâdetleri ile şer‘an vekâleti sâbite olan sadrî oğlu Hristodoli v. Ma-
neto nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb Todoş 
v. Andriye nâm zimmî muvâcehesinde bi’l-vekâle ikrâr ve takrîr-i kelâm edip mü-
vekkilem ve vâlidem mezbûre Keraçşo’nun silk-i mülk-i sahîhinde münselik olan 
emlâkinden Pejola nâm karye kurbunda vâki‘ lede’l-ahâlî ma‘lûmü’l-hudûd bir 
göz mülk buğday değirmeninden ve ona karîb inde’l-cîrân ma‘lûmü’l- hudûd bir 
göz kepe değirmeninden nısf hisse-i şer‘iyye-i şâyi‘asını cümle tevâbi‘ ve levâhıkı 
ve âmme-i  menâfi‘ ve merâfıkı ile merkūm Todoş’a altı bin üç yüz cedîd ve cey-
yid râyic fi’l-vakt akçeye bi-safkatin vâhidetin tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve kabz-ı semen edip zikr olunan mebî‘leri ma-
hallinde kabza müşterî-i merkūmu taslît eyledim ba‘de’l-yevm zikr olunan iki göz 
değirmenden nısf hisse-i şer‘iyye-i şâyi‘ası merkūm Todoş’un mülk-i müşterâ-yı 
sarîhidir keyfe mâ yeşâ’ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre asâleten [ve] vekâleten cârî ve sâdır [olan] ikrâr ve takrîrini 
el-mukarru lehü’l-mezbûr Todoş bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ gıbbe’l-ibtigā  sebt ve imlâ olundu ve tahrîr-i inşâ olundu.
Hurrire fi’l-yevmi’s-sâbi‘ ve’l-ışrîn min şehri Rebî‘ilevvel li sene erba‘a ve hamsîn 
ve elf.
Şuhûdü’l-hâl: Musa b. Mehmed, Mustafa Çelebi b. ( ), İbrahim Çelebi b. Musta-
fa, Süleyman b. Turgud, İsteryano v. Dimo, Dimo v. Andoni, Tanaş v. Dimo, İste-
mad v. Todori ve gayruhüm mine’l-huzzâr









14 [3b-2] Mustafa Bey b. Arslan Paşa’nın Hüseyin Ağa 
b. Abdüddâim’e deyni olduğu
[Derkenâr:] Hüseyin Ağa’nın hüccetidir. 
Vilâyet-i Rumeli’nde bi’l-fi‘l livâ-i İlbasan beyi olan umdetü’l-ümerâi’l-kirâm 
zübdetü’l-küberâ’i’l-fihâm Mustafa Bey b. el-merhûm Arslan Paşa meclis-i şer‘-i 
şerîf-i lâzımü’t-tevkīr ve’t-teşrîfde bundan akdem hıdemât-ı sultâniyyeden yeniçe-
ri kethüdâ beyliği hizmetinden mütekā‘id olan işbu hâfızü’l-kitâb fahrü’l-a‘yân ve’l-
ekârim zahrü’l-efâhim ve’l-e‘âzım Hüseyin Ağa b. Abdüddâim taraflarından ikrâr-ı 
âti’z-zikri tasdîke vekîl olup vekâleti el-Hâc Mehmed b. Abdullah ve Ali Çelebi b. Ab-
dullah şehâdetleriyle sâbite olan fahrü’l-a‘yân Ahmed Beşe b. Abdülmennân mah-
zarında bi’t-tav‘i’s-sâf ikrâr ve i‘tirâf edip târih-i kitâb senesi Muharremü’l-harâm 
gurresinde merkūm Hüseyin Ağa yedinden bi-tarîki’l-karzi’ş-şer‘î bin üç yüz kıt‘a 
tâmmü’l-vezn ve sahîhü’l-ayâr râyic fî cemî‘i’l-bilâd ve’l-emsâr riyâlî guruş ahz u 
kabz edip ve yine târih-i mezbûre Muharremi gurresinden sene tamâmına değin 
müeccel ve mev‘ûd iki yüz mezbûrü’n-na‘t kıt‘a riyâlî guruş dahi beynimizde ilm-i 
şer‘î ile ma‘lûm iştirâ ve kabz eylediğim çuka bahâsından ki cem‘an bin beş yüz kıt‘a 
riyâlî guruş merkūm Hüseyin Ağa’ya zimmetimde lâzımü’l-edâ ve vâcib[ü’l-kazâ] 
deynimdir dedikde mukırr-ı mezbûr Mustafa Bey’i ikrâr-ı muharrer ve meşrûhunda 
merkūm Ahmed Beşe bi’l-muvâcehe tasdîk ve bi’l-müşâfehe tahkīk eylemeğin işbu 
hurûf gıbbe’t-taleb ketb ve terkīm olundu.
Tahrîren fi’l-yevmi’s-sâmin ve’l-ışrîn min şehri Rebî‘ilevvel li sene erba‘a ve 
hamsîn ve elf.
Şuhûdü’l-hâl: Aydın Çavuş b. Malkoç, Hüseyin Çavuş b. Âşiyâbî, Mustafa Subaşı 
b. Mehmed, Mustafa b. Sinan el-İmâm, Osman Çavuş b. Hamza Çavuş, İbrahim 
Ağa b. Çorbacı, Kasım Beşe b. İlyas er-Râcil ve gayruhüm mine’l-hâzırîn

15 [4a-1] Fıtık hastası olan Kosta v. Kosta’nın Zagori v. Dimo 
tarafından tedavi edileceği
Vilâyet-i Rumeli’nde İpsala kazâsına tâbi‘ Ahırköyü demekle ma‘rûf karyede sâkin 
Kosta v. Kosta nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Zagori v. Dimo nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip hâlen ben -Allahümme âfinâ- maraz-ı fıtığa mübtelâ olmağla mezbûr 
Zagori zimmî maraz-ı mezbûru ücret ile timar eylemek üzre tarafından ahd ve 
mîsâk olundu ki eğer mezbûr Zagori zikr olunan marazıma timar ederken ecel-i 
mukadderim yetişip maraz-ı mezbûrun mu‘âlecesinden nâşî zahmetinden mürd 
olursam vârislerim mezkûr Zagori’den dem ve diyetim taleb ve da‘vâ eylemesinler 
dedikde işbu vesîka-i enîka bi’t-taleb ketb olundu.
Tahrîren fi’l-yevmi’s-sâmin aşer min şehri Rebî‘ilevvel li sene erba‘a ve hamsîn 
ve elf.
Şuhûdü’l-hâl: Ali Beşe b. Mustafa, İbrahim Çelebi b. Mustafa, Bayram el-Muhzır, 
Baba Süleyman el-Muhzır ve gayruhüm mine’l-huzzâr

16 [4a-2] Todori v. Kosta’nın bostan ve harman yerini Yani 
v. Nikola’ya sattığı
Vilâyet-i Rumeli’nde İnebahtı sancağında Badracık kazâsına tâbi‘ Nahor nâm karye 
sâkinlerinden Todori v. Kosta nâm zimmî meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Yani v. Nikola nâm zimmî muvâcehesinde bi’t-tav‘ ve’r-
rızâ ikrâr ve i‘tirâf  [edip] karye-i mezbûre sınırı dâhilinde vâki‘ bir tarafdan Yani 
v. Çoni mülkü ve bir tarafdan Zografo v. Dimo mülkü ve bir tarafdan Minho v. 
Papa mülkü ve bir tarafdan tarîk-i âma müntehî mülküm olan bir kıt‘a harman ve 
bostan yerini cümle tevâbi‘ ve levâhıkı ve âmme-i menâfi‘ ve merâfıkı ile merkūm 
Yani’ye iki bin elli cedîd ve ceyyid râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve teslîm ve ol dahi vech-i mübeyyen üzre iştirâ ve kabz ve tesellüm ettik-
den sonra semeni olan meblağ-ı mersûm iki bin elli nakd-i mezbûrü’n-na‘t akçe-
yi mezbûr Yani yedinden bi’t-tamâm ve’l-kemâl ahz u kabz edip mebî‘-i mezkûru 
mahallinde kabza müşterî-i merkūmu taslît eyledim, ba‘de’l-yevm mârrü’z-zikr 
harman ve bostan yeri mesfûr Yani’nin mülk-i müşterâsıdır keyfe mâ yeşâ’ ve has-
be mâ yürîd mutasarrıf olsun dedikde mukırr-ı mezbûrun vech-i mübeyyen üzre 
cârî ve sâdır olan ikrâr ve takrîrini el-mukarru lehü’l-mezbûr Yani bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’l-ibtigā  sebt ve imlâ 
ve tahrîr-i inşâ olundu. 
Hurrire fi’l-yevmi’t-tâsi‘ aşer min şehri Rebî‘ilevvel li sene erba‘a ve hamsîn ve 
elf min hicreti men lehü’l-izzü ve’ş-şeref.
Şuhûdü’l-hâl: Ali b. Mustafa, Mustafa b. Mehmed, Süleyman b. Turgud, Musa b. 
Abdullah, Todori v. Minho, Todori v. Yani, Dimo v. Papa, Tulî Papa ve gayruhüm 
mine’l-huzzâr.

17 [4a-3] Yorgi v. Mihal’in menzilini Yorgi v. Yani’ye sattığı
Vilâyet-i Rumeli’nde kazâ-i Yenişehir müzâfâtından Kuhistân nâhiyesine tâbi‘ 
Büyük Kerasova nâm karye sâkinlerinden Yorgi v. Mihal nâm zimmî meclis-i 
şer‘-i hatîr-i lâzımü’t-tevkīrde işbu hâmilü’l-kitâb Yorgi v. Yani nâm zimmî 
muvâcehesinde bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna 
değin silk-i mülkümde münselik olan emlâkinden karye-i mezbûrede vâki‘ bir 
tarafdan Yorgi v. Şirmata mülküne ve bir tarafdan Dimitri v. Yani mülküne ve 
bir tarafdan Kali bt. Laleka nâm Nasrâniyye mülküne ve bir tarafdan tarîk-i 
âma müntehî bir fevkānîyi ve ahırı ve zât-ı eşcâr-ı müsmire ve gayr-ı müsmi-
re muhavvatayı müştemil mülk menzilimi cümle tevâbi‘ ve levâhıkı ve âmme-i 
menâfi‘ ve merâfıkı ile merkūm Yorgi’ye cedîd ve ceyyid râyic fi’l-vakt on üç bin 
yedi yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ve ol dahi vech-i mübeyyen üzre iştirâ ve kabz ve tesellüm ettikden 
sonra semeni olan meblağ-ı mezbûrü’n-na‘t on üç bin yedi yüz akçeyi merkūm 
Yorgi yedinden bi’t-tamâm ve’l-kemâl ahz u kabz edip mebî‘-i mezkûru mahal-
linde kabza müşterî-i merkūmu taslît eyledim ba‘de’l-yevm menzil-i mahdûd-ı 
mezkûr merkūm Yorgi’nin mülk-i müşterâ-yı sarîhidir keyfe mâ yeşâ’ ve yahtâr 
mutasarrıf olsun dedikde mukırr-ı mezbûrun minvâl-i muharrer üzre cârî ve 
sâdır olan ikrâr ve takrîrini el-mukarru lehü’l-mezbûr Yorgi bi’l-muvâcehe 
tasdîk edicek mâ vaka‘a [4b] gıbbe’l-ibtigā ketb olundu.
Hurrire fi’l-yevmi’s-sâmin aşer min şehri Rebî‘ilevvel li sene erba‘a ve hamsîn 
ve elf.
Şuhûdü’l-hâl: Mustafa Beşe b. Mehmed, Ali b. Mustafa, Süleyman b. Turgud, İb-
rahim Çelebi b. Mustafa, Todori [v.] Katalan, Yani [v.] Dimitri, Yorgi [v.] Şermata, 
Yorgi [v.] Kiryaki, Angilaki [v.] Todori, Todori [v.] Maskon, Trandafilo [v.] Şir-
mata, Dimitri [v.] Yani, Todori [v.] Yorgi

18 [4b-1] Ali Beşe b. Abdullah’ın samanlığını el-Hâc Ahmed b. Seydi’ye 
sattığı ve bedelini koyun bedelinden borcu ile takas ettikleri
Havâss-ı Aliyye kazâsı müzâfâtından Terkos nâhiyesine tâbi‘ Ayazma nâm karye 
sâkinlerinden Ali Beşe b. Abdullah nâm kimesne meclis-i şer‘-i hatîr-i lâzımü’t-
tevkīrde işbu hâmilü’l-kitâb el-Hâc Ahmed b. Seydi nâm kimesne mahzarın-
da bi’t-tav‘i’s-sâf ikrâr ve takrîr-i kelâm edip karye-i mezbûrede vâki‘ bir ta-
rafdan Andron v. Apostol mülküne ve üç tarafdan müşterî-i mezbûr tasarru-
funda olan tarla ile mahdûd bir bâb mülk samanlığı cümle tevâbi‘ ve levâhıkı 
ve âmme-i menâfi‘ ve merâfıkı ile merkūm el-Hâc Ahmed’e altı bin ceyyid ve 
cedîd râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm ve ol dahi 
iştirâ ve kabz ve tesellüm ettikden sonra semeni olan meblağ-ı mezbûr altı bin 
akçeyi mukaddemâ mezbûr el-Hâc Ahmed’e koyun bahâsından zimmetimde 
olan altı bin akçe ile takās eyledik ba‘de’l-yevm zikr olunan samanlık merkūm 
el-Hâc Ahmed’in mülk-i müşterâsıdır keyfe mâ yeşâ’ ve yahtâr mutasarrıf olsun 
dedikde mukırr-ı mezbûrun vech-i mübeyyen üzre cârî ve sâdır olan ikrâr ve 
takrîrini el-mukarru lehü’l-mezbûr el-Hâc Ahmed bi’l-muvâcehe tasdîk edicek 
mâ vaka‘a ketb ve imlâ olundu.
Tahrîren fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: İbrahim Çelebi b. Mustafa, Musa b. Mehmed huddâm-ı mahke-
me, Süleyman b. Turgud, el-Hâc Ahmed Beşe b. Mehmed Çukadâr, Ali b. Mus-
tafa, Hüseyin b. el-Hâc Ahmed ve gayruhüm mine’l-huzzâr

19 [4b-2] Râbia Hatun bt. Mehmed Efendi’nin menzil ve bağını Fâtıma 
Hatun bt. İsmail’e sattığı, ayrıca yedi parça tarlanın tasarruf hakkını 
devrettiği
Mahmiye-i Kostantıniyye -humiyet ani’l-âfât ve’l-beliyye- mahallâtından Lüt-
fi Paşa mahallesi sâkinelerinden fahrü’l-muhadderât [ve] zahrü’l-muvakkarât 
Râbia Hâtun bt. el-merhûm eş-Şeyh Mehmed Efendi tarafından bey‘ ve tefvîz-i 
âti’l-beyânı ikrâr ve kabz-ı semene vekîl olup hasm-ı şer‘î-i câhid mahzarında 
mezbûrenin zâtını ma‘rifet-i şer‘iyye ile ârifân olan Halil Çelebi b. Osman ve 
Ahmed b. Mehmed şehâdetleri ile şer‘an vekâleti sâbite olan zevci fahrü’l-eşbâh 
Kadri Çelebi b. Hasan meclis-i şer‘-i hatîr-i lâzımü’t-tevkīrde işbu râfi‘at-i hâze’l-
kitâb Fâtıma Hâtun bt. İsmail tarafından ikrâr-ı âti’l-beyânı tasdîke vekîl olup 
hasm-ı şer‘î-i câhid mahzarında bimâ hüve nehcü’s-sübût şer‘an vekâleti sâbite 
olan zevci fahr-i erbâbü’t-tahrîr ve’l-kalem zahr-ı ashâbü’t-takrîr ve’r-rakam Ali 
Çelebi b. Yusuf mahzarında bi’l-vekâle ikrâr ve takrîr-i kelâm edip zevcem ve 
müvekkilem mezbûre Râbia Hâtun’un akd-i âtî sudûruna değin silk-i mülk-i 
sahîhimde münselik ve münharit olan emlâk ve arâziden Havâss-ı Aliyye kazâsı 
müzâfâtından Terkos nâhiyesine tâbi‘ Azadlı nâm karyede vâki‘ etrâfı zahrü’l-
eşbâh İbrahim Efendi mülkleri ve tarîk-i âm ile mahdûd iki bâb fevkānî ve iki 
bâb tahtânî odaları ve altında ahırı ve samanlığı ve fevkānî odalar ortasında 
vâki‘ dört gözlü anbarı ve fırını ve iki bi’r-i mâyı ve eşcâr-ı müsmire ve gayr-ı 
müsmireyi hâvî bahçeyi ve bağı müştemil menzili ve yine bir tarafdan Rıdvan b. 
Ebûbekir bağına ve bir tarafdan nalband Mehmed bağına ve bir tarafdan Mus-
tafa b. Abdullah bağına ve bir tarafdan müvekkile-i mezbûre tarlasına müntehî 
tahmînen üç dönüm ve bir kıt‘a mülk bağı cümle tevâbi‘ ve levâhıkı ve âmme-i 
menâfi‘ ve merâfıkı ile bi-safkatin vâhidetin müvekkile-i mûmâ-ileyhâ Fâtıma 
Hâtun’a seksen bin cedîd ve ceyyid râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve teslîm ve ol dahi minvâl-i muharrer üzre iştirâ ve kabz ve tesellüm 
ettikden sonra yine karye-i mezbûre sınırı dâhilinde vâki‘ etrâfı Şeyhülislâm ve 
Müfti’l-enâm Ebû Said Efendi hazretleri tasarruflarında olan tarla ve Simo nâm 
zimmî tarlası ile mahdûd Toşod v. Kaya tarlası demekle ma‘rûf bir kıt‘a tarla ve 
yine etrâfı müşârün-ileyh Efendi hazretleri tarlası ve tarîk-i âm ile mahdûd göl-
cük tarlası demekle ma‘rûf bir kıt‘a tarla ve yine cevânibi müşârün-ileyh Efendi 
hazretleri ve İbrahim Ağa ve Murad [5a] tarlaları ile mahdûd ve fındıklı tarla de-
mekle ma‘rûf bir kıt‘a tarla ve yine karye-i mezbûre karşısında vâki‘ etrâfı Sinan 









Çavuş tarlaları ile mahdûd bir kıt‘a tarla ve karye-i mezbûre kurbunda vâki‘ İb-
rahim Ağa ve Turan Beşe tarlaları ile mahdûd bir kıt‘a tarla ve Harâmîderesi’nde 
vâki‘ etrâfı Osman Çelebi tarlaları ile mahdûd Çatal Tarla demekle ma‘rûf bir 
kıt‘a tarla ve yine Harâmîderesi’nde vâki‘ etrâfı mer‘â ile mahdûd bir kıt‘a tar-
la ki tahmînen dört müd tohum isti‘âb eder yedi kıt‘a tarlanın hakk-ı tasarru-
funu dahi sâhib-i arz ma‘rifeti[y]le merkūme Fâtıma Hâtun’a sekiz bin nakd-i 
mezbûrü’n-na‘t akçeye tefvîz ve ol dahi kabûl ettikden sonra mukābele-i bey‘ 
ve tefvîzde olan cem‘an seksen sekiz bin cedîd ve ceyyid râyic fi’l-vakt akçe-
yi vekâletim hasebiyle müvekkileme îsâl için müvekkile-i merkūme Fâtıma 
Hâtun yedinden bi’t-tamâm ve’l-kemâl ahz u kabz eyledim, ba‘de’l-yevm zikr 
olunan menzil ve bağ merkūme Fâtıma Hâtun’un mülk-i müşterâ-yı sarîhidir ve 
mârrü’z-zikr yedi kıt‘a tarla dahi mersûmenin mülk-i müfavvazıdır sâir emsâli 
tasarrufu gibi mutasarrıf olsun dedikde vekîl-i mezbûr Kadri Çelebi’nin vech-i 
mübeyyen üzre cârî ve sâdır olan ikrâr ve takrîrini vekîl-i mersûm Ali Çelebi 
bi’l-muvâcehe tasdîk edicek mâ hüve’l-vâki‘ gıbbe’l-ibtigā  sebt [ve] imlâ olundu.
Hurrire fi’l-yevmi’l-ışrîn [min şehri] Rebî‘ilevvel li sene erba‘a ve hamsîn ve elf.
Şuhûdü’l-hâl: Fahrü’l-eimme Halil Efendi b. İbrahim, Şaban Efendi b. ( ) el-Kâtib, 
Hasan Efendi b. (  ) el-Kâtib, Hasan Ağa b. Ali Ağa, Hüseyin Çelebi b. Osman, 
Halil Çelebi b. Osman, Fahrü’l-eşbâh Ahmed Bey b. Mehmed Odabaşı, Mehmed 
Beşe b. ( ) er-Râcil, Halil Efendi b. Mahmud, Mahmud b. Abdullah, Ramazan b. 
İbrahim, Hüseyin Çelebi, Bâli [b.] Abdullah ve gayruhüm mine’l-hâzırîn

20 [5a-1, Arapça] Âişe Hatun bt. Ferhad’ın Seyyâre bt. Abdullah adlı Rus 
asıllı câriyesini âzat ettiği
Medîne-i Ebâ Eyyûb el-Ensârî -radiyallâhü te‘âlâ Rabbühü’l-Bârî- mahallâtından 
Câmi‘-i Kebîr mahallesinde sâkine zahrü’l-muvakkarât annesi Âişe Hâtun bt. 
Ferhad nâm hâtun kıbelinden ikrâr ve i‘tâk ve tahrîr-i âti’z-zikre vekîl olup 
vekâleti müvekkileyi ma‘rifet-i şer‘iyye ile ârifân olan es-Seyyid Ahmed Çele-
bi b. el-merhûm Sinan Efendi ve Mehmed Çelebi b. Mustafa nâm kimesneler 
şehâdetleriyle sâbite olan fahrü’l-akrân İsmail Çelebi b. Rüstem nâm kimesne 
meclis-i şer‘-i şerîfde -Allahü te‘âlâ tağyîr ve tahrîfden korusun- ikrâr-ı sahîh-i 
şer‘î ve i‘tirâf-ı sarîh-i mer‘î ile ikrâr ve i‘tirâf edip müvekkile-i mezbûre ken-
diye rıkkıyetini mu‘terife olan hâmilet-i hâze’l-kitâb işbu uzun boylu, elâ göz-
lü, açık kaşlı, sarışın, boynunda siyah beni olan Rûsiyyetü’l-asl Seyyâre bt. Ab-
dullah nâm câriyesi ve memlûkesini hasbeten lillâhi’l-aliyyi’l-azîm ve taleben 
li merzâti’r-Rabbi’r-rahîm Nebiyyü’l-muhtârın -aleyhi salavâtullâhi’l-meliki’l-
gaffâr- “Men a‘taka rakabeten mü’mineten a‘takallâhu bi-külli uzvin minhâ uz-
ven minhü mine’n-nâr / Kim bir mü’min köleyi âzâd ederse Allah da onun her 
bir uzvu için kendisinin bir uzvunu ateşden âzâd eder” kavliyle amel ederek 
i‘tâk ve tahrîr-i sahîh-i şer‘î ile i‘tâk ve tahrîr etti dedi dedikde câriye-i mezbûre 
dahi sâir harâir-i asliyyât gibi lehlerinde olan şey lehinde ve aleyhlerinde olan 
şey de aleyhinde olmak üzre hürre olup üzerinde mevâlî için utekā üzerinde 
şer‘an sâbit olan hakk-ı velâdan gayrı hiçbir kimesnenin hakkı kalmamağın 
[tahrîr olundu].
Cerâ zâlike fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Halil Çelebi b. Mehmed er-Râcil, Ahmed Çelebi b. Zülfikār, Mus-
tafa Halîfe b. Abdullah, İsmail Bey b. Mehmed, İbrahim Çelebi b. Mustafa, Ali 
Beşe b. Mustafa, el-Hâc Ahmed Beşe Çukadâr, Mustafa Çelebi Hanımzâde ve 
gayruhüm mine’l-huzzâr

21 [5a-2] İstirati v. Valako’nun menzilini ve bağ hisselerini Petro 
v. Pahso’ya sattığı ve tasarrufunda bulunan sekiz parça tarlanın 
tasarruf hakkını devrettiği
Vilâyet-i Rumeli’nde Görice kazâsına tâbi‘ Polini nâm karye sâkinlerinden İsti-
rati v. Valako nâm zimmî meclis-i şer‘-i hatîr-i lâzımü’t-tevkīrde işbu hâmilü’l-
kitâb Petro v. Pahso nâm zimmî muvâcehesinde bi’t-tav‘ ve’r-rızâ ikrâr ve 
takrîr-i kelâm edip karye-i mezbûrede vâki‘ bir tarafdan Zotko v. Todori mül-
küne müntehî ve bir tarafdan Tamko v. Duka mülküne ve bir tarafdan Matro 
v. Maşuşu mülküne müntehî bir bâb beyt-i süflîyi ve eşcâr-ı müsmire ve gayr-ı 
müsmireyi hâvî bahçeyi müştemil mülk menzilden ve yine karye-i mezbûre 
bağları dâhilinde Hacı nâm mevzi‘de vâki‘ bir tarafdan [5b] Kosta v. Papa ba-
ğına ve bir tarafdan Petko v. Martin bağına ve bir tarafdan İstiko v. Milaço ba-
ğına ve bir tarafdan Matro v. [Ma]şuşu bağına müntehî tahmînen dört çapalık 
bir kıt‘a mülk bağdan ve yine Sadvanora nâm mevzi‘de vâki‘ bir tarafdan Şam-
lı bağına ve bir tarafdan Kara Petko bağına ve bir tarafdan Petko v. Kaşo bağına 
müntehî üç çapalık bir kıt‘a mülk bağdan ve yine Podraviçe nâm mevzi‘de vâki‘ 
bir tarafdan Dimo v. Petro bağına ve bir tarafdan Kosta v. Şano bağına ve bir ta-
rafdan Petko v. Nedin bağına müntehî tahmînen dört çapalık bir kıt‘a bağdan 
nısf hisse-i şer‘iyye-i şâyi‘asını cümle tevâbi‘i ve levâhıkı ve âmme-i menâfi‘i ve 
merâfıkı ile bi-safkatin vâhidetin merkūm Petro’ya kırk iki riyâlî guruşa bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘ât-ı mezkûreyi mahallin-
de kabza müşterî-i merkūmu taslît eyledikden sonra yine karye-i mezbûre sı-
nırı dâhilinde vâki‘ inde ahâliyi’d-diyâr her biri ma‘lûmü’l-hudûd ve’l-mikdâr 
tahmînen on beş keyl tohum isti‘âb eder sekiz kıt‘a tarlanın hakk-ı tasarrufunu 
dahi sâhib-i arz ma‘rifetiyle merkūm Petro’ya sekiz yüz nakd-i mezbûrü’n-na‘t 
akçeye tefvîz ve ol dahi tefevvuz ve kabûl ettikden sonra mukābele-i bey‘ ve 
tefvîzde olan meblağ-ı mersûm elli iki kıt‘a riyâlî guruşu merkūm Petro yedin-
den bi’t-tamâm ve’l-kemâl ahz u kabz edip zikr olunan mebî‘leri mahallinde 
kabza müşterî-i merkūmu taslît eyledim ve mârrü’z-zikr sekiz kıt‘a tarla dahi 
mezbûr Petro’nun mülk-i müfavvazıdır sâir emsâli gibi mutasarrıf olsun dedik-
de mukırr-ı mezbûrun vech-i mübeyyen üzre cârî ve sâdır olan ikrâr ve takrîri 
el-mukarru lehü’l-mezbûr Petro bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Sinan Beşe b. Abdullah, Osman Beşe b. Yusuf er-Râcil, Çalık Ha-
san Beşe b. Sefer er-Râcil, Hasan Beşe b. Abdullah er-Râcil, Ahmed Beşe er-Râcil, 
Hüsrev Beşe er-Râcil, Ali Beşe b. Mustafa er-Râcil, Mustafa Beşe b. Mehmed el-
Muhtesib ve gayruhüm mine’l-hâzırîn 

22 [5b-1] Estaşno v. İstemad’ın menzilini ve bağ hisselerini Kanalo 
v. Yani’ye sattığı ve tasarrufunda bulunan yedi parça tarlanın 
tasarruf hakkını devrettiği
Vilâyet-i Rumeli’nde Mora sancağında Fener kazâsına tâbi‘ Vermoca nâm kar-
ye sâkinlerinden Estaşno v. İstemad nâm zimmî meclis-i şer‘-i hatîr-i lâzımü’t-
tevkīrde işbu hâmilü’l-kitâb Kanalo v. Yani nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip karye-i mezbûrede vâki‘ bir tarafdan Ma-
nol v. Matyo mülküne ve bir tarafdan İstemad v. Rafu mülküne ve bir tarafdan 
Drako v. Kostantin mülküne ve bir tarafdan İstati v. İstemad mülküne müntehî 
bir bâb fevkānî ve bir bâb tahtânî beyti ve eşcâr-ı müsmire ve gayr-ı müsmire-
yi müştemil bahçeyi ve havluyu muhtevî olup babam mezbûr İstemad’dan mün-
takil ve mevrûs olup ilâ hîn-i sudûr-ı hâze’l-akd silk-i mülkümde münselik olan 
menzilimi ve yine karye-i mezbûre bağları dâhilinde Ferastaraki nâm mahalde 
vâki‘ bir tarafdan Yani v. Luksa bağına ve bir tarafdan Panayot v. Dimitri bağı-
na ve bir tarafdan Todoraci v. Nikola bağına ve bir tarafdan dereye müntehî bir 
kıt‘a mülk bağı ve yine karye-i mezbûre bağları dâhilinde vâki‘ bir tarafdan Yani 
v. İstati bağına ve iki tarafdan İspilyot v. Dimitri tarlaları ve bir tarafdan Mav-
rodi v. Kozma bağına müntehî üç dip zeytin eşcârını hâvî mülk bir kıt‘a bağımı 
cümle tevâbi‘ ve levâhıkı ve âmme-i menâfi‘ ve merâfıkı [ile] bi-safkatin vâhidetin 
merkūm Kanalo’ya bin beş yüz cedîd ve ceyyid râyic fi’l-vakt akçeye bey‘-i bâtt-ı 
sahîh ile bey‘ ve kabz-ı semen ve ol dahi minvâl-i muharrer üzre iştirâ ve tesel-
lüm eyledikden sonra karye-i mezbûre hudûdu dâhilinde mevâzi‘-i müteferrikada 
inde ahâliyi’d-diyâr her biri ma‘lûmü’l-hudûd ve’l-mikdâr tahmînen beş keyl to-
hum isti‘âb eder yedi kıt‘a tarlanın dahi hakk-ı tasarrufunu sâhib-i arz ma‘rifetiyle 
mezbûr Kanalo’ya yedi yüz nakd-i mezbûrü’n-na‘t akçeye tefvîz edip ol dahi vech-i 
mübeyyen üzre tefevvuz ve kabûl ettikden sonra mukābele-i bey‘ ve tefvîzde olan 
cem‘an iki bin iki yüz akçeyi merkūm Kanalo yedinden bi’t-tamâm ve’l-kemâl ahz 
u kabz edip mârrü’z-zikr mebî‘leri mahallinde kabza müşterî-i merkūmu taslît 
eyledim ba‘de’l-yevm zikr olunan emlâk merkūm Kanalo’nun mülk-i müşterâ-yı 
sarîhidir ve mârrü’z-zikr yedi kıt‘a tarla dahi mersûmun mülk-i müfavvazıdır sâir 
emsâli tasarrufu gibi mutasarrıf olsun dedikde mukırr-ı mezbûrun minvâl-i mu-
harrer üzre cârî ve sâdır olan ikrâr ve takrîrini el-mukarru lehü’l-mezbûr Kana-
lo bi’l-muvâcehe tasdîk edicek mâ hüve’l-vâki‘ gıbbe’t-taleb ketb ve imlâ olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Süley-
man b. Turgud, İbrahim Çelebi b. Mustafa, Polihroni [v.] Aleksandra, Panayot [v.] 
Aleksandra, Andriye [v.] Todori, İspilyot [v.] Dimitri, Yorgi [v.] Anaştaş, İştaşno [v.] 
Yorgi, İstati [v.] Kostantin, İstemad [v.] Yani ve gayruhüm mine’l-huzzâr

23 [6a-1] Halil Çelebi b. Hüdâverdi’nin ayrılması nedeniyle Himmet’in 
yetimlerine zevcesi Nâzenin bt. Abdullah’ın vasî tayin edildiği ve 
yetimlere ait paraları Halil Çelebi’den teslim aldığı
Medîne-i Ebâ Eyyûb el-Ensârî -radiyallâhu anhü’l-Bârî- mahallâtından Sofular 
mahallesinde sâkin iken fevt olan Himmet’in verâseti zevce-i metrûkesi Nâzenin 
bt. Abdullah ve sulbî sagīr oğlu Mustafa ve sulbiye sagīre kızı Fâtıma ile kebîre kızı 
Meryem’e münhasıra olduğu şer‘an zâhir ve mütebeyyin oldukdan sonra mezbûre 
Nâzenin kendi tarafından asâleten ve sagīreyn-i mezbûreynin kıbel-i şer‘den 
mansûb vasîsi olmağın vesâyeten ve merkūme Meryem tarafından vekîl olup 
vekâleti ber nehc-i şer‘î sâbite olmağın vekâleten meclis-i şer‘de işbu hâmilü’l-kitâb 
Halil Çelebi b. Hüdâverdi mahzarında ikrâr ve i‘tirâf ve takrîr-i kelâm edip bun-
dan akdem merkūm Halil Çelebi sagīreyn-i mezbûreynin vasiyy-i şer‘[î]leri ol-
mağın ber mûceb-i defter-i kassâm zevcim müteveffâ-yı mersûmun muhallefâtın 
ahz u kabz eylemişdi el-hâletü hâzihî merkūm Halil Çelebi vesâyetden fâriğ olup 
kıbel-i şer‘den ben vasî olduğum ecilden makbûzu olan emvâlden cedîd ceyyid 
yirmi bir bin dört yüz yirmi beş râyic fi’l-vakt fıddî akçeyi mezbûr Halil Çelebi’nin 
yedinden vesâyet-i mahkiyem hasebiyle bi’t-tamâm ve’l-kemâl ahz u kabz edip 
meblağ-ı mezbûrdan mezbûr Halil Çelebi’nin zimmeti[ni] ibrâ eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-ışrîn min Rebî‘ilevvel sene erba‘a ve hamsîn ve elf.
Şuhûdü’l-hâl: Abdurrahman b. Mustafa el-Hammâmî, Mehmed b. Abdullah, 
Mustafa Beşe b. Hasan, Ali Beşe b. ( ) el-Muhzır, İbrahim Çelebi el-Muhzır, Baba 
Süleyman el-Muhzır ve gayruhüm mine’l-hâzır[în] 









24 [6a-2] Âişe Hatun bt. Ali ile el-Hâc Cafer b. Mehmed’in birbirlerine 
karşılıklı olarak mülk menzillerini sattıkları (takas ettikleri)
Medîne-i Hazret-i Ebâ Eyyûb el-Ensârî mahallâtından Câmi‘-i Kebîr mahallesin-
de sâkine zahrü’l-muvakkarât Âişe Hâtun bt. Ali meclis-i şer‘-i hatîr-i lâzımü’t-
tevkīrde işbu hâmil-i hâzihi’r-rakīm fahrü’l-akrân el-Hâc Cafer b. Mehmed nâm 
râcil mahzarında bi’t-tav‘i’s-sâf ikrâr ve takrîr-i kelâm edip akd-i âtî sudûruna de-
ğin silk-i mülkümde münselik ve münharit olan emlâkden mahalle-i mezbûre[de] 
vâki‘ bir tarafdan ba‘zan Abdurrahman Çelebi ve ba‘zan Âbide Hâtun mülküne ve 
bir tarafdan ba‘zan Âişe Hâtun bt. Yahya ve ba‘zan Mehmed Beşe b. ( ) mülküne 
ve bir tarafdan Usta Kılıç b. Abdullah mülküne müntehî iki bâb fevkānî ve iki bâb 
tahtânî beyti ve iki sofayı ve dehlizini ve hâricde fevkānî bir odayı ve sokak kapı-
sına karîb fevkānî ve tahtânî kenîfi ve önünde fevkānî sundurmayı ve bi’r-i mâyı 
ve münferiden iki fevkānî odayı ve tahtında ahırı ve kenîfi ve zât-ı eşcâr-ı müsmi-
re ve gayr-ı müsmire hadîka ve muhavvatayı müştemil mülk menzili bi-tarîki’l-
mukāyazati’ş-şer‘iyye merkūm el-Hâc Cafer’in yine mahalle-i mezbûre[de] vâki‘ 
bir tarafdan Mehmed Çelebi b. Abdullah mülkü ve bir tarafdan Âişe Hâtun bt. 
Mahmud mülkü ve bir tarafdan Abdurrahma[n] b. Abdülmennân sâkin olduğu 
vakıf menzil ve bir tarafdan tarîk-i âm ile mahdûd iki bâb fevkānî beyti ve ahı-
rı ve bi’r-i mâyı ve kenîfi ve eşcâr-ı müsmire ve gayr-ı müsmireyi hâvî hadîkayı 
ve muhavvatayı müştemil mülk menzil ile üç yüz yetmiş kıt‘a riyâlî guruşa bey‘ 
edip her birimiz kabz-ı müşterâ ve teslîm-i mebî‘ eyledik ba‘de’l-yevm mahalle-i 
mezkûre[de] vâki‘ hudûd-ı mezkûre ile mahdûd olup merkūm el-Hâc Cafer’in 
mülkü olan menzil benim mülküm olup ve yine mahalle-i mezkûre[de] vâki‘ 
hudûd-ı sâlifü’l-beyân ile mahdûd olup benim mülküm olan menzil merkūm el-
Hâc Cafer’in mülküdür, keyfe mâ yeşâ’ ve hasbe mâ yürîd mutasarrıf olsun de-
dikde mukırra-i mezbûre Âişe Hâtun’un vech-i mübeyyen üzre cârî ve sâdır olan 
ikrâr ve takrîrini el-mukarru lehü’l-mezbûr el-Hâc Cafer bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’l-ışrîn şehri Rebî‘ilevvel min şühûri sene erba‘a ve hamsîn 
ve elf.
Şuhûdü’l-hâl: Kıd[v]etü’s-sâlikîn eş-Şeyh Nasrullah Efendi el-vâ‘iz bi-Câmi‘-i’l-
Kebîr, zübdetü’l-müderrisîni’l-kirâm Avnullah Efendi, fahrü’l-emsâl Ahmed Çe-
lebi b. Hüsrev el-Kâtib, es-Seyyid Ahmed Çelebi b. el-merhûm es-Seyyid Bostan 
Efendi, Abdüllatîf Efendi [b.] eş-Şeyh Nasrullah Efendi, Şerîfezâde Hüseyin Efen-
di el-İmâm, Mehmed b. Osman, Mustafa Çelebi b. Hasan el-Hammâmî, Mustafa b. 
İdris, Mustafa Çelebi b. Veli, İbrahim Çelebi b. Mehmed, Mehmed b. İsmail, Hü-
seyin Çelebi b. Abdullah el-Hammâmî, Mustafa Bey b. Nasuh el-Cündî, Veli Bey 
b. Mirza el-Bevvâbü’s-sultânî ve gayruhüm mine’l-hâzırîn









25 [6b-1] Kiryazi v. Dimitri’nin bağını Avram v. Yani’ye sattığı
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Aya-
yorgi nâm karye sâkinlerinden Kiryazi v. Dimitri nâm zimmî meclis-i şer‘-i hatîr-i 
lâzımü’t-tevkīrde işbu hâmilü’l-kitâb Avram v. Yani nâm zimmî mahzarında bi’t-
tav‘ ve’r-rızâ ikrâr-ı tâm ve takrîr-i kelâm edip akd-i âtî sudûruna değin silk-i 
mülkümde münselik olan emlâkimden karye-i mezbûre kurbunda Yorince nâm 
mevzi‘de vâki‘ bir tarafdan Dimo v. Tedarnaku bağına ve bir tarafdan Panayot v. 
Zumo bağına ve iki tarafdan tarîk-i âma müntehî eşcâr-ı müsmire ve gayr-ı müs-
mireyi ve bir mikdâr arz-ı hâliyeyi hâvî tahmînen üç dönüm bir kıt‘a mülk bağımı 
cümle tevâbi‘ ve levâhıkı ve âmme-i menâfi‘ ve merâfıkı ile mesfûr Avram’a üç bin 
cedîd ceyyid akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve kabz-ı semen edip mebî‘-i mezkûru mahallinde kabza müşterî-i merkūmu 
taslît eyledim ba‘de’l-yevm bağ-ı mahdûd-ı mezkûr merkūm Avram’ın mülk-i 
müşterâ-yı sarîhidir keyfe mâ yeşâ’ ve hasbe mâ yürîd mutasarrıf olsun dedikde 
mukırr-ı mezbûrun vech-i mübeyyen üzre cârî olan ikrâr ve takrîrini el-mukarru 
lehü’l-mezbûr Avram [bi]’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali b. Mustafa el-Muhzır, 
Süleyman b. Turgud, Musa b. Mustafa, Rizo v. Kerhis, Rizo v. Yani, Şiro v. Tanaş, 
Harito v. Yani, Polihroni v. Yani, Şiro v. Panayot, Keraçşo v. Tanaş, Dimo v. İster-
yo, Astol v. Yakomi

26 [6b-2] Mehmed b. Ahmed’in bazı eşyalarını hastalığı sırasında 
kendisine bakan Mustafa b. Mahmud’a verdiği
Mahmiye-i Kostantıniyye -humiyet ani’l-âfât ve’l-beliyye- mahallâtından Üsküplü 
mahallesi sâkinelerinden Fâtıma Hâtun bt. Ahmed meclis-i şer‘-i hatîr-i lâzımü’t-
tevkīrde işbu hâmilü’l-kitâb Mustafa b. Mahmud mahzarında takrîr-i kelâm edip 
li eb karındaşım olup târih-i kitâbdan on ay mukaddem medîne-i Ebâ Eyyûb el-
Ensârî -aleyhi rahmetü’l-Bârî- [mahallâtından] İslâm Bey mahallesinde sâkin iken 
fevt olan Mehmed b. Ahmed nâm müteveffânın verâseti bana münhasıra olmuş-
ken müteveffâ-yı mezbûrun muhallefâtından işbu hâzır bi’l-meclis olan mâ’î çuka 
kürdiye ve iki nohudî bogasi entari kaftan ve bir bâzincânî zennâne atlas köhne 
kaftan ve bir tilki parçası kürk ve bir beyaz bogasi sâde mezbûr Mustafa’nın yedin-
de mazbût olup hâlen vâzı‘ü’l-yed ve mutasarrıfdır ne keyfiyyet ile tasarruf eder 
suâl olunup alıverilmesi matlûbumdur dedikde gıbbe’s-suâl [ve] akībe’l-istintâk 
mezbûr Mustafa cevâbında fi’l-hakīka müteveffâ-yı mezbûr Mehmed târih-i 
mezkûrda ishal marazına mübtelâ olup sâhib-i firâş oldukda bana bir hoşça bir 
hizmet ve timar eyle zikr olunan eşyâyı sana vereyin deyû hâl-i hayâtında [ve] 
kemâl-i akl ve idrâk ile muttasıf iken hizmetim mukābelesinde bana teslîm eyle-
di dedikde merkūme Fâtıma Hâtun vech-i mübeyyen üzre merkūm Mustafa’nın 
kelimât-ı meşrûhasını bi’l-müşâfehe tasdîk etmeğin merkūme Fâtıma Hâtun 
mu‘ârazadan men‘ birle mâ vaka‘a ketb ve imlâ olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilevvel li sene erba‘a ve hamsîn 
ve elf.
Şuhûdü’l-hâl: Mahmud Halîfe b. Hasan el-İmâm, Hüseyin Beşe b. Yusuf, Meh-
med b. Bayram, Ahmed b. Mehmed ve gayruhüm mine’l-huzzâr 

27 [6b-3] Yani v. Mavrodi’nin babası öldüğünde çobanlığını yapan 
Yani v. İstati’den elindeki koyunların bedelini talep ettiği ve 
ödemesine hükmedildiği
Vilâyet-i Rumeli’nde Yenişehir müzâfâtından Kuhistân nâhiyesine tâbi‘ Ayadı-
randa nâm karye sükkânından Yani v. Mavrodi nâm zimmî meclis-i şer‘-i hatîr-i 
lâzımü’t-tevkīrde çoban tâifesinden Yani v. İstati muvâcehesinde üzerine takrîr-i 
da‘vâ edip târih-i kitâbdan yirmi üç sene mukaddem babam mezbûr Mavrodi 
mürd oldukda çobanı olmağın üç yüz re’s koyununa bi-gayr-ı vech-i şer‘î vaz‘-ı 
yed eylemişdir suâl olunup alıverilmesi matlûbumdur dedikde gıbbe’l-istintâk 
mezbûr Yani fi’l-vâki‘ müdde‘î-i mezbûrun babası Mavrodi mürd oldukda ben 
koyununun çobanı olmağın havfen mine’z-ziyâ‘ üç yüz re’s koyununu beher re’s 
yüz yirmişer akçeye olmak [7a] üzre cem‘an otuz altı bin akçeye işbu hâzır bi’l-
meclis olan Pîrî Beşe b. Abdi’ye bey‘ edip semeni olan meblağ-ı mersûm zim-
metinde bâkīdir suâl olunsun dedikde gıbbe’s-suâl akībe’l-inkâr çoban-ı mezbûr 
Yani’den müdde‘âsını mübeyyine beyyine taleb olundukda ityân-ı beyyineden 
izhâr-ı acz edip istihlâf eyledikde merkūm Pîrî Beşe dahi alâ mâ hüve’l-mes’ûl half 
billâhi te‘âlâ eylemeğin çoban-ı mezbûr ber mûceb-i ikrârihî meblağ-ı mezbûrun 
edâsıyla hükm olunup işbu vesîka-i enîka alâ mâ hüve’l-hakīka ber sebîl-i temes-
sük ketb ve imlâ olunup men lehü’t-taleb yedine vaz‘ olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilevvel li sene erba‘a ve hamsîn 
ve elf.
Şuhûdü’l-hâl: Mustafa Beşe el-Muhtesib, Ali Beşe b. Mustafa el-Muhzır, Süleyman 
b. Turgud, Musa b. Mustafa ve gayruhüm mine’l-huzzâr









28 [7a-1] Emine Hatun bt. Abdülkadir’in Nasuh Dede Vakfı’na olan 
borcunu ödediği ve vakfa istiğlâlen sattığı evini geriye aldığı 
Medîne-i Ebâ Eyyûb el-Ensârî -radiye anhu Rabbühü’l-Bârî-’de vâki‘ merhûm 
Nasuh Dede vakfı’na bi’l-fi‘l mütevellî olan Mehmed Çelebi b. Mahmud nâm ki-
mesne meclis-i şer‘-i hatîr-i lâzımü’t-tevkīrde yine medîne-i mezbûrede Bıçak-
çı Ferhad mahallesinde sâkine işbu râfi‘atü’l-kitâb Emine Hâtun bt. Abdülkādir 
mahzarında ikrâr ve takrîr-i kelâm edip bundan akdem bin kırk sekiz sene-
si Şevvâli’l-mükerreminin on birinci günü mezbûre Emine Hâtun mâl-ı vakf-ı 
mezbûrdan târih-i mezbûrda vakf-ı merkūma mütevellî olan Mustafa Halîfe b. 
İlyas yedinden bi-tarîki’l-karz iki bin akçe alıp meblağ-ı mezbûr mukābelesinde 
mahalle-i mezbûrede vâki‘ inde’l-ahâlî ve’l-cîrân ma‘lûmü’l-hudûd mülk men-
zilini bi-tarîki’l-istiğlâl mütevellî-i mezbûr Mustafa Halîfe’ye bey‘ ve teslîm ve 
kabz-ı semen-i mersûm eyledikden sonra meblağ-ı mezbûr iki bin akçeden bin 
akçesini mütevellî-i mezkûr Mustafa Halîfe’ye edâ ve teslîm edip zimmetinde 
bin akçe kalmışdı, el-hâletü hâzihî meblağ-ı mezbûr bin akçe kâsid ve züyûf 
olmağın mezbûre Emine Hâtun yedinden tevliyyetim hasebiyle cânib-i vakf-ı 
mezbûr için sekiz yüz ceyyid ve cedîd râyic fi’l-vakt fıddî akçeyi ahz u kabz 
edip merkūme Emine’nin zimmetini ibrâ eyledim, min ba‘d asl-ı mâl-ı vakf-ı 
mezbûrdan ve murâbahasından zimmetinde bir akçe ve bir habbe bâkī kalma-
mağın menzil-i mezbûru dahi fekk-i rehin eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb ve imlâ olundu.
Tahrîren fi’l-yevmi’t-tâsi‘ aşer min şehri Rebî‘ilevvel li sene erba‘a ve hamsîn ve 
elf.
Şuhûdü’l-hâl: Ali Beşe b. Mustafa, İbrahim Çelebi b. Mustafa, Mustafa Beşe b. 
Mehmed, Süleyman b. Turgud el-Muhzır ve gayruhüm mine’l-huzzâr

29 [7a-2] Manto v. Mihal’in Dimo v. Andriye’ye satın aldığı 
koyunların bedelinden borcu olduğu
Çoban tâifesinden işbu hâmilü’l-kitâb Dimo v. Andriye nâm zimmî meclis-i şer‘-i 
hatîr-i lâzımü’t-tevkīrde yine tâife-i mezbûreden Manto v. Mihal nâm zimmîyi 
ihzâr ve mahzarında üzerine da‘vâ ve takrîr-i kelâm edip târih-i kitâbdan bir 
sene mukaddem her re’si yüz sekiz buçuk akçeye olmak üzre cem‘an doksan 
beş re’s koyunu on bin üç yüz akçeye bey‘ ve teslîm ve ol dahi vech-i mübeyyen 
üzre iştirâ ve kabz ve tesellüm etmişdir, suâl olunup alıverilmesi matlûbumdur 
dedikde gıbbe’l-istintâk merkūm Manto cevâbında fi’l-hakīka târih-i kitâbdan 
bir sene mukaddem her re’s yüz sekiz buçuk akçeye olmak üzre cem‘an doksan 
beş re’s koyunu on bin üç yüz cedîd ve ceyyid râyic fi’l-vakt akçeye merkūm 
Dimo’dan iştirâ eyledim hâlen meblağ-ı mersûm zimmetimde lâzımü’l-edâ ve 
vâcibü’l-kazâ deyndir dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb ve imlâ ve tahrîr-i inşâ olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Mustafa Beşe el-Muhtesib, Ali b. Mustafa, Süleyman b. Turgud el-
Muhzır, …? Musa b. Mustafa el-Muhzır ve gayruhüm mine’l-huzzâr

30 [7b-1] Dado v. Duka zevcesi Zakenova bt. Dimo’yu nafakasız 
bıraktığı için günlük beş akçe nafaka tayin edildiği
Vilâyet-i Rumeli’nde Avlonya sancağında Ergiri kazâsına tâbi‘ Sağoplu nâm kar-
ye sâkinlerinden Dimo v. Laka ve Kuka v. Duka ve Kiro v. Solak ve Niko v. Duka 
nâm zimmîler ihbârıyla Dado v. Duka nâm zimmî zevce ve menkûhası Zakenova 
bt. Dimo nâm Nasrâniyyeyi nafakasını koyup gaybet ettiği muvakki‘-i müstetâb 
huzûrunda ve cins-i nafakadan bir şeyi komayıp bilâ-nafaka bile terk ettiği bâhir 
oldukdan sonra târih-i kitâbdan mesfûre Zakenova’nın nafaka ve kisve ve sâir 
mühimmât-ı lâzımesiyçün yevmî beş akçe ta‘yîn edip istidâneye ve lede’z-zafer 
gāib-i mezbûra rücû‘a izin vermeğin mâ vaka‘a gıbbe’l-ibtigā sebt ve imlâ olundu.
Hurrire fi’l-yevmi’r-râbi‘ ve’l-ışrîn min Rebî‘ilevvel li sene erba‘a ve hamsîn ve 
elf.
Şuhûdü’l-hâl: Mustafa Beşe el-Muhtesib, Ali Beşe b. Mustafa, Süleyman b. Tur-
gud, Musa b. Mustafa, Koma v. Turak, Kiro v. Nikola, Duka v. Pando, Mavrodi v. 
( ), Nikola [v.] Duka ve gayruhüm mine’l-hâzırîn

31 [7b-2, Arapça] Yani v. Angeli’nin evini Petko v. Panayot 
v. Yani’ye sattığı
Havâss-ı Aliyye kazâsı tevâbi‘inden Makrihor karyesinde sâkin Yani v. Angeli nâm 
zimmî meclis-i şer‘-i şerîfde -Allahü te‘âlâ tağyîr ve tahrîfden korusun- ikrâr ve 
i‘tirâf edip bu akdin sudûruna değin kendisine âid mülkü olup yedinde ve taht-ı 
tasarrufunda olan karye-i mezbûrede vâki‘ bir tarafdan Petko v. Boracı mülkü ve 
bir tarafdan Beşpene bt. Angeli mülkü ve bir tarafdan bâyi‘-i mezbûr mülkü ve bir 
tarafdan da tarîk-i âm ile mahdûd olup beyt-i ulvîyi ve zulleyi ve ahırı ve kenîfi ve 
muhavvatayı muhtevî cemî‘ menzilini bi-cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık kadri ve nisâbı dokuz bin altı yüz fıddî cedîd ceyyid râyic fi’l-
vakt akçe semen-i makbûza hâmil-i hâze’l-kitâb Panayot v. Yani’ye tarafeynden 
îcâb ve kabûlü ve cânibeynden bedeleynin teslîm ve tesellümünü [muhtevî] bey‘ 
ve iştirâ-i sahîhayn-i şer‘iyyeyn-i müştemileyn ile bâtten bey‘ edip ol dahi kendi 
malı ile ve nefsi için iştirâ ettikde ikrâr-ı sarîh-i şer‘î ve i‘tirâf-ı sarîh-i mer‘î etme-
ğin müşterî-i mezbûr kıbelinden dahi vicâhen tasdîk olundukda [kayd olundu].
Cerâ zâlike ve hurrire fi’l-yevmi’l-hâmis ve’l-ışrîn min şehri Rebî‘ilevvel li sene 
erba‘a ve hamsîn ve elf.
Şuhûdü’l-hâl: Ahmed Çelebi b. Davud er-Râcil, Mustafa Beşe b. Hasan er-Râcil, 
Mustafa Çelebi b. Mehmed Çavuşzâde, Mehmed Beşe b. Abdullah er-Râcil, Mus-
tafa Beşe el-Muhtesib

32 [7b-3, Arapça] Panayot v. Yani’nin evini merhum Yakub Usta Vakfı’na 
bey‘ bi’l-istiğlâl yoluyla sattığı
Havâss-ı sultâniyye kazâsı tevâbi‘inden Makrihor karyesinde sâkin Panayot v. Yani 
nâm zimmî meclisü’ş-şer‘i’ş-şerîfeti’l-garrâ ve mahfilü’t-tarîkati’r-refî‘ati’z-zehrâda 
ikrâr ve i‘tirâf edip bu akdin sudûruna değin kendisine âid mülkü olup taht-ı ta-
sarrufunda bulunan karye-i mezbûrede vâki‘ bir tarafdan Petko v. Boracı mülkü 
ve bir tarafdan Beşpene bt. Angoli mülkü ve bir tarafdan Yani v. Angeli mülkü ve 
bir tarafdan tarîk-i âm ile mahdûd olan cemî‘ menzilini bi-cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık kadri ve nisâbı dört bin dirhem fıddî râyic 
fi’l-vakt semen-i mu‘ayyen-i makbûza hâmil-i hâze’l-kitâb karye-i mezbûrede vâki‘ 
merhûm Yakub Usta vakfı’na mütevellî olan Ebûbekir Usta b. Abdullah’a bey‘ etme-
ğin ol dahi vakf-ı mezbûr malı ile ondan bey‘ ve ibtiyâ‘-ı sahîhayn-i şer‘iyyeyn ile 
istiğlâlen iştirâ ettikden sonra menzil-i mezbûru ba‘de’t-tahliyye ve’t-tekābuz işbu 
kitâbın târihinden sene-i kâmile tamâmına değin bu müddet için mikdârı yüz dir-
hem mezbûrü’n-na‘t ücret-i mu‘ayyeneye istîcâr etmeğin mütevelli’l-mezbûr dahi 
ona îcâr ettikde îcâr ve istîcâr-ı sarîhayn-i mer‘iyyeyn ile ikrâr-ı sahîh-i şer‘î ve 
i‘tirâf-ı sarîh-i mer‘î mütevelli’l-mezbûr kıbelinden dahi vicâhen ve şifâhen tasdîk 
olunup [kayd olundu].
Cerâ zâlike ve hurrire fi’l-yevmi’s-sâdis ve’l-ışrîn min şehri Rebî‘ilevvel li sene 
erba‘a ve hamsîn ve elf min hicreti men temme lehü’l-izzü ve’ş-şeref.
Şuhûdü’l-hâl: Fahrü’l-eşbâh Ahmed Çelebi b. Davud er-Râcil, Mustafa Beşe b. 
Hasan er-Râcil, Mustafa Çelebi b. Mehmed Çavuşzâde, Mehmed Beşe b. Ab-
dullah er-Râcil, Mustafa b. Mehmed, Ali b. Mustafa, Süleyman b. Durmuş, Baba 
Yani v. Aleksi, Kiryani v. Pernori, Kosta v. Ostorinoz ve gayruhüm mine’l-huzzâr

33 [8a-1] Mehmed Beşe, Ali Bey ve Süleyman Beşe’nin menzillerini 
Hasan Beşe b. Cafer ile zevcesi Belkıs bt. Abdullah’a sattıkları
Medîne-i Ebâ Eyyûb el-Ensârî -radiye anhu Rabbühü’l-Bârî-’de Çavuş Kasım 
mahallesi sükkânından Mehmed Beşe ve Ali Bey ve Süleyman Beşe evlâd-ı 
Mehmed meclis-i şer‘-i kavîm-i vâcibü’t-tekrîmde işbu râfi‘ü’l-vesîka Hasan 
Beşe b. Cafer ve zevcesi Belkıs bt. Abdullah muvâcehelerinde her biri bi’t-tav‘ 
ikrâr ve i‘tirâf edip zikri âtî akdin sudûruna değin her birimizin ale’l-iştirâki’s-
seviy silk-i mülk ve tasarrufumuzda ve taht-ı yedimizde münselik ve munta-
zam ve münharit hakkımız olup mahalle-i mezbûrede vâki‘ bir tarafı Rahim[e] 
Hâtun bt. Süleyman mülkü ve bir tarafı Fâtıma bt. Ali mülkü ve bir tarafı 
ba‘zan Zıhgîrcizâde evlâdı mülkleri ve ba‘zan Süleyman Beşe b. İlyas mülkü ve 
taraf-ı âhiri tarîk-i âm ile mahdûd üç bâb tahtânî odayı ve bir sofayı ve ahırı 
ve bir su kuyusunu ve muhavvata-i zât-ı eşcâr-ı müsmire ve gayr-ı müsmire-
yi müştemil cemî‘ mülk-i mezbûrdan menzilimizi cemî‘ hukūk ve merâfıkı ile 
mezbûrân Hasan Beşe ve zevcesi Belkıs’a bey‘-i kat‘î ile her birimiz hissemizi 
tâmmü’l-vezn sahîhü’l-ayâr cârî fî cemî‘i’d-diyâr ve’l-ahsâr fıddî nakd-i râyic 
fi’l-vakt yüz elli beş kıt‘a riyâlî guruş-ı kebîre bey‘-i kat‘î ile bey‘ ve teslîm ey-
ledik onlar dahi ale’l-iştirâki’s-seviy iştirâ ve tesellüm [ve] kabûl eylediklerin-
den sonra semen-i mezbûr yüz elli beş kıt‘a mezbûrü’n-na‘t guruşu yedlerin-
den tamâmen ahz u kabz eyledik ba‘de’l-yevm menzil-i mezbûr müşteriyân-ı 
mezbûrânın iştirâk-i seviy üzre mülk-i müşterâları ve hakk-ı sarîhleridir 
keyfe mâ yeşâ[‘ân] ve hasbe mâ yürîdâ[n] mutasarrıfân olsunlar dediklerin-
de mukırr-ı mezbûrûnun vech-i mübeyyen üzre olan ikrâr-ı meşrûhlarını el-
mukarru lehüma’l-merkūmân vicâhen ve şifâhen tasdîk ve tahkīk edicek mâ 
hüve’l-vâki‘ bi’t-taleb ketb olundu.
Fî evâhiri Saferi’l-hayr li sene erba‘a ve hamsîn ve elf.
Şuhûdü’l-hâl: Hüseyin Efendi b. ( ) el-İmâm, İbra[him] Beşe b. Mustafa, Abdi b. 
Mehmed, İvaz b. Mustafa, İlyas b. Süleyman, Ali Çelebi b. İbrahim, el-Hâc Hasan 
b. ( ), nalçacı Mustafa ve gayruhüm

34 [8a-2] Fâtıma bt. Abdullah’ın menzilini torunu İsmihân 
bt. Mahmud’a hibe ettiği
Havâss-ı Aliyye kazâsı nevâhîsinden nefs-i kasaba-i Hasköy’de Abdüsselâm ma-
hallesinde sâkine Fâtıma bt. Abdullah mahfil-i kazâda kendinin sadriye kebîre 
kızı Âişe nâm hâtunun sadriye kebîre kızı işbu râfi‘ü’l-vesîka İsmihân bt. Mah-
mud tarafından ikrârı âti’l-beyânı tasdîke vekîl olup nehc-i şer‘î üzre alâ vechi’l-
hasm vekâlet-i sâbite olan mezkûre İsmihân’ın zevci Süleyma[n] Beşe b. Ham-
za muvâcehesinde bi’t-tav[‘] ikrâr ve i‘tirâf edip beyân-ı âtî hibenin sudûruna 
değin silk-i mülk ve tasarrufumda ve taht-ı yedimde münsecim hakkım olup 
mahalle-i mezbûrede vâki‘ bir tarafı Mustafa b. Mehmed mülkü ve bir tarafı Ali 
b. Abdullah mülkü ve bir tarafı Mustafa Ağa b. Abdullah mülkü ve taraf-ı âharı 
tarîk-i âm ile mahdûd iki bâb tahtânî odayı ve havluyu ve kenîfi ve su kuyusu-
nu müştemil cemî‘ mülk menzilimi cemî‘ hukūku ve merâfıkı ile müvekkile-i 
mezkûre İsmihân’a hibe-i sahîha-i şer‘iyye ile hibe ve temlîk ve teslîm eyledim ol 
dahi ba‘de’t-tahliyyeti’ş-şer‘iyye meclis-i hibede ittihâb ve kabûl eyledi, ba‘de’l-
yevm zikr olunan menzili mezkûre İsmihân’ın mülk-i mevhûbudur keyfe mâ 
yeşâ’ ve hasbe mâ türîd mutasarrıfe olsun dedikde mukırra-i mezkûrenin vech-i 
mübeyyen üzre olan ikrâr-ı meşrûhunu vekîl-i mezbûr bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Saferi’l-hayr li sene erba‘a ve hamsîn ve elf.
Şuhûdü’l-hâl: Mustafa Halîfe b. ( ) el-İmâm, Mehmed Beşe b. Abdullah, Ali Çe-
lebi b. Yusuf, Hüseyin b. Bâli, Şaba[n] b. Hızır, Sinan b. Muslu, Ali Beşe b. Musta-
fa, Hüseyin b. Ali ve gayruhüm [mine’l-huzzâr]

35 [8a-3] Mehmed Efendi b. Haydar’ın Rus asıllı câriyesi Gülistan 
b. Abdülmennân’ı âzat ettiği
Havâss-ı Aliyye kazâsı nevâhîsinden nefs-i kasaba-i Hasköy’de merhûm Turşucu-
zâde Hüseyin Çelebi mahallesinde mutavattın Mehmed Efendi b. Haydar el-Kâtib 
meclis-i şerî‘at-ı  şerîfe-i Ahmediyye ve mahkeme-i muhkemetü’l-bünyân-ı Mu-
hammediyye el-vesî‘u finâühâ el-mümteni‘u fenâühâ el-metînü binâühâ sallallâhu 
te‘âlâ alâ şâri‘ihâda takrîr-i kelâm edip işbu uzun boylu açık kaşlı gök elâ göz-
lü Rûsiyyetü’l-asl müslimetü’l-mille mukırr-ı mezkûr için rıkkına mu‘terife râfi‘ü 
hâze’l-vesîka Gülistan bt. Abdülmennân nâm câriye-i memlûkemi târih-i 
kitâbdan üç sene mukaddem hasbeten lillâhi’l-aliyyi’l-azîm ve taleben li merzâti’r-
Rabbi’r-rahîm ve hereben mine’l-azâbi’l-elîm ve amelen bimâ kāle’n-nebiyyü’l-
muhtâr -aleyhi salavâtullâhi’l-meliki’l-gaffâr- “Men a‘taka rakabeten mü’mineten 
a‘takallâhu bi-külli uzvin minhâ mine’n-nâr / Kim bir mü’min köleyi âzâd eder-
se Allah da onun bütün uzuvlarını cehennemden âzâd eder” i‘tâk ve tahrîr ey-
lemişidim ba‘de’l-yevm mezkûre Gülistan sâir harâire-i asliyyât gibi hürre olsun 
[üzerinde] sâire-i mevâlînin utekā üzerinde sâbite olan velâdan gayrı hakkım kal-
madı dedikde mukırr-ı mezkûrun vech-i mübeyyen üzre olan ikrâr-ı meşrûhu 
el-mukarru lehü’l-mezkûre Gülistan talebi ile ketb ü tahrîr olunup yedine li ecli’l-
vesîka vaz‘ olundu.
Fi’l-yevmi’l-mübârek es-sânî min Saferi’l-hayr li sene erba‘a ve hamsîn ve elf.
Şuhûdü’l-hâl: Es-Sâbıkūn









36 [8a-4] Emin Mustafa Vakfı’nın mütevellisi Ömer Halîfe b. Musa 
görevini yapamadığından mürtezikanın talebi ile yerine Mehmed 
Halîfe b. Mehmed’in tayin edildiği
[Derkenâr:] Efendi hazretlerinin imzâ-yı şerîfleridir.
Medîne-i Hazret-i Ebâ Eyyûb-i Ensârî -radiye anhu Rabbühü’l-Bârî-’de vâki‘ 
merhûm Emin Mustafa vakfı’nın mürtezikası bi-ecma‘ihim meclis-i şer‘-i mu-
tahhara ve pâkize-gûyda hâzırûn olup her biri takrîr-i kelâm ve bast-ı merâm 
edip bi’l-fi‘l vakf-ı mezbûra mütevellî olan işbu Ömer Halîfe b. Musa tevliyyeti 
mezbûrenin uhdesinden gelmeğe adem-i kudreti olmağla kıbel-i şer‘-i enverden 
ref ‘ olunup yerine işbu salâh ve [8b] diyânet ve takvâ ile ârâste ve kemâl-i verâ‘ ve 
istikāmet ile pîrâste ve tevliyyet-i mezbûre uhdesinden gelmeğe kādir olduğu ke’ş-
şems fî vasati’n-nehâr zâhir ve bâhir olan işbu Mehmed Halîfe b. Mehmed vakf-ı 
mezbûra mütevellî nasb ve ta‘yîn olunmak matlûbumuzdur dediklerinde işbu 
kitâb-ı anberîn-nikāb tevkī‘-i müstetâbları ile muvakka‘ ve şeref-yâb olan hâkim-i 
âdil-i Rabbânî ve fâzıl ve kâmil-i samedânî mette‘anallâhu te‘âlâ bi-tûli bekā’ihî 
ve eyyedehu bi-envâ‘i te’yîdâtihi bi-hakkı seb‘i’l-mesânî hazretleri mezbûr Ömer 
Halîfe’yi ref ‘ ve işbu râfi‘ü’l-vesîka merkūm Mehmed Halîfe’yi vakf-ı mezbûra 
mütevellî nasb ve ta‘yîn buyurup mâ hüve’l-vâki‘ bi’t-taleb ketb olundu.
Fî evâsıtı Saferi’l-hayr [li sene] erba‘a ve hamsîn ve elf.
Şuhûdü’l-hâl: Mehmed Efendi b. eş-Şeyh Hızır, Ahmed Halîfe b. Musa, İbrahim 
Çelebi b. Ebûbekir, Ahmed Çelebi b. Ali, Mustafa Çelebi b. İsmail, Mehmed b. 
Ahmed, Ali Beşe b. Mustafa, Hüseyin b. Ali ve gayruhüm [mine’l-huzzâr]

37 [8b-1] Meryem bt. Mehmed ile Ümmühâni bt. Ahmed’in birbirleri 
ile olan alacak davasından sulh oldukları
Mahmiye-i Galata kapısı kurbunda Emekyemez mahallesinde sâkine Meryem 
bt. Mehmed mahfil-i kazâda Ümmühâni bt. Ahmed muvâcehesinde ikrâr-ı tâm 
ve takrîr-i kelâm edip bundan esbak mezkûre Ümmühâni’ye altı yüz akçe kıy-
metli bir gömlek ve dört yüz akçe kıymetli beynimizde mikdârı ma‘lûm bir pâre 
kirpas ve yüz akçe kıymetli bir kırmızı barata ve sekiz yüz nakid akçe ve üç yüz 
akçe kıymetli bir terlik ve bin iki yüz akçeye iki gömlek ki her biri pâre kirpas ki 
cem‘an bi-hesâb-ı nakd-i cedîd üç bin dört yüz akçe olup meblağ-ı mezbûru ta-
leb ve da‘vâ eylediğimde ba‘zın ikrâr ve ba‘zın inkâr eylediğinden mâ‘adâ benim 
dahi senin zimmetinde dokuz yüz akçe hakkım vardır deyû benimle muhâsama 
eylediğine binâen beynimizde münâza‘ât-ı kesîre vâki‘ olmuşdu el-hâletü hâzihî 
vesâtat-i muslihîn ile meblağ-ı mezbûr dokuz yüz akçe da‘vâsından fâriğa olup 
bir tencere ve bir ibrik ve bir hamam tası ve bir sahan ve bin iki yüz cedîd râyic 
fi’l-vakt akçe üzerine inşâ-i akd-i sulh eyledikde ben dahi vech-i muharrer üzre 
sulh-ı mezbûru kabûl ve bedel-i sulh olan tencere ve ibrik ve tas ve sahanı ve bin 
iki yüz mezbûrü’n-na‘t akçeyi yedinden tamâmen ahz u kabz eyledim ve husûs-ı 
mezbûra müte‘allik cemî‘ de‘âvî ve mütâlebât ve eymân ve muhâsamâtdan her 
birimiz âharın zimmetini ibrâ-i âmm-ı kātı‘ü’n-nizâ‘ ve râfi‘ü’l-husûmet ve’l-
cidâl ile ibrâ ve iskāt eyledik dediklerinde gıbbe’t-tasdîk ve’t-taleb ketb ve sebt 
olundu.
Tahrîren fî evâsıtı Saferi’l-hayr li sene erba‘a ve hamsîn ve elf.
Şuhûdü’l-hâl: Veli Efendi b. Abdünnebî, Mustafa Efendi b. (  ) el-…?, Mehmed 
Çelebi b. İbrahim, Hüseyin Çelebi b. ( ) el-Müezzin ve gayruhüm [mine’l-huzzâr]

38 [8b-2] Abdurrahman Çelebi b. Abdürrahim’in Râbia bt. Sefer’i 
boşayıp mehir borcunun bir kısmını ödediği, kalanının 
zimmetinde olduğu
Medîne-i Ebâ Eyyûb-i Ensârî -radiye anhu Rabbühü’l-Bârî-’de Câmi‘-i Kebîr ma-
hallesinde sâkine Râbia bt. Sefer nâm bikr-i bâliğa tarafından husûs-ı âti’l-beyânı 
taleb ve da‘vâ ve ahz u kabza vekîl olup vekâleti hasm-ı münkir mahzarında 
mezkûreyi ma‘rifet-i şer‘iyye ile ârifân Receb Efendi b. Abdi ve Ali Beşe b. Mus-
tafa şehâdetleri ile sâbite olan müvekkile-i mezkûre Râbia’nın babası mezbûr Se-
fer mahfil-i kazâda Halil Paşazâde Abdülkādir Bey b. Ahmed tarafından kezâlik 
husûs-ı câi’z-zikre vekîl olup alâ vechi’l-hasm Rıdvan Bey b. Abdullah ve Meh-
med Bey b. İbrahim şehâdetleri ile şer‘an vekâleti sâbite olan Abdurrahman Çe-
lebi b. Abdürrahim muvâcehesinde bi’l-vekâle üzerine da‘vâ ve takrîr-i kelâm 
edip bundan akdem kızım ve müvekkilem mezkûre Râbia’yı müvekkil-i mezbûr 
Abdülkādir Bey’e on bin cedîd akçe mehr-i müeccel ve altı yüz yetmiş akçe kıy-
metli bir sîm ayna ve beş yüz otuz akçe kıymetli bir la‘l kıymetli bir la‘l hâtem ve 
her endâzesi ellişer akçeden altı yüz akçe kıymetli on iki zirâ‘ bir duvaklık al tabı 
ve yüz akçe kıymetli bir mest ve papuç ve altı bin fıddî râyic fi’l-vakt nakid akçe 
mehr-i mu‘accel üzerine cem‘an on yedi bin dokuz yüz akçe eder vech-i muharrer 
üzre bi’l-vekâle tezvîc eyledim, ol dahi vech-i muharrer üzre tezevvüc ve kabûl ey-
ledikden sonra yedinden zikr olunan aynayı ve hâtemi ve beş bin akçeyi vekâletim 
hasebiyle ahz u kabz eyledim, ba‘dehû kızım mezkûre Râbia’yı mezbûr Abdülkādir 
Bey kable’d-duhûl talâk-ı bâyin-i vâhid ile tatlîk etmekle nısf-ı mehir lâzım gelme-
ğin hâlen hakkı olan nısf-ı mehr-i mu‘accel ve müeccelden sekiz bin dokuz yüz 
elli akçenin altı bin iki yüz akçesini kabz eyledim, meblağ-ı bâkī iki bin yedi yüzü-
nü taleb ederim suâl olunsun dedikde gıbbe’s-suâl vekîl-i mezbûr cevâbında fi’l-
hakīka müvekkilimin müvekkile-i mezkûre Râbia’da on yedi bin dokuz yüz akçe 
mehr-i mu‘accel ve müeccel ile tezevvüc edip hâlen zimmetinde zikr olunan nısf-ı 
mehirden iki bin yedi yüz akçe hakkı kaldığını tav‘an ikrâr etmeğin mûcebince 
ba‘de’l-hükm mâ hüve’l-vâki‘ bi’t-taleb ketb olundu. 
Hurrire fî evâsıtı Saferi’l-hayr li sene erba‘a ve hamsîn ve elf.
Şuhûdü’l-hâl: Şerîfezâde Hüseyin Efendi [b.] Mehmed el-İmâm, Ali Beşe b. (  ) 
er-Râcil, Mustafa b. İlyas, Ali Çavuş b. Abdullah, Hüseyin Beşe b. Eyüb, Mehmed 
b. Abdullah, Ali Çelebi b. Mustafa, Ali Beşe b. Mustafa, Hüseyin Çelebi b. Ali ve 
gayruhüm [mine’l-huzzâr]

39 [9a-1, Arapça] Minnet b. Mustafa’nın zevcesi Servinaz Hatun 
bt. Abdullah’a borcu olduğu
Medîne-i Ebâ Eyyûb’da Nişancı mahallesinde sâkin Minnet b. Mustafa nâm ki-
mesne mukırr-ı mezbûrun zevcesi ve menkûhası olan Servinaz bt. Abdullah 
nâm hâtuna üzerinde ve zimmetinde karz-ı şer‘îden kadri ve nisâbı on altı al-
tın dinar ile kadri ve nisâbı on kıt‘a fıddî râyic fi’l-vakt riyâlî guruş-ı kebîr deyû 
bilinen paradan deyn-i lâzımü’l-edâ ve hakk-ı vâcibü’l-kazâ deyni olduğunu 
ikrâr-ı sahîh-i şer‘î ve i‘tirâf-ı sarîh-i mer‘î ile [ikrâr ettikde] el-mukarru lehü’l-
mezbûre kıbelinden vicâhen ve şifâhen tasdîk olunmağın [kayd olundu].
Cerâ zâlike ve hurrire fî evâhiri Saferi’l-hayr sene 1054.
Şuhûdü’l-hâl: Budak Beşe b. Kābil, Şaban b. Ebûbekir, Mehmed b. Veli, el-Hâc 
Mustafa b. Halil, Abdurrahman Çelebi el-İmâm, Ramazan Çelebi b. ( ) el-Müezzin, 
Ali Beşe b. Mustafa, Hüseyin b. Ali ve gayruhüm

40 [9a-2] Hasan ve Mustafa b. Mehmed’in Ömer Beşe b. Osman 
tarafından kullanılan tarlaları hakkındaki davalarının on beş 
seneyi geçtiği için kabul edilmediği
Medîne-i Ebâ Eyyûb-i Ensârî’de Otakçılar nâm mahalde berber olan Hasan ve 
Mustafa b. Mehmed mahfil-i kazâda işbu râfi‘ü’l-vesîka Ömer Beşe b. Osman 
muvâcehesinde her biri üzerine da‘vâ ve takrîr-i kelâm edip mezbûr Ömer Beşe 
medîne-i mezbûre kazâsı nevâhîsinden Terkos nâhiyesine tâbi‘ Şeyhî nâm karye-
de bir tarafı sâhil-i bahr ve bir tarafı mezbûr Ömer Beşe tarlası ve bir tarafı Mah-
mud Ağa nâm kimesne tarlası ve bir tarafı sekbânlar kâtibi Mehmed Efendi tarla-
sı ile mahdûd on dönüm bir kıt‘a tarlamızı yirmi beş seneden beri fuzûlî zabt ve 
tasarruf eder suâl olunup kasr-ı yedine tenbîh olunmak matlûbumuzdur dedikle-
rinde gıbbe’s-suâl mezbûr Ömer Beşe cevâbında fi’l-hakīka zikr olunan tarlayı yir-
mi beş seneden beri taht-ı tasarrufunda olduğunu tav‘an ikrâr ve i‘tirâf edip lâkin 
on beş sene mürûr eden da‘vânın istimâ‘ından fî zamâninâ kuzât-ı İslâm emr-i 









şerîf-i cihân-mutâ‘-ı pâdişâhî ile memnû‘lar olmağın mezbûrân Hasan b. Mustafa 
bî-vech mu‘ârazadan men‘ olunup mâ hüve’l-vâki‘ bi’t-taleb ketb olundu.
Fî evâhiri Saferi’l-hayr li sene erba‘a ve hamsîn ve elf.
Şuhûdü’l-hâl: Hasan Çelebi b. Ali, İbrahim Beşe b. Abdullah, Receb Efendi b. 
Abdi, Ali b. Mustafa ve gayruhüm

41 [9a-3] Receb b. Ahmed’in vârisi olmadığından muhallefâtının 
beytülmâle ait olduğu ve beytülmâl emini Mehmed Ağa 
b. Abdi’nin el-Hâc Bilâl’deki alacağını tahsil ettiği 
Mahmiye-i Galata’da bi’l-fi‘l beytülmâl-i âmme ve hâssa emîni olan Mehmed 
Ağa b. Abdi mahfil-i kazâda işbu râfi‘ü’l-vesîka el-Hâc Bilâl b. el-Hâc Mehmed 
muvâcehesinde emâneten üzerine da‘vâ ve takrîr-i kelâm kılıp bundan akdem 
Havâss-ı Aliyye kazâsı müzâfâtından Kağıthâne nâm karyede vefât eden Receb 
b. Abdullah nâm Hindînin zâhir vâris-i ma‘rûfu olmamağla cemî‘ muhallefâtı 
cânib-i beytülmâle âid olmağın mezbûr el-Hâc Bilâl müteveffâ-yı mezbûrun 
muhallefâtından dört bohça Hind esbâbı dört yüz riyâlî guruş ahz u kabz eyle-
mişdir, hâlen emânetim hasebiyle taleb ederim suâl olunsun dedikde gıbbe’s-suâl 
mezbûr el-Hâc Bilâl cevâbında müteveffâ-yı mezbûrun benim yedimde ancak 
seksen guruş kıymetli yirmi yedi aded hümâyûn ta‘bîr olunur bogasi ve on kıt‘a 
riyâlî guruş ahz u kabz eyledim deyû zikr eylediği eşyâ ve nakdi ikrâr mâ‘adâyı 
inkâr edicek emîn-i mezbûrdan sıdk-ı makālini mübeyyine beyyine taleb olun-
dukda ityân-ı beyyineden izhâr-ı acz ile istihlâf edicek müteveffâ-yı mezbûrun 
muhallefâtından kendi zikr eylediği eşyâ ve nakidden mâ‘adâ bir şeyi ahz u kabz 
eylemediğine mezbûr el-Hâc Bilâl’e yemîn teklîf olundukda ol dahi alâ vefki’s-suâl 
yemîn billâhi’l-aliyyi’l-azîm etmeğin emîn-i mezbûr bî-vech mu‘ârazadan men‘ 
olundukdan sonra emîn-i mezbûr meclis-i âharda bi’t-tav‘ ikrâr ve i‘tirâf edip 
mezbûr el-Hâc Bilâl’in ikrâr olan yirmi yedi hümâyûnun kıymeti olan seksen gu-
ruş ile nakid on kıt‘a riyâlî guruşu mezbûr el-Hâc Bilâl yedinden tamâmen ahz u 
kabz eyledim ba‘de[‘l-yevm] eşyâ-i mezkûre ve nakd-i mezbûrdan mezbûr el-Hâc 
Bilâl zimmetinde bir akçe ve bir habbe bâkī kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’l-mübârek es-sâlis ve’l-ışrîn min Saferi’l-hayr li sene erba‘a ve hamsîn 
ve elf.
Şuhûdü’l-hâl: Yusuf Beşe b. Mehmed, Ahmed Çelebi b. Mehmed, Şeyh Abdüs-
selâm şeyh-i Hindiyân, el-Hâc İsmail b. (  ) el-Hindî, el-Hâc İbrahim el-Hindî, 
Sarrâc Mehmed b. ( ) ve gayruhüm [mine’l-huzzâr]









42 [9b-1, Arapça] Mehmed adlı kişinin Bâli Hâce Vakfı’na mütevelli 
olarak tayin edildiği
&lt;&lt;Bu bir hüccet-i sahîha-i şer‘iyyetü’l-usûl ve’l-me‘ânî ve vesîka-i enîka-i 
mer‘iyyetü’l-elfâz ve’l-mebânîdir ki nûr-ı şer‘ ile içindekiler aydınlanır ve hükmün 
doğruluğuna şer‘îliği delil olur, açık beyân ve lisân-ı fasîh ile mazmûn-ı sahîhiyle 
amel olunur ve onda olanın zikri ile gizlenmiş olan binâ olunur ki, hâkimü’l-câsim 
el-âlimü’n-nihrîr ve’l-fâzılu’s-semîd ani’l-hatîr -tûbâ lehû ve hüsnü me’âb mede’d-
duhûr ve’l-ahkâb mette‘anallâhu bi-tûli bekā’ihî ilâ yevmi’l-hesâb- tevkī‘-i şerîf-i 
müstetâbıyla üzeri muvakka‘ olan bu kitâb ile râfi‘ü hâze’l-kitâb Mehmed nâm ki-
mesneyi medîne-i Ebâ Eyyûb el-Ensârî -radiye anhu Rabbühü’l-Bârî-’de vâki‘ Bâli 
Hâce vakfı’na elân elinde mazbût bulunan vakfiye-i ma‘mûlün bihâsında mastûr 
olan kadri ve nisâbı üç dirhem-i fıddî râyic fi’l-vakt akçe vazîfe-i mu‘ayyene ile 
mütevellî nasb ettikde ol dahi tevliyyet-i merkūmeyi kabûl ve umûrunu ikāme et-
meyi mültezim olmağın nasb ve kabûl-i sahîhayn-i şer‘iyyeyn [kayd olundu].
Cerâ zâlike ve hurrire fi’l-yevmi’l-mübârek es-sâlis ve’l-ışrîn min Saferi’l-hayr 
[li sene] erba‘a ve hamsîn ve elf.
Şuhûdü’l-hâl: Halil Hâce b. (  ) el-Müezzin, Receb Efendi b. Abdi, Ali Beşe b. 
Mustafa, Hüseyin Çelebi b. Ali, İbrahim Çelebi b. Mustafa, Bayram Sofu b. Meh-
med, Baba Süleyman b. Turgud ve gayruhüm
[Derkenâr:] Efendi hazretlerinin imzâ-yı şerîfleriyledir.&gt;&gt;

43 [9b-2, Arapça] Mustafa Bey’in Çerkes asıllı Dilâver b. Abdullah adlı 
kölesini âzat ettiği
Kostantıniyyetü’l-mahmiyye mahallâtından ( ) mahallesinde sâkin olan umdetü’l-
eşbâh Mustafa Bey b. ( ) el-Cündî meclis-i şer‘-i şerîf-i celîl ve mahfil-i dîn-i münîf-i 
cemîlde hâzır olup ikrâr ve i‘tirâf edip kendisine rıkkını mu‘terif olan hâfız-ı 
hâze’l-vesîkati’n-nâtıka ani’l-hakīka açık kaşlı elâ gözlü orta boylu Çerkesiyyü’l-
asl Dilâver b. Abdullah nâm abd-i memlûkünü hasbeten lillâhi’l-aliyyi’l-azîm ve 
taleben li merzâti Rabbihi’l-Kerîm seyyidinâ Muhammedü’n-nebiyyü’l-muhtârın 
-aleyhi salavâtü’l-meliki’l-gaffâr- “Men a‘taka rakabeten mü’mineten a‘takallâhu 
te‘âlâ bi-külli uzvin minhâ uzven minhü mine’n-nâr / Kim bir mü’min köleyi âzâd 
ederse Allah da her bir uzvuna karşılık onun bir uzvunu ateşden âzâd eder” kav-
liyle amel ederek i‘tâk ve tahrîr-i sahîh-i şer‘î ile i‘tâk ve tahrîr ettim deyû ikrâr ve 
i‘tirâf-ı sarîhayn-i mer‘iyyeyn ettikde ol dahi sâir ahrâ r-ı asliyyîn gibi lehlerinde 
olan şey lehinde ve aleyhlerinde olan şey de aleyhinde olmak üzre hür olup üze-
rinde mevâlî için utekā üzerinde şer‘an sâbit olan hakk-ı velâdan gayrı hiçbir ki-
mesnenin hakkı kalmamağın [tahrîr olundu].
Cerâ zâlike ve hurrire fî [ev]âil-i Saferi’l-hayr li sene erba‘a ve hamsîn ve elf.
Şuhûdü’l-hâl: A‘lemü’l-ulemâi’l-izâm Hazret-i Necm Efendi el-munfasıl an kazâ-i 
Filibe, umdetü’l-müderrisîni’l-kirâm Bursevî Mehmed Efendi el-Müderris bi-
Medreset-i Hazret-i Vâlide Sultan -dâmet iffetühâ-, umdetü’l-müderrisîni’l-
kirâm Hazret-i Vehhâbzâde Efendi, kıdvetü’l-müderrisîni’l-fihâm Mehmed 
Efendi b. el-mevlâ el-merhûm Abdülaziz Efendi, umdetü’l-kuzâti’l-İslâm zübde-
tü vülâti’l-enâm Abdullah Efendi b. el-merhûm Abdülaziz Efendi, fahrü’l-kuzât 
Mustafa Efendi el-Kefevî, fahrü’l-a‘yân Hamza Ağa Kethüdâ-yı merhûm Yahya 
Efendi, Süleyman Bey b. Abdülmennân tâbi‘-i merhûm-ı mezbûr, İbrahim Beşe 
Çukadâr-ı merhûm-ı mezbûr, kahveci Mehmed tâbi‘-i merhûm-ı mezbûr, Çakır 
Ağa b. Abdülmennân, Ramazan Beşe tâbi‘-i Uşşâkīzâde, Hasan tâbi‘-i mu‘tık-ı 
mezbûr
[Derkenâr:] Efendi hazretlerinin imzâ-yı şerîfleriyledir.

44 [9b-3, Arapça] Mehmed b. Mehmed’in Bâli Hâce Vakfı’na mütevelli 
olarak tayin edildiği
Bu bir hüccet-i sahîha-i şer‘iyyetü’l-usûl ve’l-me‘ânî ve vesîka-i enîka-i mer‘iyyetü’l-
elfâz ve’l-mebânîdir ki nûr-ı şer‘ ile içindekiler aydınlanır ve hükmün doğrulu-
ğuna şer‘îliği delil olur, açık beyân ve lisân-ı fasîh ile mazmûn-ı sahîhiyle amel 
olunur ve onda olanın zikri ile gizlenmiş olan binâ olunur ki, hâkimü’l-câsim 
el-âlimü’n-nihrîr ve ve’l-fâzılu’s-semîd ani’l-hatîr -tûbâ lehû ve hüsnü me’âb 
mede’d-duhûr ve’l-ahkâb mette‘anallâhu bi-tûli bekā’ihî ilâ yevmi’l-hesâb- tevkī‘-i 
şerîf-i müstetâbıyla üzeri muvakka‘ olan bu kitâb ile râfi‘-i hâze’l-kitâb Mehmed 
Halîfe b. Mehmed nâm kimesneyi medîne-i Ebâ Eyyûb el-Ensârî -radiye anhu 
Rabbühü’l-Bârî-’de vâki‘ Bâli Hâce vakfı’na elân elinde mazbût bulunan vakfiye-i 
ma‘mûlün bihâsında mastûr olan kadri ve nisâbı üç dirhem-i fıddî râyic fi’l-vakt 
akçe vazîfe-i mu‘ayyene ile mütevellî nasb ettikde ol dahi tevliyyet-i merkūmeyi 
kabûl ve umûrunu ikāme etmeyi mültezim olmağın nasb ve kabûl-i sahîhayn-i 
şer‘iyyeyn [kayd olundu].
Cerâ zâlike fi’l-yevmi’l-mübârek es-sâlis ve’l-ışrîn min Saferi’l-hayr li sene erba‘a 
ve hamsîn ve elf.
Şuhûdü’l-hâl: Halil Hâce b. ( ) el-Müezzin, Receb Efendi b. Abdi, Ali Beşe b. Mus-
tafa, Hüseyin Çelebi b. Ali, İbrahim Çelebi b. Mustafa, Bayram Sofu b. Mehmed, 
Baba Süleyman b. Turgud
[Derkenâr:] Efendi hazretlerinin imzâ-yı şerîfleri iledir.









45 [9b-4] Kara Mehmed b. İbrahim’in Mankola’yı hançer ile yaraladığı
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de Çömlekçiler 
çarşısı’nda vâki‘ Hamzâvî Beyzâde fırını demekle meşhûr fırında hâlen reis-i habbâz 
olan el-Hâc Ali b. Ahmed meclis-i şer‘-i kavîm-i vâcibü’t-tekrîmde takrîr-i kelâm 
ve bast-ı merâm edip işbu târih-i kitâb gecesi beyne’l-işâeyn Kara Mehmed b. İb-
rahim nâm kimesne sekrânen gelip fırın-ı mezbûr içinde sâkin olan zimmîlerden 
hamr taleb edip hamrımız yokdur dediklerinde Mankola nâm habbâz zimmînin 
sağ elinin parmakları arasına elinde olan uryan hançer ile urup mecrûh eylemiş-
dir, kıbel-i şer‘den üzerine varılıp keşf ve tahrîr olunması matlûbumdur dedikde 
medîne-i mezbûrede hâlen âbık nâibi olan Receb Efendi b. Abdi irsâl olunup ol 
dahi zeyl-i kitâbda isimleri mastûr olan [10a] müslimîn ile zikr olunan fırına va-
rıp mecrûh-ı mezbûr Mankola’nın cerâhatini keşf ve müşâhede edip hakīkat-i hâli 
mezbûr Mankola’dan istihbâr eyledikde vakt-i mezbûrda merkūm Kara Mehmed 
sekrânen gelip beni hançer ile sağ elimin parmakları arasında urup mecrûh eyledi 
dediğini mevlânâ-yı mezbûr mahallinde ketb ü tahrîr, ba‘dehû meclis-i şer‘a gelip 
alâ vukū‘ihî inbâ ve takrîr etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Saferi’l-hayr li sene erba‘a ve hamsîn ve 
elf.
Şuhûdü’l-hâl: Seyyid Mehmed b. Ahmed, Osman b. Abdullah, Mehmed Beşe b. ( ) 
er-Râcil, Mustafa Çelebi b. Seyyid Zeynelâbidin, Hasan Bey b. Mehmed el-Cündî, 
Mustafa Çelebi b. Seyyid ( ), İbrahim b. Hasan, Mahmud Bey b. Mehmed el-Cündî

46 [10a-1] Âlime bt. Abdullah’ın evini Mustafa b. Mahmud’a sattığı
Medîne-i Ebâ Eyyûb-i Ensârî -radiye anhu Rabbühü’l-Bârî-’de Veli Baba mahal-
lesinde sâkine olan Âlime bt. Abdullah nâm hâtun mahfil-i kazâda işbu râfi‘ü’l-
kitâb Mustafa b. Mahmud nâm kimesne mahzarında bi’t-tav‘i’s-sâf ikrâr ve i‘tirâf 
edip zikr-i âtî akdin sudûruna değin silk-i mülk ve tasarrufumda ve taht-ı yedim-
de münselik ve muntazam ve münharit hakkım olup mahalle-i mezbûrede vâki‘ 
bir tarafı kendi mülk menzilim ve bir tarafı Çengi Kamer vakfı ve bir tarafı el-Hâc 
Ali b. Ramazan mülkü ve bir tarafı tarîk-i âm ile mahdûd üç bâb fevkānî odayı ve 
iki sofayı ve bir bâb tahtânî odayı ve fırını ve bi’r-i mâyı ve kenîfi ve muhavvata-i 
zât-ı eşcâr-ı müsmire ve gayr-ı müsmireyi müştemil cemî‘ mülk menzilimi cemî‘ 
hukūk ve merâfıkı ile mezbûr Mustafa’ya tarafeynden îcâb ve kabûlü hâvî bey‘-i 
kat‘î ile fıddî râyic fi’l-vakt yirmi bin cedîd akçeye bey‘ ve teslîm eyledim ol dahi 
iştirâ ve tesellüm ve kabûl eyledikden sonra semen-i mezbûr yirmi bin akçeyi ye-
dinden tamâmen ahz u kabz eyledim, ba‘de’l-yevm menzil-i mezbûr mezkûr Mus-
tafa Bey’in mülk-i müşterâsıdır keyfe mâ yeşâ’ ve haysü mâ yahtâr mutasarrıf olsun 
dedikde mukırra-i mezbûre Âlime’nin vech-i mübeyyen üzre cârî olan ikrârını el-
mukarru lehü’l-merkūm Mustafa vicâhen ve şifâhen tasdîk edicek mâ hüve’l-vâki‘ 
bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Saferi’l-hayr li sene erba‘a ve hamsîn ve 
elf.
Şuhûdü’l-hâl: Mahmud Efendi b. Mehmed el-İmâm, Ömer Halîfe b. Musa el-
İmâm, Mustafa b. Şaban el-Müezzin, Ali Çelebi b. İsâ el-Kâtib, Mehmed b. Meh-
med el-Câbi, Halil Halîfe b. Mehmed el-Câbi, Mustafa Çelebi el-Attâr ve gayru-
hüm

47 [10a-2] Ebûbekir b. Abdullah’ın Ebûbekir b. Hamza’yı taş ve 
asâ ile vurarak yaraladığı
Medîne-i Hazret-i Ebâ Eyyûb-i Ensârî’de Çavuş Kasım mahallesinde sâkin Mus-
tafa Çelebi b. Hamza mahfil-i kazâda takrîr-i kelâm edip târih-i kitâbdan iki gün 
mukaddem ba‘de’l-asr li ebeveyn karındaşım Ebûbekir nâm kimesneyi gāib ani’l-
meclis Ebûbekir b. Abdullah nâm kimesne gelip taşla boynuna ve âsâ ile bur-
nuna urup berelemişdir, taraf-ı şer‘den üzerine varılıp keşf ve tahrîr olunması 
matlûbumdur dedikde medîne-i mezbûrede hâlen âbık nâibi olan mevlânâ Receb 
Efendi b. Abdi irsâl olunup ol dahi zeyl-i kitâbda isimleri mastûr olan müslimîn 
ile madrûb-ı mezbûrun menziline varıp ba‘de’l-keşf ve’l-müşâhede hakīkat-i 
hâl madrûb-ı mezbûrdan istihbâr olundukda fi’l-hakīka mezbûr Ebûbekir 
vakt-i mezbûrda gelip taşla boynuma ve âsâ ile burnuma urup bereledi dediği-
ni mevlânâ-yı mezbûr mahallinde tahrîr, ba‘dehû meclis-i şer‘a gelip alâ vukū‘ihî 
ihbâr ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene erba‘a ve hamsîn ve elf.
Şuhûdü’l-hâl: Mustafa Halîfe b. İlyas, Mehmed Çelebi b. Halil, Rıdvan b. Abdul-
lah, Mahmud Bey b. Mehmed el-Cündî, Muallim b. Abdullah, İbrahim b. Meh-
med

48 [10a-3] Zağraka v. Yani adlı tabibin Toros v. Bedros’un fıtık 
hastalığını tedavi edeceği
Yevmü’s-Sülesâ fî 25 min Saferi’l-hayr li sene erba‘a ve hamsîn ve elf.
Rûz-ı Hızır
İslâmbol’da Sart? hamamında külhancı olan Toros v. Bedros nâm Ermeni meclis-i 
şer‘-i kavîm-i vâcibü’t-tekrîmde medîne-i Ebâ Eyyûb-i Ensârî’de sâkin işbu râfi‘ü’l-
vesîka Zağraka v. Yani nâm zimmî tabîb muvâcehesinde bi’t-tav‘ ikrâr ve takrîr-i 
kelâm edip hâlen mübtelâ olduğum maraz-ı fıtığa ba‘zı eczâ-i hâdde-i nâfi‘a ile kat‘ 
ve iltiyâma ve mu‘âlece ve müdâvâya tabîb-i mezbûr Zağraka’ya tîb-i hâtır ile nefsi-
mi teslîm eyledim ol dahi mu‘âleceye ta‘ahhüd eyledi, eğer hîn-i mu‘âlecede tabîb-i 
mezbûr zimmînin yedinde hâlik olursam veresemden ve sâire-i efrâd-ı âferîdeden 
bir ferd tabîb-i mezbûr zimmîden dem ve diyetim taleb edip rencîde eylemeye 
dedikde mukırr-ı mezbûrun vech-i mübeyyen üzre olan ikrâr-ı meşrûhunu el-
mukarru lehü’l-merkūm bi’l-muvâcehe tasdîk edicek mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis ve’l-ışrîn min Saferi’l-hayr li sene erba‘a ve hamsîn ve elf.
Şuhûdü’l-hâl: Mustafa Çelebi b. Hamza, Mehmed Çelebi b. Mustafa, Hüseyin 
Çelebi b. Ali, Receb Efendi b. Abdi ve gayruhüm

49 [10a-4] Noksan hüccet
&lt;&lt;Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Veli 
Baba mahallesinde sâkine iken bundan esbak vefât eden Meryem bt. Abdullah 
nâm müteveffânın zevc-i metrûkü Mehmed b. Abdullah nâm kimesneden gayrı 
hâzırda vâris-i ma‘rûfu olmamağla muhallefâtının, şer‘an mütehakkik oldukdan 
sonra medîne-i mersûmda bi’l-fi‘l beytülmâl emîni olan Mustafa Çelebi b. Veli 
nâm kimesne ile zevc-i mezbûr Mehmed meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Hasbî b. Abdullah muvâcehesinde her biri ikrâr ve takrîr-i kelâm 
edip müteveffât-ı mezbûrenin ( )&gt;&gt;

50 [10b-1] Sefer Bey b. Murad’dan miras kalan evin hisselerini diğer 
vârislerin zevcesi Sitti Hatun bt. Mehmed’e sattıkları ve evin 
tamamının Sitti Hatun’un malı olduğu
Medîne-i Ebâ Eyyûb-i Ensârî -radiye anhu Rabbühü’l-Bârî-’de Veli Baba mahal-
lesinde sâkin iken bundan akdem vefât eden Sefer Bey b. Murad nâm cündînin 
verâseti zevce-i metrûkesi Sitti Hâtun bt. Mehmed’e ve hâlası oğlu Mehmed b. 
Ahmed’e münhasıra olduğu şer‘an mütehakkika oldukdan sonra mezkûre Sit-
ti Hâtun’un li ebeveyn karındaşı ve tarafından husûs-ı âti’l-beyânı ikrâra vekîl 
olup alâ vechi’l-hasm Mahmud Efendi b. Mehmed el-İmâm ve Seyyid Ahmed 
Çelebi b. Mustafa şehâdetleri ile şer‘an vekâleti sâbite olan çerağī Hasan Çele-
bi vekâleten ve mezbûr Mehmed dahi kendi tarafından asâleten mahfil-i kazâda 
müteveffâ-yı mezbûrun kable vefâtihî müteveffât olan zevcesi Mehtab bt. Ab-
dullah nâm hâtunun sadriye kebîre kızı olan fahrü’l-muhadderât Meryem Ha-
nım bt. Mehmed Paşa’nın zevci ve tarafından ikrâr-ı âti’l-beyânı tasdîke vekîl 
olup hasm-ı câhid mahzarında mezkûreyi ma‘rifet-i şer‘iyye ile ârifân olan Mah-
mud Efendi b. Mehmed ve Receb b. Mehmed şehâdetleri ile şer‘an vekâleti sâbite 
olan fahrü’l-akrân Mehmed Ağa b. Abdurrahman muvâcehesinde evvelâ vekîl-i 
mezbûr çerağī Hasan Çelebi bi’l-vekâle ikrâr-ı tâm ve takrîr-i kelâm edip mahalle-i 
mezbûrede vâki‘ iki tarafı merhûm Mahzenî Mahmud vakfı ve bir tarafı peşta-
malcı Ömer Bey mülkü ve bir tarafı tarîk-i âm ile mahdûd iki bâb tahtânî oda-
yı ve sofayı ve kileri ve kapı üzerinde fevkānî bir bâb odayı ve kenîfi ve müşterek 
su kuyusunu ve muhavvata-i zât-ı eşcâr-ı müsmire ve gayr-ı müsmireyi müşte-
mil menzili müteveffâ-yı mezbûr Sefer Bey ile zevcesi müteveffât-ı mezkûre Meh-
tab Hâtun’un ale’l-iştirâki’s-seviy mülkleri olup müşâ‘ ve müşterek mutasarrıfân 
iken mezkûre Mehtab vefât ettikde verâseti zevci müteveffâ-yı mezbûr Sefer Bey’e 
ve sadriye kebîre kızı müvekkile-i mezbûre Meryem Hanım’a münhasıra olup 
ba‘de’t-taksîm müteveffât-ı mezkûrenin menzil-i mezbûrede olan nısf hissesinin 
rub‘u bi-hasebi’l-irsi’ş-şer‘î zevci müteveffât-ı mezbûr Sefer Bey’e ve selâse erbâ‘ı 
müvekkile-i mezkûre Meryem Hanım’a intikāl edip menzil-i mezbûr sekiz se-
him farz olunduğu takdîrce üç sehmi müvekkile-i mezbûre Meryem Hanım’ın ve 
beş sehmi müteveffât-ı mezbûr Sefer Bey’in taht-ı tasarrufunda iken müteveffât-ı 
mezbûr Sefer Bey dahi vefât eyledi hâlen menzil-i mezbûrede olan beş sehimden 
müvekkilem mezkûre Sitti Hâtun’a isâbet [eden] hisse-i şer‘iyyesini müvekkile-i 
mezbûre Meryem Hanım’a bin cedîd râyic fi’l-vakt akçeye vekâlet-i mahkiyem 
hasebiyle bey‘ ve teslîm eyledim, ol dahi iştirâ ve tesellüm ve kabûl eyledikden 
sonra semen-i mezbûrü’n-na‘t bin akçeyi yedinden tamâmen ahz u kabz eyle-
dim deyû sâniyen mezbûr Mehmed dahi takrîr-i kelâm edip menzil-i mezbûrede 
olan beş sehimden bi-hasebi’l-irsi’ş-şer‘î bana isâbet eden hisse-i şer‘iyyeyi ben 
dahi müvekkile-i mezkûre Meryem Hanım’a üç bin ceyyid ve cedîd akçeye bey‘-i 
bâtt-ı kat‘î ile bey‘ ve teslîm eyledim ol dahi iştirâ ve tesellüm ve kabûl eyledik-
den sonra semen-i mezbûrü’l-vasf üç bin akçeyi yedinden tamâmen ahz u kabz 
eyledim, ba‘de’l-yevm zikr olunan menzilin mecmû‘u mezkûre Meryem Hanım’ın 
bi-tarîki’l-irs ve’ş-şirâ hakk-ı sarîhidir keyfe mâ teşâ’ve haysümâ türîd mutasar-
rıfe olsun dedikde mukırrânın mezbûrânın vech-i mübeyyen üzre olan ikrâr-ı 
meşrûhunu vekîl-i mezbûr Mehmed Ağa bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Saferi’l-hayr li sene erba‘a ve hamsîn ve 
elf.
Şuhûdü’l-hâl: Mahmud Efendi b. Mehmed el-İmâm, Handan Bey b. Abdullah, 
Mustafa Çelebi b. (  ) el-Müezzin, Piyâle b. Abdullah el-Haffâf, Receb Efendi b. 
Abdi, Ali Beşe b. Mustafa, Hüseyin Çelebi b. Ali









51 [10b-2] Mustafa Çelebi b. Şaban’ın ölen babasının Ali Reis’te kalan 
alacağının tahsili için Ramazan b. Dağlı’yı vekil tayin ettiği
İşbu Mustafa Çelebi b. Şaban mahfil-i kazâ[da] takrîr-i kelâm ve bast-ı merâm 
edip bundan akdem vefât eden babam mezbûr Şaban gāib ani’l-meclis Ali Reis 
b. Abdullah nâm kimesneye Arabşah bt. Abdullah nâm câriye-i memlûkesini altı 
bin râyic fi’l-vakt akçeye bey‘ ve teslîm edip ol dahi iştirâ ve tesellüm ve kabûl ey-
ledikden sonra semen-i mezbûr altı bin akçe mezbûr Ali Reis’in zimmetinde kal-
mışdır babam müteveffâ-yı mezbûrun ben hasren vârisi olmağla meblağ-ı mezbûr 
irs-i şer‘le intikāl etmişdir bana hâlen mezbûr Ali Reis’den meblağ-ı mezbûr altı 
bin akçeyi taleb ve da‘vâ ve ahz u kabza ve bana îsâle ve lede’l-hükkâm mürâfa‘a 
ve cidâle ve ahz u kabz mütevakkıf olduğu umûrun cümlesine işbu râfi‘ü’l-vesîka 
Ramazan b. Dağlı nâm kimesneyi vekîl ve menâbıma nâib nasb ve ta‘yîn eyledim 
dedikde mezbûr Ramazan dahi vech-i muharrer üzre vekâlet-i mezbûreyi kabûl 
ve hizmet-i lâzımesini edâya müte‘ahhid oldum dedikde mâ hüve’l-vâki‘ bi’t-taleb 
ketb olundu.
Fî evâhiri Saferi’l-hayr li sene erba‘a ve hamsîn ve elf.
Şuhûdü’l-hâl: Receb Efendi b. Abdullah, Ali Beşe b. Mustafa, Hüseyin b. Ali, Bay-
ram b. Mehmed, Musa b. Mehmed ve gayruhüm [mine’l-huzzâr]

52 [10b-3] Piro v. Semo’nun menzil ve bostan yerini Yorgi 
v. Yani’ye sattığı 
Vilâyet-i Rumeli’nde Avlonya sancağında Ergiri kazâsına tâbi‘ Serakneste nâm kar-
yeden Piro v. Semo mahfil-i kazâda karye-i mezbûreden işbu râfi‘ü’l-vesîka Yorgi 
v. Yani muvâcehesinde bi’t-tav‘ ikrâr ve i‘tirâf edip beyân-ı âtî akdin sudûruna de-
ğin silk-i mülk ve tasarrufumda ve taht-ı yedimde muntazam hakkım olup karye-i 
mezbûrede vâki‘ bir tarafı müşterî-i mezbûr Yorgi mülkü ve bir tarafı Hristo v. 
Minho mülkü ve bir tarafı Nikola v. Danil mülkü ve taraf-ı âharı tarîk-i âm ile 
mahdûd harâba müşrif cemî‘ mülk menzil yerimi kâffe-i hukūk ve merâfıkı ile ve 
menzil-i mezbûra intimâyla tahdîd ve tavsîfden müstağnî lede’l-ahâlî ve’l-cîrân 
eşcâr-ı müsmire ve gayr-ı müsmireyi müştemil [11a] cemî‘ mülk bostan yerini 
âmme-i menâfi‘ ve tarâiki ile mezbûr Yorgi’ye yedi bin cedîd râyic fi’l-vakt ak-
çeye bey‘-i kat‘î ve safka-i vâhide ile bey‘ eyledim ol dahi iştirâ eyledikden son-
ra semen-i mezbûr yedi bin mezbûrü’n-na‘t akçeyi yedinden tamâmen ahz u kabz 
eyledim ve zikr olunan emlâki mahallinde kabza mezbûru taslît eyledim dedikde 
gıbbe’t-tasdîk ve’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene erba‘a ve hamsîn ve elf.
Şuhûdü’l-hâl: Receb Efendi b. Abdi, Ali b. Mustafa, Hüseyin b. Ali, Musa b. Meh-
med, Baba Yasef, Minho [v.] Zolata, Forta, Minho, Dimo, Duka, Estefar, Yani, 
Hristo, Nikola, Forto, Biro, Miro ve gayruhüm [mine’l-huzzâr]

53 [11a-1] Todori v. Üstoyko’nun Matko v. Yuva’ya menzil ve bağ yerini 
sattığı, yirmi parça tarlasını devrettiği
Vilâyet-i Rumeli’nde Ohri sancağında İstarova kazâsına tâbi‘ Baskopiye nâm kar-
yeden Todori v. Üstoyko mahfil-i kazâda yine karye-i mezbûreden işbu râfi‘ü’l-
vesîka Matko v. Yuva muvâcehesinde bi’t-tav‘ ikrâr ve i‘tirâf edip zikri âtî akdin 
sudûruna değin silk-i mülk ve tasarrufumda ve taht-ı yedimde münselik hakkım 
olup karye-i mezbûrede vâki‘ bir tarafı müşterî-i mezbûr Matko mülkü ve bir tara-
fı Yuvan v. Niko mülkü ve bir tarafı diğer Yuvan v. Metro mülkü ve bir tarafı tarîk-i 
âm ile mahdûd harâba müşrif cemî‘ mülk menzil yerimi ve muttasıl bir bâb saman-
lığı ve mülâsık ma‘lûmü’l-hudûd harâba müşrif bir kıt‘a bağ yerini cemî‘ hukūk ve 
zerâcîn ve merâfıkı ve kâffe-i menâfi‘i ve tarâiki ile mezbûr Matko’ya iki bin râyic 
fi’l-vakt akçeye bey‘-i kat‘î ve safka-i vâhide ile bey‘ eyledim ol dahi iştirâ ve kabûl 
eyledikden sonra beyân-ı âtî tefvîzin sudûruna değin silk-i mülk [ve] tasarrufum-
da ve taht-ı yedimde muntazam olup karye-i mezbûre sınırı dâhilinde mevâzi‘-i 
adîdede vâki‘ inde’l-ahâlî ve’l-cîrân ma‘lûmü’l-hudûd ve’l-kıta‘ yirmi kıt‘a tarlala-
rımın dahi hakk-ı tasarruflarını ma‘rifet-i sâhib-i arzla mezbûr Matko’ya bin beş 
yüz fıddî nakid ceyyid ve cedîd akçe bedel mukābelesinde ferâğ ve tefvîz eyledim 
ol dahi tefevvuz ve kabûl eyledikden sonra semen-i mezbûr iki bin mezbûrü’n-na‘t 
akçe ile bin beş yüz merkūmü’l-vasf akçe ki cem‘an üç bin beş yüz akçeyi mezbûr 
Matko yedinden tamâmen ahz u kabz eyledim ve zikr olunan emlâk ve arâziyi ma-
hallinde kabz ve tasarrufa mezbûr Matko’yu taslît eyledim ba‘de’l-yevm zikr olu-
nan emlâk mezbûr Matko’nun mülk-i müşterâsı ve müfavvazât-ı mezkûrât dâhil-i 
taht-ı tasarrufu olmuşdur benim vechen mine’l-vücûh alâka ve hakkım kalmadı 
dedikde gıbbe’t-tasdîk ve’t-taleb ketb olundu.
Fî evâhiri Saferi’l-hayr li sene erba‘a ve hamsîn ve elf.
Şuhûdü’l-hâl: Osman Bey b. Ali, Bayram b. Ali, Mehmed b. Hüseyin, Mustafa b. 
Abdullah, Hüseyin b. Abdullah, Todori, Kigo, Sepko, Parasto, Yuvan’dan ve gay-
ruhüm [mine’l-huzzâr]

54 [11a-2] Hırsevenon v. Paskal’ın zimmetinde Ayastefanos köyü 
zimmîlerine borcu olduğunu ikrar ettiği
Havâss-ı Aliyye kazâsı tevâbi‘inden Ayastefanos nâm karyeden Yazıcıoğlu Hırso-
nos v. Paskal mahfil-i kazâda karye-i mezbûreden işbu râfi‘ü’l-vesîka Papa Del-
par v. Dimo ve Apostol v. Yorgi ve Yorgi v. Madramanos ve sâirleri mahzarlarında 
bi’t-tav‘ ve’l-ihtiyâr lâ an kerhin ve icbâr i‘tirâf ve ikrâr edip karye-i mezbûre 
zimmîlerine cihet-i deyn-i şer‘îden zimmetimde lâzımü’l-edâ ve lâzımü’l-kazâ on 
altı bin beş yüz ceyyid ve cedîd râyic fi’l-vakt akçe deynim vardır dedikde mukırr-ı 
mezbûrun vech-i mübeyyen üzre olan ikrâr-ı meşrûhunu el-mukarru lehümü’l-
merkūmûn bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Fî evâhiri Saferi’l-hayr li sene erba‘a ve hamsîn ve elf.
[Şuhûdü’l-hâl:] İbrahim Beşe b. Abdullah Çukadâr, muhtesib Mustafa Beşe b. 
Mehmed, Ali Beşe b. Mustafa, İbrahim Çelebi b. Mustafa, Musa b. Mehmed, Baba 
Süleyman b. Turgud

55 [11a-3, Arapça] Hatice bt. Osman ile kocası Handan b. Abdullah’ın 
muhâlaa ile boşandıkları
Medîne-i Ebâ Eyyûb el-Ensârî mahallâtından Fethi Çelebi mahallesinde sâkine 
Hatice bt. Osman nâm hâtun tağyîr ve tahrîfden korunmuş olan meclis-i şer‘-i şerîf 
ve mahfil-i dîn-i münîfde zevci râfi‘ü’l-vesîka Handan b. Abdullah ile muhâla‘a 
oldukda ol dahi onunla nikâhlarında ma‘kūdun aleyh olan kadri ve nisâbı elif-i 
tesniye ile iki bin dirhem fıddî râyic fi’l-vakt mehr-i müecceli ile ilm-i şer‘î ile 
mu‘ayyen ve ma‘lûme olan nafaka-i iddet-i şer‘iyyesi ve me’ûnet-i süknâsı üzerine 
muhâla‘a-i sahîha-i şer‘iyye ile muhâla‘a oldukda akd-i cedîd ve sadâk-ı müste’nef 
olmaksızın kendisine helâl olmamak üzre bâyin oldukdan sonra her biri âharın 
zimmetini zevciyyete müte‘allika olan cemî‘ de‘âvîden ibrâ-i âmm-ı kātı‘ü’n-nizâ‘ 
ve râfi‘ün li’l-husûmet ile ibrâ ettiler.
Cerâ zâlike ve hurrire fi’l-yevmi’l-mübârek es-sâbi‘ ve’l-ışrîn min Saferi’l-hayr li 
sene erba‘a ve hamsîn ve elf.
Şuhûdü’l-hâl: Receb Efendi b. Abdi, Ali b. Mustafa, Hüseyin b. Ali, Musa b. Meh-
med ve gayruhüm [mine’l-huzzâr]

56 [11a-4] Vefat eden Meryem bt. Abdullah’ın muhallefâtından 
beytülmâl hissesinin tahsili için menzilinin müzayede ile Yahya 
b. Abdullah’a satıldığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Veli 
Baba mahallesinde sâkine iken bundan esbak vefât eden Meryem bt. Abdullah 
nâm müteveffânın zevc-i metrûkü Mehmed b. Abdullah nâm kimesneden gayrı 
zâhirde vâris-i ma‘rûfu olmamağla muhallefâtının nısfı mezbûr Mehmed’e intikāl 
edip ve nısf-ı âharı cânib-i beytülmâle âid olduğu şer‘an mütehakkik oldukdan 
sonra medîne-i mersûmede bi’l-fi‘l beytülmâl emîni olan Mustafa Çelebi b. Veli 
nâm kimesne ile zevci mezbûr Mehmed meclis-i şer‘-i hatîr-i lâzımü’t-tevkīrde 
[11b] işbu râfi‘ü’l-kitâb Yahya b. Abdullah muvâcehesinde her biri ikrâr ve takrîr-i 
kelâm kılıp müteveffât-ı mezbûrenin muhallefâtından olup mahalle-i mezbûrede 
vâki‘ bir tarafı Mustafa Halîfe b. Şaban mülkü ve bir tarafı Kasım Çelebi b. (  ) 
nâm kâtib mülkü ve bir tarafı Kasab Hasan Çelebi b. Mehmed mülkü ve bir tara-
fı tarîk-i âm ile mahdûd olup iki bâb tahtânî odayı ve bir su kuyusunu ve kenîfi ve 
eşcâr-ı müsmire ve gayr-ı müsmireyi muhtevî cüneyneyi müştemil olan menzi-
li sûk-ı sultânîde ve meclis-i tâlibînde kirâren nidâ ve müzâyede olunup rağabât-ı 
nâs inkıtâ‘ından sonra mezbûr Yahya’nın üzerinde fıddî râyic fi’l-vakt sekiz bin 
akçede karâr edip bir akçe ziyâde ile âhar tâlibi olmamağın menzil-i mezkûru 
bi-cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mersûm Yahya’ya 
meblağ-ı mezbûr sekiz bin akçeye verâset ve emânetimiz hasebiyle bey‘ edip 
kabz-ı semen ve teslîm-i mebî‘ eyledik ba‘de’l-yevm zikr olunan menzil müşterî-i 
mezbûrun mülk-i mahz-ı sahîhi ve hakk-ı baht-ı sırfı olmuşdur dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin ve’l-ışrîn min Saferi’l-hayr li sene erba‘a ve hamsîn 
ve elf.
Şuhûdü’l-hâl: Mahmud Halîfe b. Mehmed el-İmâm, Ömer Halîfe b. Musa el-
Müezzin, Ahmed Beşe b. Abdullah er-Râcil, Mehmed Beşe b. Abdullah er-Râcil, 
Mustafa b. Mehmed, Hasan b. Mehmed, Mustafa b. Şaban el-Müezzin, Kasım 
Çelebi b. ( ) el-Kâtib ve gayruhüm [mine]’l-huzzâr

57 [11b-1] Komiyo v. Frako’nun babalarından miras kalan menzildeki 
hissesini kardeşi Yani’ye sattığı
İnebahtı sancağına tâbi‘ Gerbeniş’de sâkin Komiyo v. Frako nâm zimmî mahfil-i 
kazâda li ebeveyn karındaşı râfi‘ü hâze’l-kitâb Yani nâm zimmî mahzarında bi’t-
tav‘i’s-sâf ikrâr ve i‘tirâf edip mârrü’z-zikr Gerbeniş’de vâki‘ bir tarafı Dimo v. Mel-
yod mülkü ve bir tarafı Verdi v. Yani mülkü ve bir tarafı dere ve bir tarafı tarîk-i 
âm ile mahdûd olup bir bâb fevkānî odayı ve altında ahırı ve bir mikdâr bostan 
yerini ve iki dut ağacını müştemil olan menzilin rub‘u bi-hasebi’l-irsi’ş-şer‘î ba-
bam Frako’dan bana intikāl etmişdi hâlen benim hisseme isâbet eden rub‘ hisse-i 
şer‘iyyemi karındaşım mezbûr Yani’ye cemî‘ hukūk ve merâfıkı ve menâfi‘i ile 
fıddî râyic fi’l-vakt üç bin yüz yirmi beş akçeye bey‘-i bâtt-ı sahîh-i şer‘î ile bey‘ 
edip mezbûr Yani dahi iştirâ ve kabûl eylediğinden sonra semeni olan meblağ-ı 
mezkûru yedinden tamâmen ahz u kabz edip zikr olunan hisse-i rub‘iyyemi ma-
hallinde kabza mezbûr Yani’yi taslît eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Saferi’l-hayr li sene erba‘în [ve] hamsîn 
ve elf.
Şuhûdü’l-hâl: Ali Beşe b. Mustafa, İbrahim Çelebi b. Mustafa, Hüseyin Çelebi b. 
Ali, Musa b. Mehmed, Baba Süleyman b. Turgud, Yani, Yani [v.] Yuvan, Vanko-
la [v.] Terhalo?, Dimo, Niko [v.] Nihoriye, Yani Baba, Franko [v.] Heri, Yorgi [v.] 
Lago ve gayruhüm

58 [11b-2] Panayot v. Dimitri ve Horasani bt. İstemad’ın mülk bağı 
Hüseyin’in oğulları Ahmed ve Mehmed’e sattıkları
Vilâyet-i Rumeli’nde Mora sancağına tâbi‘ Trapoliçe’de Aya Nikola’da Mezotor ma-
hallesi sükkânından Panayot v. Dimitri ve Horasani bt. İstemad nâm kimesneler 
mahfil-i kazâda işbu râfi‘ü’l-kitâb Ahmed ve Mehmed ibney Hüseyin nâm kimes-
neler mahzarlarında her biri ikrâr-ı tâm ve takrîr-i kelâm edip mârrü’z-zikr Tra-
poliçe hudûdu dâhilinde Ayaboska nâm mevzi‘de vâki‘ bir tarafı Panayot v. Kar 
bağı ve bir tarafı Liko v. Başti bağı ve bir tarafı Teryaki v. Dimo bağı ve bir tarafı 
tarîk-i âm ile mahdûd olup ilâ hîn-i sudûr-ı hâze’l-akd ale’l-iştirâki’s-seviy mülk-i 
mahz-ı sahîhimiz olan bağımızı hukūk ve zerâcîn ve âmme-i menâfi‘ ve merâfıkı 
ile mezbûrân Ahmed ve Mehmed nâm kimesnelere fıddî râyic fi’l-vakt altı bin 
ceyyid ve cedîd akçeye bey‘-i bâtt-ı sahîh-i şer‘î ile bey‘ edip mezbûrlar dahi iştirâ 
ve kabûl eylediklerinden sonra semeni olan mezbûr altı bin akçeden her biri-
mizin hissesine isâbet eden üçer bin akçeyi bi’t-tamâm ve’l-kemâl müşteriyân-ı 
mezbûrânın yedlerinden ahz u kabz eylediğimizden sonra zikr olunan bağı ma-
hallinde kabza mezbûrları taslît eyledik ba‘de’l-yevm zikr olunan bağ mezbûrân 
Ahmed ve Mehmed’in ale’l-iştirâki’s-seviy mülk-i müşterâlarıdır bizim vechen 
mine’l-vücûh alâka ve medhalimiz kalmadı dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Saferi’l-hayr li sene erba‘a ve hamsîn ve 
elf.
Şuhûdü’l-hâl: Ahmed Ağa b. İsmail, Hüseyin Ağa b. Şükrullah, Mehmed Ağa b. 
Abdullah el-Çorbacı, Ali Beşe b. Abdullah, Mehmed Beşe b. Abdullah, Mustafa b. 
Abdullah, Ramazan b. Mehmed, Abdülfettah b. Mehmed, Ali Beşe b. Mustafa ve 
gayruhüm [mine’l-huzzâr]

59 [11b-3] Handan b. Abdullah’ın menzilini Kahraman bt. Abdullah’a 
sattığı ve bedelini zimmetindeki borca takas ettikleri
Medîne-i Ebâ Eyyûb-i Ensârî mahallâtından merhûm Ahmed Dede mahallesin-
de sâkin Handan b. Abdullah mahfil-i kazâda zevce-i menkûha-i medhûlün bihâsı 
işbu râfi‘ü’l-vesîka Kah[r]aman bt. Abdullah muvâcehesinde bi’t-tav‘ ikrâr ve i‘tirâf 
edip zikri âtî akdin sudûruna değin silk-i mülk ve tasarrufumda ve taht-ı yedim-
de muntazam hakkım olup mahalle-i mezbûrede vâki‘ bir tarafı Mehmed Çelebi b. 
Ömer menzili ve bir tarafı Âişe Hâtun bt. ( ) menzili ve bir tarafı tesbihçi Ahmed b. 
( ) menzili ve bir tarafı ba‘zan tarîk-i hâs ve ba‘zan Muhsine Hâtun vakfı ile mahdûd 
bir bâb fevkānî çardağı ve bir bâb tahtânî odayı ve sofayı ve ahırı ve muhavvata-i 
zât-ı eşcâr-ı müsmire ve gayr-ı müsmireyi müştemil cemî‘ mülk menzilimin cemî‘ 
hukūk ve merâfıkı ile nısf-ı şâyi‘ini zevcem mezkûre Kahraman’a dört bin ceyyid 
cedîd râyic fi’l-vakt akçeye bey‘-i kat‘î ile bey‘ ve teslîm eyledim ol dahi iştirâ ve 
tesellüm ve kabûl eyledikden sonra semeni olan meblağ-ı mezbûr dört bin akçe-
yi, zevce-i mezkûre Kahraman için zimmetimde mukarrer olan vâcibü’l-edâ dört 
bin akçe deynime takās eyledim dediğimde mukırr-ı mezbûrun vech-i mübey-
yen üzre [12a] olan ikrâr-ı meşrûhunu el-mukarru lehü’l-mezkûre bi’l-muvâcehe 
tasdîk edicek mâ hüve’l-vâki‘ bi’t-taleb ketb olundu.
Fî evâhiri Saferi’l-hayr li sene erba‘a ve hamsîn ve elf. 
Şuhûdü’l-hâl: Abdullah Efendi b. Abdullah el-İmâm, Mehmed Çelebi b. Ömer, Şa-
ban b. Ali, Rıdvan b. Abdullah, Yusuf b. Abdullah, Ramaza[n] b. Mehmed, el-Hâc 
Mehmed b. ( ), Attârzâde Mustafa ve gayruhüm [mine’l-huzzâr] 

60 [12a-1] Usta Şaban’ın vakfettiği evin hâkim tarafından Hasan 
b. Ramazan’a tevcîh olunduğu
 [Derkenâr:] Efendi hazretlerinindir.
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
merhûm el-Hâc Ahmed mahallesinde sâkin iken bundan akdem hatfe enfihî vefât 
eden sâhibü’l-hayrât merhûm Usta Şaban menzil-i âti’l-beyânı vakf edip külle 
yevm üç sûre-i İhlâs ve bir Fâtiha-i şerîfe tilâvet etmek üzre süknâsını, süknâya 
muhtâc olan sulehâya şart ve ta‘yîn ve vakfiye-i ma‘mûlün bihâsında tahsîs ve 
tansîs ve ba‘de vefâtihî tevcîhini re’y-i hâkimü’ş-şer‘e tefvîz eylediği mahalle-i 
mezbûrede vâki‘ iki tarafı İsmail Halîfe b. Abdullah menzili ve bir tarafı tarîk-i âm 
ve bir tarafı tarîk-i hâs ile mahdûd iki bâb fevkānî ve iki bâb tahtânî odayı ve su 
kuyusunu ve kenîfi ve muhavvatayı müştemil menzili mevkūf-ı mezbûr bundan 
akdem bin yirmi beş senesinde taraf-ı şer‘den Ramazan Halîfe nâm kimesneye 
tevcîh olunup târih-i kitâba gelince mutasarrıf olup ba‘de vefâtihî mezbûr Rama-
zan Halîfe’nin sulbî oğlu olup menzil-i mezbûrda zi’l-yed bulunduğundan mâ‘adâ 
sulehâdan olan işbu râfi‘ü’l-vesîka Hasan b. Ramazan el-mezbûra ber mûceb-i 
şart-ı vâkıf menzil-i mevkūf-ı mezbûru işbu kitâb-ı sıhhat nisâb tevkī‘-i refî‘leri 
ile şeref-yâb olan hâkim-i âdil ve deryâdil ve bî-mu‘âdil ve hâsım-ı âlim [ve] âmil 
ve fâzıl ve kâmil hazretleri tevcîh buyurmağın bu nemîka-i enîka yed-i tâlibe li 
ecli’l-vesîka vaz‘ olundu.
Fî selhi Saferi’l-hayr li sene erba‘a ve hamsîn ve elf.
Şuhûdü’l-hâl: Ekmekçibaşı Pîrî Usta, el-Hâc Bayram b. Aydın el-Müezzin, İbra-
him Subaşı b. Ali Çorbacı, muhtesib Mustafa …?, İbrahim b. Mustafa ve gayru-
hüm

61 [12a-2] Hüseyin Dayı b. Ömer’in Senadino v. Manol’e ödünç verdiği 
parayı muhallefâtından tahsil ettiği
Vilâyet-i Rumeli’nde Mizistre sancağında nefs-i kasaba-i Benefşe sâkinlerinden 
el-Hâc Hüseyin Dayı b. Ömer mahfil-i kazâda vilâyet-i mezbûrede Mizistre 
kazâsına tâbi‘ Kotça nâm karyede sâkin iken bundan akdem hâlik olan Senadi-
no v. Manol nâm zimmînin verâseti sulbî kebîr oğulları Nikola ve İlya’ya ve sulbi-
ye kebîre kızları Marola ve Yanola ve Hırsanide’ye münhasıra olduğu şer‘an mü-
tehakkik oldukdan sonra kendi tarafından asîl ve kız ve karındaşları tarafların-
dan ikrâr-ı âti’l-beyânı tasdîke vekîl olup nehc-i şer‘î üzre alâ vechi’l-hasm şer‘an 
vekâleti sâbite olan işbu râfi‘ü’l-vesîka mezbûr Nikola muvâcehesinde ikrâr-ı tâm 
ve takrîr-i kelâm edip bundan esbak hâlik-i mezbûra yüz on iki buçuk kıt‘a riyâlî 
guruş-ı kebîr idâne ve teslîm edip ol dahi yedinden kabz ve tesellüm ve mesârifine 
sarf edip meblağ-ı mezbûr yüz on iki buçuk guruş zimmetinde kalmışidi hâlen 
hâlik-i mezbûrun cemî‘ muhallefâtına vâzı‘ü’l-yed olan mezbûr Nikola yedinden 
meblağ-ı mezbûru yedinden tamâmen ahz u kabz eyledim ba‘de’l-yevm hâlik-i 
mezbûrun muhallefâtından meblağ-ı mezbûr yüz on iki buçuk guruşdan bir akçe 
ve bir habbe bâkī kalmadı dedikde mukırr-ı mezbûrun vech-i mübeyyen üzre 
olan ikrâr-ı meşrûhunu el-mukarru lehü’l-merkūm bi’l-muvâcehe tasdîk edicek 
mâ hüve’l-vâki‘ bi’t-taleb ketb olundu.
Fî selhi Saferi’l-hayr li sene erba‘a ve hamsîn ve elf. 
Şuhûdü’l-hâl: Turgud Dayı b. Hüseyin, Ahmed Bey b. Ali, Ahmed Beşe b. Yunus, 
Ahmed Dayı b. Mehmed, Ahmed Çelebi b. İsâ, Musa Bey b. Veli el-Cündî, Abdi 
Çelebi b. Ahmed, Hüseyin b. Mustafa, Hasan b. Mustafa ve gayruhüm [mine’l-
huzzâr]

62 [12a-3] Turgud Dayı b. Hüseyin’in Senadino v. Manol’e ödünç 
verdiği parayı vârislerinden tahsil ettiği
Vilâyet-i Rumeli’nde Mizistre sancağında nefs-i kasaba-i Benefşe sâkinlerinden 
Turgud Dayı b. Hüseyin mahfil-i kazâda vilâyet-i mezbûrede Mizistre kazâsına tâbi‘ 
Kotça nâm karyede sâkin iken bundan akdem hâlik olan Senadino v. Manol nâm 
zimmînin verâseti sulbî kebîr oğulları Nikola ve İlya’ya ve sulbiye kebîre kızları Ma-
rola ve Yanola ve Hırsanide’ye münhasıra olduğu şer‘an mütehakkika oldukdan 
sonra kendi tarafından asîl ve karındaşları taraflarından ikrâr-ı âti’l-beyânı tasdîke 
vekîl olup nehc-i şer‘î üzre alâ vechi’l-hasm şer‘an vekâleti sâbite olan işbu râfi‘ü’l-
vesîka mezbûr Nikola muvâcehesinde bi’t-tav‘ ikrâr ve takrîr-i kelâm edip bundan 
esbak hâlik-i mezbûra altı bin beş yüz fıddî cedîd râyic fi’l-vakt akçe idâne ve teslîm 
edip ol dahi yedimden kabz ve tesellüm ve mesârifine sarf edip meblağ-ı mezkûr 
altı bin beş yüz akçe zimmetinde kalmışidi hâlen hâlik-i mezbûrun muhallefâtına 
vâzı‘ü’l-yed olan mezbûr Nikola yedinden meblağ-ı mezbûru tamâmen ahz u 
kabz eyledim ba‘de’l-yevm hâlik-i mezbûrun muhallefâtında meblağ-ı mezbûr altı 
bin beş yüz akçeden bir akçe ve bir habbe hakkım bâkī kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
 Fî selhi Saferi’l-hayr li sene erba‘a ve hamsîn ve elf. 
Şuhûdü’l-hâl: El-Hâc Hüseyin Dayı b. Ömer, Ahmed Bey b. Ali, Ahmed Beşe 
b. Yunus, Ahmed Dayı b. Mehmed, Ahmed Çelebi b. İsâ, Musa Bey b. Veli el-
Cündî, Abdi Çelebi b. Ahmed, Hüseyin b. Mustafa, Hasan b. Mustafa ve gayru-
hüm [mine’l-huzzâr]

63 [12b-1] Hasan b. Yusuf ’un tasarrufundaki iki tarlayı Mustafa 
b. Mustafa’ya devrettiği
Vilâyet-i Rumeli’nde Ohri sancağında İsterak kazâsına tâbi‘ Persak nâm karye-
den Hasan b. Yusuf mahfil-i kazâda karye-i mezbûreden işbu râfi‘ü’l-vesîka 
Mustafa b. Mustafa [muvâcehesinde] bi’t-tav‘ ikrâr-ı tâm ve takrîr-i kelâm edip 
zikr-i âtî tefvîzin sudûruna değin silk-i tasarrufumda ve taht-ı yedimde munta-
zam olup karye-i mezbûre sınırı dâhilinde Debeşi nâm mahalde vâki‘ bir tarafı 
mezbûr Mustafa tarlası ve bir tarafı Üveys Hâce tarlası ve bir tarafı Ali Paşa tarlası 
ve bir tarafı tarîk-i âm ile mahdûd bir kıt‘a tarla ve yine karye-i mezbûre hudûdu 
dâhilinde vâki‘ iki tarafı tarîk-i âm ve bir tarafı mezbûr Mustafa tarlası ve bir tara-
fı Musa Beşe b. Abdullah tarlası ile mahdûd bir kıt‘a tarla cem‘an iki kıt‘a tarlala-
rımın hakk-ırâyic fi’l-vakt akçe bedel mukābelesinde ferâğ ve tefvîz eyledim ol dahi tefevvuz 
ve kabûl eyledikden sonra bedel-i mezbûr üç yüz mezbûrü’n-na‘t akçeyi mezbûr 
Mustafa yedinden tamâmen ahz u kabz eyledim ve zikr olunan iki kıt‘a tarlayı ma-
hallinde kabza mezbûr Mustafa’yı taslît eyledim dedikde gıbbe’t-tasdîk ve’t-taleb 
ketb olundu.
Fî gurreti şehri Rebî‘ilevvel li sene erba‘a ve hamsîn ve elf. 
Şuhûdü’l-hâl: Ali Beşe b. Hüseyin, Süleyman b. Eynehan, Mehmed b. Süleyman, 
Mustafa b. Abdullah, Kasım b. Abdullah ve gayruhüm [mine’l-huzzâr]64 [12b-2] Komino v. Yorgi’nin menzil yerini Yani v. Dimitri’ye sattığı
Vilâyet-i Rumeli’nde İnebahtı sancağında Gerbeniş kazâsına tâbi‘ Manasteraki 
nâm karyeden Komino v. Yorgi mahfil-i kazâda işbu râfi‘ü’l-vesîka Yani v. Di-
mitri muvâcehesinde bi’t-tav‘ ikrâr ve i‘tirâf edip zikr-i âtî akdin sudûruna değin 
silk-i mülk ve tasarrufumda ve taht-ı yedimde muntazam hakkım olup karye-i 
mezbûrede vâki‘ bir tarafı tarîk-i âm ve bir tarafı Mihal v. Yorgi bostanı ve bir ta-
rafı Yani v. Dimitri bostanı ve bir tarafı Yorgi v. İstati menzili ile mahdûd üç dip 
dut ağacını ve bir dip kızılcık ağacını ve bir dip ceviz ağacını müştemil harâba 
müşrif cemî‘ mülk menzil yerimi cemî‘ hukūk ve merâfık ve menâfi‘iyle mezbûr 
Yani’ye fıddî ceyyid cedîd bin üç yüz yirmi akçeye bey‘ eyledim ol dahi iştirâ ve 
kabûl eyledikden sonra semen-i mezbûr bin üç yüz yirmi mezbûrü’n-na‘t akçe-
yi yedinden tamâmen ahz u kabz eyledim ve zikr olunan menzil yerini mahal-
linde kabza mezbûr Yani’yi taslît eyledim dedikde gıbbe’t-tasdîk ve’t-taleb ketb 
olundu.
Fî gurreti şehri Rebî‘ilevvel li sene erba‘a ve hamsîn ve elf. 
Şuhûdü’l-hâl: Ali b. Mustafa, Hüseyin b. Ali, Baba Süleyman b. Turgud, Komini 
[v.] Todori, Mihal, Rizo [v.] Franko ve gayruhüm [mine’l-huzzâr]

65 [12b-3] Niko v. Kiro’nun tasarrufundaki tarlayı Kanoş 
v. Zoto’ya devrettiği
Vilâyet-i Rumeli’nde Avlonya sancağında Premedi kazâsına tâbi‘ Delvine 
nâm karyeden Niko v. Kiro mahfil-i kazâda işbu râfi‘ü’l-vesîka Kanoş v. Zoto 
muvâcehesinde bi’t-tav‘ ikrâr ve i‘tirâf edip beyânı âtî akdin sudûruna değin silk-i 
tasarrufumda ve taht-ı yedimde münsecim olup karye-i mezbûre sınırı dâhilinde 
Korsonca nâm mevzi‘de vâki‘ bir tarafı Doci [v.] Nikola tarlası ve bir tarafı Baro 
v. Diko tarlası ve bir tarafı Papa Fayo tarlası ve bir tarafı tarîk-i âm ile mahdûd 
dört dönüm bir kıt‘a tarlamın hakk-ı tasarrufunu ma‘rifet-i sâhib-i arz ile mezbûr 
Kanoş’a ceyyid cedîd bin üç yüz akçe bedel mukābelesinde ferâğ ve tefvîz eyledim 
ol dahi tefevvuz ve kabûl eyledikden sonra bedel-i merkūm bin üç yüz mezbûru’l-
vasf akçeyi merkūm Kanoş yedinden tamâmen ahz u kabz eyledim ve zikr olunan 
tarlayı mahallinde kabza mezbûr Kanoş’u taslît eyledim dedikde gıbbe’t-tasdîk 
ve’t-taleb ketb olundu.
Fî yevmi’l-İsneyn es-sânî min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Şaban b. Abdullah, Osman b. Ali, Mehmed b. Abdullah, Ebûbekir b. 
Mehmed, Hüseyin b. Ali, Kanoş, Rasiko, Niko, Piyo, Kiro ve gayruhüm [mine’l-
huzzâr]









66 [12b-4] Dimo v. Lanbo’nun mülk menzil ve bağını Lanbo 
v. Şiro’ya sattığı
Vilâyet-i Rumeli’nde İnebahtı sancağında Badracık kazâsına tâbi‘ Zimyano nâm 
karye sükkânından Dimo v. Lanbo nâm zimmî mahfil-i kazâda işbu râfi‘ü’l-
kitâb Lanbo v. Şiro mahzarında bi’t-tav‘i’s-sâf ikrâr ve i‘tirâf edip beyânı âtî ak-
din sudûruna değin silk-i mülk ve tasarrufumda ve taht-ı yedimde muntazam 
hakkım olup karye-i merkūmede vâki‘ bir tarafı Zizo v. Kosta menzil[i] ve bir ta-
rafı Yani v. Çukal bostanı ve bir tarafı dere ve bir tarafı tarîk-i âm ile mahdûd 
bir bâb fevkānî odayı ve altında ahırı ve muttasıl bostan yerini ve bir dut ağacı-
nı müştemil cemî‘ mülk menzilimi cemî‘ hukūk ve merâfıkı ile ve yine karye-i 
mezbûre bağları arasında vâki‘ bir tarafı Todori v. İstiko bağı ve bir tarafı Rizo 
v. Yorgi bağı ve bir tarafı Yorgi v. Yani bağı ve bir tarafı kendi mülk bağım ile 
mahdûd on beş çapalık bir kıt‘a yerimi cemî‘ mülk bağımı dahi âmme-i tarâik ve 
zerâcîn ve menâfi‘iyle mezbûr Lanbo’ya fıddî râyic fi’l-vakt üç bin üç yüz elli ak-
çeye bi-safkatin vâhidetin bey‘-i bâtt-ı sahîh-i şer‘î ile bey‘ eyledim ol dahi iştirâ 
ve kabûl eyledikden sonra semeni olan meblağ-ı mezbûr üç bin üç yüz elli akçeyi 
bi’t-tamâm ve’l-kemâl mezbûr Lanbo’nun yedinden ahz u kabz eyledim [13a] ve 
zikr olunan menzil ve bağı mahallinde zabt ve kabza mezbûr Lanbo’yu taslît ey-
ledim ba‘de’l-yevm menzil-i mezkûr ile bağ-ı merkūm mezbûr Lanbo’nun mülk-i 
müşterâsıdır keyfe mâ yeşâ’ ve haysümâ yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî gurreti Rebî‘ilevvel li sene erba‘a ve hamsîn ve elf. 
Şuhûdü’l-hâl: Ali Beşe b. Mustafa, İbrahim Çelebi b. Mustafa, Hüseyin Çelebi b. 
Ali, Musa Beşe b. Mehmed, Baba Süleyman b. Turgud, Dimo v. Nikola, Dimo v. 
Yani, Zahragi v. Yani, Todori v. İstiko, Avyoro v. Dizo, Pola v. Mihal, Zizo v. Yorgi 
ve gayruhüm [mine’l-huzzâr]

67 [13a-1] Kasım b. Halil’in anne ve babasından intikal eden miras 
hakkını dava etmek ve teslim almak üzere Osman b. Mehmed’i 
vekil tayin ettiği
Fi’l-asl vilâyet-i Anadolu’da mahmiye-i Urfa’dan olup hâlen medîne-i Ebâ Eyyûb-i 
Ensârî’de Baba Haydar mahallesinde sâkin Kasım b. Halil nâm kimesne mahfil-i 
kazâda takrîr-i kelâm ve bast-ı merâm edip babam mezbûr Halil mârrü’z-zikr Urfa’da 
Beykapısı mahallesinde sâkin iken bundan akdem fevt olup verâseti bana ve li ebe-
veyn kız karındaşlarım İsmihân ve Hanım ve Rukiye nâm hâtunlar ile vâlidemiz 
Elif bt. Receb [nâm] hâtuna münhasıra olup kable’l-kısmet vâlidemiz mezbûre Elif 
dahi fevt olup onun dahi verâseti bana ve merkūmât İsmihân ve Hanım ve Rukiye’ye 
münhasıra olup ve müteveffiyân-ı mezbûrânın tashîh-i mes’ele-i muhallefâtı 
kırk sehim olup on altısı bana ve sekizer sehmi mezkûrât İsmihân ve Hanım ve 
Rukiye’ye isâbet eylediği şer‘an mütehakkika olup ve ben de vâlideynim vefâtında 
mahmiye-i mersûmede hâzır olmamağla tereke-i müteveffiyân-ı mezbûrânın tere-
kesinden bana isâbet eden on altı sehim hissemi taleb ve da‘vâya ve ahz u kabza ve 
ba‘dehû bana îsâle ve ahz u kabz tevakkuf eylediği umûrun cümlesine işbu râfi‘ü’l-
kitâb Osman b. Mehmed nâm kimesneyi vekîl ve nâib-i menâb nasb eyledim de-
dikde mezbûr Osman dahi vekâlet-i mezbûreyi kabûl ve hizmet-i lâzımesin edâya 
ta‘ahhüd edicek mâ vaka‘a bi’t-taleb ketb olundu.
Hurrire fi’l-yevmi’s-sâlis min Rebî‘ilevvel li sene erba‘a ve hamsîn ve elf.
Şuhûdü’l-hâl: Emirza Bey b. Abdullah, İsmail b. Mahmud, İsmail Beşe b. Harun, 
Ali Beşe b. Mustafa, Hüseyin Çelebi b. Ali ve gayruhüm [mine’l-huzzâr] 

68 [13a-2] Fıtık hastası olan Tobaro v. Yuvan’ın Zogro v. Yani 
tarafından tedavi edileceği
Havâss-ı Aliyye kazâsı nevâhîsinden Terkos nâhiyesine tâbi‘ Ağaçlı nâm karye-
den Tobaro v. Yuvan mahfil-i kazâda medîne-i Hazret-i Ebâ Eyyûb-i Ensârî’de 
mütemekkin işbu râfi‘ü’l-vesîka Zogro v. Yani muvâcehesinde bi’t-tav‘ ikrâr-ı 
tâm ve takrîr-i kelâm edip hâlen mübtelâ olduğum maraz-ı fıtığa eczâ-i hâdde-i 
nâfi‘a ile mu‘âlece için tîb-i hâtır ile nefsimi mezbûr zimmîye teslîm eyledim eğer 
hîn-i mu‘âlecede bi-emrillâh mezbûr zimmînin yedinde hâlik olursam veresem-
den ve sâir efrâd-ı âferîdeden bir ferd mezbûr zimmîden dem ve diyetim taleb 
edip rencîde eylemeyeler dedikde mukırr-ı mezbûrun vech-i mübeyyen üzre olan 
ikrâr-ı meşrûhunu el-mukarru lehü’l-merkūm bi’l-muvâcehe tasdîk edicek mâ 
hüve’l-vâki‘ bi’t-taleb ketb olundu.
Fî yevmü’s-Sülesâ es-sâlis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Receb Efendi b. Abdullah, Halil Efendi b. ( ) el-Mukayyid, İbrahim 
Beşe b. Çukadâr, Hüseyin b. Ali ve gayruhüm [mine’l-huzzâr] 

69 [13a-3] Felbo, Dimitri ve Yanoli’nin Ebûbekir Paşa’dan iltizama 
aldıkları üç köyden birini Nikola v. Zerendogni’ye iltizama 
vererek bedelini aldıkları
Vilâyet-i Rumeli’nde Ağrıboz sancağında nefs-i kasaba-i Atina sükkânından Fel-
bo v. Lagzerok, boyacı Dimitri v. ( ) ve Yanoli v. Kotaniç mahfil-i kazâda kasaba-i 
mezbûreden işbu râfi‘ü’l-vesîka Nikola v. Zerendogni muvâcehesinde her biri 
takrîr-i kelâm edip işbu elli dört Martı ibtidâsında sene tamâmına değin hâlen 
kapudân olan umdetü erbâbü’l-izzi ve’l-iclâl ve zübdetü ashâbü’l-mecdi ve’l-
ikbâl câmi‘ü’l-mehâsin ve’l-mekârim merci‘ü’l-ekâbir ve’l-e‘âlî Hazret-i Ebûbekir 
Paşa hazretleri livâ-i mezbûrede Masuye? kazâsına tâbi‘ Eyne nâm karye ve 
tevâbi‘inden Kolori ve Poro nâm karyeleri bizim üçümüze iki bin beş yüz riyâlî 
guruşa der-uhde edip biz dahi vech-i muharrer üzre ta‘ahhüd ve iltizâm etmi-
şidik, hâlen zikr olunan karyelerden karye-i mezbûre Kolori’yi ifrâz edip târih-i 
kitâb senesini Martı ibtidâsından sene tamâmına değin biz dahi yedi yüz kıt‘a 
riyâlî guruşa mezbûr Nikola’ya der-uhde eyledik ol dahi vech-i muharrer üzre 
ta‘ahhüd ve iltizâm eyledikden sonra yedinde zikr olunan yedi yüz kıt‘a riyâlî 
guruşu tamâmen ahz u kabz eyledik dediklerinde mukırrûn-ı mezbûrûnun 
vech-i mübeyyen üzre olan ikrâr-ı meşrûhunu el-mukarru lehü’l-merkūm Ni-
kola bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Rebî‘ilevvel li sene erba‘a ve hamsîn ve elf.
Şuhûdü’l-hâl: Mehmed b. Mustafa, Ahmed b. İbrahim, Ali b. Abdullah, Memi b. 
Ahmed, Murtaza b. Hüseyin Çelebi, Babalı Mustafa, Nikola, Andon, Nikola [v.] 
Şebela, Niko [v.] Kira, Mayorgaki [v.] Şebela, Yanaki [v.] Lemoni, Nikola [v.] Kor-
ga, Yanaki [v.] Panayot ve gayruhüm

70 [13a-4] Yusuf Çavuş’un babasından miras kalan evdeki hissesini 
Mustafa b. Kurd’a sattığı
Vilâyet-i Rumeli’nde Mora sancağında Kartine kazâsına tâbi‘ Espetrop nâm kar-
yede sâkin iken bundan akdem vefât eden Murad b. Hasan nâm müteveffânın 
verâseti sulbî kebîr oğlu Yusuf Çavuş’a ve sulbiye kebîre kızı Rahime’ye mün-
hasıra olup müteveffâ-yı mezbûrun muhallefâtının tashîh-i mes’elesi beyne’l-
verese tashîhan li’s-sak li’z-zekeri misli hazzi’l-ünseyeyn üç sehim i‘tibâr olu-
nup sihâm-ı mezbûreden iki sehmi mezbûr Yusuf Çavuş’a [13b] ve bir sehmi 
mezkûre Rahime’ye isâbet eylediği şer‘an mütekarrir olmağın mezbûr Yusuf Ça-
vuş mahfil-i kazâda işbu râfi‘ü’l-vesîka Mustafa b. Kurd muvâcehesinde bi’t-tav‘ 
ikrâr ve i‘tirâf edip beyânı âtî akdin sudûruna değin kız karındaşım mezkûre Ra-
hime ile ale’l-iştirâk silk-i mülk ve tasarrufumuzda ve taht-ı yedimizde munta-
zam ve münsecim hakkımız olup karye-i mezbûrede vâki‘ bir tarafı mezbûr Mus-
tafa mülkü ve bir tarafı Ramazan b. Hızır mülkü ve bir tarafı Ali b. Aydın mül-
kü ve bir tarafı tarîk-i âm ile mahdûd bir bâb fevkānî ve bir bâb tahtânî harâba 
müşrif oda yerini ve zât-ı eşcâr-ı müsmire ve gayr-ı müsmire muhavvatayı müş-
temil cemî‘ mülk-i mevrûsum menzil yerini bi-hasebi’l-irsi’ş-şer‘î bana isâbet 
eden iki sehim hisse-i şer‘iyye-i şâyi‘imi cemî‘ hukūk ve merâfıkı ile mezbûr 
Mustafa’ya tâmmü’l-vezn sahîhü’l-ayâr yirmi beş kıt‘a riyâlî guruş-ı kebîre bey‘-i 
kat‘î ile bey‘ eyledim ol dahi iştirâ eyledikden sonra semen-i mezbûr yirmi beş 
kıt‘a mezbûru’l-vasf guruşu mezbûr Mustafa yedinden tamâmen ahz u kabz ey-
ledim ve menzil-i mezbûrdan zikr olunan iki sehmi kabza mezbûr Mustafa’yı 
taslît eyledim dedikde gıbbe’t-tasdîk ve’t-taleb ketb olundu.
Fî yevmü’s-Sülesâ es-sâlis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Musli Bey b. Zülfikār, Mehmed Çelebi b. Hân, İsmail Çelebi b. Hân, 
Mustafa Beşe b. Ali, Süleyman Beşe b. ( ), Mahmud Beşe b. Aydın ve gayruhüm 
[mine’l-huzzâr]

71 [13b-1] Yorgi ve Nikola’nın babalarından miras kalan evdeki 
hisselerini kardeşleri Mihal’e sattıkları
Vilâyet-i Rumeli’nde İnebahtı sancağında Çatalca kazâsına tâbi‘ Koştehak nâm karye-
de sâkin iken bundan akdem hâlik olan Dimo v. Nikola nâm zimmînin verâseti sulbî 
kebîr oğulları Yorgi ve Nikola’ya ve Mihal nâm zimmîlere münhasıra olduğu şer‘an 
mütehakkik oldukdan sonra mezbûrân Yorgi ve Nikola mahfil-i kazâda işbu râfi‘ü’l-
kitâb mezbûr Mihal muvâcehesinde bi’t-tav‘ her biri ikrâr-ı tâm ve takrîr-i kelâm 
edip karye-i mezbûrede vâki‘ bir tarafı İstati v. Yani mülkü ve bir tarafı Kosta v. Dimo 
mülkü ve bir tarafı mezbûr Nikola mülkü ve bir tarafı tarîk-i âm ile mahdûd bir bâb 
tahtânî odayı ve bir sofayı ve muhavvata zât-ı eşcâr-ı müsmire ve gayr-ı müsmire-
yi müştemil olup hâlik-i mezbûrdan irs-i şer‘le bize intikāl eden menzilin sülüsânını 
cemî‘ hudûd ve tevâbi‘i ve cümle hukūk ve menâfi‘iyle mezbûr Mihal’e bey‘-i bâtt-ı 
kat‘î ile fıddî râyic fi’l-vakt dört bin akçeye bey‘ edip ve mahallinde hisselerimizi kabza 
mezbûr Mihal’i taslît eyledik dediklerinden sonra menzil-i mezbûrdan mezbûrânın 
bey‘ eyledikleri üç sehimde birer sehmi olup semen-i mezkûrdan her birine ikişer 
bin akçe isâbet edip her biri hisse-i ma‘hûdelerini bi’t-tamâm kabz eyledik semen-i 
mezkûrdan bir akçe hakkımız kalmadı ba‘de’l-yevm menzil-i mezbûrun mecmû‘u 
mezbûr Mihal’in bi-tarîki’l-irs ve’ş-şirâ mülk-i mahzıdır deyû ikrâr ve i‘tirâf eyledik-
lerinde mukırrân-ı mezbûrânı vech-i meşrûh üzre ikrârlarında müşterî-i mezbûr 
bi’l-muvâcehe tasdîk edicek mâ vaka‘a bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Ali Beşe b. Mustafa, Hüseyin Çelebi b. Mustafa, Musa Beşe b. Meh-
med, Baba Süleyman b. Turgud, Dimo v. Mihal, Rizo v. Dimo, Yani v. Yorgi, İsta-
ti, Kosta ve gayruhüm [mine’l-huzzâr]

72 [13b-2, Arapça] Hacı Bayram Halîfe b. Aydın’ın zevcesi Fâtıma 
bt. Hüseyin’i bâin talâk ile boşadığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından So-
fular mahallesinde sâkin olan el-Hâc Bayram Halîfe b. Aydın el-Müezzin tağyîr 
ve tahrîfden korunmuş olan meclis-i şer‘-i şerîf ve mahfil-i dîn-i münîfde hâzır 
olup Fâtıma bt. Hüseyin nâm zevcesini talâk-ı bâyin ile tatlîk ettikden son-
ra nikâhlarında ma‘kūdun aleyh olan kadri ve nisâbı iki yüz dirhem fıddî râyic 
fi’l-vakt mehr-i müecceli ile aralarında ilm-i şer‘î ile ma‘lûme ve mu‘ayyene olan 
nafaka-i iddet-i şer‘iyyesini ve me’ûnet-i süknâsını ki kadri ve nisâbı nakd-i 
mezbûrdan yüz dirhemdir teslîm-i sahîhayn-i şer‘iyyeyn ile teslîm edip teslîm 
ve tesellüm-i sahîhayn-i şer‘iyyeyn olmağın akd-i cedîd ve sadâk-ı müste’nef ol-
maksızın kendisine helâl olmamak üzre kendisine yabancı oldukda her biri âharın 
zimmetini zevciyyete müte‘allika cemî‘ de‘âvîden ibrâ-i âmm-ı kātı‘ü’n-nizâ‘ ve 
râfi‘ün li’l-husûmet ile ibrâ ettiler.
Cerâ zâlike ve hurrire fî yevmi’s-Sülesâ es-sâlis min şehri Rebî‘ilevvel li sene 
erba‘a ve hamsîn ve elf.
Şuhûdü’l-hâl: Receb Efendi b. Abdi, Kemhacızâde Mustafa Ağa el-Mevlevî, Hü-
seyin Halîfe b. Sefer, Hüseyin b. Ali, Bayram Sofu b. Mehmed ve gayruhüm

73 [13b-3] Osman b. Mercan’ın Ahmed b. Abdullah’a menzil 
ve değirmen hissesini sattığı, tasarrufunda olan on kıta 
tarlayı devrettiği
Vilâyet-i Rumeli’nde Paşa sancağında Kolina kazâsına tâbi‘ Langa nâm karye-
nin sâbıkan sipâhisi olup hâlen Avlonya sancağında Premedi kazâsında Kosta-
yasa nâm karyede sâkin Osman b. Mercan mahfil-i kazâda mârrü’z-zikr Langa’da 
sâkin işbu râfi‘ü’l-kitâb Ahmed b. Abdullah mahzarında bi’t-tav‘i’s-sâf ikrâr ve 
i‘tirâf [edip] zikr-i âtî akdin sudûruna değin silk-i mülk ve tasarrufumda ve taht-ı 
yedimde münselik hakkım olup karye-i mezbûrede vâki‘ bir tarafı müşterî-i 
mezbûr Ahmed mülkü ve bir tarafı dere ve bir tarafı orman ve bir tarafı tarîk-i âm 
ile mahdûd harâba müşrif ev yeri ve muhavvata-i zât-ı eşcâr-ı müsmire ve gayr-ı 
müsmireyi müştemil cemî‘ mülk menzilimi ve yine karye-i mezbûre Langa’da 
Langa deresi demekle ma‘rûf su ile dâir lede’l-ahâlî ve’l-cîrân ma‘lûmü’l-hudûd 
bir göz değirmenin ale’l-iştirâki’s-seviy Kopeho v. ( ) nâm zimmî ile taht-ı yedi-
mizde olan değirmenden nısf hisse-i şâyi‘amı kâffe-i hukūk ve merâfıkı ile fıddî 
râyic fi’l-vakt iki bin akçeye bi-safkatin vâhidetin bey‘ edip ol dahi iştirâ ve kabûl 
edip semen-i mezkûru [14a] yedinden ahz u kabz eyledikden sonra beyânı âtî 
tefvîzin sudûruna değin taht-ı tasarrufumda olup karye-i mezbûre sınırı dâhilinde 
mevâzi‘-i adîde[de] vâki‘ inde’l-ahâlî ve’l-cîrân ma‘lûmü’l-hudûd ve’l-kıta‘ on kıt‘a 
tarlalarımın dahi hakk-ı tasarruflarını ma‘rifet-i sâhib-i arzla mezbûr Ahmed’e 
ferâğ ve tefvîz edip mukābele-i tefvîzde yedinden râyicü’l-vakt bin akçe alıp kabz 
eylediğimden sonra zikr olunan emlâk ve arâziyi mahallinde kabz ve tasarrufa 
mezbûr Ahmed’i taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olunup yed-i tâlibe def ‘ olundu.
Tahrîren fi’l-yevmi’s-sâlis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: İbrahim b. Abdullah, İbrahim b. Aydın, Bâli b. Abdullah, Haydar 
b. Hürrem, Receb Beşe b. Abdullah er-Râcil, Mustafa Beşe b. Abdullah er-Râcil, 
Ali Beşe b. Mustafa, Hüseyin Çelebi b. Ali, Musa Beşe b. Mehmed ve gayruhüm 
[mine’l-huzzâr]

74 [14a-1] Sefer b. Ali’nin vârislerinden Yunus ve Ali’nin miras bağdaki 
hisselerini Nikola v. Yorgi’ye sattıkları
Vilâyet-i Rumeli’nde Mora sancağında Kartine kazâsına tâbi‘ Dimiçana nâm kar-
yede mutavattın iken bundan esbak vefât eden Sefer b. Ali nâm müteveffânın 
verâseti sulbî kebîr oğulları Mustafa ve Ali ve Yunus ve Mehmed’e münhasıra ol-
duğu şer‘an mütehakkik oldukdan sonra mezbûrân Yunus ve Ali meclis-i şer‘-i 
kavîm-i vâcibü’t-tekrîmde karye-i mezbûrede işbu râfi‘ü’l-vesîka Nikola v. Yor-
gi muvâcehesinde her biri asâleten bi’t-tav‘ ikrâr ve i‘tirâf edip zikri âtî akdin 
sudûruna değin dördümüzün iştirâk-i seviy üzre silk-i mülk ve tasarrufumuzda 
ve taht-ı yedimizde münselik hakkımız olup karye-i mezbûre bağları arasında 
Harmanaltı demekle ma‘rûf mevzi‘de vâki‘ bir tarafı Çakıroğlu Pîrî tarlası ve bir 
tarafı Março v. Dimitri bağı ve bir tarafı Anastas v. Yomo bağı ve bir tarafı Mak-
ri v. Nikola bağı ile mahdûd bir kıt‘a cemî‘ mülk-i mevrûs ve müşterek bağdan 
bi-hasebi’l-irsi’ş-şer‘î ikimize isâbet eden nısf hisse-i şer‘iyye-i şâyi‘amızı cemî‘ 
hukūk ve zerâcîn ve merâfıkı ile mezbûr Nikola’ya cedîd râyic fi’l-vakt tâmmü’l-
vezn sahîhü’l-ayâr yirmi guruşa bey‘-i kat‘î ile bey‘ eyledik ol dahi iştirâ ve 
kabûl eyledikden sonra semen-i mezbûr yirmi guruşu mezbûr Nikola yedinden 
tamâmen ahz u kabz eyledik ve zikr olunan nısf bağı mahallinde kabza mezbûr 
Nikola’yı taslît eyledik dediklerinde gıbbe’t-tasdîk ve’t-taleb ketb olundu.
 Fî yevmi’l-Erbi‘â’ er-râbi‘ min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Hasan Çelebi b. Abdullah, Hasan Bey b. Cafer, Hüseyin Çelebi b. 
(  ) Hazînedâr, Kanberzâde Hüseyin Çelebi, Mustafa b. Mehmed, Kah[ra]man b. 
( ), Dilâver Bey b. Abdullah, Ali b. Ahmed, Bayram b. Abdullah, Veli b. Mehmed 
ve gayruhüm [mine’l-huzzâr]

75 [14a-2] Salamon v. Mosi’nin menzilini Yasef v. Eliyaz’a sattığı
Havâss-ı Aliyye kazâsı tevâbi‘inden kasaba-i Hasköy’de Keçeciler mahallesinde 
sâkin Katalan cemâ‘atinden Salamon v. Mosi nâm Yahudi mahfil-i kazâda cemâ‘at-i 
mezbûreden işbu râfi‘ü’l-vesîka Yasef v. Eliyaz nâm Yahudi muvâcehesinde bi’t-
tav‘ ikrâr ve i‘tirâf edip zikr-i âtî akdin sudûruna değin silk-i mülk ve tasarrufum-
da ve taht-ı yedimde muntazam hakkım olup mahalle-i mezbûrede vâki‘ bir tarafı 
Arslan nâm Yahudi menzili ve bir tarafı kiremitçi Gülbegi nâm Ermeni menzili ve 
bir tarafı Samson nâm Yahudi menzili ve taraf-ı âharı tarîk-i âm ile mahdûd altı 
bâb fevkānî odaları ve bir köşkü ve tahta-pûşu ve dört bâb tahtânî odayı ve mat-
bahı ve bir fevkānî sofayı ve fırını ve beş aded su kuyusunu ve tahtânî iki bâb mah-
zeni ve üç sed zât-ı eşcâr-ı müsmire ve gayr-ı müsmire hadîkayı müştemil cemî‘ 
mülk menzilimi kâffe-i hukūk ve merâfıkı ile mezbûr Yasef ’e tâmmü’l-vezn bin 
beş yüz kıt‘a riyâlî guruş-ı kebîre bey‘-i bâtt-ı sahîh-i şer‘î ile bey‘ ve teslîm ey-
ledim ol dahi iştirâ ve tesellüm ve kabûl eyledikden sonra semen-i mezbûr bin 
beş yüz riyâlî guruşu yedinden tamâmen ahz u kabz eyledim ba‘de’l-yevm zikr 
olunan menzilde vechen mine’l-vücûh alâka ve hakkım kalmadı mezbûr Yasef ’in 
mülk-i müşterâsıdır keyfe mâ yeşâ’ mutasarrıf olsun dedikde gıbbe’t-tasdîk ve’t-
taleb kayd şüd.
Fî 5 min şehri Rebî‘ilevvel sene 1054.
Şuhûdü’l-hâl: Ali b. Mustafa, Hüseyin b. Ali, Mustafa Çelebi b. Veli, Bayram b. 
Mehmed, Ahrayil, Avraham, Nişan, David ve gayruhüm

76 [14a-3] Dimitri v. Angilaki’nin mülk menzil, bağ ve samanlığını 
Manol v. İstemad’a bey‘ bi’l-vefâ yoluyla sattığı
Medîne-i Yenişehir müzâfâtından Kuhistân nâhiyesine tâbi‘ Büyük Hırso 
nâm karye sükkânından olup hâlen medîne-i Ebâ Eyyûb-i Ensârî’de bakkal 
tâifesinden olan Dimitri v. Angilaki nâm zimmî mahfil-i kazâda işbu râfi‘ü’l-
vesîka Manol v. İstemad nâm zimmî muvâcehesinde ikrâr-ı tâm ve takrîr-i 
kelâm edip karye-i merkūme hudûdu dâhilinde vâki‘ bir tarafı Esteroyko v. Di-
mitri mülkü ve bir tarafı Baba Yorgi mülkü ve bir tarafı Dimitri v. Aleksandra 
mülkü ve bir tarafı tarîk-i âm ile mahdûd iki bâb fevkānî odayı ve altında ahırı 
ve muhavvata-i zât-ı eşcâr-ı müsmire ve gayr-ı müsmireyi müştemil mülk men-
zilimi ve yine karye-i mezbûre sınırında Şila demekle ma‘rûf mevzi‘de vâki‘ bir 
tarafı Keriho v. Cevher bağı ve bir tarafı Baroşi v. Liko bağı ve iki tarafı tarîk-i 
âm ile mahdûd bağımı ve bir bâb samanlığı [14b] cemî‘ hukūk [ve] menâfi‘ ve 
merâfıkı ile bi-safkatin vâhidetin târih-i kitâbdan doksan gün tamâmına müec-
cel olmak üzre bey‘ bi’l-vefâ tarîki ile fıddî râyic fi’l-vakt otuz bir bin iki yüz elli 
akçeye bey‘ edip mezbûr Manol dahi iştirâ ve kabûl eylediğinden sonra mezbûr 
Manol’ün yedinden tamâmen otuz bir bin iki yüz elli mezbûrü’n-na‘t akçeyi 
ahz u kabz eyleyip emlâk-ı mezkûreyi mahallinde kabza mezbûr Manol’ü taslît 
eyledim dedikde mukırr-ı mezbûrun vech-i muharrer üzre cârî olan ikrârını el-
mukarru lehü’l-merkūm Manol vicâhen ve şifâhen tasdîk edicek mâ hüve’l-vâki‘ 
bi’t-taleb ketb olundu. 
Fi’l-yevmi’l-hâmis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Musa Bölükbaşı, Abdülkādir Bölükbaşı, Ali Beşe b. Mustafa, İbra-
him Çelebi b. Mustafa, Hüseyin Çelebi b. Ali, Franko v. Dimo, Mihal v. Todori, 
Yorgi Hamaloğlu, Todori v. Çamor, Mihal [v.] İsteryani ve gayruhüm

77 [14b-1] Âişe Hanım bt. Mustafa Ağa’nın tarlasının sınırını 
kaydırarak bitişiğindeki Sultan Bayezid Vakfı’na ait tarlaya 
tecavüz ettiği, yapılan keşifle eski sınırın tespitine dair
[Derkenâr:] Vezîr-i a‘zam Mehmed Efendi hazretlerinin tarla hüccetidir.
Husûs-ı âti’l-beyânın mahallinde tahrîr olunması kıbel-i men lehü’l-emrden 
fermân olunmağın bi’l-fi‘l medîne-i Hazret-i Ebâ Eyyûb-i Ensârî -radiye anhu 
Rabbühü’l-Bârî-’de âbık nâibi olan mevlânâ Receb Efendi b. Abdi irsâl olunup ol 
dahi hâssa mi‘mârlardan Üstâd Mustafa ve zeyl-i kitâb-ı sıhhat nisâbda isimle-
ri mastûr olan müslimîn ile mahmiye-i Kostantıniyye hısnı ebvâbından Yenikapı 
hâricinde vâki‘ münâza‘un fîh olan mahallin üzerine varıp akd-i meclis-i şer‘-i şerîf 
eyledikde meclis-i mezbûrda işbu kitâb-ı sıhhat-nisâb huzûr-ı âlîleri ile şeref-yâb 
olup hâlen vezîr-i a‘zam ve düstûr-ı ekrem olan sadr-ı vüzerâ-yı izâm ve bedr-i 
küberâ-yı fihâm, müessis-i bünyân-ı devlet ü ikbâl, müşeyyid-i erkân-ı sa‘âdet 
iclâl, nâzım-ı menâzım-ı memleket-i Osmâniyye, nâhic-i menâhic-i ma‘delet-i 
hâkāniyye, kā‘id-i mekā‘id-i izzet-i râsiha, âkid-i me‘âkid-i rif ‘at-i şâmiha el-
mahfûf bi-sunûfi’l-meliki’l-e‘âlî a‘nî Hazret-i Mehmed Paşa -veffekahullâhu 
te‘âlâ li mâ yürîd ve mâ yeşâ’ lâ-zâle bâbühü’l-âlî melâzü’l-efâzıl ve’l-e‘âlî ilâ en 
yehtelle intizâmü’l-eyyâm ve’l-leyâlî- hazretlerinin taraf-ı şerîf ve cânib-i münîf 
ve savb-ı latîflerinden husûs-ı âti’l-beyâna vekîl olup nehc-i şer‘î ve nesk-ı mer‘î 
üzre alâ vechi’l-hasm vekâleti sâbite olan umdetü’l-a‘yân makbûlü’s-sudûr ve’l-
erkân Mahmud Ağa b. Abdülvedûd medîne-i mezkûre mahallâtından Takyeci 
mahallesinde sâkine fahrü’l-muhadderât Âişe Hanım bt. el-merhûm Mustafa 
Ağa tarafından kezâlik hasm-ı şer‘î muvâcehesinde mezkûreyi ma‘rifet-i şer‘iyye 
ile ârifân olan Siyavuş b. Abdülmennân ve Hasan Çelebi b. Mehmed el-Kâtib 
şehâdetleri ile şer‘an vekâleti sâbite olan müvekkile-i mezkûre Âişe Hanım’ın 
vâlidesi Sâlih[a] Hâtun bt. ( ) muvâcehesinde bi’l-vekâle üzerine da‘vâ ve takrîr-i 
kelâm edip müvekkilim Paşa-yı müşârün-ileyh -esbağallâhu ni‘amehû aleyh- 
hazretlerinin merhûm huld-âşiyân Sultan Bayezid-i Veli evkāfı arâzisinden olup 
işbu mahalde vâki‘ bir tarafı hâlen vaz‘ olunan sınır taşından merhûm Receb 
Paşa tarlasının taş duvarına varınca yüz doksan dört zirâ‘ ve bir tarafı Ortakoz 
nâm mahalden Mirza Çavuş nâm kimesnenin bahçesinin taş duvarına varınca 
iki yüz otuz iki zirâ‘ ve bir tarafı Davud Paşa’ya giden yolun alt yanından Halil 
Paşa oğlu Mustafa Bey tarlasına varınca üç yüz otuz üç zirâ‘ ve bir tarafı tarîk-i 
âm ile mahdûd tûlen ve arzan bi-hesâb-ı terbî‘î yirmi bir bin altı yüz seksen zirâ‘ 
bir kıt‘a tarlasının müvekkile-i mezkûre Âişe Hanım kendi tarlasına muttasıl ol-
mağla tûlen iki yüz elli zirâ‘ ve arzan on yedi buçuk zirâ‘ mikdâr tarlayı gasb 
edip kendi tarlasına ilhâk eylemişdir, zikr olunan tarla ber mûceb-i tezkire-i 
mütevellî-i vakf bu âna gelince mutasarrıf olanlar bu minvâl üzre mutasarrıf-
lar iken hâlen müvekkile-i mezkûre sınır taşlarını kaldırıp zikr olunan mikdâr 
mahalli gasb eylemişdir, vekâletim hasebiyle yine ke’l-evvel sınır taşların eski 
mahalline vaz‘ olundukdan sonra müvekkile-i mezkûrenin kasr-ı yedine kıbel-i 
şer‘den tenbîh olunmak matlûbumdur suâl olunsun dedikde gıbbe’s-suâl vekîl-i 
mezkûre Sâliha Hâtun cevâbında zikr olunan tarlanın müvekkilesi vech-i muhar-
rer üzre gasb eylediğini bi’l-külliyye inkâr edicek vekîl-i mûmâ-ileyh Mahmud 
Ağa’dan sıdk-ı makālini mübeyyine beyyine taleb olundukda udûl-i ricâlden ve 
sikāt-ı muvahhidînden zahr-ı erbâbi’t-tahrîr ve’l-kalem Arabzâde Mehmed Efen-
di b. Receb ve hâssa mi‘mârlardan el-Hâc Hasan b. Ömer li ecli’ş-şehâde meclis-i 
mezbûra hâzırân olup istişhâd olunduklarında fi’l-hakīka müvekkile-i mezkûre 
Âişe Hanım zikr olunan tarladan tûlen iki yüz elli zirâ‘ ve arzan on yedi buçuk 
zirâ‘ mikdârı mahal gasb edip kendi tarlasına ilhâk ve sınır taşlarını mahallin-
den kaldırıp zikr olunan mikdâr mahal ileri komuşdur ve zikr olunan tarlanın 
fi’l-hakīka bir tarafı hâlen vaz‘ olunan sınır taşından merhûm Receb tarlasının 
taş duvarına varınca yüz doksan dört zirâ‘ ve bir tarafı Ortakoz nâm mahalden 
Mirza Çavuş nâm kimesnenin bahçesinin taş duvarına varınca iki yüz otuz iki 
zirâ‘ ve Davud Paşa’ya giden yolun altı yanından Halil Paşa oğlu Mustafa Bey tar-
lasına varınca üç yüz otuz üç zirâ‘dır bi-hesâb-ı terbî‘î yirmi bir bin altı yüz sek-
sen zirâ‘dır ve bir tarafı tarîk-i âmdır [15a] ve bu âna gelince mutasarrıf olanlar 
ber mûceb-i tezkire-i mütevellî-i vakf bu minvâl üzre mutasarrıf olagelmişlerdir, 
biz bu husûsa bu vech üzre şâhidleriz şehâdet dahi ederiz deyû her biri şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri ba‘de’t-ta‘dîl ve’t-
tezkiyye hayyiz-i kabûlde vâkı‘a oldukdan sonra zikr olunan tûlen iki yüz elli zirâ‘ 
ve arzan on yedi buçuk zirâ‘ tarladan müvekkile-i mezkûrenin kasr-ı yedine ve 
zikr olunan sınır taşlarını yine ke’l-evvel eski mahalline vaz‘ etmeğe tenbîh ey-
lediğini mevlânâ-yı mezbûr mahallinde ketb ü tahrîr ba‘dehû meclis-i şer‘a gelip 
alâ vukū‘ihî inbâ ve takrîr etmeğin mâ hüve’l-vâki‘ bi’t-taleb ketb olundu. 
Tahrîren fî evâili şehri Rebî‘ilevvel li sene erba‘a ve hamsîn ve elf.
Şuhûdü’l-hâl: ( )

78 [15a-1] Panayot’un oğulları Avyaro ve Dimo’nun mülk menzillerini 
Yorgi v. İstani’ye sattıkları
Vilâyet-i Rumeli’nde Yenişehir kazâsı nevâhîsinden Kuhistân nâhiyesine tâbi‘ 
Kalson nâm karyeden Avyaro ve Dimo veledey Panayot nâm zimmîler mahfil-i 
kazâda işbu râfi‘ü’l-vesîka Yorgi v. İstani muvâcehesinde her biri bi’t-tav‘ ikrâr 
ve i‘tirâf edip beyânı âtî akdin sudûruna değin her birimizin ale’l-iştirâki’s-seviy 
silk-i mülk ve tasarrufumuzda ve taht-ı yedimizde muntazam hakkımız olup 
bir tarafı tarîk-i âm ve iki tarafı Franko v. İskarlet menzili ve çayırı ve bir tara-
fı müşterî-i mezbûr Yorgi menzili ile mahdûd bir bâb fevkānî çardağı ve altında 
ahırı ve havluyu müştemil mülk-i mevrûs cemî‘ mülk menzilimizi cemî‘ hukūk 
ve merâfıkı ile mezbûr Yorgi’ye iki bin beş yüz râyic fi’l-vakt akçeye bey‘-i kat‘î 
ile bey‘ eyledik ol dahi iştirâ ve kabûl eyledikden sonra semeni olan meblağ-ı 
mezbûr iki bin beş yüz mezbûrü’l-vasf akçeyi mezbûr Yorgi yedinden tamâmen 
ahz u kabz eyledik ve zikr olunan menzili mahallinde kabza mezbûr Yorgi’yi 
taslît eyledik dediklerinde gıbbe’t-tasdîk ve’t-taleb ketb olundu.
Fî evâili şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Ali b. Mustafa, Hüseyin b. Ali, İbrahim b. Mustafa, Bayram b. Meh-
med, Yanfat, Yani, Dimo, Zogro, Yorgi, Trandafilo, Andriye, Rizo, Papa Yorgi ve 
gayruhüm

79 [15a-2] Konda bt. Kuka’nın menzil ve bağlarının vekili vasıtasıyla 
Rosta v. Koçi’ye satıldığı
Vilâyet-i Rumeli’nde Yanya sancağında Koniçe kasabasına tâbi‘ Melenez nâm kar-
yede sâkin iken bundan akdem hâlik olan Kuka v. Drako’nun verâseti hasren sulbi-
ye kebîre kızı Konda nâm Nasrâniyyeye münhasıra olmağla hasbe’l-verâse hâlik-i 
mezbûrun cemî‘ muhallefâtına vâzı‘ü’l-yed olduğu şer‘an mütekarrir oldukdan son-
ra mezkûre Konda tarafından husûs-ı âti’l-beyânı ikrâra vekîl olup alâ vechi’l-hasm 
Duka v. Dimo ve Yano v. Kadedi şehâdetleriyle şer‘an vekâleti sâbite olan Hristo v. 
Dadi mahfil-i kazâda işbu râfi‘ü’l-vesîka Rosta v. Koçi muvâcehesinde bi’l-vekâle 
ikrâr-ı tâm ve takrîr-i kelâm edip zikri âtî akdin sudûruna değin müvekkilem 
mezbûre Konda’nın silk-i mülk ve tasarrufumda ve taht-ı yedimde muntazam hakkı 
olup karye-i mezbûrede bir tarafı Koka v. Esteyo mülkü ve bir tarafı kendi mülküm 
ve iki tarafı tarîk-i âm ile mahdûd bir bâb tahtânî odayı ve zât-ı eşcâr-ı müsmire ve 
gayr-ı müsmire muhavvatayı müştemil cemî‘ mülk-i mevrûs menzilini cemî‘ hukūk 
ve merâfıkı ile ve yine karye-i mezbûre sınırı dâhilinde Merrişte? nâm mevzi‘de vâki‘ 
bir tarafı Yakomi deresi ve bir tarafı tarîk-i âm ve bir tarafı Kuka v. Drako tarlası 
ve bir tarafı müşterî-i mezbûr tarlası ile mahdûd bir dönüm bir kıt‘a cemî‘ mülk-i 
mevrûs bağını dahi kâffe-i zerâcîn ve tarâiki ile ve yine karye-i mezbûre hudûdu 
dâhilinde Samannelkesi nâm mahalde vâki‘ iki tarafı mezbûr Nağamon? deresi ve 
bir tarafı Rodfan nâm dağ ve bir tarafı Safol v. Esteyo bağı ile mahdûd bir kıt‘a cemî‘ 
mülk-i mevrûs bağını dahi âmme-i zerâcîn ve tevâbi‘ ve levâhıkı ile mezbûr Rosto’ya 
bi-safkatin vâhidetin iki bin râyic fi’l-vakt akçeye vekâlet-i mahkiyem hasebiyle bey‘ 
eyledim ol dahi iştirâ eyledikden sonra semen-i mezbûr iki bin akçeyi mezbûr Ros-
to yedinden tamâmen ahz u kabz eyledim ve zikr olunan emlâki mahallinde kabza 
mezbûr Rosto’yu taslît eyledim dedikde gıbbe’t-tasdîk ve’t-taleb ketb olundu.
Fî evâili şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Musa Beşe b. Mehmed, Mustafa Çelebi b. Veli, Hüseyin b. Ali, 
birâderi Mehmed ve gayruhüm [mine’l-huzzâr] 

80 [15b-1] İsmail Çelebi ile Mehmed Çelebi’nin kullandığı 
Magoliye adlı köydeki tarlaların tasarruf hakkının Dimitri 
v. Todori’ye ait olduğu
Vilâyet-i Rumeli’nde Mora sancağında Kartine kazâsın[d]a Ma[go]liye nâm kar-
ye sükkânından İsmail Çelebi ve Mehmed Çelebi b. Hân nâm kimesneler mahfil-i 
kazâda işbu râfi‘ü’l-kitâb Dimitri v. Todori nâm zimmî muvâcehesinde her biri 
ikrâr-ı tâm ve takrîr-i kelâm edip mârrü’z-zikr Kartine’ye tâbi‘ Magoliye nâm kar-
ye sınırı dâhilinde Oşron nâm mevzi‘de vâki‘ mezbûr Dimitri’ye intimâ ile tahdîd 
ve tavsîfden müstağnî olan tarlaları mezbûr Dimitri mârrü’z-zikr Magoliye’de ol-
mamağla biz gasb edip zabt etmiş idik, bizim alâka ve medhalimiz yokdur arâzi-i 
mezbûrenin hakk-ı tasarrufu mezbûr Dimitri’nindir dediklerinde gıbbe’t-tasdîk 
ve’t-taleb mâ vaka‘a ketb olunup li ecli’t-temessük yed-i tâlibe def ‘ olundu.
Fi’l-yevmi’s-sâdis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Ali Beşe b. Mustafa, İbrahim Çelebi b. Ali, Musa Beşe b. Mehmed, 
Hüseyin Çelebi b. Ali ve gayruhüm [mine’l-huzzâr]

81 [15b-2] İsmail Çelebi ile Mehmed Çelebi’nin hak talep ettikleri Yani 
v. Estaşno’nun elindeki evle ilgili davalarından vazgeçtikleri
Vilâyet-i Rumeli’nde Mora sancağına tâbi‘  Kartine kazâsı müzâfâtından Ma[go]
liye nâm karye sâkinlerinden İsmail Çelebi ve Mehmed Çelebi ibney Hân mahfil-i 
kazâda işbu râfi‘ü’l-kitâb Yani v. Estaşno nâm zimmî mahzarında her biri ikrâr-ı 
tâm ve takrîr-i kelâm edip karye-i merkūmede vâki‘ mezbûr Yani’nin silk-i mülk 
ve tasarrufumda ve taht-ı yedimde münselik ve munzabıt lede’l-ahâlî ve’l-cîrân 
ma‘lûmü’l-hudûd menzili babam mezbûr Hân hâl-i hayâtında iştirâ edip bi-
hasebi’l-irsi’ş-şer‘î bize intikāl eylemişdir deyû taleb ve da‘vâ eylediğimizde beyni-
mizde münâza‘ât-ı kesîre ve muhâsamât-ı şedîde vâkı‘a olmuşdu el-hâletü hâzihî 
da‘vâ-yı mezkûremizden mezbûr Yani’nin zimmetini ibrâ-i âm ile ibrâ ve iskāt ey-
ledik ba‘de’l-yevm menzil-i mezbûrda bizim kat‘â alâkamız yokdur dedikler[inde] 
gıbbe’t-tasdîk ve’t-taleb ketb olundu.
Hurrire fi’l-yevmi’s-sâdis min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Es-Sâbıkūn

82 [15b-3] Vakıf menzilin mutasarrıfı vefat edip süknâsının 
Mustafa’ya tevcih olunduğu
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Ça-
vuş Kasım mahallesinde sâkine iken bundan akdem vefât eden Kerime bt. Hüsrev 
nâm hâtun bin otuz dokuz senesi Zilhiccesi’nde menzil-i âtî zikri vakf edip külle 
yevm Kur’ân-ı azîmü’ş-şân’dan bir aşr-ı şerîf ve bir Yâsin-i şerîf tilâvet etmek üzre 
süknâsının evvelâ Sâlih Çelebi b. İnâyetullah nâm kimesneye ba‘de vefâtihî tevcîhi 
re’y-i hâkimü’ş-şer‘le sulehâdan süknâya muhtâc olanlara vakf ve şart ve vakfiye-i 
ma‘mûlün bihâsında tahsîs ve ta‘yîn eylediği mahalle-i mezbûrede vâki‘ bir tara-
fı Şerîfezâde Hüseyin Efendi b. Mehmed el-İmâm mülkü ve bir tarafı Mahmud 
Dede b. ( ) el-İmâm mülkü ve iki tarafı tarîk-i âma müntehî olup iki bâb fevkānî 
odayı ve iki sofayı ve bir bâb tahtânî odayı ve bir ahırı ve bir su kuyusunu ve kenîfi 
müştemil menzil târih-i kitâba gelince mevkūfün leh olan mezbûr Sâlih Çelebi 
mutasarrıf olup hâlen vefât etmekle menzil-i mezbûrun süknâsı Mustafa Çelebi 
mahal ve müstahık ve süknâya eşedd-i ihtiyâcı olmağın ber mûceb-i şart-ı vâkıfe 
menzil-i mezbûrun süknâsı merkūm Mustafa’ya tevcîh olunup işbu hurûf li ecli’t-
temessük ketb olundu.
Hurrire fi’l-yevmi’s-sâmin min şehri Rebî‘ilevvel li sene erba‘a ve hamsîn ve elf.
Şuhûdü’l-hâl: Hasan Bey b. Hüseyin el-Cündî, İsmail Çelebi b. İbrahim, Meh-
med b. Mustafa, Mustafa b. Ahmed, Ali Beşe b. Mustafa ve gayruhüm [mine’l-
huzzâr]

83 [15b-4, Arapça] Mumcu Harito v. Rizo’nun İsterpo’nun yetim kızları 
Agoro ve Haydo’ya vasî tayin edildiği
Hâkimü’l-hâsimü’l-muvakki‘u a‘lâhu el-mütevakki‘u rızâe Mevlâhü -dâme 
mecduhû ve muhallâhu?- Havâss-ı Aliyye kazâsı müzâfâtından kasaba-i 
Hasköy’de sâkin olan râfi‘ü’l-vesîka mumcu Harito v. Rizo’yu bundan akdem ba-
baları medîne-i Ebâ Eyyûb el-Ensârî sevâhilinden Balçık İskelesi demekle ma‘rûf 
sâhil-i bahrde vâki‘ mumhânede hâlik olan Agoro ve Haydo bintey İsterpo nâm 
sagīreteyn üzerine ahvâllerini hıfz etmek ve irs-i şer‘î ile hâlik-i mezbûr baba-
larından kendilerine intikāl eden emvâllerini zabt etmek üzre hîn-i bülûğlarına 
ve evân-ı rüşdlerine değin vasî nasb eyledikde ol dahi vesâyet-i mezbûreyi kabûl 
ve umûrunu ikāme etmeyi iltizâm ettikde nasb ve kabûl-i sahîhayn-i şer‘iyyeyn 
[kayd olundu].
Cerâ zâlike ve hurrire fi’l-yevmi’l-âşir min şehri Rebî‘ilevvel li sene erba‘a ve 
hamsîn ve elf.
Şuhûdü’l-hâl: Receb Efendi b. Abdullah, İbrahim Beşe b. Abdullah Çukadâr, Yu-
suf Beşe b. Abdullah, İbrahim b. Mustafa, Musa b. Mehmed, Bayram b. Mehmed 
ve gayruhüm [mine’l-huzzâr]

84 [15b-5] Hırasando v. İstemad’ın vârisleri ve muhallefâtına dair
Fi’l-asl vilâyet-i Rumeli’nde Mora sancağında Kalavrita kazâsında Rogoz nâm kar-
yeden olup bundan akdem mahmiye-i İstanbul’da Davud Paşa çarşısı’nda bakkal 
iken hâlik olan Hırasando v. İstemad nâm zimmînin verâset i sulbiye kebîre kızları 
Katalo ve Kayori’ye ve li ebeveyn kız karındaşları Panarya ve Marola ve Eltedine’ye 
münhasıra olduğu şer‘an mütehakkik oldukdan sonra mezkûre Panarya tarafın-
dan husûs-ı âti’l-beyâna vekîl olup nehc-i şer‘î üzre alâ vechi’l-hasm Yani v. Vel-
yar? ve Yani v. ( ) şehâdetleri ile şer‘an vekâleti sâbite olan mezkûre Panarya’nın 
zevci (  )

85 [16a-1, Arapça] Hızır Efendi b. Cafer’in Macar asıllı Hüseyin 
b. Abdullah adlı kölesini ölümüne bağlı olarak âzat ettiği
Gurre-i şehri Rebî‘ilâhir li sene erba‘a ve hamsîn ve elf.
Yevmü’s-Sülesâ
Ebâ Eyyûb el-Ensârî -radiye anhu Rabbühü’l-Bârî- mahallâtından Takyecibaşı ma-
hallesinde sâkin umdet-i kuzâtü’l-İslâm kıdvet-i vülâti’l-enâm Hazret-i Hızır Efen-
di b. el-merhûm Cafer meclis-i şer‘-i şerîf-i enver ve mahfil-i dîn-i münîf-i ezher-
de hâzır olup ikrâr etti ki abd-i memlûkü olup kendisine rıkkını mu‘terif olan hâfız-ı 
hâze’l-kitâb işbu orta boylu, sarışın, sağ elinin parmaklarında alâmet-i cerh olan 
Macariyyü’l-asl Hüseyin b. Abdullah nâm emredi maraz-ı mevtimden kırk gün mu-
kaddem hür olsun diyerek Mevlâ-yı mezkûr ömrünü tamâmlayıp Rabbine kavuştu-
ğu ölümünden önce müddet-i mezbûre bulunarak Mevlâ-yı mezkûrun cemî‘ malın-
dan mezheb-i muhtâr üzerine hür olmak üzre tedbîr-i mukayyed ile tedbîr eylediğini 
ikrâr-ı sahîh-i şer‘î eyledikde ol dahi vicâhen ve şifâhen tasdîk ettikde [kayd olundu].
Cerâ zâlike ve hurrire fi’l-yevmi’s-sânî min şehri Rebî‘ilâhir li sene erba‘a ve 
hamsîn ve elf.
Şuhûdü’l-hâl: Fahrü’s-sulehâ Mustafa Dede b. Musa, fahrü’l-kuzât Halil Efendi b. 
Ahmed Efendi, fahrü’l-müderrisîn Bâli Efendi b. Fâzıl, fahrü’l-kuzât Ali Efendi b. 
Hüseyin, fahrü’l-kuzât Osman Efendi b. Mustafa Efendi, Osman Çelebi b. Cafer, 
Ali b. İbrahim ve gayruhüm mine’l-hâzırîn









86 [16a-2] Arslan b. Abdullah’ın menzilini Şemsperi Hatun’a sattığı
Hâslar kazâsı müzâfâtından Terkos nâhiyesine tâbi‘ Yakublu nâm karye 
sâkinlerinden Arslan b. Abdullah meclis-i şer‘-i şerîf-i lâzımü’t-tevkīr ve’t-teşrîfde 
işbu râfi‘atü’l-kitâb umdetü’l-muhadderât tâcü’l-mestûrât Şemsperi Hâtun bt. Ab-
dullah tarafından ikrâr-ı âti’z-zikr[i] tasdîke vekîl olup vekâleti, mezbûreyi ma‘rifet-i 
şer‘le ârifân olan Hüseyin Çelebi b. Hasan ve Mustafa b. Halil şehâdetleriyle sâbite 
olan fahrü’l-emâsil ve’l-akrân Osman Çavuş b. Abdülmennân mahzarında bi’t-
tav‘ ve’r-rızâ ikrâr ve i‘tirâf ve takrîr-i kelâm edip karye-i mezbûrede vâki‘ bir ta-
rafdan müşterî-i merkūme mülkü ve bir tarafdan Rıdvan b. Abdullah mülkü ve 
iki tarafdan tarîk-i âm ile mahdûd olup bir bâb tahtânî beyti ve cüneyneyi müşte-
mil olan mülk menzilimi içinde on kovan arısı ile müvekkile-i merkūme Şemsperi 
Hâtun’a bi-cümleti’t-tevâbi‘ ve’l-levâhık ve kâffeti’l-hukūk ve’l-merâfık bi-safkatin 
vâhidetin ceyyid ve cedîd yedi bin nakd-i râyic fi’l-vakt fıddî akçeye bey‘-i bâtt-ı 
sahîh-i şer‘î ile bey‘ ve teslîm-i mebî‘-i mahdûd ve kabz-ı semen-i ma‘dûd edip 
ve ol dahi ber vech-i muharrer ve meşrûh kendi malı ile nefsi için iştirâ ve tesel-
lüm eyledi, ba‘de’l-yevm menzil-i mezbûr mersûme Şemsperi Hâtun’un mülk-i 
müşterâsı ve hakk-ı sarîhidir keyfe mâ teşâ’ve türîd bilâ-münâza‘un min karîb ev 
ba‘îd mutasarrıfe olsun dedikde mukırr-ı mezbûrun ber vech-i muharrer sâdır 
olan ikrârını vekîl-i mezbûr Osman Çavuş bi’l-muvâcehe tasdîk ve bi’l-müşâfehe 
tahkīk eylemeğin işbu hurûf mâ vaka‘a bi’t-taleb ketb ve terkīm olundu.
Tahrîr[en] fi’l-yevmi’s-sânî min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: İbrahim Ağa b. Abdullah el-Müteferrika, Hüseyin Çelebi b. Hasan, 
Süleyman Ağa b. Abdullah, Bayram Bey el-Bevvâb, Şaban Hâce el-İmâm, Receb 
b. Abdullah ve gayruhüm mine’l-huzzâr

87 [16a-3] Pananorya bt. Şiro’nun mülk bağının Nikola 
v. Yorgi’ye satıldığı
Vilâyet-i Rumeli’nde Yenişehir kazâsı müzâfâtından Kuhistân nâhiyesine tâbi‘ 
Ayadıranda nâm karye sâkinlerinden Pananorya bt. Şiro nâm zimmîye tarafın-
dan bey‘ ve kabz-ı semene vekîl olup mezbûreyi ma‘rifet-i şer‘iyye ile ârifân olan 
Yorgi v. Nikola ve Panayot v. Yani nâm zimmîler şehâdetleriyle vekâleti sâbite olan 
sadrî oğlu Mavrodi v. Nikola meclis-i şer‘-i şerîf-i lâzımü’t-tevkīrde işbu hâmilü’l-
kitâb Nikola v. Yorgi mahzarında bi’l-vekâle ikrâr ve i‘tirâf ve takrîr-i kelâm edip 
müvekkile-i mezbûrenin karye-i mezbûre kürûmu ve hudûdu dâhilinde vâki‘ bir 
tarafdan vekîl-i mezbûr Mavrodi bağı ve bir tarafdan Kereçso v. Dimo bağı ve 
bir tarafdan Hristo v. İzo bağı ve bir tarafdan müşterî-i mezbûr bağıyla mahdûd 
olup tahmînen beş çapalık bir kıt‘a mülk bağını vekâlet-i mahkiyem hasebiyle 
merkūm Nikola’ya cedîd ve ceyyid bin üç yüz nakd-i râyic fi’l-vakt fıddî akçe-
ye bey‘-i bâtt-ı sahîh-i şer‘î ile bi-safkatin vâhidetin bey‘ ve teslîm edip ve ol dahi 
ber vech-i meşrûh iştirâ ve tesellüm eyledikden sonra semen-i mezbûru bin üç 
yüz mezbûrü’n-na‘t akçe yedinden ahz u kabz edip mârrü’z-zikr bağı mahallin-
de kabza merkūm Nikola’yı taslît eyledim ba‘de’l-yevm zikr olunan bağı mersûm 
Nikola’nın mülk-i müşterâsı ve hakk-ı sahîh-i sarîhidir keyfe mâ yeşâ’ ve yürîd 
bilâ-nizâ‘ min karîb ev ba‘îd mutasarrıf olsun dedikde mukırr-ı mezbûrun bi’l-
vekâle cârî ve sâdır olan ikrârını mezbûr Nikola bi’l-muvâcehe tasdîk ve bi’l-
müşâfehe tahkīk eylemeğin mâ hüve’l-vâki‘ gıbbe’t-taleb ketb ve terkīm olundu.
Tahrîren fi’l-yevmi’s-sânî min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Koli v. Nikola, Şiro v. Nikola, Yani v. Mavrodi, Yani v. Dani, Yorgi v. 
Nikola ve gayruhüm mine’l-huzzâr

88 [16b-1] Kiro v. Andriye’nin tasarrufundaki tarlayı İstali 
v. Dimo’ya devrettiği
Vilâyet-i Rumeli’nde Ohri sancağında Bihilişte kazâsına tâbi‘ Eçmenek nâm kar-
ye sükkânından Kiro v. Andriye nâm zimmî meclis-i şer‘-i şerîf-i lâzımü’t-tevkīr 
ve’t-teşrîfde işbu bâ‘isü’l-kitâb İstali v. Dimo nâm zimmî muvâcehesinde bi’t-tav‘ 
ve’l-ihtiyâr lâ bi’l-kerh ve’l-icbâr ikrâr ve takrîr-i kelâm edip karye-i mezbûre sı-
nırı ve hudûdu dâhilinde vâki‘ iki tarafdan Koli v. Yorgi tarlası ve bir tarafdan Pe-
riko v. Kolo tarlası ve bir tarafdan İstani v. Dimo nâm zimmî tarlası ile mahdûd 
olup tahmînen üç keyl isti‘âb eden bir kıt‘a tarlamın hakk-ı tasarrufunu sâhib-i 
arz ma‘rifeti ile merkūm İstani’ye ceyyid ve cedîd altı yüz nakd-i râyic fi’l-vakt 
fıddî akçeye ferâğ ve tefvîz edip ol dahi ber vech-i meşrûh tefevvuz ve kabûl eyle-
dikden sonra mukābele-i tefvîz olan meblağ-ı mezbûr altı yüz akçeyi bi’t-tamâm 
ve’l-kemâl mersûm İstali yedinden ahz u kabz edip mârrü’z-zikr tarlayı mahallin-
de tasarrufa merkūm İstali’yi taslît eyledim ba‘de’l-yevm tarla-yı mahdûd mezbûr 
merkūm İstali’nin mülk-i müfavvazıdır keyfe mâ yeşâ’ ve yahtâr mutasarrıf olsun 
dedikde mukırr-ı mezbûrun vech-i muharrer üzre cârî olan ikrârını el-mukarru 
lehü’l-mezbûr İstali bi’l-muvâcehe tasdîk ve bi’l-müşâfehe tahkīk edicek işbu 
hurûf gıbbe’t-taleb ketb ve terkīm olunup yed-i tâlibe vaz‘ ve def ‘ olundu.
Tahrîren fi’l-yevmi’s-sânî min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Ali b. Abdullah, Pervâne b. Abdullah, Joban v. Rayko ve gayruhüm 
mine’l-hâzırîn









89 [16b-2] Âişe Hatun bt. Esad Efendi’nin ekmek fırınının Kiro v. Kosta 
tarafından kiralandığı
Mahmiye-i Kostantıniyye -humiyet ani’l-âfât ve’l-beliyye- mahallâtından Mahmud 
Paşa câmi‘i kurbunda (  ) mahallesi sâkinelerinden fahrü’l-muhadderât zahrü’l-
muvakkarât tâcü’l-mestûrât Âişe Hâtun bt. el-merhûm el-mağfûr -ed-dâric ilâ 
rahmeti Rabbihi’l-Gafûr- Esad Efendi taraf-ı karînü’ş-şereflerinden husûs-ı âti’l-
beyânı ikrâra vekîl olup hasm-ı şer‘î-i câhid mahzarında bimâ hüve nehcü’s-sübût 
vekâleti sâbite olan fahrü’l-eşbâh Ali Bey b. İvaz meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Kiro v. Kosta nâm zimmî muvâcehesinde bi’l-vekâle 
ikrâr ve takrîr-i kelâm edip müvekkilem mûmâ-ileyhâ Âişe Hâtun’un silk-i mül-
künde muntazam olan emlâkinden medîne-i Ebâ Eyyûb el-Ensârî -radiye anhu 
Rabbühü’l-Bârî-’de Câmi‘-i Kebîr sûkunda vâki‘ Hâce Efendi fırını demekle ma‘rûf 
olup müşârün-ileyhâya intimâ ile tahdîdden müstağnî olan habbâz fırınını beyn-
lerinde ilm-i şer‘î-i birle ma‘lûm âlât ve esbâbı ile işbu sene erba‘a ve hamsîn ve elf 
şehri Rebî‘ilâhiri’nin gurresinden yevmî yirmişer akçeye olmak üzre senede yedi 
bin iki yüz akçeye merkūm Kiro’ya îcâr ve ol dahi vech-i mübeyyen üzre istîcâr 
ve kabûl edip kıstü’l-yevmini mâh be-mâh müvekkile-i müşârün-ileyhâya hak-
laşmak üzre ta‘ahhüd eyledi dedikde vekîl-i mezbûrun minvâl-i muharrer üzre 
cârî ve sâdır olan ikrâr ve takrîrini el-mukarru lehü’l-merkūm Kiro bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt ü imlâ 
olundu. 
Hurrire fî gurreti şehri Rebî‘ilâhir min şühûri sene erba‘a ve hamsîn ve elf.
Şuhûdü’l-hâl: Veli Çelebi b. İsâ, Süleyman b. Abdullah, el-Hâc Ahmed Beşe 
Çukadâr, Mustafa Beşe el-Muhtesib, Ali b. Mustafa, Baba Süleyman el-Muhzır 
ve gayruhüm

90 [16b-3] Vaso v. Kiro’nun mülk bağını içindeki fıçı ile birlikte 
Nikola v. Simo’ya sattığı
Vilâyet-i Rumeli’nde Delvine kazâsına tâbi‘ Serakad nâm karye sâkinlerinden Vaso 
v. Kiro nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb Niko-
la v. Simo muvâcehesinde bi’t-tav‘i’s-sâf ikrâr-ı tâm ve takrîr-i kelâm edip akd-i âtî 
sudûruna değin silk-i mülk-i sahîhimde münselik olan emlâkden karye-i mezbûre 
bağları dâhilinde vâki‘ bir tarafdan Filo v. Dimo bağına ve bir tarafdan Dimo v. 
Simo bağına ve bir tarafdan Yorgova v. İstaso bağına ve bir tarafdan Avasti v. Hris-
to bağına müntehî dâhilinde kırk müdre hamr alır bir fıçı-i kebîr ile tahmînen on 
beş çapalık bir kıt‘a mülk bağımı cümle tevâbi‘i ve levâhıkı ve âmme-i menâfi‘ ve 
merâfıkı ile merkūm Nikola’ya iki bin beş yüz yirmi cedîd ve ceyyid râyic fi’l-vakt 
akçeye bey‘-i bâtt-ı sahîh ile bey‘ ve kabz-ı semen [17a] edip mebî‘-i mezkûru ma-
hallinde kabza müşterî-i merkūmu taslît eyledim ba‘de’l-yevm mârrü’z-zikr bağ ve 
fıçı merkūm Niko[la]’nın mülk-i müşterâ-yı sarîhidir keyfe mâ yeşâ’ ve yahtâr mu-
tasarrıf olsun dedikde mukırr-ı mezbûrun vech-i mübeyyen üzre cârî ve sâdır olan 
ikrâr ve takrîrini el-mukarru lehü’l-mezbûr Niko[la] bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’t-târihi’l-mezbûr.
Şuhûdü’l-hâl: Mustafa Beşe b. Abdullah, Mustafa Beşe el-Muhtesib, Ali Beşe b. 
Mustafa, Süleyman Baba b. Turgud, Filo v. Dimo, Dimo v. Üstiyora ve gayruhüm 
mine’l-huzzâr

91 [17a-1, Arapça] Dimitri’nin vasîsi Enâze bt. Angelo gereğini 
yapmaktan âciz olduğundan Yorgi v. Aleksi’nin birlikte vesayet 
etmek üzere vasî tayin edildiği
Rumeli vilâyetinde Mizistre müzâfâtından Rahova nâm karye sükkânından olan 
Enâze bt. Angelo nâm Nasrâniyye babası bundan akdem Ebâ Eyyûb el-Ensârî -ra-
diye anhu Rabbühü’l-Bârî- mahallâtından Kiremitçi Süleyman mahallesinde sâkin 
iken hâlik olan Dimitri nâm sagīrenin vasîsi olup vesâyeti kıyâmdan âciz oldu-
ğu ve sagīre-i mastûreninin mesâlihine kādir olmadığı hâkim-i muvakki‘-i a‘lâhu 
ve âmir-i fazluhû ve alâhu -es‘adehû fi’d-dâreyni Mevlâhü- katında zâhir ve müte-
beyyin oldukda hâkim-i mûmâ-ileyh bir başkasını daha -ki vesâyeti kıyâma kādir 
olan Yorgi v. Aleksi nâm zimmîdir- ilâveten vasî ta‘yîn ettikde ol dahi vesâyet-i 
mezkûreyi kabûl edip evvelki vasî ile birlikte gereğini ikāme etmeyi mültezim ol-
dukda zammen ve kabûlen sahîhayn-i şer‘iyyeyn [kayd olundu].
Cerâ zâlike ve hurrire fi’l-yevmi’l-hâmis min şehri Rebî‘ilâhir li sene erba‘a ve 
hamsîn ve elf.
Şuhûdü’l-hâl: Mustafa Efendi b. Ali, Derviş b. Mustafa, Ali Beşe b. Mustafa ve 
gayruhüm mine’l-hâzırîn

92 [17a-2, Arapça] Fâtıma bt. Mustafa ile zevci Hüseyin b. Abdullah’ın 
muhâlaa ile boşandıkları
Kostantıniyyetü’l-mahmiyye mahallâtından Koca Mustafa Paşa mahallesin-
de sâkine Fâtıma bt. Mustafa nâm hâtun -tağyîr ve tahrîfden korunmuş olan- 
meclis-i şer‘-i şerîf ve mahfil-i dîn-i münîfde hâzır olup zevci hâmil-i hâze’l-kitâb 
Hüseyin b. Abdullah nâm kimesne ile muhâla‘a olduğunu ikrâr edip ol dahi onun-
la nikâhlarında ma‘kūdun aleyh olan kadri ve nisâbı bin beş yüz dirhem fıddî 
râyic fi’l-vakt olan mehr-i müecceli ile nafaka-i iddeti mukābilinde ve me’ûnet-i 
süknâsı kendi üzerine olmak üzre muhâla‘a-i sahîha-i şer‘iyye ile muhâla‘a oldu-
ğunu ikrâr-ı sahîh-i şer‘î ile ikrâr eyleyip akd-i cedîd ve sadâk-ı müste’nef olmak-
sızın kendisine helâl olmamak üzre bâyin oldukdan sonra her biri âharın zim-
metini hukūk-ı zevciyyete müte‘allik cemî‘-i de‘âvî ve mütâlebâtdan ibrâ-i âmm-ı 
kātı‘ü’n-nizâ‘ ve râfi‘ün li’l-husûmet ile ibrâ ettiler.
Cerâ zâlike ve hurrire fi’l-yevmi’l-hâmis min şehri Rebî‘ilâhir sene 1054.
Şuhûdü’l-hâl: Mustafa b. Ahmed, Ahmed Çelebi b. Hüseyin, Ali Beşe b. Mustafa 
ve gayruhüm mine’l-huzzâr

93 [17a-3] Şaban b. Ebûbekir’in menzilini Belkıs Hatun bt. Mehmed ve 
Mehmed b. Ahmed’e sattığı
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Evlice Baba mahallesi sükkânından Şaban b. Ebûbekir nâm kimesne meclis-i şer‘-i 
şerîf-i lâzımü’t-tevkīrde Belkıs Hâtun bt. Mehmed tarafından ikrâr-ı âti’l-beyânı 
tasdîke vekîl olup bimâ hüve nehcü’s-sübût şer‘an vekâleti sâbite olan ve yine ken-
di tarafından asîl olan işbu râfi‘ü’l-kitâb mezbûr Mehmed b. Ahmed nâm kimesne 
muvâcehesinde bi’t-tav‘ ve’r-rızâ ikrâr ve i‘tirâf edip zikr-i âtî akdin sudûruna değin 
silk-i mülk ve tasarrufumda münselik olup mahalle-i mezbûrede vâki‘ bir tarafdan 
Kamerşah Hâtun mülküne ve bir tarafdan Kurd Beşe mülküne ve bir tarafdan İsma-
il nâm haddâd mülküne ve bir tarafdan ba‘zan vâdi ve ba‘zan tarîk-i âm ile mahdûd 
iki bâb tahtânî odayı ve sundurmayı ve bi’r-i mâyı ve kenîfi ve zât-ı eşcâr-ı müsmi-
re ve gayr-ı müsmire bahçeyi müştemil mülk menzili cümle tevâbi‘ ve levâhıkı ve 
kâffe-i menâfi‘ ve merâfıkı ile mezbûrân Belkıs ve Mehmed’e dört bin sekiz yüz fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm eyledim onlar dahi ale’l-iştirâki’s-seviy iştirâ ve tesellüm ve kabûl eyle-
diklerinden sonra semeni olan meblağ-ı sâlifü’z-zikr dört bin sekiz yüz mezbûrü’n-
na‘t akçeyi mezkûrâ[n] Belkıs ve Mehmed yedlerinden bi’t-tamâm ve’l-kemâl ahz u 
kabz eyledim, ba‘de’l-yevm menzil-i mahdûd-ı merkūmda vechen mine’l-vücûh ve 
sebeben mine’l-esbâb alâka ve medhalim kalmayıp mezbûrân Belkıs ve Mehmed’in 
mülk-i müşterâları olmuşdur dedikde mukırr-ı merkūm Şaban’ı ikrâr-ı meşrûhunda 
el-mukarru [lehü]’l-merkūm Mehmed bi’l-vekâle ve bi’l-asâle vicâhen tasdîk ve 
şifâhen tahkīk etmeğin mâ hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sâdis min şehri Rebî‘ilâhir li sene erba‘a ve hamsîn ve elf 
min hicreti men lehü’l-izzü ve’ş-şeref.
Şuhûdü’l-hâl: Mahmud Efendi b. Mehmed el-İmâm, Ömer Halîfe b. Musa el-
Müezzin, es-Seyyid Ahmed Çelebi b.  Seyyid Mustafa, Ahmed Beşe er-Râcil, 
Ebûbekir b. Ali, Ali b. Ebûbekir, Hüseyin b. Hasan, Kurd Beşe b. Abdullah ve 
gayruhüm mine’l-huzzâr









94 [17a-4] Helvacı Hamza b. Mehmed’in Bağdâdîzâde Hasan Çelebi 
b. Ahmed Efendi’ye sermaye olarak aldığı para ile dükkânının 
kirasından borcu olduğu
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Davud Ağa mahallesinde sâkin zahrü’l-müderrisîni’l-kirâm Bağdâdîzâde Ha-
san Çelebi b. Ahmed Efendi meclis-i şer‘-i hatîr-i lâzımü’t-tevkīrde medîne-i 
mezbûrede Çömlekçiler sûkunda sâkin Âsam? Helvacı demekle ma‘rûf Ham-
za b. Mehmed nâm kimesneyi ihzâr ve mahzarında üzerinde da‘vâ ve takrîr-i 
kelâm edip bundan akdem bin elli Muharremü’l-harâmı’nın gurresinde merkūm 
Hamza sûk-ı mezkûrede vâki‘ mülk helvacı dükkânımda helvacılık işlemek için 
mezbûr Hamza’ya dükkân-ı mezkûru senede bin iki yüz akçe kirâ vermek üzre 
cedîd ve ceyyid râyic [17b] fi’l-vakt üç bin akçe sermâye verip merkūm Ham-
za dahi minvâl-i muharrer üzre ahz ve kabûl etmişdi el-hâletü hâzihî dükkân-ı 
merkūm kirâsından on beş ayda mezbûr Hamza üzerinde müctemi‘a olan bin 
beş yüz akçe ve meblağ-ı mersûm üç bin akçe sermâye ki cem‘an dört bin beş 
yüz akçeyi Hamza’dan taleb ederim suâl olunup alıverilmesi matlûbumdur de-
dikde gıbbe’s-suâl ve akībe’l-istintâk mezbûr Hamza vech-i mübeyyen üzre kirâ 
ve sermâyeden müşârün-ileyh Hasan Çelebi’ye zimmetinde dört bin beş yüz 
akçe lâzımü’l-edâ ve vâcibü’l-kazâ deyni olduğuna mukır ve mu‘terif olmağın 
meblağ-ı mezbûrun mûmâ-ileyh Hasan Çelebi’ye edâsına merkūm Hamza’ya 
tenbîh birle mâ hüve’l-vâki‘ gıbbe’t-taleb ketb ve imlâ ve tahrîr-i inşâ olunup 
men lehü’t-taleb yedine vaz‘ ve def ‘ olundu.
Hurrire fî gurreti şehri Rebî‘ilâhir min şühûri sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali b. Mustafa, Hüseyin Çe-
lebi b. Ali, Baba Süleyman ve gayruhüm mine’l-hâzırîn

95 [17b-1] Agora ve Morafa’ya miras kalan evin babalarının borçları ve 
nafaka ihtiyaçları için müzayede ile İstati v. Rizo’ya satıldığı
Vilâyet-i Rumeli’nde Badracık kazâsına tâbi‘ Perlefte nâm karyede sâkin iken bun-
dan akdem mürd olan Şiro v. Nikoharake? nâm zimmînin verâseti sulbiye sagīre 
kızları Agora ve Morafa’ya münhasıra olduğu şer‘an mütehakkik oldukdan son-
ra sagīretân-ı mezbûretânın tesviye-i umûrlarını kıbel-i şer‘-i kavîmden mansûb 
vasîleri olan İstati v. Niko nâm zimmî mahfil-i kazâda yine karye-i mezbûrede 
sâkin işbu râfi‘ü’l-kitâb İstati v. Rizo mahzarında ikrâr ve takrîr-i kelâm edip 
hâlik-i mezbûrun cemî‘ metrûkâtından olup karye-i mezbûrede vâki‘ bir tarafdan 
Polo v. Falas mülkü ve bir tarafdan Rizo v. ( ) mülkü ve bir tarafdan Niko v. İkşiro 
mülkü ve bir tarafdan tarîk-i âm ile mahdûd bir bâb tahtânî odayı ve bostan ye-
rini müştemil menzilden gayrı ism-i mâl ıtlâk olunur bir şeyi olmamağın hâlik-i 
mezbûrun düyûn-ı müsbetesi ve sagīretân-ı mezbûretânın zarûret-i nafakala-
rı için akārı izn-i hâkimü’ş-şer‘ ile bey‘ olunmak lâzım gelmeğin sûk-ı sultânîde 
beyne’t-tâlibîn ve’r-ragibîn üç ay mikdârı nidâ ve müzâyede olunup rağabât-ı nâs 
bi’l-külliyye münkatı‘a oldukdan sonra merkūm İstati üzerinde iki bin akçede 
karâr edip ziyâde ile tâlib-i âhar zuhûr etmemekle vesâyetim hasebiyle hîn-i akid-
de semeni olan meblağ-ı mezbûr iki bin akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ eyledim ol dahi vech-i muharrer üzre iştirâ ve 
kabûl eyledikden sonra semeni olan meblağ-ı mezbûr iki bin akçeyi vesâyetim ha-
sebiyle merkūm İstati yedinden tamâmen ahz u kabz eyleyip zikr olunan menzi-
li mahallinde ahz u kabza mezbûr İstati’yi taslît eyledim dedikde vasiyy-i mezbûr 
İstati’yi ikrâr-ı meşrûhunda el-mukarru lehü’l-merkūm vicâhen tasdîk ve şifâhen 
tahkīk etmeğin mâ hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sâdis min şehri Rebî‘ilâhir li sene 1054.
Şuhûdü’l-hâl: İstrati v. Franko, Niko v. Faşa?, Todori v. Dimadi, Dirlo v. Yorgi, 
Niko v. Manol ve gayruhüm mine’l-huzzâr

96 [17b-2] Mehmed b. Murtaza’nın mülk bahçesini Abdülkerim 
Çelebi b. Mehmed’e sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Ali Paşa mahallesinde sâkin Mehmed b. Murtaza meclis-i şer‘-i hatîr-i lâzımü’t-
tevkīrde işbu hâmilü’l-kitâb Abdülkerim Çelebi b. Mehmed mahzarında bi’t-tav‘ 
ve’r-rızâ ikrâr ve takrîr-i kelâm edip akd-i âtî sudûruna değin silk-i mülkümde 
münselik olan emlâkden mahalle-i mezbûrede vâki‘ iki tarafdan müşterî-i merkūm 
Abdülkerim mülküne ve bir tarafdan yine benim mülküme ve bir tarafdan merhûm 
Ali Paşa vakfı olan bostana müntehî tûlen yirmi yedi ve arzan iki zirâ‘ altı par-
mak mülk bahçe yerini cümle tevâbi‘ ve levâhıkı ve âmme-i menâfi‘ ve merâfıkı 
ile merkūm Abdülkerim Çelebi’ye bin cedîd ve ceyyid râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve teslîm ve ol dahi vech-i mübeyyen üzre iştirâ ve tesel-
lüm ettikden sonra semeni olan meblağ-ı mersûm bin nakd-i mezbûrü’n-na‘t akçe-
yi mezbûr Abdülkerim Çelebi yedinden bi’t-tamâm ve’l-kemâl ahz u kabz eyledim 
ba‘de’l-yevm zikr olunan mülk bahçeyi merkūm Abdülkerim Çelebi’nin mülk-i 
müşterâ-yı sarîhidir keyfe mâ yeşâ’ ve yahtâr mutasarrıf olsun dedikde mukırr-ı 
mezbûrun minvâl-i muharrer üzre cârî ve sâdır olan ikrâr ve takrîrini el-mukarru 
lehü’l-mezbûr Abdülkerim Çelebi bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb ve inşâ olunup yed-i tâlibe vaz‘ olundu.
Hurrire fi’l-yevmi’s-sâdis min şehri Rebî‘ilâhir li sene erba‘a ve hamsîn ve elf
Şuhûdü’l-hâl: Fahrü’l-eimme Şeyhzâde Mehmed Efendi, Mehmed Çelebi b. 
Hasan el-Müezzin, Mehmed Beşe b. Abdülhalim, İbrahim Çelebi b. Mehmed, 
Mustafa Bey b. Abdullah, Mustafa Beşe el-Muhtesib ve gayruhüm mine’l-
huzzâr

97 [18a-1, Arapça] Nesli Hatun bt. Mehmed’in evini Hacı Mehmed 
Vakfı’na bey‘ bi’l-istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Emânî Çelebi mahallesinde sâkine Nesli Hâtun bt. Mehmed nâm hâtun meclisü’ş-
şerî‘ati’ş-şerîfeti’l-garrâ ve mahfilü’t-tarîkati’r-refî‘ati’z-zehrâda ikrâr ve i‘tirâf 
edip bu akdin sudûruna değin kendisine âid mülkü olup yedinde ve taht-ı tasar-
rufunda bulunan mahalle-i mezbûrede vâki‘ bir tarafdan İsmihân bt. Mehmed 
mülkü ve bir tarafdan Safâyî Efendi bahçesi ve bir tarafdan Hamza Ağa mülkü 
ve bir tarafdan tarîk-i hâs ile mahdûd olan cemî‘ menzilini bi-cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık kadri ve nisâbı altmış iki buçuk kıt‘a 
riyâlî guruş i‘tibâr olunur harbî sikke ile meskûk kıt‘a-i fıddî semen-i mu‘ayyen-i 
makbûza hâmil-i hâze’l-kitâb mahalle-i mezbûrede vâki‘ el-merhûm el-Hâc Meh-
med vakfı’na mütevellî olan zahrü’l-hutebâ Ahmed Efendi b. Osman’a bey‘ etme-
ğin ol dahi vakf-ı mezbûr malı ile ondan istiğlâlen iştirâ eyleyip bey‘ ve iştirâ-i 
sahîhayn-i şer‘iyyeyn eyledikden sonra menzil-i mezbûru ba‘de’t-tahliyye ve’t-
tekābuz işbu kitâbın zeylindeki târihden gurre-i şehr-i Rebî‘ülevvel’den sene-i 
kâmile tamâmına değin bu müddet için mikdârı altı yüz dirhem mezbûrü’n-na‘t 
ücret-i mu‘ayyeneye istîcâr eyledikde mütevellî dahi ona îcâr etmeğin îcâr ve 
istîcâr-ı sarîhayn-i mer‘iyyeyn olup ikrâr-ı sahîh-i şer‘î ve i‘tirâf-ı sarîh-i mer‘î 
ile ikrâr ve i‘tirâf ettikden sonra mütevelli’l-mezbûr kıbelinden dahi vicâhen ve 
şifâhen tasdîk olunup [kayd olundu].
Cerâ zâlike ve hurrire fi’l-yevmi’s-sâbi‘ min şehri Rebî‘ilâhir li sene erba‘a ve 
hamsîn ve elf.
Şuhûdü’l-hâl: Mehmed Halîfe b. Perviz el-İmâm, Hüseyin Halîfe b. ( ) el-İmâm, 
Mahmud b. Hasan, Bayram b. Kaya, Hüseyin Çelebi b. Ali el-Muhzır, Baba Süley-
man b. Turgud ve gayruhüm mine’l-hâzırîn

98 [18a-2] Babası ölen Mustafa b. Mehmed’i annesi Râziye Hatun 
bt. Abdullah’ın yetiştireceği ve babasından kalan evle bir ilgisinin 
olmadığını ikrarı
Kazâ-i Havâss-ı Aliyye müzâfâtından Terkos nâhiyesine tâbi‘ Yeniköy demek-
le ma‘rûf karye sâkinelerinden Râziye Hâtun bt. Abdullah meclis-i şer‘-i hatîr-i 
lâzımü’t-tevkīrde işbu sâhibü’l-kitâb Ali b. Mustafa mahzarında ikrâr ve takrîr-i 
kelâm edip zevcim olup bundan akdem karye-i mezbûrede sâkin iken fevt olan 
zevcim Mehmed b. Mustafa Bey nâm müteveffânın mezbûr Ali li ebeveyn karın-
daşı olmağla zevcim mezbûr Mehmed’in firâşından hâsıl olup benden tevellüd 
eden Mustafa b. Mehmed nâm sagīri benden tefrîk murâd etmekle ben dahi sagīr-i 
mezbûru bilâ-nafaka beslemek ve hadd-i bülûğ [ve] rüşde değin terbiye etmek 
üzre müte‘ahhid olup ve karye-i mezbûrede vâki‘ lede’l-ahâlî ve’l-cîrân ma‘lûmü’l-
hudûd zevcim müteveffâ-yı mezbûr Mehmed’den sagīr-i mersûm Mustafa’ya irs-i 
şer‘le intikāl edip mülk-i mevrûsu olan menzilde dahi kat‘â alâka ve medhalim 
yokdur dedikde mukırra-i mezbûre Râziye Hâtun’un vech-i mübeyyen üzre cârî 
ve sâdır olan ikrâr ve takrîrini el-mukarru lehü’l-mezbûr Ali bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb ve imlâ ve tahrîr-i 
inşâ olundu.
Hurrire fi’l-yevmi’s-sâbi‘ min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Hüseyin b. Derviş, Mehmed b. Muslu, Mustafa b. Mehmed, Meh-
med b. Mustafa, Hacı b. Bayram ve gayruhüm mine’l-huzzâr

99 [18a-3] Yazıcıoğlu Hırsonos v. Paskal, Londari v. Mavrodi ve Mihail 
v. Kosta’nın her birinin Ayastefanos köyündeki zimmîlere borçları 
olduğunu ikrarları
Kazâ-i Havâss-ı Aliyye tevâbi‘inden Ayastefanos nâm karyede sâkin Yazıcıoğlu 
Hırsonos v. Paskal ve Londari v. Mavrodi ve Mihail v. Kosta nâm zimmîler meclis-i 
şer‘-i hatîr-i lâzımü’t-tevkīrde karye-i mesfûreden işbu ashâbü’l-kitâb Papa Veli-
sadi v. Dimo ve Nekite v. Dimitri ve Yorgaki v. Paros ve Dimitri v. Papa Yani ve 
Apostol v. Yorgi ve sâirleri muvâcehesinde bi’t-tav‘ ve’r-rızâ her biri ikrâr-ı tâm 
ve takrîr-i kelâm edip karye-i mezbûre zimmîlerine cihet-i deyn-i şer‘îden her 
birimizin zimmetinde edâsı lâzım gelen beşer bin beşer yüz akçeden ki cem‘an 
mersûmûn zimmîlere zimmetimizde lâzımü’l-edâ ve vâcibü’l-kazâ on altı bin 
beş yüz ceyyid ve cedîd râyic fi’l-vakt deynimiz vardır dediklerinde mukırrûn-ı 
mezkûrûn Hırsonos ve Londari ve Mihal’in vech-i mübeyyen üzre cârî ve sâdır 
olan ikrâr ve takrîrini el-mukarru lehümü’l-mezkûrûn bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’s-sâbi‘ min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa el-
Muhzır, Baba Süleyman el-Muhzır, Musa b. Hüseyin ve gayruhüm mine’l-huzzâr 









100 [18b-1] Dimitri v. Nikola’nın Süleyman b. Abdullah ile olan ödünç 
davası için Yanaki v. Satoki’yi vekil tayin ettiği
Kazâ-i Havâss-ı Aliyye müzâfâtından Büyükçekmece nâhiyesine tâbi‘ Kalik-
ratya nâm karyede sâkin Dimitri v. Nikola nâm zimmî meclis-i şer‘-i hatîr-i 
lâzımü’t-tevkīrde işbu hâmilü’l-kitâb Yanaki v. Satoki nâm zimmî muvâcehesinde 
ikrâr ve takrîr-i kelâm edip bundan akdem karye-i mezbûrede sâkin Süleyman 
b. Abdullah nâm kimesneden dört bin akçe istikrâz edip mukābelesinde karye-i 
mezbûrede vâki‘ lede’l-ahâlî ma‘lûmü’l-hudûd mülk menzilimi rehin vaz‘ etmi-
şidim, hâlen merkūm Süleyman bi-gayr-ı vech-i şer‘î mu‘âmele nâmına benden 
on beş bin cedîd ve ceyyid râyic fi’l-vakt akçe taleb edip fekk-i rehin etmemeğin 
husûs-ı mezbûru merkūm Süleyman ile da‘vâ ve talebe ve lede’l-hükkâmi’l-kirâm 
mürâfa‘a ve müsâlahaya mezbûr Yanaki’yi tarafımdan vekîl ve kendi menâbıma 
nâib nasb ve ta‘yîn eyledim dedikde merkūm Yanaki dahi vech-i mübeyyen üzre 
vekâlet-i mezbûreyi kabûl ve hizmet-i lâzımesini edâ ve kıyâma müte‘ahhid ol-
mağın mâ hüve’l-vâki‘ bi’t-taleb gıbbe’l-ibtigā sebt ve imlâ ve tahrîr-i inşâ olundu.
Hurrire fi’l-yevmi’s-sâmin min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Yusuf Beşe b. Abdullah, el-Hâc Ahmed Beşe Çukadâr, Ali Beşe b. 
Mustafa, Baba Süleyman ve gayruhüm mine’l-huzzâr

101 [18b-2] Ezmerağda bt. Dini’nin mülk bağını Yamandi 
v. Manol’e sattığı
Havâss-ı Aliyye kazâsına tâbi‘ Ayastefanos nâm karye sâkinelerinden Ezmerağda 
bt. Dini nâm Nasrâniyye meclis-i şer‘-i hatîr-i lâzımü’t-tevkīrde işbu hâmilü’l-kitâb 
Yamandi v. Manol nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i mezbûre bağları dâhilinde vâki‘ bir tarafdan Apostol v. ( ) ba-
ğına ve bir tarafdan Hırsosaklı v. Panayot bağına ve bir tarafdan Yani v. ( ) bağı-
na ve bir tarafdan Mihail v. (  ) tarlasına müntehî tahmînen altı dönüm bir kıt‘a 
mülk bağımı cümle tevâbi‘ ve levâhıkı ve âmme-i menâfi‘ ve merâfıkı ile merkūm 
Yamandi’ye beş bin cedîd ve ceyyid râyic fi’l-vakt akçeye bey‘-i bâtt-ı sahîh-i şer‘î ile 
bey‘ ve teslîm ve ol dahi vech-i mübeyyen üzre iştirâ ve tesellüm ettikden sonra se-
meni olan meblağ-ı mezbûr beş bin nakd-i mezbûrü’n-na‘t akçeyi merkūm Yaman-
di yedinden bi’t-tamâm ve’l-kemâl ahz u kabz eyledim ba‘de’l-yevm zikr olunan 
bağ mezbûr Yamandi’nin mülk-i müşterâ-yı sarîhidir keyfe mâ yeşâ’ ve yahtâr mu-
tasarrıf olsun dedikde mukırr-ı mezbûrun minvâl-i muharrer üzre cârî olan ikrâr 
ve takrîrini el-mukarru lehü’l-mezbûr Yamandi bi’l-muvâcehe tasdîk edicek mâ 
hüve’l-vâki‘ bi’t-taleb ketb ve terkīm olundu.
Tahrîr[en] fi’l-yevmi’l-hâmis min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mehmed Çelebi [b.] Abdülkādir el-Müezzin, Mustafa Çelebi b. İb-
rahim el-Cündî, Ebûbekir b. Kerim, Abdurrahman b. Abdullah, Ali Beşe b. Mus-
tafa, Dimitri v. Yanderi, Aleksi v. Panayot, Harasor v. Kiryazi, Yani v. Nidari, Yor-
go v. Kosta ve gayruhüm mine’l-huzzâr

102 [18b-3] Sâkine Hatun bt. Ali’nin Emine Hatun bt. Halil’e ödünç 
verdiği parayı tahsil ettiği 
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Sü-
leyman Çelebi mahallesi sâkinelerinden Sâkine Hâtun bt. Ali meclis-i şer‘-i hatîr-i 
lâzımü’t-tevkīrde işbu râfi‘atü’l-vesîka yine mahalle-i mezkûrede sâkine Emi-
ne Hâtun bt. Halil muvâcehesinde bi’t-tav‘ ve’r-rızâ lâ bi’l-kerh ve’l-cebr ikrâr ve 
i‘tirâf edip bundan akdem merkūme Emine Hâtun istikrâz ve tesellüm edip zim-
metinde mütekarrir karz-ı şer‘îden bana vâcibü’l-edâ ve lâzımü’l-kazâ deyni olan 
râyic fi’l-vakt fıddî bin iki yüz kırk akçeyi merkūme Emine Hâtun yedinden bi’t-
tamâm ve’l-kemâl ahz u kabz eyledim meblağ-ı merkūm bin iki yüz kırk akçe-
den mezbûre Emine Hâtun zimmetinde bir akçe ve bir habbe hakkım kalmadı 
dedikde mukırra-i mezbûrenin vech-i mübeyyen üzre cârî ve sâdır olan ikrâr-ı 
meşrûhunu el-mukarretü lehü’l-merkūme bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu. 
Cerâ zâlike ve hurrire fi’l-yevmi’l-âşir min şehri Rebî‘ilâhir li sene erba‘a ve 
hamsîn ve elf.
Şuhûdü’l-hâl: Ali Bey Subaşı, İbrahim Çelebi el-Muhzır, Mustafa Çelebi b. Veli, 
Ali Beşe el-Muhzır ve gayruhüm mine’l-huzzâr

103 [19a-1] Hatice Hatun bt. Hanefi’nin yüz elli riyâlî kuruş vakfettiğine 
dair vakfiye kaydı
Hamd-i bî-had ve senâ-i lâ yu‘ad ol mâlikü’l-mülki ve’l-melekût ve Rabbü’l-izzeti 
ve’l-ceberût hazretin ki nüsha-i insânî ebda‘-ı üslûbla ibdâ‘ ve ahsen-i takvîm 
üzre ihtirâ‘ edip dâr-ı cinânı a‘mâl-i hısân erbâbına lütuf ve ihsân eyledi. Ve ulûf-ı 
salavât-ı nâ-mahdûda ve sunûf-ı teslîmât-ı gayr-ı ma‘dûd[e] seyyid-i kâinât ve 
mefhar-i mevcûdât habîbullâh Muhammed Resûlullâh -sallallâhu aleyhi ve sel-
lem- hazretlerine ki kâffe-i enâmı dârü’s-selâm-ı selâma da‘vet eyledi dahi âl-i 
izâm ve ashâb-ı kirâmına ki her biri necm-i burc-ı dîn ve kevkeb-i evc-i yakīnidir. 
Rıdvânullâhi te‘âlâ aleyhim ecma‘în. Ammâ ba‘d işbu kitâb-ı sıhhat nisâbın tahrîrine 
ve bâ‘is ve bâdî budur ki mahmiye-i Kostantıniyye  -humiyet ani’l-âfât ve’l-beliyye- 
mahallâtından ( ) mahallesinde sâkin iken bundan akdem vefât [eden] merhûm ve 
mağfûr -ed-dâric ilâ medârici rahmeti Rabbihi’l-Gafûr- Berber Hüseyin Paşa’nın 
vâlideleri sâhibetü’l-hayrât ve râgibetü’l-meberrât fahrü’l-muhadderât zahrü’l-
muvakkarât tâcü’l-mestûrât safiyyetü’z-zât melekiyyetü’s-sıfât Hatice Hâtun bt. el-
merhûm Hanefi taraf-ı karînü’ş-şereflerinden vakf-ı âti’l-beyânı ikrâra vekîl olup 
hasm-ı şer‘î-i câhid mahzarında mezbûrenin zâtı[nı] ma‘rifet-i şer[‘iyye] ile ârifân 
olan fahrü’l-akrân Siyavuş Ağa b. Abdülmennân el-Cündî ve Yusuf Bey b. Abdul-
lah şehâdetleri ile şer‘an vekâleti sâbite olan aynü’l-a‘yâni’l-mütefevvika el-Hâc 
Mustafa Ağa b. Abdüddeyyân el-Müteferrika meclis-i şer‘-i mutahhar ve mahfil-i 
dîn-i münevvere hâzır olup li ecli’t-tescîl mütevellî nasb eylediği Çâşnigirzâde de-
mekle ma‘rûf kıdvetü’l-emâsil ve’l-a‘yân Ahmed Ağa b. el-merhûm Ali Ağa mah-
zarında bi’l-vekâle ikrâr ve takrîr-i kelâm edip müvekkilem müşârün-ileyhâ Hati-
ce Hâtun hâlen etyab-ı mâlından yüz elli kıt‘a riyâlî guruşunu ifrâz ve sâir malın-
dan mümtâz kılıp hasbeten lillâhi te‘âlâ ve taleben li merzâtih vakf ve habs edip 
mütevellî-i mezbûra teslîm ol dahi sâir evkāf mütevellîleri gibi kabz ve tesellüm 
ettikden sonra şöyle şart eyledi ki meblağ-ı mezbûrun onu on bir hesâbı üzre her 
bin akçesi min gayrı ziyâdetin ve noksan senede yüz akçe hesâbı üzre istirbâh olu-
nup hâsıl olan nemâsından Yusuf b. Abdullah hayâtda oldukça kendi huzûrunda 
Kur’ân-ı azîm ve furkān-ı kerîmden bir cüz’-i şerîf tilâvet edip yevmî bi-tarîki’s-
sıla ikişer akçe verile, sevâbını sulbî oğlu merhûm müşârün-ileyh Hüseyin Paşa’nın 
rûh-ı pür-futûhuna hibe eyleye. Ba‘de vefâtihî ulemâdan bir kimesne minvâl-i mu-
harrer üzre bir cüz’-i şerîf tilâvet edip meblağ-ı mezbûr iki akçeye mutasarrıf ola 
ve meblağ-ı mersûma mûmâ-ileyh Ahmed Ağa mütevellî olup cihet-i tevliyyet için 
senede üç yüz akçeye mutasarrıf ola ba‘de vefâtihî Medîne-i Ebâ Eyyûb-i Ensârî 
-radiye anhu Rabbühü’l-Bârî-’de vâki‘ merhûm Davud Ağa Mescid-i şerîfi vakfı’na 
her kim mütevellî olursa meblağ-ı mezbûra ol mütevellî olup meblağ-ı mersûma 
mutasarrıf ola. Ve vakf-ı mezbûra merkūm Yusuf Bey b. Abdullah câbi olup yevmî 
nîm akçeye mutasarrıf ola. Ba‘de vefâtihî merhûm-ı mersûm Davud Ağa vakfı’na 
her kim câbi olursa meblağ-ı mezbûra câbi olup yevmî nîm akçeye mutasarrıf ola. 
Ve saray-ı cedîd-i sultânîde her kim saray ağası olursa vakf-ı mezbûra hasbî nâzır 
ola dedi dedikde vekîl-i mezbûru ikrâr-ı meşrûhunda mütevellî-i merkūm bi’l-
muvâcehe tasdîk ettikden sonra vekîl-i müşârün-ileyh inân-ı kelâmını semt-i âhara 
sarf ve rücû‘a şürû‘ edip vakf-ı nukūd eimme-i Hanefiyye’nin hıyârı katında bâtıl 
ve zımnında beyân olunan şurût âtıl olmağla meblağ-ı mezbûru mülküne red taleb 
eder deyû da‘vâ edip mütevellî-i merkūmdan cevâb taleb olundukda vakf-ı nukūd 
ve zımnında beyân olunan şurût eğerçi eimme-i Hanefiyye meyânında câiz de-
ğildir, lâkin eimme-i Hanefiyye’den İmâm Züfer -aleyhi rahmetü’l-meliki’l-ekber-
’den Ensârî rivâyeti üzre vakf-ı nukūd ve zımnında olan şurût sahîh ve meşrû‘dur 
ona binâen vakf-ı mezbûrun sıhhatine hüküm taleb ederim dedikde hâkim-i 
müvakki‘ü’l-kitâb dahi cânib-i vakfı ihtiyâr edip [19b] vakf-ı mezbûrun sıhhatine 
imâm-ı mûmâ-ileyh kavli üzre hükm ettikden sonra vekîl-i müşârün-ileyh inân-ı 
kelâmını taraf-ı âhara atfedip eğerçi vakf-ı nukūd ve ona tâbi‘ olan şurût imâm-ı 
ma‘hûdun rivâyeti üzre sahîhdir lâkin lüzûmu mültezim değildir. Binâen alâ zâlik 
asl-ı meblağ-ı mezbûru bi-tamâmihi mülküne istirdâd ederin deyip mütevellî-i 
mezbûr dahi eğerçi imâm-ı mezbûr katında mes’ele vech-i mezkûr üzredir lâkin 
imâmeyn-i hümâmeyn -rahmetullâhi aleyhimâ- yanlarında el-vakfu izâ sahha le-
zime deyû redden imtinâ‘ edip hâkim-i mezbûrdan hüküm taleb ettikde hâkim-i 
müşârün-ileyh dahi sıhhat lüzûmdan ârî değildir diyen-i eimme-i Hanefiyye 
kavliyle lüzûm-ı vakf-ı mezbûra hükm edip vakf-ı mezbûr vakf-ı sahîh ve lâzım 
oldu min ba‘d naks ve nakzına mecâl muhâl ve ibtâli mümteni‘ü’l-ihtimâldir “Fe-
men beddelehû ba‘de mâ semi‘ahû fe-innemâ ismuhû ale’l-lezîne yübeddilûnehû 
inna’llâhe semî‘un alîm” ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike ve hurrire fi’l-yevmi’s-sâmin min şehri Rebî‘ilâhir min şühûri sene 
erba‘a ve hamsîn ve elf min hicreti men lehü’l-izzü ve’ş-şeref.
Şuhûdü’l-hâl: Kıdvetü’l-müderrisîni’l-kirâm Ahmed Efendi el-Bağdâdî, zahrü’l-
müderrisîn Hasan Efendi el-ma‘rûf bi-Bağdâdîzâde, es-Seyyid Hızır Çele-
bi b. es-Seyyid Zekeriya, Veli Bey b. İskender el-Cündî, Cüce Mehmed Ağa b. 
Abdülmennân el-Müteferrika, İbrahim Çelebi b. Ali el-Cündî, Yusuf Bey b. Ab-
dullah el-Cündî, Davud Halîfe el-Müezzin, Mehmed Bey b. ( ) el-Yesârî, Ömer Bey 
b. ( ) el-Cündî, Durmuş b. Abdullah, Selim Beşe b. Mehmed er-Râcil, muharrirü’l-
hurûf Hidâyetullah ve gayruhüm mine’l-huzzâr

104 [19b-1] Vefat eden İsmail Bey’in mahlûl olan timarının ferâğ 
işlemleri ve ferâğ bedeline dair oğlu Hasan’ın vasîsi Musli Bey ile 
Mustafa Bey b. Ali arasındaki işlemler
Vilâyet-i Rumeli’nde Mora sancağında Kartine kazâsına tâbi‘ Daranya nâm karye-
den olup bundan akdem vefât eden İsmail Bey’in sulbî sagīr oğlu Hasan’ın kıbel-i 
şer‘den mansûb vasîsi olan Musli Bey b. Zülfikār meclis-i şer‘-i hatîr-i lâzımü’t-
tevkīrde mahmiye-i İstanbul’da Lâleli çeşme kurbunda sâkin erbâb-ı timardan 
Mustafa Bey b. Ali mahzarında üzerine da‘vâ edip bundan esbak bin kırk do-
kuz senesinde vâki‘ mart ibtidâsında kazâ-[i] mezbûra tâbi‘ Davreneş nâm kar-
ye dört bin altı yüz akçeye timar olmağın ber vech-i timar mutasarrıf olup fevt 
olan mezbûr İsmail mahlûlünden merkūm Mustafa Bey alıp bir sene mutasar-
rıf oldukdan sonra timar-ı mezbûru bin elli bir senesinde vâki‘ mart ibtidâsında 
mersûm İsmail’in sagīr oğlu merkūm Hasan’a ben kıbel-i şer‘den mansûb vasî 
olmağla sagīr-i mezbûr için mersûm Mustafa’dan berâtını alıp nizâ‘dan ferâğ 
mukābelesinde sagīr-i mezbûr malından iki yüz altmış kıt‘a riyâlî guruş yedine 
teslîm ve ol dahi vech-i mübeyyen üzre kabz ve tesellüm ettikden sonra timar-ı 
mezbûru vesâyet-i mahkiyem hasebiyle dört sene sagīr-i mezbûr için mutasarrıf 
olup sinîn-i mezbûrda hâsıl olan a‘şâr-ı şer‘iyye ve rüsûm-ı örfiyyesinden dört 
senede cânib-i saltanata lâzım gelen bedeliyyesini edâ ve teslîm ettikden sonra 
mahsûl-i tımâ[r]-ı mezbûrdan ancak elli guruş fazla kalıp hâlen mezbûr Mustafa 
Bey timar-ı mezkûru ferâğ memnû‘dur deyû müceddeden kendiye berât ettirme-
ğin mukābele-i ferâğda yedimden kabz eylediği iki yüz altmış guruşdan elli guru-
şunu zimmetimde olup timar-ı mezbûr mahsûlünden fazla olan elli guruşa takās 
edip meblağ-ı mezbûrdan mersûm Mustafa Bey’in zimmetinde bâkī kalan iki yüz 
on guruşu suâl olunup alıverilmesi matlûbumdur dedikde gıbbe’s-suâl müdde‘î-i 
mezbûr Musli Bey’in minvâl-i muharrer ve meşrûh üzre cârî ve sâdır olan cemî‘ 
kelimâtını merkūm Mustafa Bey bi’l-muvâcehe ikrâr ve tasdîk eylemeğin zikr olu-
nan iki yüz altmış guruşdan elli guruşunu Musli Bey’in zimmetinde olup timar-ı 
mesfûr mahsûlünden fazla olan elli guruşa takās olunup iki yüz on mezbûrü’n-
na‘t guruşun edâsına hüküm birle işbu hurûf bi’t-taleb ketb ve terkīm olundu.
Tahrîren fi’l-yevmi’s-sâmin min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Ahmed Çavuş b. Mehmed el-Mübâşir, İsmail b. Hasan, Hasan Çe-
lebi b. İbrahim, İskender Ağa b. (  ) Çeribaşı, Sinan Çelebi b. Ali Bey ve gayru-
hüm mine’l-huzzâr

105 [19b-2, Arapça] Babası ölen Bergos v. Serkis adlı çocuk 
için nafaka tayini
Hak ile bâtılın arasını fasl eden hâkimü’l-âdilü’l-fâzılın tevkī‘-i şerîf-i müstetâbı ile 
üzeri muvakka‘ olan işbu kitâb ile babası medîne-i Kostantıniyyetü’l-mahmiyye’de 
Çukur Bostan mahallesinde hâlik olan Bergos v. Serkis nâm sagīr Ermeni’nin na-
fakası ve kisvesi ve sâir şer‘an lâzım olan havâici için hucr ve terbiyesi altında bu-
lunduğu dedesi bâ‘is-i hâze’l-kitâb mahalle-i mezbûreden Simon v. Avraham’ın 
talebi ile kendisinden hakk-ı taleb ve ahz bulunan kişi üzerine işbu kitâbın 
târihinden her bir gün için dört fıddî râyic fi’l-vakt akçe nafaka farz ve takdîr ey-
leyip meblağ-ı mefrûzu ..? sagīr-i merkūm için sarfa ve vakt-i zarûretde istidâneye 
ve lede’z-zafer rücû‘a izin verdikde farzan ve takdîren sahîhayn-i şer‘iyyeyn ve iz-
nen sarîhan mer‘iyyen [kayd olundu].
Cerâ zâlike ve hurrire fi’l-yevmi’s-sâmin min gurreti Rebî‘ilâhir li sene erba‘a ve 
hamsîn ve elf.
Şuhûdü’l-hâl: El-Hâc Ahmed b. Pîr Mehmed, Eyüb Bey b. Receb, Receb b. Fethul-
lah, Himmet Efendi b. Musa, mukayyid Memi Efendi b. Mehmed, Saros v. Diban 
el-Pâbucî, Eğlence v. Yakob, Ahce v. Yakob, Bogos v. Ovanes, Behzat v. Nazar ve 
gayruhüm









106 [20a-1] Yorgi v. Doreşi’nin zevcesi Vasiliki bt. Aslan’ı boşadığı
Kıbtiyân tâifesinden Yorgi v. Doreşi nâm zimmî meclis-i şer‘-i hatîr-i lâzımda zev-
cesi işbu hâmilet-i hâze’l-kitâb Vasiliki bt. Aslan nâm Nasrâniyye muvâcehesinde 
ikrâr ve takrîr-i kelâm edip mezbûre Vasiliki âyin-i bâtılımız üzre menkûham 
olup hüsn-i zindegânemiz olmayıp müfârakat lâzım gelmeğin hâlen mezbûre 
Vasiliki’yi talâk-ı bâyin ile tatlîk eyleyip benden mutallaka olmuşdur dedikde 
mukırr-ı mezbûrun minvâl-i muharrer üzre cârî ve sâdır olan ikrâr ve takrîrini 
el-mukarru lehü’l-mezbûre Vasiliki bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ gıbbe’l-ibtigā sebt ve imlâ olunup men lehü’t-taleb yedine 
vaz‘ olundu.
Hurrire fi’l-yevmi’s-sânî aşer şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe el-Muhtesib, Ali Beşe el-Muhzır, İbrahim Çelebi b. 
Mustafa, Baba Süleyman [b.] Turgud, Kıbtiyân Mihal, Estopan [v.] Andriye

107 [20a-2] Kadri Bey’in Mahmud Ağa b. Abdülmennân’a sattığı mülk 
menzil ve devrettiği vakıf menzil ile ilgili satış ve devir işlemlerini 
fesh ve ikāle ettikleri iddiası ve ispat edemediği
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- mahallâ-
tından İslâm Bey mahallesinde sâkin erbâb-ı zu‘amâdan zahrü’l-emsâl Kad-
ri Bey el-ma‘rûf bi-Halil Paşazâde meclis-i şer‘-i hatîr-i lâzımü’t-tevkīrde işbu 
kitâb-ı sedâd-intisâbın hâfızı olan kıdvetü’l-emâsil ve’l-a‘yân Mahmud Ağa b. 
Abdülmennân taraf-ı karînü’ş-şereflerinden ikrâr-ı âti’l-beyânı tasdîke vekîl olup 
hasm-ı şer‘î-i câhid mahzarında Receb Bey b. Abdullah el-Cündî ve Mehmed Beşe 
b. Receb er-Râcil şehâdetleri ile şer‘an vekâleti sâbite olan fahrü’l-müderrisîni’l-
kirâm Abdülganî Efendi b. Ömer’i ihzâr ve mahzarında üzerine da‘vâ ve takrîr-i 
kelâm edip bundan akdem Güzelce Mahmud Paşa evkāfı’ndan silk-i mülk ve ta-
sarrufumda ve taht-ı yedinde münselik hakkım olup mahalle-i mezbûrede vâki‘ çi-
çek bahçesi demekle ma‘rûf bir tarafdan yine benim mülküm ve bir tarafı merhûm 
müşârün-ileyh Güzelce Mahmud Paşa oğlu Ahmed Bey menzili ve bir tarafı ba-
yır ve bir tarafı tarîk-i âm ile mahdûd olup iki bâb fevkānî odaları ve iki sofa-
yı ve altında ahırı ve kenîfi müştemil mülk menzilimi cümle tevâbi‘ ve levâhıkı 
ve kâffe-i menâfi‘ ve merâfıkı ile târih-i kitâb Saferü’l-hayrının on birinci günü 
müvekkil-i müşârün-ileyh Mahmud Ağa’ya doksan iki bin cedîd ve ceyyid râyic 
fi’l-vakt fıddî akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve kabz-ı semen ve teslîm-i mebî‘ ettikden sonra yine hudûd-ı mezkûre 
dâhilinde vâki‘ menzil-i mezbûra muttasıl tahtânî matbah ve ona muttasıl hama-
mı ve su kuyusunu ve zât-ı eşcâr-ı müsmire ve gayr-ı müsmire hadîkayı ve havluyu 
ve dâhilinde iki buçuk dönüm bağı müştemil olup icâre-i mu‘accele ve senede iki 
yüz akçe müeccele ile mutasarrıf olduğum vakıf menzilin hakk-ı tasarrufunu dahi 
târih-i mezbûrede mütevellîsi ma‘rifetiyle müvekkil-i müşârün-ileyh Mahmud 
Ağa’ya sekiz bin nakd-i mezbûrü’n-na‘t akçeye tefvîz edip ol dahi vech-i mübeyyen 
üzre tefevvuz ve kabûl ettikden sonra mukābele-i bey‘ ve tefvîzde olan bir yük akçe 
i‘tibâr olunur yüz bin cedîd ve ceyyid râyic fi’l-vakt akçeyi müvekkil-i mûmâ-ileyh 
Mahmud Ağa yedinden tamâmen ahz u kabz edip teslîm-i mebî‘ eyledikden son-
ra müşterî-i merkūm Mahmud Ağa nâdim olup ikāle murâd eylemeğin ben dahi 
taleben li’l-ecr ve’s-sevâb mine’l-meliki’l-vehhâb ikāle ve akd-i mezkûru fesh edip 
kabz eylediğim meblağ-ı mersûm yüz bin akçeyi yedine teslîm etmiş iken hâlen 
müvekkil-i müşârün-ileyh Mahmud Ağa menzil-i mezbûru bana teslîmden imtinâ‘ 
eder, suâl olunup bana teslîm ettirilmesi matlûbumdur dedikde gıbbe’s-suâl vekîl-i 
mezbûr cevâbında akdeyn-i mezkûreyni ikrâr ber vech-i muharrer sudûr-ı ikāleyi 
inkâr edicek müdde‘î-i mezbûr Kadri Bey’den sıdk-ı makāline mutâbık beyyine ta-
leb olundukda ityân-ı beyyine için istimhâl eylemeğin mehil-i şer‘î verilip mehl-i 
şer‘îden sonra ityân-ı beyyineden âciz olup istihlâf etmeğin müşârün-ileyh Mah-
mud Ağa dahi marîz olup meclis-i şer‘a ihzârı müte‘azzir olmağla küttâb-ı mahke-
meden mevlânâ Hidâyetullah Efendi irsâl olunup ol dahi zeyl-i kitâbda mastûrü’l-
esâmî olan bî-garaz müslimîn ile mûmâ-ileyh Mahmud Ağa’nın menziline varıp 
akd-i meclis ettiklerinde gıbbe’l-istihlâf müşârün-ileyh Mahmud Ağa dahi vech-i 
[20b] muharrer üzre bey‘ ve tefvîzi fesh ve ikāle etmediğine yemîn billâhi’l-aliyyi’l-
azîm edicek vâki‘ hâli mezbûr mahallinde tahrîr ba‘dehû gelip meclis-i şer‘de alâ 
vukū‘ihî ihbâr etmeğin mu‘ârazadan men‘ birle işbu hurûf bi’t-taleb ketb olundu.
Hurrire fi’l-yevmi’s-sânî aşer min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Hüseyin Efendi b. Mehmed Şerîfezâde, Mahmud Efendi el-İmâm, Şa-
ban b. Osman el-Müezzin, Süleyman b. Hasan el-Müezzin, Mehmed Çelebi b. Meh-
med el-Müezzin, Hüseyin Beşe [b.] Yusuf el-Haccâr, Ali Beşe b. Mirza er-Râcil, Eyüb 
Çelebi b. Mustafa, Ali b. Abdülhalim Kahveci, Yusuf Efendi b. Mehmed el-Müderris, 
Abdülganî Efendi el-Müderris, Veli Çelebi b. İsâ, Receb Bey b. Abdullah, Rıdvan b. 
( ), Ali b. ( ), Musli Ağa [b.] Haydar ve gayruhüm mine’l-huzzâr

108 [20b-1] Povderyani adlı köy halkına vekâleten cizye tahsilâtı 
yapan Yano v. Minho’nun Yorgi v. Jolo’nun cizye borçlarını talep 
ettiği ve sulh oldukları 
Vilâyet-i Rumeli’nde Yanya kazâsına tâbi‘ Povderyani nâm karyede sâkin kefe-
re tâifesinin ittihâdı ve ittifâklarıyla karye-i mezbûre ahâlîsinden celâ-yı vatan 
edip âhar yerde tavattun eden zimmîlerin ber mûceb-i fermân-ı şerîf cizyelerini 
cem‘ ve tahsîle ahâlî-i karye-i mezbûre tarafından vekîl olup hasm-ı şer‘î-i câhid 
mahzarında Yorgi v. Yani ve Nikola v. İstati şehâdetleriyle şer‘an vekâleti sâbite olan 
Yano v. Minho nâm zimmî meclis-i şer‘de sâbıkan karye-i mezbûre zimmîlerinden 
olup hâlen mahrûse-i Galata’da Beyoğlu mahallesinde sâkin meyhâneci tâifesinden 
işbu hâmilü’l-kitâb Yorgi v. Jolo nâm zimmî muvâcehesinde bi’l-vekâle ikrâr ve 
takrîr-i kelâm edip mezbûr Yorgi’nin maskat-ı re’si karye-i mezbûre olup be-
her sene zimmetine edâsı lâzım gelen cizyesini ahâlî-i karye-i mezbûre ile ma‘an 
cem‘ine memûr olanlara edâ ve îfâ edegelmişken târih-i kitâbdan on beş sene 
mukaddem karye-i mezbûreden gidip mahalle-i mezbûrede tavattun eyleme-
ğin mezbûr Yorgi’nin cizyesini ahâlî-i karye-i mezbûreden cem‘ine memûr olan-
lar ahz u kabz etmekle ben dahi vekâletim hasebiyle mezbûrun târih-i kitâba ge-
lince on beş senede hâsıl olan güzeşte cizyesini da‘vâ ve taleb eylediğimde beyni-
mizde münâza‘ât-ı kesîre edip es-sulhu seyyidü’l-ahkâm fehvâsınca dört yüz akçe 
üzerine beni inşâ-i akd ve sulh ettiklerinde ben dahi sulh-ı mezbûru kabûl ve 
bedel-i sulh olan meblağ-ı mezbûru dört yüz akçeyi vekâletim hasebiyle mezbûr 
Yorgi’nin yedinden ahz u kabz edip husûs-ı mezbûra müte‘allik da‘vâ ve talebden 
zimmetini ibrâ-i âm ile ibrâ ve iskāt-ı tâm ile iskāt eyledim ba‘de’l-yevm husûs-ı 
mezbûra müte‘allik benden bi’z-zât veyâhud bi’l-vekâle da‘vâ ve nizâ‘ sâdır olursa 
lede’l-hükkâmi’l-kirâm mesmû‘a ve makbûle olunmaya dedikde gıbbe’t-tasdîki’ş-
şer‘î mâ vaka‘a bi’t-taleb ketb ve terkīm olundu.
Tahrîren fi’l-yevmi’s-sâdis min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe el-Muhtesib, Ali Beşe el-Muhzır, İbrahim Çelebi el-
Muhzır, Minho v. Kino, İstati v. Niyo, Nikola v. Estam?, Lambo v. Zolo, Hristo v. 
Yani, Yani v. Mano ve gayruhüm mine’l-hâzırîn

109 [20b-2] Mehmed Efendi, Şah Mehmed Çelebi ve Musa Çavuş’un 
evlâdına ait su bıçkısı hisselerinin Hızır Efendi b. Cafer’e satıldığı
Vilâyet-i Anadolu’da Bolu sancağında kasaba-i Bendereğli sâkinlerinden olup 
hâlen mahmiye-i İstanbul’da (  ) mahallesinde sâkin fahrü’l-kuzât Mehmed Efen-
di b. İnâyetullah Efendi ve Şah Mehmed Çelebi ve İsmihân ve Ümmühâni Hâtun 
evlâd-ı Musa Çavuş meclis-i şer‘-i hatîr-i lâzımü’t-tevkīrde işbu kitâb-ı sedâd-
intisâbın hâfızı olan kıdvetü kuzâti’l-İslâm zübdetü vülâti’l-enâm Hızır Efendi 
b. Cafer el-merhûm mahzarında bi’t-tav‘ ve’r-rızâ [21a] her biri ikrâr ve takrîr-i 
kelâm edip zikr-i âtî akdin sudûruna değin ale’l-iştirâki’s-seviyye mutasarrıf oldu-
ğum emlâkden Samakov kazâsına tâbi‘ Kocaman suyu demekle ma‘rûf olan nehir 
üzerinde dâir olup tahdîd ve tavsîfden müstağnî su bıçkısı ta‘bîrocağında Gürgen Yusuf ’dan iştirâ olunan hisse-i şer‘iyye-i şâyi‘amızı cümle tevâbi‘ ve levâhıkı ve kâffe-i menâfi‘ ve merâfıkı ile müşârün-ileyh Hızır Efendi’ye yirmi 
kıt‘a riyâlî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve kabz-ı semen edip mebî‘-i mezkûru mahallinde kabza müşterî-i merkūmu taslît 
eyledik ba‘de’l-yevm zikr olunan su bıçkısında olan hisse-i şâyi‘amızı mûmâ-ileyh 
Hızır Efendi’nin mülk-i müşterâ-yı sarîhidir keyfe mâ yeşâ’ ve yahtâr mutasarrıf ol-
sun dedikde mukırrûn-ı mezbûrûnun vech-i mübeyyen üzre cârî ve sâdır olan ikrâr 
ve takrîrini el-mukarru [lehü]’l-mezbûr Hızır Efendi bi’l-muvâcehe tasdîk ve bi’l-
müşâfehe tahkīk edicek mâ vaka‘a ketb ve terkīm olundu.
Hurrire fi’l-yevmi’s-sânî aşer min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Fahrü’l-kuzât Receb b. Muharrem el-Kadı, Fahrü’l-kuzât el-Hâc Ali 
Efendi b. Hüseyin el-Kadı, Fahrü’s-sulehâ Mustafa Dede b. Musa, Fahrü’l-kuzât 
el-Hâc Osman Efendi b. Ahmed, Fahrü’l-kuzât Halil Efendi b. Mehmed, Fahrü’l-
müderrisîn Bâli Efendi, Zahrü’l-mülâzımîn Ebûbekir Efendi, Ömer b. İbrahim, 
Osman b. Cafer ve gayruhüm mine’l-huzzâr

110 [21a-1] Afîfe Hatun’un tasarrufundaki vakıf çayırı Receb 
b. Ahmed’e devrettiği ve temessük talebi
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câ mi‘-i Kebîr mahallesinde sâkin bâ‘isü’l-kitâb Receb b. Ahmed nâm kimesne 
meclis-i şer‘-i hatîr-i lâzımü’t-tevkīrde takrîr-i kelâm ve bast-ı merâm edip mer-
hûm ve mağfûrun-leh Sultan Bayezid Hân -tâbe serâhu ve ce‘ale’l-cennete mes-
vâhu- hazretlerinin mahmiye-i Kostantıniyye -humiyet ani’l-âfât ve’l-beliyye-’de 
vâki‘ câmi‘-i şerîf ve imâret-i âmireleri evkāfından Havâss-ı Aliyye kazâsında 
Bergos cibâyetine tâbi‘ Lahne nâm karyede vâki‘ etrâfı sâbıkan defterdâr olan 
merhûm Ömer Efendi tarlası ve mâ-i cârî ile mahdûd tahmînen beş arabalık ça-
yır beher sene vakf-ı mezbûra yirmi beş akçe mukāta‘ası olan bir kıt‘a çayıra mu-
tasarrıfe olan umdetü’l-muhadderât ve zübdetü’l-muvakkarât tâcü’l-mestûrât 
iklîletü’l-muhassanât Afîfe Hâtun hazretleri mârrü’z-zikr çayırın hakk-ı tasarru-
funu mütevellîsi ma‘rifet[iy]le iki bin cedîd ve ceyyid râyic fi’l-vakt akçeye bana 
tefvîz ve ben dahi vech-i mübeyyen üzre tefevvuz ve kabûl ettikden sonra mukā-
bele-i tefvîzde olan meblağ-ı mârrü’n-na‘t iki bin akçeyi yedimden tamâmen ahz 
u kabz eyledikden sonra hâlen vakf-ı mezbûra mütevellî olan fahrü’l-emâsil ve’l-
a‘yân Ebûbekir Ağa b. ( ) yedime hat ve hatmini müştemil temessük vermişdir, na-
zar olunup mûcebince kıbel-i şer‘den li ecli’l-istihkâm temessük verilmesini taleb 
ederim deyicek bin elli dört şehri Rebî‘ilâhirin târihi ile müverrah ve mütevellî-i 
müşârün-ileyhin hat ve hatmini müştemil temessük ibrâz edip nazar olundukda 
mazmûnu takrîrine mutâbık bulunmağın bu hurûf ketb ü tahrîr olundu.
Tahrîren fi’l-yevmi’s-sâlis aşer min şehri Rebî‘ilâhir li sene erba‘a ve hamsîn ve 
elf.
Şuhûdü’l-hâl: El-Hâc Ali b. ( ) el-Cündî, Cafer Çelebi b. Hasan er-Râcil, Mehmed 
Çelebi b. Ahmed er-Râcil, Ali Beşe el-Muhzır, İbrahim Çelebi el-Muhzır ve gay-
ruhüm mine’l-hâzırîn

111 [21a-2] Yamandi v. Tanaş’ın tasarrufunda olan on dört vakıf tarlayı 
Yani v. İstemad’a devrettiği
Havâss-ı Aliyye kazâsına tâbi‘ Ayastefanos nâm karyede sâkin Kapranoğlu demek-
le ma‘rûf Yamandi v. Tanaş nâm zimmî meclis-i şer‘-i hatîr-i lâzımü’t-tevkīrde yine 
karye-i mezbûreden işbu hâmilü’l-kitâb Yani v. İstemad nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip tefvîz-i âtî sudûruna değin taht-ı ye-
dimde ve tasarrufumda olup merhûm ve mağfûrun-leh Sultan Bayezid Hân -tâbe 
serâhu ve ce‘ale’l-cennete mesvâhu- hazretlerinin arâzi-i mevkūfesinden karye-i 
mezbûre sınırı dâhilinde vâki‘ inde ahâliyi’d-diyâr her biri ma‘lûmü’l-hudûd ve’l-
mikdâr tahmînen elli keyl tohum isti‘âb eder on dört kıt‘a tarlanın hakk-ı tasar-
rufunu mütevellî-i vakf-ı mezbûr ma‘rifetiyle merkūma tefvîz ve ol dahi tefevvuz 
ve kabûl ettikden sonra mukābele-i tefvîzde olan on üç bin cedîd ve ceyyid râyic 
fi’l-vakt akçeyi merkūm Yani yedinden bi’t-tamâm ve’l-kemâl ahz u kabz eyledim 
ba‘de’l-yevm zikr olunan on dört kıt‘a tarla merkūmundur sâir [21b] emsâli tasarru-
fu gibi mutasarrıf olsun dedikde mukırr-ı mezbûrun vech-i mübeyyen üzre cârî ve 
sâdır olan ikrâr ve takrîrini el-mukarru lehü’l-mezbûr Yani tasdîk edicek mâ hüve’l-
vâki‘ gıbbe’l-ibtigā sebt olundu.
Hurrire fi’l-yevmi’r-râbi‘ aşer min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Ali Bey b. Ömer Korucu, Davud Bey b. Ebûbekir er-Râcil, Musta-
fa Beşe el-Muhtesib, Ali Beşe el-Muhzır, Papa Velisa v. Papa Todori, Hırsanos v. 
Paskal ve gayruhüm mine’l-huzzâr

112 [21b-1] Sultana bt. Memişah ile Papa Hatun bt. Kasım’ın 
sahip oldukları bağları mukāyaza usulüyle karşılıklı olarak 
birbirlerine sattıkları
Vilâyet-i Rumeli’nde Premedi kazâsına tâbi‘ Vetşit nâm karyede sâkine Sultana 
bt. Memişah nâm hâtun meclis-i şer‘-i hatîr-i lâzımü’t-tevkīrde işbu hâmilü’l-
kitâb Papa Hâtun bt. Kasım tarafından vech-i âtî üzre tasdîke vekîl olup hasm-ı 
şer‘î-i câhid mahzarında Mehmed Beşe b. Ali ve Mehmed b. Hasan şehâdetleriyle 
şer‘an vekâleti sâbite olan zevci Ali Beşe b. Abdullah mahzarında bi-tav‘ihâ 
ikrâr ve takrîr-i kelâm edip kazâ-i mezbûra tâbi‘ Gudvec nâm karye sınırında 
Pağra nâm mevzi‘de vâki‘ bir tarafdan mezbûr Ali Beşe bağına ve bir tarafdan 
Mehmed b. Şirmerd bağına ve bir tarafdan Mehmed b. Abdullah bağına ve bir 
tarafdan arz-ı hâliye ile mahdûd üç dip armut ve bir dip elma ve eşcâr-ı müsmire 
ve gayr-ı müsmireyi hâvî tahmînen yirmi beş çapalık bir kıt‘a bağdan nısf hisse-i 
şer‘iyye-i şâyi‘asını müvekkile-i mezbûre Papa Hâtun’a alâ tarîki’l-mukāyazati’ş-
şer‘iyye müvekkile-i mezbûre Papa Hâtun karye-i mezbûre[de] Vetşit bağları 
dâhilinde vâki‘ bir tarafdan Hüseyin Beşe b. Hasan bağına ve iki tarafdan Ali 
Beşe b. Ali bağına ve bir tarafdan Hasan Beşe b. Hüseyin bağına müntehî bir 
kıt‘a bağ ve yine iki tarafdan Kara Hasan bağına ve iki tarafdan Hüseyin Beşe 
b. Hasan bağına müntehî bir kıt‘a bağ ki tahmînen iki çapalık iki kıt‘a mülk bağ 
ile altı yüz cedîd ve ceyyid râyic fi’l-vakt akçeye bey‘ ve kabz-ı semen-i mezbûr 
eyledikden sonra her birimizi âharı mahallinde kabza taslît eyledik ba‘de’l-
yevm karye-i mezbûre Vetşit bağları dâhilinde hudûd-ı mezkûre ile mahdûd 
olup müvekkile-i mezbûre Papa Hâtun mülkü olan iki kıt‘a bağ benim mülküm 
olup ve karye-i mezbûre Gudvec sınırında mevzi‘-i merkūmda vâki‘ hudûd-ı 
sâlifü’l-beyân ile mahdûd olup benim mülküm olan bir kıt‘a bağdan nısf hisse-i 
şer‘iyyesin mezkûre Papa Hâtun’un mülküdür keyfe mâ teşâ’ve hasbe mâ türîd 
mutasarrıfe olsun dedikde mukırra-i mezbûrenin vech-i mübeyyen üzre cârî ve 
sâdır olan ikrâr ve takrîrini el-mukarru lehü’l-mezbûr bi’l-muvâcehe tasdîk edi-
cek mâ hüve’l-vâki‘ bi’t-taleb sebt olundu. 
Tahrîren fi’l-yevmi’s-sânî aşer min şehri Rebî‘ilâhir li sene erba‘a ve hamsîn ve 
elf.
Şuhûdü’l-hâl: Kara Hasan b. Hüseyin, Durmuş b. Abdullah, Mehmed b. Hasan, 
Ahmed b. Mustafa, Mustafa b. Mehmed, Hasan b. Hüseyin, Sinan b. Mehmed, 
Bâli b. Hüseyin, Ali b. Hüseyin ve gayruhüm

113 [21b-2] Abdüllatîf b. Abdullah’ın boşandığı zevcesi Ümmühâni bir 
başkasıyla evlendiği için yanında bulunan kızı Fâtıma’yı bakımını 
taahhüt eden Mehmed Çelebi b. Musa’ya verdiği
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Kumkapısı kurbunda (  ) mahallesinde sâkin Abdüllatîf b. Ali nâm kimesne 
meclis-i şer‘-i hatîr-i lâzımü’t-tevkīrde işbu hâmilü’l-kitâb Mehmed Çelebi b. 
Musa mahzarında takrîr-i kelâm edip zevce-i mutallakam olup gāibân ani’l-
meclis olan Ümmühâni bt. Ahmed nâm hâtundan mütevellîde olan Fâtıma 
nâm sulbiye kızım sagīre olmağın merkūm Ümmühâni ile firkat vâki‘ olduk-
da hakk-ı hidâne ile mezbûre Ümmühâni yanında vaz‘ olunmuşdu el-hâletü 
hâzihî merkūme Ümmühâni ecnebîye tezevvüc etmekle hakk-ı hidâne sâkıt 
olup mezkûr Mehmed Çelebi dahi sagīre-i mezkûreyi bilâ-nafaka velâ kisve 
beslemeğe ta‘ahhüd etmeğin ben dahi merkūme Fâtıma’yı mû[mâ] ileyh Meh-
med Çelebi’ye vaz‘ eyledim mâdem ki benden nafaka ve kisvesini taleb etmeye 
ben dahi mezbûre Fâtıma’yı mezkûr Mehmed Çelebi’den taleb etmem deyip 
mezbûr Mehmed Çelebi dahi mezkûr Abdüllatîf ’in kelâm[ını] tasdîk etme-
ğin mâ hüve’l-vâki‘ bi’t-taleb ketb ve imlâ olunup men lehü’t-taleb yedine vaz‘ 
olundu.
Hurrire fî müntasıfı şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, İbra-
him Çelebi b. Mustafa, Baba Süleyman b. Turgud ve gayruhüm mine’l-huzzâr

114 [22a-1] Kâmile bt. Abdullah’ın vârislerinden Sefer ve 
Mustafa’nın mirastan paylarına düşen ev hissesini Rıdvan 
b. Abdullah’a sattıkları
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Düğ-
mecibaşı mahallesinde sâkinler iken bundan akdem fevt olan Kâmile bt. Abdullah 
nâm hâtunun verâseti sulbî kebîr oğlu Mehmed Çelebi b. Sefer ve zevc-i metrûkü 
Rıdvan b. Abdullah nâm kimesneye münhasıra olduğu şer‘an mütehakkik olduk-
dan sonra kable’l-kısmet merkūm Mehmed dahi fevt olup verâseti usûbet-i nese-
biyye cihetinden li ebeveyn ammisi oğulları Sefer ve Mustafa ibney Üveys nâm ki-
mesnelere münhasır olmağın merkūmân Sefer ve Mustafa meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Rıdvan b. Abdullah nâm kimesne mahzarın-
da bi’t-tav‘ ve’r-rızâ her biri ikrâr ve takrîr-i kelâm edip müteveffâ-yı merkūmun 
muhallefâtından mahalle-i mezbûrede vâki‘ bir tarafdan Nazilli Kapıcı demekle 
meşhûr Mehmed Ağa mülküne ve bir tarafdan mezbûr Rıdvan mülküne ve bir ta-
rafdan merhûme Muhsine Hâtun vakfı’na ve bir tarafdan tarîk-i hâssa müntehî bir 
beyt-i süflîyi ve havluyu müştemil olan menzilin rub‘-ı şâyi‘i müteveffâ-yı mezkûre 
Kâmile’nin zevc-i metrûkü merkūm Rıdvan’a ve selâse erbâ‘ı sadrî oğlu Mehmed’e 
intikāl edip fevt olmağın usûbet-i nesebiyye cihetinden vârisi olduğumuz ecil-
den bize intikāl eylemişdir el-hâletü hâzihî menzil-i mezbûrdan hisse-i şer‘iyye-i 
şâyi‘amız olan selâse erbâ‘ını mezbûr Rıdvan’a iki bin cedîd ve ceyyid râyic fi’l-vakt 
akçeye tarafeynden îcâb ve kabûlü hâvî bey‘-i kat‘î [ile] bey‘ ve ol dahi vech-i mü-
beyyen üzre iştirâ ve tesellüm ettikden sonra semen[i] olan meblağ-ı mârrü’n-na‘t 
iki bin akçeden her birimize isâbet eden bin akçeyi merkūm Rıdvan yedinden bi’t-
tamâm ve’l-kemâl ahz u kabz eyledik, ba‘de’l-yevm menzil-i mahdûd-ı mezkûr 
ve menkūlâtdan selâse erbâ‘ı merkūm Rıdvan’ın mülk-i müşterâ-yı sarîhidir key-
fe mâ yeşâ’ ve hasbe mâ yürîd mutasarrıf olsun dedikde mukırrân-ı mezbûrânın 
vech-i mübeyyen üzre cârî olan ikrâr ve takrîrini el-mukarru lehü’l-mezbûr Rıd-
van bi’l-muvâcehe tasdîk edicek mâ hüve’l-vâki‘ ketb olundu.
Hurrire fi’l-yevmi’r-râbi‘ aşer min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Es-Seyyid Ali Efendi b. es-Seyyid Mehmed, el-Hâc Fethullah b. 
Yahya, Mahmud Efendi b. Hasan el-Hatîb, Mustafa Efendi b. (  ) el-İmâm, Halil 
Halîfe b. ( ) el-Müezzin, Ramazan b. Mehmed er-Râcil, el-Hâc Ali b. Abdullah ve 
gayruhüm mine’l-huzzâr

115 [22a-2] Dimo v. Yani’nin mülk meyhânesinin yarı hissesini 
Niko v. Batoş’a sattığı
Havâss-ı Aliyye kazâsına tâbi‘ İncirli nâm karye sâkinlerinden Dimo v. Yani 
meclis-i şer‘-i şerîfde işbu râfi‘ü’l-kitâb Niko v. Batoş nâm zimmî muvâcehesinde 
bi’t-tav‘i’s-sâf ikrâr ve i‘tirâf edip karye-i mezbûreye karîb Taşlık nâm mevzi‘de 
vâki‘ ilâ hîni sudûri hâze’l-akd silk-i mülk-i sahîhimde münselik olup bir ta-
rafdan Kiro v. Avyora nâm zimmî meyhânesi ve bir tarafdan Lankari v. Kiro 
meyhânesi ve bir tarafdan dere ve [bir] tarafdan tarîk-i âm ile mahdûd olup bir 
süflî beyti müştemil olan mülk meyhânemin nısf-ı şâyi‘ini bi-cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık mezbûr Niko’ya bin beş yüz nakd-i 
râyicü’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi ber vech-i muharrer iştirâ ve tesellüm eyledikden 
sonra semen-i mezbûrü’n-na‘t bin beş yüz akçeyi yedinden tamâmen ahz u kabz 
eyledim ba‘de’l-yevm mârrü’z-zikr meyhânenin nısf-ı şâyi‘i merkūm Niko’nun 
mülk-i sahîh ve sarîhidir keyfe mâ yeşâ’ ve hasbe mâ yürîd mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb ve terkīm olundu.
Tahrîren fi’l-yevmi’l-hâmis aşer min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Ali Beşe b. Mustafa, Mustafa b. Mehmed el-Muhtesib, Baba Süley-
man b. Turgud, İbrahim Çelebi b. Mustafa, Yani v. Angeli, Koço v. Parando, Lan-
kari v. Kiro, Kiro v. Avyora, Papa Yani v. Aleksi, Minho v. Poma, Vasil v. ( ) ve gay-
ruhüm mine’l-huzzâr

116 [22a-3] Sadreddin Efendi b. Mehmed’in oğlunu ölümünden sonra 
borçlarını ödemek için vasî tayin ettiği ve Boyacılar Çarşısı’ndaki 
dükkânını daha önce Ahmed Çelebi’ye hibe ettiği
Mahmiye-i Edirne mahallâtından el-Hâc Safâ mahallesinde sâkin Sadreddin 
Efendi b. Mehmed meclis-i şer‘de işbu hâfızü’l-kitâb sulbî oğlu Osman Çelebi 
nâm müderris mahzarında takrîr-i kelâm edip ecel-i bî-mehil hulûl ve sandûk-ı 
zemen? nukūl müyesser oldukda mezbûr Osman Çelebi vasiyy-i muhtârım olup 
Hancızâde Ahmed Çelebi’ye olan bin akçe ve el-Hâc Safâ vakfı’na olan dört bin 
akçe ve Malkoçzâde Ali Çelebi’ye olan on bin akçe ve İstanbullu el-Hâc Hasan’a 
olan yedi bin akçe ve Kalbûrî el-Hâc Hürrem vakfı’na olan bin beş yüz akçe ve 
Havvâ bt. el-Hâc Abdülgaffâr nâm hâtuna olan on beş bin akçe düyûnlarımı 
muhallefâtımdan edâ ve îfâ edip vasiyy-i muhtâr nasb ve ihtiyâr eyledim dedik-
de ol dahi vesâyet-i merkūmeyi kabûl ve hizmet-i lâzımesini edâya ta‘ahhüd et-
tikden sonra mezbûr Sadreddin Efendi bin yirmi beş selh-i Şevvâli’nde Hüse-
yin b. Haydar nâm sabbâğdan Boyacılar sûkunda vâki‘ ayda on akçe mukāta‘a-i 
zemîni olup cevânib-i erba‘ası Sarı Hasan vakfı ve köle dükkânı ve tarîk-i âm 
ile mahdûd sabbâğ dükkânını içinde mevcûd iki kazgan ve iki hüsrevânî küp ve 
iki taş ve sâir boyacılık âlâtı ile bi-safkatin vâhidetin dokuz bin akçeye iştirâ et-
tiğim mülk-i müşterâm olan dükkânımı mezbûr Ahmed Çelebi’ye mukaddemâ 
hibe-i şer‘iyye ile hibe ve teslîm ol dahi ittihâb ve tesellüm etmişdi, min ba‘d 
mülk-i mevhûbudur benim alâka ve medhalim yokdur deyicek gıbbe’t-tasdîki’l-
mu‘teber mâ vaka‘a ketb olundu.
Hurrire fî evâhiri Cumâdelâhire li sene erba‘a ve hamsîn ve elf.
Şuhûdü’l-hâl: Sofu Eyüb Bey b. Receb, el-Hâc Ahmed Beşe b. Pîr Mehmed, …? 
Mustafa b. Mehmed, Ali Beşe b. Mustafa, Musa b. Mehmed, Süleyman ..?

117 [22b-1] Mehmed Ağa’nın evlâdı Fâtıma, Havva ve İsmihân’ın orman, 
bağ ve menzili Fâtıma Hatun bt. Mehmed Efendi’ye sattıkları
Mahmiye-i Kostantıniyye -humiyet ani’l-âfât ve’l-beliyye- mahallâtından Tahta-
mi nâre mahallesinde sâkine iken bundan akdem fevt olan merhûme Hatice Hâtun 
bt. Hasan nâm müteveffânın verâseti sadriye kebîre kızları Fâtıma ve Havvâ ve 
İsmihân evlâdü’l-merhûm Mehmed Ağa’ya münhasıra olduğu şer‘an mütehak-
kik oldukdan sonra mezkûrâtı taraflarından vech-i âtî üzre bey‘ ve kabz-ı seme-
ni ikrâra vekîl olup hasm-ı şer‘î-i câhid mahzarında mezkûrâtın zâtını ma‘rifet-i 
şer‘î ile ârifân olan Hasan Bey b. Abdullah el-Cündî ve Hasan Beşe b. Abdullah 
şehâdetleriyle şer‘an vekâleti sâbite mezbûre Fâtıma’nın zevci olan zübdetü’l-a‘yân 
Mustafa Ağa b. Yusuf Çavuş meclis-i şer‘-i hatîr-i lâzımü’t-tevkīrde işbu kitâb-ı 
sedâd-intisâbın hâfızası zahrü’l-muvakkarât Fâtıma Hâtun bt. el-merhûm Meh-
med Efendi kıbelinden şirâ ve tasdîke vekîl olup Ahmed b. Mehmed ve Ahmed 
b. İbrahim şehâdetleri [ile] vekâleti sâbite olan mefharü’l-a‘yân Mehmed Efendi 
b. Perviz mahzarında bi’l-vekâle ikrâr ve takrîr-i kelâm edip akd-i âtî sudûruna 
değin ale’l-iştirâki’s-seviy mutasarrıf oldukları emlâkden kazâ-i Havâss-ı Refî‘a 
müzâfâtından Çatalca nâhiyesine tâbi‘ merhûm Şeyh Sinan demekle ma‘rûf kar-
yede vâki‘ bir tarafdan Osman Çelebi b. ( ) mülküne ve üç tarafdan tarîk-i âma 
müntehî büyût-ı müte‘addideyi ve mâ-i cârîyi ve ahırı ve samanlığı müştemil 
mülk menzili ve yine karye-i mezbûre kurbunda Germe deresi demekle ma‘rûf 
mevzi‘de vâki‘ beher sene arsasının merhûm müşârün-ileyh Şeyh Sinan vakfı’na 
on beş akçe mukāta‘ası olan mülk orman korusunu ve yine karye-i mezbûre 
kurbunda vâki‘ bir tarafdan menzil-i mezbûra ve bir tarafdan karye-i mezbûre 
mer‘âsına ve bir tarafdan ( ) mülküne ve bir tarafdan tarîk-i âma müntehî bir kıt‘a 
mülk bağı ve yine karye-i mezbûre kurbunda vâki‘ etrâfı vâdi ve karye-i mezbûre 
mer‘âsı ile mahdûd olup arsasının merhûm müşârün-ileyh Şeyh Sinan vakfı’na 
beher sene on beş akçe mukāta‘ası olan tahmînen bir dönüm bir kıt‘a mülk bağı 
cümle tevâbi‘ ve levâhıkı ve âmme-i menâfi‘ ve merâfıkı ile bi-safkatin vâhidetin 
müvekkile-i mûmâ-ileyh Fâtıma Hâtun’a yirmi bin cedîd ve ceyyid râyic fi’l-vakt 
akçeye bey‘-i bâtt-ı sahîh-i şer‘î ile bey‘ ve teslîm ve ol dahi vech-i mübeyyen üzre 
iştirâ ve kabz ve tesellüm eyledikden sonra semeni olan meblağ-ı mersûm yirmi 
bin nakd-i mezbûrü’n-na‘t akçeyi vekîl-i mûmâ-ileyh Mehmed Efendi yedinden 
bi’t-tamâm ve’l-kemâl ahz u kabz eyledim, ba‘de’l-yevm zikr olunan menzil ve 
orman ve bağ müvekkile-i mesfûre Fâtıma Hâtun’un mülk-i müşterâ-yı sarîhidir 
keyfe mâ teşâ’ve türîd mutasarrıfe olsun dedikde vekîl-i mezbûr Mustafa Ağa’nın 
vech-i mübeyyen üzre cârî olan ikrâr ve takrîrini vekîl-i müşârün-ileyh Mehmed 
Efendi bi’l-muvâcehe tasdîk edicek mâ hüve’l-vâki‘ bi’t-taleb ketb olundu.  
Hurrire fi’l-yevmi’r-râbi‘ aşer min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mehmed Ağa b. Abdurrahman el-Bevvâbü’s-sultânî, Mehmed b. 
Mustafa el-Cündî, Süleyman b. Hüseyin el-Cündî, Ahmed b. İbrahim, İbrahim b. 
Mehmed el-İmâm, Ali b. Mustafa, Musa b. Mustafa ve gayruhüm mine’l-huzzâr

118 [22b-2] Mihal v. Yani’nin Panayot v. Yorgi’nin tarlasını tasarrufuna 
engel olduğu iddiası, tarlanın otuz seneden beri Panayot’un babası 
Yorgi’nin tasarrufunda olduğu
Vilâyet-i Rumeli’nde Kartine kazâsına tâbi‘ Valtaşinik nâm karyede sâkin bâ‘isü’l-
kitâb Panayot v. Yorgi nâm zimmî meclis-i şer‘-i hatîr-i lâzımü’t-tevkīrde yine 
karye-i mezbûreden Mihal v. Yani nâm zimmîyi ihzâr ve muvâcehesinde üzerine 
da‘vâ ve takrîr-i kelâm edip karye-i mezbûre sınırı dâhilinde Papayorya nâm ce-
bel dibinde vâki‘ bir tarafı Manastır tarlası ve bir tarafı Panayot tarlası ve bir tarafı 
Todori v. Papalaş tarlası ve bir tarafı cebel-i mezbûr ile mahdûd tahmînen altı keyl 
tohum isti‘âb eder bir kıt‘a tarlayı babam mezbûr Yorgi sene isneteyn ve selâsîn ve 
elf târihinde Bahadır nâm kimesneden üç bin sekiz yüz akçeye sipâhisi Haydar iz-
niyle tefevvuz edip hâl-i hayâtında on altı sene mutasarrıf olup mürd oldukdan 
sonra tasarrufu bana intikāl etmiş iken hâlen merkūm Mihal tasarrufuma mâni‘ 
olur, suâl olunup takrîri tahrîr ve bi-hasebi’ş-şer‘ kasr-ı yedine tenbîh olunma-
sı matlûbumdur dedikde gıbbe’s-suâl ve akībe’l-istintâk mezbûr Mihal cevâbında 
zikr olunan tarlayı târih-i kitâbdan otuz sene mukaddem Bahadır’ın oğlu Si-
nan nâm kimesneden tefevvuz eyledim velâkin niceye aldığım bilmem deyicek 
müdde‘î-i mezbûrdan sıdk-ı makālini mübeyyine beyyine taleb olundukda yine 
karye-i mezbûre zimmîlerinden Verana v. Yani ve Yani v. Lafez nâm zimmiyân 
li ecli’ş-şehâde meclis-i şer‘a hâzırân olup fi’l-hakīka mârrü’z-zikr tarlayı târih-i 
mezbûrede merkūm Panayot’un babası mezbûr Yorgi üç bin sekiz yüz akçeye bi-
zim huzûrumuzda merkūm Bahadır’dan tefevvuz edip ilâ yevminâ hâzâ tasarruf 
eyledi, bu husûsa şâhidleriz şehâdet dahi ederiz deyû edâ-i şehâdeti’ş-şer‘iyye et-
tiklerinde ba‘de ri‘âyeti şerâiti’l-kabûl şehâdetleri hayyiz-i kabûlde vâkı‘a oldukdan 
sonra mûcebiyle merkūm Mihal bî-vech mu‘ârazadan men‘ olunup mâ hüve’l-vâki‘ 
alâ vukū‘ihî gıbbe’l-ibtigā sebt olundu. 
Hurrire fi’l-yevmi’l-âşir min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Ali Beşe el-Muhzır, Mustafa Beşe el-Muhzır,  Baba Süleyman el-
Muhzır, Musa b. Mustafa, Dimitri [v.] Yorgi, Niko [v.] Layani, Kosta [v.] Yani, 
Yani [v.] Laka, Androhaso [v.] Yorgi, Yani [v.] Mihal ve gayruhüm mine’l-huzzâr

119 [23a-1] Yorgi v. Nikola’nın Panayot v. Yorgi’ye mülk menzili ile 
tarla ve bağın yarım hissesini sattığı
Vilâyet-i Rumeli’nde Mora sancağında Kartine kazâsına tâbi‘ Valtaşinik nâm 
karyede sâkin Yorgi v. Nikola nâm zimmî tarafından bey‘ ve tefvîz-i âti’z-zikri 
ikrâra vekîl olup hasm-ı  şer[‘î]-i câhid mahzarında Mihal v. Yani ve Kosta v. Ni-
kola şehâdetleri ile şer‘an vekâ[leti] sâbite olan Andriye v. Yorgi meclis-i şer‘-i 
hatîr-i lâzımü’t-tevkīrde müvekkil-i mezbûr Yorgi’nin dâmâdı işbu râfi‘ü’l-kitâb 
Panayot v. Yorgi muvâcehesinde bi’l-vekâle ikrâr ve takrîr-i kelâm edip akd-i âtî 
sudûruna değin müvekkil-i mezbûrun silk-i mülk-i sahîhimde münselik olan 
emlâkden karye-i mezbûrede vâki‘ etrâfı Rizo v. Mavrodi ve Baba Mihal v. Yani 
ve Anderceso v. Papa Tonlu mülkleri ve tarîk-i âm ile mahdûd bir fevkānî beyti ve 
altında mahzeni müştemil mülk menzili ve yine karye-i mezbûrede vâki‘ lede’l-
ahâlî ma‘lûmü’l-hudûd bir fevkānî beyti ve altında mahzeni ve bostan yerini ve 
zât-ı eşcâr-ı müsmire hadîkayı müştemil mülk menzili ve karye-i mezbûre bağ-
ları dâhilinde vâki‘ lede’l-cîrân ma‘lûmü’l-hudûd tahmînen yirmi çapalık üç kıt‘a 
bağdan ve şırahâne ve üç aded kebîr fıçıdan nısf hisse-i şer‘iyye-i şâyi‘asını bi-
safkatin vâhidetin ve dâmâdı merkūm Panayot’a dört bin beş yüz elli dört ceyyid 
ve cedîd râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip 
mârrü’z-zikr mebî‘leri mahallinde kabza müşterî-i [me]rkūmu taslît eylediğim-
den sonra yine karye-i mezbûre sınırı dâhilinde vâki‘ inde ahâliyi’d-diyâr her biri 
ma‘lûmü’l-hudûd ve’l-mikdâr mevâzi‘-i müteferrikada vâki‘ tahmînen iki müd to-
hum isti‘âb eder on beş kıt‘a tarladan nısfının hakk-ı tasarrufunu dahi sâhib-i arz 
ma‘rifetiyle merkūma tefvîz edip ol dahi vech-i mübeyyen üzre tefevvuz ve kabûl 
eyledikden sonra mukābele-i tefvîzde olan bin nakd-i mezbûrü’n-na‘t akçeyi 
mezbûr Panayot yedinden tamâmen ahz u kabz eyledim, ba‘de’l-yevm zikr olunan 
emlâkden nısf hisse-i şer‘iyye-i şâyi‘ası merkūm Panayot’un emlâk-ı müşterâ-yı 
sarîhidir ve mârrü’z-zikr tarlaların dahi nısfının hakk-ı tasarrufu mezbûrundur, 
sâir emsâli tasarrufu gibi mutasarrıf olsun dedikde gıbbe’t-tasdîk mâ vaka‘a bi’t-
taleb ketb olundu.
Hurrire fi’l-yevmi’l-âşir min Rebî‘ilâhir li sene erba‘a ve hamsîn ve elf.
Şuhûdü’l-hâl: Ali b. Mustafa, İbrahim Çelebi b. Mustafa, Baba Süleyman b. Tur-
gud, Musa b. Mustafa, Dimitri v. Yorgi, Panayot v. Yorgi, Kosta v. Nikola, Yani [v.] 
Mihal, Rizo v. Mavrodi, Panayot v. Mihal, Varto v. Yani, Yani [v.] Laka

120 [23a-2, Arapça] Meryem Hatun bt. Mehmed ile zevci Baba Yusuf 
b. Mustafa’nın muhâlaa ile boşandıkları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkine Meryem Hâtun bt. Mehmed nâm hâtun mecli-
sü’ş-şerî‘ati’ş-şerîfeti’l-garrâ ve mahfilü’t-tarîkati’r-refî‘ati’z-zehrâda hâzır olup zev-
ci hâmil-i hâze’l-kitâb Baba Yusuf b. Mustafa nâm kimesne ile muhâla‘a olduğu-
nu ikrâr edip ol dahi onunla nikâhlarında ma‘kūdun aleyh olan kadri ve nisâbı beş 
yüz dirhem fıddî râyic fi’l-vakt olan mehr-i müecceli ile nafaka-i iddeti ve me’ûnet-i 
sük nâsı mukābilinde muhâla‘a-i sahîha-i şer‘iyye ile muhâla‘a olmağın akd-i cedîd 
ve sadâk-ı müste’nef olmaksızın kendisine helâl olmamak üzre bâyin oldukdan 
sonra her biri âharın zimmetini hukūk-ı zevciyyete müte‘allik cemî‘ de‘âvî ve mütâ-
lebâtdan ibrâ-i âmm-ı kātı‘ü’n li’n-nizâ‘ ve râfi‘ün li’l-husûmet ile ibrâ ettiler.
Cerâ zâlike ve hurrire fi’l-yevmi’l-hâmis aşer min şehri Rebî‘ilâhir li sene erba‘a 
ve hamsîn ve elf.
Şuhûdü’l-hâl: İsmail Beşe b. Abdullah Papuççu, Ahmed b. ( ), Mahmud Efendi b. 
Mustafa el-İmâm, Mustafa b. Turgud Habbâz, Baba Süleyman [b.] Durak, Musta-
fa Çelebi b. Veli ve gayruhüm mine’l-huzzâr

121 [23a-3] Kavlak Dilsiz Hatun’un vakfettiği evin süknâsının Şaban 
b. Mustafa’ya tevcih olunduğu
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
Baba Hayda[r] mahallesinde vâki‘ harsâ zümresinden merhûme Kavlak Dilsiz 
demekle meşhûre olan hâtunun vakf ve tesbîl edip süknâsını ulemâdan bir ki-
mesneye beher yevm üç sûre-i İhlâs-ı şerîf ve bir Fâtihatü’l-kitâb tilâvet edip 
sevâbını rûh-ı vâkıfeye hibe eyleye deyû şart eylediği menzilde şart-ı vâkıf üzre 
sâkin olan Mehmed Efendi b. Şaban fevt olup yeri mahlûle olmağın ber mûceb-i 
şart-ı vâkıfe menzil-i mezbûrun süknâsını müteveffâ-yı merkūmun babası işbu 
bâ‘isü’l-kitâb fahrü’s-sulehâ Şaban b. Mustafa nâm kimesneye tevcîh olunup 
işbu vesîka-i enîka alâ mâ hüve’l-hakīka ber sebîli’t-temessük ketb ve imlâ olu-
nup yedine vaz‘ olundu.
Hurrire fi’l-yevmi’r-râbi‘ aşer min Rebî‘ilâhir li sene erba‘a ve hamsîn ve elf.
Şuhûdü’l-hâl: Fahrü’s-sâlikîn eş-Şeyh Abdullah b. İsâ, Fahrü’l-müderrisîn Meh-
med Efendi b. el-merhûm eş-Şeyh Hızır Efendi, Mustafa Beşe b. Mehmed el-
Muhtesib, Ali Beşe b. Mustafa, muharriru’l-hurûf Hidâyetullah, Süleyman b. 
Mehmed ve gayruhüm

122 [23b-1, Arapça] Cennet Hatun bt. Ali’nin evini Davud Paşa Vakfı’na 
bey‘ bi’l-istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Şah Sultan ma-
hallesinde sâkine Cennet Hâtun bt. Ali nâm hâtun meclisü’ş-şerî‘ati’ş-şerîfeti’l-garrâ 
ve mahfilü’t-tarîkati’r-refî‘ati’z-zehrâda ikrâr ve i‘tirâf edip bu akde değin kendisi-
ne âid mülkü olup yedinde ve taht-ı tasarrufunda bulunan mahalle-i mezbûrede 
vâki‘ bir tarafdan merhûme Şah Sultan vakfı ve iki tarafdan Vâlide Sultan bahçesi 
ve bir tarafdan tarîk-i âm ile mahdûd olan cemî‘ menzilini bi-cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık kadri ve nisâbı elli kıt‘a Türkî’de riyâlî gu-
ruş i‘tibâr olunur harbî sikke ile meskûk kıt‘a-i fıddî semen-i mu‘ayyen-i makbûza 
hâmil-i hâze’l-kitâb merhûm-ı müşârün-ileyh Davud Paşa’nın vakfı’na mütevellî 
olan kıdvetü’l-emâsil ve’l-a‘yân Süleyman Bey b. el-merhûm el-mağfûr -ed-dâric 
min rahmeti Rabbihi’l-Gafûr- Davud Paşa’ya bey‘ etmeğin ol dahi vakf-ı mezbûr 
malı ile ondan istiğlâlen iştirâ eyleyip bey‘ ve iştirâ-i sahîhayn-i şer‘iyyeyn eyle-
dikden sonra menzil-i mezbûru ba‘de’t-tahliyye ve’t-tekābuz işbu kitâbın zeylin-
deki târihden iki sene tamâmına değin bu müddet için mikdârı bin iki yüz dirhem 
mezbûrü’n-na‘t ücret-i mu‘ayyeneye îcâr ve istîcâr-ı sarîhayn-i mer‘iyyeyn ile îcâr 
etmeğin ikrâr-ı sahîh-i şer‘î ve i‘tirâf-ı sarîh-i mer‘î ile ikrâr ve i‘tirâf ettikden son-
ra mütevelli’l-mezbûr kıbelinden dahi vicâhen ve şifâhen tasdîk olundukdan son-
ra menzil-i mezbûrun derkine ve ücret-i merkūmeye mukırra-i mezbûrenin zev-
ci olan Mehmed b. Abdullah nâm kimesne emr ve kabûlü hâviye kefâlet-i sahîha-i 
şer‘iyye ile kefîl olmağın [kayd olundu].
Cerâ zâlike ve hurrire fi’l-yevmi’s-sâmin aşer min şehri Rebî‘ilâhir li sene erba‘a 
ve hamsîn ve elf.
Şuhûdü’l-hâl: Ahmed Halîfe b. Mehmed el-Müezzin, Süleyman Halîfe b. İskender 
el-Kayyım, Mehmed Halîfe b. Ahmed el-Kayyım, Hasan Beşe b. Hüseyin er-Râcil, 
Ebûbekir b. Abdullah, Mehmed b. Sefer?, Sinan b. Abdullah, Mustafa Beşe el-
Muhtesib, Ali b. Mustafa, Baba Süleyman [b.] Turgud ve gayruhüm mine’l-huzzâr









123 [23b-2] Sâliha Hatun bt. Turâbî’nin menzilini Mustafa Bey 
b. Aydın’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Da-
vud Ağa mahallesinde sâkine Sâliha Hâtun bt. Turâbî meclis-i şer‘-i şerîf-i enver 
ve mahfil-i dîn-i münîf-i ezherde işbu râfi‘ü’l-kitâb fahrü’l-emâsil ve[‘l-]akrân 
Mustafa Bey b. Aydın el-Cündî mahzarında bi’t-tav[‘i]’s-sâf ikrâr ve i‘tirâf ve 
takrîr-i kelâm edip akd-i âtî sudûruna değin silk-i mülk-i sahîhimde münselik 
olup mahalle-i mezbûrede vâki‘ bir tarafdan Sâime Hâtun mülkü ve bir taraf-
dan Sefer b. Abdullah mülkü ve bir tarafdan Âişe Hâtun bt. Ali mülkü ve bir ta-
rafdan tarîk-i âma müntehî olup bir bâb fevkānî beyti ve altında odayı ve mu-
havvatayı ve zât-ı eşcâr-ı müsmire ve gayr-ı müsmire bahçeyi müştemil olan 
menzil bundan akdem müteveffâ olup verâseti sulbiye sagīre kızı Âişe ile li ebe-
veyn kız karındaşı diğer Âişe’ye münhasıra olmağın menzil-i mahdûd-ı mezbûr 
sadriye kızı sagīre-i mezbûre Âişe’nin nısf hisse-i şer‘iyyesi için ta‘yîn ve tahsîs 
olundukdan sonra kızım sagīre-i mezbûre dahi müteveffât olup verâseti bana 
münhasıra olmağın menzil-i mahdûd-ı mezbûr irs-i şer‘î ile bana intikāl eyle-
mişdi, el-hâletü hâzihî mülk-i mevrûsum olan menzil-i mezbûru cümle tevâbi‘ 
ve levâhıkı ve âmme-i hukūk ve merâfıkı ile merkūm Mustafa Bey’e yirmi iki 
bin cedîd ve ceyyid nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ve ol dahi ber vech-i muhar-
rer iştirâ ve tesellüm eyledikden sonra semeni olan yirmi iki bin mezbûrü’n-
na‘t akçeyi bi’t-tamâm ve’l-kemâl yedinden ahz u kabz eyledim ba‘de’l-yevm 
menzil-i mezbûr merkūm Mustafa Bey’in mülk-i müşterâ-yı sahîh ve sarîhidir 
keyfe mâ yeşâ’ ve yürîd bilâ-nizâ‘ min karîb ev ba‘îd mutasarrıf olsun dedikde 
mukırra-i mezbûreyi ikrâr-ı muharrer ve meşrûhunda merkūm Mustafa Bey 
vicâhen tasdîk ve şifâhen tahkīk eylemeğin işbu hurûf mâ vaka‘a bi’t-taleb ketb 
ve terkīm olundu.
Tahrîren fi’l-yevmi’t-tâsi‘ aşer min şehri Rebî‘ilâhir li sene erba‘a ve hamsîn ve 
elf.
Şuhûdü’l-hâl: Fahrü’l-akrân Mehmed Ağa b. İbrahim el-Mu‘arrif, Mustafa Ağa b. 
İbrahim el-Mu‘arrif, Ahmed Ağa b. Ali el-Cündî, Mehmed Çelebi b. Muharrem 
el-Yârî?, Mehmed Efendi b. Muharrem el-İmâm, İbrahim Ağa b. Ali el-Cündî, 
es-Seyyid Kadri Çelebi b. Mehmed, Halil Çelebi b. Hüdâverdi, Selim Bey b. Veli, 
Nasuh b. Abdüsselâm, Aydın b. Abdullah el-Cündî, Musa Beşe b. Abdullah, Sefer 
b. Abdullah, el-Hâc Davud b. Mehmed el-Müezzin









124 [23b-3] Mahmud Çelebi b. Abdullah ile zevcesi Fâtıma 
Hatun bt. İbrahim’in ortak menzillerinin Hatice Hatun 
bt. Hanefi’ye satıldığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Ki-
remitçi Süleyman mahallesi sâkinlerinden olup kendi tarafından asâleten ve zev-
cesi Fâtıma Hâtun bt. İbrahim tarafından menzil-i câi’z-zikr bey‘ ve kabz-ı seme-
ne vekîl olup merkūme Fâtıma’nın zâtını ma‘rifet-i şer‘iyye ile [24a] ârifân olan 
Ahmed b. Haydar ve Dilâver b. Abdullah nâm kimesneler şehâdetleriyle alâ vec-
hi hasmin şer‘î vekâleti sâbite olan Mahmud Çelebi b. Abdullah meclis-i şer‘-i 
şerîf-i lâzımü’t-tevkīr ve’t-teşrîfde işbu râfi‘atü’l-kitâb fahrü’l-muhadderât zahrü’l-
muvakkarât, tâcü’l-mestûrât Hatice Hâtun bt. Hanefi tarafından ikrâr-ı âti’l-
beyânı tasdîke vekîl olup Ömer Bey b. Mustafa el-Cündî ve Hüseyin Bey b. Meh-
med el-Cündî şehâdetleriyle şer‘an vekâleti sâbite olan fahrü’l-emâsil ve’l-akrân 
Ahmed Bey b. Ali el-Cündî mahzarında bi’l-asâle ve bi’l-vekâle ikrâr ve takrîr-i 
kelâm ve bast-ı mukaddemât-ı merâm edip akd-i âtî sudûruna değin müvekki-
lem mezbûre Fâtıma ile alâ tarîki’l-iştirâki’s-seviy silk-i mülkümüzde münselik ve 
münharit olup mahalle-i mezbûrede vâki‘ bir tarafdan İbrahim Ağa vakfı ve bir 
tarafdan Medîne-i Münevvere vakfı ve bir tarafdan meşrûtiyyet üzre Berberzâde 
Mehmed Efendi mutasarrıf oldu[ğu] vakıf menzil ve bir tarafdan tarîk-i âm ile 
mahdûd üç bâb fevkānî odaları ve sofayı ve tahta-pûşu ve iki bâb tahtânî odaları 
ve bi’r-i mâyı ve kenîfi ve cüneyneyi ve muhavvatayı müştemil olan mülk menzi-
limizi cümle tevâbi‘ ve levâhık ve kâffe-i menâfi‘ ve merâfıkı ile mersûme Hatice 
Hâtun’a kırk bin cedîd ve ceyyid râyicü’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ve ol dahi ber vech-i muharrer iştirâ 
ve tesellüm eyledikden sonra semeni olan kırk bin mezbûrü’n-na‘t akçeyi yedin-
den bi’t-tamâm ahz u kabz eyledim ba‘de’l-yevm menzil-i mezbûr mersûme Ha-
tice Hâtun’un mülk-i müşterâ-yı sahîhidir keyfe mâ teşâ’ve türîd bilâ-nizâ‘ min 
karîb ev ba‘îd mutasarrıfe olsun dedikde mukırr-ı mezbûr Mahmud Çelebi’nin 
bi’l-asâle ve bi’l-vekâle cârî olan ikrârını mezbûr Ahmed Bey vicâhen tasdîk ve 
şifâhen tahkīk eylemeğin işbu hurûf bi’t-taleb ketb ve terkīm olundu.
Hurrire fi’l-yevmi’s-sâmin aşer min şehri Rebî‘ilâhir li sene erba‘a ve hamsîn ve 
elf.
Şuhûdü’l-hâl: Fahrü’l-emâsil Hasan Ağa b. Muharrem el-Cündî, ..? Ahmed Ağa 
b. Mehmed el-Cündî, Receb Bey b. Hasan el-Cündî, Veli Bey b. İskender el-
Cündî, Mehmed Çelebi b. Mehmed, el-Hâc Mustafa Ağa b. Abdullah el-Mu‘arrif, 
el-Hâc Mustafa b. Abdullah, Receb Efendi b. Abdi, Mustafa Bey b. Perviz ve gay-
ruhüm mine’l-huzzâr









125 [24a-1] Bağdâdîzâde Hasan Efendi b. Ahmed Efendi’nin babası 
Bülbül’e ödünç verdiği parayı kefil olan Babuk’tan talep ettiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
merhûm Davud Ağa mahallesi sâkinlerinden fahrü’l-müderrisîni’l-kirâm Hasan 
Efendi b. Ahmed Efendi el-ma‘rûf bi-Bağdâdîzâde meclis-i şer‘-i hatîr-i lâzımü’t-
tevkīrde habbâz tâifesinden Babuk v. Bülbül nâm zimmîyi ihzâr ve muvâcehesinde 
üzerine da‘vâ ve takrîr-i kelâm edip bundan akdem mezbûr Babuk’un baba-
sı gāib ani’l-meclis mezbûr Bülbül’e bi-tarîki’l-karzi’ş-şer‘î sekiz bin cedîd ve cey-
yid râyic fi’l-vakt [akçe] ikrâz ve ol dahi istikrâz ve kabz ettikden sonra meblağ-ı 
mersûma merkūm Babuk emr-i kabûlü hâvî kefâlet ile kefîl bi’l-mâl olmuşdu el-
hâletü hâzihî meblağ-ı mezbûru kefâleti hasebiyle merkūmdan taleb ederim, suâl 
olunup alıverilmesi matlûbumdur dedikde gıbbe’s-suâl ve akībe’l-inkâr müdde‘î-i 
mûmâ-ileyh Hasan Efendi’den iddi‘âsını mübeyyine beyyine taleb olundukda udûl-i 
müslimînden mahalle-i mezbûrede sâkin Davud Halîfe b. Mehmed ve Ahmed Çe-
lebi b. Ali nâm râcil li ecli’ş-şehâde hâzırân bi’l-meclis olup isre’l-istişhâd fi’l-hakīka 
mukaddemâ mezbûr Babuk’un babam gāib ani’l-meclis mezbûr Bülbül’e mûmâ-
ileyh Hasan Efendi sekiz bin mezbûrü’n-na‘t nakid akçe ikrâz ve teslîm ve ol dahi 
istikrâz ve tesellüm eyledikden sonra meblağ-ı mezbûr[a] merkūm Babuk bizim 
huzûrumuzda emr-i kabûlü hâvî kefâlet ile kefîl oldu bu husûsa şâhidleriz, şehâdet 
dahi ederiz deyû edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
merkūmânın şehâdetleri hayyiz-i kabûlde vâki‘ oldukdan sonra kefâleti hasebiyle 
meblağ-ı mezbûrun edâsına merkūm Babuk’a tenbîh birle mâ hüve’l-vâki‘ bi’t-taleb 
ketb olundu.
Hurrire fi’l-yevmi’l-ışrîn min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mehmed Efendi b. Muharrem el-İmâm, Usta Ali b. İsâ, Mustafa 
Beşe el-Muhtesib, Ali Beşe b. Mustafa el-Muhzır ve gayruhüm mine’l-huzzâr  

126 [24b-1] Sinan b. Sinan’ın kasaplık yaparken Panayot’a 
verdiği koyunları oğlu Andon’dan talep ettiği ve bedel 
karşılığında sulh oldukları
Vilâyet-i Rumeli’nde Kartine kazâsına tâbi‘ Akhisar mahallâtından Hatuz? mahal-
lesinde sâkin Sinan b. Sinan nâm kimesne meclis-i şer‘-i hatîr-i lâzımü’t-tevkīrde 
işbu hâmilü’l-kitâb Panayot v. Polimizoni nâm zimmî tarafından husûs-ı âti’l-
beyâna vekîl olup hasm-ı câhid mahzarında Yani v. Hristodoli ve Nikola v. Ange-
li şehâdetleriyle şer‘an vekâleti sâbite olan sulbî oğlu Andon muvâcehesinde ikrâr 
ve takrîr-i kelâm edip bundan akdem kasaba-i mezbûrede iken merkūm Panayot’a 
ra‘y etmek için yetmiş re’s koyun vermişdim, zikr olunan koyundan otuz re’s 
koyunumu mersûm Andon’dan taleb eylediğimde beynimizde münâza‘ât-ı kesîre 
ve muhâsamât-ı ekîde vâkı‘a oldukdan sonra el-hâletü hâzihî beynimize muslihûn 
tavassut edip es-sulhu seyyidü’l-ahkâm fehvâsınca on kıt‘a riyâlî guruş üzerine 
beni inşâ-i akd-i sulh eylediklerinde ben dahi sulh-ı mezbûru kabûl ve bedel-i sulh 
olan meblağ-ı mersûm on kıt‘a riyâlî guruşu merkūm Andon yedinden tamâmen 
ahz u kabz edip husûs-ı mezbûra müte‘allik da‘vâ ve talebden zimmetini ibrâ-i âm 
ile ibrâ ve iskāt-ı tâm ile iskāt eyledim, ba‘de’l-yevm husûs-ı mezbûra müte‘allik 
benden bi’z-zât yâhud bi’l-vâsıt[a] da‘vâ ve nizâ‘ sudûr ederse lede’l-hükkâmi’l-
kirâm mesmû‘a ve makbûle olmaya dedikde mukırr-ı mezbûrun vech-i mübeyyen 
üzre cârî olan ikrâr ve takrîrini vekîl-i mezbûr Andon bi’l-muvâcehe tasdîk edicek 
mâ hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min şehri Rebî‘ilâhir li sene 1054.
Şuhûdü’l-hâl: Fahrü’l-kuzât Ali Efendi b. Derviş, zahrü’l-vülât Mahmud Efendi 
b. Derviş, Ali Beşe b. Derviş er-Râcil, Receb Beşe b. Abdullah, İskender b. Süley-
man ve gayruhüm

127 [24b-2] Aksakasos v. Atanaş’ın, Angeli v. Dimo’ya çömlekçi 
kârhânesini sattığı, daha sonra pişman olarak satışı iptal ettikleri ve 
bedelin iade edildiği
Mahmiye-i Kostantıniyye mahallâtından (  ) mahallesinde sâkin bâ‘isü’l-kitâb 
Angeli v. Dimo nâm zimmî meclis şer‘-i hatîr-i lâzımü’t-tevkīrde mahmiye-i 
mezbûrede Balat Câmi‘i kurbunda Karabaş mahallesinde sâkin Aksakasos v. Ata-
naş nâm zimmî tarafından husûs-ı âti’l-beyâna vekîl olup hasm-ı câhid mahza-
rında Angeli v. Mavrodi ve Yanaki v. İstati şehâdetleriyle şer‘an vekâleti sâbite 
olan Anastas v. İstefanos muvâcehesinde ikrâr ve takrîr-i kelâm edip medîne-i 
Ebâ Eyyûb-i Ensârî -radiye anhu Rabbühü’l-Bârî-’de merhûm Defterdâr Mah-
mud Efendi Câmi‘i kurbunda Çömlekçiler sûkunda vâki‘ bir tarafdan Topal Mus-
tafa kârhânesine ve bir tarafdan Abdülfettah Efendi kârhânesine ve iki taraf-
dan tarîk-i âma müntehî ve mahdûd bir bâb çömlekçi kârhânesini mukaddemâ 
müvekkil-i mezbûr Aksakasos târih-i kitâbdan on üç gün mukaddem üç yüz kıt‘a 
riyâlî guruşa bana bey‘ ve teslîm ve ben dahi iştirâ ve tesellüm ettikden sonra se-
meni olan meblağ-ı mezbûrdan yüz elli kıt‘a riyâlî guruşunu ahz u kabz edip hâlen 
müvekkil-i mezbûr kendiden sâdır olan bey‘-i mezbûra nâdim olmağın ben dahi 
tahfîfen mine’l-azâb beynimizde sâdır ve cârî olan bey‘-i ikāle edip def ‘ eylediğim 
meblağ-ı mezbûr yüz elli kıt‘a riyâlî guruşu yedinden ahz eyleyip husûs-ı mezbûra 
müte‘allik da‘vâ ve nizâ‘ım yokdur dedikde mukırr-ı mezbûrun minvâl-i muhar-
rer üzre cârî ve sâdır olan ikrâr ve takrîrini vekîl-i mersûm Anastas bi’l-muvâcehe 
tasdîk ve bi’l-müşâfehe tahkīk edicek mâ vaka‘a ketb ü tahrîr olundu.
Hurrire fi’l-yevmi’l-ışrîn min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed Serbölük, Ali Beşe b. Mustafa, Hüseyin 
Çelebi b. Ali, Musa Beşe [b.] Mustafa ve gayruhüm mine’l-huzzâr

128 [24b-3] Sipâhi Mehmed Bey b. Hasan’dan miras kalan evin borçları 
ve mecnûne olan kızı Âişe’nin nafaka ihtiyacı için Hasan Beşe 
b. Tevekkül’e satıldığı
Mahrûse-i İstanbul mahallâtından Hâce Hayreddin mahallesinde sâkin iken bun-
dan akdem fevt olan sipâhi Mehmed Bey b.  Hasan nâm müteveffânın verâseti 
zevce-i metrûkesi Sâliha Hâtun bt. Ahmed’e ve sulbî kebîr oğlu Mustafa Çelebi’ye 
ve sulbiye kebîre kızları Fâtıma ve Âişe ve Hatice’ye münhasıra olduğu şer‘an müte-
beyyin ve mütehakkik oldukdan sonra mezbûr Mustafa Çelebi asâleten ve vâlidesi 
merkūme Sâliha Hâtun dahi mukaddemâ kızı mezbûre Âişe mecnûne olup kıbel-i 
şer‘den mansûb vasîsi olmağın vâlidesi mezbûre tarafından dahi vech-i âtî üzre 
vekîl olup hasm-ı câhid mahzarında sahhâf Derviş b. İbrahim b. Sinan ve müez-
zin Mustafa Çelebi b.  Nasuh şehâdetleriyle şer‘an vekâleti sâbite oldukdan son-
ra vekâleten merkūme Fâtıma Hâtun tarafından husûs-ı âti’l-beyânı ikrâra vekîl 
olup kezâlik şâhideyn-i mezkûreyn şehâdetleriyle vekâleti sâbite olan umdetü 
kuzâtü’l-İslâm zübdetü vülâti’l-enâm İbrahim Efendi b. Sinan Efendi ve mesfûre 
Hatice tarafından dahi vekîl olup kezâlik şâhideyn-i merkūmeyn şehâdetleriyle 
şer‘an vekâleti sâbite olan zevci fahrü’l-akrân Ali Beşe b. Bayram er-Râcil meclis-i 
şer‘-i hatîr-i lâzımü’t-tevkīrde [25a] mîrî kurşuncu zümresinden işbu râfi‘ü’l-kitâb 
zahrü’l-eşbâh Hasan Beşe b. Tevekkül mahzarında asâleten ve vekâleten her biri 
ikrâr-ı tâm ve ta‘bîr-i merâm edip verese-i mezkûrûnun mülk-i mevrûsları olup 
akd-i âtî sudûruna değin ale’l-iştirâk mutasarrıf oldukları emlâkden medîne-i Ebâ 
Eyyûb-i Ensârî -radiye anhu Rabbühü’l-Bârî-’de Baba Haydar mahallesinde vâki‘ 
bir tarafdan Çâşnigirzâde Hüseyin Ağa mülküne ve bir tarafdan suyolcu Hüse-
yin mülküne ve bir tarafdan merhûm Kurd Beşe veresesi mülküne ve bir taraf-
dan tarîk-i âma müntehî iki bâb beyt-i süflîyi ve sed üzerinde bir tahtânî oda ve 
matbahı ve iki sofayı ve iki bi’r-i mâyı ve zât-ı eşcâr-ı müsmire ve gayr-ı müsmi-
reyi hâvî muhavvatayı müştemil kırk sehim i‘tibâr olunur mülk-i mevrûsları olan 
menzil[in] deyn-i müsbet ve zarûret-i nafaka için bey‘ olunması lâzım ve mü-
him olmağın sûk-ı sultânîde müzâyede olunup rağabât-ı nâs münkatı‘a oldukdan 
sonra ziyâde ile tâlib-i âhar dahi olmayıp mezbûr Hasan Beşe üzerinde semeni 
olan otuz altı bin akçe olmak üzre dört yüz elli riyâlî guruşda karâr edip ben dahi 
mezbûr Hasan Beşe’ye meblağ-ı mersûm dört yüz elli kıt‘a riyâlî guruşa bey‘-i 
bâtt-ı sahîh-i şer‘î ile bey‘ ve teslîm ve ol dahi vech-i muharrer üzre iştirâ ve te-
sellüm ettikden sonra semeni olan meblağ-ı mersûmdan her birimiz hissemize 
isâbet eden meblağı tamâmen ahz u kabz edip teslîm-i mebî‘ eyledik ba‘de’l-yevm 
menzil-i mahdûd-ı mezkûr merkūm Hasan Beşe’nin mülk-i müşterâ-yı sarîhidir 
keyfe mâ yeşâ’ ve yahtâr mutasarrıf olsun dediklerinde mukırrûn-ı mezkûrûnun 
vech-i mübeyyen üzre asâleten ve vekâleten cârî ve sâdır olan ikrâr ve takrîrlerini 
el-mukarru lehü’l-mezbûr Hasan Beşe bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’t-taleb ketb olundu. 
Hurrire fi’l-yevmi’l-ışrîn min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Eş-Şeyh Abdullah Efendi b. İsâ, Osman Çelebi b. Ebûbekir, Rama-
zan Halîfe b. Hüseyin el-Müezzin, Ahmed Çelebi b. Ali, Mehmed Çelebi b. Ali, 
Mehmed Çelebi b. Mustafa er-Râcil, Ali b. Mehmed, Mahmud Efendi b. Davud, 
Ahmed Çelebi b. Mustafa, Hasan Bey b. Abdullah ve gayruhüm mine’l-huzzâr

129 [25a-1, Arapça] Âişe bt. Hüseyin Bey adlı kız için babası üzerine 
nafaka tayin edildiği
Hâkimü’l-muvakki‘u a‘lâhu el-mütevakki‘u rızâe Mevlâhü Âişe bt. Hüseyin Bey 
el-Cündî nâm sagīrenin nafakası ve kisvesi ve sâir havâic-i zarûriyyesi için sagīre-i 
mezbûrenin elân hucr ve terbiyesinde bulunduğu medîne-i Ebâ Eyyûb el-Ensârî 
-radiye anhu Rabbühü’l-Bârî- mahallâtından Takyecibaşı mahallesinde sâkine an-
nesi Fâtıma Hâtun bt. Mustafa nâm mutallakanın talebiyle babası mezbûr Hüseyin 
Bey üzerine târih-i kitâbdan mürûr eden ve geçen her bir gün için beş fıddî râyic 
fi’l-vakt akçe nafaka farz ve takdîr eyleyip meblağ-ı mefrûzu sagīre-i merkūmeye 
sarfa ve zarûret hâlinde istidâneye ve lede’z-zafer zikri sebkat eden mutallaka ol-
duğu zevcine rücû‘a izin verdikde farzan ve iznen sahîhayn-i şer‘iyyeyn [kayd 
olundu].
Cerâ zâlike ve hurrire fî müntasıfı şehri Rebî‘ilâhir min şühûri sene erba‘a ve 
hamsîn ve elf.
Şuhûdü’l-hâl: İshak Çelebi b. Veli el-İmâm, Ali Çelebi b. Mehmed el-Attâr, Ab-
dülkerim Beşe b. Abdullah el-Bakkāl, Derviş Hasan b. ( ) el-Attâr, Ali b. Abdullah, 
Ali b. Mustafa el-Muhzır, Mustafa Beşe b. Mehmed el-Muhtesib, Baba Süleyman 
b. Turgud, Hüseyin Çelebi b. Ali, Musa b. Mustafa ve gayruhüm mine’l-huzzâr

130 [25a-2] Franko v. İstamo’nun Polo v. İsteryano’ya sattığı iki yüz 
seksen baş koyunun bedeline tamamen tahsil ettiği
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından Kum-
kapısı mahallesinde vâki‘ selhhânede sâkin kasab tâifesinden Franko v. İstamo nâm 
zimmî meclis-i şer‘-i lâzımü’t-tevkīrde yine tâife-i mezbûreden işbu hâmil-i hâze’l-
kitâb Polo v. İsteryano nâm zimmî muvâcehesinde bi-tav‘ihî ikrâr ve takrîr-i kelâm 
edip târih-i kitâbdan beş sene mukaddem mezbûr Polo’ya her re’si doksanar akçe ol-
mak üzre iki yüz seksen re’s koyun yirmi beş bin iki yüz züyûf akçeye bey‘ ve teslîm 
ve ol dahi iştirâ ve tesellüm eylemişdi el-hâletü hâzihî meblağ-ı mezbûrun altın-
dan kıymet-i şer‘iyyesi olan altı bin cedîd  ve ceyyid râyic fi’l-vakt akçeyi merkūm 
Polo yedinden bi’t-tamâm ve’l-kemâl ahz u kabz edip meblağ-ı mezbûra müte‘allik 
da‘vâ ve nizâ‘dan zimmetini ibrâ-i âm ile ibrâ ve iskāt-ı tâm ile iskāt eyledim min 
ba‘d meblağ-ı mersûmdan merkūm Polo zimmetinde bir akçe ve bir habbe hakkım 
bâkī kalmadı dedikde mukırr-ı mezbûr[un] vech-i mübeyyen üzre cârî ve sâdır 
olan ikrâr ve takrîrini [25b] el-mukarru lehü’l-mezbûr Polo bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt ve imlâ olundu. 
Hurrire fi’l-yevmi’s-sâlis ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Mustafa Beşe el-Muhtesib, Ali Beşe el-Muhzır, Baba Süleyman el-
Muhzır, Musa b. Mustafa, Hırasafo v. Yani, Şiro v. İstemad, Yani v. Sakto, Lambo 
v. Andriye, Aleksi v. Bejobani ve gayruhüm mine’l-huzzâr

131 [25b-1] Nikola v. Aleksi’nin tasarrufundaki vakıf tarlayı Hatice Hatun 
bt. Mehmed Bey’e devrettiği
Kazâ-i Havâss-ı Refî‘a müzâfâtından Terkos nâhiyesine tâbi‘ Arnavutköyü demek-
le ma‘rûf karyede sâkin Nikola v. Aleksi nâm zimmî meclis-i şer‘-i hatîr-i lâzımü’t-
tevkīrde işbu kitâb-ı sedâd-intisâbın hâfızası zahrü’l-muvakkarât Hatice Hâtun bt. 
el-merhûm Mehmed Bey tarafından vech-i âtî üzre tasdîke vekîl olup bimâ hüve 
nehcü’s-sübût vekâleti sâbite sadrî oğlu oğlu fahrü’l-emâsil ve’l-a‘yân Mehmed 
Bey b. İbrahim mahzarında ikrâr ve takrîr-i kelâm edip merhûm ve mağfûrun-
leh Sultan Bayezid Hân -aleyhi’r-rahmetü ve’l-gufrân- hazretlerinin arâzi-i 
mevkūfesinden karye-i mezbûre sınırı dâhilinde vâki‘ bir tarafdan Topal Aydın 
tarlasına ve iki tarafdan Yusuf Ağa tarlasına ve bir tarafdan tarîk-i âma müntehî 
tahmînen bir müd tohum isti‘âb eder mutasarrıf olduğum bir kıt‘a tarlanın hakk-ı 
tasarrufunu mütevellî-i vakf-ı mezbûr ma‘rifetiyle müvekkile-i mezbûre Hati-
ce Hâtun’a bin sekiz yüz cedîd ve ceyyid râyic fi’l-vakt akçeye tefvîz ve ol dahi 
vech-i mübeyyen üzre tefevvuz ve kabûl ettikden sonra mukābele-i tefvîzde olan 
bin sekiz yüz nakd-i mezbûrü’n-na‘t akçeyi müvekkile-i mezbûre yedinden bi’t-
tamâm ve’l-kemâl ahz u kabz eyledim ba‘de’l-yevm mârrü’z-zikr bir kıt‘a tarla 
müvekkile-i mersûmenindir sâir emsâli tasarrufu gibi mutasarrıfe olsun dedik-
de mukırr-ı mezbûrun vech-i mübeyyen üzre cârî ve sâdır olan ikrâr ve takrîrini 
vekîl-i mezbûr Mehmed Bey bi’l-muvâcehe tasdîk ve bi’l-müşâfehe tahkīk edicek 
mâ vaka‘a bi’t-taleb ketb ü tahrîr olundu.
Hurrire fi’l-yevmi’s-sâlis ve’l-ışrîn min Rebî‘ilâhir li sene erba‘a ve hamsîn ve elf.
Şuhûdü’l-hâl: Behmen Kethüdâ b. Abdullah, Ali Halîfe el-İmâm, Ahmed Çelebi 
b. Mehmed er-Râcil, Hüseyin b. Receb, Ebûbekir b. Hasan, Ali Beşe el-Muhzır ve 
gayruhüm mine’l-huzzâr

132 [25b-2] Vefat eden Yusuf Ağa b. Hüseyin’in borçları ve vârislerinin 
nafaka ihtiyacı için menzilinin Fâtıma Hatun bt. Mirza’ya satıldığı, 
tasarrufundaki tarlalarının da devredildiği
Mahmiye-i İstanbul’da merhûm Koca Mustafa Paşa Câmi‘i kurbunda Arabacı Ba-
yezid mahallesinde sâkin iken bundan akdem vefât eden Yusuf Ağa b. Hüseyin 
nâm müteveffânın verâseti sulbî kebîr oğlu Mehmed Çelebi’ye ve sulbiye sagīre kızı 
Fâtıma’ya ve zevce-i metrûkesi Ümmühâni bt. Mehmed nâm hâtuna münhasıra 
[olduğu] şer‘an mütehakkik olundukdan sonra mezbûr Mehmed Çelebi asâleten 
ve sagīre-i mezkûre Fâtıma’nın vasiyy-i muhtâr ve vâlidesi merkūme Ümmühâni 
asâleten ve vesâyeten meclis-i şer‘-i hatîr-i lâzımü’t-tevkīrde işbu kitâb-ı sedâdın 
hâfızası Fâtıma Hâtun bt. Mirza tarafından husûs-ı âti’l-beyânı tasdîke vekîl olup 
hasm-ı şer‘î-i câhid mahzarında bimâ hüve nehcü’s-sübût vekâleti sâbite olan 
zahrü’l-eşbâh Mehmed Beşe b. Hasan mahzarında asâleten ve vesâyeten her biri 
ikrâr-ı tâm ve takrîr-i kelâm edip müteveffâ-yı mezbûrun muhallefâtından irs-i 
şer‘î ile bize intikāl eden emlâkden Havâss-ı Aliyye kazâsı müzâfâtından Büyük-
çekmece nâhiyesine tâbi‘ Çakmaklı nâm karyede vâki‘ bir tarafdan Mehmed Beşe 
b. Davud nâm râcil mülküne ve bir tarafdan Mehmed Ağa mülküne ve iki taraf-
dan tarîk-i âma müntehî bir bâb fevkānî ve bir bâb tahtânî beyti ve anbarı ve sofa-
yı ve fırını ve matbahı ve ahırı ve samanlığı ve bi’r-i mâyı ve tahmînen on beş ça-
palık bağı ve havluyu müştemil mülk-i mevrûsları olan menzili ve bir çift su sığı-
rı öküzü ve üç çift kara sığır öküzü ve üç re’s dana ve üç aded araba deyn-i müsbet 
ve zarûret-i nafaka için bey‘ olunması lâzım ve mühim olmağın sûk-ı sultânîde 
müzâyede olunup rağabât-ı nâs münkatı‘a olundukdan sonra ziyâde ile tâlib-i âhar 
olmayıp müvekkile-i mezbûre Fâtıma Hâtun üzerinde on üç bin cedîd ve ceyyid 
râyic fi’l-vakt akçede karâr etmeğin ben dahi zikr olunan emlâkimi bi-safkatin 
vâhidetin mezbûre hâtuna semeni olan on üç bin nakd-i mezbûrü’n-na‘t akçeye 
bey‘-i bâtt-ı sahîh-i şer‘î ile bey‘ ve teslîm ve ol dahi iştirâ ve tesellüm ettikden sonra 
yine karye-i mezbûre sınırı dâhilinde vâki‘ merhûm Sultan Bayezid Hân -aleyhi’r-
rahmetü ve’l-gufrân- hazretlerinin arâzi-i mevkūfesinden taht-ı tasarrufumuzda 
olup mevâzi‘-i müteferrikada vâki‘ indeve’l-mikdâr tahmînen on beş müd tohum isti‘âb eder yirmi kıt‘a tarlanın hakk-ı 
tasarrufunu mütevellî-i vakf-ı mezbûr ma‘rifetiyle müvekkile-i mezbûre Fâtıma Hâtun’a on iki bin cedîd ve ceyyid râyic fi’l-vakt akçeyi müvekkile-i mezbûre 
Fâtıma Hâtun yedinden bi’t-tamâm ve’l-kemâl ahz u kabz eyledim ba‘de’l-yevm 
zikr [olunan] menzil ve eşyâ [26a] müvekkile-i mezbûre Fâtıma Hâtun’un mülk-i 
müşterâ-yı sarîhidir ve mârrü’z-zikr yirmi kıt‘a tarla dahi mersûmenindir sâir 
emsâli tasarrufu gibi mutasarrıfe olsun dedikde mukırrân-ı mezbûrânın minvâl-i 
muharrer üzre cârî ve sâdır olan ikrâr ve takrîrlerini vekîl-i mersûm Mehmed 
Beşe bi’l-muvâcehe tasdîk ve bi’l-müşâfehe tahkīk edicek mâ vaka‘a ketb ü tahrîr 
olundu.
Hurrire fi’l-yevmi’s-sânî ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Hüseyin Halîfe b. Mustafa el-İmâm, Mehmed Efendi b. ( ) el-İmâm, 
Mustafa Dede b. Abdullah el-Müezzin, el-Hâc Hasan b. Abdullah et-Tâcir, Meh-
med Çelebi b. Hasan, el-Hâc Rıdvan b. Abdullah, Mahmud Çelebi b. Receb, el-
Hâc Veli b. Musa, Sinan Bey b. Abdullah er-Râcil, el-Hâc Ali b. Abdülganî, Sefer b. 
el-Hâc …?, Mustafa b. Receb ve gayruhüm mine’l-huzzâr

133 [26a-1] Riga v. Dini’nin Yuvan v. Petro ile Yani v. İstiko’da 
koyun satışından alacağı olduğunun tespiti ve ödenmesinin 
talep edildiği
Medîne-i Ebâ Eyyûb-i Ensârî -radiye anhu Rabbühü’l-Bârî- kazâsına tâbi‘ Avasya 
nâm karyeden işbu râfi‘ü’l-kitâb Riga v. Dini meclis-i şer‘-i lâzımü’t-tevkīrde ço-
ban tâifesinden Yuvan v. Petro ve Yani v. İstiko nâm zimmîler muvâcehelerinde 
üzerine takrîr-i da‘vâ edip bundan akdem mezbûrân Yuvan ve Yani benden beher 
re’s yüz on ikişer akçeye hesâbı olmak üzre iki bin dokuz yüz otuz akçeye yüz on 
iki re’s koyun iştirâ ve kabz eyleyip semen-i mezbûrdan üç yüz akçesini merkūm 
Yani yedinden ve iki bin yüz altmış akçesini merkūm Yuvan’dan ki cem‘an iki bin 
dört yüz altmış akçesini alıp zimmetlerinde dört yüz yetmiş akçe hakkım bâkī 
kalmışdır suâl olunup alıverilmesi matlûbumdur dedikde gıbbe’s-suâl her biri 
cevâbında müdde‘î-i mezbûr Riga’nın cümle müdde‘âsını ikrâr ve tasdîk ve vech-i 
muharrer üzre mersûm Riga’dan iştirâ ve kabz eyledikleri koyun bahâsından zim-
metlerinde dört yüz yetmiş akçe hakkı bâkī olduğunu i‘tirâf ve tahkīk eyledikle-
rinde ber mûceb-i ikrârihimâ meblağ-ı mezbûr dört yüz yetmiş akçenin edâsına 
hüküm birle işbu hurûf bi’t-taleb ketb ü tahrîr olundu.
Hurrire fi’l-yevmi’t-tâsi‘ min şehri Rebî‘ilâhir li sene 1054.
Şuhûdü’l-hâl: Ali Beşe b. Mustafa el-Muhzır, Musa b. Mehmed, İbrahim Çelebi b. 
Mustafa, Dede Mehmed b. Bayram ve gayruhüm mine’l-huzzâr









134 [26a-2, Arapça] Aleksi v. Yani’nin evini Fütûha Hatun Vakfı’na 
bey‘ bi’l-istiğlâl yoluyla sattığı
Kostantıniyyetü’l-mahmiyye hısnı ebvâbından Eğrikapı kapısı dâhilinde Avcı Bey 
mahallesinde sâkin Aleksi v. Yani nâm zimmî meclis-i şer‘-i şerîfde -Allahü te‘âlâ 
tağyîr ve tahrîfden korusun- ikrâr ve i‘tirâf edip bu akdin sudûruna değin kendi-
sine âid mülkü olup yedinde ve taht-ı tasarrufunda bulunan mahalle-i mezbûrede 
vâki‘ bir tarafdan Kosta v. Yani mülkü ve bir tarafdan Yani v. Yorgi mülkü bir taraf-
dan Kostantıniyyetü’l-mezbûre hısnı duvarı ve bir tarafdan tarîk-i âm ile mahdûd 
olan cemî‘ menzilini bi-cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık kadri ve nisâbı diyâr-ı Rûmiyye’de râyic riyâlî guruş ta‘bîr olunur harbî 
sikke ile meskûk kırk kıt‘a-i fıddî semen-i mu‘ayyen-i makbûza hâmil-i hâze’l-
kitâb merhûme Fütûha Hâtun vakfı’na mütevellî olan Halil Çelebi b. Hüdâverdi’ye 
bey‘ etmeğin ol dahi vakf-ı mezbûr malı ile ondan istiğlâlen iştirâ eyleyip bey‘ ve 
iştirâ-i sahîhayn-i şer‘iyyeyn eyledikden sonra menzil-i mezbûru ba‘de’t-tahliyye 
ve’t-tekābuz işbu kitâbın zeylindeki târihin şehri gurresinden sene-i kâmile 
tamâmına değin bu müddet için mikdârı dört yüz seksen dirhem mezbûrü’n-na‘t 
ücret-i mu‘ayyeneye mütevellî-i mezbûrdan istîcâr ve ol dahi ona îcâr eylediğin-
de îcâr ve istîcâr-ı sarîhayn-i mer‘iyyeyn ve ikrâr-ı sahîh-i şer‘î ve i‘tirâf-ı sarîh-i 
mer‘î ile ikrâr ve i‘tirâf etmeğin mütevelli’l-mezbûr kıbelinden dahi vicâhen tasdîk 
olundukdan sonra meblağ-ı mersûmun aslına ve menzil-i mesfûrun derkine ve 
ücret-i merkūmeye hepsi mahalle-i mezbûrede sâkin olan Baba Anastas v. Aleksi 
ve Kosta v. Yani ve Laskari v. Yani nâm zimmîlerin her biri emr ve kabûlü hâviye 
kefâlet-i sahîha-i şer‘iyye ile kefîl olmağın [kayd olundu].
Cerâ zâlike ve hurrire fi’l-yevmi’r-râbi‘ ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Veli Çelebi b. İsâ, Mustafa Çelebi b. Mehmed, Mehmed Çelebi b. 
Mehmed, Mustafa b. Mehmed ve gayruhüm mine’l-huzzâr

135 [26b-1, Arapça] Ali b. Mustafa’nın Mehmed b. Veli’nin yetim oğlu 
Mustafa’ya vasî tayin edildiği
Bundan akdem [Havâss-ı] refî‘a kazâsı müzâfâtından Terkos nâhiyesinden Yeni-
köy nâm karyede sâkin olan Mehmed b. Veli vefât ettikde Mustafa nâm sagīr oğ-
lunu terk edip vasiyy-i muhtârı olmamağın mezbûrun tesviye-i umûru ve zabt-ı 
ahvâli için bir vasiyy-i şer‘î ta‘yînine muhtâc olmağın hâkim-i muvakki‘u a‘lâhu 
-el-mütevakki‘u rızâe Mevlâhü- sikāt ve udûl hüsn-i hâlini ve emânetini ve gü-
venilirliğini haber verdiklerinden sonra hâmil-i hâze’l-kitâb Ali b. Mustafa’yı 
sagīr-i mezbûrun zabt-ı umûru ve rabt-ı ahvâli ve bast-ı emvâli için vasî ta‘yîn 
etmeğin ol dahi vesâyet-i mezbûreyi kabûl ve umûrunu ikāme etmeyi mültezim 
oldukda nasb ve kabûl-i sahîhayn-i şer‘iyyeyn [kayd olundu].
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Eş-Şeyh Mehmed Efendi b. Osman Efendi, Mustafa Çelebi b. İbra-
him, Ahmed b. Hüsam, Mehmed b. Muslu, Mustafa b. Mehmed, Hüseyin Çelebi 
b. Ali, Mustafa b. Mehmed el-Muhtesib, Ali Beşe b. Mustafa ve gayruhüm mine’l-
huzzâr

136 [26b-2] Nevruz v. Mıgırdiç’in boş arazisini Arzuman v. Gazal’a 
sattığı ve bedelini tahsil ettiği
Vilâyet-i Anadolu’da Eğin kazâsına tâbi‘ Gemirgab nâm karye sâkinlerinden Nev-
ruz v. Mıgırdiç nâm Ermeni meclis-i şer‘-i hatîr-i lâzımü’t-tevkīrde işbu hâmilü’l-
kitâb Arzuman v. Gazal nâm Ermeni muvâcehesinde bi’t-tav‘ ve’r-rızâ ikrâr ve 
i‘tirâf edip akd-i âtî sudûruna değin silk-i mülkümde münselik olan emlâkinden 
karye-i mezbûrede vâki‘ iki tarafdan yine benim mülküme ve iki tarafdan müşterî-i 
mezbûr Arzuman mülküne müntehî mahdûd fevkānî ve tahtânî beyti hâvî hayât 
ta‘bîr olunur mülk arz-ı hâliyeyi on iki kıt‘a riyâlî guruşa bey‘ ve teslîm ve ol dahi 
iştirâ ve tesellüm ettikden sonra semeni olan meblağ-ı mersûm on iki kıt‘a riyâlî 
guruşu merkūm Arzuman yedinden bi’t-tamâm ve’l-kemâl ahz u kabz edip mebî‘-i 
mezkûru mahallinde kabza müşterî-i merkūmu taslît eyledim, ba‘de’l-yevm zikr 
olunan hayât merkūm Arzuman’ın mülk-i müşterâ-yı sarîhidir keyfe mâ yeşâ’ ve 
hasbe mâ yürîd mutasarrıf olsun dedikde mukırr-ı mezbûrun minvâl-i muharrer 
üzre cârî ve sâdır olan ikrâr ve takrîrini el-mukarru lehü’l-mezbûr Arzuman bi’l-
muvâcehe tasdîk edicek mâ hüve’l-vâki‘ gıbbe’l-ibtigā sebt ve imlâ olundu. 
Hurrire fi’l-yevmi’s-sânî ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Ali Beşe el-Muhzır, Mustafa Beşe el-Muhzır, Mustafa Çelebi, Hü-
seyin Çelebi b. Ali, Mircan v. Sirlen?, Arnik v. Yani, Yagop v. Arabid, Serkis v. Ga-
radik ve gayruhüm mine’l-huzzâr

137[26b-3] Fıtık hastası olan Yani v. Yorgi’nin Zogro v. Yani 
tarafından tedavi edileceği
Vilâyet-i Rumeli’nde Mora sancağından Yani v. Yorgi meclis-i şer‘-i şerîf-i şâmi-
hü’l-imâdda işbu sâhibü’l-kitâb Zogro v. Yani nâm zimmî mahzarında bi’t-
tav‘ ve’l-ihtiyâr lâ bi’l-kerh ve’l-icbâr ikrâr ve takrîr-i kelâm edip hâlen mübtelâ 
olduğum maraz-ı fıtığa mu‘âleceye eczâ-i hâdde-i nâfi‘a ile fatk u ratk ve vasl-ı 
kat‘ ve hark u iltiyâma safâ-yı bâl ve tîb-i hâtır ile tabîb-i mezbûr zimmîye nefsi-
mi teslîm eyledim eğer mukadderât-ı ilâhiyye sünûh ve sudûr edip hîn-i mu‘âlece 
ve esnâ-yı müdâvâtda bi-emrillâh hâlik olursam veresemden ve efrâd-ı âferîdeden 
dem ve diyetim tabîb-i mezbûrdan taleb edip rencîde eylemesin dedikde mukırr-ı 
mezbûru ikrâr-ı muharrerinde mezbûr Zogro vicâhen tasdîk ve şifâhen tahkīk ey-
lemeğin işbu hurûf hıfzan li’l-makāl bi’t-taleb ketb ve terkīm olundu.
Tahrîren fi’l-yevmi’r-râbi‘ ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Ali Beşe b. Mustafa, İbrahim Çelebi b. Mustafa, Mustafa b. Ali, 
Musa b. ( ), Baba Süleyman [b.] Turgud ve gayruhüm mine’l-huzzâr 

138 [26b-4] Defterdar Ömer Efendi’nin oğulları Mehmed Bey ile 
Mustafa Bey’in tasarruflarındaki vakıf bostan yerini Receb Ağa’ya 
tefvîz ettikleri
Mahmiye-i Kostantıniyye -humiyet ani’l-âfât ve’l-beliyye- mahallâtından 
(  ) mahallesi sâkinlerinden iken fevt olup sâbıkan defterdâr olan merhûm ve 
mağfûrun-leh Ömer Efendi’nin necl-i necîbleri olan umdetü’l-mehâdimi’l-
kirâm Mehmed Bey ve Mustafa Bey taraflarından tefvîz-i âti’l-beyân ve 
kabz-ı semeni ikrâra vekîl olup hasm-ı şer‘î-i câhid mahzarında Zülfikār Ça-
vuş b.  Abdülmennân ve Yusuf Bey b.  Abdullah şehâdetleriyle vekâleti şe‘ran 
sâbite olan fahrü’l-akrân el-Hâc Yusuf Bey b.  Abdullah meclis-i şer‘-i hatîr-i 
lâzımü’t-tevkīrde hâlen vezîr-i a‘zam müşîr-i efham, nizâmü’l-âlem, müdebbir-i 
umûri’l-cumhûr bi’l-fikri’s-sâkıb, mütemmim-i mehâmmü’l-ümem bi’r-re’yi’s-
sâ’ib Mehmed Paşa -yesserallâhu mâ yeşâ’- hazretlerinin kethüdâları olup işbu 
kitâb-ı sedâd-intisâbın hâfızı umdetü’l-emâsil [27a] ve’l-a‘yân zübdetü’l-e‘âzım 
ve’l-erkân Receb Ağa hazretleri taraf-ı karînü’ş-şereflerinden vech-i âtî üzre 
tasdîke vekîl olup Şaban Halîfe b.  Kenan ve Zülfikār Çavuş b.  Abdülmennân 
şehâdetleri ile vekâleti sâbite olan fahrü’l-akrân Osman Bey b. Mahmud mah-
zarında bi’l-vekâle ikrâr ve takrîr-i kelâm edip merhûm [ve] mağfûrun-leh 
Ferruh Kethüdâ’nın arâzi-i mevkūfesinden Medîne-i Ebâ Eyyûb-i Ensârî -ra-
diye anhu Rabbühü’l-Bârî-’de Taşlıburun nâm mevzi‘de vâki‘ iken iki tarafdan 
yine vezîr-i müşârün-ileyh hazretlerinin çayırına ve bir taraf[dan] müşterî-i 
mûmâ-ileyh çayırına ve bir tarafdan tarîk-i âma müntehî beher sene cânib-i 
vakf-ı mezbûra iki bin akçe mukāta‘ası olan iki su kuyusunu ve eşcâr-ı müsmi-
reyi hâvî bir kıt‘a bostan yerinin hakk-ı tasarrufunu mütevellî-i vakf-ı mezbûr 
ma‘rifetiyle müvekkil-i mûmâ-ileyh Receb Ağa hazretlerine kırk bin akçe olmak 
üzre beş yüz kıt‘a riyâlî guruşa tefvîz ve ol dahi vech-i mübeyyen üzre tefevvuz 
ve kabûl ettikden sonra mukābele-i tefvîzde olan mezbûrü’n-na‘t beş yüz kıt‘a 
riyâlî guruşu müvekkilân-ı merkūmân Mehmed Bey ve Mustafa Bey müvekkil-i 
müşârün-ileyh Receb Ağa hazretlerinin yedinden bi’t-tamâm ve’l-kemâl ahz u 
kabz eylediler ba‘de’l-yevm mârrü’z-zikr bir kıt‘a bostan yeri müşârün-ileyh Re-
ceb Ağa hazretlerinindir, sâir emsâli gibi tasarruf etsin dedikde vekîl-i mezbûr 
el-Hâc Yusuf Bey’in minvâl-i muharrer üzre bi’l-vekâle cârî ve sâdır olan ikrâr 
ve takrîrini vekîl-i mersûm Osman Bey bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’s-sânî ve’l-ışrîn min şehri Rebî‘ilâhir li sene 1054.Şuhûdü’l-hâl: 
Şaban Halîfe b. Kenan el-Mütevellî, Arnavud Ali Bey el-Cündî, Mehmed Ağa b. 
Abdülmennân, Abdi Çavuş b. Nasuh Ağa el-Bevvâbü’s-sultânî, Ahmed Bey b. Ab-
dullah, Mahmud Bey b. Abdullah, Cafer Ağa b. Abdülmennân, Murad Ağa b. Ab-
dürrahim, Kasım Çelebi b. ( ) el-Câbi ve gayruhüm

139 [27a-1, Arapça] Kurşuncu Hasan Beşe’nin evini Veli b. Ali’ye sattığı
Kurşuncu Hasan Beşe b. Tevekkül nâm kimesne meclis-i şer‘-i şerîfde -Allahü 
te‘âlâ tağyîr ve tahrîfden korusun- ikrâr ve i‘tirâf edip bu akdin sudûruna değin 
mülkünde ve yedinde ve taht-ı tasarrufunda olup Ebû Eyyûb el-Ensârî -aleyhi rah-
metü Rabbihi’l-Bârî- mahallâtından Süleyman Subaşı mahallesinde vâki‘ bir ta-
rafdan Mahmud Beşe b. Abdullah mülkü ve bir tarafdan Musa b. Abdullah mülkü 
ve bir tarafdan Mustafa Beşe b. Receb mülkü ve bir tarafdan tarîk-i âm ile mahdûd 
iki beyt-i ulvîyi ve sofayı ve ahırı ve müşterek su kuyusunu ve zât-ı eşcâr-ı müsmi-
re ve gayr-ı müsmire cüneyneyi müştemil olan cemî‘ menzilini cümle tevâbi‘ ve 
levâhıkı ve âmme-i merâfık ve menâfi‘i ile kadri ve nisâbı diyâr-ı Rûmiyye’de râyic 
riyâlî guruş ta‘bîr olunur harbî sikke ile meskûk iki yüz elli kıt‘a-i fıddî semen-i 
mu‘ayyen-i makbûza hâmil-i hâze’l-kitâb Veli b. Ali’ye bey‘ ettikde ol dahi kendi 
malı ile nefsi için iştirâ eylemeğin tarafeynden îcâb ve kabûlü ve cânibeynden be-
deleyni teslîm ve tesellümü müştemil bey‘ ve şirâ-i bâtt-ı sahîhayn-i şer‘iyyeyn ol-
mağın ikrâr-ı sahîh-i şer‘î ve i‘tirâf-ı sarîh-i mer‘î eyledikde müşterî-i mezbûr kı-
belinden vicâhen ve şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Yusuf Ağa b. Abdullah el-Cündî, Hüseyin Efendi b. Abdullah el-
İmâm, Bayram Halîfe b. ( ) el-Müezzin, Ahmed Çelebi b. Attâr Yusuf, Yusuf Çe-
lebi b. Hüseyin er-Râcil, Hasan Beşe b. Hüseyin, Mehmed Çelebi b. Ali er-Râcil, 
Mustafa Beşe b. Kurşuncu ( ), Ahmed Çelebi b. Mustafa, Mehmed Çelebi b. Hasan 
er-Râcil, Süleyman Çelebi b. Mustafa ve gayruhüm mine’l-hâzırîn









140 [27a-2, Arapça] Veli b. Ali’nin evini Surûrî Ağa Vakfı’na bey‘ 
bi’l-istiğlâl yoluyla sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Sü-
leyman Subaşı mahallesinde sâkin Veli b. Ali nâm kimesne meclis-i şer‘-i şerîfde 
-Allahü te‘âlâ tağyîr ve tahrîfden korusun- ikrâr ve i‘tirâf edip bu akdin sudûruna 
değin kendisine âid mülkü olup yedinde ve taht-ı tasarrufunda bulunan mahalle-i 
mezbûrede vâki‘ bir tarafdan Mahmud Beşe b. Abdurrahman mülkü ve bir ta-
rafdan Musa b. Abdullah mülkü ve bir tarafdan Mustafa Beşe b. Receb mülkü ve 
bir tarafdan tarîk-i âm ile mahdûd olan cemî‘ menzilini bi-cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık kadri ve nisâbı yüz kıt‘a riyâlî guruş ta‘bîr 
olunur harbî sikke ile meskûk kıt‘a-i fıddî semen-i mu‘ayyen-i makbûza hâmil-i 
hâze’l-kitâb merhûm Surûrî Ağa vakfı’na mütevellî olan Yusuf Bey b. Abdullah el-
Cündî’ye bey‘ etmeğin ol dahi vakf-ı mezbûr malı ile ondan istiğlâlen iştirâ eyleyip 
bey‘ ve iştirâ-i sahîhayn-i şer‘iyyeyn eyledikden sonra menzil-i mezbûru ba‘de’t-
tahliyye ve’t-tekābuz zeyl-i kitâb şehri gurresinden sene-i kâmile tamâmına değin 
bu müddet için mikdârı bin iki yüz mezbûrü’n-na‘t dirhem ücret-i mu‘ayyeneye 
istîcâr etmeğin ol dahi ona îcâr ettikde îcâr ve istîcâr-ı sarîhayn-i mer‘iyyeyn 
ile ikrâr-ı sahîh-i şer‘î ve i‘tirâf-ı sarîh-i mer‘î ile ikrâr ve i‘tirâf ettikden sonra 
[mütevelli’l-]mezbûr kıbelinden dahi vicâhen tasdîk olunmağın [kayd olundu].
Cerâ zâlike ve hurrire fi’t-târihi’l-mezbûr.
Şuhûdü’l-hâl: Es-Sâbıkūn

141 [27b-1] Kara Mustafa Ağa’nın Küçükköy civarında açtığı kuyulardan 
çıkan suyun İstanbul’daki evine akıtılması için yapılan keşfe dair
[Derkenâr:] Kara Mustafa Ağa’nın (…) hüccetidir.
Mahmiye-i Kostantıniyye -humiyet ani’l-âfât ve’l-beliyye- mahallâtından Emir 
Buhârî -aleyhi’r-rahmetü Rabbihi’l-Bârî- mahallesi kurbunda Hâce Veyis mahal-
lesi sükkânından hâlen vezîr-i a‘zam müşîr-i efham, nizâm-ı âlem, müdebbir-i 
umûr-ı cumhûr bi’l-fikri’s-sâ’ib, mütemmim-i mehâmmi’l-enâm bi’r-re’yi’s-sâkıb 
Mehmed Paşa -yesserallâhu mâ yetemennâ ve yeşâ’- hazretlerinin muhzırbaşılığı 
hizmeti ile müşerref ve mükerrem olan umdetü’l-emâcid ve’l-efâhim, zübdetü’l-
e‘âzım ve’l-ekârim işbu kitâb-ı sıhhat nisâbın hâfızı olan Kara Mustafa Ağa hazret-
lerinin taraf-ı izzet-şereflerinden husûs-ı âti’z-zikre vekîl olup bimâ hüve tarîku’n-
nehci’ş-şer‘î vekâleti sâbite olan fahrü’l-emâsil ve’l-akrân makbûlü’s-sudûr ve’l-
erkân Yusuf Subaşı b.  Hasan meclis-i şer‘-i hatîr-i lâzımü’t-tevkīr ve’t-teşrîfde 
bi’l-vekâle takrîr-i kelâm ve ta‘bîr ani’l-merâm edip müvekkilim mûmâ-ileyh 
Mustafa Ağa mahalle-i mezbûrede vâki‘ menzilinde icrâ için Havâss-ı Aliyye’ye 
tâbi‘ Suyolcu köyü demekle ma‘rûf olan karye hudûdu ve sınırı dâhilinde lede’l-
ahâlî ve’l-cîrân ta‘rîf ve tavsîfden müstağnî olup merhûm ve mağfûrun-leh Sultan 
Bayezid Hân -tâbe serâhu- hazretlerinin mahmiye-i mezbûreye icrâ eyledikleri 
mâ-i kesîrü’n-nümânın mecrâsında Küçükköy demekle ma‘rûf ve meşhûr mahal-
le karîb Dimitraki nâm zimmî tarlası içinde hafr ile âbâr-ı müteferrikadan kendi 
malı ile cem‘ eylediği mâ-i cârîyi menba‘ından izn-i mütevellî ile müşârün-ileyh 
-esbağallâhu rahmetehû aleyh- merhûm-ı mezbûr Sultan Bayezid Hân hazretle-
rinin suyu mecrâsına ber vech-i âdet-i me’lûfe-i kadîme idhâl ve ilhâk ve yine 
mahmiye-i merkūmede ifrâz için mâ-i mezbûra kable’l-idhâl cânib-i şer‘den keşf 
ve mu‘âyene ve takdîr olunmak matlûbumdur dedikde savb-ı şer‘den mevlânâ 
Receb Efendi irsâl olunup ol dahi hâssa su yolu nâzırı olan umdetü’l-emâcid 
ve’l-ekârim Hasan Ağa b. Abdüddâim tarafından hâssa su yolcularından fahrü’l-
akrân el-Hâc Osman b. Mustafa ve el-Hâc Kurd b. ( ) ve zeyl-i kitâbda mastûrü’l-
esâmî olan müslimîn ile mahall-i ma‘hûda varıp müşâhede ve mu‘tâd üzre vezn 
ve takdîr eylediklerinde zikr olunan mâ-i mezbûr bir masura vezn ve takdîr olu-
nup sâlifü’z-zikr Sultan Bayezid Hân -aleyhi’r-rahmetü ve’l-gufrân- hazretleri-
nin su yolu mecrâsına idhâl ve ilhâk olunduğunu müşâhede eylediklerinden son-
ra mârrü’z-zikr bir masura suyun buçuk masurasın cânib-i vakfa hakk-ı mecrâ 
ve mürûr için ibkā edip ve buçuk masurasını mûmâ-ileyh Mustafa Ağa murâd 
eylediği mahalden ifrâz edip mârrü’z-zikr menziline icrâya izin ve icâzetlerini 
mevlânâ-yı mezbûr mahallinde ketb ü tahrîr ba‘dehû gelip meclis-i şer‘a vukū‘u 
üzre ihbâr ve takrîr eylemeğin mâ hüve’l-vâki‘ alâ vukū‘ihî bi’t-taleb ketb ve 
terkīm olundu. 
Tahrîren fi’l-yevmi’s-sâlis ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Umdetü’l-meşâyihi’l-izâm eş-Şeyh Mehmed Efendi el-vâ‘iz fî 
Ayasofya-i kebîr, Fahrü’l-müderrisîni’l-kirâm Veli Efendi b. Nasuh Efendi, Fahrü’l-
hutebâ Ahmed Efendi b. Sinan, Süleyman Efendi el-İmâm, Fahrü’l-müderrisîn 
Abdullah Efendi, es-Seyyid Ömer Çelebi b. es-Seyyid Hüseyin el-Müezzin, Meh-
med b. Ahmed imâm-ı Mesih Paşa, Mehmed Ağa b. Hasan bölük sekizinci, Bâli 
Çavuş b. Abdullah, Ali Çelebi b. Hüseyin el-Kâtib, Mustafa Çelebi b. Ali, Ali Halîfe 
el-Kâtib, Halil b. Ahmed, Yusuf b. Abdullah, Hasan Çelebi b. Şâtır, Şaban b. Ah-
med er-Râcil ve gayruhüm mine’l-huzzâr

142 [27b-2] Koçi Bey b. Yakub’un tasarrufundaki tarlayı Ali 
b. Kasım ve Laska v. Manol’e devrettiği
Vilâyet-i Rumeli’nde Avlonya sancağında Premedi kazâsına tâbi‘ Kurteş nâm karye 
sükkânından Koçi Bey b. Yakub meclis-i şer‘-i şerîf-i lâzımü’t-tevkīr ve’t-teşrîfde 
işbu râfi‘ayi’l-kitâb Ali b. Kasım ve Laska v. Manol muvâcehelerinde bi’t-tav‘i’s-sâf 
ikrâr ve i‘tirâf ve takrîr-i kelâm edip karye-i mezbûre sınırı ve hudûdu dâhilinde 
vâki‘ iki tarafdan müşteriyân-ı mezbûrân tarlaları ve iki tarafdan tarîk-i âm ile 
mahdûd bir dip ceviz ağacını hâvî olup tahmînen ( ) keyl tohum isti‘âb eden tarla-
mın hakk-ı tasarrufunu sâhib-i arz ma‘rifetiyle mezbûrân Ali ve Laska’ya iştirâk-i 
seviy tarîki üzre üç bin beş yüz ceyyid ve cedîd râyic fi’l-vakt akçeye ferâğ ve 
tefvîz edip onlar dahi ber vech-i muharrer tefevvuz ve kabûl eylediklerinden son-
ra mukābele-i ferâğ ve tefvîzde olan üç bin beş yüz mezbûrü’n-na‘t akçeyi yedle-
rinden bi’t-tamâm ve’l-kemâl ahz u kabz eylediğimden sonra mârrü’z-zikr tarlayı 
mahallinde tesellüm ve tasarrufa merkūmân Ali ile Laska’yı taslît eyledim, ba‘de’l-
yevm tarla-yı mahdûd mülk-i müfavvazıdır ve hakk-ı sahîh ve sarîhleridir emsâli 
tasarrufu gibi mutasarrıf olsunlar dedikde mukırr-ı mezbûru ikrâr-ı muharrer ve 
meşrûhunda el-mukarru lehümâ bi’l-muvâcehe tasdîk ve bi’l-müşâfehe tahkīk ey-
lemeğin işbu hurûf mâ vaka‘a bi’t-taleb ketb ve terkīm olundu.
Tahrîren fi’l-yevmi’s-sâdis ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Fahrü’l-akrân Durmuş Bey b. Yakub, İbrahim Beşe b. Sinan, Musta-
fa Çavuş b. Mehmed Bey, Ali Beşe b. Mustafa, Hüseyin Çelebi b. Ali, Baba Süley-
man b. Turgud ve gayruhüm mine’l-hâzırîn 

143 [28a-1] Ahmed Efendi b. Yahya Efendi ile komşusu 
Ahmed Halîfe’nin evlerine yaptıkları ilâvelerin zararı konusunda 
birbirlerinden şikâyetçi olmaları üzerine keşif yapıldığı ve şikâyet 
konusu olan yapıların kaldırılmasına dair 
Husûs-ı âti’l-beyânın mahallinde keşf ve tahrîr olunması iltimâs olunmağın savb-ı 
şer‘den mevlânâ Hidâyetullah Efendi ve hâssa mi‘mârlardan fahrü’l-eşbâh Üstâd 
Mustafa b. Abdülmennân irsâl olunup onlar dahi zeyl-i kitâbda mas tû rü’l-esâmî 
olan müslimîn ile medîne-i Ebâ Eyyûb-i Ensârî -aleyhi rahmetü Rabbühü’l-Bârî-
de merhûm Zal Mahmud Paşa Câmi‘-i şerîfi kurbunda vâki‘ sâbıkan Yenişehir 
kadısı olan umdetü ulemâ’i’l-izâm zübdetü fuzalâ’i’l-kirâm Ahmed Efendi b. el-
merhûm el-mağfûr -ed-dâric ilâ medârici rahmeti Rabbihi’l-Gafûr- Yahya Efen-
di hazretlerinin menziline varılıp akd-i meclis eylediklerinde müşârün-ileyh Ah-
med Efendi meclis-i mezbûrda câr-ı mülâsıkı olup ebnâ-i sipâhiyândan silahdârân 
zümresinin bi’l-fi‘l kâtibi olan bâ‘isü’l-kitâb fahr-i erbâbü’t-tahrîr ve’l-kalem zahr-ı 
ashâbü’t-takrîr ve’r-rakam Ahmed Halîfe mahzarında üzerine da‘vâ ve takrîr-i 
kelâm edip mûmâ-ileyh Ahmed Halîfe hâlen sâkin olduğu menzil dâhilinde mü-
ceddeden fevkānî bir oda binâ ve ihdâs etmişdir, zikr olunan odanın benim sâkin 
olduğum menzilimin içeri ve taşrasına havâle-i külliyyesi olduğundan mâ‘adâ 
menzilimin içerisinde vâki‘ merhûme ( ) Hâtun vakfından olup icâre-i mu‘accele 
ve yevmî bir akçe ücret-i müeccele ile tasarrufumda olup menzilime ilhâk ey-
lediğim bir bâb tahtânî odanın saçakların kat‘ edip saçağı altında müceddeden 
bir matbah binâ ve ihdâs eylemişdir, keyfiyyet-i hâl merkūm Ahmed Halîfe’den 
suâl olunup takrîri tahrîr olunması matlûbumdur dedikde gıbbe’s-suâl ve akībe’l-
istintâk merkūm Ahmed Halîfe dahi feth-i makāl edip müşârün-ileyh Ahmed 
Efendi dahi benim mülk menzilimin taş duvarı içine bir kebîr küp vaz‘ eyledik-
den mâ‘adâ duvarıma muttasıl müceddeden bir köşk binâ ve ihdâs edip benim 
mülk taş duvarıma mismâr kakmak ile ziyâde zarar etmişdir üzerine varılıp keşf 
ve tahrîr olunması matlûbumdur dedikde mi‘mâr-ı mezbûr ve ebniye ve sukūf 
ahvâline küllî şu‘ûru ve vukūfu olan bî-garaz müslimîn ile mahall-i mezbûra va-
rıp mu‘âyene ve müşâhede eylediklerinde fi’l-hakīka merkūm Ahmed Halîfe’nin 
müceddeden binâ ve ihdâs eylediği köşkün havâlesini kestane tahtasıyla def ‘ ve 
zikr olunan odayı dahi vaz‘-ı kadîmden adem-i tecâvüzü üzre tenbîh eyledikden 
sonra müşârün-ileyh Ahmed Efendi hazretlerinin dahi ihdâs eylediği köşkün za-
rarını def ‘ ve mezbûr Ahmed Halîfe’nin duvarı içine vaz‘ eylediği su küpünü def ‘ 
etmek üzre her birine tenbîh eylemeğin mevlânâ-yı mezbûr vâki‘ hâli mahallin-
de tahrîr ba‘dehû gelip meclis-i şer‘de alâ vukū‘ihî ihbâr etmeğin mâ hüve’l-vâki‘ 
gıbbe’t-taleb ketb ve imlâ olundu. 
Hurrire fi’l-ışrîn min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Fahrü’l-akrân Hasan Çelebi b. Hüseyin el-Cündî, Zahrü’l-eşbâh 
Sâ‘atçizâde Mehmed Çelebi er-Râcil, Şaban Halîfe b. Kenan el-Mütevellî, Meh-
med Çelebi b. Veli, Mehmed Beşe b. Yusuf, el-Hâc Ahmed Beşe Çukadâr, İbra-
him Çelebi b. Mustafa el-Muhzır, Fahrü’l-akrân Veli Bey el-Cündî ve gayruhüm 
mine’l-huzzâr

144 [28a-2] Dimo v. Andriye’nin Manko v. ( ) zimmetindeki alacağının 
bir kısmına Yorgi v. Nikola’nın kefil olduğu
Çoban tâifesinden bâ‘isü’l-kitâb Dimo v. Andriye nâm zimmî meclis-i şer‘-i hatîr-i 
lâzımü’t-tevkīrde kazâ-i Havâss-ı Aliyye müzâfâtından Büyükçekmece nâhiyesine 
tâbi‘ Sürgün nâm karyeden işbu hâzır bi’l-meclis Yorgi v. Nikola nâm zimmîyi 
ihzâr [ve] muvâcehesinde üzerine da‘vâ ve takrîr-i kelâm edip bundan [akdem] 
gāib ani’l-meclis Manko v. ( ) nâm zimmî zimmetinde deyn-i şer‘îden olan on bin 
üç yüz akçenin iki bin beş yüz akçesine mezbûr Yorgi emr-i kabûlü hâvî kefâlet 
ile kefîl olmuşdu suâl olunup takrîr-i tahrîr ve bi-hasebi’ş-şer‘ icrâ-yı hak olunma-
sı matlûbumdur dedikde gıbbe’s-suâl ve akībe’l-istintâk mezbûr Yorgi cevâbında 
fi’l-hakīka merkūm Manko zimmetinde olan on bin üç yüz akçenin iki bin beş 
yüz akçesine vech-i mübeyyen üzre emr-i kabûlü hâvî kefâlet ile kefîl olduğunu 
mukır ve mu‘terif olmağın mâ hüve’l-vâki‘ gıbbe’l-ibtigā sebt ve imlâ olunup men 
lehü’t-taleb yedine vaz‘ olundu.
Hurrire fi’l-yevmi’r-râbi‘ min şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Baba 
Süleyman b. Turgud, Musa b. Mehmed ve gayruhüm mine’l-huzzâr

145 [28b-1] Kanile v. Yani’nin Yani v. Dimitri’ye bostan yeri ile dut 
ağaçlarını sattığı ve iki tarlanın tasarruf hakkını devrettiği
Vilâyet-i Rumeli’nde Mora sancağında Kalavrita kazâsına tâbi‘ Necros? nâm kar-
ye sâkinlerinden Kanile v. Yani nâm zimmî meclis-i şer‘-i hatîr-i lâzımü’t-tevkīrde 
işbu hâmil-i hâze’l-kitâb Yani v. Dimitri muvâcehesinde bi-tav‘ihî ikrâr ve takrîr-i 
kelâm edip akd-i âtî sudûruna değin silk-i mülkümde münselik olan emlâkden 
karye-i mezbûre kurbunda vâki‘ bir tarafı Dimitri v. Marmara bostanı ve bir ta-
rafı Yani v. Şitoki bostanı ve bir tarafdan Anaştaş v. ( ) bostanı ve tarîk-i âm ile 
mahdûd bir kıt‘a bostan yerini ve mevâzi‘-i müteferrikada vâki‘ yedi dip dut 
eşcârını merkūm Yani’ye sekiz yüz cedîd ve ceyyid râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip zikr olunan mebî‘leri mahallinde 
kabza müşterî-i merkūmu taslît eylediğimden sonra yine karye-i mezbûre sınırı 
dâhilinde Paskal nâm mevzi‘de vâki‘ bir tarafdan Minho v. ( ) tarlasına ve bir ta-
rafdan Yani v. Dimitri tarlasına ve bir tarafdan Kondi v. Yorgi tarlasına ve bir ta-
rafdan vâdiye müntehî bir kıt‘a tarla ve yine harman altında vâki‘ bir tarafı Di-
mitri v. ( ) bağı ve bir tarafı İstemad v. ( ) bağı ve bir tarafı Petro [v.] Kozi tarla-
sı ve bir tarafı Kiryazi v. ( ) bostanı ile mahdûd bir kıt‘a tarla tahmînen sekiz keyl 
tohum isti‘âb eder iki kıt‘a tarlanın hakk-ı tasarrufunu sâhib-i ar[z] ma‘rifetiyle 
merkūm Yani’ye bin dört yüz kırk nakd-i mezbûrü’n-na‘t akçeye tefvîz ve ol dahi 
vech-i mübeyyen üzre tefevvuz ve kabûl ettikden sonra mukābele-i tefvîzde olan 
meblağ-ı mersûmu mezkûr Yani yedinden bi’t-tamâm ve’l-kemâl ahz u kabz ey-
ledim ba‘de’l-yevm zikr olunan iki kıt‘a tarla mersûmundur sâir emsâli tasarru-
fu gibi mutasarrıf olsun dedikde mukırr-ı mezbûrun vech-i mübeyyen üzre cârî 
olan ikrâr ve takr[îr]ini el-mukarru lehü’l-mezbûr Yani bi’l-muvâcehe tasdîk edi-
cek mâ hüve’l-vâki‘ bi’t-taleb ketb olundu. 
Hurrire fi’l-yevmi’r-râbi‘ ve’l-ışrîn şehri Rebî‘ilâhir min şühûri sene erba‘a ve 
hamsîn ve elf.
Şuhûdü’l-hâl: Mustafa Beşe b. Abdullah bostancı, Mustafa Beşe b. Mehmed el-
Muhtesib, Ali Beşe b. Mustafa el-Muhzır, Hasan Çelebi b. Ali, Marina v. Minho, 
Dimitri [v.] Andriye, İspilyot [v.] İstemad, Yorgi [v.] Apostol, Todori [v.] İstemad 
ve gayruhüm mine’l-huzzâr 









146 [28b-2] Cuma b. Mehmed’in zevcesi Sâliha bt. Abdullah’ı mehir ve 
iddet nafakasını vererek üç talâk ile boşadığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından İd-
risköşkü mahallesinde sâkin işbu râfi‘ü’l-kitâb Cuma b. Mehmed nâm kimes-
ne meclis-i şer‘-i hatîr-i lâzımü’t-tevkīrde zevcesi olan Sâliha bt. Abdullah nâm 
hâtunu ihzâr ve mahzarında takrîr-i kelâm edip mezbûrenin mehr-i müeccelin-
den zimmetimde olan üç yüz akçesini ve yüz elli akçe nafaka-i iddetini mezkûre 
Sâliha Hâtun’a verip talâk-ı selâse ile mezbûreyi tatlîk eyledim ve birbirimiz ile 
zevciyyete müte‘allik da‘vâ ve nizâ‘ımız kalmadı deyicek mezbûr Sâliha Hâtun 
dahi zikr olunan meblağı ahz u kabz ettim ve mezbûr Cuma ile benim dahi 
vechen mine’l-vücûh da‘vâ ve nizâ‘ım yokdur şöyle ki ba‘de’l-yevm zevciyyeti-
me müte‘allik asâleten [ve] vekâleten da‘vâ sudûr ederse lede’l-hükkâmi’l-kirâm 
mesmû‘a olmaya dedikde tarafeynin kelimâtı bi’t-taleb ketb ve terkīm olundu.
Hurrire fi’l-yevmi’s-sâbi‘ ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Ali Beşe b. Mustafa ve Mustafa b. Mehmed, Süleyman b. Turgud, 
Süleyman Çelebi b. Ali, Musa b. Mehmed ve gayruhüm mine’l-huzzâr

147 [28b-3] Nikola v. Angeli’nin İstemad’ın çocukları Kosta, Yando, 
Dimitri ve Petro’ya menzilini sattığı ve tasarrufundaki on 
tarlasını devrettiği
Vilâyet-i Rumeli’nde Mora sancağında Kartine kazâsına tâbi‘ Vardariçe nâm 
karye sâkinlerinden Nikola v. Angeli meclis-i şer‘de işbu ashâbü’l-kitâb Kosta 
ve Yando ve Dimitri ve Petro evlâd-ı İstemad muvâcehelerinde bi-tav‘ihî ikrâr 
ve takrîr-i kelâm edip akd-i âtî sudûruna değin silk-i mülkümde münselik olan 
emlâkden karye-i mezbûrede vâki‘ bir tarafdan Anastas v.  Yorgi mülküne ve 
bir tarafdan İbrahim b. Mehmed mülküne ve bir tarafdan Yani [v.] Rafet mül-
küne ve bir tarafdan tarîk-i âma müntehî bir bâb beyt-i ulvîyi ve mahzeni ve 
bostan yerini ve havluyu müştemil mülk menzilimi ve yine karye-i mezbûre 
bağları dâhilinde vâki‘ bir tarafdan İbrahim b. Mehmed bağına ve bir tarafdan 
Behram b. Kasım mülküne ve bir tarafdan Todori bağına ve bir tarafdan tarîk-i 
âma müntehî bir kıt‘a bağ ve yine bir tarafdan Papa Panayot bağına ve bir taraf-
dan Todi bağına ve iki tarafdan tarîk-i âma müntehî bir kıt‘a bağ ki tahmînen 
altı çapalık iki kıt‘a mülk bağımı cümle tevâbi‘ ve levâhıkı ile bi-safkatin 
vâhidetin ale’l-iştirâki’s-seviy mezkûrûn Kosta ve Yando ve Dimitri ve Petro’ya 
iki bin cedîd ve ceyyid râyic fi’l-vakt akçeye bey‘-i bâtt-ı sahîh-i şer‘î ile bey‘ 
ve teslîm ve ol dahi vech-i mübeyyen üzre iştirâ ve tesellüm ettikden sonra se-
meni olan meblağ-ı mezbûrü’n-na‘t akçeyi merkūmûn yedlerinden bi’t-tamâm 
ve’l-kemâl ahz u kabz edip zikr olunan mebî‘leri mahallinde kabza müşteriyûn-ı 
merkūmûnu [29a] taslît ettiğinden sonra yine karye-i mezbûre sınırı dâhilinde 
mevâzi‘-i müteferrikada vâki‘ inde ahâliyi’d-diyâr her biri ma‘lûmü’l-hudûd ve’l-
mikdâr tahmînen iki müd tohum isti‘âb eder on kıt‘a tarlanın dahi [hakk-ı] ta-
sarrufunu sâhib-i arz ma‘rifetiyle merkūmûna tefvîz ve onlar dahi ale’l-iştirâki’s-
seviy tefevvuz ve kabûl ettiklerinden sonra mukābele-i tefvîzde olan bin nakd-i 
mezbûrü’n-na‘t akçeyi mezbûrûn Kosta ve Yando ve Dimitri ve Petro yedlerin-
den bi’t-tamâm ve’l-kemâl ahz u kabz edip mârrü’z-zikr on kıt‘a tarlayı mahal-
linde kabz ve tasarrufa mezkûrûnu taslît eyledim, ba‘de’l-yevm zikr olunan tar-
lalar ale’l-iştirâki’s-seviy mersûmûnun[dur] sâir emsâli tasarrufu gibi mutasar-
rıf olsunlar dedikde mukırr-ı mezbûrun vech-i mübeyyen üzre cârî olan ikrâr ve 
takrîrini el-mukarru lehü’l-merkūmûn bi’l-muvâcehe tasdîk edicek mâ hüve’l-
vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Rebî‘ilâhir li sene erba‘a ve hamsîn ve elf.
Şuhûdü’l-hâl: Sinan b. Sadân, Ali b. Abdullah, Receb b. Abdullah, Ali Beşe b. Mus-
tafa, Musa b. Mehmed, Hamza Beşe b. Ali er-Râcil ve gayruhüm mine’l-huzzâr

148 [29a-1, Arapça] Dimo v. Avyoro’nun Andriye v. Todori’nin vârisi 
olduğunun şahitler vasıtasıyla tespit edildiği
Vilâyet-i Rumeli’nde Gerbeniş kazâsı tevâbi‘inden Şâle karyesinden Dimo v. Av-
yoro ve Yani v. İstemadi ve Andriye v. Todori nâm zimmîler tağyîr ve tahrîfden ko-
runmuş olan meclis-i şer‘-i şerîf ve mahfil-i dîn-i münîfde Dimo nâm zimmîden 
sâdıra olan da‘vâ-yı sahîha-i şer‘iyye akabinde Havâss-ı Aliyye nevâhîsinden 
Terkos nâhiyesi tevâbi‘inden Cebeci karyesinde vâki‘ beytülmâl emîni olan Ha-
lil b. Mahmud nâm cündî mahzarında müdde‘î-i mezbûr Dimo’nun bundan ak-
dem mezbûre Şâle nâm karyede sâkin olup elân Cebeci nâm karyede hâlik olan 
Andriye’nin usûbet-i nesebiyye cihetinden sulbî oğlu ve vârisi olup babasının 
ismi Yani ve dedesinin ismi Nikola’dır ve verâseti ona ve müdde‘î-i mezbûrun 
annesi olan zevcesi Mariya bt. Lervede’ye ve müdde‘î-i mezbûrdan başka gāibûn 
ani’l-meclis olan evlâdı Yorgi ve Yani ve Kanko ve İstemad’a münhasıradır ve 
maskat-ı re’sleri karye-i mezbûre Şâle’dir vârisleri bunlardan ibâret olup tere-
keleri için bunların hâricinde başka vâris ve müstahak bilmeyiz deyû şehâdet-i 
sahîha-i şer‘iyye ile şehâdet ettiklerinde ba‘de ri‘âyeti şerâiti’l-kabûl şehâdetleri 
makbûle ve mer‘iyye olmağın müdde‘î-i mezbûrun verâsetine hükm-i sahîh-i 
şer‘î ile hükm olundu.
Cerâ zâlike ve hurrire fi’l-yevmi’s-sâmin ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Ali Beşe b. Mustafa, İbrahim Çelebi b. Mustafa, Baba Süleyman 
b. Turgud, Musa b. Mehmed, Hüseyin Çelebi b. Ali ve gayruhüm mine’l-huzzâr

149 [29a-2] Müteveffa Hasan Şeyyiânî Bey’in Haydar Kethüdâ b. Hasan’a 
sağlığında çiftlik ile üç bağını sattığı, çayır ve tarlalarını devrettiği, 
bedelini Haydar Kethüdâ’ya olan borcu ile takas ettikleri
Vilâyet-i Rumeli’nde Ohri sancağında bey olup bundan akdem mağdûben fevt 
olan Hasan Şeyyiânî Bey’in li ebeveyn karındaşı oğlu işbu hâmilü’l-kitâb Yakub 
Bey b. Hüseyin timarî meclis-i şer‘-i hatîr-i lâzımü’t-tevkīrde Haydar Kethüdâ 
b. Hasan mahzarında üzerine da‘vâ ve takrîr-i kelâm edip müteveffâ-yı mezbûr 
Hasan Şeyyiânî Bey hâl-i hayâtında ve kemâl-i akl-ı sıhhatinde silk-i mülkün-
de münselik olan emlâkinden kazâ-i Florina müzâfâtından Rubinek nâhiyesine 
tâbi‘ Gülenç nâm karyede vâki‘ bir tarafdan Mehmed Çelebi b. Musa tarlasına 
ve bir tarafdan İşpoyo v. Makece demirci mülküne ve iki tarafdan tarîk-i âma 
müntehî muhavvatateyni müştemil olup muhavvata-i dâhiliyye iki bâb tahtânî 
beyti ve üç sofayı ve bir tavuk kümesi ta‘bîr olunur bir sagīr odayı ve havluyu 
ve muhavvata-i hâriciyyesi üç bâb beyt-i süflîyi ve kileri ve on gözlü bir anbarı 
ve samanlığı ve iki ahırı ve bi’r-i mâyı müştemil çiftlik ta‘bîr olunur mülk men-
zilini ve çiftlik-i mezbûr dâhilinde vâki‘ zirâ‘at ve hırâsete müte‘allik cemî‘ âlât 
ve esbâbını ve yine kazâ-i mezbûra tâbi‘ Espança nâm karye bağları dâhilinde 
vâki‘ inde ahâliyi’d-diyâr her biri ma‘lûmü’l-hudûd ve’l-mikdâr tahmînen on 
beş dönüm üç kıt‘a mülk bağını cümle tevâbi‘ ve levâhık ve âmme-i menâfi‘ ve 
merâfıkı ile bi-safkatin vâhidetin bana altmış bin cedîd ve ceyyid râyic fi’l-vakt 
akçeye bey‘-i bâtt-ı sahîh-i şer‘î ile bey‘ ben dahi vech-i mübeyyen üzre iştirâ 
eylediğimden sonra yine karye-i mezbûre sınırı dâhilinde vâki‘ lede’l-ahâlî ve’l-
cîrân ma‘lûmü’l-hudûd tahmînen otuz dönüm bir kıt‘a çayırını ve mevâzi‘-i 
adîdede vâki‘ tahmînen (  ) tohum isti‘âb eder (  ) kıt‘a tarlanın hakk-ı tasarru-
funu dahi sâhib-i arz ma‘rifetiyle on bin nakd-i mezbûrü’n-na‘t akçeye tefvîz ve 
ben dahi vech-i mübeyyen üzre tefevvuz ve kabûl ettiğimden sonra mukābele-i 
bey‘ ve tefvîzde olan yetmiş bin akçeyi târih-i kitâbdan otuz gün mukaddem 
benim müteveffâ-yı mezbûr Hasan Şeyyiânî zimmetinde olan yetmiş bin akçe 
deynine takās eyledikden sonra merkūm Haydar Bey’i meclis-i şer‘de hüccet-i 
şer‘iyye ihrâcı için ikrâra vekîl eyleyip ve ol dahi vekâlet-i mezbûreyi kabûl 
eylemişken hâlen bana hüccet-i şer‘iyye vermeden imtinâ‘ eder, suâl olunup 
hüccet-i şer‘iyye alıverilmek matlûbumdur dedikde gıbbe’s-suâl merkūm Hay-
dar Kethüdâ müdde‘î-i mezbûr Yakub Bey’in cümle müdde‘âsını inkârıyla cevâb 
vericek müdde‘î-i mezbûrun sıdk-ı makālini mübeyyine beyyine taleb olunduk-
da udûl-i müslimînden karye-i mezbûrede sâkin Koca Bey b. Yakub et-Timarî 
ve Mustafa Bey b. Ali et-Timarî li ecli’ş-şehâde meclis-i şer‘a hâzırân olup fi’l-
vâki‘ müteveffâ-yı mezbûr Hasan Şeyyiânî Bey hâl-i hayâtında ve kemâl-i sıhha-
tinde bizim huzûrumuzda mârrü’z-zikr mülk menzilini ve üç kıt‘a bağlarını alt-
mış bin akçeye bey‘-i bâtt-ı sahîh-i şer‘î ile bey‘ ve teslîm ve mezbûr Yakub Bey 
dahi iştirâ ve tesellüm eyledikden sonra yine karye-i mezbûre  Gülenç sınırında 
vâki‘ lede’l-ahâlî ve’l-cîrân ma‘lûmü’l-hudûd tahmînen otuz dönüm bir kıt‘a ça-
yırını ve [29b] mevâzi‘-i adîde[de] vâki‘ tahmînen ( ) tohum isti‘âb eder ( ) kıt‘a 
tarlanın hakk-ı tasarrufun dahi sâhib-i arz ma‘rifetiyle müdde‘î-i mezbûr Yakub 
Bey’e tefvîz ve ol dahi vech-i mübeyyen üzre tefevvuz ve kabûl eyledikden son-
ra mukābele-i bey‘ ve tefvîzde olan yetmiş bin akçeyi târih-i kitâbdan otuz gün 
mukaddem müteveffâ-yı mezbûr Hasan Şeyyiânî Bey müdde‘î-i mezbûra zim-
metinde mütekarrir olan yetmiş bin akçe deynine takās edip ol dahi mukāssa ve 
kabûl eyledikden sonra merkūm Haydar Kethüdâ’yı hâkimü’ş-şer‘ huzûrunda 
bey‘ ve tefvîz-i mezbûru ikrâra tevkîl edip ol dahi vekâlet-i mezbûreyi kabûl 
eyledi, biz bu husûsa şâhidleriz ve şehâdet dahi ederiz deyû her biri müdde‘î-i 
mezbûrun müdde‘âsına mutâbık şehâdet-i şer‘iyye eylediklerinde gıbbe’t-ta‘dîl 
ve’t-tezkiyye şehâdetleri hayyiz-i kabûlde vâkı‘a olmağın işbu hurûf ketb ve 
terkīm ve li ecli’t-temessük yed-i tâlibe def ‘ olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Eyüb Bey b. Receb el-Bevvâbü’s-sultânî, Fahrü’l-eşbâh Mehmed 
Çavuş b. Abdülmennân, İbrahim Bey b. Pervâne, Aydın b. İbrahim, Mustafa 
Beşe b. Mehmed, Ali Beşe b. Mustafa ve gayruhüm mine’l-huzzâr

150 [29b-1] Yorgaki v. Dimitraki’nin Yani v. İstemad ile Zafir v. Panayot’a 
menzil ile iki bağdaki hisselerini sattığı
Mahmiye-i İstanbul hısnı ebvâbından Kumkapısı dâhilinde Çadırcı Ahmed ma-
hallesinde sâkin Yorgaki v. Dimitraki nâm zimmî meclis-i şer‘-i hatîr-i lâzımü’t-
tevkīrde işbu hâmileyi’l-kitâb Yani v. İstemad ve Zafir v. Panayot muvâcehesinde 
bi-tav‘ihî ikrâr ve takrîr-i kelâm edip Havâss-ı Aliyye kazâsı müzâfâtından Kü-
çükçekmece nâhiyesine tâbi‘ Ayastefanos nâm karyede vâki‘ bir tarafdan Hristo v. 
Paskal mülküne ve bir tarafdan babamız oğlu Hristodulo mülküne ve bir tarafdan 
Hriskolo mülküne ve bir tarafdan tarîk-i âma müntehî fevkānî ve tahtânî büyût-ı 
adîdeyi ve ahırı ve mahzeni ve şırahâneyi ve eşcâr-ı müsmire ve gayr-ı müsmire 
hadîkayı müştemil mülk-i mevrûsum olan menzilden ve yine karye-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd olup mülk-i mevrûsum olan iki kıt‘a 
bağdan hisse-i şer‘iyye-i şâyi‘amıdoksan beş kıt‘a riyâlî guruşa bey‘-i bâtt-ı sahîh-i şer‘î ile bey‘ ve teslîm ve on-
lar dahi ale’l-iştirâk iştirâ ve tesellüm eylediklerinden sonra semeni olan meblağ-ı 
mersûm doksan beş kıt‘a riyâlî guruşu merkūmân Yani ve Zafir yedlerinden bi’t-
tamâm ve’l-kemâl ahz u kabz eyledim ba‘de’l-yevm zikr olunan menzil ve bağdan 
hisse-i şer‘iyye-i şâyi‘am ale’l-iştirâki’s-seviy merkūmân Yani ve Zafir’in mülk-i 
müşterâ-yı sarîhleridir dedikden sonra yine karye-i mezbûre sınırı dâhilinde vâki‘ 
lede’l-ahâlî ma‘lûmü’l-hudûd iki kıt‘a tarladan dahi hisse-i şer‘iyye-i şâyi‘amın 
hakk-ı tasarrufunu sâhib-i arz ma‘rifetiyle ale’l-iştirâk tefevvuz ve kabûl ettikden 
sonra mukābele-i tefvîzde olan beş kıt‘a riyâlî guruşu merkūmân Yani ve Zafir 
yedlerinden tamâmen ahz u kabz eyledim min ba‘d mârrü’z-zikr iki kıt‘a tarla-
da olan hisse-i şer‘iyye-i şâyi‘am merkūmânındır, sâir emsâli tasarrufu gibi mu-
tasarrıf olsunlar dedikde mukırr-ı mezbûr Yorgaki’nin vech-i mübeyyen üzre cârî 
ve sâdır olan ikrâr ve takrîrini el-mukarru lehüma’l-mezbûrân Yani ve Zafir bi’l-
muvâcehe tasdîk edicek mâ hüve’l-vâki‘ bi’t-taleb ketb olundu. 
Hurrire fi’l-yevmi’s-sâdis ve’l-ışrîn min şehri Rebî‘ilâhir li sene erba‘a ve hamsîn 
ve elf.
Şuhûdü’l-hâl: Fahrü’l-kuzât Ali Efendi, Mustafa Beşe el-Muhtesib, Ali Beşe el-
Muhzır, muharriru’l-hurûf Hidâyetullah, Nikola [v.] Şigalo?, Panayot v. Polihro-
ni, Kosta v. Harito, Polihroni v. Nikola, Yani v. Dimitri ve gayruhüm

151 [29b-2, Arapça] Armağan v. Paros’un Dimoroşo v. Yani’ye borcu 
olduğunu ikrar ettiği
Rumeli Vilayeti’nde Yenişehir kazâsı müzâfâtından Fener nâhiyesi tevâbi‘inden 
Ulaş karyesinde sâkin olan Armağan v. Paros nâm zimmî meclis-i şer‘-i şerîfde 
-Allahü te‘âlâ tağyîr ve tahrîfden korusun- üzerinde ve zimmetinde hâmil-i hâze’l-
kitâb Dimoroşo v. Yani nâm zimmîye karz-ı şer‘îden kadri ve nisâbı yüz yirmi 
bin dirhem fıddî cedîd ve ceyyid râyic fi’l-vakt akçe deyn-i lâzımü’l-edâ ve hakk-ı 
vâcibü’l-kazâ deyni olduğunu ikrâr-ı sahîh-i şer‘î ve i‘tirâf-ı sarîh-i mer‘î ile ikrâr 
ve i‘tirâf ettikde dâyin-i mezbûr kıbelinden dahi vicâhen ve şifâhen tasdîk olun-
mağın [kayd olundu].
Cerâ zâlike ve hurrire fi’l-yevmi’s-sâmin ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, İbrahim Çelebi b. Mustafa 
el-Muhzır, Ali Beşe b. Mustafa el-Muhzır, Hüseyin Çelebi b. Ali, Bayram Dede b. 
Mehmed, Lambo v. Yani, Panayot v. Pergo ve gayruhüm mine’l-huzzâr









152 [29b-3] Fıtık hastası olan Siyâmi b. Ali’nin Zogro v. Yani 
tarafından tedavi edileceği
Mahrûse-i İstanbul’da Uzunçarşı’da sâkin harrâd tâifesinden Siyâmi b. Ali nâm ki-
mesne meclis-i şer‘-i kavîm-i vâcibü’t-tekrîmde medîne-i Ebâ Eyyûb-i Ensârî’de 
sâkin işbu râfi‘ü’l-vesîka Zogro v. Yani nâm zimmî tabîb muvâcehesinde bi’t-
tav‘i’s-sâf ikrâr ve takrîr-i kelâm edip hâlen mübtelâ olduğum maraz-ı fıtığa ba‘zı 
eczâ-i hâdde-i nâfi‘a ile kat‘ ve iltiyâma ve mu‘âlece ve müdâvâya tabîb-i mezbûr 
Zogro’yadi eğer hîn-i mu‘âlecede tabîb-i mezbûrun yedinde fevt olursam veresemden ve 
sâir efrâd-ı âferîdeden bir ferd tabîb-i mezbûr-ı zimmîden dem ve diyetim ta-
leb edip rencîde eylemeye dedikde mukırr-ı mezbûr vech-i mübeyyen üzre olan 
ikrâr ve meşrûhunu el-mukarru lehü’l-merkūm Zogro bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olundu. 
Hurrire fi’l-yevmi’s-sâmin ve’l-ışrîn li sene 1054.
Şuhûdü’l-hâl: Şaban Halîfe b. Kenan, Receb Efendi b. Abdi, el-Hâc Ahmed Beşe 
Çukadâr, Ali b. Mustafa, Mustafa Beşe b. Mehmed

153 [30a-1] Yani v. Yorgi’nin tasarrufundaki tarlayı Panayot 
v. İstadi’ye devrettiği
Vilâyet-i Rumeli’nde Mora sancağında Kartine kazâsına tâbi‘ Solaman nâm kar-
ye sâkinlerinden Yani v. Yorgi nâm zimmî meclis-i şer‘-i hatîr-i lâzımü’t-tevkīrde 
işbu sâhibü’l-kitâb Panayot v. İstadi nâm zimmî muvâcehesinde bi’t-tav‘i’s-sâf 
ikrâr ve takrîr-i kelâm edip akd-i âtî sudûruna değin yedimde ve taht-ı tasarru-
fumda olan tarlalarımdan Soğuksu nâm mevzi‘de bir tarafdan Senadinos v. Dimit-
ri tarlasına ve bir tarafdan Yani v. Dimo tarlasına ve bir tarafdan İstadi v. Yani tar-
lasına ve bir tarafdan Nikola v. Patek tarlasına müntehî olup tahmînen on beş keyl 
tohum isti‘âb eder bir kıt‘a tarlamın hakk-ı tasarrufunu sâhib-i arz ma‘rifetiyle 
mezbûr Panayot’a on beş kıt‘a riyâlî guruşa ferâğ ve tefvîz ve ol dahi ber vech-i 
muharrer tefevvuz ve kabûl eyledikden sonra mukābele-i tefvîz olan on beş kıt‘a 
mezbûrü’n-na‘t guruşu yedinden bi’t-tamâm ve’l-kemâl ahz u kabz edip mârrü’z-
zikr tarlayı mahallinde tasarrufa mezbûr Panayot’u taslît eyledim ba‘de’l-yevm 
tarla-yı mahdûd mülk-i müfavvazı ve hakk-ı sahîh ve sarîhidir sâir mutasarrıfları 
gibi mutasarrıf olsun dedikde mukırr-ı mezbûru ikrâr-ı muharrer ve meşrûhunda 
el-mukarru lehü’l-mezbûr vicâhen tasdîk ve şifâhen tahkīk edicek mâ hüve’l-vâki‘ 
gıbbe’t-taleb ketb ü tahrîr olundu.Tahrîren fî selhi şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: Yorgi v. Sofyanos, Nikola v. Yorgi, Yorgi v. Senadinos, Dimo v. İs-
temad, Panayot v. Verakine, İstirati v. Senadinos, Andresi v. Yorgi ve gayruhüm 
mine’l-huzzâr 

154 [30a-2]  Bayram b. Abdullah’ın bağını Monoso v. Petro’ya sattığı
Vilâyet-i Rumeli’nde Mora sancağında Mizistre kazâsına tâbi‘ Lonkank nâm karye 
sâkinlerinden Bayram b. Abdullah nâm kimesne meclis-i şer‘-i hatîr-i lâzımü’t-
tevkīrde yine karye-i mezbûrede işbu sâhibü’l-kitâb Monoso v. Petro nâm zimmî 
muvâcehesinde bi’t-tav‘i’s-sâf ikrâr ve takrîr-i kelâm edip akd-i âtî sudûruna de-
ğin silk-i mülkümde münselik olan karye-i mezbûre kurbunda Belıgrıf? nâm 
mevzi‘de vâki‘ bir tarafdan Mehmed Beşe b. Abdullah bağına ve bir tarafdan Pana-
yot bağına ve iki tarafdan vâdiye müntehî bir mikdâr arz-ı hâliyeyi hâvî tahmînen 
beş çapalık bir kıt‘a mülk bağımı cümle tevâbi‘ ve levâhık ve âmme-i menâfi‘ ve 
merâfıkı ile merkūm Monoso’ya iki bin cedîd ve ceyyid râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahallinde kabza 
müşterî-i merkūmu taslît eyledim ba‘de’l-yevm zikr olunan bir kıt‘a bağı merkūm 
Monoso’nun mülk-i müşterâ-yı sarîhidir keyfe mâ yeşâ’ ve hasbe mâ yürîd muta-
sarrıf olsun dedikde mukırr-ı mezbûrun vech-i mübeyyen üzre cârî ve sâdır olan 
ikrâr ve takrîrini el-mukarru lehü’l-mezbûr Monoso bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ gıbbe’l-ibtigā ketb ve terkīm olundu.
Hurrire fi’l-yevmi’s-sâmin ve’l-ışrîn min şehri Rebî‘ilâhir li sene erba‘a ve 
hamsîn ve elf.
Şuhûdü’l-hâl: Mustafa Beşe b. Ramazan Teberdâr, Hasan Beşe b. Derviş Teberdâr, 
Hasan b. Ferhad el-Bakkāl, Hüseyin b. Mehmed el-Bakkāl, Mehmed b. Ferhad, 
Mahmud b. Ali, Mustafa Beşe b. Mehmed, Ali b. Mustafa ve gayruhüm mine’l-
huzzâr

155 [30a-3] Niko v. Verana’nın tasarrufundaki tarlayı damadı 
Andriye v. Dedo’ya devrettiği
Vilâyet-i Rumeli’nde Ergirikasrı kazâsına tâbi‘ Pesfoyi? nâm karyede sâkin Niko 
v. Verana nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
dâmâdı Andriye nâm zimmî tarafından ikrâr-ı âti’z-zikri tasdîke vekîl olup bimâ 
hüve nehcü’s-sübût vekâleti şer‘an vekâleti sâbite olan babası Dedo v. Kika nâm 
zimmî muvâcehesinde bi’t-tav‘i’s-sâf ikrâr ve takrîr-i kelâm edip karye-i mezbûre 
sınırında vâki‘ bir tarafı Kino v. Mano ve bir tarafı Yano v. Lazo ve bir tarafı Dimo 
v. Londi nâm zimmîler tarlaları ve taraf-ı âhiri vâdi ile mahdûd olup tahmînen 
iki keyl tohum isti‘âb eder tarlamın hakk-ı tasarrufunu sâhib-i arz ma‘rifetiyle 
dâmâdım mezbûr Andriye’ye iki bin cedîd ve ceyyid râyic fi’l-vakt akçeye tefvîz 
edip ol dahi vech-i muharrer üzre tefevvuz ve kabûl ettikden sonra mukābele-i 
tefvîzde olan meblağ-ı mezbûru yedinden bi’t-tamâm ve’l-kemâl ahz u kabz edip 
zikr[i] sebk eden tarlayı mahallinde tasarrufa mersûm Andriye’yi taslît eyledim 
ba‘de’l-yevm tarla-yı mahdûd-ı mezbûr mülk-i müfavvazıdır sâir emsâli gibi key-
fe mâ yeşâ’ ve yahtâr mutasarrıf olsun dedikde mukırr-ı mezbûrun vech-i muhar-
rer üzre sâdır ve cârî olan ikrâr ve takrîrini vekîl-i mezbûr Dedo vicâhen tasdîk ve 
şifâhen tahkīk etmeğin mâ hüve’l-vâki‘ bi’t-taleb ketb olundu.   
Tahrîren fî selhi Rebî‘ilâhir li sene erba‘a ve hamsîn ve elf. 
Şuhûdü’l-hâl: Dimo v. İstado, İstado v. Yani, Bano v. Şogari, Yani v. Todori, Dimo 
v. Lajo, Vaso v. Dimo ve gayruhüm mine’l-huzzâr

156 [30b-1] Kosta v. Yani’nin menzildeki üçte bir hissesini Todori 
v. Kosta’ya sattığı
Vilâyet-i Rumeli’nde Mizistre kazâsına tâbi‘ Kastenciye nâm karye sâkinlerinden 
Kosta v. Yani nâm zimmî meclis-i şer‘-i hatîr-i lâzımü’t-tevkīrde yine karye-i 
mezbûrede işbu hâmil-i hâze’l-kitâb Todori v. Kosta nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip karye-i mezbûrede vâki‘ bir tarafdan 
İstemad v. Simav mülküne ve bir tarafdan Yorgi v. Palanyo mülküne ve bir taraf-
dan Yani v. Zografo mülküne ve bir tarafdan Nikola v. Lobra mülküne müntehî 
fevkānî beyti ve ahırı ve havluyu müştemil mülk-i mevrûsum olup üç sehim i‘tibâr 
olunan menzilden sülüsân hisse-i şer‘iyye-i şâyi‘amı bi-cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık mezbû[r] Todori’ye otuz yedi buçuk riyâlî 
guruşa bey‘ ve kabz-ı semen edip mezkûru mahallinde kabza müşterî-i merkūmu 
taslît eyledikden sonra semeni olan meblağ-ı mezbûru mukaddemâ merkūm 
Todori’ye zimmetime edâsı lâzım otuz yedi buçuk riyâlî guruş deynime takās eyle-
dim ba‘de’l-yevm menzil-i mahdûd-ı mezkûrdan sülüsân hisse-i şer‘iyye-i şâyi‘ası 
merkūm Todori’nin mülk-i müşterâ-yı sarîhidir keyfe mâ yeşâ’ ve hasbe mâ yürîd 
mutasarrıf olsun dedikde mukırr-ı mezbûrun vech-i mübeyyen üzre cârî ve sâdır 
olan ikrâr ve takrîrini el-mukarru lehü’l-mezbûr Todori bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt ve imlâ ve tahrîr-i 
inşâ olunup men lehü’t-taleb yedine vaz‘ olundu.
Hurrire fî selhi şehri Rebî‘ilâhir li sene erba‘a ve hamsîn ve elf.
Şuhûdü’l-hâl: Hasan b. Hüseyin, Mustafa Beşe b. Mehmed, Baba Süleyman b. 
Turgud, Ali Beşe b. Mustafa, Papalgori v. Papa Yani, Yorgi v. Yani, Todori v. Yani, 
Manol v. Yorgi ve gayruhüm mine’l-huzzâr









157 [30b-2] Todori v. Dimitri ile kardeşi Dimitri’nin menzillerini 
Kosta v. Lambo’ya sattıkları
Vilâyet-i Rumeli’nde Tırhala sancağında Yenişehir kazâsı müzâfâtından Fe-
ner nâhiyesine tâbi‘ Kublaş nâm karye sâkinlerinden olup kendi tarafından 
ve li ebeveyn karındaşı Dimitri nâm zimmî tarafından bey‘-i âti’z-zikri ikrâra 
vekîl olup hasm-ı şer‘î ve câhid mahzarında vekâleti Yani v. Atanaş ve Dimo 
v. Yani şehâdetleriyle şer‘an sâbite olan Todori v. Dimitri meclis-i şer‘-i hatîr-i 
lâzımü’t-tevkīrde işbu hâmilü’l-kitâb Kosta v. Lambo muvâcehesinde asâleten 
[ve] vekâleten ikrâr ve i‘tirâf ve takrîr-i kelâm edip akd-i âtî sudûruna değin 
silk-i mülk-i sahîhimde münselik olup karye-i mezbûrede vâki‘ bir tarafdan 
yine bizim mülk menzilimize ve bir tara[fdan] Andriye v. Yani mülküne ve bir 
tarafdan Aleksi v. Doros ve bir tarafdan Badoş v. Londi çayırına müntehî bir 
bâb fevkānî beyti ve altında ahırı ve iki dip ceviz ağacını hâvî muhavvatayı 
ale’l-iştirâki’s-seviy mutasarrıf olduğumuz mülk menzilimizi cümle tevâbi‘ ve 
levâhıkı ve kâffe-i menâfi‘ ve merâfıkı ile bi-safkatin vâhidetin mezbûr Kosta’ya 
beş bin beş yüz ceyyid ve cedîd râyic fi’l-vakt akçeye bey‘-i bâtt-ı sahîh-i şer‘î 
ile bey‘ ve teslîm ve ol dahi ber vech-i meşrûh iştirâ ve tesellüm eyledikden 
sonra semen-i mezbûr beş bin beş yüz akçeyi bi’t-tamâm ve’l-kemâl yedinden 
bi’l-asâle ve bi’l-vekâle ahz u kabz edip ve mârrü’z-zikr menzil-i mahdûd[u] 
mahallinde ahz u kabza müşterî-i mersûm Kosta’yı taslît eyledim ba‘de’l-yevm 
menzil-i merkūm Kosta’nın mülk-i müşterâ-yı sahîh ve sarîhidir keyfe mâ yeşâ’ 
ve yürîd bilâ-nizâ‘ min karîb ev ba‘îd mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb ü tahrîr olundu.
Hurrire fî selhi Rebî‘ilâhir li sene erba‘a ve hamsîn ve elf.
Şuhûdü’l-hâl: İskarlet v. Dimitri, Franko v. Todori, Aleksi v. Paros, Yorgi v. İskar-
let, Nikola v. Aleksandra, Tanaş v. Ergiri, İsterye v. Papas, Armağan v. Andriye, 
Harto v. Andron, Anayot v. Papa Yorgi ve gayruhüm

158 [30b-3] İstavroz v. Manol’ün zevcesinden miras kalan bağı 
Mustafa Bey b. Kasım’a sattığı
Medîne-i Ebâ Eyyûb el-Ensârî -aleyhi rahmetü Rabbihi’l-Bârî- müzâfâtından 
Avasya nâm karye sâkinlerinden İstavroz v.  Manol meclis-i şer‘-i şerîfde işbu 
râfi‘ü’l-kitâb fahrü’l-emâsil Mustafa Bey b. Kasım el-Mütekā‘id mahzarında bi’t-
tav‘ ve’l-ihtiyâr lâ bi’l-kerh ve’l-icbâr ikrâr ve’l-i‘tirâf edip Sultan Bayezid Hân 
-[aleyhi] rahmetü Rabbihi’l-müste‘ân- hazretlerinin karye-i merkūmede vâki‘ 
arz-ı vakfı üzre gars olunan kürûm ve sınır dâhilinde bir tarafdan Riga v. Dini 
bağı ve bir tarafdan Deli Dimo v. Kodi bağı ve bir tarafdan Dimo v. Nikola bağı 
ve bir tarafdan tasarrufumda olan tarlaya müntehî üç dönüm i‘tibâr olunup be-
her sene vakf-ı mezbûr mütevellîsine yirmi dört akçe mukāta‘a-i mu‘ayyenesi 
olan bağ bundan akdem Yorgi nâm zimmînin mülkü olup mürd olmağın sul-
biye kızı zevcem Safire’ye intikāl edip min gayrı veled mezbûre dahi hâlike ol-
mağın irs-i şer[‘] ile bana intikāl eyle[m]işdi el-hâletü hâzihî bağ-ı mahdûd-ı 
mezbûru bi-cümleti’t-tevâbi‘ ve’l-levâhık ve kâffeti’l-hukūk [31a] ve’l-merâfık 
mezbûr Mustafa Bey’e dört bin üç yüz nakd-i râyic fi’l-vakt fıddî akçeye bey‘-i 
bâtt-ı sahîh-i şer‘î ile bey‘ ve teslîm ve ol dahi iştirâ ve tesellüm eyledikden son-
ra semen-i mezbûr dört bin akçeyi yedinden bi’t-tamâm ve’l-kemâl ahz u kabz 
eyledim ba‘de’l-yevm bağ-ı mahdûd-ı mezbûr merkūm Mustafa Bey’in mülk-i 
müşterâ-yı sahîh ve sarîhidir keyfe mâ yeşâ’ ve hasbe mâ yahtâr bilâ-nizâ‘ min 
karîb ev ba‘îd mutasarrıf olsun dedikde mukırr-ı mezbûrun ber vech-i muhar-
rer cârî ve sâdır olan ikrâr ve takrîrini el-mukarru lehü’l-mezbûr Mustafa Bey 
bi’l-muvâcehe tasdîk ve bi’l-müşâfehe tahkīk eylemeğin işbu hurûf mâ vaka‘a 
bi’t-taleb ketb ve terkīm olundu. 
Tahrîren fî selhi şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: Hasan b. Hüseyin, Ali b. Sâlih, Usta Mehmed berber, Mehmed 
Beşe b. Abdullah, Nasuh b. Mehmed, Mustafa Beşe, Ali Beşe b. Mustafa ve gay-
ruhüm

159 [31a-1] Hâssa doğancılardan Dimitri v. Pendazi ile Palalego 
v. Manol’ün köy ahalisi ile birlikte vergi vermeye razı oldukları
Medîne-i Ebâ [Eyyûb-i] Ensârî müzâfâtından Makrihorya nâm karyede sâkin 
hâssa doğancılardan Dimitri v. Pendazi ve Palalego v. Manol nâm zimmîler 
meclis-i şer‘-i şerîf-i lâzımü’t-tevkīrde yine karye-i mezbûreden işbu râfi‘ü’l-kitâb 
Kosta v. Dimitri ve Yani v. Andriye ve Yani v. Angeli ve Temandi v. Manol ve sâirleri 
muvâcehelerinde her biri ikrâr ve takrîr-i kelâm edip karye-i mezbûre ahâlîsine 
teklîf olunan tekâlîf-i şâkka ve sâir umûr-ı sa‘beyi karye-i mezbûre ahâlîsi bi-
zim ile ma‘an çekin deyû dâimâ mücâdele ve mu‘âraza eylediklerinde bizim dahi 
tekâlîf-i mezbûreden hâssa doğancı olmağla mu‘âflarız deyû edâsına ta‘allül ve 
nizâ‘dan hâlî olmayıp el-hâletü hâzihî kendimiz rızâmız ile beher sene ikimiz 
ahâlî-i karye-i mezbûreye beş yüz kırk akçe mu‘âvenet etmek üzre kavl ve ittifâk 
ve ahd ve mîsâk eyledik dediklerinde gıbbe’t-tasdîki’ş-şer‘î meblağ-ı mezbûr beş 
yüz kırk akçeden iki yüz kırk akçesini merkūm Dimitri ve üç yüz akçesini mersûm 
Palalego ahâlî-i karye-i mezbûreye beher sene edâ ve teslîm etmek üzre ta‘ahhüd 
eylemeğin işbu hurûf hıfzan li’l-makāl ketb ve terkīm olundu.
Tahrîren fî selhi şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: Ali Beşe b. Mustafa, Mustafa Beşe b. ( ) el-Muhtesib, İbrahim Çele-
bi b. Mustafa, Baba Süleyman [b.] Turgud

160 [31a-2] Emine Hatun bt. el-Hâc İbrahim’in Rus asıllı Avika 
bt. Ahnad adlı câriyesini âzat ettiği
Medîne-i Ebâ Eyyûb-i Ensârî -rahmetullâhi aleyhi Rabbühü’l-Bârî-’de Câmi‘-i 
Kebîr mahallesinde sâkine Emine Hâtun bt. el-Hâc İbrahim tarafından ıtk-ı âti’l-
beyânı ikrâra vekîl olup hasm-ı câhid-i şer‘î mahzarında mezbûreyi ma‘rifet-i 
şer‘iyye ile ârifân olan Mehmed Beşe b. Veli ve Mustafa b. Ahmed nâm kimes-
neler şehâdetleri ile vekâleti sâbite olan müvekkile-i mezbûrenin zevci Süleyman 
Beşe b. Ali nâm râcil meclis-i şer‘-i hatîr-i lâzımü’t-tevkīrde müvekkile-i mezbûre 
Emine’ye rıkkıyyetini i‘tirâf eyleyen işbu orta boylu açık kaşlı gök elâ gözlü sarışın 
müsinne Rûsiyyetü’l-asl sâhibet-i hâze’l-kitâb Avika bt. Ahnad nâm Nasrâniyyeyi 
hasbeten lillâhi’l-aliyyi’l-azîm ve taleben li merzâti’r-rahîm mülkümden ihrâc ve 
silk-i harâir-i asliyyâta idrâc edip i‘tâk ve tahrîr eyledi ba‘de’l-yevm sâir harâir-i 
asliyyât gibi hürre olup üzerinde hakk-ı velâdan gayrı hakkım kalmadı dedi dedik-
de mukırr-ı mezbûrun bi’l-vekâle ber vech-i mübeyyen cârî ve sâdır olan ikrârını 
el-mukarru lehü’l-mezbûre Avika bi’l-muvâcehe tasdîk ve bi’l-müşâfehe tahkīk 
etmeğin mâ hüve’l-vâki‘ alâ vukū‘ihî bi’t-taleb ketb olundu.
Tahrîren fî selhi şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: Hüseyin b. Ali, Mustafa b. Mehmed, Ali b. Mustafa, Mustafa b. Veli, 
İbrahim b. Mustafa, Ahmed Beşe er-Râcil Çukadâr, Süleyman b. Turgud, Bayram 
Sofu ve gayruhüm mine’l-huzzâr

161 [31a-3] [Elise] bt. Yani’nin Androni v. Dersu ile nikâhlandıkları
&lt;&lt;Mahmiye-i İstanbul’da Fenerkapısı dâhilinde Abdi Subaşı mahallesinde 
sâkine işbu râfi‘atü’l-kitâb [Elise] bt. Yani nâm Nasrâniyye meclis-i şer‘-i şerîf-i 
lâzımü’t-teşrîfde mâni‘-i şer‘îsi olmadığına yemîn teklîf olundukda ol dahi 
hasbe’l-mes’ûl yemîn billâhi’llezî enzele’l-İncîle alâ İsâ -aleyhi’s-selâm- ettik-
den sonra mezbûre Nasrâniyye işbu hâzır bi’l-meclis Androni v. Dersu nâm 
zimmîye sekiz yüz ceyyid cedîd nakd-i râyic fi’l-vakt mehr-i mu‘accel ve sekiz 
yüz mezbûrü’n-na‘t akçe mehr-i müeccel ile nefsini tezvîc edip ol dahi ber vech-i 
mübeyyen …? mersûme Elise’yi kendi nefsi için tezvîc ve kabûl eylemeğin vâki‘ 
hâl hıfzan li’l-makāl alâ vukū‘ihî bi’t-taleb ketb olunup tâlibe-i mezbûre yedine 
vaz‘ olundu.
Tahrîren fî selhi şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: Mustafa b. Ali, Mehmed b. Mustafa, Veli b. Mustafa, Mustafa b. İb-
rahim, Ali b. Hüseyin, Ahmed Beşe Çukadâr, Bayram Sofu, Süleyman b. Turgud 
ve gayruhüm [min]e’l-huzzâr&gt;&gt;162 [31b-1] Mehmed b. Osman’ın menzildeki hissesini Âişe Hatun 
bt. Abdullah’a sattığı ve bedeli borcu ile takas ettikleri
Medîne-i Hazret-i Ebâ Eyyûb-i Ensârî -aleyhi rahmetü’l-Bârî- mahallâtından 
Düğmecibaşı mahallesinde sâkin Mehmed b.  Osman nâm kimesne meclis-i 
şer‘-i hatîr-i lâzımü’t-tevkīrde işbu râfi‘atü’l-kitâb Âişe Hâtun bt. Abdullah mah-
zarında bi’t-tav‘ ve’r-rızâ ikrâr-ı tâm ve takrîr-i kelâm edip mahalle-i mezbûrede 
vâki‘ bir tarafdan Mustafa Beşe mülkü ve bir tarafdan Şaban mülkü ve bir taraf-
dan Hasan mülkü ve bir tarafdan tarîk-i âm ile mahdûd bir bâb beyt-i ulvîyi ve 
bir bâb beyt-i süflîyi ve cüneyneyi ve kenîfi müştemil menzilde olan nısf mülk 
hisse-i şâyi‘amı mezbûr Âişe Hâtun’a kırk yedi kâmil riyâlî guruş-ı kebîre tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm-i mebî‘-i 
mahdûd edip ol dahi ber vech-i muharrer iştirâ ve tesellüm ettikde semeni olan 
kırk yedi riyâlî guruş-ı kebîrden otuz iki guruşunu müşterî-i mezbûreye zim-
metimde vâcibü’l-edâ deynim olan on altı altının kıymet-i şer‘iyyesi olan otuz 
iki mezbûrü’n-na‘t guruşa takās edip meblağ-ı mezbûrdan bâkī on beş guruşu-
nu mezbûre Âişe Hâtun yedinden bi’t-tamâm ve’l-kemâl ahz u kabz eyledim 
ba‘de’l-yevm menzil-i mahdûd-ı mezbûrda olan nısf hisse-i şâyi‘am mezbûre 
Âişe Hâtun’un mülk-i müşterâsıdır müstakillen keyfe mâ teşâ’mutasarrıfa olsun 
dedikde mukırr-ı mezbûrun ber vech-i mübeyyen cârî ve sâdır olan ikrârını 
el-mukarru lehü’l-mezbûre Âişe Hâtun bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ bi’t-taleb ketb olundu.
Tahrîren fî gurreti Cumâdelûlâ li sene erba‘a ve hamsîn ve elf. 
Şuhûdü’l-hâl: Halil b. Mehmed el-Müezzin, Mustafa Çelebi b. (  ) Kazganîzâde, 
Halil Çelebi b. Haydar, Hüseyin Çelebi b. Eyüb, Mehmed Çelebi b. İsmail, Mah-
mud Çelebi b. İsmail, zahrü’l-akrân Rıdvan Ağa b. Abdullah ve gayruhüm

163 [31b-2] Mehmed Beşe b. Osman’ın Âişe Hatun bt. Abdullah’tan 
satın aldığı menzilin yarı hissesinin vekâleti olmadığı halde Nasuh 
Halîfe b. Mehmed tarafından Âişe Hatun’a satıldığı, satışın iptali ve 
bedelinin ödenmesine dair
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Düğmecizâde mahallesi sükkânından işbu râfi‘ü’l-kitâb Mehmed Beşe b. Osman nâm râcil meclis-i şer‘-i şerîf-i lâzımü’t-teşrîfde menzil-i câi’z-zikre vâzı‘atü’l-
yed olan Âişe Hâtun bt. Abdullah’ı ihzâr mahzarında üzerine takrîr-i da‘vâ edip 
mezbûre Âişe târih-i kitâbdan mukaddem sene hamsîn ve elf Saferü’l-hayrın dör-
düncü günü mahalle-i mezbûrede vâki‘ bir tarafdan Mustafa Beşe mülkü ve bir 
tarafdan Şaban mülkü ve bir tarafdan Hasan mülkü ve bir tarafdan tarîk-i âm ile 
mahdûd olup bir bâb fevkānî ve bir bâb tahtânî beyti ve cüneyne ve kenîfi müşte-
mil olan mülk menzilinin nısf-ı şâyi‘ini kâsid akçe zamânında bana dört bin akçeye 
bâtten bey‘ ve tesl[î]m ve ben dahi ber vech-i muharrer iştirâ ve tesellüm eyledikden 
sonra semen-i mezbûr dört [bin] akçeyi ahz u kabz edip târih-i mezbûrda medîne-i 
mezbûr[e]de hilâfete müvellâ olan Yahya Efendi el-Hasbî imzâsıyla mümzâ yedi-
me hüccet-i şer‘iyye verdikden sonra semen-i mezbûr dört bin akçeyi mezbûre Âişe 
bana [i]krâz edip ben dahi istikrâz ve kabz eyledikden sonra menzil-i mezbûrun 
hüccetini meblağ-ı mezbûr mukābelesinde mersûme Âişe’ye rehin vaz‘ ve teslîm 
edip Azak seferine gittiğimde ben seferde iken izin ve icâzetim yok iken tarafım-
dan gāib ani’l-meclis olan Nasuh Halîfe b. Mehmed nâm kimesne fuzûlen vekîl olup 
vekâleten menzil-i mezbûrda olan nısf hisse-i şâyi‘amı merkūme Âişe Hâtun’a elli 
bir Muharremü’[l]-harâmı’nın yirmi üçüncü gününde dört bin mezbûrü’n-na‘t ak-
çeye bey‘ eylemişdir suâl olunup menzil-i mezbûrda olan nısf hisse-i şâyi‘amdan 
kasr-ı yedine tenbîh olunmak matlûbumdur dedikde gıbbe’s-suâl cevâbında fi’l-vâki‘ 
müdde‘î-i mezbûr Mehmed Beşe sefere gittikde zimme[tin]de mukarrer olan dört 
bin akçem mukābelesinde hüccetini bana rehin vaz‘ eylediğinden sonra mezbûr Na-
suh Halîfe’yi dahi tarafından menzil-i mezbûrda olan nısf hissesini bey‘a tevkîl ey-
leyip ol dahi vekâleten nısf hisse-i şâyi‘asını bana dört bin akçeye bey‘ eyledi deyû 
târih-i mezbûr ile müverraha ol târihde hilâfete müvellâ olan Ömer Efendi b. Sadi 
imzâsıyla mümzât ve hatmi ile mahtûme hüccet ibrâz eyledikde müdde‘î-i mezbûr 
Mehmed Beşe istintâk olundukda merkūme Âişe’nin cümle müdde‘âsını münkir 
olup istişhâd olundukda merkūme Âişe ityân-ı beyyineden izhâr-ı acz edip istihlâf 
eyledikde ol dahi alâ mâ hüve’l-mes’ûl half billâhi’l-aliyyi’l-azîm eylemeğin menzil-i 
mezbûr[da] olan nısf hisse-i şâyi‘adan merkūme Âişe kasr-ı yedine ve müdde‘î-i 
mezbûr Mehmed Beşe zimmetinde mütekarrir olan dört bin züyûf akçenin altın-
dan kıymeti olan altı altını merkūme Âişe’ye edâ ve teslîme tenbîh-i şer‘î olunmağın 
mâ vaka‘a bi’t-taleb ketb ve terkīm olundu.
Tahrîren fi’l-yevmi’l-hâmis ve’l-ışrîn min şehri Rebî‘ilâhir li sene erba‘a ve 
hamsîn ve elf. 
Şuhûdü’l-hâl: Halil b. Mehmed el-Müezzin, Mustafa Çelebi b. (  ) Kazganîzâde, 
Halil Çelebi b. Haydar, Hüseyin Çelebi b. Eyüb, Mehmed Çelebi b. İsmail, Mah-
mud Çelebi birâder, Zahrü’l-akrân Rıdvan Ağa b. Abdullah, Mustafa Çelebi 
b. Rıdvan Ağa, Ali b. Mustafa, Mustafa b. Mehmed, Mustafa b. Veli, İbrahim b. 
Mustafa ve gayruhüm [min]e’l-huzzâr









164 [32a-1, Arapça] İbrahim Bey b. Hamza’nın evini Cafer Beşe b. Abdullah 
ile zevcesi Fâtıma Hatun bt. Abdurrahman’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Da-
vud Ağa mahallesinde sâkin İbrahim Bey b. Hamza nâm cündî meclis-i şer‘-i 
şerîfde -Allahü te‘âlâ tağyîr ve tahrîfden korusun- hâmileyi hâze’l-kitâb Cafer 
Beşe b. Abdullah ile mezbûrun zevcesi olan sadriye kızı Fâtıma Hâtun bt. Ab-
durrahman nâm hâtun kıbelinden tasdîke vekîl olan İsmihân Hâtun bt. Abdul-
lah mahzarında ikrâr ve i‘tirâf edip bu akdin sudûruna değin mülkünde ve ye-
dinde ve taht-ı tasarrufunda olup mahalle-i mezbûrede vâki‘ iki tarafdan bâyi‘-i 
mezbûr mülkü ve iki tarafdan tarîk-i hâs ve âm ile mahdûd olup iki beyt-i süflîyi 
ve fırını ve sofayı ve su kuyusunu ve zât-ı eşcâr-ı müsmire ve gayr-ı müsmire cü-
neyneyi ve kenîfi hâvî olan cemî‘ menzilini cümle tevâbi‘ ve levâhıkı ve âmme-i 
menâfi‘ ve merâfıkı ile kadri ve nisâbı on bir bin fıddî cedîd ceyyid râyic fi’l-vakt 
akçe semen-i mu‘ayyen-i makbûza bey‘ edip onlar dahi kendi malları ile ve ken-
di nefisleri için iştirâ etmeğin bey‘ ve iştirâ-i bâtt-ı sahîhayn-i şer‘iyyeyn olma-
ğın i‘tirâf-ı sahîh-i mer‘î ettikde müşteriyân-ı merkūmân kıbelinden dahi vicâhen 
tasdîk olunmağın [kayd olundu].
Cerâ zâlike ve hurrire fi’l-yevmi’s-sâmin ve’l-ışrîn min şehri Rebî‘ilâhir li sene 
erba‘a ve hamsîn ve elf.
Şuhûdü’l-hâl: Mehmed Efendi b. Muharrem el-İmâm, Davud Halîfe b. Mehmed 
el-Müezzin, zahrü’l-eşbâh Mehmed Ağa b. Ali el-Cündî, fahrü’l-akrân İbrahim 
Ağa b. Ali el-Cündî, fahrü’l-müderrisîn Ahmed Efendi b. Mahmud, Mehmed Çe-
lebi b. Ali, Ali b. Abdülgaffâr el-Cündî, Mustafa b. Mehmed el-Muhtesib, Ali Beşe 
b. Mustafa el-Muhzır, Baba Süleyman el-Muhzır ve gayruhüm mine’l-huzzâr

165 [32a-2] Ebûbekir b. Mehmed’in evini Yusuf b. Abdullah’a sattığı
[Derkenâr:] Gurre-i Cumâdelûlâ li sene erba‘a ve hamsîn ve elf. 
Vilâyet-i Rumeli’nde nefs-i kasaba-i Delvine mahallâtından Ruse mahallesinde 
sâkin Ebûbekir b. Mehmed meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Yusuf b. Abdullah mahzarında bi’t-tav‘i’s-sâf ikrâr ve i‘tirâf edip akd-i âtî 
sudûruna değin silk-i mülk-i sahîh-i sarîhimde münselik olan emlâkimden 
mahalle-i mezbûrede vâki‘ bir tarafdan Ali b. ( ) menzili ve bir tarafdan Mehmed b. 
( ) menzili ve bir tarafdan Hüseyin b. ( ) menzili ve bir tarafdan müşterî-i mezbûr 
menzili ile mahdûd bir bâb fevkānî beyti ve altında ahırı ve cüneyneyi ve kenîfi 
müştemil olan mülk menzilimi cemî‘ tevâbi‘ ve levâhıkı ile ve kâffe-i hukūk ve 
merâfıkı ile mezbûr Yusuf ’a üç bin ceyyid cedîd nakd-i fıddî râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve tesellüm ettikden sonra semeni olan mezbûrü’n-na‘t 
üç bin akçeyi yedinden bi’t-tamâm ve’l-kemâl ahz u kabz edip menzil-i mezbûru 
mahallinde kabza müşterî-i merkūm Yusuf ’u taslît eyledim ba‘de’l-yevm menzil-i 
mezbûr mülk-i müşterâ-yı sahîh [ve] sarîhidir keyfe mâ yeşâ’ ve yürîd bilâ-nizâ‘ 
min karîb ev ba‘îd mutasarrıf olsun dedikde mukırr-ı mezbûrun ber vech-i mü-
beyyen cârî ve sâdır olan ikrârını el-mukarru lehü’l-mezbûr Yusuf bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olunup tâlib-i 
mezbûr Yusuf yedine vaz‘ ve def ‘ olundu.
Tahrîren fi’l-yevmi’s-sânî min Cumâdelûlâ li sene 1054. 
Şuhûdü’l-hâl: Kasım b. ( ), Osman b. ( ), Ahmed b. ( ), Mustafa b. Mehmed, Ali b. 
Mustafa, Mustafa b. Veli, İbrahim b. Mustafa, Hüseyin b. Ali, Bayram Sofu, Sü-
leyman b. Turgud, Ahmed Beşe Çukadâr ve gayruhüm mine’l-huzzâr

166 [32a-3, Arapça] Râbia Hatun bt. Süleyman ile kocası Kadri b. Ahmed’in 
muhâlaa ile boşandıkları
Ebâ Eyyûb el-Ensârî -radiye anhu Rabbühü’l-Bârî- mahallâtından Düğmecibaşı 
mahallesinde sâkine Râbia Hâtun bt. Süleyman nâm hâtun -tağyîr ve tahrîfden 
korunmuş olan- meclis-i [şer‘-i] şerîf ve mahfil-i dîn-i münîfde hâzır olup zevci 
râfi‘-i hâze’l-kitâb Kadri b. Ahmed nâm kimesne ile muhâla‘a olduğunu ikrâr ve 
i‘tirâf edip ol dahi onunla nikâhlarında ma‘kūdun aleyh olan kadri ve nisâbı altı 
yüz altmış ceyyid cedîd râyic fi’l-vakt dirhem olan mehr-i müecceli ile nafaka-i id-
deti ve aralarında ilm-i şer‘î ile ma‘lûme olan me’ûnet-i süknâsı kendi üzerine ol-
mak üzre ve menzilini meremmet etmek için izni ile satın aldığı tahta ve çivi se-
meninden zimmetini ibrâ etmek üzre muhâla‘a-i sahîha-i şer‘iyye ile muhâla‘a ol-
mağın akd-i cedîd ve sadâk-ı müste’nef olmaksızın kendisine helâl olmamak üzre 
bâyin oldukdan sonra her biri âharın zimmetini umûmen ve husûsan hukūk-ı 
zevciyyete ve gayra müte‘allik cemî‘ de‘âvî ve muhâsamâtdan ibrâ-i âmm-ı kātı‘ü’n 
li’n-nizâ‘ ve râfi‘ün li’l-husûmet ile ibrâ etmeğin ikrâr-ı sahîh-i şer‘î men lehü’t-
tasdîk tarafından vicâhen ve şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâmin min Cumâdelûlâ li sene erba‘a ve 
hamsîn ve elf.
Şuhûdü’l-hâl: Fahrü’l-akrân Mustafa Bey b. Yusuf el-Cündî, zahrü’l-emsâl Meh-
med Beşe b. İsmail er-Râcil, Mahmud b. İsmail, Mustafa b. İsmail, Mehmed b. 
Mahmud er-Râcil, el-Hâc Ahmed Beşe Çukadâr, Hüseyin b. Ali ve gayruhüm 
mine’l-huzzâr









167 [32b-1] Çoban Panayot v. Yani ile Hamadinos v. Yorgi adlı çobanın 
koyun alışverişi yaptıkları, bedelin bir kısmının nakit ödendiği, 
kalanı karşılığında koyun verildiği
Çoban tâifesinden Panayot v. Yani meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Hamadinos v. Yorgi nâm zimmî çoban muvâcehesinde bi’t-tav‘ ve’l-
ihtiyâr lâ bi’l-kerh ve’l-icbâr ikrâr ve i‘tirâf edip bundan akdem mezbûr Panayot’dan 
beher re’s yüz ikişer akçeye olmak hesâbı üzre on beş bin üç yüz akçeye iştirâ ve 
kabz eylediğim yüz elli re’s koyun bahâsından sekiz bin üç yüz akçesini edâ ve 
teslîm edip ve yedi bin akçesi mukābelesinde beher re’s yetmiş beşer akçeye olmak 
hesâbı üzre doksan re’s koyunumu Hamadinos’a yedi bin akçeye bey‘ ve teslîm ve 
ol dahi iştirâ ve tesellüm eyledikden sonra semen-i mezbûr yedi bin akçeyi zim-
metinde lâzım gelen yedi bini takās edip ol dahi ber vech-i muharrer mukāssa ey-
ledi min ba‘d zikr olunan doksan koyun mülk-i müşterâsıdır keyfe mâ yeşâ’ ve 
yürîd mutasarrıf olsun dedikde mukırr-ı mezbûrun vech-i mübeyyen [üzre] cârî 
ve sâdır olan ikrâr ve takrîrini el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ bi’t-taleb ketb olunup tâlibi yedine 
vaz‘ ve def ‘ olundu.
Hurrire fi’l-yevmi’s-sânî min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed el-Muhtesib, Ali b. Mustafa mine’l-
huddâm, Mustafa Beşe b. Veli mine’l-huddâm, İbrahim Çelebi b. Mustafa mine’l-
huddâm, Hüseyin Çelebi b. Ali, Bayram Sofu mine’l-huddâm, Süleyman Dede b. 
Turgud [ve gayruhüm] mine’l-hâzırîn

168 [32b-2] Âişe Hatun bt. Mehmed’in tamir ettirdiği vakıf eve yapılan 
masrafın tespiti için keşif yapıldığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından İd-
ris köşkü kurbunda Zeynep Hâtun mahallesinde sâkin Âişe Hâtun bt. Meh-
med tarafından husûs-ı âti’l-beyâna vekîl olup hasm-ı şer‘î-i câhid mahzarın-
da bimâ hüve nehcü’s-sübût şer‘an vekâleti sâbite olan zevci bâ‘isü’l-kitâb Ha-
lil b. el-merhûm Derviş Haydar meclis-i şer‘-i hatîr-i lâzımü’t-tevkīrde takrîr-i 
kelâm ve ta‘bîr ani’l-merâm edip merhûme Benefşe Hâtun vakfı olup mahalle-i 
mezbûrede vâki‘ süknâsı sulehâdan bir kimesneye meşrût olup bir tarafı Os-
man b. Osman mülkü ve bir tarafı Zarife Hâtun bt. Murad mülkü ve bir tara-
fı Fâtıma Hâtun bt. ( ) mülkü ve bir tarafı tarîk-i âm ile mahdûd bir fevkānî ve 
bir tahtânî beyti ve bi’r-i mâyı ve kenîfi ve zât-ı eşcâr-ı müsmir[e] ve gayr-ı müs-
mire cüneyneyi hâvî zevcem ve müvekkilem mezbûre Âişe Hâtun’un tasarru-
funda olan menzili izn-i mütevellî ve kendi malı ile ta‘mîr eyledi savb-ı şer‘den 
üzerine varılıp harc ve sarf eylediği meblağın merte[b]e-i tahammülü tahmîn 
olunmak matlûbumdur dedikde cânib-i şer‘-i kavîmden mevlânâ Hidâyetullah 
Efendi irsâl olunup ol dahi hâssa mi‘mârlardan Üstâd Mustafa b. Abdülmennân 
ve zeyl-i kitâbda mastûrü’l-esâmî olup ebniye ve sukūfa vukūfu olan bî-garaz 
müslimîn ile menzil-i mezbûrun üzerine varıp mi‘mâr-ı mezbûr vakf-ı mezbûra 
hâlen mütevellî olan Mehmed Çelebi b. Hasan nâm râcil mahzarında mesâha 
eyledikde fevkānî menzilin tûlen ve arzan bi-hesâb-ı şatrancî otuz üç zirâ‘ taş 
duvarın beher zirâ‘ına kırkar akçeden bin üç yüz yirmi akçe ve yine tûlen ve ar-
zan bi-hesâb-ı mezbûr yetmiş sekiz zirâ‘ dolma duvarın beher zirâ‘ına yirmi-
şer akçeden bin beş yüz yirmi akçe ve yine tûlen ve arzan bi-hesâb-ı mezbûr 
otuz zirâ‘ tahta döşemenin beher zirâ‘ına yirmişer akçeden altı yüz akçe ve yine 
tûlen ve arzan bi-hesâb-ı mezbûr yirmi zirâ‘ sundurmasının kırk üç aded kesta-
ne tahtasının beher tânesi altışar akçeden iki yüz elli sekiz akçe ve kapı ve pence-
re ve dolap ve ocağına maktû‘an yedi yüz akçe ve yine tûlen ve arzan bi-hesâb-ı 
mezbûr olan iki buçuk zirâ‘ taş duvarın beher zirâ‘ına kırkar akçeden beş yüz 
akçe ve yine tûlen ve arzan bi-hesâb-ı mezbûr yüz zirâ‘ havlunun taş duvarı-
nın beher zirâ‘ına kırkar akçeden dört bin akçe ve kenîf ve gayrı meremmâta 
maktû‘an altı yüz akçe cem‘an müvekkile-i mezbûre Âişe Hâtun’un ihdâs etti-
ği ebniyenin on iki bin dört yüz elli sekiz akçeye tahammülü vardır noksan ile 
olmaz deyû mi‘mâr-ı mezbûr ve sâir müslimîn icmâ‘ ve ittifâk eylediklerinde? 
mevlânâ-yı mezbûr mahallinde tahrîr ba‘dehû meclis-i şer‘a gelip ihbâr eyledik-
de mâ vaka‘a bi’t-taleb ketb olundu.
Hurrire fî gurreti Cumâdelûlâ li sene 1054.
Şuhûdü’l-hâl: Mustafa Halîfe b. Ali el-İmâm, Veli Çelebi b. Mustafa el-Müezzin, 
eş-Şeyh Şaban b. Yahya, el-Hâc Eyüb b. Süleyman, el-Hâc Hüseyin b. Ali, el-Hâc 
Hüseyin b. Şaban, Ahmed Çelebi b. Eyüb, Abdülkādir b. Mehmed, Hüseyin b. 
Ramazan, Mehmed Çelebi b. ( ) er-Râcil ve gayruhüm

169 [33a-1] Mustafa Beşe b. Ebûbekir’in bahçesini Mahmud b. Yunus 
ile zevcesi Mülâyim bt. Abdullah’a sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Zey-
nep Hâtun mahallesinde sâkin fahrü’l-eşbâh Mustafa Beşe b. Ebûbekir nâm râcil 
meclis-i şer‘-i hatîr-i lâzımü’t-tevkīrde işbu hâmileyi’l-kitâb Mahmud b. Yunus 
ve zevcesi Mülâyim Hâtun bt. Abdullah mahzarında bi’t-tav‘ ve’r-rızâ ikrâr ve 
takrîr-i kelâm edip akd-i âtî sudûruna değin silk-i mülk-i sahîhimde münselik 
olan emlâkden mahalle-i mezbûrede vâki‘ iki tarafdan benim mülküme ve bir ta-
rafdan İbrahim Beşe b. Hızır mülküne ve bir tarafdan Ali Beşe b. Abdullah mülkü-
ne müntehî bi’r-i mâyı ve eşcâr-ı müsmire ve gayr-ı müsmireyi hâvî tûlen ve arzan 
bi-hesâb-ı şatrancî bin yüz otuz zirâ‘ a[r]sayı müştemil mülk bahçeyi cümle tevâbi‘ 
ve levâhıkı ve âmme-i menâfi‘ ve merâfıkı ile ale’l-iştirâki’s-seviy merkūmân Mah-
mud ve Mülâyim Hâtun’a dört bin cedîd ceyyid râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve teslîm ve onlar dahi vech-i mübeyyen üzre iştirâ ve te-
sellüm eyledikden sonra semeni olan meblağ-ı mezbûrü’n-na‘t dört bin akçe-
yi ale’l-iştirâki’s-seviy merkūmân Mahmud ve Mülâyim Hâtun yedlerinden bi’t-
tamâm ve’l-kemâl ahz u kabz eyledim ba‘de’l-yevm zikr olunan bahçe ale’l-iştirâk 
merkūmân Mahmud ve Mülâyim Hâtun’un mülk-i müşterâ-yı sarîhidir keyfe mâ 
yeşâ’ ve yahtâr mutasarrıf olsunlar dedikde mukırr-ı mezbûrun vech-i mübeyyen 
üzre cârî ve sâdır olan ikrâr ve takrîrini el-mukarru lehü’l-merkūmân Mahmud 
ve Mülâyim bi’l-muvâcehe tasdîk edicek mâ hüve’l-vâki‘ gıbbe’l-ibtigā sebt ve imlâ 
ve tahrîr-i inşâ olundu.
Hurrire fi’r-râbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Mehmed Çelebi b. Hasan er-Râcil, Ali Çelebi b. Abdülmennân er-
Râcil, Mustafa Beşe b. Mehmed el-Muhtesib, İbrahim Çelebi b. Mustafa ve gayru-
hüm mine’l-huzzâr 

170 [33a-2, Arapça] Hasan Bey b. Abdülmennân ve zevcesi Vildan Hatun 
bt. Abdullah’ın evlerini merhum el-Hâc Ahmed el-Habbâz Vakfı’na 
bey‘ bi’l-istiğlâl yoluyla sattıkları
Hasan Bey b. Abdülmennân nâm kimesne meclis-i şer‘-i şerîf ve mahfil-i dîn-i 
münîfde -Allahü te‘âlâ tağyîr ve tahrîfden korusun- zikr-i âti’z-zikr bey‘ ve 
istîcârı ikrâra kendisi tarafından asâleten ve zevcesi Vildan Hâtun bt. Abdul-
lah nâm hâtun kıbelinden husûs-ı âti’l-beyâna hasm-ı şer‘î-i câhid mahzarında 
Mustafa Halîfe b. Halil el-İmâm ve Ali Çelebi b. el-Hâc Ahmed nâm kimesne-
ler şehâdetleriyle vekâleti sâbit olup vekâleten ikrâr ve i‘tirâf eyledi ki müvekkil-i 
mezbûr medîne-i Kostantıniyyetü’l-mahmiyye’de vâki‘ olan merhûm el-Hâc Ah-
med el-Habbâz vakfı’na kāimmakām-ı mütevellî olan hâmil-i hâze’l-kitâb Hüse-
yin Çelebi b. Ali nâm kimesneye bu akdin sudûruna değin kendisine âid mül-
kü olup yedinde ve taht-ı tasarrufunda bulunan medîne-i Ebâ Eyyûb el-Ensârî 
-radiye anhu Rabbühü’l-Bârî- mahallâtından Bıçakçı Ferhad mahallesinde vâki‘ 
bir tarafdan Şehnâmecizâde deyû bilinen merhûm Mehmed Çelebi veresesi mül-
kü ve bir tarafdan Âişe Hâtun bt. Ebûbekir mülkü ve Manolaki v. ( ) mülkü ve 
bir tarafdan tarîk-i âm ile mahdûd olan cemî‘ menzilini bi-cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık kadri ve nisâbı yüz kıt‘a esedî guruş i‘tibâr 
olunur harbî sikke ile meskûk kıt‘a-i fıddî semen-i mu‘ayyen-i makbûza bey‘ et-
meğin ol dahi vakf-ı mezbûr malı ile onlardan istiğlâlen iştirâ eyleyip bey‘ ve 
iştirâ-i sahîhayn-i şer‘iyyeyn eyledikden sonra menzil-i mezbûru ba‘de’t-tahliyye 
ve’t-tekābuz işbu kitâbın zeylindeki târihden sene-i kâmile tamâmına değin bu 
müddet için mikdârı on beş kıt‘a mezbûrü’n-na‘t ücret-i mu‘ayyeneye mütevelli’l-
mezbûrdan istîcâr eylemeğin ol dahi ona îcâr ettikde îcâr ve istîcâr-ı sahîhayn-i 
şer‘iyyeyn ve sarîhayn-i mer‘iyyeyni ikrâr-ı sahîh-i şer‘î ve i‘tirâf-ı sarîh-i mer‘î 
ile ikrâr ve i‘tirâf eyledikden sonra men lehü’t-tasdîk kıbelinden dahi vicâhen ve 
şifâhen tasdîk olunmağın [kayd-ı sicil olundu].
Cerâ zâlike ve hurrire fi’l-yevmi’r-râbi‘ min şehri Cumâdelûlâ li sene erba‘a ve 
hamsîn ve elf.
Şuhûdü’l-hâl: Mehmed Çavuş b. (  ) Kethüdâ-i habbâzân, Derviş Çavuş b. Ab-
dullah, el-Hâc Mehmed b. Ebûbekir, Ali Çelebi b. Cafer, Süleyman b. Ebûbekir 
..?, Ali Beşe b. Abdullah er-Râcil, el-Hâc Ali b. ( ) el-Habbâz, Dilâver b. Abdullah 
ve gayruhüm mine’l-huzzâr

171 [33a-3] Vakıf evde vakfiyeye aykırı olarak oturan Râziye 
bt. Abdullah’ın çıkarılmasına dair
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Ni-
şancı Paşa mahallesinde bâ‘isetü’l-kitâb Muvâfık bt. Abdullah nâm hâtun meclis-i 
şer‘-i hatîr-i lâzımü’t-tevkīrde takrîr-i kelâm ve bast-ı merâm edip bundan ak-
dem ashâb-ı hayrâtdan Rahime Hâtun bt.  el-merhûm İbrahim nâm sâhibetü’l-
hayr mahalle-i mezbûrede bir tarafı Kâtib Mahmud Çelebi bahçesine ve bir ta-
rafı Taşçızâde oğulları Ömer ve Osman mülküne ve bir tarafı Peremeci Meh-
med mülküne ve bir tarafı tarîk-i âma müntehî selâmlık ta‘bîr olunur bir bâb 
fevkānî ve üç bâb  tahtânî beyti ve bi’r-i mâyı ve zulleyi ve zât-ı eşcâr-ı müsmi-
re [33b] ve gayr-ı müsmire muhavvatayı müştemil olan menzilini evvelâ kendi 
nefsine ba‘dehâ mu‘takalarından Zuhûrî Ağa b. Abdullah’a ve utekāsından Âfâk 
bt. Abdullah ve Muvâfık bt. Abdullah’a şart ve ta‘yîn etmişiken hâlen hilâf-ı şart-ı 
vâkıf menzil-i mezkûrda Râziye bt.  Abdullah nâm hâtun sâkine olur suâl olu-
nup menzil-i mezbûrdan ihrâc olunması mat[l]ûbumdur dedikde gıbbe’s-suâl ve 
akībe’l-istintâk merkūme Râziye Hâtun cevâbında fi’l-hakīka menzil-i mârrü’z-
zikrin hakk-ı süknâsı bana dahi meşrûtdur ve vakfiye-i ma‘mûlün bihâsında is-
mim mastûr ve mukayyeddir vakfiye-i ma‘mûlün bihâsını ibrâz eylesin dedik-
de merkūm Muvâfık dahi vakfiye-i ma‘mûlün bihâsını ibrâz edip nazar olun-
dukda fi’l-vâki‘ mezkûrûn Muvâfık ve Âfâk ve Zuhûrî’nin isimleri mastûr olup 
mersûme Râziye’nin ismi gayr-ı mukayyed ve mastûr olmağın mu‘ârazadan men‘ 
birle işbu hurûf ketb ve imlâ olundu.
Hurrire fî gurreti Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Baba Sü-
leyman b. Turgud, el-Hâc Ahmed Beşe Çukadâr, Musa b. Mehmed, İbrahim Çele-
bi ve gayruhüm mine’l-huzzâr 

172 [33b-1, Arapça] Mehmed b. İsmail’in zevcesi Âişe Hatun 
bt. Ali’ye borcu olduğu
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Baba 
Haydar mahallesinde sâkin Mehmed b. İsmail nâm kimesne meclis-i şer‘-i şerîfde 
-Allahü te‘âlâ tahrîfden korusun- üzerinde ve zimmetinde hâmilet-i hâze’l-kitâb 
mukırr-ı mezbûrun zevcesi olan Âişe Hâtun bt. Ali’ye deyn-i şer‘îden kadri ve 
nisâbı dokuz yüz dirhem fıddî cedîd ve ceyyid râyic fi’l-vakt akçe lâzımü’l-edâ ve 
hakk-ı vâcibü’l-kazâ deyni olduğunu ikrâr-ı sahîh-i şer‘î ve i‘tirâf-ı sarîh-i mer‘î 
ile ikrâr ve i‘tirâf ettikde dâyine-i mezbûre kıbelinden dahi vicâhen tasdîk olun-
mağın [kayd olundu].
Cerâ zâlike ve hurrire fi’l-yevmi’l-hâmis min Cumâdelûlâ li sene erba‘a ve hamsîn 
ve elf.
Şuhûdü’l-hâl: Kıdvetü’s-sâlikîn eş-Şeyh Abdullah Efendi b.  İsâ, zahrü’n-nüvvâb 
Receb Efendi b. Abdullah, el-Hâc Ali Efendi el-Mukayyid, el-Hâc Ahmed Beşe 
Çukadâr, Mustafa Beşe b. ( ) el-Muhtesib ve gayruhüm mine’l-huzzâr

173 [33b-2] Yamandi v. Atanaş’ın evini yeniçerilerin altmış sekizinci 
odasının vakıf nukuduna bey‘ bi’l-istiğlâl yoluyla sattığıKazâ-i Havâss-ı Aliyye müzâfâtından Küçükçekmece nâhiyesine tâbi‘ Ayastefa-
nos nâm karyede sâkin Kıranoğlu demekle ma‘rûf Yamandi v. Atanaş nâm zimmî 
meclis-i şer‘-i hatîr-i lâzımü’t-tevkīrde Dergâh-ı âlî -dâme mahfûfen bi’l-me‘âlî- 
yeniçerilerinden altmış sekizinci turnacılar cemâ‘atinin odası yoldaşlarına va-
kıf olan nukū[d]un bi’l-fi‘l mütevellîsi olan bâ‘isü’l-kitâb fahrü’l-akrân Ali Çele-
bi b. Ömer nâm râcil mahzarında bi-tav‘ihî ikrâr ve takrîr-i kelâm edip karye-i 
mezbûrede vâki‘ kendi silk-i mülkümde münselik ve münharit olup lede’l-ahâlî 
ve’l-cîrân ma‘lûmü’l-hudûd mülk menzilimi cümle tevâbi‘ ve levâhıkı ile ve 
âmme-i menâfi‘ ve merâfıkı ile bundan akdem mâl-ı vakf-ı mezbûr ile mütevellî-i 
mûmâ-ileyh Ali Çelebi’ye yirmi bin akçe olmak hesâbı üzre iki yüz elli guruşa 
bi-tarîki’l-istiğlâl bey‘ edip semen-i mersûm yirmi bin akçeyi mütevellî-i mezbûr 
yedinden bi’t-tamâm ve’l-kemâl ahz u kabz edip teslîm-i mebî‘ eyledikden sonra 
menzil-i mezkûru ba‘de’t-tahliyyeti’ş-şer‘iyye ve’t-tekābuz mütevellî-i mezbûr işbu 
târih-i kitâb senesinde vâki‘ Saferü’l-hayr gurresinden yedi ay tamâmına değin iki 

 177 numaralı hüccette yeniden yazılmıştır.
bin akçe[ye] bana îcâr ve ben dahi vech-i mübeyyen üzre istîcâr ve kabûl eyledim 
dedikde mukırr-ı mezbûrun minvâl-i muharrer üzre cârî ve sâdır olan ikrâr ve 
takrîrini el-mukarru lehü’l-mezbûr mütevellî Ali Çelebi bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’l-ibtigā sebt olundu. 
Tahrîr[en] fi’l-yevmi’s-sânî aşer min şehri Rebî‘ilâhir li sene erba‘a ve hamsîn 
ve elf. 
Şuhûdü’l-hâl: Süleyman Beşe b. Ali er-Râcil, Yusuf Beşe b. Abdullah er-Râcil, Da-
vud Beşe b. Ebûbekir er-Râcil, el-Hâc Ali b. Abdullah en-Neccâr, el-Hâc İbrahim 
Bey el-Bevvâbü’s-sultânî, Rıdvan b. Abdullah, Kara Mustafa Beşe Sabuncu, Receb 
Beşe er-Râcil, Mustafa Beşe el-Muhtesib ve gayruhüm mine’l-huzzâr
Sah, sah, sah, sah, sah.
[Derkenâr:] Bu sûretin esahhı ba‘dehû üç sahîfe aşağıda yazılmıştır.

174 [34a-1] Panayot v. Yani’nin Dimitri’ye koyun sattığı ve bedelini 
Dimitri’ye olan borcu ile takas ettikleri
Çoban tâifesinden Panayot v. Yani nâm zimmî meclis-i şer‘-i hatîr-i lâzımü’t-
tevkīrde medîne-i Ebâ Eyyûb-i Ensârî -aleyhi rahmetü Rabbihi’l-Bârî- mahallâ-
tından Otakçı mahallesinde sâkin işbu hâmilü’l-kitâb Dimitri v. Yorgi nâm zimmî 
muvâcehesinde bi’t-tav‘i’s-sâf ikrâr ve i‘tirâf edip işbu hâzır bi’l-meclis olan Ha-
madinos nâm zimmîye koyun bahâsından üç bin akçe deynim olmağla ben dahi 
mezbûr Dimitri’ye meblağ-ı mezbûru mezbûr Hamadinos’a ver demekle mezbûr 
Dimitri dahi emrim ile meblağ-ı mezbûr üç bin akçeyi mezbûr Hamadinos’a 
bi’t-tamâm edâ ve teslîm ve ol dahi ahz ve tesellüm edip hâlen mezbûr Dimit-
ri meblağ-ı mezbûr üç bin akçeyi benden da‘vâ ve taleb etmekle ben dahi silk-i 
mülk-i sahîh ve sarîhimde münselik kırk re’s koyun her bir re’si yetmiş beşer ak-
çeden üç bin olmak hesâbı üzre mezbûr Dimitri’ye bey‘ ve teslîm ve ol dahi vech-i 
muharrer üzre iştirâ ve tesellüm ettikden sonra semeni olan meblağ-ı mezbûr üç 
bin akçeyi benim mezbûr Dimitri’ye zimmetimde deynim olan üç bin akçe hakkı-
na takās edip ol dahi mukāssa ve kabûl eyledi mârrü’z-zikr kırk re’s koyun mezbûr 
Dimitri’nin mülk-i müşterâsıdır dedikde mukırr-ı mezbûrun ber vech-i mübey-
yen cârî ve sâdır olan ikrârını el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe el-Muhtesib, Ali Beşe b. Mustafa mine’l-huddâm, 
Mustafa b. Veli mine’l-huddâm, İbrahim Çelebi b. Mustafa mine’l-huddâm, Hüse-
yin b. Ali mine’l-huddâm, Bayram Sofu mine’l-huddâm, Süleyman Baba [b.] Tur-
gud ve gayruhüm mine’l-huzzâr 









175 [34a-2, Arapça] Emine Hatun bt. Abdullah ile kocası el-Hâc Atâ 
b. el-Hâc Mehmed’in muhâlaa ile boşandıkları
Ebâ Eyyûb el-Ensârî -radiye anhu Rabbühü’l-Bârî- mahallâtından Otakçıbaşı 
mahallesinde sâkine Emine Hâtun bt. Abdullah nâm hâtun -tağyîr ve tahrîfden 
korunmuş olan- meclis-i şer‘-i şerîf ve mahfil-i dîn-i münîfde hâzır olup zevci 
râfi‘-i hâze’l-kitâb el-Hâc Atâ b. el-Hâc Mehmed nâm kimesne ile muhâla‘a oldu-
ğunu ikrâr ve i‘tirâf edip ol dahi onunla nikâhlarında ma‘kūdun aleyh olan kad-
ri ve nisâbı bin dirhem ceyyid cedîd fıddî râyic fi’l-vakt olan mehr-i müecceli ile 
nafaka-i iddeti ve ilm-i şer‘î ile ma‘lûme olan me’ûnet-i süknâsı kendi üzerine ol-
mak üzre muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı 
müste’nef olmaksızın kendisine helâl olmamak üzre bâyin oldukdan sonra her biri 
âharın zimmetini umûmen ve husûsan hukūk-ı zevciyyete müte‘allik cemî‘ de‘âvî 
ve mütâlebât ve eymân ve muhâsamâtdan ibrâ-i âmm-ı kātı‘ü’n li’n-nizâ‘ ve râfi‘ün 
li’l-husûmet ile ibrâ etmeğin ikrâr-ı sahîh-i şer‘î ve i‘tirâf-ı sarîh-i mer‘î olduğu 
[kayd olundu].
Cerâ zâlike ve hurrire fi’l-yevmi’l-hâmis min Cumâdelûlâ li sene erba‘a ve 
hamsîn ve elf.
Şuhûdü’l-hâl: Fahrü’l-a‘yân İbrahim Ağa b.  Ali Çorbacı, zahrü’l-akrân Ali Bey 
b. Kemal, İbrahim Çelebi b. Mustafa min huddâm, Hüseyin b. Ali min huddâm, 
Mustafa Beşe b. Mustafa min huddâm, Ali Beşe b. Mustafa min huddâm, Ali Beşe 
b. Mustafa min huddâm, Mustafa Beşe b. Veli, Bayram Sofu min huddâm ve gay-
ruhüm

176 [34a-3] Hüseyin Bey b. Hasan ile zevcesi Fâtıma Hatun 
bt. Mustafa’nın vekilleri vasıtasıyla boşandıkları
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Takye-
cibaşı mahallesi sâkinâtından Fâtıma Hâtun tarafından husûs-ı câi’z-zikri ikrâra 
vekîl olup vekâleti bimâ hüve nehcü’ş-şer‘î Mehmed Çelebi b. Abdurrahman ve 
Usta Receb b. Ramazan şehâdetleri ile sâbite olan babası Mustafa Bey b. Ahmed 
mahfil-i kazâda müvekkile-i mezbûrenin zevci olup hâlen kasaba-i Balıkesir’de 
sâkin işbu râfi‘ü’l-kitâb Hüseyin Bey b. Hasan nâm cündî tarafından müvekkile-i 
mezbûreyi tatlîke ve ikrâr-ı âti’l-beyânı tasdîke vekîl olup vekâleti hasm-ı şer‘î-i 
câhid mahzarında Mehmed Bey b. Abdullah ve Selim Bey b. Mustafa nâm kimes-
neler şehâdetleri ile sâbite olan Cuma b. Ali nâm kimesne muvâcehesinde bi’l-
vekâle ikrâr ve takrîr-i kelâm edip kızım müvekilem mezbûre Fâtıma müvekkil-i 
merkūm Hüseyin Bey’in zevce-i menkûhası olup hâlen mezbûre Fâtıma’yı talâk-ı 
bâyin ile tatlîke ve mehr-i müecceli edâ ve teslîme mezbûr Cuma’yı tevkîl edip 
ol dahi vekâlet-i mezbûreyi kabûl eyledikden sonra mezbûre Fâtıma’yı talâk-ı 
bâyin ile tatlîk eylemeğin ol dahi zevci Hüseyin Bey’in zimmetinde mütekar-
rir olan on iki bin züyûf akçe mehr-i müeccel-i mukābelesinde vekîl-i mezbûr 
Cuma yedinden yetmiş beş riyâlî guruş ve nafaka-i iddeti ve me’ûnet-i süknâsı 
mukābelesinde dahi iki bin akçe kıymetli bir yâkut hâtem ahz u kabz edip zev-
ci mezbûr Hüseyin Bey’in zevciyyete müte‘allik cemî‘ da‘vâ ve nizâ‘dan zimmeti-
ni ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde vekîl-i mezbûr Mus-
tafa Bey’in bi’l-vekâle sâdır ve cârî [34b] olan ikrâr ve takrîrini merkūm Cuma 
bi’l-muvâcehe tasdîk ve bi’l-müşâfehe tahkīk eylemeğin işbu hurûf bi’t-taleb ketb 
ü tahrîr olundu.
Tahrîren fi’l-yevmi’r-râbi‘ min şehri Rebî‘ilâhir li sene erba‘a ve hamsîn ve elf. 
Şuhûdü’l-hâl: İshak Çelebi b. Veli el-İmâm, Ali Beşe b. Mehmed el-Hayyât,  Ab-
dülkerim b. ( ) el-Bakkāl, Derviş Hasan b. ( ) el-Attâr, Ali Beşe b. Mustafa, Hüse-
yin Çelebi b. Ali, Musa b. Mehmed ve gayruhüm mine’l-huzzâr 

177 [34b-1] Yamandi v. Atanaş’ın evini yeniçerilerin altmış sekizinci 
odasının vakıf nukuduna bey‘ bi’l-istiğlâl yoluyla sattığı
Kazâ-i Havâss-ı Refî‘a müzâfâtından Küçükçekmece nâhiyesine tâbi‘ Ayastefa-
nos nâm karyede sâkin Kıranoğlu demekle ma‘rûf Yamandi v. Atanaş nâm zimmî 
meclis-i şer‘-i hatîr-i lâzımü’t-tevkīrde Dergâh-ı âlî -dâme mahfûfen bi’l-me‘âlî- 
yeniçerileri zümresinden turnacılar demekle şehîr altmış sekizinci cemâ‘atinin 
odalarına vakıf olan nukūda bi’l-fi‘l mütevellî olan işbu hâmil-i hâze’l-kitâb 
fahrü’l-akrân Ali Çelebi b. Ömer nâm râcil mahzarında bi-tav‘ihî ikrâr ve takrîr-i 
kelâm edip karye-i mezbûrede vâki‘ kendi silk-i mülkümde münselik ve münha-
rit olup lede’l-ahâlî ma‘lûmü’l-hudûd mülk menzilimi cümle tevâbi‘ ve levâhıkı ve 
âmme-i menâfi‘ ve merâfıkı ile bundan akdem mâl-ı vakf-ı mezbûr ile mütevellî-i 
mûmâ-ileyh Ali Çelebi’ye yirmi bin akçe olmak hesâbı üzre iki yüz elli riyâlî guruşa 
bi-tarîki’l-istiğlâl bey‘ edip semen-i mersûm yirmi bin akçeyi mütevellî-i mezbûr 
yedinden bi’t-tamâm ve’l-kemâl ahz u kabz edip teslîm-i mebî‘ eyledikden son-
ra menzil-i mezkûru ba‘de’t-tahliyyeti’ş-şer‘iyye ve’t-tekābuz mütevellî-i mezbûr 
işbu târih-i kitâb senesinde vâki‘ Saferü’l-hayr gurresinden yedi ay tamâmına de-
ğin iki bin akçeye bana îcâr ve ben dahi vech-i mübeyyen üzre istîcâr ve kabûl ey-
ledim dedikde mukırr-ı mezbûrun minvâl-i muharrer üzre cârî ve sâdır olan ikrâr 
ve takrîrini el-mukarru lehü’l-merkūm mütevellî Ali Çelebi bi’l-muvâcehe tasdîk 
ettikden sonra bâyi‘-i mezbûr Yamandi işbu hâzır bi’l-meclis olan Mustafa Beşe 
b. Hüsrev nâm râcili ecel-i mev‘ûd tamâmında menzil-i mezkûru semeni misli 
ile bey‘ ve semenini kabza ve deyn-i mersûmu mütevellî-i merkūma edâ ve îfâya 
ve ziyâdesini kendiye îsâle ve kabz-ı îsâl mütevakkıf olur umûrun küllîsine azl ve 
in‘izâlden masûn vekâlet-i devriyye ile Mustafa Beşe’yi vekîl ve kendi menâbıma 
nâib nasb ve ta‘yîn eyledim dedikde ol dahi vekâlet-i mezbûreyi kabûl ve hizmet-i 
lâzımesini edâya müte‘ahhid olmağın mâ vaka‘a gıbbe’l-ibtigā sebt olundu.
Tahrîren fi’l-yevmi’s-sânî aşer min şehri Rebî‘ilâhir li sene erba‘a ve hamsîn ve 
elf. 
Şuhûdü’l-hâl: Süleyman Beşe b. Ali er-Râcil, Yusuf Beşe b. Abdullah, Davud Beşe 
b. Ebûbekir er-Râcil, el-Hâc İbrahim Bey el-Bevvâbü’s-sultânî, el-Hâc Ali b. (  ) 
neccâr, Rıdvan b. Abdullah, Kara Mustafa Beşe, Receb Beşe ve gayruhüm mine’l-
huzzâr 

178 [34b-2] Nikola ve Yani’nin derede boğularak ölen Karaca v. Petko 
için Petko ve Vaso hakkında açtıkları davadan vazgeçtikleri
Vilâyet-i Rumeli’nde Kalkandelen kazâsına tâbi‘ Platin nâm karye sâkinlerinden 
Nikola v. Petko ve Yani v. Dastapano  nâm zimmîler meclis-i şer‘-i hatîr-i lâzımü’t-
tevkīrde işbu hâmileyi’l-kitâb Petko ve Vaso veledey Apostol nâm zimmîler 
muvâcehesinde her biri ikrâr ve takrîr-i kelâm edip li ebeveyn karındaşımız olup 
târih-i kitâbdan iki sene mukaddem kasaba-i Çorlu kurbunda Yulaflı nâm karye 
civârında vâki‘ derede suya boğulup mürd olan Karaca v. Petko nâm zimmînin 
helâkine müte‘allik merkūmân Petko ve Vaso ile bir kapıya hizmet edip ve ayş-i 
işretleri dahi bir yerde olmağla mezbûrândan sû-i zan üzre idik, el-hâletü hâzihî 
vâki‘ hâl karye-i mezbûre ahâlîsinden olan kimesnelerden istihbâr olundukda 
fi’l-hakīka mürd-i mezkûr Karaca târih-i kitâbdan iki sene mukaddem mârrü’z-
zikr karye kurbunda vâki‘ derede suya boğulup helâk olduğu aslı ile ma‘lûmumuz 
olmağın ettiğimiz da‘vâdan fâriğ olup husûs-ı mezbûra müte‘allik da‘vâ ve ta-
lebden mezkûrân Petko ve Vaso’nun zimmetlerini ibrâ-i âm ile ibrâ ve iskāt-ı 
tâm eyledik min ba‘d da‘vâ ve nizâ‘ımız yokdur dedikde mukırrân-ı merkūmânın 
minvâl-i muharrer üzre cârî ve sâdır olan ikrâr ve takrîrlerini el-mukarru 
lehüma’l-mezbûrân Petko ve Vaso bi’l-muvâcehe tasdîk edicek mâ hüve’l-vâki‘ 
gıbbe’t-taleb ketb olundu.
Tahrîren fi’l-yevmi’r-râbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa  Beşe b. Mehmed el-Muhtesib, Ali Beşe b. Mustafa el-
Muhzır, Musa b. Mehmed, Hüseyin Çelebi b. Ali, Kostantin [v.] Yorgaki, Anastas 
v. Nikola, Lambo v. Yani, Yorgi v. Mando, Yamandi v. Yani, Kolak? Kethüdâ, Koz-
ma ve gayruhüm









179 [34b-3] Nikola v. Preşkova’ya miras kalan evin İstoyani 
v. İstiko’ya satıldığıVilâyet-i Rumeli’nde nefs-i Sofya mahallâtından el-Hâc Hamza mahalle-
si sükkânından Nikola v.  Preşkova nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb İstoyani v. İstiko nâm zimmî muvâcehesinde bi’t-tav‘i’s-
sâf ikrâr ve takrîr-i kelâm edip mahalle-i merkūmede vâki‘ bir tarafı Koya v. ( ) 
menzili ve bir tarafı Takyeci Maşko v. ( ) menzili ve bir tarafı çorbacı Köse Ali Bey 
menzili ve bir tarafı abacı İstiko v. ( ) menzili ile mahdûd olup fevkānî ve tahtânî 
iki bâb beyti ve kenîfi ve eşcâr-ı müsmire ve gayr-ı müsmire bahçeyi ve havlu-
yu müştemil menzil bundan akdem li ebeveyn kız kar[ın]daşım Angelino nâm 
Nasrâniyyenin mülkü [35a] mülkü olup hâlike olmağın menzil-i merkūm sadrî 
oğlu ve hasren vârisi Hristo v. İstiko’ya şer‘an intikāl edip ve mezbûr Hristo dahi 
hâlik olup verâseti bana intikāl eylemiş idi el-hâletü hâzihî menzil-i mezbûru cemî‘ 
tevâbi‘ ve levâhık ve kâffe-i menâfi‘ ve merâfıkı ile mezbûr İstoyani’ye iki bin beş 
yüz cedîd ve ceyyid râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ve ol dahi vech-i muharrer üzre iştirâ ve tesel-
lüm ettikden sonra semeni olan mezbûrü’n-na‘t iki bin beş yüz akçeyi müşterî-i 
merkūm yedinden bi’t-tamâm ve’l-kemâl ahz u kabz edip menzil-i mezbûru ma-
hallinde müşterî-i merkūm İstoyani’yi kabza taslît eyledim ba‘de’l-yevm menzil-i 
sâlifü’z-zikr mülk-i müşterâ-yı sarîhidir keyfe mâ yeşâ’ ve yahtâr mutasarrıf olsun 
dedikde mukırr-ı mezbûrun ber vech-i muharrer cârî ve sâdır olan ikrârını el-
mukarru lehü’l-mezbûr bi’l-muvâcehe tasdîk ve bi’l-müşâfehe tahkīk edicek mâ 
vaka‘a ketb ü tahrîr olundu.
Hurrire fi’l-yevmi’s-sâdis min Cumâdelûlâ li sene erba‘a ve hamsîn ve elf.
Şuhûdü’l-hâl: Serdâr Hasan Çelebi b. Ali Çelebi, Yusuf Beşe b. ( ) er-Râcil, terzi 
Kiro v. Yuvan, Kostantin v. Çevacı, Yuvan v. Nikola ve gayruhüm mine’l-hâzırîn
[Derkenâr:] Bu sûretin esahhı sâninci sûretdir. Gaflet olunmaya.

180 [35a-1] Fıtık hastası olan Çoban Yuvan v. Todori’nin tabip 
Zogro v. Yani tarafından tedavi edileceği
Çoban tâifesinden Yuvan v. Todori nâm zimmî meclis-i şer‘-i şerîf-i şâmihü’l-
imâd ve mahfil-i dîn-i râsihü’l-evtâdda medîne-i Ebâ Eyyûb el-Ensârî -ra-
diye anhu Rabbühü’l-Bârî-’de sâkin işbu râfi‘ü[‘l-kitâb] Zogro v. Yani nâm 
tabîb muvâcehesinde bi’t-tav‘ ve’r-rızâ ikrâr ve i‘tirâf edip hâlen mübtelâ oldu-
ğum maraz-ı fıtığa ba‘zı eczâ-i hâdde-i nâfi‘a ile kat‘ ve iltiyâma ve mu‘âlece ve 

 181 numaralı hüccette yeniden yazılmıştır.
müdâvâya tabîb-i mezbûr Zogro’yamu‘âlece ve müdâvâta ta‘ahhüd eyledi eğer hîn-i mu‘âlecede bi-emrillâhi te‘âlâ 
tabîb-i mezbûrun yedinde fevt olursam veresemden ve sâir efrâd-ı âferîdeden bir 
ferd tabîb-i zimmîden dem ve diyetim da‘vâ ve taleb edip rencîde ve remîde ey-
lemeyeler dedikde mukırr-ı mezbûrun ber vech-i mübeyyen cârî ve sâdır olan 
ikrâr ve takrîrini el-mukarru lehü’l-mezbûr Zogro bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ alâ vukū‘ihî gıbbe’t-taleb ketb olundu.
Tahrîren fi’l-yevmi’s-sâdis min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed el-Muhtesib, Ali Beşe el-Muhzır, Musta-
fa Çelebi min huddâm, İbrahim Çelebi mine’l-huddâm, Hüseyin Çelebi mine’l-
huddâm ve gayruhüm mine’l-hâzırîn 

181 [35a-2] Nikola v. Preşkova’ya miras kalan evin İstoyani 
v. İstiko’ya satıldığı
Vilâyet-i Rumeli’nde nefs-i Sofya mahallâtından el-Hâc Hamza mahalle-
si sükkânından Nikola v.  Preşkova nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb İstoyani v.  İstiko nâm zimmî muvâcehesinde bi’t-
tav‘i’s-sâf ikrâr ve i‘tirâf ve takrîr-i kelâm edip mahalle-i merkūmede vâki‘ bir ta-
rafı Koya v. ( ) menzili ve bir tarafı Takyeci Setafo v. ( ) menzili ve bir tarafı çor-
bacı Köse Ali Bey menzili ve bir tarafı abacı İstiko v. ( ) menzili ile mahdûd olup 
fevkānî ve tahtânî iki bâb beyti ve kenîfi ve eşcâr-ı müsmire ve gayr-ı müsmi-
re bahçeyi ve havluyu müştemil menzil bundan akdem Hristo nâm zimmînin 
babasından müntakil mülk-i mevrûsu olup merkūm Hristo dahi hâlik olmağın 
zevi’l-erhâm cihetinden dayısı mezbûr Nikola’dan gayrı vârisi olmamağın irs-i 
şer‘î ile mezbûr Nikola’ya intikāl eylemeğin ol dahi menzil-i sâlifü’z-zikri cemî‘ 
tevâbi‘ ve levâhık ve kâffe-i menâfi‘ ve merâfıkı ile mezbûr İstoyani’ye iki bin beş 
yüz cedîd ve ceyyid râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ve ol dahi vech-i muharrer üzre iştirâ ve tesel-
lüm ettikden sonra semeni olan mezbûrü’n-na‘t iki bin beş yüz akçeyi müşterî-i 
merkūm yedinden bi’t-tamâm ve’l-kemâl ahz u kabz edip menzil-i mezbûru ma-
hallinde müşterî-i merkūm İstoyani’yi kabza taslît eyledim ba‘de’l-yevm menzil-i 
sâlifü’z-zikr mülk-i müşterâ-yı sarîhidir keyfe mâ yeşâ’ ve yahtâr mutasarrıf ol-
sun dedikde mukırr-ı mezbûrun ber vech-i muharrer cârî ve sâdır olan ikrârını 
el-mukarru lehü’l-mezbûr bi’l-muvâcehe tasdîk ve bi’l-müşâfehe tahkīk edicek 
mâ vaka‘a ketb olundu.
Hurrire fi’l-yevmi’s-sâdis min Cumâdelûlâ li sene erba‘a ve hamsîn ve elf. Şuhûdü’l-hâl: Serdâr Hasan Çelebi b. Ali, Fahrü’l-akrân Rıdvan Ağa, Yusuf Beşe 
b. ( ) er-Râcil, Mehmed Beşe b. İskender, hayyât Kiro v. Yuvan, Kostantin v. Çe-
vacı, Yuvan v. Nikola ve gayruhüm mine’l-hâzırîn

182 [35a-3] Vefat eden Panayot v. Benato’nun vârisi oğlu Yanaki’nin 
babasından intikal eden muhtelif şahıslardaki alacaklarının tahsili 
için yazıcı Yorgaki v. Kosta’yı vekil tayin ettiği
Medîne-i Ebâ Eyyûb-i Ensârî tevâbi‘inden Avasya nâm karyede sâkin iken bun-
dan akdem hâlik olan Panayot v. Benato nâm zimmînin verâseti hasren sulbî 
kebîr oğlu Yanaki nâm şâbb-ı emrede münhasıra olduğu şer‘an mütekarrir ol-
dukdan sonra mezbûr Yanaki meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Yazıcı Yorgaki v. Kosta nâm zimmî muvâcehesinde takrîr-i kelâm ve bast-ı 
mukaddemât-ı merâm edip babam hâlik-i mezbûrdan irs-i şer‘î ile bana intikāl 
edip mâl-ı mevrûsum olan mahmiye-i Edirne’de Hristo v. ( ) nâm zimmîde olan 
iki bin akçe hakkımı ve yine mahmiye-i mezbûreye tâbi‘ Karyoz nâm karyede 
sâkin Ahmed Çelebi[‘de] olan bin akçe hakkımı ve yine Vize kazâsına tâbi‘ Ba-
yezid nâm karyede sâkin İbrahim Çelebi zimmetinde olan beş bin yedi yüz akçe 
hakkımı ve yine karye-i mezbûreden Kara Mehmed’de olan bin yüz akçe hak-
kımı ve yine karye-i mezbûrede sâkin subaşı Nasuh Bey’de [35b] olan iki bin 
akçe hakkımı ve yine karye-i mezbûrede Abdülkerim’de olan bin akçe hakkı-
mı ve yine karye-i mezbûrede İsâ Bâli’de olan sekiz yüz akçe hakkımı ve yine 
karye-i mezbûreden Sinanlı Osman zimmetinde olan dokuz yüz akçe hakkımı 
ve yine karye-i mezbûreden Ahmed Beyli Abdülkerim’de olan bin akçe hakkımı 
ve nefs-i kasaba-i Samakov’da sâkin Yuçko’da olan dört bin dört yüz akçe hak-
kımı ve yine kasaba-i mezbûrede sâkin İlya nâm zimmî zimmetinde olan do-
kuz bin beş yüz akçe hakkımı ve yine kasaba-i mezbûrede Çoban Keçici zim-
metinde olan ( ) akçe hakkımı da‘vâ ve taleb ve ahz u kabz ve bana îsâle ve kabz 
ve îsâle mütevakkıf olan umûrun küllîsine merkūm Yazıcı Yorgaki’yi tarafım-
dan vekîl ve nâib-i menâb nasb ve ta‘yîn edip ol dahi vekâlet-i mezbûreyi kabûl 
ve hizmet-i lâzımesini edâya müte‘ahhid oldu dedikde mukırr-ı mezbûrun ber 
vech-i mübeyyen cârî ve sâdır olan ikrâr ve takrîrini el-mukarru lehü’l-mezbûr 
bi’l-muvâcehe tasdîk ve bi’l-müşâfehe tahkīk edicek mâ vaka‘a bi’t-taleb ketb ü 
tahrîr olundu.
Hurrire fi’l-yevmi’s-sâdis min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe el-Muhtesib, Ali Beşe b. ( ) min huddâm, Mustafa Beşe 
mine’l-huddâm, İbrahim Çelebi mine’l-huddâm, Hüseyin Çelebi mine’l-huddâm 
ve gayruhüm mine’l-huzzâr









183 [35b-1, Arapça] Sâliha Hatun bt. Vildan ile kocası el-Hâc Mustafa Beşe 
b. Ahmed’in muhâlaa ile boşandıkları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Kasımpaşa mahallesinde sâkine Sâliha Hâtun bt. Vildan nâm hâtun meclisü’ş-
şerî‘ati’ş-şerîfeti’l-garrâ ve mahfilü’t-tarîkati’r-refî‘ati’z-zehrâda hâzır olup zev-
ci Mustafa Beşe b. Ahmed ile muhâla‘a oldukda ol dahi onunla nikâhlarında 
ma‘kūdun aleyh olan kadri ve nisâbı bin dirhem fıddî cedîd ceyyid râyic fi’l-vakt 
olan mehr-i müecceli ile nafaka-i iddeti ve me’ûnet-i süknâsı üzerine muhâla‘a-i 
şer‘iyye ile muhâla‘a olmağın akd-i cedîd ve sadâk-ı müste’nef olmaksızın kendi-
sine helâl olmamak üzre bâyin oldukdan sonra her biri âharın zimmetini cemî‘ 
de‘âvî ve mütâlebât ve eymân ve muhâsamâtdan umûmen ve hukūk-ı zevciyyete 
müte‘allik de‘âvîden husûsan ibrâ-i âmm-ı kātı‘ü’n li’n-nizâ‘ ve râfi‘ün li’l-husûmet 
ile ibrâ etmeğin [kayd olundu].
Cerâ zâlike ve hurrire fi’s-sâbi‘ min Cumâdelûlâ li sene erba‘a ve hamsîn ve elf.
Şuhûdü’l-hâl: Hüseyin Çelebi b.  Mehmed er-Râcil, Musa b.  Mehmed, Mustafa 
Beşe b. Mehmed, Hüseyin Çelebi b. Ali ve gayruhüm mine’l-hâzırîn

184 [35b-2] el-Hâc Sübhanverdi b. Ahmed’in çömlekçi dükkânında 
ortağı ve kiracısı olan Kosta v. Yani ile muhtelif alacak verecek ve 
kira hakkındaki davadan sulh oldukları
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
Takyecibaşı mahallesi sâkinlerinden zahrü’l-eşbâh el-Hâc Sübhanverdi b. 
Ahmed nâm kimesne meclis-i şer‘-i hatîr-i lâzımü’t-tevkīrde müste’ciri olan 
işbu hâmil-i hâze’l-kitâb Kosta v. Yani nâm zimmî muvâcehesinde bi-tav‘ihî 
ikrâr-ı tâm ve takrîr-i kelâm edip medîne-i mezbûrede Çömlekçiler sûkunda 
vâki‘ mülk çömlekçi dükkânımda merkūm Kosta târih-i kitâbdan yirmi beş 
sene mukaddem müste’cirim ve san‘at-ı mezkûrede şerîkim olmağla mezbûr 
Kosta’ya yedi bin akçe sermâye ve târih-i kitâba gelince dükkân-ı mesfûrdan 
hâsıl olan nemâ ve kirâdan mersûm Kosta ile beynimizde nice ahz ve mu‘âmelât 
ve mu‘âvezât olmağın beynimizde münâza‘ât-ı kesîre ve muhâsamât-ı şedîde 
vâkı‘a olmuşdu el-hâletü hâzihî beynimizde muslihûn ve müslimûn tavassut 
edip es-sulhu seyyidü’l-ahkâm fehvâsınca amelen on sekiz bin akçe üzerine 
beni inşâ-i akd-i sulh ettiklerinde ben dahi sulh-ı mezbûru kabûl ve bedel-i 
sulh olan meblağ-ı mezbûrü’n-na‘t on sekiz bin cedîd ve ceyyid râyic fi’l-vakt 
akçeyi mezkûr Kosta yedinden tamâmen ahz u kabz edip husûs-ı mezbûra 
müte‘allik da‘vâ ve talebden mezbûr Kosta’nın zimmetini ibrâ-i âm ile ibrâ ve 
iskāt-ı tâm [ile] iskāt eyledim ba‘de’l-yevm husûs-ı mezbûra müte‘allik benden 
bi’z-zât veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm 
mesmû‘a ve makbûle olmaya dedikde mukırr-ı mezbûrun vech-i mübeyyen 
üzre cârî ve sâdır olan ikrâr ve takrîrini el-mukarru lehü’l-mezbûr Kosta bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
ve imlâ olundu.
Hurrire fi’l-yevmi’s-sâdis min Cumâdelûlâ li sene erba‘a ve hamsîn ve elf. 
Şuhûdü’l-hâl: Usta Ramazan b. Derviş,  Üstâd Ahmed b. Mehmed, Mehmed Beşe 
b. Mustafa, Mustafa Beşe b. Mahmud, Yusuf b. Abdullah, İbrahim Çelebi mine’l-
huddâm, Mustafa Çelebi mine’l-huddâm ve gayruhüm mine’l-huzzâr

185 [35b-3] Todori v. Manol’ün babasından intikal eden mülk bağını 
Dimo v. Nikola’ya sattığı
Vilâyet-i Rumeli’nde Çirmen sancağında (  ) kazâsında tâbi‘ Büyük Kozluca nâm 
karyede sâkin Todori v. Manol nâm zimmî meclis-i şer‘-i şerîf-i lâzımü’t-tevkīrde 
işbu râfi‘ü’l-kitâb Dimo v. Nikola nâm zimmî muvâcehesinde bi’t-tav‘i’s-sâf ikrâr 
ve i‘tirâf ve takrîr-i kelâm edip karye-i mezbûre kürûmu ve hudûdu dâhilinde 
vâki‘ bir tarafdan Nikola nâm zimmî bağına ve bir tarafdan Kirko v. Perasko nâm 
zimmî bağına ve bir tarafdan dereye ve bir tarafdan tarîk-i âm ve ba‘zan Dereka 
nâm zimmî bağına müntehî tahmînen bir dönüm i‘tibâr olunur bir kıt‘a, babam 
mezbûr Manol’den intikāl eden ve mülk-i mevrûsum olan bağımı cemî‘ tevâbi‘i ve 
levâhıkı ve kâffe-i menâfi‘ ve merâfıkı ile mezbûr Dimo’ya bin dört yüz cedîd ve 
ceyyid fıddî-i Osmânî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ ve te-
sellüm ettikden sonra semeni olan meblağ-ı mezbûr bin dört yüz akçeyi mezbûr 
Dimo yedinden bi’t-tamâm ve’l-kemâl ahz u kabz edip mesbûkü’z-zikr bir kıt‘a bağı 
müşterî-i mezbûr Dimo’yu mahallinde kabza taslît eyledim ba‘de’l-yevm zikr olu-
nan bağ cemî‘ tevâbi‘ ve levâhıkı ile mezbûr Dimo’nun mülk-i müşterâ-yı sahîh 
[36a] ve sarîhidir keyfe mâ yeşâ’ ve yahtâr mutasarrıf olsun dedikde mukırr-ı 
mezbûrun ber vech-i mübeyyen cârî ve sâdır olan ikrâr ve takrîrini el-mukarru 
lehü’l-mezbûr bi’l-muvâcehe tasdîk ve bi’l-müşâfehe tahkīk edicek mâ vaka‘a bi’t-
taleb ketb olunup tâlibi yedine vaz‘ olundu.
Tahrîren fi’l-yevmi’s-sâbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Yani v. Mişo, Dimo v. Minho, Kirko v. Hristo, Dereka v. Prasko, 
Kino v. Dimo, Prasko v. Mihal ve gayruhüm mine’l-hâzırîn









186 [36a-1, Arapça] Aynî Hatun bt. Sinan ile kocası Yakub b. Murad’ın 
muhâlaa ile boşandıkları
Hazret-i Ebâ Eyyûb el-Ensârî -radiye anhu Rabbühü’l-Bârî- mahallâtından Baba 
Haydar mahallesinde sâkine râfi‘at-i hâze’l-kitâb Aynî Hâtun bt. Sinan nâm hâtun 
-tağyîr ve tahrîfden korunmuş olan- meclis-i şer‘-i şerîf ve mahfil-i dîn-i münîfde 
hâzır olup zevci Yakub b. Murad nâm kimesne ile muhâla‘a olduğunu ikrâr ve 
i‘tirâf ettikde ol dahi onunla nikâhlarında ma‘kūdun aleyh olan kadri ve nisâbı 
ceyyid cedîd fıddî râyic fi’l-vakt bin akçe olan mehr-i müecceli ile nafaka-i idde-
ti ve aralarında ilm-i şer‘î ile ma‘lûme olan me’ûnet-i süknâsı kendi üzerine ol-
mak üzre muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı 
müste’nef olmaksızın kendisine helâl olmamak üzre bâyin oldukdan sonra her biri 
âharın zimmetini umûmen ve husûsan hukūk-ı zevciyyete müte‘allik cemî‘ de‘âvî 
ve mütâlebât ve eymân ve muhâsamâtdan ibrâ-i âmm-ı kātı‘ü’n li’n-nizâ‘ ve râfi‘ün 
li’l-husûmet ile ibrâ etmeğin ikrâr-ı sahîh-i şer‘î ve i‘tirâf-ı sarîh-i mer‘î oldukda 
men lehü’t-tasdîk kıbelinden vicâhen ve şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâdis min Cumâdelûlâ li sene erba‘a ve hamsîn 
ve elf.
Şuhûdü’l-hâl: Mustafa Beşe b.  Mehmed min huddâm, Ali Beşe b.  Musta-
fa min huddâm, Mustafa Beşe b.  Veli min huddâm, İbrahim Çelebi b.  Musta-
fa min huddâm, el-Hâc Ahmed Beşe &lt;&lt;er-Râcil&gt;&gt; Çukadâr, Hüseyin b. Ali min 
huddâm, Bayram Sofu min huddâm, Süleyman b. Turgud ve gayruhüm mine’l-
huzzâr

187 [36a-2] Fâtıma bt. Ahmed’in mülk arsasını Oruç Bey 
b. Ali’ye sattığı
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî- mahal lâ-
tından Otakçıbaşı mahallesinde sâkine fahrü’l-muhadderât Fâtıma bt. Ahmed 
nâm hâtun tarafından bey‘-i âti’z-zikri ikrâra vekîl olup hasm-ı câhid-i şer‘î mah-
zarında mezbûreyi ma‘rifet-i şer‘iyye ile ârifân olan Hasan Halîfe b. Ali el-Müezzin 
ve Mustafa Bey b. (  ) el-Cündî şehâdetleri ile vekâleti sâbite olan müvekkile-i 
mezbûrenin zevci fahrü’l-akrân Dilâver Bey b. Abdülmennân nâm cündî meclis-i 
şer‘-i şerîf-i lâzımü’t-tevkīrde işbu râfi‘ü’l-kitâb fahrü’l-eşbâh Oruc Bey b. Ali nâm 
cündî mahzarında bi’l-vekâle ikrâr ve takrîr-i kelâm edip müvekkilem mezbûrenin 
ilâ hîni sudûri hâze’l-akd mülk-i mevrûsu olup mahalle-i mezbûrede vâki‘ bir ta-
rafdan Mehmed Çelebi b. Hasan mülkü ve bir tarafdan mestçi Mehmed mülkü 
ve bir tarafdan mahalle-i mezbûre mescidi müezzinine meşrût vakıf menzil ve 
bir tarafdan tarîk-i âm ile mahdûd bir su kuyusunu hâviye mülk arsa-i hâliyesini 
cemî‘ tevâbi‘ ve levâhıkı ile merkūm Oruc Bey’e dört bin yedi yüz ceyyid cedîd 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve tesl[î]m ve ol dahi vech-i muharrer üzre iştirâ ve tesellüm ettikden son-
ra semeni olan meblağ-ı mezbûr dört bin yedi yüz akçeyi merkūm Oruc Bey ye-
dinden bi’t-tamâm ve’l-kemâl ahz u kabz edip ba‘de’l-yevm zikri sebk eden arsa-i 
hâliye müşterî-i merkūm Oruc Bey’in mülk-i müşterâ-yı sahîh ve sarîhidir keyfe 
mâ yeşâ’ mutasarrıf olsun dedikde mukırr-ı mezbûrun bi’l-vekâle ber vech-i mü-
beyyen cârî ve sâdır olan ikrâr ve takrîrini el-mukarru lehü’l-mezbûr Oruc Bey 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Tahrîren fi’l-yevmi’s-sâmin min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-eimme Sefer Efendi el-İmâm, el-Hâc İbrahim b. Meh-
med, Ahmed Çelebi b. Hasan, el-Hâc Hüseyin Bey b. Yusuf el-Cündî, Ali Çele-
bi b. İlyas, Mehmed Beşe b. Nasuh er-Râcil, Ahmed Beşe er-Râcil Çukadâr, İbra-
him Çelebi b. Mustafa min huddâm, Fahrü’l-akrân Mustafa Bey b. ( ) el-Cündî, 
Fahrü’l-akrân Süleyman Bey b. ( ) el-Cündî, Hüseyin Beşe b. Ali

188 [36a-3] Marola bt. Kosta’ya ait olan menzil, bağ ve tarlayı 
kocasından satın aldığı iddiasıyla fuzûlî olarak kullanan Panayot 
v. Yani’nin menedilmesine dair
Kazâ-i Havâss-ı sultâniyye müzâfâtından Büyükçekmece nâhiyesine tâbi‘ Bi-
gados nâm karyede sâkine bâ‘isetü’l-kitâb Marola bt.  Kosta nâm Nasrâniyye 
meclis-i şer‘-i hatîr-i lâzımü’t-tevkīrde yine karye-i mezbûre zimmîlerinden 
olup zikr-i âtî menzil ve bağ ve tarlaya vâzı‘ü’l-yed ettiği şer‘an sâbit olan Panayot 
v.  Yani nâm zimmî muvâcehesinde üzerine da‘vâ ve takrîr-i kelâm edip târih-i 
kitâbdan bir sene mukaddem zevcim olup gāib ani’l-meclis olan Yani v.  Mi-
hal nâm zimmî beni mahmiye-i İstanbul’a [36b] getirdikde karye-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd bir bâb tahtânî mülk menzilimi 
beş bin akçeye üç dönüm bağı dahi bin akçeye ve iki kıt‘a tarlanın hakk-ı ta-
sarrufunu üç bin beş yüz akçeye ki cem‘an dokuz bin beş yüz cedîd ve cey-
yid akçeye zevcim mezbûr Yani’den iştirâ eyledim deyû mezbûr Panayot fuzûlî 
vaz‘-ı yed etmekle mahmiye-i mezbûrede Ahî Çelebi mahkemesinde hilâfete 
müvellâ olan Hüseyin Efendi b.  Abdülhalim huzûrunda mürâfa‘a olduğumuz-
da mârrü’z-zikr menzil ve bağ ve tarladan kasr-ı yedine tenbîh ve bin elli dört 
senesi şehri Rebî‘ulevveli’nin on beşinci günü ile müverrah yedine hat ve hat-
mini müştemil hüccet-i şer‘iyye verilmişken hâlen dahi tasarrufuma mâni‘ olur 
suâl olunup kasr-ı yedine tenbîh olunmak matlûbumdur dedikde gıbbe’s-suâl 
merkūm Panayot cevâbında fi’l-hakīka mezbûre Marola müşârün-ileyh Efen-
di huzûrunda mürâfa‘a olup kasr-ı yedine tenbîh mârrü’z-zikr bağ ve tarla ve 
menzil merkūmenin mülkü olduğunu bi’l-müşâfehe mukır ve mu‘terif olmağın 
ber mûceb-i ikrârihî zikri mürûr eden tarla ve bağ ve menzilden kasr-ı yedine 
tenbîh birle mâ hüve’l-vâki‘ gıbbe’l-ibtigā ketb ve imlâ olundu.
Tahrîren fi’l-yevmi’s-sâmin min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Baba 
Süleyman b. Turgud, Hüseyin Çelebi b. Ali ve gayruhüm mine’l-huzzâr

189 [36b-1] Mehmed b. Hacı Ömer’in miras yoluyla kendisine ve annesi 
Belkıs Hatun’a intikal eden evi Haydar Kethüdâ b. Hasan’ın evi ile 
takas ettiği (mukāyaza usulüyle sattıkları)
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Ka-
sımpaşa mahallesi[nde] sâkin iken bundan akdem fevt olan merhûm el-Hâc 
Ömer’in verâseti zevce-i metrûkesi Belkıs bt. Abdullah nâm hâtuna ve sulbî kebîr 
oğlu Mehmed’e ve sulbiye-i kebîre kızı Ümmühâni’ye münhasıra olduğu şer‘an 
mütehakkik ve zâhir olup kable’l-kısmet mezbûre Ümmühâni dahi fevt oldukda 
vâlidesi mezbûre Belkıs ve karındaşı merkūm Mehmed’i terk ettiği bâhir oldukdan 
sonra merkūme Belkıs Hâtun tarafından husûs-ı âti’l-beyânı ( ) vekîl olup hasm-ı 
şer‘î-i câhid mahzarında Hüseyin Beşe b. Osman ve Osman b. Abdülmennân 
şehâdetleriyle şer‘an vekâleti sâbite sadrî oğlu mersûm Mehmed meclis-i şer‘-i 
hatîr-i lâzımü’t-tevkīrde işbu kitâb-ı sedâd-intisâbın hâfızı zahrü’l-eşbâh Haydar 
Kethüdâ b. Hasan mahzarında asâleten ve vekâleten ikrâr ve takrîr-i kelâm edip 
babam müteveffâ-yı mezbûrdan irs-i şer‘î ile bize intikāl eden emlâkden mahalle-i 
mezbûrede vâki‘ bir tarafdan merhûm el-Hâc Mehmed vakfı olan odaları ve bir 
tarafdan el-Hâc Mustafa b. Abdullah mülküne ve bir tarafdan Taşçızâde Mehmed 
Bey mülküne ve bir tarafdan tarîk-i âma müntehî bir bâb fevkānî ve iki bâb tahtânî 
beyti ve ahırı ve bi’r-i mâyı ve kenîfi ve zât-ı eşcâr-ı müsmire ve gayr-ı müsmi-
re bahçeyi müştemil mülk-i mevrûsumuz olan menzil yirmi dört sehim i‘tibâr 
olunup sihâmı mezkûreden üç sehmi mezbûre Belkıs’a ve yedi sehmi merkūme 
Ümmühâni’ye ve on dört sehmi mezbûr Mehmed’e intikāl ve mezbûre Ümmühâni 
dahi fevt oldukda menzil-i mezkûrdan hissesine isâbet eden yedi sehimden iki 
sehmi ve sülüs sehim vâlidesi mersûme Belkıs’a ve dört sehmi ve sülüsân seh-
mi karındaşı mezbûr Mehmed’e isâbet eylemeğin menzil-i mahdûd-ı mezkûru 
cümle tevâbi‘ ve levâhıkı ve kâffe-i menâfi‘ ve merâfıkı ile bi-tarîki’l-mukāyazati’ş-
şer‘iyye mûmâ-ileyh Haydar Kethüdâ’nın yine mahalle-i mezbûrede vâki‘ bir ta-
rafı Arpacı Mescidi demekle ma‘rûf mescid duvarı ve bir tarafı Taşçızâde merkūm 
Mehmed Bey mülkü ve bir tarafı el-Hâc Mustafa b. Abdullah mülkü ve bir tarafı 
tarîk-i âm ile mahdûd iki bâb fevkānî beyti ve ahırı ve üç bâb dükkânı müştemil 
olup arsasının beher yevm merhûm Nişancı Paşa vakfı’na iki akçe ücret-i mü-
eccelesi olan mülk menzili ile üç yüz on kıt‘a riyâlî guruşa bey‘ edip her birimiz 
kabz-ı müşterâ ve teslîm-i mebî‘ eyledik, ba‘de’l-yevm mahalle-i merkūmede vâki‘ 
hudûd-ı mezkûr ile mahdûd olup mezkûr Haydar Kethüdâ’nın mülkü olan men-
zil benim mülküm olup ve yine mahalle-i mezbûrede vâki‘ hudûd-ı sâlifü’l-beyân 
ile mahdûd olup benim mülküm olan menzil mûmâ-ileyh Haydar Kethüdâ’nın 
mülküdür keyfe mâ yeşâ’ ve yahtâr mutasarrıf olsun dedikde mukırr-ı mezbûrun 
vech-i mübeyyen üzre cârî ve sâdır olan ikrâr ve takrîrini el-mukarru lehü’l-
mezbûr Haydar Kethüdâ bi’l-muvâcehe tasdîk edicek mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Zahrü’l-akrân Ahmed Ağa b. Ali el-Cündî, Fahrü’l-emsâl Süley-
man Ağa b. Abdülmennân, Abdurrahman Çelebi b. Habib el-Hammâmî, el-Hâc 
Davud Halîfe b. Mehmed el-Müezzin, Abdülkerim Çelebi b. Mansur, Mahmud 
Beşe b. Veli, Osman Çelebi b. Ebûbekir, Ali Beşe b. ( ) ed-Der‘î?, Ramazan Beşe 
b. (  ) el-Hayyât, muharriru’l-hurûf Hidâyetullah Efendi el-Kadı ve gayruhüm 
mine’l-huzzâr

190 [37a-1, Arapça] Ahmed b. Hüseyin’in evini Rahime Hatun 
bt. Mustafa’ya sattığı
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Ahmed Dede mahallesinde sâkin Ahmed b. Hüseyin nâm kimesne -tağyîr ve 
tahrîfden korunmuş olan- meclis-i [şer‘-i] şerîf ve mahfil-i dîn-i münîfde ikrâr ve 
i‘tirâf edip bu akdin sudûruna değin mülkünde ve yedinde ve taht-ı tasarrufunda 
olup mahalle-i mezbûrede [vâki‘] bir tarafdan Hallâc Mehmed b. Abdurrahman 
mülkü ve bir tarafdan Rahime Hâtun bt. Güllâbî mülkü ve bir tarafdan Hüseyin 
b. Ali mülkü ve bir tarafdan tarîk-i âm ile mahdûd beyt-i süflîyi ve su kuyusunu 
ve kenîfi ve zât-ı eşcâr-ı müsmire ve gayr-ı müsmire muhavvatayı muhtevî cemî‘ 
menzili cümle tevâbi‘ ve levâhıkı ve kâffe-i menâfi‘ ve merâfıkı ile kadri ve nisâbı 
sekiz bin dirhem fıddî cedîd ceyyid râyic fi’l-vakt semen-i mu‘ayyen-i makbûza 
hâmilet-i hâze’l-kitâb fahrü’l-muvakkarât Rahime Hâtun bt. Mustafa’ya bey‘ et-
tikde ol dahi kendi malı ile nefsi için iştirâ eylemeğin tarafeynden îcâb ve kabûlü 
ve cânibeynden bedeleynde teslîm ve tesellümü müştemil bey‘ ve iştirâ-i bâtteyn-i 
sahîhayn-i şer‘iyyeyn olmağın ikrâr-ı sahîh-i şer‘î ve i‘tirâf-ı sarîh-i mer‘î eyle-
dikde müşteriye-i mezbûre kıbelinden dahi vicâhen ve şifâhen tasdîk olunmağın 
[kayd olundu].
Cerâ zâlike ve hurrire fi’l-yevmi’s-sâbi‘ min Cumâdelûlâ li sene 1054.
Şuhûdü’l-hâl: Mehmed Beşe b. Ömer er-Râcil, Bâli Beşe b. Sefer er-Râcil, Ahmed 
Çelebi b. Mehmed, Mehmed Çelebi b. Mustafa, fahrü’l-kuzât Hidâyetullah Efen-
di el-Kâtib, İbrahim Efendi b. Mustafa el-Kâtib, Himmet Efendi b. Veli el-Kâtib, 
Hüseyin Çelebi b.  Ali mine’l-huddâm, Bayram Sofu mine’l-huddâm ve gayru-
hüm mine’l-huzzâr

191 [37a-2] Mehmed Çelebi b. Ahmed Ağa’nın mutasarrıf olduğu vakıf 
yoğurtçu dükkânı harap durumda olup yeniden yapımı için izin 
verilmesi ve keşif yapılmasına dair
Mahmiye-i Kostantıniyye mahallâtından Lütf[i] Paşa mahallesi sâkinlerinden 
işbu kitâb-ı sıhhat-nisâbın sâhibi fahrü’l-a‘yân Mehmed Çelebi b. Ahmed Ağa 
meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
vakf-ı âti’l-beyânın kāimmakām-ı mütevellîsi olan Fazlullah Efendi b. Mustafa 
nâm kimesne mahzarında takrîr-i kelâm ve bast-ı mukaddemât-ı merâm edip 
merhûm İbrahim Paşa-yı atîk evkāfı’ndan olup medîne-i Ebâ Eyyûb-i Ensârî 
-radiye anhu Rabbühü’l-Bârî- esvâkından Câmi‘-i Kebîr sûkunda vâki‘ etrâf-ı 
selâsesi vakf-ı mezbûr ve bir tarafı tarîk-i âm ile mahdûd olup icâre-i mu‘accele 
ve beher şehr elli beşer akçe icâre-i müeccele ile mutasarrıf olduğum bir bâb 
yoğurtçu dükkânı harâba müşrif olmuşdur, kıbel-i şer‘den üzerine varılıp keşf 
ve mu‘âyene ve nukzu tahmîn-i sahîh ile tahmîn ve takvîm olunup mücedde-
den kendi malım ile binâya izin verilmek matlûbumdur dedikde cânib-i şer‘-i 
kavîmden mevlânâ el-Hâc Ali Efendi irsâl olunup ol dahi hâssa mi‘mârlarından 
Üstâd Mustafa b. Abdullah ve zeyl-i kitâbda mastûrü’l-esâmî olan müslimîn ile 
dükkân-ı sâlifü’z-zikrin üzerine varıp mesâha ettiklerinde dükkân-ı mezbûrun 
bennâ zirâ‘ıyla tûlen on iki buçuk ve arzan sekiz bi-hesâb-ı şatrancî yüz zirâ‘ 
sakfının beher zirâ‘ı otuzar akçeden üç bin akçe ve yine tûlen yirmi bir ve kad-
den altı bi-hesâb-ı mezbûr yüz yirmi altı zirâ‘ tahta perdenin beher zirâ‘ı yir-
mi beşer akçe[den] iki bin beş yüz yirmi akçe ve yine tûlen on sekiz ve arzan 
dört bi-hesâb-ı mezbûr yetmiş iki zirâ‘ döşeme tahtanın beher zirâ‘ı on beşer 
akçeden bin seksen akçe ve yine tûlen ve arzan bi-hesâb-ı mezbûr on zirâ‘ tah-
ta sofanın beher zirâ‘ı on beşer akçeden yüz elli akçe ve yine dükkân-ı mârrü’z-
zikr önünde destgâhların maktû‘an semeni beş yüz akçeden cem‘an dükkân-ı 
sâlifü’z-zikrin nukzu yedi bin iki yüz elli akçeye takvîm ve tahmîn eylediklerin-
de mevlânâ-yı mezbûr mahallinde ketb ü tahrîr ve ba‘dehû gelip meclis-i şer‘-i 
şerîfde vukū‘u üzre ihbâr ve takrîr eylemeğin kendi malı ile nefsi için binâya izin 
birle mâ hüve’l-vâki‘ alâ vukū‘ihî bi’t-taleb ketb ve terkīm olunup tâlibi yedine 
vaz‘ ve def ‘ olundu.
Tahrîren fi’l-yevmi’l-hâmis min Cumâdelûlâ li sene erba‘a ve hamsîn ve elf. 
Şuhûdü’l-hâl: Zübdetü’t-tahrîr Mehmed Çelebi b. Mustafa Kâtib-i Zal Paşa, 
Fahrü’l-akrân Ahmed Bey b. Osman el-Cündî, Mehmed Beşe b. Bâli er-Râcil, 
Mehmed Beşe b. Abdullah el-Bevvâb-ı sultânî, Mehmed b. Abdullah, el-Hâc Ah-
med Beşe Çukadâr, Mustafa Beşe el-Muhtesib, Hüseyin Çelebi b. Ali mine’l-
huddâm, Hasan b. Abdullah et-Tatarî, diğer Hasan b. Abdullah, Baba Süleyman 
b. Turgud ve gayruhüm mine’l-hâzırîn

192 [37a-3] Hasan Çelebi’nin kızları Ümmühâni Hatun ile Nesli 
Hatun’un babalarından intikal eden menzili Mehmed Bey 
b. Musa’ya sattıkları
Mahmiye-i Kostantıniyye -humiyet ani’l-âfât ve’l-beliyye- mahallâtından Macun-
cu kurbunda Koruk mahallesinde sâkin zübdeteyi’l-muhadderât Ümmühâni ve 
Nesli Hâtun ibnetey Hasan Çelebi taraflarından bey‘-i âti’z-zikri ikrâra vekîl olup 
hasm-ı şer‘î-i câhid mahzarında mezbûretânı ma‘rifet-i şer‘iyye ile ârifân olan el-
Hâc Mehmed b. Abdullah el-Hayyât ve Yusuf b. Abdullah nâm eskici şehâdetleriyle 
vekâleti sâbite olan mezbûre Ümmühâni’nin zevci fahrü’l-akrân Hüseyin Bey 
b. Sinan meclis-i şer‘-i şerîf-i lâzımü’t-tevkīr ve’t-teşrîfde işbu râfi‘ü’l-kitâb [37b] 
fahrü’l-emsâl Mehmed Bey b. Musa nâm cündî muvâcehesinde bi’l-vekâle ikrâr 
ve takrîr-i kelâm edip Havâss-ı Aliyye müzâfâtından Çatalca nâhiyesine tâbi‘ Mar-
maracık nâm karyede vâki‘ bir tarafdan Şehsuvar oğlu Ali nâm kimesne mülkü 
ve etrâf-ı selâsesi tarîk-i âm ile mahdûd olup bir bâb çatma yer evini ve önünde 
sundurmayı ve zât-ı eşcâr-ı müsmire ve gayr-ı müsmire bahçeyi ve kenîfi ve [hav]
luyu müştemil olup babalarından irs-i şer‘î ile kendilere intikāl ve isâbet eden 
menzili bi-cümleti’t-tevâbi‘ ve’l-levâhık ve kâffeti’l-hukūk ve’l-merâfık bi-safkatin 
vâhidetin mezbûr Mehmed Bey’e altı bin nakid cedîd ve ceyyid râyic fi’l-vakt fıddî 
akçeye bey‘-i bâtt-ı sahîh-i şer‘î ile bey‘ ve teslîm edip ol dahi ber vech-i muhar-
rer iştirâ ve tesellüm eyledikden sonra semen-i mezbûr altı bin akçeyi yedinden 
bi’t-tamâm ve’l-kemâl ahz u kabz eylediklerinden sonra menzil-i mârrü’z-zikri 
mahallinde ahz u kabza merkūm Mehmed Bey’i taslît eylediler, min ba‘d menzil-i 
mahdûd mersûm Mehmed Bey’in mülk-i müşterâ-yı sahîh ve sarîhidir keyfe mâ 
yeşâ’ ve hasbe mâ yürîd bilâ-nizâ‘ min karîb ev ba‘îd mutasarrıf olsun dedikde 
mukırr-ı mezbûrun bi’l-vekâle cârî ve sâdır olan ikrâr ve takrîrini el-mukarru 
lehü’l-mezbûr Mehmed Bey bi’l-vicâhe tasdîk ve bi’ş-şifâhe tahkīk eylemeğin mâ 
vaka‘a bi’t-taleb ketb ve terkīm olundu.
Tahrîren fi’l-yevmi’l-âşir min Cumâdelûlâ li sene erba‘a ve hamsîn ve elf. 
Şuhûdü’l-hâl: El-Hâc Ali b. İbrahim, Hızır Çelebi b. Ali, Fahrü’l-akrân Ali Çelebi 
b. Hüseyin Bey, Şaban Bey el-Cündî, Hacı Mehmed ve gayruhüm









193 [37b-1] Meleksima Hatun’un ölümünden sonraki işler için 
Mehmed Efendi’yi vasî tayin ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘den 
mevlânâ İbrahim Efendi irsâl olunup ol dahi zeyl-i kitâbda mastûrü’l-esâmî olan 
kimesneler ile medîne-i Hazret-i Ebâ Eyyûb-i Ensârî -radiye anhu Rabbühü’l-
Bârî- mahallâtından Takyecibaşı mahallesinde vâki‘ fahrü’l-müderrisîni’l-kirâm 
zahrü’l-müdekkıkīn el-fihâm Mehmed Efendi b. Mustafa eş-şehîr bi-Tekrîmî Çe-
lebi menziline varıp akd-i meclis eylediklerinde menzil-i mezbûr sâkinelerinden 
Meleksîmâ Hâtun bt. Abdullah meclis-i mezbûrda işbu râfi‘ü’l-kitâb merkūm Meh-
med Efendi mahzarında ikrâr ve takrîr-i kelâm edip merkūm Mehmed Efendi’nin 
menzilinde olduğum ecilden silk-i mülk-i sahîh ve sarîhimde münselik bir köh-
ne topsuz kırmızı kadife kaftan ve bir kırmızı köhne kemha zıbın ve bir alaca çar-
şaf ve bir beyaz çarşaf ve bir yirmi dört yaftalı sîm kuşak ve bir köhne silecek ve 
bir mâ’î köhne göndere ferâce ve altı yemeni yastık ve bir beledî döşek ve iki min-
der kılıfı ve üç köhne yemeni yorgan ve bir beyaz müsta‘mel velense ve bir sagīr 
tâbe ve iki sagīr tencere ve iki ayaklı sahan ve iki bakır tepsi ve iki bakır tas ve bir 
köhne kırmızı kilim ve bir kahverenk Londra çukaya kaplı siyah köhne kuzu kür-
kü ve altı arşın üstübü ipliği olup eşyâ-i mezbûreden gayrı ism-i mâl ıtlâk olunur 
bir şeyim ve bir habbem dahi yokdur deyip ve mezbûr Mehmed Efendi’yi vasiyy-i 
muhtâr nasb ve ihtiyâr ve nâib-i menâb eyledim ki bi-emrillâhi’l-meliki’l-müte‘âl 
vefât eylediğimde zikr olunan emvâlimden bir sîm kuşağımı ve bir kadife kafta-
nımı ve mâ’î göndere ferâcemi semen-i misli ile bey‘ edip techîz ve tekfînimin ve 
sâir eyyâmı mu‘tâdemin mühimmâtına sarf ve harc eylesin dedikde mûmâ-ileyh 
Mehmed Efendi dahi vesâyet-i merkūmeyi kabûl ve hizmet-i lâzımesini edâya 
müte‘ahhid olmağın işbu hurûf bi’t-taleb ketb ve terkīm olundu.
Hurrire fi’l-yevmi’t-tâsi‘ min Cumâdelûlâ li sene erba‘a ve hamsîn ve elf.
Şuhûdü’l-hâl: Fahrü’l-kuzât Receb Efendi b. Abdülcelîl, Fahrü’l-eimme İshak 
Efendi b. Veli el-İmâm, Ahmed Çelebi b. Hasan el-Müezzin, Yusuf Bey b. Abdul-
lah, Mustafa Bey b. Ali, Uzun Mehmed Çelebi b. Abdurrahman, İbrahim Çelebi b. 
Mustafa ve gayruhüm mine’l-huzzâr

194 [37b-2] Cafer b. Aydın’ın vârislerinden kız kardeşi Fâtıma’nın miras 
hissesi karşılığında beş bin beş yüz akçe alarak sulh olduğu
Medîne-i Ebâ Eyyûb-i Ensârî -radiye anhu Rabbihi’l-Bârî-de Otakçıbaşı mahal-
lesinde sâkin iken bundan akdem vefât eden Cafer b. Aydın nâm sagīrin verâseti 
vâlidesi Fâtıma bt. Ahmed’e ve li eb kız karındaşı Fâtıma ile li eb er karındaşı Meh-
med ve kız karındaşı Sâliha’ya münhasıra olduğu şer‘an mütekarrir oldukdan son-
ra mezbûre Fâtıma meclis-i şer‘-i hatîr-i lâzımü’t-tevkīrde müteveffâ-yı mezbûrun 
muhallefâtına vâzı‘atü’l-yed olan vâlidesi işbu râfi‘atü’l-kitâb Fâtıma bt.  Ahmed 
nâm hâtun mahzarında bi’t-tav‘ ve’r-rızâ ikrâr-ı tâm ve takrîr-i kelâm edip karın-
daşım müteveffâ-yı mezbûr Cafer’in ism-i mâl ıtlâk olunur muhallefâtından irs-i 
şer‘î ile bana isâbet eden nısf hisse-i şer‘iyyemi mezbûre Fâtıma’dan da‘vâ ve ta-
leb eylediğimde beynimize muslihûn tavassut edip karındaşım mezbûr Cafer’in 
cemî‘ muhallefâtından bana isâbet eden nısf hisse-i şer‘iyyem mukābelesinde alâ 
tarîki’t-tehârüci’ş-şer‘î beni beş bin beş yüz nakid ceyyid ve cedîd râyic fi’l-vakt 
akçe üzerine ıslâh ettiklerinde ben dahi sulh-ı mezbûru kabûl ve bedel-i sulh olan 
meblağ-ı mezbûr beş bin beş yüz akçeyi mezbûre Fâtıma yedinden bi’t-tamâm 
ve’l-kemâl ahz u kabz edip muhallefât-ı mezkûreye müte‘allik cüz’î ve küllî kalîl ü 
kesîr ve celîl ü yesîr da‘vâ ve talebden mezbûre Fâtıma’nın [38a] zimmetini ibrâ-i 
âm ile ibrâ ve iskāt-ı tâm ile iskāt eyledim, ba‘de’l-yevm bi’z-zât benden veyâhud 
bi’l-vekâle vekîlimden husûs-ı mezbûra müte‘allik da‘vâ ve nizâ‘ sudûr ve zuhûr 
ederse lede’l-hükkâmi’l-kirâm mesmû‘a ve makbûle olmasın dedikde mukırra-i 
mezbûre Fâtıma’nın ber vech-i mübeyyen cârî ve sâdır olan ikrâr ve takrîrini el-
mukarru lehü’l-mezbûre bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb ü tahrîr olundu. 
Hurrire fi’l-yevmi’t-tâsi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-eimme Sefer Efendi b. Veli el-İmâm, Mustafa Bey b. İsma-
il, Mehmed Halîfe b. Hasan, Hasan b. Ali el-Müezzin, Hüseyin Bey b. Yusuf, Ali 
Çelebi b. Kasım, Osman b. Derviş, Ali b. İlyas, Baba Süleyman mine’l-huddâm, 
İbrahim Çelebi mine’l-huddâm ve gayruhüm mine’l-huzzâr 

195 [38a-1] Zal Mahmud Paşa  Evkafı’na ait harap durumdaki iskele, 
çeşme ve medresenin tamir edildiği ve keşfine dair
Merhûm ve mağfûrun-leh Zal Mahmud Paşa evkāfı’na mütevellî olan fahrü’l-
a‘yân İvaz Ağa meclis-i şer‘-i şerîfde takrîr-i kelâm edip bundan akdem vâkıf-ı 
mûmâ-ileyhin medîne-i Ebâ Eyyûb-i Ensârî -radiye anhu Rabbühü’l-Bârî-’de 
vâki‘ câmi‘-i şerîfi kurbunda deryâ yalısında vâki‘ iskelesi harâb olup mürûr 
ve ubûr mümkün olmamağın mâl-ı vakıfdan müceddeden ta‘mîr edip ve yine 
vâkıf-ı müşârün-ileyhin evkāfından olup medîne-i mezbûrede tarîk-i âm üze-
rinde vâki‘ çeşmesini mâl-ı mezbûr ile termîm edip ve yine medîne-i mezbûrede 
câmi‘-i şerîf kurbunda tahtânî medresesinin hucurâtı meremmâta muhtâc ol-
mağın yine mâl-ı mezbûr ile tevliyyetim hasebiyle termîm eyledim idi, savb-ı 
şer‘den üzerine varılıp harc ve sarf eylediğim meblağın mertebe-i tahammü-
lü tahmîn olunmak matlûbumdur dedikde cânib-i şer‘den mevlânâ el-Hâc Ali 
Efendi irsâl olunup ol dahi hâssa mi‘mârlarından Üstâd Mustafa b. Abdullah 
ve zeyl-i kitâbda mastûrü’l-esâmî olup ebniye-i sukūf ahvâline şu‘ûr ve vukūfu 
olan bî-garaz müslimîn ile evvelâ sâlifü’z-zikr iskele üzerine varıp mesâha eyle-
diklerinde bi-zirâ‘i’l-bennâ tûlen on sekiz ve arzan iki buçuk bi-hesâb-ı şatrancî 
kırk beş zirâ‘ gemi tahtası döşemenin beher zirâ‘ı altmışar akçeden iki bin yedi 
yüz akçe ve sekiz aded Bartın direğine beher tânesi yüz yirmişer akçeden dokuz 
yüz altmış akçe ve sâniyen mârrü’z-zikr çeşme üzerine varıp nazar eylediklerin-
de çeşmenin târih taşı ile taban demirine maktû‘an bin akçe ve sâlisen medrese-i 
mezbûreye varıp müşâhede eylediklerinde altı hucurâtın meremmâtına 
maktû‘an iki bin sekiz yüz yirmi sekiz akçeden cem‘an iskele ve çeşme ve medre-
senin ta‘mîr ve meremmâtı ancak yedi bin beş yüz yirmi akçe ile mümkün olur 
noksan ile olmaz deyû mi‘mâr-ı mezkûr haber vermeğin mevlânâ-yı mezbûr 
mahallinde vâki‘ hâli tahrîr ve ba‘dehû gelip ihbâr ve takrîr eylemeğin işbu hurûf 
bi’t-taleb ketb olundu.
Tahrîren fi’l-yevmi’r-râbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-eimmeti’l-kirâm el-Hâc Mehmed Efendi b. Bayram el-
İmâm bi-câmi‘i’l-mezbûr, es-Seyyid Ahmed Çelebi b. es-Seyyid Mehmed Çele-
bi eş-Şâmî, Ali Efendi b. Hüseyin el-Müsta‘id, Mehmed Efendi b. Ali el-Müsta‘id, 
Mehmed Efendi b. Abdülbâkī el-Müsta‘id, Mustafa Efendi b. el-Hâc Mehmed 
eş-Şâmî, Mustafa Efendi b. Hanîfî el-Müsta‘id, Mehmed b. Ali el-Kayyım bi-
câmi‘i’l-mezbûr ve gayruhüm mine’l-hâzırîn

196 [38a-2] Mehmed b. Abdullah’ın vefat eden hamal Hasan 
b. Kenan’da muhtelif zahire bedelinden kalan alacağını 
yetimlerinin vasîsinden talep ettiği
Bakkal tâifesinden olup medîne-i Ebâ Eyyûb-i Ensârî -radiye anhu Rabbühü’l-
Bârî-’de Takyecibaşı mahallesinde sâkin işbu bâ‘isü’l-kitâb Mehmed b.  Abdul-
lah nâm kimesne yine mahalle-i mezbûrede sâkin iken bundan akdem vefât 
eden Hamal Hasan b. Kenan’ın li ebeveyn karındaşı olup evlâd-ı sıgārına kıbel-i 
şer‘den mansûb vasiyy-i şer‘îsi olan Abdi Bey b. Kenan’ı mahfil-i kazâya ihzâr ve 
mahzarında üzerine takrîr-i da‘vâ ve bast-ı merâm edip müteveffâ-yı mezbûrun 
hâl-i hayâtında ve kemâl-i akl-ı sıhhatinde iken ve vasfı ve keyli ve vezni ve 
adedi beynimizde ilm-i şer‘î ile ma‘lûm müşterâ arpa ve pirinç ve sâir me’kûlât 
bahâsından zimmetinde yedi bin beş yüz kırk beş [akçe] hakkım bâkī kal-
mış idi el-hâletü hâzihî meblağ-ı mezbûrun vasiyy-i merkūm Abdi’den alıve-
rilmesi matlûbumdur dedikden sonra gıbbe’s-suâl ve akībe’l-inkâr müdde‘î-i 
mezbûrdan sıdk-ı makālini mübeyyine beyyine taleb olundukda udûl-i 
müslimîn ve sikāt-ı muvahhidînden Abdurrahman Çelebi b. Habib ve Mehmed 
Çelebi b. Mahmud nâm kimesneler li ecli’ş-şehâde meclis-i şer‘a hâzırân olup 
istişhâd olundukda fi’l-hakīka müteveffâ-yı mezbûr Hamal Hasan müşterâ arpa 
ve pirinç ve sâir beynimizde ilm-i şer‘î ile ma‘lûm zehâir ve me’kûlât bahâsından 
müdde‘î-i mezbûr Mehmed’in yedi bin beş yüz kırk akçe zimmetimde hakkı 
vardır deyû bizim huzûrumuzda ikrâr ve i‘tirâf eyledi, bu husûsa şâhidleriz 
şehâdet dahi ederiz dediklerinde ba‘de r i‘âyeti şerâiti’l-kabûl şehâdetleri hayyiz-i 
kabûlde vâkı‘a oldukdan sonra müdde‘î-i mezbûr Mehmed meblağ-ı mezbûru 
müteveffâ-yı mezbûrdan hâl-i hayâtında istîfâ ve âhara havâle-i şer‘iyye ve 
vücûh-ı şer‘iyyeden bir vechile zimmetini berî etmediğine istihlâf olundukda 
mezbûr [38b] Mehmed dahi alâ vefki’l-mes’ûli anh yemîn billâhi’l-aliyyi’l-azîm 
etmeğin meblağ-ı mezbûrun edâsına vasiyy-i merkūma tenbîh birle mâ hüve’l-
vâki‘ bi’t-taleb ketb olundu.
Tahrîren fi’l-yevmi’l-âşir min Cumâdelûlâ li sene erba‘a ve hamsîn ve elf.
Şuhûdü’l-hâl: Mustafa Dede b. Musa, İbrahim Çelebi b. Ali, Mustafa Çelebi b. 
Abdullah, Ali Çelebi b. Mehmed, Mustafa Beşe el-Muhtesib, İbrahim Çelebi 
mine’l-huddâm ve gayruhüm mine’l-huzzâr

197 [38b-1] Yani v. Yorgi’nin otlatmak için Andriye v. İstati’ye verdiği 
koyunları talep ettiği ve davasını ispat edemediği
Çoban tâifesinden Yani v. Yorgi nâm zimmî yine tâife-i mezbûreden işbu râfi‘ü’l-
kitâb Andriye v. İstati nâm zimmîyi mahfil-i kazâya ihzâr ve muvâcehesinde 
üzerine takrîr-i da‘vâ ve bast-ı merâm edip bundan akdem mezbûr Andriye’ye 
ra‘y etmek için beynimizde vasfı ve levni ilm-i şer‘î ile ma‘lûm yirmi yedi 
re’s koyun teslîm edip ol dahi vech-i mübeyyen üzre tesellüm etmişdi. Hâlen 
mesbûkü’z-zikr yirmi yedi re’s koyunu mezbûr zimmî vermede ta‘allül eder suâl 
olunup alıverilmesi matlûbumdur dedikde gıbbe’s-suâl akībe’l-inkâr müdde‘î-i 
mezbûr Yani’den da‘vâsına mutâbık beyyine taleb olundukda ityân-ı beyyi-
neden izhâr-ı aczle istihlâf olundukda mezbûr Andriye dahi bi-hasebi’s-suâl 
yemîn billâhi’llezî enzele’l-İncîle alâ İsâ -aleyhi’s-selâm- etmeğin mûcebiyle 
mezbûr Yani’yi mu‘ârazadan men‘ birle mâ hüve’l-vâki‘ bi’t-taleb ketb ve imlâ 
olundu. 
Tahrîren fi’l-yevmi’s-sâbi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa b. Mehmed min huddâm, Ali b. Mustafa min huddâm, 
Mustafa b. Veli min huddâm, İbrahim b. Mustafa min huddâm, Hüseyin b. Ali 
min huddâm, Bayram Sofu mine’l-huddâm, Baba Süleyman b. Turgud, el-Hâc 
Ahmed Beşe Çukadâr …? ve gayruhüm mine’l-huzzâr 









198 [38b-2] Ali Bey b. Abdullah’ın tasarrufundaki timarını Ömer Çavuş’a 
iltizama verdiği iddiasıyla bedelini talep ettiği ve iddiasını ispat 
edemediği için davadan menedildiği
Husûs-ı âti’l-beyânın şer‘ ile görülüp icrâ-yı hak olunması için taraf-ı saltanatdan 
buyruldu-yı şerîf ve Ebûbekir Çavuş b. Hasan mübâşeretiyle erbâb-ı timardan Ali 
Bey b. Abdullah meclis-i şer‘-i hatîr-i lâzımü’t-tevkīre merhûm Arslan Paşazâde 
Arslan Bey tarafından vech-i âtî üzre vekîl olup hasm-ı şer‘î-i câhid mahzarın-
da Mustafa Bey b. Mehmed ve Mehmed Bey b. Mustafa şehâdetleriyle şer‘an 
vekâleti sâbite olan fahrü’l-akrân el-Hâc Zülfikār Bey b. Mustafa nâm kimesne-
yi ihzâr ve mahzarında üzerine da‘vâ ve takrîr-i kelâm edip târih-i kitâbdan üç 
sene mukaddem bin elli bir senesi târihinde vilâyet-i Rumeli’nde Yanya kazâsına 
tâbi‘ ber vech-i timar mutasarrıf olduğum Maçares nâm karyenin a‘şâr-ı öşriy-
ye ve rüsûm-ı örfiyyesini gāib ani’l-meclis müvekkil-i müşârün-ileyh Arslan Bey 
huddâmından Ömer Çavuş nâm kimesneye maktû‘an altı bin sekiz yüz akçe-
ye der-uhde ve iltizâm edip merkūm Ömer Çavuş dahi vech-i mübeyyen üzre 
ta‘ahhüd ve iltizâm eyledikden sonra mezbûr Ömer Çavuş’un zimmetine lâzım 
gelen meblağ-ı mersûma gāib ani’l-meclis mezbûr Arslan Bey’in kethüdâ[sı] olan 
Rıdvan Ağa kefîl olup ve mezbûr Rıdvan Ağa’ya dahi müvekkil-i müşârün-ileyh 
Arslan Bey kefîl olmuşdu el-hâletü hâzihî meblağ-ı mezbûru kefâleti hasebiy-
le müvekkil-i mûmâ-ileyh Arslan Bey’den da‘vâ ve taleb ederim suâl olunup alı-
verilmesi matlûbumdur dedikde gıbbe’s-suâl akībe’l-inkâr müdde‘î-i mezbûrdan 
sıdk-ı makāline mübeyyine beyyine taleb olundukda ityân-ı beyyineden âciz ve 
kāsır olup istimhâl etmeğin mehil verilip mehil-i mezbûr mürûrundan sonra ge-
lip ityân-ı beyyineden izhâr-ı acz eylemeğin müdde‘î-i mezbûru mu‘ârazadan 
men‘ birle işbu hurûf ketb olundu.
Tahrîren fi’l-yevmi’s-sâbi‘ min Cumâdelûlâ li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed, Ali Beşe b. Mustafa, Baba Süleyman b. 
Turgud, Hüseyin Çelebi b. Ali ve gayruhüm mine’l-huzzâr

199 [38b-3] Âişe Hatun bt. Hasan’ın vakfiyesi
Elhamdü li veliyyihî ve’s-salâtü alâ nebiyyihî işbu bâ‘ise-i tastîr-i vesîka ve sebeb-i 
tahrîr-i nemîka ve enîka mahmiye-i Kostantıniyye -humiyet ani’l-âfât ve’l-beliyye- 
mahallâtından Sarıgerz mahallesinde sâkine fahrü’l-muhadderât Âişe Hâtun 
bt.  Hasan meclis-i şer‘-i hatîr-i lâzımü’t-tevkīrde vakf-ı âti’z-zikre li ecli’t-tescîl 
mütevellî nasb eylediği fahrü’l-müderrisîni’l-kirâm Receb Efendi b.  Abdi mah-
zarında ikrâr ve takrîr-i kelâm edip medîne-i Ebâ Eyyûb-i Ensârî -radiye anhu 
Rabbühü’l-Bârî-’de  İslâm Bey mahallesinde vâki‘ üç tarafı yine benim mülküme 
ve bir tarafı Mustafa Ağa tarlasına müntehî tûlen ve arzan bi-hesâb-ı şatrancî iki 
yüz seksen sekiz zirâ‘ arsa üzerinde magrûs eşcâr-ı müsmire ve gayr-ı müsmireyi 
hâvî silk-i mülkümde muntazam olan bahçemi bi-cümleti’t-tevâbi‘ ve’l-levâhık ve 
kâffe-i menâfi‘ ve merâfık hasbeten lillâhi te‘âlâ vakf ve habs edip şöyle şart eyle-
dim ki mahmiye-i mezbûrede Davud Paşa Câmi‘-i şerîfinde hatîb olan mefharü’l-
hutebâ Ali Efendi b. Mehmed mutasarrıf olup rûhum için kendi huzûrunda bir 
Yâsin-i şerîf tilâvet ve ba‘de vefâtihî evlâdı ve evlâd ve evlâd[ı] mutasarrıf olup 
huzûrlarında kezâlik bir Yâsin-i şerîf tilâvet edip sevâbını rûhuma ihdâ ve hibe 
edeler ve ba‘de’l-inkırâz -el-iyâzü billâh min kahri’l-feyyâz- Medîne-i Münevvere 
-şerrefehallâhü te‘âlâ- fukarâsı evkāfına ilhâk oluna câmi‘-i mezbûrda hatîb olan 
kimesneler hasbî nâzır olalar ve ahâlî-i mahalle-i mezbûre dahi vakf-ı mezbûra 
hasbî nâzır olalar deyip bu vech bast-ı kelâm ettikden sonra zikr olunan bahçe-
yi mütevellî-i merkūm Receb Efendi’ye teslîm ve ol dahi minvâl-i muharrer üzre 
kabz ve tesellüm edip sâir evkāf mütevellîleri gibi zabt ve tasarruf eyledikden son-
ra vâkıfe-i mezbûre mârrü’z-zikr bahçenin vakfiyyetinden rücû‘ edip İmâm-ı 
A‘zam ve hümâm-ı akdem katında mücerred vakaftü  demekle vakıf lâzım olmaz 
deyip yine [39a] mülküne istirdâd murâd eyledikde mütevellî-i merkūm mu‘âraza 
edip fi’l-vâki‘ imâm-ı müşârün-ileyh katında vakıf lâzım olmaz, lâkin imâmeyn-i 
hümâmeyn ferihayn-ı kamkahayndan? İmâm Ebû Yusuf katında vakf-ı akār mü-
cerred vakaftü demekle ve İmâm Muhammed katında teslîm ile’l-mütevellî olun-
mağla vakfa lüzûm olduğundan mâ‘adâ imâmeyn-i mezbûreyn katlarında sıhhat 
lüzûmdan müfârık olmadığına binâen sıhhatine ve lüzûmuna hüküm taleb ede-
rim dedikde a‘lâ-yı kitâbı tevkī‘-i müstetâbı ile muvakki‘ olan hâkim huzûrunda 
mürâfa‘a olduklarında hâkim-i mûmâ-ileyh cânib-i vakfı evlâ görüp mârrü’z-zikr 
bahçenin [vakfiyyetinin] sıhhat-i lüzûmuna hükm eyleyip min ba‘d naks-ı nakzı-
na mecâl muhâl oldu “Fe-men beddelehû ba‘de mâ semi‘ahû fe-innemâ ismuhû 
ale’l-lezîne yübeddilûnehû inna’llâhe semî‘un alîm” ve ecrü’l-vâkıfeti ale’l-hayyi’l-
cevâdi’l-kerîm.
Cerâ zâlike ve hurrire fi’l-yevmi’r-râbi‘ min Cumâdelûlâ li sene erba‘a ve hamsîn 
ve elf.  
Şuhûdü’l-hâl: Fahrü’l-kuzât Hidâyetullah b. Kasım el-Kâtib, Fahrü’l-kuzât el-
Hâc Ali Efendi b. Hüseyin, Himmet Efendi b. Veli el-Kâtib, Mustafa Dede, Mus-
tafa b. Müstakīm, Ahmed b. Mehmed, Receb b. Mustafa, Ali b. Halil, Saka Bâli, 
Saka Ali, Ahmed b. Ali el-Börkçü, Hasan b. Ömer, İbrahim Çelebi b. Mustafa ve 
gayruhüm









200 [39a-1] Mehmed Ağa b. Ahmed’in kiraladığı vakıf yoğurtçu 
dükkânının kirasının emsalinden yüksek olduğu ve yeniden 
belirlenmesi talebi üzerine eski kirası üzerinden ödemesine 
karar verildiği 
Merhûm ve mağfûrun-leh İbrahim Paşa-yı atîk evkāfı’na hâlen kāimmakām-ı 
mütevellî olan Fazlullah b. Mustafa meclis-i şer‘-i şerîf-i enver ve mahfil-i 
dîn-i münîf-i ezherde işbu hâmilü’l-vesîka fahrü’l-emâcid Mehmed Ağa b. Ah-
med mahzarında üzerine takrîr-i da‘vâ edip mezbûr Mehmed Ağa bin elli bir 
Muharremü’l-harâmı’nın onuncu gününde evkāf-ı mezbûreden olup medîne-i 
Ebâ Eyyûb el-Ensârî -radiye anhu Rabbühü’l-Bârî-’de Câmi‘-i Kebîr sûkunda vâki‘ 
vâkıf-ı mûmâ-ileyhe intimâ ile tahdîd ve tavsîfden müstağnî bir bâb yoğurtçu 
dükkânını Perviz nâm müteveffâ mahlûlünden icâre-i mu‘accele ve beher yevm 
sekiz akçe ücret-i müeccele ile mütevellîsi Halil Bey b. Abdullah’dan istîcâr ve te-
sellüm eylemeğin zimmetinde sinîn-i mezbûrede ücret-i müecceleden mütekar-
rir olan dokuz bin altı yüz cedîd akçeyi suâl olunup vakf-ı mezbûr için alıveril-
mesi matlûbumdur dedikde gıbbe’s-suâl merkūm Mehmed Ağa cevâbında feth-i 
makāl edip fi’l-vâki‘ dükkân-ı mezbûru târih-i mesfûrdan bir ay mukaddem Per-
viz mahlûlünden sûk-ı sultânîde beyne’t-tâlibîn müzâyede olundukda elli beş bin 
akçe hakk-ı karârı ile üzerimde karâr edip ziyâde ile tâlib-i âhar zâhir olmama-
ğın beher şehr elli beşer akçe ücret-i müeccele ile istîcâr ve tesellüm eylediğimden 
sonra ba‘zı kimesneler muvâza‘a tarîki ile beher yevm sekizer akçe icâre-i müec-
cele ile kabûl ederiz deyû tâlib olduklarında ben dahi minvâl-i muharrer üzre se-
kizer akçeye istîcâr eyledim idi, lâkin ücret-i müeccele-i mezbûre ücret-i misliy-
yesinden zâyide olmağın dükkân-ı mezbûr üç sene mu‘attal olduğundan mâ‘adâ 
harâba müşrif olmuşdur, mahallinde keşf ve mu‘âyene olunup icâre-i merkūmesi 
ve ücret-i misliyye-i kadîmesi üzre îcâr olunmak matlûbumdur dedikde savb-ı 
şer‘den mevlânâ el-Hâc Ali Efendi irsâl olunup ol dahi hâssa mi‘mârlarından 
Usta Mustafa b. Abdullah ile mahall-i ma‘hûda varıp müşâhede ve mesâha ey-
lediklerinde vakf-ı mezbûrdan olup dükkân-ı merkūma mülâsık olan yoğurtçu 
dükkânlarının arsası dükkân-ı mütenâzi‘un fîhden tûlen ve arzan ikişer zirâ‘ ziyâde 
olduğun haber verdikden sonra zeyl-i kitâbda mastûrü’l-esâmî olan müslimîn 
dahi dükkân-ı mezbûrun ücret-i müeccele-i misliyye-i kadîmesi beher şehr elli 
beşer akçe olduğunu alâ tarîki’ş-şehâde ihbâr eylediklerinde mevlânâ-yı mezbûr 
vâki‘ hâli mahallinde tahrîr ba‘dehû gelip meclis-i şer‘de ihbâr ve takrîr eyleme-
ğin icâre-i merkūme fesh olunup elli beş bin akçe icâre-i mu‘accele ve beher şehr 
elli beşer akçe ücret-i müeccele-i kadîmesi üzre îcâr olunmak vakfa evlâ ve enfa‘ 
ve ahrâ olmağın merkūm Fazlullah Efendi dahi minvâl-i muharrer üzre dükkân-ı 
mezbûru merkūm Mehmed Ağa’ya îcâr ol dahi istîcâr ve kabûl eylemeğin işbu 
hurûf mâ vaka‘a bi’t-taleb ketb ve terkīm olundu.
Tahrîren fî gurreti Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü erbâbü’t-tahrîr Mehmed Çelebi eş-şehîr bi-Arabzâde, Ah-
med Bey b. Osman el-Cündî, Ahmed b. Mehmed el-Kâtib, el-Hâc Mahmud b. 
Mustafa câbi-i vakf-ı mezbûr, Mehmed Beşe b. Bâli, Mehmed b. Abdullah el-
Bostânî, Mehmed b. Abdullah Berberî, el-Hâc Ahmed Beşe Çukadâr, Mustafa 
Beşe el-Muhtesib, Hüseyin Çelebi mine’l-huddâm, Usta Ali b. Mehmed, Hasan  
b. Abdullah ...? ve gayruhüm

201 [39a-2] Fâtıma Hatun bt. Haydar’ın bahçesini İbrahim Efendi 
b. el-Hâc Mehmed’e sattığı
Medîne-i Ebâ Eyyûb-i Ensârî mahallâtından Kiremitçi Süleyman mahallesinde 
sâkine Fâtıma Hâtun bt.  Haydar taraf[ın]dan vech-i âtî üzre bey‘ ve kabz-ı se-
meni ikrâra vekîl olup hasm-ı şer‘î-i câhid mahzarında fahrü’l-müderrisîni’l-
kirâm Ahmed Efendi b. Cafer ve Mehmed Çelebi b. Mustafa er-Râcil şehâdetleri 
ile şer‘an vekâleti sâbite olan zahrü’l-eimme Mustafa Efendi b. Ali meclis-i şer‘-i 
hatîr-i lâzımü’t-tevkīrde işbu kitâb-ı sedâd-intisâbın hâfızı umdetü kuzâti’l-İslâm 
zübdetü vülâti’l-enâm İbrahim Efendi b.  el-Hâc Mehmed muvâcehesinde bi’l-
vekâle ikrâr ve takrîr-i kelâm edip mahalle-i mezbûrede vâki‘ bir tarafdan ba‘zan 
müvekkile-i mezbûre mülküne ve ba‘zan Kenan b. Abdullah mülküne ve bir ta-
rafdan Âişe Hâtun bt. el-merhûm Mehmed Bey mülküne ve bir tarafdan Âlime 
Hâtun bt.  (  ) mülküne ve bir tarafdan Ümmügülsüm bt.  (  ) mülküne müntehî 
olup bi’r-i mâyı ve eşcâr-ı müsmire ve gayr-ı müsmireyi hâvî tûlen ve arzan bi-
hesâb-ı şatrancî yüz seksen zirâ‘ arsayı müştemil mülk bahçeyi cümle tevâbi‘ ve 
levâhıkı ve âmme-i menâfi‘ ve merâfıkı ile müşârün-ileyh İbrahim Efendi’ye altı 
bin fıddî cedîd ve ceyyid râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile [39b] bey‘ ve teslîm ve ol dahi vech-i mübeyyen üzre 
iştirâ ve kabz ve tesellüm eyledikden sonra semeni olan meblağ-ı mârrü’n-na‘t 
altı bin akçeyi mûmâ-ileyh İbrahim Efendi yedinden bi’t-tamâm ve’l-kemâl ahz 
u kabz eyledi ba‘de’l-yevm zikr olunan bahçe mûmâ-ileyh İbrahim Efendi’nin 
mülk-i müşterâ-yı sahîh ve sarîhidir keyfe mâ yeşâ’ ve hasbe mâ yürîd mutasarrıf 
olsun dedikde vekîl-i mezbûrun minvâl-i muharrer üzre cârî ve sâdır olan ikrâr ve 
takrîrini mûmâ-ileyh İbrahim Efendi bi’l-muvâcehe tasdîk edicek mâ hüve’l-vâki‘ 
bi’t-taleb sebt olundu.Hurrire fi’l-yevmi’s-sânî aşer min Cumâdelûlâ li sene erba‘a 
ve hamsîn ve elf. 
Şuhûdü’l-hâl: Abdurrahman Efendi b. Abdullah el-Hatîb, muharrirü’l-hurûf 
Hidâyetullah Efendi el-Kadı, Ali Çelebi b. Halil el-Yesârî, Hasan Çelebi b. Mus-
tafa Efendi, Mustafa Beşe b. Abdullah









202 [39b-1] Yorgi’nin sebzeci dükkânında sattığı sebzelerin parasını 
alarak kaçtığı ve paranın kefillerinden tahsil edildiği
Mahmiye-i Galata sâkinlerinden Nekite v. Yani nâm zimmî meclis-i şer‘-i 
şerîfde işbu bâ‘iseyi’l-kitâb Rizo v. Yorgi ve Nikola v. Dimo nâm zimmîler 
muvâcehelerinde ikrâr ve takrîr-i kelâm edip bundan akdem mahmiye-i 
mezbûrede Frenk kilisesi kurbunda vâki‘ icâre-i sahîha-i şer‘iyye ile tasarru-
fumda olan bir bâb sebzehâne dükkânında müste’cirim olup Küçük Badracık 
sâkinlerinden Yorgi v. ( ) nâm zimmînin nefsine ve gaybet ederse üzerine edâsı 
lâzım olan mala zimmiyân-ı mezbûrân Rizo ve Nikola emr ve kabûlü hâviye 
kefâlet-i sahîha-i şer‘iyye ile kefîl oldular idi hâlâ dükkânıma bey‘ olunmak için 
bin seksen akçe kıymetli beylik sebzevât bırakdıklarında merkūm Yorgi dahi 
zikr olunan sebzevâtı bey‘ edip semenini alıp firâr eylemeğin meblağ-ı mezbûru 
mîrî için benden ahz u kabz ettikleri ecilden ben dahi meblağ-ı mezbûr bin sek-
sen akçeyi merkūm Yorgi’nin kefîlleri olan merkūmân Rizo ve Nikola’dan ahz 
u kabz eyledim dedikde mukırr-ı mezbûrun ber vech-i mübeyyen cârî ve sâdır 
olan ikrâr ve takrîrini el-mukarru lehüma’l-mezbûrân bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-âşir min Cumâdelûlâ li sene erba‘a ve hamsîn ve elf. 
Şuhûdü’l-hâl: İsmail Kethüdâ b. ( ), Abbas Kethüdâ, Terekeci-i mîrî mal, Zülfikār 
Bey, Hüsrev Beşe b. Kurd, Yani v. Yorgi, Nikola v. Pavli, Dimo Bostânî, Kosta v. ( ), 
Dimo v. Nikola, Yorgi v. Nikola

203 [39b-2] Mehmed b. Abdullah’ın vefat eden Hamal Hasan b. Kenan’da 
kalan alacağını yetimlerinin vasîsi olan kardeşi Abdi b. Kenan’dan 
tahsil ettiği
Medîne-i Ebâ Eyyûb-i Ensârî -radiye anhu Rabbühü’l-Bârî-’de Takyecibaşı ma-
hallesinde sâkin Mehmed b. Abdullah nâm bakkal meclis-i şer‘-i hatîr-i lâzımü’t-
tevkīrde mahalle-i mezbûre sâkinlerinden iken bundan akdem vefât eden Hamal 
Hasan b. Kenan’ın karındaşı olup evlâd-ı sıgārına kıbel-i şer‘den mansûb vasîsi 
olup muhallefâtına bi-hasebi’l-vesâye vâzı‘ü’l-yed olan işbu râfi‘ü’l-kitâb Abdi b. 
Kenan mahzarında ikrâr ve i‘tirâf edip müteveffâ-yı mezbûr Hasan hâl-i hayâtında 
ve kemâl-i akl ve sıhhatinde keyli ve vezni ilm-i şer‘îlediği arpa ve pirinç ve sâir me’kûlât ve zehâir bahâsından zimmetinde mütekarrir 
olan yedi bin beş yüz kırk akçe hakkımı ba‘de vefâtihî vasiyy-i mezbûrdan da‘vâ 
ve taleb eylediğimde inkâr edip şuhûd ve udûl ile müdde‘âyı isbât ettiğimden son-
ra hâl-i hayâtında meblağ-ı mezbûru müteveffâ-yı mezbûrdan istîfâ ve bir vechile zimmetini ibrâ ve iskāt eylemediğime istihlâf olundukda ben dahi alâ mâ hüve’s-
suâl half billâhi’l-aliyyi’l-azîm eylediğimden sonra vasiyy-i merkūm meblağ-ı 
mezbûru müteveffâ-yı mersûmun muhallefâtından edâsına ilzâm olunmuşdu 
el-hâletü hâzihî meblağ-ı mezbûr yedi bin beş yüz kırk akçeyi vasiyy-i mersûm 
yedinden bi’t-tamâm ve’l-kemâl ahz u kabz edip min ba‘d müteveffâ-yı mezbûr 
Hamal Hasan’ın zimmetinde bir akçe ve bir habbe hakkım bâkī kalmadı dedik-
de mukırr-ı mezbûrun ber vech-i mübeyyen cârî ve sâdır olan ikrâr ve takrîrini 
el-mukarru lehü’l-mezbûr bi’l-muvâcehe tasdîk ve bi’l-müşâfehe tahkīk etmeğin 
mâ hüve’l-vâki‘ alâ vukū‘ihî bi’t-taleb ketb ve imlâ olundu.
Hurrire fi’l-yevmi’t-tâsi‘ min Cumâdelûlâ li sene erba‘a ve hamsîn ve elf. 
Şuhûdü’l-hâl: Mustafa Çelebi b. Abdullah, İbrahim Çelebi b. Ali, Ali Çelebi b. 
Mehmed, Mustafa Beşe el-Muhtesib, İbrahim Çelebi min huddâm, Mustafa 
Dede b. Musa ve gayruhüm

204 [39b-3] Zamâne Hatun bt. Abdullah’ın arsasını Hasan 
b. Abdullah’a sattığı
Medîne-i Ebâ Eyyûb-i Ensârî -radiye anhu Rabbühü’l-Bârî-’de Serv mahallesin-
de sâkine Zamâne Hâtun bt. Abdullah meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Hasan b. Abdullah nâm kimesne mahzarında bi’t-tav‘ ve’r-rızâ ikrâr 
ve takrîr-i kelâm edip mahalle-i mezbûrede vâki‘ bir tarafdan Abdi b. ( ) menzi-
li ve bir tarafdan Derviş b. Abdullah menzili ve bir tarafdan tarîk-i hâs ve ba‘zan 
Mehmed b. Kurd menzili ve bir tarafdan bâyi‘a-i mezbûre Zamâne Hâtun menzili 
ile mahdûd olup tûlen bennâ zirâ‘ı ile yirmi bir ve arzan yirmi bi-hesâb-ı şatrancî 
dört yüz yirmi bir zirâ‘ bir kıt‘a mülk arz-ı hâliyeyi cemî‘ tevâbi‘ ve levâhıkı ve 
kâffe-i menâfi‘ ve merâfıkı ile mezbûr Hasan’a bin beş yüz ceyyid ve cedîd râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi vech-i muharrer üzre iştirâ ve tesellüm ettikden sonra seme-
ni olan mezbûrü’n-na‘t akçeyi yedinden bi’t-tamâm ve’l-kemâl ahz u kabz eyledim 
ba‘de’l-yevm mârrü’z-zikr arz-ı hâliye cemî‘ tevâbi‘ ve levâhıkı ile mezbûr Hasan’ın 
müşterâ-yı sahîh ve sarîhidir, keyfe mâ yeşâ’ ve hasbe mâ yürîd mutasarrıf olsun 
dedikde mukırra-i mezbûrenin ber vech-i mübeyyen cârî ve sâdır olan ikrâr ve 
takrîrini el-mukarru lehü’l-mezbûr bi’l-muvâcehe tasdîk ve bi’l-müşâfehe tahkīk 
edicek mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâdî aşer [min Cumâdelûlâ] li sene erba‘a ve hamsîn ve elf. 
Şuhûdü’l-hâl: Fahrü’l-eimme Mustafa Efendi, Hüseyin b. Sefer el-Müezzin, Eyüb 
b. Abbas, Abdi b. …?, Mehmed b. Kurd, Ali Beşe b. Arabacı, Gemici Mehmed b. 
Abdullah, Mustafa Beşe el-Muhtesib ve gayruhüm mine’l-huzzâr









205 [40a-1, Arapça] Haydar Kethüdâ b. Hasan’ın evini Hatice Hatun’un 
zevci için kurulan para vakfına bey‘ bi’l-istiğlâl yoluyla sattığı
Haydar Kethüdâ b. Hasan nâm kimesne meclis-i şer‘-i şerîfde -Allahü te‘âlâ tağyîr 
ve tahrîfden korusun- ikrâr ve i‘tirâf edip bu akdin sudûruna değin kendisine âid 
mülkü olup yedinde ve taht-ı tasarrufunda bulunan medîne-i mezbûrede Kasım-
paşa mahallesinde vâki‘ bir tarafdan merhûm el-Hâc Mehmed vakfı ve bir taraf-
dan el-Hâc Mustafa b. Abdullah mülkü ve bir tarafdan Taşçızâde deyû bilinen 
Mehmed Bey mülkü ve bir tarafdan tarîk-i âm ile mahdûd olan cemî‘ menzili-
ni bi-cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık kadri ve nisâbı 
yüz elli kıt‘a diyâr-ı Rûmiyye’de râyic riyâlî guruş i‘tibâr olunur harbî sikke ile 
meskûk kıt‘a-i fıddî semen-i mu‘ayyen-i makbûza hâmil-i hâze’l-kitâb medîne-i 
Ebâ Eyyûb el-Ensârî -radiye anhu Rabbühü’l-Bârî-’de vâki‘ Hatice Hâtun’un zevci 
için mevkûfe olan nukūda mütevellî olan Ahmed Ağa b. Ali el-Cündî’ye bey‘ et-
meğin ol dahi vakf-ı mezbûr malı ile ondan istiğlâlen iştirâ eyleyip bey‘ ve iştirâ-i 
sahîhayn-i şer‘iyyeyn eyledikden sonra menzil-i mezbûru ba‘de’t-tahliyye ve’t-
tekābuz işbu kitâbın zeylindeki târih-i şehr gurresinden sene-i kâmile tamâmına 
değin bu müddet için mikdârı on beş kıt‘a mârrü’z-zikr kıt‘aya istîcâr ettikde 
mütevellî dahi ona îcâr etmeğin îcâr ve istîcâr-ı sarîhayn-i mer‘iyyeyn ikrâr-ı 
sahîh-i şer‘î ve i‘tirâf-ı sarîh-i mer‘î ile ikrâr ve i‘tirâf etmeğin mütevelli’l-mûmâ-
ileyh kıbelinden dahi vicâhen tasdîk olundukdan sonra meblağ-ı mersûmun aslı-
na ve ücret-i merkūme ile menzil-i mesfûrun derkine mukırra-i mezbûrenin zev-
cesi olan Dilâver Hâtun bt. Abdullah nâm hâtun ile mukırr-ı mezbûrun annesi 
olan Sultâne Hâtun bt. Memi Şah emr ve kabûlü hâviye kefâlet-i sahîha-i şer‘iyye 
ile kefîl olmağın [kayd olundu].
Cerâ zâlike ve hurrire fi’l-yevmi’l-âşir min Cumâdelûlâ li sene erba‘a ve hamsîn 
ve elf.
Şuhûdü’l-hâl: Abdurrahman Çelebi b.  Habib el-Hammâmî, Davud Halîfe 
b.  Mehmed el-Müezzin, Cafer Beşe b.  Abdullah, Hüseyin Beşe b.  (  ) el-Hallâc, 
Ali Beşe b. Mustafa, Osman Beşe b. Abdullah, Mehmed Çelebi b. Kara Ali ve gay-
ruhüm

206 [40a-2] Yorgi v. Avyori’nin samanlığını Yorgi v. Dimitri’ye sattığı
Vilâyet-i Rumeli’nde İnebahtı sancağında vâki‘ Gerbeniş kazâsı müzâfâtından 
Vereni nâm karyede sâkin Yorgi v. Avyori nâm zimmî meclis-i şer‘-i şerîf-i enver 
ve mahfil-i dîn-i münîf-i ezherde işbu râfi‘ü’l-kitâb Yorgi v. Dimitri nâm zimmî 
muvâcehesinde bi’t-tav‘i’s-sâf ikrâr ve takrîr-i kelâm edip karye-i [mez]bûre 
hâricinde vâki‘ bir tarafdan Franko v. Gono nâm zimmî samanlığı ve bir tarafdan 
Esteraki v. Saka nâm zimmî samanlığı ve iki tarafdan tarîk-i âm ile mahdûd 
fevkānî ve tahtânî iki bâb beyti ve havluyu müştemil samanlık ta‘bîr olunur mül-
kümü cemî‘ tevâbi‘ ve levâhıkı ve kâffe-i menâfi‘ ve merâfıkı ile mezbûr Yorgi’ye 
iki bin nakd-i ceyyid ve cedîd râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i muharrer üzre 
iştirâ ettikden sonra semen-i mezbûrü’n-na‘t iki bin akçeyi mezbûr Yorgi yedin-
den bi’t-tamâm ve’l-kemâl ahz u kabz eyled[ikde]n sonra sâbıku’z-zikr saman-
lığı mahallinde kabz ve tesellüme merkūm Yorgi’yi taslît eyledim ba‘de’l-yevm 
mârrü’z-zikr samanlık mezbûr Yorgi’nin mülk-i müşterâ-yı sahîh ve sarîhidir 
keyfe mâ yeşâ’ mutasarrıf olsun dedikde mukırr-ı [mez]bûrun ber vech-i mübey-
yen câr[î] ve sâ[dı]r olan ikrârını el-mukarru lehü’l-mezbûr bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Dimitri v. Ragobe, Trandafilo v. Yani, Yani v. Yorgi, Kerice v. İsteri-
ce, Panayot v. Yani, Hristodori v. Nikola, Anastas v. Tordi, Rizo v. Dimitri, Dimit-
ri v. İsteradik ve gayruhüm

207 [40a-3] Rıdvan b. Abdullah’ın menzilini Hatice Hatun 
bt. Mehmed Bey’e sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- müzâfâtından Ter-
kos nâhiyesine tâbi‘ Tuğluca nâm karyede sâkin Rıdvan b. Abdullah nâm kimesne 
meclis-i şer‘-i şerîf-i enver ve mahfil-i dîn-i münîf-i ezherde yine karye-i mezbûre 
sâkinlerinden işbu râfi‘atü’l-kitâb fahrü’l-muhadderât Hatice Hâtun bt. Mehmed 
Bey tarafından ikrâr-ı âti’z-zikri tasdîke vekîl olup hasm-ı câhid-i şer‘î mahza-
rında nehc-i şer‘î üzre vekâleti sâbite olan merkūmenin sadrî oğlu fahrü’l-akrân 
Mehmed Bey b.  İbrahim Bey mahzarında bi’t-tav‘i’s-sâf ikrâr ve takrîr-i kelâm 
edip akd-i âtî sudûruna değin silk-i mülk-i sahîhimde münselik olan emlâkimden 
karye-i mezbûrede vâki‘ iki tarafdan müvekkile-i merkūme Hatice Hâtun mül-
kü ve bir tarafdan Mihmân Kethüdâ b. Abdullah mülkü ve bir tarafdan tarîk-i âm 
ile mahdûd bir bâb beyt-i süflîyi ve eşcâr-ı müsmire ve gayr-ı müsmireyi muhtevî 
bahçeyi ve havluyu ve kenîfi müştemil mülk menzilimi cemî‘ tevâbi‘ ve levâhıkı 
ve âmme-i menâfi‘ ve merâfıkı ile müvekkile-i merkūme Hatice Hâtun’a iki bin 
altı yüz altmış ceyyid ve cedîd râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i muharrer üzre 
iştirâ ve tesellüm ettikden sonra semeni olan mezbûrü’n-na‘t iki bin altı yüz altmış 
akçeyi yedinden bi’t-tamâm ve’l-kemâl ahz u kabz eyledim ba‘de’l-yevm mârrü’z-
zikr menzil mezbûre Hatice Hâtun’un [40b] mülk-i müşterâ-yı sahîh ve sarîhidir 
keyfe mâ teşâ’ve tahtâr mutasarrıfa olsun dedikde mukırr-ı mezbûrun ber vech-i 
muharrer cârî ve sâdır olan ikrâr ve takrîrini vekîl-i merkūm Mehmed Bey bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Tahrîren fi’l-yevmi’r-râbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-akrân Ömer Ağa b. Ramazan, Fahrü’l-cüyûş Ahmed Çavuş 
b. İbrahim, Mehmed Hâce b. Hüseyin, Ahmed Çelebi b. Mehmed, Hüseyin b. Re-
ceb, Mihmân Kethüdâ b. Abdullah, Mustafa Çelebi b. Mihmân, İbrahim Çelebi 
min huddâm ve gayruhüm mine’l-huzzâr

208 [40b-1] Bahçede taş çıkarırken taşların altında kalarak ölen 
Haçuk ve Nordik’in cesetlerinin keşfine dair
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
Baba Haydar mahallesinden vâki‘ Arabzâde odaları demekle ma‘rûf bahçe-
nin mâliki kıd[ve]tü’l-emâsil ve’l-a‘yân Hamza Ağa b. Abdülmennân taraf-ı 
karînü’ş-şereflerinden husûs-ı âti’l-beyâna vekîl olup hasm-ı şer‘î-i câhid mah-
zarında bimâ hüve nehcü’s-sübût şer‘an vekâleti sâbite olan fahrü’l-akrân Sinan 
Bey b. Mehmed meclis-i şer‘-i hatîr-i lâzımü’t-tevkīrde takrîr-i kelâm ve bast-ı 
merâm edip müvekkilim müşârün-ileyh Hamza Ağa mahalle-i mezbûrede vâki‘ 
lede’l-ahâlî ma‘lûmü’l-hudûd mülk bahçesinde vâki‘ odaları tecdîd ve ta‘mîr için 
bahçe-i mezbûre meyânında taş çıkarırken müste’ciri olan Haçuk v. Avanos ve 
Nordik v. Baran nâm Ermenileri bi-kazâin taş basıp helâk olmuşlardır, kıbel-i 
şer‘-i kavîmden üzerine varılıp vâki‘ hâl keşf ve tahrîr olunması matlûbumdur 
dedikde cânib-i şer‘-i kavîmden mevlânâ Hidâyetullah Efendi irsâl olunup 
ol dahi medîne-i mezbûre çorbacısı İbrahim Ağa ve subaşısı Ali Bey ve zeyl-i 
kitâbda mastûrü’l-esâmî olan müslimîn ile zikr olunan bahçeye var[d]ıkların-
da fi’l-hakīka zikr olunan bahçe meyânından müste’cirân-ı merkūmân Haçuk ve 
Nordik taş çıkarırken üze[r]lerine taş yıkılıp altında kalmağın mezkûr Haçuk’un 
sağ dizinden aşağısını taş urup ezip ve merkūm Nordik’in dahi başını taş-ı kebîr 
ezip merkūmân Haçuk ve Nordik’in ma‘an ol cerâhatden helâ[k] olduklarını 
mu‘âyene ve müşâhede ettiklerinde vâki‘ hâli mevlânâ-yı mezbûr mahallinde 
tahrîr edip ba‘dehû meclis-i şer‘de alâ vukū‘ihî ihbâr etmeğin işbu hurûf bi’t-taleb 
ketb olundu.
Tahrîren fi’l-yevmi’r-râbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: İsmail Efendi b. Sefer el-Kadı, Ahmed Çelebi b. Sefer el-Müderris, 
Ali Beşe b. Abdullah er-Râcil, Mehmed Çelebi b. Mustafa Solakzâde, Ali Beşe b. 
Mustafa el-Muhzır, Mehmed Çelebi b. Ali er-Râcil, İsmail Beşe b. el-Hâc Mehmed, 
İbrahim Ağa Çorbacı, Ali Bey b. ( ) subaşı ve gayruhüm









209 [40b-2] Mehmed b. Abbas’ın suda yıkanırken boğularak öldüğü 
ve cesedinin keşfine dair
Havâss-ı Aliyye kazâsı müzâfâtından Çekmece-i Suğrâ nâhiyesine tâbi‘ Papas nâm 
karye sükkânından olup der-i devlet kapıcıbaşılarından Mustafa Ağa’nın kethüdâsı 
Sinan Bey târih-i kitâb günü şer‘-i şerîf-i lâzımü’t-tevkīr ve’t-teşrîfde takrîr-i kelâm ve 
bast-ı mukaddemât-ı merâm edip müşârün-ileyh Mustafa Ağa’nın müste’cirlerinden 
Mehmed b. Abbas nâm kimesne târih-i mezbûrda karye-i merkūme ile Halkalı nâm 
karye beyninde vâki‘ vâdi içinde olan suda kendi sun‘ ve ihtiyârı ile gusl ederken 
bi-kazâillâh ve kaderihî boğulup fevt olmuşdur, kıbel-i şer‘den üzerine varılıp keşf 
ve mu‘âyene olunmak matlûbumdur dedikde savb-ı şer‘-i kavîmden mevlânâ Re-
ceb Efendi irsâl olunup ol dahi zeyl-i kitâb hâlî ani’ş-şekki ve’l-irtiyâbda mastûrü’l-
esâmî olan müslimîn ile vâdi-i mezbûra varıp müşâhede eylediklerinde fi’l-vâki‘ 
mezbûr Mehmed’in a‘zâsında kat‘â eser-i cerh-i vefâtdan bir şey olmayıp kendi sun‘ 
ve ihtiyârı ile suya boğulup fevt olduğu zâhir olmağın mevlânâ-yı mezbûr vâki‘ hâli 
mahallinde ketb ü tahrîr ba‘dehû gelip ihbâr [ve] takrîr eylemeğin vâki‘ hâl bi’t-taleb 
ketb ve terkīm olundu.
Fi’l-yevmi’r-râbi‘ aşer min şehri Cumâdelûlâ li sene erba‘a ve hamsîn ve elf. 
Şuhûdü’l-hâl: Hanîfüddin Efendi b. Mehmed el-İmâm, Süleyman b. Abdullah el-
Cündî, Hasan b. Mustafa, Hüseyin b. Abdullah, Halil b. Mehmed, Cafer b. Abdul-
lah, Ebûbekir Beşe b. Abdullah, Ali b. Abdullah Serrâc-ı sultânî, Osman b. Meh-
med ve gayruhüm 

210 [40b-3] Vefat eden Mahmud Bey b. Abdullah’ın evinin borçları ve 
nafaka ihtiyacı için Hâfız Mustafa Ağa b. Ali’ye satıldığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkin iken bundan akdem fevt olan Mahmud Bey 
b. Abdullah nâm müteveffânın verâseti zevce-i metrûkesi Âişe bt. Abdurrahman 
nâm hâtuna ve sulbiyetân-ı sagīretân kızları Âmine ve Ümmügülsüm’e münhası-
ra olduğu mütehakkik oldukdan sonra mezbûre Âişe Hâtun tarafından husûs-ı 
âti’l-beyâna vekîl olup hasm-ı şer‘î-i câhid mahzarında bimâ hüve nehcü’s-
sübût şer‘an vekâleti sâbite olan babası mezbûr Abdurrahman Efendi vekâleten 
ve sagīretân-ı merkūmetân Âmine ve Ümmügülsüm’ün cânib-i şer‘-i kavîmden 
mansûb vasîleri olan fahrü’l-cünûd [41a] ve’l-cüyûş Ahmed Çavuş b.  Ham-
di vesâyeten meclis-i şer‘-i şerîf-i lâzımü’t-teşrîfde vezîr-i a‘zam ve müşîr-i ef-
ham nizâmü’l-âlem müdebbir-i umûri’l-cumhûr bi’l-fikri’s-sâkıb, mütemmim-i 
mehâmmi’l-enâmi bi’r-re’yi’s-sâ’ib Mehmed  Paşa -yesserallâhu mâ yeşâ’- hazret-
lerinin kapıcıbaşılarından işbu kitâb-ı sedâd-intisâbın hâfızı olan umdetü’l-emâsil 
ve’l-a‘yân zübdetü’l-e‘âzım ve’l-erkân Hâfız Mustafa Ağa b. Ali mahzarında bi’l-
vekâle ve bi’l-vesâye her biri ikrâr ve takrîr-i kelâm edip müteveffâ-yı mezbûrun 
muhallefâtından mahalle-i mezbûrede vâki‘ bir tarafdan Kara Kapıcı demekle 
ma‘rûf Mehmed Bey veresesi mülküne ve bir tarafdan Zâhide Hâtun bt.  (  ) ve 
bir tarafdan mekābir-i müslimîn ve bir tarafdan tarîk-i âma müntehî ve mümtâz 
bir bâb fevkānî ve bir bâb tahtânî beyti ve sofayı ve köşkü ve ona muttasıl kahve 
odasını ve üç bi’r-i mâyı ve iki kenîfi ve tûlen ve arzan bi-hesâb-ı şatrancî bin iki 
yüz zirâ‘ bağı ve zât-ı eşcâr-ı müsmire ve gayr-ı müsmire bahçeyi müştemil mülk 
menzili deyn-i müsbet ve zarûret-i nafaka için bey‘ olunması lâzım ve mühim 
olmağın menzil-i mahdûd-ı mezkûr sûk-ı sultâniyyede beyne’t-tâli[b]în kirâren 
ve mirâren müzâyede olunup bahâsı müşârün-ileyh Mustafa Ağa üzerinde altmış 
bir bin akçede karâr edip ziyâdeden rağabât münkatı‘a oldukdan sonra müşârün-
ileyh Hâfız Mustafa Ağa’ya altmış bir bin akçeye olmak hesâbı üzre yedi yüz alt-
mış iki buçuk riyâlî guruşa vekâlet [ve] vesâyetim hasebiyle bey‘-i bâtt-ı sahîh-i 
şer‘î ile bey‘ ve teslîm ve ol dahi vech-i muharrer üzre iştirâ ve kabz ve tesellüm 
ettikden sonra semeni olan meblağ-ı mersûmu vekâlet [ve] vesâyetim hasebiyle 
mûmâ-ileyh Hâfız Mustafa Ağa yedinden bi’t-tamâm ve’l-kemâl ahz u kabz eyle-
dik ba‘de’l-yevm menzil-i mahdûd mezbûr müşârün-ileyh Hâfız Mustafa Ağa’nın 
müşterâ-yı sahîh [ve] sarîhidir keyfe mâ yeşâ’ ve hasbe mâ yürîd mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ gıbbe’l-ibtigā sebt ve imlâ olundu. 
Tahrîren fi’l-yevmi’s-sâmin min Cumâdelûlâ li sene erba‘a ve hamsîn ve elf.
Şuhûdü’l-hâl: Fahrü’l-müderrisîni’l-kirâm Hasan Efendi b. Yusuf ..?, Zahrü’l-
müderrisîni’l-kirâm Ali Efendi eş-şehîr bi-Attârzâde, Fahrü’l-eimme Hüseyin 
Çelebi el-ma‘rûf bi-Şerifzâde, Kıdvetü’l-emsâl Mehmed Çelebi b. Mahmud, Ab-
dullah Efendi el-İmâm, Hüseyin b. Cafer, Derviş Ali b. Ali er-Râcil, Süleyman b. 
Ahmed, Ali Dede Bostânî, İbrahim Çelebi min huddâm, Abdullah Çavuş b. Ali 
Ağa ve gayruhüm

211 [41a-1, Arapça] Ali b. Abdullah’ın oğlu Mustafa üzerine vasî tayin 
edildiği ve ninesi Canfedâ Hatun’un da nâzır olduğu
Hâkimü muvakki‘u a‘lâhu -dâme fazluhû ve alâhu es‘adehû fi’d-dâreyni Mevlâhü- 
râfi‘ü hâze’l-kitâb Ali b. Abdullah nâm kimesneyi Mustafa nâm sulbî sagīr oğlu 
vasîye muhtâc olmağın üzerine evân-ı rüşdüne ve zamân-ı bülûğuna değin ahvâlini 
zabt etmek ve bundan akdem Ebâ Eyyûb el-Ensârî -radiye anhu Rabbühü’l-Bârî- 
mahallâtından Câmi‘-i Kebîr mahallesinde sâkine iken müteveffât olan anne-
si Râbia Hâtun bt. Abdullah’dan intikāl eden kadri ve nisâbı fıddî cedîd râyic 
fi’l-vakt iki bin üç yüz akçe olan emvâlini hıfz etmek üzre vasiyy-i şer‘î ta‘yîn et-
meğin ol dahi vesâyet-i mezbûreyi kabûl ve umûrunu ikāme etmeyi mültezim 
oldukda nasb ve kabûl-i sahîhayn-i şer‘iyyeynden sonra sagīr-i mezbûrun ninesi 
olan Canfedâ Hâtun bt. Abdullah nâm hâtunu dahi sagīr-i mezbûrun umûrundan 
nâzıra-i mezbûrenin ma‘rifeti ve izni olmaksızın hiçbir şey yapmamak üzre onun 
üzerine nâzır kıldıkda ol dahi nezâret-i mezbûreyi kabûl ve umûrunu ikāme et-
meyi iltizâm ettikde kabûl ve iltizâm-ı sahîhayn-i şer‘iyyeyn [kayd olundu].
Cerâ zâlike ve hurrire fi’l-yevmi’s-sâdis aşer min Cumâdelûlâ li sene erba‘a ve 
hamsîn ve elf.
Şuhûdü’l-hâl: Fahrü’l-akrân Yusuf Bey b.  Abdullah el-Cündî, Ali Çelebi 
b. Meh med, Ramazan b. Mahmud, mefharü’l-kuzât Receb Efendi, Hüseyin Çe-
lebi b. Ali el-Muhzır, Mustafa Beşe b. Mehmed el-Muhtesib, Ali Beşe b. Musta-
fa min huddâm, Süleyman b. Turgud min huddâm ve gayruhüm mine’l-huzzâr

212 [41a-2] İbrahim Çelebi b. İsmail’in evini Mehmed Çelebi 
b. Mehmed’e sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Ka-
sımpaşa mahallesinde sâkin mefhar-i erbâbü’t-tahrîr ve’l-kalem İbrahim Çelebi b. 
İsmail meclis-i şer‘-i şerîf-i enver ve mahfil-i dîn-i münîf-i ezherde işbu râfi‘ü’l-
kitâb Mehmed Çelebi b. Mehmed mahzarında bi’t-tav‘i’s-sâf ikrâr-ı tâm ve takrîr-i 
kelâm edip akd-i âtî sudûruna değin silk-i mülk-i sahîh ve sarîhimde münselik 
mahalle-i mezbûrede vâki‘ bir tarafdan yaycı Ramazan b. Abdullah menzili ve 
bir tarafdan merhûm Evranos Dede vakfı ve bir tarafdan kâfirî binâ ve bir taraf-
dan tarîk-i âm ile mahdûd iki bâb fevkānî beyti ve iki bâb vustânî beyti ve altın-
da ahırı ve kenîfi müştemil mülk menzilimi cemî‘ tevâbi‘ ve levâhıkı ve kâffe-i 
menâfi‘ ve merâfıkı ile merkūm Mehmed Çelebi’ye on altı bin ceyyid ve cedîd 
fıddî-i Osmânî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i muharrer üzre iştirâ ve tesellüm 
ettikden sonra semen-i mezbûrü’n-na‘t on altı bin akçeyi yedinden bi’t-tamâm 
ve’l-kemâl ahz u kabz eyledim ba‘de’l-yevm mârrü’z-zikr menzil mezbûr Mehmed 
Çelebi’nin mülk-i müşterâ-yı sahîh ve sarîhidir keyfe mâ yeşâ’ mutasarrıf olsun 
dedikde mukırr-ı mezbûrun ber vech-i mübeyyen cârî ve sâdır olan ikrârını el-
mukarru lehü’l-mezbûr bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ gıbbe’t-taleb ketb olundu.
Tahrîren fi’l-yevmi’s-sâdis aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-akrân Veli Bey b. Süleyman Cündî, yaycı Ramazan b. (  ), 
Mustafa Beşe b. Abdullah er-Râcil, Ahmed Çelebi b. ...? er-Râcil, Kaytas Bey b. 
Abdullah, Mahmud Bey b. Abdullah el-Cündî, Abdurrahman Çelebi b. Habib 
er-Râcil, Ahmed Beşe Çukadâr ve gayruhüm









213 [41b-1] Apostol v. Mihail’in tasarrufundaki tarlayı Yorgi 
v. Kirka’ya devrettiği
Vilâyet-i Anadolu’da Niğde sancağında Ürgüp kazâsına tâbi‘ Zileli nâm karye[de] 
sâkin Apostol v. Mihail nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Yorgi v. Kirka nâm zimmî muvâcehesinde bi’t-tav‘i’s-sâf ikrâr ve 
takrîr-i kelâm edip karye-i mezbûre sınırı dâhilinde vâki‘ bir tarafdan Yadigâr v. 
Teberik tarlası ve bir tarafdan Hayot v. ( ) ve bir tarafdan göl ve bir tarafdan hark ile 
mahdûd tahmînen iki keyl tohum isti‘âb eder tarlamın hakk-ı tasarrufunu sâhib-i 
arz ma‘rifetiyle mezbûr Yorgi’ye yedi yüz ceyyid ve cedîd râyic fi’l-vakt fıddî-i 
Osmânî akçeye tefvîz edip ol dahi vech-i muharrer üzre tefevvuz ve kabûl eyledik-
den sonra mukābele-i tefvîz[de] olan mezbûrü’n-na‘t yedi yüz akçeyi mezbûr Yor-
gi yedinden bi’t-tamâm ve’l-kemâl ahz u kabz eyledikden sonra sâbıku’z-zikr tar-
layı mahallinde kabza ve tasarrufa mezbûr Yorgi’yi taslît eyledim ba‘de’l-yevm zikr 
olunan tarlayı cemî‘ tevâbi‘ ve levâhıkı ile mezbûr Yorgi’nin mülk-i müfavvazı-
dır keyfe mâ yeşâ’ mutasarrıf olsun dedikde mukırr-ı mezbûrun vech-i mübeyyen 
üzre cârî ve sâdır olan ikrâr ve takrîrini el-mukarru lehü’l-mezbûr bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu. 
Tahrîren fi’l-yevmi’s-sâbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Mehmed Beşe b. Ali, Cafer Beşe b. Receb, Bayram v. Vasil, Beyli v. 
Vasil, Vastornos v. Yani, Loros v. Yadigâr, İstadri v. Vasil, May v. Yadigâr, Tebterek 
v. Yorgi, Emin v. Apala, Yorgi v. Kirka ve gayruhüm

214 [41b-2] Apostol v. Mihail’in Lori v. Yadigâr’a iki parça mülk bağını 
sattığı ve tasarrufundaki iki tarlanın tasarruf hakkını devrettiği
Vilâyet-i Anadolu’da Niğde sancağında Ürgüp kazâsına tâbi‘ Zileli nâm karyede 
sâkin Apostol v. Mihail nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb Lori v. Yadigâr nâm zimmî muvâcehesinde bi’t-tav[‘] ve’r-rızâ ikrâr 
ve takrîr-i kelâm edip akd-i âtî sudûruna değin silk-i mülk-i sahîhimde münselik 
olan emlâkimden karye-i mezbûre kürûmu dâhilinde vâki‘ bir tarafdan mezbûr 
Yadigâr bağı ve bir tarafdan Anastas v. Tavermiş bağı ve iki tarafdan tarîk-i âm ile 
mahdûd ve iki dip armudu müştemil ve yine karye-i mezbûre kürûmu dâhilinde 
vâki‘ bir tarafdan Hristodori bağı ve bir tarafdan Yadigâr bağı ve bir tarafdan dere 
ve bir tarafdan kavaklık ile mahdûd iki kıt‘a bağımı safka-i vâhide ile mezbûr 
Lori’ye bin cedîd ceyyid râyic fi’l-vakt akçeye tarafeynden îcâb ve kabûlü hâvî 
bey‘-i kat‘î ile bey‘ edip ol dahi vech-i muharrer üzre iştirâ ettikden sonra semen-i 
mezbûrü’n-na‘t bin akçeyi yedinden bi’t-tamâm ve’l-kemâl ahz u kabz eylediğim-
den sonra yine karye-i mezbûre sınırı dâhilinde vâki‘ bir tarafdan Yadigâr tarlası 
ve bir tarafdan Gregori tarlası ve bir tarafdan hark ve bir tarafdan Yahya Beşe tarlası 
ile mahdûd tahmînen iki keyl tohum isti‘âb eder ve yine karye-i mezbûre hudûdu 
dâhilinde vâki‘ bir tarafdan mezbûr Hristodori tarlası ve bir tarafdan Gersen tar-
lası ve bir tarafdan Osman Beşe tarlası ve bir tarafdan Süleyman b. Ebûbekir tarla-
sı ile mahdûd tahmînen buçuk keyl tohum isti‘âb eder iki kıt‘a tarlamın hakk-ı ta-
sarruflarını sâhib-i arz ma‘rifetiyle mezbûr Lori’[y]e beş yüz ceyyid ve cedîd râyic 
fi’l-vakt akçeye tefvîz edip ol dahi vech-i muharrer üzre tefevvuz ve kabûl ettikden 
sonra mukābele-i tefvîz olan meblağ-ı mezbûrü’n-na‘t beş yüz akçeyi yedinden 
bi’t-tamâm ve’l-kemâl ahz u kabz eylediğimden sonra mesbûkü’z-zikr bağları ve 
tarlaları mahallinde kabz ve tasarrufa mezbûr Lori’yi taslît eyledim ba‘de’l-yevm 
mârrü’z-zikr iki kıt‘a bağ mezbûr Lori’nin mülk-i müşterâ-yı sahîh ve sarîhidir ve 
mârrü’z-zikr tarlalar mülk-i müfavvazıdır keyfe mâ yeşâ’ mutasarrıf olsun dedik-
de mukırr-ı mezbûrun vech-i mübeyyen üzre cârî ve sâdır [olan] ikrâr ve takrîrini 
el-mukarru lehü’l-mezbûr Lori bi’l-muvâcehe tasdîk edicek mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Mehmed, es-sâbıkūn

215 [41b-3] Yani v. Mihal’in annesinden intikal eden bağını Yani 
v. Yorgi’ye sattığı
Vilâyet-i Rumeli’nde İnebahtı sancağında Gerbeniş kazâsına tâbi‘ Vetrili nâm kar-
ye sâkinlerinden olup sinninin bülûğa tahammülü ve bülûğuna mu‘terif olan Yani 
v. Mihal nâm zimmî-i emred meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Yani v. Yorgi nâm zimmî mahzarında bi’t-tav‘ ve’r-rızâ ikrâr ve i‘tirâf edip 
akd-i âtî sudûruna değin mülk-i mevrûsum olup karye-i mezbûre sınırında vâki‘ 
bir tarafdan Andriye v. Mihail bağı ve bir tarafdan Yorgi [v.] Harito bağı ve bir 
tarafdan Tanaş v. Yani ve bir tarafdan tarîk-i âm ile mahdûd tahmînen dört ça-
palık vâlidem Lajo bt. Kiryazi’den intikāl eden bağımı cemî‘ tevâbi‘ ve levâhıkı 
ve kâffe-i menâfi‘ ve merâfıkı ile mezbûr Yani’ye cedîd ceyyid râyic fi’l-vakt dört 
bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
ol dahi vech-i muharrer üzre iştirâ ettikden sonra semeni olan mezbûrü’n-na‘t 
dört bin akçeyi yedinden bi’t-tamâm ve’l-kemâl ahz u kabz eylediğimden son-
ra bağ-ı mezbûru mahallinde ahz u kabza müşterî-i merkūm Yani’yi taslît eyle-
dim ba‘de’l-yevm mârrü’z-zikr bağ mülk-i müşterâ-yı sahîh ve sarîhidir keyfe mâ 
yeşâ’ ve hasbe mâ yürîd bilâ-nizâ‘ min karîb ev ba‘îd mutasarrıf olsun dedikde 
mukırr-ı mezbûrun ber vech-i mübeyyen cârî ve sâdır olan ikrâr ve takrîrini el-
mukarru lehü’l-mezbûr Yani bi’l-muvâcehe tasdîk ve bi’l-müşâfehe tahkīk edicek 
mâ hüve’l-vâki‘ bi’t-taleb ketb ve imlâ olundu.
Tahrîren fi’l-yevmi’s-sâmin min Cumâdelûlâ li sene erba‘a ve hamsîn ve elf. 
Şuhûdü’l-hâl: Yorgi Doğancı, Yani v. Mezevil, Yani v. Kiro, Dimo v. Kiro, Mavro-
di v. Kozma, Avyori v. Dimo, Moskovilo v. Mozeri, Yani v. Komyono, Yorgi v. Kof-
dan, Kiryazi v. Harito, Yani v. Moskovilo ve gayruhüm

216 [42a-1] Dimo v. Kiryazi’nin mülk bostan yerini Yani 
v. Dimo’ya sattığı
Vilâyet-i Rumeli’nde İnebahtı sancağında Gerbeniş kazâsına tâbi‘ Vetrili nâm 
karye sâkinlerinden Dimo v. Kiryazi nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Yani v. Dimo nâm zimmî mahzarında bi’t-tav‘i’s-sâf 
ikrâr ve takrîr-i kelâm edip akd-i âtî sudûruna değin silk-i mülk-i sahîhimde 
münselik olan emlâkimden karye-i mezbûre sınırı dâhilinde vâki‘ bir tarafdan 
Yorgi v. Dimo mülkü ve bir tarafdan Yani v. Minho ve bir tarafdan vâdi ve bir ta-
rafdan tarîk-i âm ile mahdûd bir dip ceviz ve iki dip armut ağacını hâviye bir 
kıt‘a mülk bostan yerini bi-cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık mezbûr Yani’ye bin altı yüz elli ceyyid cedîd râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve ol dahi ber vech-i 
muharrer iştirâ eyledikden sonra semeni olan bin altı yüz elli mezbûrü’n-na‘t ak-
çeyi bi’t-tamâm ve’l-kemâl ahz u kabz edip mebî‘-i mezkûru mahallinde kab-
za müşterî-i merkūmu taslît eyledim, ba‘de’l-yevm bostan-ı mahdûd-ı mezkûr 
merkūm Yani’nin mülk-i müşterâ-yı sarîhidir keyfe mâ yeşâ’ ve yahtâr mutasarrıf 
olsun dedikde mukırr-ı mezbûrun vech-i mübeyyen üzre cârî ve sâdır olan ikrâr 
ve takrîrini el-mukarru lehü’l-mezbûr Yani bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’t-taleb ketb ve imlâ olundu.
Hurrire fi’l-yevmi’s-sâmin aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Es-Sâbıkūn

217 [42a-2] Osman b. İskender’in mülk çiftliği ile bağını ve dut 
ağaçlarını Petko v. Vaso’ya sattığı ve çiftliğe bağlı tarlaların 
tasarruf hakkını devrettiği
Vilâyet-i Rumeli’nde Arnavud Belgradı kazâsına tâbi‘ Polen nâm karye sâkin le-
rinden Osman b. İskender nâm kimesne meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Nano v. Niko nâm zimmî muvâcehesinde bi’t-tav‘i’s-sâf ikrâr 
ve takrîr-i kelâm edip akd-i âtî sudûruna değin silk-i mülk-i sahîh ve sarîhimde 
münselik olan emlâkimden karye-i mezbûre dâhilinde vâki‘ bir tarafdan Petko 
v. Vaso mülküne ve bir tarafdan Kolo v. Andriye mülküne ve bir tarafdan Min-
ho v. Yani mülküne ve bir tarafdan tarîk-i âma müntehî bir anbarı ve altı fıçıyı ve 
bir şırahâneyi müştemil çiftlik ta‘bîr olunan bir bâb mülk menzilimi cemî‘ tevâbi‘ 
ve levâhık ve kâffe-i menâfi‘ ve merâfıkı ile ..? ve yine karye-i mezbûre hudûdu 
dâhilinde vâki‘ iki tarafdan Petko v. Vaso bağı ve bir tarafdan Kigo nâm zimmî 
tarlası ve bir tarafdan Nano nâm zimmî bağı ile mahdûd tahmînen beş çapalık bir 
kıt‘a mülk bağımı ve yine karye-i mezbûre sınırı dâhilinde vâki‘ mevâzi‘-i mütefer-
rikada altı dip mülk dut ağacı ile on dip mülk zeytin ağacımı bi-safkatin vâhidetin 
mezbûr Nano’ya üç bin ceyyid ve cedîd fıddî râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve ol dahi vech-i muharrer 
üzre iştirâ ettikden sonra yine mesbûkü’z-zikr çiftliğe tâbi‘ karye-i mezbûre sını-
rı dâhilinde olup mevâzi‘-i adîdede vâki‘ lede’l-ahâlî ve’l-cîrân ma‘lûmetü’l-hudûd 
taht-ı tasarrufumda olan tarlalarımın hakk-ı tasarrufunu sâhib-i arz ma‘rifetiyle 
mezbûr Nano’ya bin üç yüz ceyyid ve cedîd râyic fi’l-vakt akçeye tefvîz ve ol dahi 
vech-i muharrer üzre tefevvuz ve kabûl ettikden sonra mukābele-i bey‘ ve tefvîzde 
olan mezbûrü’n-na‘t dört bin üç yüz akçeyi yedinden bi’t-tamâm ve’l-kemâl alıp 
kabz eylediğimden sonra zikr olunan menzilimi ve bağı ve dut ve zeytin ağaçlarını 
ve tarlaları kabz ve tasarrufa mezbûr Nano’yu taslît eyledim ba‘de’l-yevm mârrü’z-
zikr menzil ve bağ ve dut ve zeytin ağaçları mezbûr Nano’nun mülk-i müşterâ-yı 
sahîh ve sarîhidir ve tarlalar mülk-i müfavvazıdır sâir emsâli gibi keyfe mâ yeşâ’ 
ve yahtâr mutasarrıf olsun dedikde mukırr-ı mezbûrun ber vech-i mübeyyen cârî 
ve sâdır olan ikrâr ve takrîrini el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâmin aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Osman b. İsâ, Yusuf b. Mehmed, Ali Beşe b. Mustafa, el-Hâc Ah-
med Beşe Çukadâr ve gayruhüm mine’l-huzzâr

218 [42a-3] Âişe Hatun bt. Hasan’ın arsasını Ebûbekir Efendi 
b. Osman’a sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
İslâm Bey mahallesinde sâkine Âişe Hâtun bt. Hasan meclis-i şer‘-i şerîf-i en-
ver ve mahfil-i dîn-i münîf-i ezherde işbu râfi‘ü’l-kitâb fahrü’l-eimmeti’l-kirâm 
Ebûbekir Efendi b. Osman mahzarında bi’t-tav‘ ve’r-rızâ ikrâr ve takrîr-i kelâm 
edip [akd-i âtî] sudûruna değin silk-i mülk-i sahîh ve sarîhimde münselik olan 
emlâkimden mahalle-i mezbûrede vâki‘ bir tarafdan Sâlih Paşa Sarayı ve iki taraf-
dan bâyi‘a-i mezbûre Âişe Hâtun menzili ve bir tarafdan tarîk-i âm ile mahdûd üç 
dip ceviz ağacını muhtevî bi-zirâ‘i’l-bennâ tûlen ve arzan bi-hesâb-ı şatrancî yedi 
bin zirâ‘ mülk arsa-i hâliyemi mezbûr Ebûbekir Efendi’ye cemî‘ tevâbi‘ ve levâhıkı 
ve kâffe-i menâfi‘ ve merâfıkı ile beş bin ceyyid ve cedîd fıddî-i Osmânî râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ve ol dahi vech-i muharrer üzre iştirâ ve tesellüm ettikden sonra semeni 
olan mezbûrü’n-na‘t beş bin akçeyi yedinden bi’t-tamâm ve’l-kemâl ahz u kabz 
eyledim, ba‘de’l-yevm mârrü’z-zikr arsa-i hâliye merkūm Ebûbekir Efendi’nin 
mülk-i müşterâ-yı sahîh ve sarîhidir keyfe mâ yeşâ’ ve hasbe mâ yahtâr mutasar-
rıf olsun dedikde mukırra-i mezbûrenin ber vech-i mübeyyen cârî ve sâdır olan 
ikrâr ve takrîrini el-mukarru lehü’l-mezbûr bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâmin aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-eimme Ali Efendi b. Mehmed, Hüseyin b. Mehmed, Receb 
Efendi b. Abdi, Ali Beşe b. Mustafa, Hüseyin b. Ali, Mustafa Beşe b. Veli, el-Hâc 
Ahmed Beşe Çukadâr, Hidâyetullah Efendi el-Kâtib, el-Hâc Ali Efendi b.  Hüse-
yin ve gayruhüm

219 [42a-4] Vefat eden Kali bt. Yorgi’nin borçları için evinin yetimlerinin 
vasîsi Nikola v. Yorgi tarafından Yani v. Ergiri’ye satıldığı
Vilâyet-i Rumeli’nde İnebahtı sancağında Gerbeniş kazâsına tâbi‘ Çermehor-
ya nâm karye sâkinlerinden iken bundan akdem hâlike olan Kali bt. Yorgi nâm 
Nasrâniyyenin verâseti sadrî oğulları Yorgi ve Dimo ve Niko ve Şiro ve Kali nâm 
sagīrlere münhasıra olduğu şer‘an zâhir oldukdan sonra sıgār-ı mezbûrûnun 
tesviye-i umûru için kıbel-i şer‘den vasî olan Nikola v. Yorgi nâm zimmî meclis-i 
şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda işbu râfi‘ü’l-
vesîka Yani v. Ergiri nâm zimmî muvâcehesinde bi’l-vesâye ikrâr ve takrîr-i kelâm 
edip hâlike-i mezbûrenin düyûn-ı müsbetesi olup muhallefâtından menkūlât 
makūlesinden düyûnuna vefâ eder bir şeyi olmayıp akārâtı bey‘ olunmak lâzım 
ve mühim olmağın muhallefâtından olup karye-i mezbûre sınırı dâhilinde vâki‘ 
bir tarafdan Yorgi v. Lambo bağı ve bir tarafdan Yani v. Karine bağı ve bir taraf-
dan dere ve bir tarafdan tarîk-i âm ile mahdûd tahmînen beş çapalık bağı kirâren 
ve mirâren sûk-ı sultânîde bey‘-i men yezîd [42b] ile müzâyede olunup rağabât-ı 
nâs bi’l-külliyye münkatı‘a oldukdan sonra hakk-ı karârı ile bin akçede mezbûr 
Yani üzerinde karâr edip bir akçe ziyâde ile âhar tâlibi olmamağın vesâyet-i mah-
kiyem hasebiyle hâlike-i mezbûrenin düyûn-ı müsbetesi için merkūm Yani’ye bin 
ceyyid ve cedîd fıddî râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı kat‘î ile bey‘ ve ol dahi vech-i muharrer üzre iştirâ ettikden sonra semen-i 
mezbûrü’n-na‘t bin akçeyi yedinden bi’t-tamâm ve’l-kemâl ahz u kabz edip mebî‘-i 
mezbûru mahallinde kabza mersûm Yani’yi taslît eyledim ba‘de’l-yevm mârrü’z-
zikr bağ mezbûr Yani’nin mülk-i müşterâ-yı sahîh ve sarîhidir keyfe mâ yeşâ’ ve 
yürîd mutasarrıf olsun dedikde mukırr-ı mezbûrun bi’l-vesâye vech-i mübeyyen 
üzre cârî ve sâdır olan ikrârını el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk edicek mâ hüve’l-vâki‘ gıbbe’l-ibtigā ketb olundu.
Tahrîren fi’l-yevmi’s-sâmin aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Kanili v. Koni, Yani v. Tarona, Yorgi v. Ulah, Dimo v. Konboti, Ni-
kola v. Polaki, Minho v. Alariso, Patnaş v. Polyaş, Nikola v. Polyaş ve gayruhüm 
mine’l-hâzırîn

 220 [42b-1] Âmine Hatun bt. Hamza’nın mülk evi ile içindeki muhtelif 
eşyasını Safiye Hatun bt. Abdülvehhâb’a hibe ettiği ve buna karşılık 
yüz kuruşluk bir yüzük ile şal aldığı
Havâss-ı Kostantıniyye mahallâtından Câmi‘-i Kebîr mahallesinde sâkine fahrü’l-
muhadderât Âmine bt. Hamza nâm hâtun tarafından husûs-ı âti’l-beyâna vekîl 
olup mezbûreyi ma‘rifet-i şer‘iyye ile ârifân olan Mehmed b. Bayezid ve Mustafa 
Çelebi b. Himmet şehâdetleri ile şer‘an vekâleti sâbite olan fahrü’l-akrân Hüseyin 
Ağa b. Mustafa mahfil-i kazâda işbu bâ‘isetü’l-kitâb Safiye Hâtun bt. Abdülvehhâb 
tarafından tasdîk-i âti’z-zikre vekîl-i sâbitü’l-vekâlesi olan zevci Mustafa Çelebi 
b. Mehmed Efendi mahzarında bi’l-vekâle ikrâr ve takrîr-i kelâm edip müvekki-
lem mezbûrenin silk-i mülkünde münselik olup mahalle-i mezbûrede vâki‘ bir ta-
rafdan Debbâğzâde Mustafa Çelebi mülkü ve bir tarafdan Âişe Hâtun bt. Mehmed 
mülkü ve bir tarafdan Mehmed b. Ahmed ve Mustafa b. Süleyman mülkleri ve bir 
tarafdan tarîk-i âm ile mahdûd olup fevkānî ve tahtânî büyût-ı adîdeyi ve ahırı ve 
iki su kuyusunu ve zât-ı eşcâr-ı müsmire ve gayr-ı müsmire hadîkayı ve hadîkada 
su kuyusunu ve kenîfi müştemil olan mülk menzilini ve menzil-i mezbûrda hâlen 
mevcûd olan iki kaliçe ve bir acem keçesi ve iki yük perdesi ve beş kebe ve üç ve-
lense ve üç ihrâm ve bir orta Selânik keçesi ve sekiz yemeni yorgan ve iki serâser 
yorgan ve on iki kadife yastık ve iki tencere ve yirmi aded sahan ve üç küçük 
tepsi ve üç aded börek tepsisi ve bir büyük sini ve dört büyük güğüm ve iki kü-
çük güğüm ve bir bakraç ve iki leğen ve üç ibrik ve bir seccâde ve dört minderi-
ni müvekkile-i mezbûre Safiye Hâtun’a hibe-i sahîha-i şer‘iyye ile hibe ve temlîk 
ve teslîm edip ol dahi eşyâ-i mezbûreyi alıp ve ba‘de’t-tahliyyeti’ş-şer‘iyye menzil-i 
mezkûru dahi ittihâb ve kabz ve kabûl eyledikden sonra müvekkile-i mezbûre 
Safiye Hâtun dahi hibe-i mezkûre mukābelesinde silk-i mülkünde münselik yüz 
kıt‘a riyâlî guruş kıymetli la‘l hâtem ve bir şâl-ı Keşmîrî ivaz verip ol dahi ahz ve 
kabûl eyledi ba‘de’l-yevm menzil-i mezbûr mezkûre Safiye Hâtun’un mülkü olup 
ve içinde olan eşyâ dahi mülk-i mevhûbudur keyfe mâ teşâ’ve tahtâr mutasarrıfa 
olsun müvekkilem mezbûre Âmine Hâtun’un kat‘â alâka ve medhali kalmadı de-
dikde gıbbe’t-tasdîki’ş-şer‘î vâki‘ü’l-hâl bi’t-taleb sebt olundu.
Hurrire fî evâsıtı Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-müderrisîni’l-kirâm Ali Efendi b. Mahmud el-kassâmü’l-
askerî, Fahrü’l-mehâdimi’l-kirâm Mehmed Efendi b. Mezid Çelebi, Fahrü’l-
hutebâ Abdullah Efendi b. Abdülkādir, Halil Bey b. Ferruh Efendi el-Kâtib, Ab-
durrahman b. Şeyh Musa, Mustafa Çelebi el-Cündî, Süleyman Halîfe b. Sün-
bül?, Süleyman Bey b. (  ), Halil b. Resul, Mehmed b. Yahya, Ahmed b. Meh-
med, Süleyman Çelebi, Kâtibzâde Mustafa Çelebi, Abdullah b. Abdi ve gayru-
hüm mine’l-huzzâr

221 [42b-2] Hasan Beşe b. Mehmed’in menzilinin yarı hissesini 
zevcesi Râziye bt. Maksud’a sattığı 
Havâss-ı Aliyye müzâfâtından Yenikapı hâricinde vâki‘ Merkezlesinde sâkin Hasan Beşe b. Mehmed nâm râcil meclis-i şer‘-i hatîr-i lâzımü’t-
tevkīrde zevcesi işbu râfi‘atü’l-kitâb Râziye bt. Maksud nâm hâtun mahzarın-
da bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna değin silk-i 
mülk-i sahîh ve sarîhimde münselik olan emlâkimden mahalle-i mezbûrede vâki‘ 
bir tarafdan Hasan b. Abdullah mülkü ve bir tarafdan Âişe Hâtun bt. Abdul-
lah mülkü ve bir tarafdan Ebûbekir b. Osman mülkü ve bir tarafdan tarîk-i âm 
ile mahdûd iki bâb tahtânî beyti ve sundurmayı ve bi’r-i mâyı ve kenîfi ve zât-ı 
eşcâr-ı müsmire ve gayr-ı müsmire bahçeyi müştemil mülk menzilimin nısf-ı 
şâyi‘ini zevcem ve halîlem mezbûre Râziye’ye bin sekiz yüz cedîd ceyyid râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ve ol dahi vech-i muharrer üzre iştirâ ve tesellüm eyledikden sonra 
semen-i mezbûrü’n-na‘t bin sekiz yüz akçeyi yedinden bi’t-tamâm ve’l-kemâl ahz 
u kabz eyledim, ba‘de’l-yevm mârrü’z-zikr menzilin nısf-ı şâyi‘i zevcem mezbûre 
Râziye’nin mülk-i müşterâ-yı sahîh ve sarîhidir keyfe mâ teşâ’ve tahtâr mutasarrı-
fa olsun dedikde mukırr-ı mezbûrun ber vech-i mübeyyen cârî ve sâdır olan ikrâr 
ve takrîrini el-mukarru lehü’l-mezbûre bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’l-ibtigā ketb ü tahrîr olundu.
Hurrire fi’l-yevmi’t-tâsi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Muslihiddin Efendi b. Ahmed el-İmâm, Ahmed Halîfe b. Muslihid-
din, İbrahim b. Abdullah, Mahmud Halîfe el-Müezzin, Abdullah b. Hasan, Musta-
fa Dede el-Kayyım, Yakub b. Kurd, Ali b. Mustafa, Mustafa b. Veli, Mustafa b. Ah-
med ve gayruhüm222 [42b-3] Emetullah bt. Abdi’nin kendisini boşayan Mahmud 
Efendi b. Hasan’dan mehir, nafaka ve diğer haklarını aldığı ve 
zimmetini ibrâ ettiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından İslâm 
Bey mahallesinde sâkine Emetullah bt. Abdi [nâm] hâtun meclis-i şer‘-i şerîf-i 
enver ve mahfil-i dîn-i münîf-i ezherde zevc-i mutallıkı işbu râfi‘ü’l-kitâb fahrü’l-
eimmeti’l-kirâm Mahmud Efendi b. Hasan mahzarında bi’t-tav‘ ve’r-rızâ ikrâr ve 
takrîr-i kelâm edip bundan akdem zevcim merkūm Mahmud Efendi ile beyni-
mizde şikāk vâki‘ olmağın beni talâk-ı bâyin ile tatlîk eylemişdi el-hâletü hâzihî 
ben dahi zimmetinde mütekarrir olan bin beş yüz ceyyid ve cedîd râyic fi’l-vakt 
akçe mehr-i müeccelemi ve beynimizde ilm-i şer‘î ile ma‘lûm nafaka-i iddetim 
ve me’ûnet-i süknâm olan üç yüz akçe hakkımı merkūm Mahmud Efendi’den 
yedinden bi’t-tamâm ve’l-kemâl ahz u kabz edip zevciyyete müte‘allik olan 
cemî‘ da‘vâ ve talebden merkūm Mahmud Efendi’nin zimmetini ibrâ-i âm ile 
ibrâ ve iskāt-ı tâm ile iskāt eyledim ba‘de’l-yevm bi’z-zât benden veyâhud bi’l-
vekâle vekîlimden husûs-ı mezbûra müte‘allik da‘vâ ve nizâ‘ sudûr ederse lede’l-
hükkâmi’l-kirâm mesmû‘a ve makbûle olmaya dedikde mukırr-ı mezbûrenin ber 
vech-i mübeyyen cârî ve sâdır olan ikrâr ve takrîrini el-mukarru lehü’l-mezbûr 
bi’l-muvâcehe tasdîk edicek mâ hüve’l-vâki‘ bi’t-taleb ketb olundu.
Tahrîren fi’l-yevmi’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: Ali Efendi el-İmâm, Hüseyin b. Ali, Receb Efendi b. Abdi, Ali Efen-
di b. Hüseyin, İbrahim Çelebi b. Mustafa, el-Hâc Ahmed Beşe Çukadâr, Ali Beşe 
el-Muhzır ve gayruhüm mine’l-huzzâr

223 [43a-1] Hatice Hatun’un evini vakfettiğine dâir vakfiyesi
[Derkenâr:] Vakıfnâme-i menzil-i Hatice Hâtun
Hamd ü sipâs ve şükr-i bî-kıyâs ol mübdi‘-i ukūl ve havâs ve hâlik-i ins ü inâs ve 
vâkıf-ı ahvâl ü etvâr ve dânâ-yı zamâir-i esrâr olan Rabbü’l-erbâb ve mâlikü’r-rikâb 
hazretlerinin dergâh-ı âlîlerine maksûr ve bârgâh-ı mu‘allâlarına mahsûrdur. Ve 
vürûd-ı sa‘âdet dürûd-ı salavât-ı izzet-nümûd ol habîb-i Rabb-i Vedûd, Nebiyy-i 
kerîm-i mes‘ûd Hazret-i Muhammed Mustafa ve alâ âlihî mine’t-tahiyyâti ezkâhâ 
ve mine’s-salavâti erkāhâ Âsitâne-i sa‘âdet-âşiyâna îsâr ve mensûr kılındık-
dan sonra evân-ı itâ‘atde tâ‘at ve zamân-ı istitâ‘atte hayrât ve hasenât ile âhiret 
tedârükün görüp dünyâ maksad-ı aslî ve matlab-ı hakīkī olmamağla sadakāt-ı 
câriye ve derecât-ı âliye neyline edlâ olduğuna binâen işbu kitâb-ı sıhhat-nisâbın 
tahrîrine bâ‘is ve bâdî budur ki: Havâss-ı Aliyye -humiyet ani’l-âfât ve’l-beliy-
ye’de Süleyman Fahûrî mahallesinde sâkine sâhibetü’l-hayrât ve’l-hasenât ve 
râgibetü’s-sadakāt ve’l-meberrât fahrü’l-muhadderât zahrü’l-muvakkarât tâcü’l-
mestûrât safiyyetü’z-zât melekiyyetü’s-sıfât Hatice Hâtun bt. el-merhûm Hanîfî 
taraf-ı karînü’ş-şereflerinden vakf-ı âti’l-beyânı ikrâra vekîl olup hasm-ı şer‘î-i 
câhid mahzarında mezbûrenin zâtını ma‘rifet-i şer‘iyye ile ârifân olan Ömer Bey 
b. Mustafa el-Cündî ve Hüseyin Bey b. Mehmed el-Cündî şehâdetleri ile şer‘an 
vekâleti sâbite olan zahrü’l-emâsil ve’l-akrân Ahmed Ağa b. Ali el-Cündî meclis-i 
şer‘-i şerîf-i şâmihü’l-imâdda vakf-ı câi’z-zikre li ecli’t-tescîl mütevellî nasb eyle-
diği Receb Efendi b. Abdi mahzarında bi’l-vekâle ikrâr ve takrîr-i kelâm edip mü-
vekkilem müşârün-ileyhâ Hatice Hâtun’un silk-i mülkünde münselik ve münha-
rit olan emlâkinden mahalle-i mezbûrede vâki‘ bir tarafdan merhûm İbrahim Ağa 
vakfı’na ve bir tarafdan Medîne-i Münevvere -şerrefehallâhü te‘âlâ- fukarâsına 
vakf olan menzile ve bir tarafdan meşrûtiyyet üzre Berberzâde Mehmed Efen-
di mutasarrıf olduğu vakıf menzile ve bir tarafdan tarîk-i âma müntehî üç bâb 
fevkānî odaları ve sofayı ve tahta-pûşu ve iki bâb tahtânî odaları ve bi’r-i mâyı ve 
kenîfi ve cüneyneyi ve muhavvatayı müştemil olan mülk menzilini cümle tevâbi‘ 
ve levâhıkı ve âmme-i menâfi‘ ve merâfıkı ile hasbeten lillâhi te‘âlâ ve taleben li 
merzâti Rabbihi’l-aliyyi’l-a‘lâ vakf ve habs edip şöyle şart eyledi ki hayâtda olduk-
ça kendi sâkine ola. Vefâtından sonra utekāsından Yusuf b. Abdullah sâkin ola, 
muhavvata-i hâriciyyesinde vâki‘ altında ahırı müştemil fevkānî odada atîkasından 
Kadem bt. Abdullah sâkine ola, ba‘de vefâtihâ yine mezkûr Yusuf sâkin ola. Ba‘de 
vefâtihî evlâdı ve evlâd ve evlâd ve evlâdı ile’l-inkırâz sâkin olalar ve ba‘de’l-inkırâz 
-el-iyâzü billâh min gadabi’l-feyyâz- Haremeyn-i şerîfeyn mütevellîsi menzil-i 
mezbûru ecr-i misli ile icâreye verip icâreden hâsıl olan meblağ her sene Medîne-i 
Münevvere fukarâsına irsâl oluna deyû menzil-i mezbûru mütevellî-i merkūma 
teslîm edip ol dahi tesellüm ve sâir evkāf mütevellîleri gibi tasarruf eyledi dedikde 
gıbbe’t-tasdîki’ş-şer‘î vekîl-i mezbûr i‘âde-i kelâm edip vakf-ı akār eğerçi eimme-i 
kibâr ve müctehidînü’l-ahyâr katlarında sahîhdir İmâm-ı A‘zam hümâm-ı akdem 
sirâc-ı millet pîşvâ-yı ümmet Ebû Hanîfe el-Kûfî -cûziye hayre’l-cezâ ve kûfiye- 
hazretlerinin katında lâzım olmayıp ve vâkıf menâfi‘-i vakfı kendiye şart etmek-
le İmâm Muhammed b. Hasan eş-Şeybânî hazretleri katında bâtıl dahi olmağın 
vakf-ı mezbûrdan rücû‘ edip menzil-i mezbûru kemâkân müvekkile-i mezbûrenin 
mülküne dâhil olmak üzre istirdâd ederin dedikde gıbbe’l-istintâk mütevvellî-i 
mezbûr cevâb-ı bâ-savâba tasaddî edip fi’l-hakīka vakf-ı akār İmâm-ı muhtâr Ebû 
Hanîfe hazretleri katında lâzım değildir ve vâkıf menâfi‘-i vakfı kendi nefsine şart 
ve ta‘yîn edicek İmâm Muhammed hazretleri katında bâtıldır lâkin İmâm-ı sânî 
Ebû Yusuf hazretleri katında şart-ı mezkûr ile vakıf câiz ve sıhhat-i lüzûmuna hü-
küm taleb ederim deyip redden imtinâ‘ ve vekîl-i merkūm muhâsama ve nizâ‘ 
ettikde sadr-ı kitâb-ı müstetâbı tevkī‘-i refî‘i ile muvakki‘ olan hâkim-i hâsım 
cenâbları ba‘de’t-te’emmül ve’t-teharrî cânib-i vakfı evlâ ve ahrâ görmeğin alâ men 
yerâhü vakf-ı mezbûrun sıhhat ve lüzûmuna hükm ve tescîl edip min ba‘d vakf-ı 
mezbûru ibtâl mümteni‘ü’l-ihtimâl olundu “Fe-men beddelehû ba‘de mâ semi‘ahû 
fe-innemâ ismuhû ale’l-lezîne yübeddilûnehû inna’llâhe semî‘un alîm” ve ücretü’l-
vâkıfeti ale’l-hayyi’l-kadîm.
Cerâ zâlike ve hurrire fi’l-yevmi’r-râbi‘ aşer min Cumâdelûlâ li sene erba‘a ve 
hamsîn ve elf min hicreti men temme lehü’l-izzü ve’ş-şeref.
Şuhûdü’l-hâl: Umdetü’l-a‘yân el-Hâc Mustafa Ağa el-Müteferrika, Mustafa Ağa b. 
Hüseyin el-Cündî, el-Hâc Davud Halîfe b. Mehmed el-Müezzin, el-Hâc Mustafa 
b. ( ) bezistânî, Mehmed Bey b. Mustafa, Siyavuş Bey b. Abdullah, Veli Bey b. ( ) 
el-Cündî, Receb Bey b. ( ) el-Cündî, Hüseyin Bey el-Cündî ve gayruhüm

224 [43a-2] Andron’un Ahmed Dede b. İbrahim’den alacağını talep 
ettiği ve ödemesine hükmedildiği
Kazâ-i Havâss-ı Aliyye -humiyet ani’l-âfât ve’l-beliyye- müzâfâtından Kağıthâne 
nâm karye sâkinlerinden olup çukacı tâifesinden işbu râfi‘ü’l-kitâb Andron v. ( ) 
nâm zimmî mahfil-i kazâya karye-i mezbûreden Ahmed Dede b. İbrahim nâm ki-
mesneyi ihzâr ve mahzarında üzerine takrîr-i kelâm [ve] da‘vâ edip mezbûr Ah-
med Dede’nin zimmetinde bundan akdem benden iştirâ ve kabz eylediği bir çift 
kara sığır öküzü bahâsından yirmi beş riyâlî guruş ve karz-ı şer‘îden on beş ki 
cem‘an kırk riyâlî guruş hakkımı suâl olunup alıverilmek matlûbumdur dedikde 
gıbbe’s-suâl cevâbında fi’l-hakīka müdde‘î-i mezbûrdan iştirâ eylediğim bir çift 
kara sığır öküzü bahâsından yirmi beş riyâlî guruş ve karz-ı şer‘îden on guruş 
cem‘an otuz beş riyâlî guruş zimmetimde lâzımü’l-edâ ve vâcibü’l-kazâ deynimdir 
dedikde ber mûceb-i ikrârihî meblağ-ı mezbûr otuz beş guruşun edâsına hüküm 
birle işbu hurûf bi’t-taleb ketb ve terkīm olundu.
Hurrire fi’l-yevmi’s-sâmin aşer min Cumâdelûlâ li sene erba‘a ve hamsîn ve elf.
Şuhûdü’l-hâl: Fahrü’l-kuzât Receb Efendi, Mustafa Beşe b. Mehmed el-Muhtesib, 
Ali Beşe b. Mustafa, Mustafa Beşe b. Veli min huddâm, İbrahim b. Mustafa, Hü-
seyin b. Ali min huddâm.

225 [43a-3] Değirmenin sahibi olan zimmîler tarafından Nikola v. İstirati 
ve Nikola v. Dimitri’ye satıldığı
Vilâyet-i Rumeli’nde Gerbeniş kazâsına tâbi‘ Pavlovi nâm karye ahâlîsinden Pa-
nayot v. Dimitri ve Nikola v. Dimitri ve Dimitri v. Rijo ve İstirati v. Dimitri ve 
Dimitri v. Yorgi ve Yani v. Andriye ve Yani v. Kamino ve Oro v. Avyor ve Dimit-
ri v. Yorgi ve Kamino v. Yorgi ve Kamino v. Yorgi ve  İstati v. İstirati ve Rizo v. Di-
mitri ve Mihal v. Papa Dado ve Nikola v. Oro ve Yorgi v. Dimitri ve Kamino v. Pet-
ro ve Maskolyo v. Nikola ve Todori v. İstirati ve Rizo v. Todori ve Hristo v. Dimit-
ri ve Yorgi v. Avyor ve [43b] Trandafilo v. Yorgi ve Nikola v. Rizo ve Nikola v. Oro 
nâm zimmîler meclis-i şer‘-i hatîr-i lâzımü’t-tevkīrde yine karye-i mezbûreden 
işbu hâmileyi’l-kitâb Nikola v. İstirati ve Nikola v. Dimitri muvâcehelerinde bi’t-
tav‘ ve’r-rızâ her biri ikrâr ve takrîr-i kelâm edip akd-i âtî sudûruna değin ale’l-
iştirâki’s-seviy mutasarrıf olduğumuz emlâkden karye-i mezbûre kurbunda İste-
nime Deresi demekle ma‘rûf nehir üzre dâir bir tarafdan nehr-i mezkûre ve bir ta-
rafdan arz-ı hâliye ve iki tarafdan tarîk-i âma müntehî arsanın beher sene cânib-i 
sâhib-i arza otuz iki akçe mukāta‘a-i zemîni olup ale’l-iştirâki’s-seviy mülkümüz 
olan bir göz değirmenimizi cemî‘ âlât ve esbâbı ile merkūmân Nikola ve Nikola’ya 
ale’l-iştirâki’s-seviy üç bin fıddî cedîd ve ceyyid râyic fi’l-vakt akçeye bey‘-i bâtt-ı 
sahîh-i şer‘î ile bey‘ ve kabz-ı semen edip mebî‘-i mezkûru mahallinde kabza 
müşteriyân-ı merkūmânı taslît eyledik ba‘de’l-yevm zikr olunan bir göz su de-
ğirmeni ale’l-iştirâki’s-seviy mersûmân Nikola ve Nikola’nın mülk-i müşterâ-yı 
sarîhleridir keyfe mâ yeşâ’ ve hasbe mâ yürîd mutasarrıf olsunlar dediklerin-
de mukırrûn-ı mezkûrûnun minvâl-i muharrer üzre cârî ve sâdır olan ikrâr ve 
takrîrlerini el-mukarru lehüma’l-mezbûrân Nikola ve Nikola bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb sebt olundu.
Hurrire fi’l-yevmi’s-sâmin aşer min Cumâdelûlâ li sene erba‘a ve hamsîn ve elf 
min hicreti men lehü’l-izzü ve’ş-şeref.
Şuhûdü’l-hâl: Fahrü’l-müderrisîni’l-kirâm Hüseyin Efendi, Abdülkādir Çelebi b. 
( ) el-Müezzin, Hüseyin Çelebi b. Abdullah, Mehmed Beşe b. Abdullah, Zahrü’l-
akrân Mustafa Beşe, Fahrü’l-emsâl Mustafa Çavuş b. ( ), Mehmed Beşe b. Abdul-
lah el-Hallâk, Mustafa Beşe el-Muhtesib, İbrahim Çelebi min huddâm, Ali b. Mus-
tafa, Panayot [v.] Nikola, Yorgo Sâ‘atçi, Avyoro [v.] Şirpulo, Kamino [v.] Yorgi, Yor-
gi [v.] İstemad ve gayruhüm mine’l-huzzâr

226 [43b-1] Armaga’nın babası İsterpo v. Andrik’ten miras kalan 
dükkânlarının kirasından amcasının tahsil ettiği beş senelik kirayı 
tamamen alarak zimmetini ibrâ ettiği
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ İstanifoz 
nâm karyede sâkin iken bundan akdem mürd olan İsterpo v. Andrik nâm zimmînin 
verâseti sulbî kebîr oğlu Armaga nâm şâbb-ı emrede münhasıra olduğu şer‘an 
zâhir oldukdan sonra mezbûr meclis-i şer‘-i şerîf-i lâzımü’t-tevkīrde işbu râfi‘ü’l-
kitâb ammisi Aleksi v. Yani nâm zimmî muvâcehesinde bi’t-tav‘ ve’r-rızâ ikrâr ve 
takrîr-i kelâm edip bundan târih-i kitâba gelince ammim mezbûr Aleksi medîne-i 
Üsküdar’da Mihri[mah] Sultan Câmi‘-i şerîfi kurbunda vâki‘ babam hâlik-i mezbûr 
İsterpo’dan müntakil ve mevrûs nısf mumhâne ücretinden beher sene hâsıl olan be-
şer bin akçeden beş senede müctemi‘ olan yirmi beş bin akçe ve mahmiye-i Kostan-
tıniyye hâricinde Eminönü’nde vâki‘ kezâlik nısf mumhâne ücretinden beher sene-
de hâsıl olan on birer bin akçeden sinîn-i mezbûrede müctemi‘ olan elli beş bin akçe 
ki cem‘an beş senede seksen bin akçeyi ahz u kabz etmişdi el-hâletü hâzihî mezbûr 
Aleksi târih-i kitâba gelince beş senede makbûzu olan seksen bin râyic fi’l-vakt akçe-
yi yedinden bi’t-tamâm ve’l-kemâl ahz u kabz edip husûs-ı mezbûra müte‘allik da‘vâ 
ve talebden ammim mezbûrun zimmetini ibrâ-i âm ile ibrâ ve iskāt-ı tâm ile iskāt 
eyledim, ba‘de’l-yevm zikr olunan dükkânlar kirâsına müte‘allik benden bi’z-zât 
veyâhud bi’l-vekâle vekîlimden da‘vâ ve taleb sâdır ve zâhir olursa lede’l-hükkâmi’l-
kirâm mesmû‘a ve makbûle olmaya dedikde mukırr-ı mezbûrun ber vech-i mübey-
yen cârî ve sâdır olan ikrârını el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu. 
Tahrîren fi’l-yevmi’l-ışrîn min Cumâdelûlâ li sene erba‘a ve hamsîn ve elf.
Şuhûdü’l-hâl: Fahrü’l-akrân Mustafa Çelebi el-Cündî, Hüseyin b. Sinan er-Râcil, 
el-Hâc Ahmed Beşe Çukadâr, İbrahim Çelebi min huddâm, Andriye v. Panayot, 
Atanaş v. İskarlet, Dimo v. Armaga, Andriye v. İskarlet, Hristo v. İstiko

227 [43b-2] Ölen Hırso v. Yani’nin beytülmâle intikal eden iki bağının 
müzayede ile Yamandi v. Tıranoz’a satıldığı
Kazâ-i Havâss-ı Aliyye’de emîn-i beytülmâl olan fahrü’l-emâcid ve’l-ekârim Ali 
Ağa b. Abdüddâim tarafından yedinde olan temessük mûcebince ber vech-i iltizâm 
beytülmâl-i hâssa cem‘ine vekîl ve emîn olan Hristoz v. Yazıcı nâm zimmî meclis-i 
şer‘-i hatîr-i lâzımü’t-tevkīrde ve’t-teşrîfde işbu hâmilü’l-kitâb Yamandi v. Tıranoz 
nâm zimmî mahzarında ikrâr ve takrîr-i kelâm edip kazâ-i mezbûre müzâfâtından 
Çekmece-i kübrâ’ya tâbi‘ Bigados nâm karye kürûmu ve sınırı dâhilinde vâki‘ bir 
tarafdan Karamanlı oğlu bağına ve bir tarafdan Hırsafi v. (  ) bağına ve bir ta-
rafdan Nikola v. (  ) bağına müntehî birbirine mülâsık iki kıt‘a bağ bundan ak-
dem karye-i mezbûrede hâlik olan Hırso v. Yani nâm zimmînin mülkü olup ba‘de 
helâkihî zâhirde zevce-i metrûkesi Angeliye bt. Dimo’dan gayrı vâris-i ma‘rûfu ol-
mayıp muhallefâtının rub‘u merkūme Angeliye’ye ve selâse erbâ‘ı beytülmâle âid 
olup sâir muhallefâtından merkūme Angeliye hisse-i şer‘iyyesin alıp mârrü’z-zikr 
iki kıt‘a bağ beytülmâle râci‘ olmağın sûk-ı sultânîde mecâlis-i tâlibîn ve mehâfil-i 
râgibînde kirâren mirâren nidâ ve müzâyede olundukda on bin cedîd akçede 
merkūm Yamandi üzerinde karâr edip bir akçe ziyâde ile âhar tâlibi olmamağın 
zikr olunan iki kıt‘a bağı bi-cümleti’t-tevâbi‘ ve’t-tarâik ve kâffeti’l-hukūk ve’l-
merâfık mersûm Yamandi’ye emânetim hasebiyle meblağ-ı mezbûr on bin akçe-
ye bey‘-i bâtt-ı sahîh-i şer‘î ile bey‘ ve teslîm ve ol dahi ber vech-i meşrûh iştirâ ve 
tesellüm eyledikden sonra meblağ-ı mezbûru yedinden bi’t-tamâm ve’l-kemâl ahz 
u kabz eyledim ba‘de’l-yevm mesbûkü’z-zikr iki kıt‘a bağ mersûm Yamandi’nin 
mülk-i müşterâ-yı sahîh ve sarîhidir mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin min Cumâdelûlâ li sene erba‘a ve hamsîn ve elf.
Şuhûdü’l-hâl: Papa Rali? v. Na..?, Papa Andron v. Mihal, Papa Dimitri v. Papa 
Marko, Panayot v. Yani, Ergiri v. Yani, İstati v. Yorgi, Hristodolo v. Yorgi ve gayru-
hüm mine’l-hâzırîn

228 [44a-1] Ali Beşe b. Abdullah’ın Kigo v. Hristo’ya ev hissesini sattığı 
ve tasarrufundaki tarla hisselerini devrettiği
Vilâyet-i Rumeli’nde Ohri sancağında ( ) kazâsına tâbi‘ Trapezetençe nâm karye-
de sâkin Ali Beşe b. Abdullah meclis-i şer‘-i şerîf-i enver ve mahfil-i dîn-i münîf-i 
ezherde işbu râfi‘ü’l-kitâb Kigo v. Hristo nâm zimmî mahzarında bi’t-tav‘ ve’r-
rızâ ikrâr ve takrîr-i kelâm edip akd-i âtî sudûruna değin silk-i mülk-i sahîh ve 
sarîhimde münselik emlâkimden karye-i mezbûre dâhilinde vâki‘ bir tarafdan Pe-
çin v. Sarp nâm zimmî mülkü ve bir tarafdan Velo v. Tanaş nâm zimmî mülkü ve bir 
tarafdan kaya ve bir [tarafdan] tarîk-i âm ile mahdûd iki dip dut ağacını muhtevî 
bir bâb beyt-i süflîyi müştemil mülk menzilde olan nısf hisse-i şâyi‘amı mezbûr 
Kigo’ya beş yüz fıddî cedîd ve ceyyid râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve ol dahi vech-i muharrer üzre iştirâ 
ettikden sonra ve yine karye-i mezbûre sınırı dâhilinde vâki‘ lede’l-ahâlî ve’l-cîrân 
ma‘lûmetü’l-hudûd taht-ı tasarrufumda olan tarlalarda dahi nısf hisse-i şâyi‘amın 
sâhib-i arz ma‘rifetiyle hakk-ı tasarrufunu mezbûr Kigo’ya beş yüz cedîd ve cey-
yid râyic fi’l-vakt akçeye tefvîz edip ol dahi ber vech-i muharrer tefevvuz ve kabûl 
ettikden sonra mukābele-i bey‘ ve tefvîzde olan mezbûrü’n-na‘t bin akçeyi yedin-
den bi’t-tamâm ve’l-kemâl ahz u kabz edip menzil-i mezbûru ve mesbûkü’z-zikr 
tarlaları mahallinde kabz ve tasarrufa mersûm Kigo’yu taslît eyledim ba‘de’l-yevm 
mârrü’z-zikr menzilde olan nısf hisse-i şâyi‘a mezbûr Kigo’nun mülk-i müşterâ-yı 
sahîh ve sarîhidir ve tarlalarda olan nısf hisse-i şâyi‘a müfavvazıdır sâir emsâli gibi 
keyfe mâ yeşâ’ ve yahtâr mutasarrıf olsun dedikde mukırr-ı mezbûrun vech-i mü-
beyyen üzre cârî ve sâdır olan ikrârını el-mukarru lehü’l-mezbûr bi’l-muvâcehe 
tasdîk ve bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: Hüseyin Beşe b. Abdullah, Bayram Beşe b. Abdullah, Mustafa Beşe 
el-Muhtesib, İbrahim Beşe min huddâm, el-Hâc Ahmed Beşe Çukadâr ve gayru-
hüm mine’l-huzzâr









229 [44a-2] Ali Bey tarafından yakalanan Yusuf b. Abdullah’ın kaçak 
köle olduğu ve sahibi bulununcaya kadar nafaka takdir edildiği
Medîne-i Ebâ Eyyûb-i Ensârî -radiye anhu Rabbühü’l-Bârî-’de hâlen subaşı ve 
zâbitü’l-avâbık râgibü hâze’l-kitâb Ali Bey b. (  ) mahfil-i kazâda orta boylu ça-
tık kaşlı gök elâ gözlü karayağız kara bıyıklı Yusuf b. Abdullah nâm şâbbı ihzâr 
ve mahzarında takrîr-i kelâm edip merkūm Yusuf abd-i âbık olup merkūmu 
medîne-i mezbûrede vâki‘ Topçular nâm mahallede ahz eyledim suâl olun-
mak taleb ederim dedikde gıbbe’s-suâl merkūm Yusuf cevâbında fi’l-hakīka ben 
İstanbul’da Atpazarı’nda sâkin canbâz tâifesinden Karaca demekle ma‘rûf Receb 
Bey b. ( ) nâm kimesnenin abd-i memlûkü olup mülkünden ibâk eyledim deyû 
rık ve ibâkını bi’t-tav‘i’s-sâf ikrâr ve i‘tirâf eyledikde gulâm-ı mersûm sâhibi zuhûr 
edinceye dek yevmî beşer akçe nafaka takdîr olunup merkūm Ali Bey’e teslîm 
olundu.
Tahrîren fi’l-yevmi’t-tâsi‘ aşer min Cumâdelûlâ li sene 1054. 
Şuhûdü’l-hâl: El-Hâc Ahmed Beşe Çukadâr, Mustafa Beşe el-Muhtesib, Ali Beşe 
b. Mustafa, İbrahim Çelebi, Hüseyin Çelebi ve gayruhüm

230 [44a-3, Arapça] Âmine bt. Mustafa’nın vasîsi Ali Çelebi b. İbrahim’in 
hıyaneti tespit edildiğinden yerine amcası Ömer Beşe b. Osman’ın 
vasî tayin edildiği
Bundan akdem babası medîne-i Ebâ Eyyûb el-Ensârî -aleyhi rahmetü Rabbihi’l-
Bârî- mahallâtından İdrisköşkü mahallesinde sâkin iken müteveffâ olan Âmine 
bt. Mustafa nâm sagīrenin tesviye-i umûruna kıbel-i şer‘-i şerîfden mansûb vasîsi 
olan Ali Çelebi b. İbrahim nâm kimesnenin hıyâneti zâhir olup tahakkuk ettik-
de hâkim-i muvakki‘u a‘lâhu hâze’l-kitâb bi-tevkī‘ihi’ş-şerîfi’l-müstetâb tarafından 
yerine başka bir vasî ta‘yîn edilmesine muhtâc olmağın evân-ı rüşd ve bülûğuna 
değin ahvâlini zabt ve sagīre-i merkūmeye müteveffâ-yı mezbûr babasından irs-i 
şer‘î ile intikāl eden emvâlini hıfz için emânet ile mevsûf ve sıyânet ile ma‘rûf 
olması sebebiyle hâmil-i hâze’l-kitâb sagīre-i mezbûrenin amcası olan Ömer 
Beşe b. Osman’ı yerine vasî ta‘yîn etmeğin ol dahi vesâyet-i mezbûreyi kabûl 
edip umûrunu ikāme etmeyi mültezim oldukda nasben ve kabûlen sahîhayn-i 
şer‘iyyeyn [kayd olundu].
Cerâ zâlike ve hurrire fi’l-yevmi’r-râbi‘ aşer min Cumâdelûlâ li sene erba‘a ve 
hamsîn ve elf.
Şuhûdü’l-hâl: Ömer Beşe b. Ali er-Râcil, Ahmed Çelebi b. Zülfikār, Ali Çelebi b. İb-
rahim er-Râcil, Mahmud b. Ahmed, el-Hâc Ahmed Beşe Çukadâr, Mustafa Beşe b. 
Mehmed, Ali Beşe b. Mustafa, Hüseyin Çelebi min huddâm ve gayruhüm









231 [44a-4] Âmine bt. Mustafa’ya vasî tayin edilen Ömer Beşe 
b. Osman’ın eski vasî Ali Çelebi b. İbrahim’in zimmetinde 
bulunan Âmine’nin parasını talep ettiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından İd-
ris Köşkü mahallesinde sâkin ikenman nâm müteveffânın sulbiye kızı Âmine nâm sagīrenin kıbel-i şer‘den mansûb 
vasîsi ve li ebeveyn ammisi olan bâ‘isü’l-kitâb Ömer Beşe b. Osman nâm kimesne 
meclis-i şer‘-i hatîr-i lâzımü’t-tevkīrde mukaddemâ sagīre-i mezbûrenin kıbel-i 
şer‘den mansûb vasîsi olan Ali Çelebi b. İbrahim mahzarında üzerine da‘vâ ve 
takrîr-i kelâm edip sagīre-i mezbûreye babası müteveffâ-yı mezbûr Mustafa 
Beşe’den ber mûceb-i defter-i kassâm on üç bin üç yüz cedîd ve ceyyid râyic fi’l-
vakt akçe isâbet eyleyip mezbûrdan vesâyeti hasebiyle sekiz bin akçe ahz u kabz 
eylemişdi. Hâlen mezbûr Ali Çelebi vesâyet-i mezbûreden azl olunup yerine ben 
vasî olmağın vesâyetim hasebiyle meblağ-ı mezbûr sekiz bin akçeyi bana alıveril-
mesini taleb ederim dedikde gıbbe’s-suâl cevâbında fi’l-vâki‘ sagīre-i mezbûrenin 
babasından kendiye isâbet eden on üç bin üç yüz akçesinden sekiz bin akçesini 
benim zimmetimde lâzımü’l-edâ ve lâzımü’l-kazâ deynimdir deyû ikrâr ve i‘tirâf 
eylemeğin ber mûceb-i ikrârihî meblağ-ı mezbûrun edâsına tenbîh-i şer‘î bir-
le mâ hüve’l-vâki‘ gıbbe’l-ibtigā sebt ve imlâ olunup men lehü’t-taleb yedine def ‘ 
olundu.
Hurrire fi’l-yevmi’r-râbi‘ aşer min Cumâdelûlâ li sene erba‘a ve hamsîn ve elf.
Şuhûdü’l-hâl: Hamza Beşe b. Ali er-Râcil, Ahmed Çelebi b. Zülfikār, Ali Çelebi b. 
İbrahim er-Râcil, el-Hâc Ahmed Beşe b. ( ) Çukadâr, Ali Beşe b. Mustafa, Süley-
man b. Turgud ve gayruhüm mine’l-hâzırîn

232 [44b-1, Arapça] Vasîsi Ömer Beşe b. Osman’ın talebiyle Âmine 
bt. Mustafa’ya nafaka tayin edildiği
Hâkimü’l-muvakki‘u a‘lâhu el-mütevakki‘u rızâe Mevlâhü babası bundan ak-
dem medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından 
İdrisköşkü mahallesinde sâkin iken müteveffâ olan Âmine bt. Mustafa nâm 
sagīrenin nafakası ve kisvesi ve sâir havâic-i zarûriyyesi için sagīre-i mezbûrenin 
vasîsi ve amcası olan hâmil-i hâze’l-kitâb Ömer Beşe b. Osman’ın talebiyle 
müteveffâ babasından kendisine intikāl eden malından târih-i kitâbdan mürûr 
eden ve geçen her bir gün için üç buçuk dirhem fıddî cedîd ve ceyyid râyic fi’l-
vakt akçe nafaka farz ve takdîr eyleyip zarûret hâlinde istidâneye ve lede’z-zafer 
rücû‘a izin verdikde farzan ve iznen sahîhayn-i şer‘iyyeyn [kayd olundu].Cerâ zâlike ve hurrire fi’l-yevmi’r-râbi‘ aşer min Cumâdelûlâ li sene erba‘a ve 
hamsîn ve elf.
Şuhûdü’l-hâl: Es-Sâbıkūn

233 [44b-2] Yorgi v. İsterpod’un vekili olduğu Yorgaki’nin Andriye 
v. Panayot’taki alacağını talep ettiği, daha önce ödendiği iddiası ve 
davadan menedildiği
Mahmiye-i İstanbul hısnı ebvâbından Fenerkapısı hâricinde sâkin Yorgaki v. ( ) nâm 
zimmî tarafından husûs-ı âti’z-zikri vekîl olup hasm-ı câhid-i şer‘î muvâcehesinde 
bimâ hüve nehcü’s-sübût vekâleti sâbite olan Yorgi v. İsterpod nâm zimmî işbu 
râfi‘ü’l-kitâb Andriye v. Panayot nâm mumcuyu mahfil-i kazâya ihzâr ve mah-
zarında üzerine takrîr-i kelâm [ve] da‘vâ edip müvekkilim mezbûr Yorgaki’nin 
mersûm Andriye zimmetinde deyn-i şer‘îden dokuz yüz râyic fi’l-vakt akçe hakkı 
olup beni meblağ-ı mezbûru ahza tarafından vekîl eylemeğin vekâletim hasebiyle 
alıverilmesi matlûbumdur dedikde gıbbe’s-suâl mezbûr Andriye cevâbında fi’l-
vâki‘ deyn-i şer‘îden minvâl-i muharrer üzre mezbûr Yorgaki’ye dokuz yüz akçe 
deynim vâridi lâkin meblağ-ı mezbûru bundan akdem mezbûr Yorgi mersûm 
Yorgaki tarafından gelip benden taleb eylediğinde ben dahi meblağ-ı mezbûr do-
kuz yüz akçeyi merkūm Yorgaki için mezbûr Yorgi’ye bi’t-tamâm ve’l-kemâl edâ 
ve teslîm eyledim dedikde gıbbe’s-suâl ve’l-inkâr ve akībe’l-istişhâd ityân-ı beyyi-
neden izhâr-ı acz edip istihlâf eyledikde merkūm Yorgi dahi yemînden nükûl ey-
lemeğin mu‘ârazadan men‘ birle işbu hurûf bi’t-taleb ketb olundu.  
Tahrîren fi’l-yevmi’s-sâmin aşer min Cumâdelûlâ li sene erba‘a ve hamsîn ve elf.
Şuhûdü’l-hâl: Fahrü’l-emsâl Receb Efendi, Mustafa Beşe b. Mehmed min huddâm, 
Ali Beşe b. Mustafa huddâm, Mustafa Çelebi b. ( )  ve gayruhüm mine’l-huzzâr

234 [44b-3] İsak v. David’in evini David v. Yasef ’e bey‘ bi’l-vefâ ile sattığı 
ve bir yıl içinde bedelini ödeyip geri almazsa satışın kesin satış 
(bey‘-i bât) olacağı
Havâss-ı Refî‘a -humiyet ani’l-âfât ve’l-beliyye- kazâsı müzâfâtından Hasköy de-
mekle ma‘rûf kasaba mahallâtından Keçeci mahallesinde sâkin İsak v. David nâm 
Yahudi meclis-i şer‘-i hatîr-i lâzımü’t-tevkīrde işbu hâmil-i hâze’l-kitâb David v. 
Yasef nâm Yahudi muvâcehesinde bi’t-tav‘ ve’r-rızâ ikrâr ve i‘tirâf ve takrîr-i kelâm 
edip akd-i âtî sudûruna değin silk-i mülkümde münselik olan emlâkden mahalle-i 
mezbûrede vâki‘ bir tarafdan Kohi v. (  ) nâm Yahudi mülküne ve bir tarafdan 
vâdi ve iki tarafdan tarîk-i âma müntehî dört bâb fevkānî ve dört bâb tahtânî bey-
ti ve sofayı ve bi’r-i mâyı ve kenîfi ve zât-ı eşcâr-ı müsmire ve gayr-ı müsmire 
muhavvatayı müştemil mülk menzilimi cümle tevâbi‘ ve levâhıkı ve âmme-i menâfi‘ 
ve merâfıkı ile merkūm David’e târih-i kitâbdan bir sene tamâmına değin mü-
eccel bey‘ bi’l-vefâ tarîkiyle iki yüz yirmi kıt‘a riyâlî guruşa bey‘ edip kabz-ı se-
men ve teslîm-i mebî‘-i mahdûd kıldım ba‘de’l-yevm ecel-i mev‘ûd tamâmına de-
ğin meblağ-ı mersûmu merkūm David’e edâ ve teslîm edemezsem bey‘-i mezbûr 
bâtta münkalib olsun dedikde mukırr-ı mezbûrun vech-i mübeyyen üzre cârî olan 
ikrâr ve takrîrini el-mukarru lehü’l-mezbûr David bi’l-muvâcehe tasdîk ettikden 
sonra menzil-i mezbûrun derkine ve meblağ-ı mersûmun cümlesine mahalle-i 
mezbûrede sâkin Kemal v. Kemal nâm Yahudi emr-i kabûlü hâvî kefâlet ile kefîl 
olmağın mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’s-sânî ve’l-ışrîn min Cumâdelûlâ li sene erba‘a ve hamsîn ve 
elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Hüseyin 
Çelebi b. Ali, Mustafa Çelebi b. Veli ve gayruhüm mine’l-huzzâr

235 [44b-4] Meteçso v. Setafo’nun Pano v. Piyo’ya bir parça mülk bağını 
sattığı ve tasarrufundaki bir parça tarlayı devrettiği
Vilâyet-i Rumeli’nde Premedi kazâsına tâbi‘ Prakar nâm karye sâkinlerinden Me-
teçso v. Setafo nâm zimmî meclis-i şer‘-i hatîr-i lâzımü’t-tevkīrde işbu hâmilü’l-
kitâb Pano v. Piyo nâm zimmî muvâcehesinde bi’t-tav‘ ve’r-rızâ ikrâr ve i‘tirâf 
ve takrîr-i kelâm edip akd-i âtî sudûruna değin silk-i mülkümde münselik olan 
emlâkden karye-i mezbûre bağları dâhilinde vâki‘ bir tarafdan müşterî-i mezbûr 
Pano bağına ve bir tarafdan Peho v. İstirati bağına ve bir tarafdan Minho v. Kigo 
bağına ve bir tarafdan tarîk-i âma müntehî tahmînen bir çapalık bir kıt‘a mülk ba-
ğımı cümle tevâbi‘ ve levâhıkı ve âmme-i menâfi‘ ve merâfıkı ile merkūm Pano’ya 
dört yüz fıddî cedîd ceyyid râyic fi’l-vakt akçeye bey‘-i bâtt-ı sahîh-i şer‘î ile [bey‘] 
ve kabz-ı semen edip mebî‘-i mezkûru mahallinde kabza müşterî-i merkūmu taslît 
eylediğimden sonra yine karye-i mezbûre sınırı dâhilinde vâki‘ iki tarafdan yine 
müşterî-i mezbûr Pano tarlasına ve bir tarafdan Kiro v. Lilo tarlasına ve bir taraf-
dan Kirko v. Kanoş tarlasına müntehî diyârımız keyli ile tahmînen iki keyl tohum 
isti‘âb eder bir kıt‘a tarlanın hakk-ı tasarrufunu sâhib-i arz ma‘rifetiyle merkūm 
Pano’ya tefvîz edip ol dahi tefevvuz ve kabûl ettikden sonra mukābele-i tefvîzde 
olan bin nakd-i mezbûrü’n-na‘t akçeyi merkūm Pano yedinden bi’t-tamâm ve’l-
kemâl ahz u kabz eyledim ba‘de’l-yevm zikr olunan bir kıt‘a bağ mersûmun 
Pano’nun mülk-i müşterâsıdır ve mârrü’z-zikr bir kıt‘a tarla dahi mersûmundur 
sâir emsâli tasarrufu gibi mutasarrıf olsun dedikde mukırr-ı mezbûrun minvâl-i 
muharrer üzre cârî olan ikrâr ve takrîrini el-mukarru lehü’l-mezbûr Pano bi’l-
muvâcehe tasdîk edicek mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Hasan Beşe b. Oruc, Sinan Beşe b. Abdullah, Mustafa Beşe el-Muh-
te sib, Ali Beşe min huddâm, Kiro v. Lilo, Dado [v.] Lasko ve gayruhüm mine’l-
huzzâr

236 [45a-1] Ali Beşe b. Abdullah’ın Mehmed b. Abdullah’a sattığı koyun 
bedelinden kalan alacağını talep ettiği
Mahmiye-i İstanbul hısnı ebvâbından Edirnekapısı dâhilinde el-Hâc Muhyiddin 
mahallesinde sâkin işbu râfi‘ü’l-kitâb Ali Beşe b. Abdullah nâm kimesne çoban 
tâifesinden Mehmed b. Abdullah nâm kimesneyi mahfil-i kazâya ihzâr ve mah-
zarında üzerine takrîr-i da‘vâ edip bundan akdem mezbûr Mehmed, silk-i mül-
kümde münselik olan ağnâmdan beher re’s kuzusu ile yüz ellişer akçeye olmak 
üzre seksen üç re’s kuzusu ile koyunumu on bir bin altı yüz seksen akçeye iştirâ ve 
kabz eyledikden sonra semen-i mezbûrdan iki bin dört yüz akçesini yedinden alıp 
dokuz bin iki yüz seksen akçesi zimmetinde bana edâsı lâzım deyndir suâl olu-
nup alıverilmesi matlûbumdur deyip gıbbe’s-suâl mezbûr Mehmed cevâbında fi’l-
vâki‘ müdde‘î-i mezbûr Ali Beşe’nin cümle müdde‘âsını ikrâr ve tasdîk ve vech-i 
muharrer üzre mezbûr Ali Beşe’den iştirâ eylediği kuzusu ile seksen üç re’s ko-
yun bahâsından zimmetinde dokuz bin iki yüz akçe lâzımü’l-edâ ve vâcibü’l-kazâ 
deyni olduğunu bi’l-muvâcehe i‘tirâf ve tahkīk eylemeğin ber mûceb-i ikrârihî 
meblağ-ı mezbûrun edâsına tenbîh-i şer‘î birle işbu hurûf bi’t-taleb ketb ve terkīm 
olundu.  
Tahrîren fi’l-yevmi’s-sânî ve’l-ışrîn min Cumâdelûlâ li sene erba‘a ve hamsîn ve 
elf.
Şuhûdü’l-hâl: Ahmed Beşe Çukadâr, Ali Beşe min huddâm, Mustafa Çelebi min 
huddâm, İbrahim Çelebi min huddâm, Hasan b. Ali, Bayram Sofu min huddâm 
ve gayruhüm

237 [45a-2] Armaga v. Yani ve Rizo v. Lambo’nun kasap dükkânında 
satıcıları olan Panayot v. Yani’den sattığı etin bedeli olan 
alacaklarını talep ettikleri
Kasab tâifesinden işbu hâmilü’l-kitâb Armaga v. Yani ve Rizo v. Lambo nâm 
zimmîler medîne-i Ebâ Eyyûb-i Ensârî -radiye anhu Rabbühü’l-Bârî-’de Câmi‘-i 
Kebîr kurbunda vâki‘ çarşıda vâki‘ kasab dükkânında müste’cirleri olan Panayot v. 
Yani nâm zimmîyi mahfil-i kazâya ihzâr ve mahzarında her birisi üzerine takrîr-i 
da‘vâ edip mezbûr Panayot satıcımız olmağın dükkân-ı mezbûrda ba‘de külli hesâb 
vezni ve mikdârı beynimizde ilm-i şer‘î ile ma‘lûm altı bin üç yüz akçelik lahm 
bey‘ edip hâlen semeni zimmetindedir suâl olunup alıverilmesi matlûbumdur de-
dikde gıbbe’s-suâl mezbûr Panayot cevâbında fi’l-hakīka müdde‘iyân-ı mezbûrân 
Armaga ve Rizo’nun cümle müdde‘âlarını ikrâr ve tasdîk ve vech-i muharrer üzre 
müste’cirleri olup taraflarından bey‘ eylediği lahm-ı megaz ve ganem semeninden 
zimmetinde altı bin üç yüz cedîd akçe lâzımü’l-edâ ve vâcibü’l-kazâ deyni oldu-
ğunu i‘tirâf ve tahkīk eylemeğin ber mûceb-i ikrârihî meblağ-ı mezbûrun edâsına 
tenbîh-i şer‘î birle işbu hurûf bi’t-taleb ketb ve terkīm olundu.
Tahrîren fi’l-yevmi’s-sâmin aşer min Cumâdelûlâ li sene erba‘a ve hamsîn ve elf 
li sene 1054.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa min 
huddâm, İbrahim Beşe b. Veli el-Muhzır, Hasan b. Ali, Bayram Sofu, Mustafa 
Çelebi b. Veli ve gayruhüm mine’l-huzzâr

238 [45a-3, Arapça] Şeyh Abdullah b. İsâ Efendi’nin Hâfız Ali 
Efendi’nin çocuklarının vasîsi Âmine bt. Abdullah üzerine 
hasbî nâzır tayin edildiği
Hâkim-i muvakki‘u a‘lâhu el-mütevakki‘u rızâe Mevlâhü -rafeallâhü kadruhû ve 
alâhu- umdetü’l-meşâyihi’l-izâm, zübdetü’l-etkıyâi’l-kirâm eş-Şeyh Abdullah b. 
el-merhûm İsâ Efendi’yi medîne-i Ebâ Eyyûb el-Ensârî -radiye anhu Rabbühü’l-
Bârî- mahallâtından Bıçakçı Ferhad mahallesinde sâkin iken bundan akdem 
müteveffâ olan merhûm Hâfız Ali Efendi’nin evlâdı olan Mehmed ve Mustafa ve 
Havvâ nâm sıgār üzerine şer‘-i şerîf kıbelinden mansûbe olan Âmine Hâtun bt. 
Abdullah nâm hâtun üzerine nâzır-ı müşârün-ileyhin re’yi ve ma‘rifeti olmaksı-
zın umûr-ı vesâyetden hiçbir tasarrufda bulunmamak üzre hasbî nâzır ta‘yîn et-
tikde ol dahi nezâret-i mezkûreyi kabûl ve hizmetlerini ikāme etmeyi iltizâm et-
tikde nasb ve kabûl-i sahîhayn-i şer‘iyyeyn [kayd olundu].
Cerâ zâlike ve hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a 
ve hamsîn ve elf min hicreti men temme lehü’l-izzü ve’ş-şeref.
Şuhûdü’l-hâl: Fahrü’l-müderrisîni’l-kirâm Ebussuûd Efendi el-ma‘rûf bi-
Şa‘rânîzâde, Yusuf Halîfe b. Kasım el-İmâm, Mehmed Bey b. Ali el-Müezzin, Ka-
sım b. Abdullah, Hasan Bey b. Mehmed el-Cündî, Mehmed Bey b. Ali el-Kâtib, 
Ali Bey el-Kâtib, Mehmed Ağa b. Mustafa el-Bevvâbü’s-sultânî, Musa b. Zülfikār, 
Musa b. Ali, Ali Efendi b. Ali ve gayruhüm mine’l-huzzâr









239 [45a-4] Yani v. Minho’nun mülk bağını Tanaş v. Simo’ya sattığı ve 
bedelini tahsil ettiği
Vilâyet-i Rumeli’nde Delvine sancağında Mazaraki kazâsına tâbi‘ Palaşifçe nâm 
karyede sâkin Yani v. Minho nâm zimmî meclis-i şer‘-i şerîf-i enver ve mahfil-i 
dîn-i münîf-i ezherde işbu râfi‘ü’l-kitâb Tanaş v. Simo nâm zimmî muvâcehesinde 
bi’t-tav‘i’s-sâf ikrâr ve i‘tirâf ve takrîr-i kelâm edip akd-i âtî sudûruna değin silk-i 
mülk-i sahîhimde münselik olan emlâkimden karye-i mezbûre sınırı dâhilinde 
vâki‘ bir tarafdan müşterî-i mezbûr Tanaş bağı ve bir tarafdan Yani v. Andros 
bağı ve bir tarafdan Nikola v. Zino bağı ve bir tarafdan tarîk-i âm ile mahdûd ve 
tahmînen dört çapalık bir kıt‘a mülk bağımı cemî‘ tevâbi‘ ve levâhık ve kâffe-i 
menâfi‘ ve merâfıkı ile mezbûr Tanaş’a iki bin beş yüz seksen cedîd ve ceyyid râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
edip ol dahi vech-i muharrer üzre iştirâ ettikden sonra semen-i mezbûrü’n-na‘t iki 
bin beş yüz seksen akçeyi yedinden bi’t-tamâm ve’l-kemâl ahz u kabz edip mebî‘-i 
mezbûru mahallinde kabza mezbûr Tanaş’ı taslît eyledim ba‘de’l-yevm mârrü’z-
zikr bağ mezbûr Tanaş’ın mülk-i müşterâ-yı sahîh ve sarîhidir keyfe mâ yeşâ’ ve 
yahtâr mutasarrıf olsun dedikde mukırr-ı mezbûrun ber vech-i mübeyyen cârî 
ve sâdır olan ikrâr ve takrîrini el-mukarru lehü’l-mezbûr bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb ketb ve imlâ olundu.
Tahrîren fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve 
elf. 
Şuhûdü’l-hâl: Dimo v. Pervade, Yani v. Lika, Dimo v. Kaperde, Niko v. Marko, To-
dori v. Tanoş, Yani v. Yorkosta, Todori v. Kino, İstadi v. Nikola, Patko v. ( )

240 [45b-1] Mehmed Beşe b. Abdullah’ın evini İbrahim Çelebi 
b. İsmail’e sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından 
Câmi‘-i Kebîr mahallesinde sâkin Mehmed Beşe b. Abdullah nâm kimesne 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb mefhar-i erbâbü’t-
tahrîr ve’l-kalem zübdetü ashâbü’t-takrîr ve’r-rakam İbrahim Çelebi b. İsmail 
mahzarında bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna de-
ğin silk-i mülk-i sahîhimde münselik olan emlâkimden mahalle-i mezbûrede 
vâki‘ lede’l-ahâlî ve’l-cîrân ma‘lûmetü’l-hudûd bir bâb fevkānî beyti ve bir bâb 
tahtânî beyti ve sofayı ve kenîfi müştemil mülk menzilimi cemî‘ tevâbi‘ ve 
levâhıkı ve kâffe-i menâfi‘ ve merâfıkı ile merkūm İbrahim Çelebi’ye yirmi iki 
bin sekiz yüz ceyyid ve cedîd fıddî-i Osmânî râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve ol dahi vech-i 
muharrer üzre iştirâ ve tesellüm ettikden sonra semen-i mezbûrü’n-na‘t yir-
mi iki bin sekiz yüz akçeyi yedinden bi’t-tamâm ve’l-kemâl ahz u kabz eyledim. 
Ba‘de’l-yevm mârrü’z-zikr menzil merkūm İbrahim Çelebi’nin mülk-i müşterâ-
yı sahîh ve sarîhidir keyfe mâ yeşâ’ ve hasbe mâ yürîd mutasarrıf olsun dedik-
de mukırr-ı mezbûrun ber vech-i mübeyyen cârî ve sâdır olan ikrâr ve takrîrini 
el-mukarru lehü’l-mezbûr bi’l-muvâcehe tasdîk ve bi’l-müşâfehe tahkīk etme-
ğin mâ hüve’l-vâki‘ bi’t-taleb ketb ve imlâ olundu.
Hurrire fi[‘l-yevmi]’r-râbi‘ ve’l-ışrîn min Cumâdelûlâ li sene erba‘a ve hamsîn ve 
elf. 
Şuhûdü’l-hâl: Fahrü’l-akrân Ahmed Çelebi b. Mehmed, Fahrü’l-emsâl Selim Beşe 
b. Veli, el-Hâc Abdullah b. İbrahim, Mustafa Beşe b. Mehmed, Baba Süleyman b. 
Turgud, İbrahim Çelebi b. ( ) min huddâm, Hüseyin Çelebi b. Ali min huddâm, 
Hüseyin Beşe b. Mahmud er-Râcil, Bayram Dede min huddâm ve gayruhüm 
mine’l-hâzırîn

241 [45b-2] Mehmed b. Abdullah’ın Dimo v. Minho ile ortak olarak Ali 
Beşe b. Abdullah’tan koyun aldıkları ve Dimo’nun kendi payına 
düşen borcu ödemekten kaçındığı iddiasını ispat edemediği
Mahmiye-i İstanbul’da Karabaş mahallesinde sâkin Mehmed b. Abdullah çoban 
tâifesinden işbu râfi‘ü’l-kitâb Dimo v. Minho nâm zimmîyi mahfil-i kazâya ihzâr 
ve mahzarında üzerine takrîr-i kelâm [ve] da‘vâ edip bundan akdem işbu hâzır 
bi’l-meclis olan Ali Beşe b. Abdullah nâm kimesneden mezbûr Dimo ile ma‘an 
ale’l-iştirâki’s-seviy beher re’s kuzusu ile yüz ellişer akçeye olmak hesâbı üzre sek-
sen re’s koyun kuzusu ile on bir bin altı yüz seksen akçeye iştirâ ve tesellüm edip 
semen-i mezbûrdan iki bin dört yüz akçesini merkūm Ali Beşe’ye edâ ve teslîm 
edip dokuz bin iki yüz seksen akçesini zimmetimizde mütekarrir deynimiz iken 
hâlen mezbûr Dimo ale’l-iştirâki’s-seviy mârrü’z-zikr koyun bahâsından zimme-
tine lâzım gelen dört bin altı yüz kırk akçenin edâsında ta‘allül eder, suâl [olu-
nup] alıverilmesi matlûbumdur dedikde gıbbe’s-suâl ve akībe’l-inkâr müdde‘î-i 
mezbûrdan da‘vâsına mutâbık beyyine taleb olundukda ityân-ı beyyineden izhâr-ı 
acz ile istihlâf etmeğin mezbûr Dimo dahi merkūm Mehmed ile ma‘an ale’l-
iştirâki’s-seviy beher re’si kuzusu ile yüz ellişer akçeye olmak hesâbı üzre seksen 
re’s koyunuyla kuzusu ile merkūm Ali Beşe’den on bir bin altı yüz seksen akçeye 
iştirâ ve tesellüm eylemediğine yemîn billâhi’llezî enzele’l-İncîle alâ İsâ -aleyhi’s-
selâm- edicek mu‘ârazadan men‘ birle işbu hurûf bi’t-taleb ketb olundu. 
Tahrîren fi’l-yevmi’l-hâmis ve’l-ışrîn min Cumâdelûlâ li sene erba‘a ve hamsîn 
ve elf.
Şuhûdü’l-hâl: Ahmed Beşe Çukadâr, Mustafa Beşe el-Muhtesib, Ali Beşe Serbö-
lük, Mustafa b. Veli min huddâm, İbrahim Çelebi b. (  ) min huddâm, Hüseyin 
Çelebi b. Ali, Hasan b. Ali, Baba Süleyman b. Turgud ve gayruhüm mine’l-hâzırîn

242 [45b-3] Hüseyin b. Osman’ın vefat eden ve vârisi olmadığı için 
muhallefâtı beytülmâle kalan Murad b. Musa’ya mudârebe yoluyla 
verdiği bin akçeyi talep ettiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Da-
vud Ağa mahallesinde sâkin işbu râfi‘ü’l-kitâb Hüseyin b. Osman nâm kimes-
ne meclis-i şer‘-i şerîf-i lâzımü’t-teşrîfde medîne-i mezbûrede bi’l-fi‘l beytülmâl 
emîni olup bundan akdem Baba Haydar mahallesinde sâkin iken vefât eden Mu-
rad b. Musa nâm kimesnenin zâhirde vâris-i ma‘rûfu olmayıp muhallefâtı cümle 
beytülmâle âid olmağın müteveffâ-yı mezbûr Murad’ın muhallefâtına vâzı‘ü’l-yed 
olan Ahmed Çelebi b. Mehmed mahzarında üzerine takrîr-i da‘vâ edip müteveffâ-
yı mezbûr hâl-i hayâtında ve kemâl-i sıhhatinde mudârebe tarîkiyle benden bin 
cedîd ve ceyyid akçe ahz u kabz edip meblağ-ı mezbûru bana edâ ve teslîm eyle-
meden fevt olup cümle muhallefâtı beytülmâle âid olmağla mezbûr Ahmed Çe-
lebi muhallefâtına vaz‘-ı yed eylemişdir, suâl olunup meblağ-ı mezbûrun alıve-
rilmesi matlûbumdur dedikde gıbbe’s-suâl mezbûr Ahmed Çelebi müteveffâ-yı 
mezbûrun cümle muhallefâtına vâzı‘ü’l-yed olduğunu ikrâr ve müteveffâ-yı 
mezbûrun müdde‘î-i mersûma bi-tarîki’l-mudârebe deyni olduğunu inkâr edicek 
müdde‘î-i mezbûrdan sıdk-ı makālini mübeyyine beyyine taleb olundukda udûl-i 
müslimînden olup medîne-i mezbûre sükkânından el-Hâc Ebûbekir b. İbrahim 
ve Mehmed Çelebi b. Abdurrahman nâm kimesneler li ecli’ş-şehâde meclis-i şer‘-i 
şerîfe hâzırân olup istişhâd olundukda fi’l-vâki‘ müteveffâ-yı mezbûr Murad hâl-i 
hayâtında ve kemâl-i akl ve sıhhatinde bizim huzûrumuzda müdde‘î-i mezbûr 
Hüseyin’den bi-tarîki’l-mudârebeti’ş-şer‘iyye bin cedîd akçe ahz u kabz edip husûs-ı 
mezbûra bizi istişhâd eyledi idi, biz [bu] husûsa şâhidleriz şehâdet-i şer‘iyye dahi 
ederiz deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-
kabûl şehâdetleri hayyiz-i kabûlde vâkı‘a oldukdan sonra müdde‘î-i mezbûr Hü-
seyin meblağ-ı mezbûru müteveffâ-yı mersûmdan hâl-i hayâtında istîfâ ve bir 
vechile zimmetini ibrâ ve iskāt eylemediğine istihlâf olundukda ol dahi alâ mâ 
hüve’l-mes’ûl half billâhi’l-aliyyi’l-azîm eylemeğin mûcebiyle meblağ-ı mezbûrun 
edâsına tenbîh-i şer‘î birle mâ hüve’l-vâki‘ bi’t-taleb ketb ve terkīm olundu. 
Tahrîren fi’l-yevmi’s-sânî ve’l-ışrîn min Cumâdelûlâ li sene erba‘a ve hamsîn ve 
elf. 
Şuhûdü’l-hâl: Mustafa Beşe el-Muhtesib, Ali Beşe b. Mustafa min huddâm, Mus-
tafa b. Veli min huddâm, İbrahim Çelebi b. Mustafa mine’l-huddâm, Hüseyin b. 
Ali Beşe, Fahrü’l-kuzât Şükür Efendi, Fahrü’l-akrân Ahmed Beşe ve gayruhüm 
mine’l-huzzâr

243 [46a-1] Yorgi v. İstadi’nin iki kadındaki alacağının tahsili için 
Yorgi v. Apostol’ü vekil tayin ettiği
Kazâ-i Havâss-ı Aliyye nevâhîsinden Çatalca nâhiyesine tâbi‘  Çakıl nâm karye-
den Yorgi v. İstadi meclis-i şer‘-i şerîf ve mahfil-i dîn-i münîfde işbu hâmilü’l-kitâb 
Yorgi v. Apostol nâm zimmî muvâcehesinde bi’t-tav‘i’s-sâf ikrâr ve takrîr-i kelâm 
edip karye-i mezbûre sâkinlerinden Maro bt. Todori nâm Nasrâniyye zimmetin-
de deyn-i şer‘îden yedi bin beş yüz akçe Verkakine nâm Nasrâniyye zimmetinde 
dahi kezâlik deyn-i şer‘îden sekiz yüz akçe ki cem‘an merkūmetân zimmetlerinde 
sekiz bin üç yüz akçe hakkımı ahz u kabz ve bana îsâle ve ahz [u] kabza müte‘allik 
olan de‘âvîye merkūm Yorgi’yi tarafımdan vekîl ve nâib-i menâb nasb ve ta‘yîn ey-
ledim dedikde ol dahi vekâlet-i mezbûre[yi] kabûl ve hizmet-i lâzımesin edâya 
müte‘ahhid olmağın işbu hurûf bi’t-taleb ketb ve terkīm olundu.
Tahrîren fi’l-yevmi’l-hâmis ve’l-ışrîn min Cumâdelûlâ li sene erba‘a ve hamsîn 
ve elf.
Şuhûdü’l-hâl: Ali Beşe b. Mustafa, Mustafa Beşe el-Muhtesib, Mustafa Beşe b. Veli, 
İbrahim Çelebi min huddâm, Baba Süleyman b. Turgud, Musa b. Mehmed ve gay-
ruhüm

244 [46a-2] Merhum Hâfız Ali Efendi’nin yetimlerinin vasîsi Şeyh 
Abdullah Efendi vesayeti yerine getiremediği için feragat edip 
yerine anneleri Âmine Hatun bt. Abdullah’ın vasî tayin edildiği 
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Bı-
çakçı Ferhad mahallesinde sâkin iken bundan akdem fevt olan merhûm Hâfız Ali 
Efendi’nin evlâd-ı sıgārı Mehmed ve Mustafa ve Havvâ’nın kıbel-i şer‘den mansûb 
vasîleri olan umdetü’l-meşâyihi’l-izâm, zübdetü’l-etkıyâi’l-kirâm eş-Şeyh Abdul-
lah Efendi b. el-merhûm İsâ Efendi hıdemât-ı vesâyeti ikāmetden âciz olmağla 
vesâyet-i merkūmeden ferâğ edip yerine bir vasî nasb olunmak lâzım ve mühim ol-
mağın sıgār-ı mezkûrûn Mehmed ve Mustafa ve Havvâ’nın vâlideleri Âmine Hâtun 
bt. Abdullah vesâyet-i mezbûreye ehil olmağın hâlen sıgār-ı mezkûrûnun ahvâlini 
zabt ve emvâlini hıfz için cânib-i şer‘-i kavîmden vasî nasb ve ta‘yîn olundukdan 
sonra vasiyye-i mezkûre Âmine Hâtun meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb müşârün-ileyh eş-Şeyh Abdullah Efendi mahzarında bi’l-vesâye ikrâr 
ve takrîr-i kelâm edip sıgār-ı merkūmûna babaları müteveffâ-yı mezbûrdan irs-i şer‘î 
ile intikāl edip vasiyy-i mûmâ-ileyh eş-Şeyh Abdullah Efendi’nin yedinde mazbût 
olan mâl-ı mevrûslarından vilâyet-i Anadolu’da medîne-i Amasya’da Çörekçi ma-
hallesinde vâki‘ menzil bahâsından doksan yedi kıt‘a esedî guruş ve mütevellî ye-
dinden ahz olunan kırk beş kıt‘a riyâlî guruş ve sâir nukūd ve menkūlâtdan mûmâ-
ileyh eş-Şeyh Abdullah Efendi’nin vesâyet-i mahkiyesi hasebiyle makbûzu olan on 
bin üç yüz elli fıddî cedîd ceyyid râyic fi’l-vakt akçeyi hâlen vesâyetim hasebiy-
le mezbûr eş-Şeyh Abdullah yedinden bi’t-tamâm ve’l-kemâl ahz u kabz eyledim, 
min ba‘d sıgār-ı mezkûrûna babalarından irs-i şer‘î ile intikāl edip müşârün-ileyh 
eş-Şeyh Abdullah Efendi’nin makbûzu olan malların mûmâ-ileyh zimmetinde bir 
akçe ve bir habbe bâkī kalmadı dedikde mukırra-i mezbûre Âmine Hâtun’un vech-i 
mübeyyen üzre cârî ve sâdır olan ikrâr ve takrîrini el-mukarru lehü’l-mezbûr Ab-
dullah Efendi bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
gıbbe’l-ibtigā sebt ve imlâ olundu.
Hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: Fahrü’l-müderrisîni’l-kirâm Ebussuûd Efendi eş-şehîr bi-
Şa‘rânîzâde, Yusuf Halîfe b. Kasım el-İmâm, Mehmed Bey b. Ali el-Müezzin, Ha-
san Bey b. Mehmed el-Cündî, Mehmed Ağa b. Mustafa el-Bevvâbü’s-sultânî, Ka-
sım b. Halil, Ali Bey b. ( ), Musa b. Ali ve gayruhüm mine’l-huzzâr

245 [46a-3] Rizor v. Şiro’nun menzilini Şiro v. Nikola’ya sattığı 
ve bedelini tahsil ettiği
Vilâyet-i Rumeli’nde kazâ-i Yenişehir müzâfâtından Kuhistân nâhiyesine tâbi‘ 
Ayatrala [Ayadıranda] nâm karyeden Rizor v. Şiro nâm zimmî meclis-i şer‘-i hatîr-i 
lâzımü’t-tevkīrde işbu hâmilü’l-kitâb Şiro v. Nikola nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna değin silk-i mül-
kümde münselik olan emlâkimden karye-i mezbûrede vâki‘ bir tarafdan Mustafa 
Beşe b. Abdullah nâm râcil mülküne ve bir tarafdan Mustafa Beşe b. Abdülmennân 
bostanına ve bir tarafdan Tolo v. Nikola mülküne ve bir tarafdan tarîk-i âm ile 
mahdûd bir tahtânî beyti ve zât-ı eşcâr-ı müsmire ve gayr-ı müsmire muhavvatayı 
müştemil mülk menzilimi cümle tevâbi‘ ve levâhıkı ve âmme-i menâfi‘ ve merâfıkı 
ile merkūm Şiro’ya bin sekiz yüz elli fıddî cedîd ceyyid râyic fi’l-vakt akçeye bey‘-i 
bâtt-ı sahîh-i şer‘î ile bey‘ ve kabz-ı semen edip mebî‘-i mezkûru mahallinde kab-
za müşterî-i merkūmu taslît eyledim, ba‘de’l-yevm menzil-i mahdûd-ı mezkûr 
merkūm Şiro’nun mülk-i müşterâ-yı sarîhidir keyfe mâ yeşâ’ ve yahtâr mutasarrıf 
olsun dedikde mukırr-ı mezbûrun vech-i mübeyyen üzre cârî ve sâdır olan ikrâr 
ve takrîrini el-mukarru lehü’l-mezbûr Şiro bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve 
elf. 
Şuhûdü’l-hâl: Mustafa Beşe el-Muhtesib, Ali Beşe min huddâm, Hüseyin Çelebi 
b. Ali Beşe, Baba Süleyman b. Turgud, Yorgi [v.] İstemad, Yorgi [v.] Nikola, Rizo 
[v.] Avyori, Mavrodi [v.] Nikola, Yorgi [v.] Tanaş, Yorgi [v.] Nikola, Petko [v.] Yani, 
Yani [v.] Mavrodi, Şiro [v.] Nikola, Yani [v.] Danili, Todori [v.] Nikola, Doroso [v.] 
Danili ve gayruhüm mine’l-huzzâr

246 [46a-4, Arapça] Âişe Hatun bt. Mehmed ile kocası Süleyman 
b. Mehmed’in muhâlaa ile boşandıkları
Ebâ Eyyûb el-Ensârî -radiye anhu Rabbühü’l-Bârî- mahallâtından Takyecibaşı ma-
hallesinde sâkine Âişe Hâtun bt. Mehmed nâm hâtun meclisü’ş-şerî‘ati’ş-şerîfeti’l-
garrâ ve mahfilü’t-tarîkati’r-refî‘ati’z-zehrâda hâzır olup zevci râfi‘-i hâze’l-kitâb Sü-
leyman b. Mehmed nâm kimesne ile muhâla‘a oldukda ol dahi onunla nikâhlarında 
ma‘kūdun aleyh olan kadri ve nisâbı iki bin üç yüz dirhem fıddî cedîd ceyyid râyic 
fi’l-vakt olan mehr-i müecceli ile nafaka-i iddeti ve me’ûnet-i süknâsı kendi üzerine 
olmak üzre muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı 
müste’nef olmaksızın kendisine helâl olmamak üzre bâyin oldukdan sonra her biri 
âharın zimmetini hukūk-ı zevciyyete müte‘allik cemî‘ de‘âvî ve muhâsamâtdan 
ibrâ-i âmm-ı kātı‘ü’n li’n-nizâ‘ ve râfi‘ün li’l-husûmet ile ibrâ ettikde [kayd olundu].
Cerâ zâlike ve hurrire fi’l-yevmi’s-sâbi‘ ve’l-ışrîn min Cumâdelûlâ li sene erba‘a ve 
hamsîn ve elf.
Şuhûdü’l-hâl: Ahmed Beşe Çukadâr, Mustafa Beşe el-Muhtesib, Ali Beşe Serbö-
lük, Mustafa Çelebi min huddâm, İbrahim Çelebi min huddâm, Hüseyin b. Ali, 
Bayram Sofu, Baba Süleyman ve gayruhüm mine’l-hâzırîn

247 [46b-1] David v. Senamo’nun menzildeki yarım hissesini kardeşinin 
oğlu Niko v. Dimo’ya hibe ettiği ve tasarrufundaki dört kıta 
tarladaki yarım hissesini bedeliyle devrettiği 
Vilâyet-i Rumeli’nde Yanya sancağında Koniçe kazâsına tâbi‘ Velesin nâm karye-
den David v. Senamo nâm zimmî meclis-i şer‘-i hatîr-i lâzımü’t-tevkīrde li ebe-
veyn karındaşı oğlu işbu hâmilü’l-kitâb Niko v. Dimo muvâcehesinde bi’t-tav‘i’s-
sâf ikrâr ve takrîr-i kelâm edip karye-i mezbûrede vâki‘ bir tarafdan vâdi ve bir 
tarafdan tarîk-i âma müntehî bir bâb tahtânî beyti ve bir zât-ı eşcâr-ı müsmire 
ve gayr-ı müsmire muhavvata[yı] müştemil mülk menzilden ve menzil-i mezbûr 
dâhilinde vâki‘ altı aded fıçı ve bir çift kara sığır öküzü ve bir hımar ve sâir esâs-ı 
beytden ve karye-i mezbûre bağları dâhilinde vâki‘ inde ahâliyi’d-diyâr her biri 
ma‘lûmü’l-hudûd ve’l-mikdâr tahmînen üç çapalık üç kıt‘a bağdan ve mevâzi‘-i 
adîdede vâki‘ yirmi dip ceviz ve armut ve dut eşcârından nısf hisse-i şer‘iyye-i 









şâyi‘asını merkūm Niko’ya hibe-i sahîha-i şer‘iyye ile hibe ve temlîk ve ol dahi 
meclis-i hibede kabz ve ittihâb ve temellük eyledikden sonra zikr olunan hisse-
sini mahallinde kabza merkūm Niko’yu taslît eyledim, ba‘de’l-yevm nısf hisse-i 
mezkûre mezbûr Niko’nun mülk-i mevhûbudur keyfe mâ yeşâ’ ve yahtâr muta-
sarrıf olsun dedikden sonra yine karye-i mezbûre sınırı dâhilinde vâki‘ lede’l-
ahâlî ve’l-cîrân ma‘lûmü’l-hudûd on dört kıt‘a tarladan nısf hisse-i şer‘iyye-i 
şâyi‘asının hakk-ı tasarrufun dahi sâhib-i arz ma‘rifetiyle mezbûr Niko’ya beş yüz 
akçeye tefvîz edip ol dahi vech-i mübeyyen üzre tefevvuz ve kabûl ettikden son-
ra mukābele-i tefvîzde olan meblağ-ı mârrü’n-na‘t beş yüz akçeyi merkūm Niko 
yedinden bi’t-tamâm ve’l-kemâl ahz u kabz eyledim, ba‘de’l-yevm zikr olunan on 
dört kıt‘a tarladan nısfının hakk-ı tasarrufu mersûmun[dur] sâir emsâli tasarrufu 
gibi mutasarrıf olsun dedikde mukırr-ı mezbûrun minvâl-i muharrer üzre cârî ve 
sâdır olan ikrâr ve takrîrini el-mukarru lehü’l-mezbûr Niko bi’l-muvâcehe tasdîk 
edicek mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn min Cumâdelûlâ li sene erba‘a ve hamsîn 
ve elf. 
Şuhûdü’l-hâl: Ahmed b. Süleyman, Mustafa Beşe  el-Muhtesib, Ali Beşe b. Mus-
tafa, Hüseyin Çelebi min huddâm, Baba Süleyman min huddâm, Mano v. Laka, 
Koka [v.] Dimo, Minho [v.] İstamo, Koço [v.] Daro, Rosta [v.] Este, Kirko [v.] 
Kigo ve gayruhüm mine’l-huzzâr

248 [46b-2] Emetullah bt. Abdi’nin boşandığı Mahmud Efendi 
b. Hasan’dan olan kızı Âişe’nin bakımını nafaka talep 
etmeksizin üstlendiği 
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından İslâm 
Bey mahallesinde sâkine Emetullah bt. Abdi nâm hâtun meclis-i şer‘-i hatîr-i 
lâzımü’t-tevkīrde zevc-i mutallıkı işbu râfi‘ü’l-kitâb Mahmud Efendi b. Hasan 
mahzarında bi’t-tav‘ ve’r-rızâ ikrâr ve takrîr-i kelâm edip zevcim Mahmud Efendi 
beni tatlîk etmekle mezbûrdan hâsıl olan sadriye kızım Âişe nâm sagīreyi hakk-ı 
hidâne şer‘an benim olmağın hucr ve terbiyeme alıp hakk-ı hidâne benden sâkıt 
oluncaya değin bilâ-taleb-i nafaka imsâk ve terbiye etmeğe ta‘ahhüd eyledim de-
dikde mukırra-i mezbûrenin ber vech-i mübeyyen cârî ve sâdır olan ikrârını el-
mukarru lehü’l-mezbûr bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sâbi‘ aşer min Cumâdelûlâ li sene erba‘a ve hamsîn ve elf. 
Şuhûdü’l-hâl: Şaban Halîfe b. Osman el-Müezzin, İslâm b. Mustafa, Ali b. Meh-
med, Süleyman b. Mustafa, İbrahim b. Bayram, el-Hâc Ahmed Beşe Çukadâr, Bay-
ram b. ( ) ve gayruhüm









249 [46b-3] Amersine bt. Yorgaki’nin vekili olan annesi Matakşine 
tarafından Dimo v. Armağan ile nikâhlandıkları
Mahmiye-i Kostantıniyye hısnı ebvâbından Cebealikapısı hâricinde vâki‘ ( ) ma-
hallesinde sâkine Amersine bt. Yorgaki nâm Nasrâniyye tarafından akd-i âti’z-zikre 
vekîl olup vekâleti Andriye v. Panayot ve Yani v. Panço şehâdetleri ile mahzar-ı 
hasm-ı şer‘îde şer‘an sâbite olan vâlidesi Matakşine bt. Yorgaki meclis-i şer‘-i şerîf-i 
lâzımü’t-teşrîfde işbu râfi‘ü’l-kitâb Dimo v. Armağan nâm şemmâ‘ zimmî mahza-
rında bi’l-vekâle ikrâr-ı tâm ve bast-ı mukaddemât-ı merâm edip kızım müvekki-
lem merkūme Amersine’yi altı bin cedîd akçe mehr-i müeccel üzerine işbu mec-
lisde hâzır şuhûd muvâcehesinde vekâletim hasebiyle merkūm Dimo’ya tezvîc ey-
ledim dedikde merkūm Dimo dahi müvekkile-i merkūme Amersine’yi zikr olu-
nan mehr-i müeccel üzerine tezevvüc ve kabûl eyledim deyû vekîl-i merkūmeyi 
kelimât-ı meşrûhasında bi’l-muvâcehe tasdîk eylemeğin işbu hurûf gıbbe’t-taleb 
ketb ve terkīm olundu.
Hurrire fi’l-yevmi’l-hâmis ve’l-ışrîn min Cumâdelûlâ li sene 1054. 
Şuhûdü’l-hâl: El-Hâc Yusuf b.  Abdullah, Ali Beşe min huddâm, Mustafa Beşe 
min huddâm, İbrahim Beşe min huddâm, Mustafa Çelebi min huddâm, Keşiş 
Yorga, Armağan v. Apostol ve gayruhüm mine’l-huzzâr

250 [46b-4, Arapça] Aydın Beşe b. Süleyman’ın evini merhum Hasan Ağa 
Vakfı’na bey‘ bi’l-istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Çavuş Kasım 
mahallesinde sâkin olan Aydın Beşe b. Süleyman nâm kimesne -tağyîr ve tahrîfden 
korunmuş olan- meclis-i şer‘-i şerîf ve mahfil-i dîn-i münîfde ikrâr ve i‘tirâf edip 
hâmil-i hâze’l-kitâb mahmiye-i Galata’da saray-ı sultânî’de vâki‘ merhûm Hasan 
Ağa vakfı’na mütevellî olan fahrü’l-eimmeti’l-kirâm Mehmed Efendi b. Ali’ye bu 
akdin sudûruna değin kendisine âid mülkü olup yedinde ve taht-ı tasarrufunda 
bulunan Havâss-ı Aliyye kazâsı müzâfâtından Topçular karyesinde vâki‘ bir taraf-
dan Ormanlı Mustafa mülkü ve bir tarafdan Hamza Ağa bahçesi ve bir tarafdan 
merhûm Topçubaşı vakfı ve bir tarafdan tarîk-i âm ile mahdûd olan cemî‘ menzi-
lini bi-cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık kadri ve nisâbı 
üç yüz kıt‘a riyâlî guruş ta‘bîr olunur harbî sikke ile meskûk kıt‘a-i fıddî semen-i 
mu‘ayyen-i makbûza bey‘ etmeğin ol dahi vakf-ı mezbûr malı ile ondan istiğlâlen 
iştirâ eyleyip bey‘ ve iştirâ-i sahîhayn-i şer‘iyyeyn eyledikden sonra menzil-i 
mezbûru ba‘de’t-tahliyye ve’t-tekābuz işbu kitâbın zeylindeki târihden sene-i 
kâmile tamâmına değin bu müddet için mikdârı otuz yedi buçuk mezbûrü’n-na‘t 
riyâlî ücret-i mu‘ayyeneye mütevelli’l-mezbûrdan istîcâr eylemeğin ol dahi ona 









îcâr ettikde îcâr [47a] ve istîcâr-ı sarîhayn-i mer‘iyyeyni ikrâr-ı sahîh-i şer‘î ve 
i‘tirâf-ı sarîh-i mer‘î ile ikrâr ve i‘tirâf eyledikden sonra men lehü’t-tasdîk kıbelin-
den ikrâr-ı mezbûru tasdîke mütevellî tarafından vekîl-i şer‘î olan câbi Receb Bey 
b. Mehmed nâm kimesne tarafından dahi vicâhen ve şifâhen tasdîk olundukdan 
sonra menzil-i mezbûrun derkine ve ücret-i merkūme ile meblağ-ı mezbûra Fer-
had Beşe b. Ali ve Mustafa b. Ahmed el-Münâdî nâm kimesneler emr ve kabûlü 
hâviye kefâlet-i sahîha-i şer‘iyye ile [kefîl olduklarında kayd-ı sicil olundu].
Cerâ zâlike ve hurrire fi’l-yevmi’s-sâmin ve’l-ışrîn min Cumâdelûlâ li sene erba‘a 
ve hamsîn ve elf.
Şuhûdü’l-hâl: Hasan Ağa b. Abdülmennân el-Cündî, Abdurrahman Çelebi b. 
Ahmed el-Bevvâbü’s-sultânî, Ahmed Çelebi b. Hüseyin, Hasan Çelebi b. Baye-
zid, Mehmed Bey b. Mustafa el-Bevvâbü’s-sultânî, Mehmed Ağa b. Hüseyin 
Ser-habbâzân, Receb Bey b. Mehmed el-Bevvâbü’s-sultânî, Mehmed b. Mustafa 
el-Müezzin bi-sarâyi’l-mezbûr, Abdi Bey b. Mustafa el-Bevvâbü’s-sultânî, Meh-
med Bey b. Hüseyin el-Bevvâbü’s-sultânî, Hüseyin Bey b. Abdullah el-Bevvâbü’s-
sultânî, Ali Beşe b. Mustafa el-Muhzır, el-Hâc Ahmed Beşe er-Râcil Çukadâr ve 
gayruhüm

251 [47a-1, Arapça] Merhum Hâfız Ali Efendi’nin evlâdı Mehmed, Mustafa 
ve Havva için nafaka tayin edildiği
Hâkimü’l-muvakki‘u a‘lâhu el-mütevakki‘u rızâe Mevlâhü babaları medîne-i Ebâ 
Eyyûb el-Ensârî -radiye anhu Rabbühü’l-Bârî- mahallâtından Bıçakçı Ferhad ma-
hallesinde sâkin iken müteveffâ olan merhûm Hâfız Ali Efendi’nin evlâdı Mehmed 
ve Mustafa ve Havvâ nâm sıgārın nafakaları ve kisveleri ve sâir zarûrât-ı şer‘iyyeleri 
için elân hucr ve terbiyesinde bulundukları anneleri hâfızatü hâze’l-kitâb Âmine 
Hâtun bt. Abdullah’ın talebi ile mezbûr babalarından kendilere irs-i şer‘î ile intikāl 
eden mallarından işbu kitâbın zeylindeki târihden geçen ve mâzî olan her bir gün 
için her birine onar dirhem fıddî râyic fi’l-vakt farz ve takdîr eyleyip meblağ-ı 
mefrûz-ı mersûmu havâiclerine sarf etmeye ve vakt-i zarûretde istidâneye ve 
vakt-i zaferde vasîlerine rücû‘a izin verdikde farzan ve iznen sahîhayn-i şer‘iyyeyn 
[kayd olundu].
Cerâ zâlike ve hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a 
ve hamsîn ve elf.
Şuhûdü’l-hâl: Umdetü’l-müderrisîni’l-kirâm Ebussuûd Efendi el-ma‘rûf bi-
Şa‘rânîzâde, zahrü’l-eimme Yusuf Efendi b. Kasım, Mehmed Halîfe b. Ali el-Kâtib, 
Mehmed Ağa b. Mustafa el-Bevvâbü’s-sultânî, Kasım b. Halil, Hasan Bey b. Meh-
med el-Cündî, Mehmed Bey b. Ali el-Müezzin, Ali Bey b. ( ) el-Cündî, Musa b. Ali, 
Musa b. Zülfikār ve gayruhüm mine’l-huzzâr









252 [47a-2, Arapça] Kiryako v. Kostakarilo’nun zevcesi Yanola 
bt. Nikola’yı boşadığı
Sâbıkan Trapoliçe kasabasından olan Kiryako v. Kostakarilo nâm zimmî meclis-i 
şer‘-i şerîfde râfi‘ü hâze’l-kitâb sulbî kızı Yanola nâm Nasrâniyye kıbelinden 
ikrâr-ı câ’î beyânı tasdîke vekîl olup şer‘an vekâleti bimâ hüve nehcü’s-sübût sâbite 
olan Nikola v. ( ) nâm zimmî mahzarında ikrâr ve i‘tirâf edip zevcesi ve halîlesi 
Nasrâniyye-i mezbûreyi talâk-ı bâyin ile tatlîk ve bâyin ettikde akd-i cedîd ve 
sadâk-ı müste’nef olmaksızın kendisine helâl olmamak üzre bâyin oldukda ikrâr-ı 
sahîh-i şer‘î ve i‘tirâf-ı sarîh-i mer‘î men lehü’t-tasdîk kıbelinden dahi vicâhen ve 
şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâmin ve’l-ışrîn min Cumâdelûlâ li sene erba‘a 
ve hamsîn ve elf.
Şuhûdü’l-hâl: Nikola v. Kostandil, İstefani v. Yorgi, İstati v. Nikola, Panayot v. İs-
temad, Dimitri v. Panayot, Yorgi v. İstemad, Nikola Katırcı

253 [47a-3] Hacı Ali b. Ramazan’ın vefat eden zevcesi Âişe 
Hatun bt. Mahmud’un mirasından hissesine düşeni kızı 
Âişe’ye hibe ettiği
Husûs-ı âti’l-beyânın mahallinde ketb ü tahrîr olunması iltimâs olunmağın cânib-i 
şer‘-i kavîmden mevlânâ Hidâyetullah Efendi irsâl olunup ol dahi zeyl-i kitâbda 
mastûrü’l-esâmî olan müslimîn ile medîne-i Ebâ Eyyûb-i Ensârî -radiye anhu 
Rabbühü’l-Bârî- mahallâtından Evlice Baba mahallesinde sâkin el-Hâc Ali b. Ra-
mazan nâm kimesnenin menziline varıp akd-i meclis-i şer‘-i şerîf eylediklerin-
de menzil-i mezbûrda sâkine iken bundan akdem fevt olan Âişe Hâtun bt. el-Hâc 
Mahmud’un verâseti zevc-i metrûkü mezbûr el-Hâc Ali’ye ve sadriye kebîre kızı 
Âişe nâm bikr-i bâliğaya ve babası mezbûr el-Hâc Mahmud’a münhasıra olduğu 
şer‘an müte‘ayyin ve mütebeyyin oldukdan sonra müşârün-ileyh el-Hâc Mahmud 
meclis-i şer‘-i hatîr-i lâzımü’t-tevkīrde bint-i sulbiyesi işbu bâ‘isetü’l-kitâb mezbûre 
Âişe mahzarında bi-tav‘ihî ikrâr ve takrîr-i kelâm edip sulbiye kızım müteveffât-ı 
mezkûre Âmine Hâtun’un muhallefâtı tahrîr ve tahmîn olundukda ber mûceb-i 
defter-i müfredât yirmi iki akçeye bâliğ olup meblağ-ı mezbûrdan irs-i şer‘î ile 
bana intikāl eden beş bin beş yüz cedîd ceyyid râyic fi’l-vakt akçe hakkımı hâlen 
bint-i sulbiyem mezbûre Âişe’ye hibe-i sahîha-i şer‘iyye ile hibe ve temlîk ve teslîm 
ve ol dahi meclis-i hibede ittihâb ve kabz ve temellük ve tesellüm eyledi. Ba‘de’l-
yevm meblağ-ı mersûmu merkūme Âişe’nin mâl-ı mevhûbudur keyfe mâ teşâ’ve 
hasbe mâ türîd mutasarrıfa olsun dedikde mukırr-ı mezbûrun minvâl-i muharrer 
üzre cârî ve sâdır olan ikrâr ve takrîrini el-mukarru lehü’l-mezbûre [47b] Âişe bi’l-
muvâcehe tasdîk ettikden sonra vâki‘ hâli mevlânâ-yı mezbûr mahallinde tahrîr 
ba‘dehû gelip meclis-i şer‘de alâ vukū‘ihî haber vermeğin mâ vaka‘a bi’t-taleb ketb 
olundu.
Hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: Halil Çelebi b. Mustafa, Mahmud Efendi b. Mehmed el-İmâm, Ömer 
Halîfe b. Musa el-Müezzin, İsâ Beşe b. Mustafa, Ali Dede b. İlyas, Şaban Halîfe b. 
Kenan, Mehmed Çelebi b. Mustafa ve gayruhüm mine’l-huzzâr

254 [47b-1] Berber Mehmed Beşe b. Abdullah’ın mülk menzilini İbrahim 
Çelebi b. İsmail’e sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Kire-
mitçi Süleyman mahallesinde sâkin Berber Mehmed Beşe b. Abdullah nâm ki-
mesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb İbrahim Çelebi b. 
İsmail mahzarında bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna 
değin silk-i mülk-i sahîh ve sarîhimde münselik olan emlâkimden olup bundan 
akdem merkūm İbrahim Çelebi’den iştirâ eylediğim mahalle-i mezbûrede vâki‘ 
bir tarafdan merhûm İbrahim Ağa vakfı ile ba‘zan merhûm Behram Kethüdâ 
vakfı’na ve bir tarafdan Acemzâde Mehmed Çavuş vakf eylediği menzil ile ba‘zan 
muhzır Cafer Beşe mülküne ve bir tarafdan müşterî-i merkūm İbrahim Çelebi 
sâkin olduğu Haremeyn-i şerîfeyn vakfı olan menzile ve bir tarafdan Hüseyin 
Paşa vâlidesi Emine Hâtun mülküne müntehî iki bâb fevkānî beyti ve iki sofayı 
ve iki bâb tahtânî beyti ve iki sofayı ve zât-ı eşcâr-ı müsmire ve gayr-ı müsmireyi 
muhtevî bahçeyi ve arz-ı hâliyeyi ve muhavvatayı ve havluyu ve kenîfi müştemil 
mülk menzili cemî‘ tevâbi‘ ve levâhıkı ve kâffe-i menâfi‘ ve merâfıkı ile merkūm 
İbrahim Çelebi’ye yirmi iki bin sekiz yüz ceyyid cedîd fıddî râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ve ol 
dahi vech-i muharrer üzre iştirâ ve tesellüm ettikden sonra semen-i mezbûrü’n-
na‘t yirmi iki bin sekiz yüz akçeyi yedinden bi’t-tamâm ve’l-kemâl ahz u kabz 
eyledim ba‘de’l-yevm mârrü’z-zikr menzil merkūm İbrahim Çelebi’nin mülk-i 
müşterâ-yı sahîh ve sarîhidir keyfe mâ yeşâ’ ve yürîd mutasarrıf olsun dedikde 
mukırr-ı mezbûrun ber vech-i mübeyyen cârî ve sâdır olan ikrâr ve takrîrini el-
mukarru lehü’l-mezbûr bi’l-muvâcehe tasdîk ve bi’l-müşâfehe tahkīk etmeğin mâ 
hüve’l-vâki‘ bi’t-taleb ketb ve imlâ olundu.
Tahrîren fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve 
elf. 
Şuhûdü’l-hâl: Fahrü’l-akrân Ahmed Çelebi b. Mehmed, Selim Beşe b. Veli er-Râcil, 
el-Hâc Abdullah b. İbrahim, Mustafa Beşe er-Râcil, Baba Süleyman b. Turgud, 
İbrahim Çelebi min huddâm, Hüseyin Beşe b. Mahmud min huddâm, Hüseyin 
Çelebi b. Ali, Bayram Dede ve gayruhüm

255 [47b-2] Yani v. Hristodolo’nun evini Büyük Espelinor Manastırı 
Vakfı’na sattığı ve bedelini tahsil ettiği
Vilâyet-i Rumeli’nde Mora sancağında Balyabadra [Ballıbadra] kazâsına tâbi‘ 
kasaba-i Balyabadra mahallâtından Ayapraşkevi mahallesinde sâkin Yani v. Hris-
todolo nâm zimmî meclis-i şer‘-i hatîr-i lâzımü’t-tevkīrde Kalavrita kazâsına 
tâbi‘ Büyük Espelinor demekle ma‘rûf manastır vakfına kāimmakām-ı mütevellî 
olan işbu hâmilü’l-kitâb Bermayo v. Nakdaryor nâm …? râhib muvâcehesinde 
bi’t-tav‘i’s-sâf ikrâr-ı tâm ve takrîr-i kelâm edip akd-i âtî sudûruna değin silk-i 
mülkümde münselik olan emlâkimden mahalle-i mezbûrede vâki‘ bir taraf-
dan Polisedo v. Tatoni mülküne ve bir tarafdan İstati Yanan mülküne ve bir ta-
rafdan Paşuhli tarlasına ve bir tarafdan tarîk-i âma müntehî iki fevkānî ve bir 
tahtânî beyti ve havluyu [müştemil] mülk menzilimi cümle tevâbi‘ ve levâhıkı ve 
âmme-i menâfi‘i ve merâfıkı ile merkūm Bermayo’ya mezbûrü’n-na‘t mâl-ı vakf-ı 
mezbûr ile altmış kıt‘a riyâlî guruşa bey‘-i bâtt-ı sahîh-i şer‘î ile bey‘ ve kabz-ı se-
men edip mebî‘-i mezkûru mahallinde kabza müşterî-i merkūmu taslît eyledim, 
ba‘de’l-yevm menzil-i mahdûd-ı merkūm mesfûr Bermayo’nun mülk-i müşterâ-
yı sarîhidir keyfe mâ yeşâ’ ve hasbe mâ yürîd mutasarrıf olsun dedikde mukırr-ı 
mezbûrun vech-i mübeyyen üzre cârî ve sâdır olan ikrâr ve takrîrini el-mukarru 
lehü’l-mezbûr Bermayo bi’l-muvâcehe tasdîk edicek mâ hüve’l-vâki‘ gıbbe’l-ibtigā 
sebt olundu. 
Hurrire fi’l-yevmi’s-sânî ve’l-ışrîn min Cumâdelûlâ li sene erba‘a ve hamsîn ve 
elf.
Şuhûdü’l-hâl: Fahrü’l-kuzâ[t] İbrahim Efendi, Ahmed Çelebi b. Abdullah, Mus-
tafa Beşe b. Mehmed, Ali Beşe b. Mustafa, Kaniloviz [v.] Filo, Sohari [v.] İspilyot, 
Hristodolo [v.] Pabuci, Angeli [v.] Pabuci, Panayot [v.] Pabuci ve gayruhüm

256 [48a-1] Ali Efendi b. Hüsrev’in evini, bahçesini ve bağını Mehmed 
Bey Evkafı’na bey‘ bi’l-istiğlâl yoluyla sattığı
Vilâyet-i Rumeli’nde nefs-i kasaba-i İstarova’da sâkin fahrü’l-kuzât Ali Efendi b. 
Hüsrev meclis-i şer‘-i şerîf-i enver ve mahfil-i dîn-i münîf-i ezherde medîne-i Ebâ 
Eyyûb-i Ensârî -radiye anhu Rabbühü’l-Bârî- mahallâtından Emir Buhârî mahal-
lesinde Mehmed Bey evkāfı’na mütevellî olan işbu râfi‘ü’l-kitâb Mehmed Efendi 
b. Ramazan mahzarında ikrâr ve takrîr-i kelâm edip İstarova kazâsına tâbi‘ Jarvi-
ne nâm karyede vâki‘ lede’l-ahâlî ve’l-cîrân ma‘lûmü’l-hudûd çiftlik ta‘bîr olunur 
mülk menzilimi ve yine karye-i mezbûre sınırı dâhilinde vâki‘ lede’l-ahâlî ve’l-cîrân 
ma‘lûmü’l-hudûd tahmînen otuz dönüm eşcâr-ı müsmire ve gayr-ı müsmireyi 
muhtevî bahçemi ve yine karye-i mezbûrede vâki‘ lede’l-ahâlî ve’l-cîrân tahmînen 
on dönüm bir kıt‘a mülk bağımı cemî‘ tevâbi‘ ve levâhıkı ve kâffe-i menâfi‘ ve 
merâfıkı ile mütevellî-i merkūm Mehmed Efendi’ye tâmmü’l-vezn sahîhü’l-ayâr 
beş yüz riyâlî guruş-ı kebîre bi-tarîki’l-istiğlâli’ş-şer‘î bey‘ ve tesl[î]m edip ol dahi 
vech-i muharrer üzre vakf-ı merkūm malı ile iştirâ ve tesellüm ettikden sonra 
semeni olan meblağ-ı mezbûr beş yüz riyâlî guruşu mütevellî-i merkūm Meh-
med Efendi yedinden bi’t-tamâm ve’l-kemâl ahz u kabz eylediğimden sonra yine 
zikr olunan menzili ve bahçeyi târih-i kitâbdan sene tamâmına değin mütevellî-i 
merkūm Mehmed Efendi’den beş bin fıddî râyic fi’l-vakt akçeye istîcâr ve tesellüm 
edip ol dahi vech-i muharrer üzre îcâr ve teslîm ettikden sonra Mehmed Efendi 
b. Mustafa ve Hüseyin Çelebi b. Abdullah nâm kimesneler mârrü’z-zikr menzil ve 
bahçe ve bağın derkine ve ücret-i merkūmesine ve meblağ-ı mezbûr beş yüz riyâlî 
guruş-ı kebîre emr ve kabûlü hâviye kefâlet-i sahîha-i şer‘iyye ile kefîl oldukdan 
sonra her biri âharın hîn-i mütâlebede ihzârına minvâl-i muharrer üzre kefîl bi’n-
nefs olmağın işbu hurûf bi’t-taleb ketb ve imlâ olundu.
Tahrîren fi’l-yevmi’r-râbi‘ ve’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: Şeyh Hamza Efendi, Murtaza Efendi b. Mehmed el-İmâm, Mehmed 
Çelebi b. Hasan, Hüseyin b. Abdullah, Şeyh Çelebi b. Hüseyin, Hüseyin Çelebi b. Ali, 
Mustafa b. Mehmed, Mustafa Çelebi b. Hüseyin, Mustafa Çelebi b. Ömer, Ahmed Çe-
lebi b. Mehmed, Bayram Halîfe b. Ebûbekir el-Müezzin, İbrahim Çelebi b. ( ) Papuç-
çu, es-Seyyid Halil Efendi b. es-Seyyid Ahmed, Ali Halîfe b. ( ) eskici ve gayruhüm

257 [48a-2, Arapça] Selime Hatun bt. Yusuf ile kocası Ahmed Halîfe 
b. İslâm’ın muhâlaa ile boşandıkları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Baba 
Haydar mahallesinde sâkine Selime Hâtun bt. Yusuf nâm hâtun meclis-i şerîfde 
-Allahü te‘âlâ tağyîr ve tahrîfden korusun- hâzır olup zevci hâmil-i hâze’l-kitâb Ah-
med Halîfe b. İslâm nâm kimesne ile muhâla‘a oldukda ol dahi onunla nikâhlarında 
ma‘kūdun aleyh olan kadri ve nisâbı dört bin beş yüz dirhem fıddî cedîd ceyyid 
râyic fi’l-vakt olan mehr-i müecceli ile nafaka-i iddeti ve me’ûnet-i süknâsı kendi 
üzerine olmak ve zevcine on kıt‘a esedî guruş ta‘bîr olunur harbî sikke ile meskûk 
kıt‘a-i fıddî vermek üzre muhâla‘a-i sahîha-i şer‘iyye ile muhâla‘a olmağın akd-i 
cedîd ve sadâk-ı müste’nef olmaksızın kendisine helâl olmamak üzre bâyin ol-
dukdan sonra her biri âharın zimmetini cemî‘ de‘âvî ve mütâlebât ve eymân ve 
muhâsamâtdan umûmen ve hukūk-ı zevciyyete müte‘allik da‘vâdan husûsan ibrâ-i 
âmm-ı kātı‘ü’n li’n-nizâ‘ ve râfi‘ün li’l-husûmet ile ibrâ ettikde [kayd olundu].
Cerâ zâlike ve hurrire fi’l-yevmi’r-râbi‘ ve’l-ışrîn min Cumâdelûlâ li sene erba‘a ve 
hamsîn ve elf.
Şuhûdü’l-hâl: Eş-Şeyh Abdullah Efendi b. İsâ el-İmâm, Mustafa Çelebi b. Ali er-
Râcil, Mehmed Halîfe b. ( ) el-Müezzin, Mehmed Halîfe b. ( ) el-Müezzin, Abdi 
Beşe b. Ali es-Serrâc, Mustafa Beşe b. Mehmed min huddâm, Ali Beşe b. Musta-
fa, Hüseyin Çelebi b. Ali, Baba Süleyman b. Turgud ve gayruhüm

258 [48a-3, Arapça] Yorgi v. Dimo’nun Mustafa Beşe b. Abdülmennân’a 
borcu olduğu
Havâss-ı Aliyye kazâsı tevâbi‘inden Karka karyesinde sâkin Yorgi v. Dimo nâm 
zimmî meclis-i şerîfde -Allahü te‘âlâ tağyîr ve tahrîfden korusun- üzerinde ve 
zimmetinde hâmil-i hâze’l-kitâb Mustafa Beşe b. Abdülmennân’a karz-ı şer‘îden 
kadri ve nisâbı yedi bin beş yüz dirhem fıddî cedîd ve ceyyid râyic fi’l-vakt deyn-i 
lâzımü’l-edâ ve hakk-ı vâcibü’l-kazâ deyni olduğunu ikrâr-ı sahîh-i şer‘î ve i‘tirâf-ı 
sarîh-i mer‘î ile ikrâr ve i‘tirâf ettikde dâyin-i mezbûr kıbelinden dahi vicâhen ve 
şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâdis ve’l-ışrîn min Cumâdelûlâ li sene erba‘a 
ve hamsîn ve elf.
Şuhûdü’l-hâl: Sinan Beşe b.  Haydar, Mustafa Bey el-Kasab, Mustafa Beşe el-
Muhtesib, Hüseyin Çelebi b. Ali, Şaban b. Mehmed, Ahmed b. İslâm, Berber Hü-
seyin ve gayruhüm mine’l-hâzırîn

259 [48b-1] Kara Mustafa Ağa’nın Suyolcu köyünde tarladaki kuyulardan 
çıkardığı suyu evine ulaştırmak için Sultan Bayezid Evkafı su yoluna 
dahil edeceği, suyun miktarının ölçülmesi için keşif yapıldığı 
[Derkenâr:] Mustafa Ağa suyu
Mahmiye-i Kostantıniyye -humiyet ani’l-âfât ve’l-beliyye- mahallâtından Emir 
Buhârî kurbunda Hâce Veyis mahallesi sükkânından olup hâlen cenâb-ı rükn-i 
âlîşân ve sadr-ı âsaf-nişân düstûr-ı ma‘delet-nigâr ve müşîr-i ferîdûn-vakār, 
bercîs-i burc-ı ihtişâm, menât-ı makālîd-i umûr, müdebbir-i mühimmât-ı 
cumhûr, nâzım-ı âlem, medâr-ı mesâlih-i kâffe-i ümem, yemîn-i dîn ü devlet, 
emîn-i mülk-i memleket, mümehhid-i kavâ‘id-i şer‘-i mübîn, müeyyid-i de‘âim-i 
dîn-i metîn a‘nî düstûr-ı efham, vezîr-i a‘zam el-mahfûf bi-sunûfi eltâfi’l-meliki’l-
mennân Mehmed Paşa -lâ zâlet âyâtü celâlihî fî sahâifi’l-eyyâm- hazretlerinin 
muhzırbaşılığı hizmeti ile kâmyâb olan kıdvet-i ashâbü’ş-şerefi’ş-şâmih, umdet-i 
erbâbü’l-mecdi’r-râsih, sâhibü’l-izzi ve’l-ihtirâm, sâcid-i ezyâlü’l-mecdi ve’l-
ihtişâm işbu kitâb-ı sedâd-intisâbın hâfızı olan Kara Mustafa Ağa hazretleri taraf-ı 
izzet şereflerinden husûs-ı âti’l-beyâna vekîl olup vekâleti bimâ hüve tarîku’n-
nehci’ş-şer‘î şer‘an sâbite olan fahrü’l-emâcid ve’l-ekârim Mustafa Ağa b. Hasan 
el-Cündî meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-
evtâdda bi’l-vekâle takrîr-i kelâm ve bast-ı mukaddemât-ı merâm edip müvekki-
lim mûmâ-ileyh -esbağallâhu ni‘amehû aleyh- mahalle-i mezbûrede vâki‘ menzi-
linde icrâ için Havâss-ı Aliyye kazâsına tâbi‘ Suyolcu köyü demekle ma‘rûf kar-
ye mukābilinde merhûm ve mağfûrun-leh Sultan Bayezid Hân -aleyhi’r-rahmetü 
ve’l-gufrân- hazretlerinin mahmiye-i mezbûrede olan evkāf-ı bârrelerine icrâ ey-
ledikleri mâ-i kesîrü’n-nümânın mâ fevkinde vâki‘ lede’l-ahâlî ve’l-cîrân ta‘rîf ve 
tavsîfden müstağnî Dimitraki nâm zimmî tasarrufunda olan tarla içinde hafr ile 
âbâr-ı müteferrikadan kendi malıyla cem‘ eylediği mâ-i cârîyi menba‘ından izn-i 
mütevellî ile merhûm-ı müşârün-ileyh hazretlerinin su yolu mecrâsına ber vech-i 
âdet-i me’lûfe-i kadîme idhâl ve ilhâk ve yine mahmiye-i merkūmede murâd ey-
lediği yerde ifrâz için bundan akdem mâ-i mezbûru kable’l-idhâl cânib-i şer‘den 
keşf ve mu‘âyene ve vezn ve takdîr olunmak iltimâs olundukda cânib-i şer‘den 
Receb Efendi ol dahi bundan [akdem] su yolu nâzırı olan umdetü’l-emâcid ve’l-
ekârim Hasan Ağa b. Abdüddâim tarafından vekîl olup hâssa su yolcularından 
el-Hâc Osman b. Mustafa ve el-Hâc Kurd ve sâir müslimîn ile mahall-i ma‘hûda 
varıp müşâhede ve mu‘tâd-ı kadîm üzre vezn ve takdîr eylediklerinde zikr olu-
nan mâ-i mezbûru bir masura vezn ve takdîr olunup sâlifü’z-zikr Sultan Baye-
zid Hân hazretlerinin su yolu mecrâsına idhâl olunduğunu keşf ve mu‘âyene ey-
lemişlerdi lâkin sâbıku’z-zikr hâssa su yolu nâzırı nezâretinden ma‘zûl yerine 
umdetü’l-emâcid ve’l-ekârim zübdetü’l-efâhim ve’l-e‘âzım Ali Ağa b. Yunus nâzır 
olduğundan mâ‘adâ zamân-ı eyyâm mehcûr olup sular noksan-pezîr olmağın bir 
dahi mâ-i mezbûrun üzerine varılıp keşf ve mu‘âyene ve vezn ve takdîr olunmak 
matlûbumdur dedikde cânib-i şer‘-i [ka]vîmden mevlânâ el-Hâc Ali Efendi irsâl 
olunup ol dahi sâlifü’z-zikr su yolu nâzırı Ali Ağa ve zeyl-i kitâbda mastûrü’l-
esâmî olan müslimîn ile üzerine varıp müşâhede eylediklerinde mâ-i mezbûru 
mukaddemâ vezn ve takdîr olunduğu üzre bir masura su bulup buçuk masu-
rasın cânib-i vakfa hakk-ı mecrâ ve mürûr için ibkā edip ve buçuk masurasını 
mûmâ-ileyh Mustafa Ağa murâd eylediği mahalden ifrâz edip mârrü’z-zikr men-
ziline icrâya izin ve icâzetlerini mevlânâ-yı mezbûr mahallinde ketb ve terkīm, 
ba‘dehû gelip ihbâr ve takrîr eylemeğin mâ hüve’l-vâki‘ alâ vukū‘ihî bi’t-taleb ketb 
ve terkīm olundu.
Hurrire fi’l-yevmi’t-tâsi‘ ve’l-ışrîn min Cumâdelûlâ li sene erba‘a ve hamsîn ve elf. 
Şuhûdü’l-hâl: El-Hâc Ahmed b. Ömer Suyolcu, Osman b. Murtaza Suyolcu, el-Hâc 
Ali b. Mehmed Suyolcu, Mehmed Bey b. Ali el-Cündî, Yusuf b. Hüseyin er-Râcil, 
Halil Çelebi er-Râcil, İbrahim Çelebi b. Mustafa Ağa el-Vekîl, Hüseyin Çelebi b. 
Ali el-Muhzır, Hasan b. Ali, Halil Çelebi b. Ahmed, Rıdvan b. Abdullah, Ali b. Ab-
dullah, Şaban [b.] Ahmed er-Râcil ve gayruhüm mine’l-huzzâr

260 [48b-2] Ölen Berteme v. Andon’un mirasçılarının kendilerine 
intikal eden mülk evi Domaniko v. Andon’a sattıkları
Kazâ-i Havâss-ı Aliyye -humiyet ani’l-âfât ve’l-beliyye- tevâbi‘inden Orta Belg-
rad nâm karyede sâkin iken bundan akdem hâlik olan Berteme v. Andon nâm 
zimmînin verâseti sulbî kebîr oğulları Lopizo v. Nikorzo ile sulbiye kebîre kız-
ları Kokona ve Sultana’ya münhasıra olduğu şer‘an mütehakkik oldukdan sonra 
mezbûr Nikorzo kendi tarafından asâleten ve karındaşı mezbûr Lopizo tarafından 
husûs-ı âti’l-beyâna vekîl olup hasm-ı şer‘î-i câhid mahzarında Kosta v. Niko ve 
Andon v. Körih şehâdetleri ile vekâleti şer‘an sâbite oldukdan sonra vekâleten ve 
mezbûre Sultana dahi kezâlik kendi tarafından asâleten ve kız karındaşı mezbûre 
Kokona tarafından vech-i âtî üzre vekîl olup zimmiyân-ı mezbûrân şehâdetleriyle 
şer‘an vekâleti sâbite olundukda vekâleten meclis-i şer‘-i şerîf-i enver ve mahfil-i 
dîn-i münîf-i ezherde işbu râfi‘ü’l-kitâb Domaniko v. Andon nâm zimmî mahza-
rında her biri asâleten ve vekâleten ikrâr ve takrîr-i kelâm edip karye-i mezbûrede 
vâki‘ bir tarafdan Matika v. Andon mülkü ve bir tarafdan İstefani veresesi mülkü 
ve bir tarafdan tarîk-i hâs ve bir tarafı tarîk-i âm ile mahdûd bir bâb tahtânî bey-
ti ve önünde arsa-i hâliyeyi ve müşterek su kuyusunu ve hizâsında iki bâb tahtânî 
odaları ve önünde arsayı müştemil babamız hâlik-i mezbûrdan müntakil ve 
mevrûs mülk menzilimizi cemî‘ tevâbi‘ ve levâhıkı ve kâffe-i menâfi‘ ve merâfıkı 
ile mersûm Domaniko’ya yüz doksan kıt‘a riyâlî guruşa tarafeynden îcâb ve kabûlü 
hâvî bey‘-i kat‘î ile bey‘ ve teslîm edip ol dahi vech-i muharrer üzre iştirâ ve tesel-
lüm ettikden sonra semeni olan meblağ-ı mezbûrü’n-na‘t yüz doksan kıt‘a riyâlî 
guruşu yedinden bi’t-tamâm ve’l-kemâl ahz u kabz eyledik, ba‘de’l-yevm mârrü’z-
zikr menzil mesfûr Domaniko’nun mülk-i müşterâ-yı sahîh ve sarîhidir keyfe mâ 
yeşâ’ ve yahtâr mutasarrıf olsun dediklerinde mukırrân-ı mezbûrânın asâleten ve 
vekâleten cârî ve sâdır olan ikrâr ve takrîrlerini el-mukarru lehü’l-mezbûr bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb ve 
terkīm olundu.
Tahrîren fi’l-yevmi’s-sâdis ve’l-ışrîn min Cumâdelûlâ li sene erba‘a ve hamsîn ve 
elf.
Şuhûdü’l-hâl: Ahmed Beşe b. Abdullah, Ali b. Şaban, Ali Beşe b. Abdullah, Bâli 
Beşe b. İzzetüllah, Seyyid Süleyman b. Seyyid Ahmed, Şahbaz b. Abdullah, Ali b. 
Mustafa, Ahmed Beşe Çukadâr, Panayot v. Minho, İstefani, Kosta v. Niko, Andon 
v. Lorih ve gayruhüm









261 [49a-1] Rahime Hatun bt. Kasım’ın Sâime Hatun bt. Bayram’a borcu 
olduğu ve karşılığında menzilini rehin olarak verdiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Aşçı-
başı mahallesi sâkinelerinden Rahime Hâtun bt. Kasım taraf[ın]dan husûs-ı câi’z-
zikri ikrâra vekîl olup fahrü’l-a‘yân İbrahim Subaşı b. Ali ve Mustafa Beşe b. Meh-
med el-Muhtesib şehâdetleri [ile] hâsım mahzarında vekâleti sâbite olan Musta-
fa b. Hüseyin meclis-i şer‘-i şerîf-i lâzımü’t-tevkīr ve’t-teşrîfde işbu râfi‘atü’l-kitâb 
müvekkile-i mezbûrenin vâlidesi Sâime Hâtun bt. Bayram muvâcehesinde bi’l-
vekâle ikrâr ve takrîr-i kelâm edip müvekkile-i mezbûre Rahime’nin zimmetin-
de mütekarrir lâzımü’l-edâ ve vâcibü’l-kazâ karz-ı şer‘îden mersûme Sâime’ye on 
beş bin cedîd ceyyid akçe deyni olup meblağ-ı mezbûr mukābelesinde mahalle-i 
mezbûrede vâki‘ bir tarafdan Mehmed b. Hasan mülkü ve bir tarafdan merhûme 
Âişe Hâtun vakfı olan menzil ve tarafeynden tarîk-i hâs ve âm ile mahdûd iki bâb 
fevkānî odayı ve altında ahırı ve su kuyusunu ve kenîfi müştemil mülk menzili-
ni mezbûre Sâime’ye rehin vaz‘ ve teslîm edip ol dahi ber vech-i meşrûh mezbûru 
meblağ-ı mezbûra rehin olmak üzre tesellüm ve kabûl eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb ve terkīm [olundu].
Tahrîren fi’l-yevmi’l-âşir min Cumâdelâhire li sene erba‘a ve hamsîn ve elf. 
Şuhûdü’l-hâl: Fahrü’l-emsâl Ali Bey b. Mehmed subaşı der medîne-i Hazret-i 
Eyyûb, Ali Beşe b. Mustafa, Musa b. Mehmed, Baba Süleyman b. Turgud ve gay-
ruhüm

262 [49a-2] Nikola v. Yorgi’nin mülk menzilini Nikola v. Mihal’e sattığı
Vilâyet-i Rumeli’nde İnebahtı sancağında Gerbeniş kazâsına tâbi‘ Paparoş nâm 
karye sâkinlerinden Nikola v. Yorgi nâm zimmî meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Nikola v. Mihal nâm zimmî muvâcehesinde 
bi’t-tav‘i’s-sâf ikrâr ve i‘tirâf edip akd-i âtî sudûruna değin silk-i mülk-i sahîh ve 
sarîhimde münselik emlâkimden karye-i mezbûrede vâki‘ bir tarafdan Yorgi v. 
Nikola ve etrâf-ı selâseden tarîk-i âm ile mahdûd bir bâb tahtânî beyti ve eşcâr-ı 
müsmire ve gayr-ı müsmireyi hâviye muhavvatayı müştemil olan mülk menzilimi 
bi-cümleti’t-tevâbi‘ ve’l-levâhık ve kâffeti’l-hukūk ve’l-merâfık mezbûr Nikola’ya 
altı bin nakd-i râyic fi’l-vakt fıddî akçeye bey‘-i bâtt-ı sahîh-i şer‘î ile bey‘ ol dahi 
ber vech-i meşrûh iştirâ ve tesellüm eyledikden sonra semen-i mezbûrü’n-na‘t altı 
bin akçeyi yedinden ahz u kabz edip menzil-i mezbûru mahallinde kabz ve tesel-
lüme müşterî-i merkūm Nikola’yı taslît eyledim ba‘de’l-yevm menzil-i mârrü’z-
zikr mezbûr Nikola’nın mülk-i müşterâsıdır keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb ve terkīm olundu.
Tahrîren fi’l-yevmi’l-âşir min Cumâdelâhire li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Musta-
fa Beşe b. Veli el-Muhzır, Dimitri v. Yorgi, Yorgi v. Andriye, Panes v. Şenat, İster-
yano v. Nikola, Şiro v. Nikola, Dimitri, Mihal

263 [49a-3] Receb b. Uzun Ali’nin boşadığı Rahime bt. Kurd’dan olan kızı 
Âişe’ye nafaka tayin edildiği 
Mahmiye-i İstanbul hısnı ebvâbından Eğrikapı dâhilinde Avcı Bey mahallesin-
de sâkine Kıbtî tâifesinden işbu hâmilet-i hâze’l-kitâb Âişe bt. Receb nâm bikr-i 
bâliğa meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-merâm 
edip hâlen vâlidem ve mürebbiyem olup hâzıratün bi’l-meclis olan Rahime bt. 
Kurd nâm Kıbtiye hâtunu babam mezbûr Receb b. Uzun Ali nâm Kıbtî tatlîk ve 
âharı tezvîc etmekle beynimizde müfârakat vâki‘ olmuşdur el-hâletü hâzihî ber 
muktezâ-yı şer‘-i kavîm babam malından nafaka ve kisve ve sâir mühimmât-ı 
lâzıme için yevmî üçer akçe takdîr olunmasını taleb ederim dedikde hâkim-i 
muvakki‘u’l-kitâb -tûbâ lehû ve hüsnü me’âb- vech-i meşrûh üzre mesfûre Âişe’ye 
babası merkūm Receb malından nafaka ve kisve ve sâir harc-ı lâzıme için târih-i 
kitâbdan yevmî üçer akçe nafaka takdîr edip inde’l-ihtiyâc istidâneye ve vakt-i za-
ferde rücû‘a mezbûre Âişe’ye izin vermeğin mâ hüve’l-vâki‘ gıbbe’l-ibtigā sebt ve 
imlâ olundu.
Hurrire fi’l-yevmi’r-râbi‘ min Cumâdelâhire li sene erba‘a ve hamsîn ve elf. 
Şuhûdü’l-hâl: Mustafa Beşe b. Abdülmennân zâviye-nişîn, Hüseyin Çelebi b. Ali 
min huddâm, Mustafa Çelebi b. Veli, Ahmed Çelebi b. Mehmed sâkin-i Emir 
Buhârî, Bayram Sofu b. Mehmed, Mustafa Beşe el-Muhtesib, Musa b. Mehmed ve 
gayruhüm

264 [49a-4] Hüseyin Çelebi b. Ömer’in Niko v. Yani ile kardeşi 
Kiro’daki alacağının bir kısmının vekili olan kardeşi Ali Bey 
tarafından tahsil edildiği ve kalanından borçlular ile kefillerinin 
zimmetlerinin ibrâ edildiği
Vilâyet-i Rumeli’nde nefs-i kasaba-i Delvine’de sâkin Hüseyin Çelebi b. Ömer ta-
rafından meblağ-ı âti’l-beyânı ahz u kabz ve îsâle ve lede’l-hükkâm mürâfa‘a ve 
müsâlahaya vekîl olup hasm-ı câhid-i şer‘î mahzarında bimâ hüve nehcü’ş-şer‘î 
şer‘an vekâleti sâbite olan müvekkil-i merkūmun li ebeveyn karındaşı Ali Bey 
b. Ömer meclis-i şer‘-i hatîr-i lâzımü’t-tevkīrde işbu râfi‘ü’l-kitâb Niko v. Yani 
nâm zimmî mahzarında bi’t-tav‘i’s-sâf ikrâr ve i‘tirâf edip mezbûr Niko ve gāib 
ani’l-meclis olan karındaşı Kiro nâm zimmî zimmetlerinde karındaşım merkūm 
Hüseyin Çelebi’nin karz-ı şer‘îden üç bin altı yüz akçe hakkı olup vekâlet-i mahki-
yem hasebiyle meblağ-ı mezbûrdan üç bin dört yüz akçesini mezbûr Niko yedin-
den ahz u kabz edip mâ‘adâsı olan iki yüz akçeden zimmetlerini ibrâ-i âm ile ibrâ 
ve iskāt eyledim eyledikden sonra meblağ-ı mezbûrun cümlesine emr ve kabûlü 
hâvî kefâlet ile kefîl olan Menkosa v. Niko ve Estoro v. Niko ve Zodi v. Verana 
ve Yani v. Maki ve Marko v. Kiro nâm zimmîlerin zimmetlerini dahi ibrâ eyle-
dikden sonra mukırr-ı mezbûrun bi’l-vekâle cârî ve sâdır olan ikrâr ve takrîrini 
el-mukarru lehü’l-mezbûr bi’l-muvâcehe tasdîk edicek mâ hüve’l-vâki‘ bi’t-taleb 
ketb olundu.
Tahrîren fi’l-yevmi’t-tâsi‘ min Cumâdelâhire li sene erba‘a ve hamsîn ve elf.  
Şuhûdü’l-hâl: Mustafa Beşe el-Muhtesib, Ali Beşe Serbölük, Mustafa Çelebi b. 
Veli, İbrahim Çelebi min huddâm, Bayram Sofu

265 [49b-1] İstati v. Yorgi’nin tasarrufundaki tarlayı Hristo 
v. İskarlet’e devrettiği
Vilâyet-i Rumeli’nde Yenişehir kazâsı müzâfâtından Kuhistân nâhiyesine tâbi‘ 
Veraha nâm karye sükkânından İstati v. Yorgi nâm zimmî meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Hristo v. İskarlet nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip tefvîz-i âtî sudûruna değin taht-ı 
tasarrufumda olan arâziden karye-i mezbûre kurbunda Istıranca demek-
le ma‘rûf mevzi‘de vâki‘ bir tarafdan Durmuş b. Abdullah tarlasına ve bir ta-
rafdan Nikola v. İsteryano tarlasına ve bir tarafdan Dimitri v. Zahımi tarlası-
na ve bir tarafdan ormana müntehî diyârımız keyli ile tahmînen dört keyl to-
hum isti‘âb eder bir kıt‘a tarlanın hakk-ı tasarrufunu sâhib-i arz ma‘rifetiyle 
merkūm Hristo’ya cedîd ve ceyyid râyic fi’l-vakt bin iki yüz elli akçeye tefvîz 
ve ol dahi vech-i mübeyyen üzre tefevvuz ve kabûl ettikden sonra mukābele-i 
tefvîzde olan bin iki yüz elli mezbûrü’n-na‘t akçeyi mezkûr Yorgi yedinden bi’t-
tamâm ve’l-kemâl ahz u kabz edip müfavvaz-ı mezkûru mahallinde tasarru-
fa merkūm Hristo’yu taslît eyledim emsâli tasarrufu gibi mutasarrıf olsun de-
dikde mukırr-ı mezbûrun minvâl-i muharrer üzre cârî ve sâdır olan ikrârını 
mersûm Hristo vicâhen tasdîk ve şifâhen tahkīk eylemeğin işbu hurûf bi’t-taleb 
ketb ve terkīm olundu.
Tahrîren fi’l-yevmi’t-tâsi‘ min Cumâdelâhire li sene erba‘a ve hamsîn ve elf. 
Şuhûdü’l-hâl: Ali Beşe b. Mustafa min huddâm, Mustafa Beşe b. Veli min huddâm, 
Baba Süleyman [b.] Turgud, Hristo v. Lagori, Dimitri v. Kosta, Dimitri v. Yorgi, İs-
teryano v. Nikola, Yani v. Rizo, Manol v. İstado, Dimo v. Kamino, Nikola v. İster-
yano ve gayruhüm mine’l-hâzırîn









266 [49b-2] Andon v. Kiryaki’nin Todori v. Yorgi’ye iki mülk bağını 
sattığı ve tasarrufundaki yirmi tarlayı devrettiği
Vilâyet-i Rumeli’nde livâ-i Mora’da Traboliçe kazâsına tâbi‘ Bazanik nâm karye-
den Andron v. Kiryaki nâm zimmî meclis-i şer‘-i hatîr-i lâzımü’t-tevkīrde işbu 
hâmil-i hâze’l-kitâb Todori v. Yorgi nâm zimmî muvâcehesinde bi’t-tav‘i’s-sâf 
ikrâr ve takrîr-i kelâm edip akd-i âtî sudûruna değin silk-i mülkümde münselik 
olan emlâkimden karye-i mezbûre bağları dâhilinde vâki‘ bir tarafdan Şenadinos 
v. Yani bağına ve bir tarafdan Yorgi v. Berber bağına ve bir tarafdan Yano v. Kos-
ta bağına ve bir tarafdan tarîk-i âma müntehî ve mahdûd tahmînen bir dönüm bir 
kıt‘a bağ ve yine bir tarafdan Kostantin v. Kokano bağına ve bir tarafdan Mustafa 
Beşe b. Ali bağına ve bir tarafdan Kosta v. Yani bağına ve bir tarafdan tarîk-i âma 
müntehî tahmînen buçuk dönüm bir kıt‘a bağ cümle iki kıt‘a mülk bağı cümle 
tevâbi‘ ve levâhıkı ve âmme-i menâfi‘ ve merâfıkı ile merkūm Todori’ye bin fıddî 
cedîd ceyyid râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı se-
men edip zikr olunan bağları mahallinde kabza müşterî-i merkūmu taslît eyle-
diğimden sonra yine karye-i mezbûre sınırı dâhilinde vâki‘ inde ahâliyi’d-diyâr 
her biri ma‘lûmü’l-hudûd ve’l-mikdâr tahmînen yirmi keyl tohum isti‘âb eder yir-
mi kıt‘a tarlanın hakk-ı tasarrufunu sâhib-i arz ma‘rifetiyle merkūm Todori’ye üç 
bin nakd-i mezbûrü’n-na‘t akçeye tefvîz edip ol dahi vech-i mübeyyen üzre te-
fevvuz ve kabûl ettikden sonra mukābele-i bey‘ ve tefvîzde olan dört bin akçe-
yi mersûm Todori yedinden bi’t-tamâm ve’l-kemâl ahz u kabz eyledim ba‘de’l-
yevm mârrü’z-zikr iki kıt‘a bağ mersûm Todori’nin mülk-i müşterâ-yı sarîhidir ve 
sâlifü’l-beyân yirmi kıt‘a tarla dahi mersûmundur sâir emsâli tasarrufu gibi mu-
tasarrıf olsun dedikde mukırr-ı mezbûrun minvâl-i muharrer üzre cârî ve sâdır 
olan ikrâr ve takrîrini el-mukarru lehü’l-mezbûr Todori bi’l-muvâcehe tasdîk edi-
cek mâ hüve’l-vâki‘ bi’t-taleb ketb ü tahrîr olundu.
Hurrire fi’l-yevmi’l-âşir min Cumâdelâhire li sene erba‘a ve hamsîn ve elf. 
Şuhûdü’l-hâl: Mustafa Beşe el-Muhtesib, Ali Beşe el-Muhzır, Baba Süleyman b. 
Turgud, Bayram Sofu, Yani v. Dimo, Petro v. Trandafilo, Petro v. Yorgi, Panayot v. 
Yani,  Nikola v. Yorgi, Yorgi v. Dimo ve gayruhüm mine’l-huzzâr

267 [49b-3] Varto v. Yani’nin tasarrufundaki tarlayı Kirko 
v. Niko’ya devrettiği
Vilâyet-i Rumeli’nde Ergirikasrı kazâsına tâbi‘ Vaniste nâm karyede sâkin Var-
to v. Yani meclis-i şer‘-i şerîf ve mahfil-i dîn-i münîfde işbu râfi‘ü’l-kitâb Kir-
ko v. Niko nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip karye-i mezbûre sınırı dâhilinde vâki‘ bir tarafdan Nikoci nâm zimmî 
tarlasına ve bir tarafdan Yani v. Keso nâm zimmî tarlasına ve bir tarafdan ma-
nastır ve bir tarafdan tarîk-i âma müntehî Mesonese nâm mevzi‘de tahmînen 
dört dönüm bir kıt‘a tarlamı sâhib-i arz ma‘rifetiyle mezbûr Kirko’ya iki bin 
kırk cedîd ceyyid fıddî râyic fi’l-vakt akçeye tasarrufunu tefvîz edip ol dahi 
vech-i muharrer üzre tefevvuz ve kabûl ettikden sonra mukābele-i tefvîzde 
olan mezbûrü’n-na‘t iki bin kırk akçeyi yedinden bi’t-tamâm ve’l-kemâl ahz u 
kabz edip sâlifü’z-zikr tarlayı mahallinde kabz ve tasarrufa merkūm Kirko’yu 
taslît eyledim ba‘de’l-yevm mârrü’z-zikr tarla mezbûr Kirko’nun mülk-i müfav-
vazıdır keyfe mâ yeşâ’ ve yürîd mutasarrıf olsun dedikde mukırr-ı mezbûrun 
ber vech-i mübeyyen cârî ve sâdır olan ikrâr ve takrîrini el-mukarru lehü’l-
mezbûr bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ 
bi’t-taleb ketb olundu.
Tahrîren fi’l-yevmi’l-hâdî aşer min Cumâdelâhire li sene erba‘a ve hamsîn ve elf. 
Şuhûdü’l-hâl: Papa Yorgi v. Kolo, Panko v. Kirko, Dimo v. Yani, Yorgi v. Doma, 
Yorgo v. Kara Yani, Panko v. İskevi, Sirmo v. Yani, Todori v. Yani, Hristo v. Koni 
ve gayruhüm mine’l-huzzâr

268 [50a-1] Hatice bt. Mehmed’in tasarrufundaki vakıf evin süknâsını 
Mehmed Çelebi b. Mehmed’e ferağ ettiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Aş-
çıbaşı mahallesinde sâkine Hatice bt. Mehmed nâm hâtun meclis-i şer‘-i şerîfde 
işbu râfi‘ü’l-kitâb Mehmed Çelebi b. Mehmed mahzarında ikrâr ve takrîr-i kelâm 
edip mahalle-i mezbûrede vâki‘ bir tarafdan Mihriban Hâtun vakfı ve bir tarafdan 
Hasan Çelebi mülkü ve bir tarafdan İsmail Çelebi mülkü ve bir tarafdan tarîk-i 
hâs ile mahdûd iki bâb tahtânî beyti ve bi’r-i mâyı ve kenîfi ve sahayı müştemil 
süknâsı zükûr ve inâsdankādir olan bir kimesneye mevkūf olan menzil bin otuz yedi senesi Muharremü’l-
harâmında mahlûl olup sene-i mezbûrede hâkimü’ş-şer‘ olan Abdullah Efendi 
menzil-i mezbûru bana tevcîh ve yedime hüccet-i şer‘iyye verip ilâ hâze’l-yevm 
süknâsı benim tasarrufumda idi el-hâletü hâzihî ben dahi hakk-ı süknâmı hüsn-i 
ihtiyârım ile minvâl-i muharrer üzre hizmet-i lâzımesini edâ etmek şartı üzre 
merkūm Mehmed Çelebi’ye fâriğ oldum dedikde mukırr-ı mezbûrenin ber vech-i 
mübeyyen cârî ve sâdır olan ikrârını el-mukarru lehü’l-mezbûr Mehmed Çele-
bi bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ bi’t-taleb 
ketb ve terkīm olundu.
Hurrire fi’l-yevmi’t-tâsi‘ min Cumâdelâhire li sene erba‘a ve hamsîn ve elf. Şuhûdü’l-hâl: İsmail Çelebi b. Resul, Veli Çelebi b. İsâ, Halil Çelebi b. Hüdâverdi, 
Halil b. Mehmed, Mustafa b. Mehmed, Mehmed b. Hızır, Ömer b. Cafer, Musa b. 
Mehmed, Hüseyin Çelebi b. Ali

269 [50a-2] Tanaş v. Ergiri’nin mülk bağını Ergiri v. Keyoflo’ya sattığı
Vilâyet-i Rum[eli’nde] Kartine kazâsına tâbi‘ Estemniçe? nâm karye sâkinlerinden 
Tanaş v. Ergiri  nâm zimmî meclis-i şer‘-i hatîr-i lâzımü’t-tevkīrde işbu hâmilü’l-
kitâb Ergiri v. Keyoflo nâm zimmî mahzarında bi’t-tav‘i’s-sâf ikrâr ve takrîr-i 
kelâm edip karye-i mezbûre hudûdu dâhilinde vâki‘ bir tarafdan Panayot v. And-
rosa nâm zimmî bağı ve bir tarafdan Lambo v. Yorgi bağı ve bir tarafdan bâyi‘-i 
mezbûr Tanaş bağı ve bir tarafdan tarîk-i âm ile mahdûd bir dip incir ağacı ile 
tahmînen sekiz çapalık mülk bağımı cemî‘ tevâbi‘ ve levâhıkı ve âmme-i menâfi‘ 
ve merâfıkı ile mezbûr Ergiri’ye kırk beş kıt‘a riyâlî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer üzre 
iştirâ eyledikden sonra semeni olan meblağ-ı mezbûr kırk beş kıt‘a riyâlî guruşu 
yedinden bi’t-tamâm ve’l-kemâl ahz u kabz edip zikr olunan bağı mahallinde kab-
za mezbûr Ergiri’yi taslît eyledim ba‘de’l-yevm mârrü’z-zikr bağ mezbûr Ergiri’nin 
mülk-i müşterâ-yı sahîh ve sarîhidir keyfe mâ yeşâ’ ve hasbe mâ yürîd mutasarrıf 
olsun dedikde mukırr-ı mezbûrun ber vech-i mübeyyen cârî ve sâdır olan ikrâr ve 
takrîrini el-mukarru lehü’l-mezbûr bi’l-muvâcehe tasdîk ve bi’l-müşâfehe tahkīk 
etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî aşer min Cumâdelâhire li sene erba‘a ve hamsîn ve elf. 
Şuhûdü’l-hâl: Panayot v. Manol, Yorgo v. Trandafilo?, Yani v. Kosta, İstoyo v. Yor-
gi, Kosta v. Keyoflo, Androtçe v. Yani, Androsa v. Keyoflo, Yorgo v. Trandafilo, Pa-
nayot v. Yani, Dimitri v. İstemad, Kanilo v. Yorgi, Panayot v. Yani, Kanilo v. Kosta, 
Nikola v. Keyoflo, Todori v. Keyoflo, Yani v. Yorgi

270 [50a-3] Eminzâde Mustafa Efendi b. İbrahim Efendi’nin Hüseyin Ağa 
b. Abdülmuîn’e mülk çiftliğini sattığı ve tasarrufunda olan on sekiz 
tarla, dört çayır ve bir bostanını devrettiği
Cenâb-ı rükn-i âlîşân ve sadr-ı âsaf-nişân düstûr-ı ma‘delet-nigâr ve müşîr-i 
ferîdûn-vakār ber hüsn-i burc-ı ihtişâm ve nâhîd-i evc-i ihtirâm menât-ı makā lîd-i 
umûr, müdebbir-i mühimmât-ı cumhûr, nâzım-ı nizâm-ı âlem, medâr-ı mesâlih-i 
kâffe-i ümem, ayn-ı dîn ü devlet, âyin-i mülk-i memleket, mümehhid-i kavâ‘id-i 
şer‘-i mübîn, müeyyid-i de‘âim-i dîn-i metîn, bâsıt-ı bisât-ı emn ü emân, hâmî-i 
hamâ-yı zemîn ü zamân, hâfız-ı bilâd-ı şark u garb, mümehhid-i mihâd-ı süllem-i 
harb, kāmûs-ı bihâr-ı ma‘delet-i zâhire, nâmûs-ı esrâr-ı saltanat-ı kāhire a‘nî düstûr-ı 
ekrem vezîr-i a‘zam el-mahfûf bi-sunûfi eltâfi’l-meliki’l-mennân Hazret-i Meh-
med Paşa -lâ zâlet âyâtü celâlihî fî sahâifi’l-eyyâm ve’ş-şühûr mastûreten ve râyâtü 
ikbâlihî fî sahafâti’l-a‘vâm ve’d-duhûr menşûreten- hazretlerinin kapıcıbaşıların-
dan olup Eminzâde demekle şehîr iftihârü’l-emâcid ve’l-ekârim, câmi‘ü’l-mehâmid 
ve’l-mekârim, Mustafa Ağa b.  el-merhûm İbrahim Efendi meclis-i şer‘-i hatîr-i 
lâzımü’t-tevkīrde işbu kitâb-ı sedâd-intisâbın hâfızı kıdvet-i ashâbü’ş-şerefi’ş-şâmih, 
umdet-i erbâbü’l-mecdi’r-râsih, sâhibü’d-devleti ve’l-ihtişâm, sâhib-i ezyâlü’l-izzeti 
ve’l-ihtirâm el-muhtas bi-inâyetillâhi’l-meliki’l-mu‘în, tâcü’d-devleti ve’d-dîn Hüse-
yin Ağa b. Abdülmu‘în -zîde kadruhû- mahzarında bi’t-tav‘ ve’r-rızâ ikrâr-ı tâm ve 
takrîr-i kelâm edip akd-i âtî sudûruna değin silk-i mülk-i sahîhimde münselik ve 
muntazam olan emlâkimden Havâss-ı Refî‘a kazâsı müzâfâtından Büyükçekmece 
nâhiyesine tâbi‘ Ekşinoz nâm karyede vâki‘ bir tarafdan zahrü’l-eşbâh Mehmed Ağa 
b. İbrahim Ağa mülküne ve üç tarafdan tarîk-i âma müntehî dâhiliyye ve hâriciyye 
muhavvatateyni müştemil olup muhavvata-i hâriciyyesi bir bâb tahtânî büyük oda-
yı ve bir ahırı ve ona muttasıl bir bâb tahtânî odayı ve zât-ı eşcâr-ı müsmire ve gayr-ı 
müsmire hadîkayı ve muhavvata-i dâhiliyyesi iki bâb fevkānî odayı ve altında ahı-
rı ve iki bâb tahtânî odayı ve kileri ve matbahı ve iki fırını ve iki su kuyusunu ve 
eşcâr-ı müsmire ve gayr-ı müsmireyi hâvî bahçeyi ve taş duvar havluyu müştemil 
çiftlik ta‘bîr olunur mülk menzilimi cümle tevâbi‘ ve levâhıkı ve âmme-i menâfi‘ ve 
merâfıkı ile müşârün-ileyh Hüseyin Ağa’ya yüz bin fıddî cedîd ceyyid râyic fi’l-vakt 
akçeye bey‘-i bâtt-ı sahîh-i şer‘î ile bey‘ ve teslîm ve ol dahi vech-i mübeyyen üzre 
[50b] iştirâ ve tesellüm eyledikden sonra semeni olan meblağ-ı mârrü’n-na‘t yüz bin 
akçeyi mûmâ-ileyh Hüseyin Ağa yedinden bi’t-tamâm ve’l-kemâl ahz u kabz eyle-
diğimden sonra yine karye-i mezbûre sınırı dâhilinde vâki‘ inde ahâliyi’d-diyâr her 
biri ma‘lûmü’l-hudûd ve’l-mikdâr çiftlik-i mezbûr ile tasarruf olunagelen tahmînen 
yirmi beş keyl tohum isti‘âb eder on sekiz kıt‘a tarlanın ve yirmi üç arabalık dört 
kıt‘a çayırı ve bir kıt‘a bostan yerinin hakk-ı tasarrufunu sâhib-i arz ma‘rifetiyle 
müşârün-ileyh Hüseyin Ağa’ya yirmi beş bin nakd-i mezbûrü’n-na‘t akçeye tefvîz ve 
ol dahi vech-i mübeyyen üzre tefevvuz ve kabûl ettikden sonra mukābele-i bey‘ ve 
tefvîzde olan cem‘an yüz kırk beş bin akçeyi müşârün-ileyh Hüseyin Ağa yedinden 
bi’t-tamâm ve’l-kemâl ahz u kabz eyledim ba‘de’l-yevm menzil-i mahdûd-ı mezkûr 
mûmâ-ileyh Hüseyin Ağa’nın mülk-i müşterâ-yı sarîhi ve mârrü’z-zikr on sekiz kıt‘a 
tarla ve dört kıt‘a çayır ve bir kıt‘a bostan yerini müşârün-ileyh Hüseyin Ağa’nın 
mülk-i müfavvazıdır sâir emsâli tasarrufu gibi mutasarrıf olsun dedikde mukırr-ı 
mezbûrun minvâl-i muharrer üzre cârî ve sâdır olan ikrâr ve takrîrini el-mukarru 
lehü’l-mezbûr Hüseyin Ağa bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sânî aşer min Cumâdelâhire li sene erba‘a ve hamsîn ve elf 
min hicreti men temme lehü’l-izzü ve’ş-şeref.
Şuhûdü’l-hâl: Zahrü’l-akrân Ahmed Ağa b. Ali el-Cündî, Süleyman Çelebi b. 
Abdülmennân el-Mütekā‘id, Eyüb Çelebi b. Mustafa, Mustafa Ağa b. (  ) vekîl-i 
harc, Receb Efendi b. Abdi, muharrirü’l-hurûf Hidâ[yetullah] Efendi ..? ve gayru-
hüm mine’l-huzzâr

271 [50b-1] Karçak v. Yanaki’nin Meldos v. Dador’dan kira alacağını talep 
ettiği, Meldos’un parayı Karçak’ın cerîmesi için harcadığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından İslâm Bey 
mahallesi sâkinlerinden Karçak v. Yanaki nâm Ermeni mahalle-i mezbû reden işbu 
râfi‘ü’l-kitâb Meldos v. Dador nâm Ermeni[yi] meclis-i şer‘-i hatîr-i lâzımü’t-tevkīre 
ihzâr ve mahzarında üzerine takrîr-i da‘vâ edip merkūm Meldos müste’cirim olma-
ğın zimmetinde ücretimden ba‘de külli hesâb on guruş hakkım bâkī kalmışdır, suâl 
olunup alıverilmesi matlûbumdur dedikde gıbbe’s-suâl mezbûr Meldos cevâbında 
müdde‘î-i mezbûr Karçak’ın ücretinden ba‘de külli hesâb zimmetimde yedi yüz ak-
çesi var idi lâkin bundan akdem müdde‘î-i mezbûr işbu hâzır bi’l-meclis Nikola nâm 
Ermeni’nin başını yarıp medîne-i mezbûre subaşısı mezbûru ahz murâd eylediğin-
de ihtifâ edip meblağ-ı mezbûru cerîmesine harc ve sarf edip mezbûru tahlîs eyledim 
deyicek gıbbe’l-istintâk ve akībe’l-inkâr mezbûr Meldos’dan takrîrine muvâfık beyyi-
ne taleb olundukda udûl-i ricâlden Sefer b. Mehmed ve Mehmed b. Abdullah nâm 
kimesneler li ecli’ş-şehâde meclis-i şer‘a hâzırân olup istişhâd olundukda fi’l-vâki‘ 
bundan akdem mezbûr Karçak işbu hâzır bi’l-meclis olan Nikola nâm Ermeni’nin 
başını yarıp subaşı ahz murâd eylediğinde ihtifâ edip kendiyi tahlîs için meblağ-ı 
mezbûru harc ve sarf eyle deyû bizim huzûrumuzda mezbûr Meldos’a emr edip ol 
dahi emr ile meblağ-ı mezbûru cerîmesiyçün bizim huzûrumuzda harc ve sarf eyledi 
biz bu husûsa şâhidleriz şehâdet dahi ederiz dediklerinde ba‘de ri‘âyet-i şerâiti’l-kabûl 
şehâdetleri hayyiz-i kabûlde vâkı‘a olmağın mûcebiyle mezbûr Karçak’ı mu‘ârazadan 
men‘ birle mâ hüve’l-vâki‘ bi’t-taleb ketb ve terkīm olundu.
Hurrire fi’l-yevmi’s-sânî aşer min Cumâdelâhire li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed min huddâm, Ali Beşe b. Mustafa min 
huddâm, Mustafa Çelebi b. Veli min huddâm, İbrahim Çelebi b. Mustafa min 
huddâm ve gayruhüm mine’l-huzzâr

272 [50b-2] Hırsafine bt. Andriye’nin oğlu Dimitri v. Nikola’nın 
boşandığı kocası Dado v. Lâf ’a olan borcuna kefil olduğu ve Dado 
ile zevciyyete dair davasından vazgeçtiği
Kazâ-i Havâss-ı Aliyye müzâfâtından Çatalca nâhiyesine tâbi‘ Oklağalı nâm kar-
ye sâkinlerinden Hırsafine bt. Andriye nâm Nasrâniyye meclis-i şer‘-i hatîr-i 
lâzımü’t-tevkīrde zevc-i mutallıkı işbu hâmilü’l-kitâb Dado v. Lâf nâm zimmî 
muvâcehesinde ikrâr ve takrîr-i kelâm edip sadrî oğlum olup gāib ani’l-meclis 
olan Dimitri v. Nikola nâm zimmî bundan akdem merkūm Dado yedinden bin 
fıddî cedîd ceyyid râyic fi’l-vakt akçe istikrâz etmişdi el-hâletü hâzihî oğlum 
mezbûr Dimitri’nin zimmetinde olan meblağ-ı mersûm bin akçeye emr ve kabûlü 
hâvî kefâlet ile kefîl olduğumdan sonra mesfûr Dado mukaddemâ zevcim olmağ-
la merkūm ile zevciyyete müte‘allik da‘vâ ve nizâ‘ım var idi hâlen ettiğim da‘vâdan 
fâriğa olup mezbûr Dado’nun zimmetini zevciyyete müte‘allik da‘vâ ve talebden 
ibrâ-i âm ile ibrâ ve iskāt-ı tâm ile iskāt eyledim dedikde mukırra-i mezbûre[ni]n 
vech-i mübeyyen üzre cârî olan ikrâr ve takrîrini el-mukarru lehü’l-mezbûr Dado 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ gıbbe’l-ibtigā 
sebt ve imlâ olundu.
Tahrîren fi’l-yevmi’s-sânî aşer min Cumâdelâhire li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Baba 
Süleyman b. Turgud, Musa b. Mehmed min huddâm, Dimo v. Kasım, Hristo v. 
Dado, Tafe v. Kini, Kosta v. Estako, Kife v. Vasil ve gayruhüm

273 [51a-1] Handan Bey b. Abdullah’ın evinin yarı hissesini 
kızı Sâliha’ya sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Cezerî 
Kasımpaşa mahallesinde sâkin fahrü’l-akrân Handan Bey b. Abdullah meclis-i 
şer‘-i hatîr-i lâzımü’t-tevkīrde mezbûr Handan Bey’in sulbiye kebîre kızı işbu 
râfi‘atü’l-kitâb fahrü’l-muhadderât Sâliha Hâtun mahzarında bi’t-tav‘i’s-sâf ikrâr 
ve takrîr-i kelâm edip akd-i âtî sudûruna değin silk-i mülk-i sahîhimde münse-
lik olan emlâkimden mahalle-i mezbûrede vâki‘ bir tarafdan Osman Ağa mülkü 
ve iki tarafdan Eyüb Çelebi mülkü ve bir tarafdan tarîk-i âm ile mahdûd bir bâb 
fevkānî ve bir bâb tahtânî beyti ve bir sofayı ve zât-ı eşcâr-ı müsmire ve gayr-ı müs-
mireyi muhtevî hadîkayı müştemil mülk menzilimin nısf-ı şâyi‘ini cemî‘ tevâbi‘ ve 
levâhıkı ve kâffe-i menâfi‘ ve merâfıkı ile kızım merkūme Sâliha’ya yirmi iki [bin] 
beş yüz cedîd ceyyid râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ ve te-
sellüm ettikden sonra semen-i mezbûrü’n-na‘t yirmi iki bin beş yüz akçeyi yedin-
den bi’t-tamâm ve’l-kemâl ahz u kabz eyledim ba‘de’l-yevm mârrü’z-zikr men-
zilin nısf-ı şâyi‘i merkūme Sâliha’nın mülk-i müşterâ-yı sahîh ve sarîhidir keyfe 
mâ teşâ’ve tahtâr mutasarrıfe olsun dedikde mukırr-ı mezbûr Handan Bey’in ber 
vech-i muharrer cârî ve sâdır olan ikrâr ve takrîrini el-mukarru lehü’l-merkūme 
Sâliha Hâtun bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
bi’t-taleb ketb ve terkīm olundu.
Tahrîren fi’l-yevmi’s-sânî aşer min Cumâdelâhire li sene erba‘a ve hamsîn ve elf.
Şuhûdü’l-hâl: Umdetü’l-a‘yân Mustafa Ağa el-Müteferrika, Alemüddin Efendi 
b.  Süleyman el-İmâm, Şaban Halîfe el-Müezzin, Mustafa Halîfe el-Müezzin, İl-
yas Çelebi b. Yakub, Mustafa b. Rıdvan, Hüseyin Bey b. Mehmed el-Cündî, Meh-
med b. Yakub, Ali Çelebi b. Handan, Abdurrahman Çelebi el-Hammâmî ve gay-
ruhüm mine’l-huzzâr

274 [51a-2, Arapça] Hasan b. Abdullah’ın evini merhum Mustafa Çavuş 
Vakfı’na bey‘ bi’l-istiğlâl yoluyla sattığı
Ebâ Eyyûb el-Ensârî -radiye anhu Rabbühü’l-Bârî- mahallâtından Davud Ağa 
mahallesinde sâkin Hasan b. Abdullah nâm kimesne -tağyîr ve tahrîfden korun-
muş olan- meclis-i şer‘-i şerîf ve mahfil-i dîn-i münîfde ikrâr ve i‘tirâf edip bu 
akdin sudûruna değin kendisine âid mülkü olup yedinde ve taht-ı tasarrufun-
da bulunan mahalle-i mezbûrede vâki‘ bir tarafdan İbrahim Ağa mülkü ve bir 
tarafdan Kâmile Hâtun mülkü ve bir tarafdan mekābir-i müslimîn ve bir taraf-
dan tarîk-i âm ile mahdûd olan cemî‘ menzilini bi-cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık kadri ve nisâbı yüz elli kıt‘a riyâlî guruş i‘tibâr olunur 
harbî sikke ile meskûk kıt‘a-i fıddî semen-i mu‘ayyen-i makbûza hâfız-ı hâze’l-
kitâb merhûm Mustafa Çavuş vakfı’na mütevellî olan Mehmed Çelebi b. Hasan’a 
bey‘ etmeğin ol dahi vakf-ı mezbûr malı ile ondan istiğlâlen bey‘ eyleyip bey‘ ve 
iştirâ-i sahîhayn-i şer‘iyyeyn eyledikden sonra menzil-i mezbûru ba‘de’t-tahliyye 
ve’t-tekābuz işbu kitâbın zeylindeki târih senesi Muharremü’l-harâmı’nın gurre-
sinden sene-i kâmile tamâmına değin bu müddet için mikdârı bin sekiz yüz akçe 
mezbûrü’n-na‘t ücret-i mu‘ayyeneye mütevelli’l-mezbûrdan istîcâr eyledikde ol 
dahi ona îcâr etmeğin îcâr ve istîcâr-ı sahîhayn-i şer‘iyyeyn ikrâr-ı sahîh-i şer‘î 
ve i‘tirâf-ı sarîh-i mer‘î oldukda mütevelli’l-merkūm kıbelinden dahi vicâhen ve 
şifâhen tasdîk olunup [kayd olundu].
Cerâ zâlike ve hurrire fi’l-yevmi’s-sâlis aşer min Cumâdelâhire li sene erba‘a ve 
hamsîn ve elf.
Şuhûdü’l-hâl: Mefharü’l-müderrisîni’l-kirâm Ahmed Efendi el-Bağdâdî, Hasan 
Çelebi b. Ahmed el-Müderris, Murtaza Efendi b. Mehmed el-İmâm, Hasan Efendi 
b. Abdi el-İmâm, Davud Halîfe el-Müezzin, Mustafa Çelebi b. Ömer el-Müezzin, 
Bayram Halîfe b. Ebûbekir el-Müezzin, İbrahim Çelebi b. Mustafa el-İmâm, Şeyhî 
Çelebi b. Hüseyin, Ahmed Çelebi b. Mehmed, İbrahim Dede b. Abdullah, Receb 
Efendi b. ( ) el-İmâm, Mehmed Çelebi b. İbrahim, Mustafa Çelebi b. Mehmed ve 
gayruhüm









275 [51a-3] Küttâb zümresinden Osman Çelebi’nin evinde 
toplanarak içki içip fısk ve fücûr eden kişilerin subaşı ve 
çorbacı tarafından basıldıkları
Medîne-i Ebâ Eyyûb-i Ensârî -radiye anhu Rabbühü’l-Bârî-’de hâlen çorbacı 
İbrahim Ağa ile subaşı Ali Bey târih-i kitâb gecesi ba‘de’l-ışâ’ meclis-i şer‘a ge-
lip takrîr-i kelâm eylediler ki: Medîne-i mezbûre mahallâtından Takyecibaşı 
mahallesinde hıdemât-ı saltanat-ı aliyyeden mukābele hizmetinde olan küttâb 
zümresinden Osman Çelebi nâm kimesne menziline kendine muvâfık kimes-
neler ile birkaç fâhişeler getirip âlet-i bezm kurup şürb-i humûr ve fısk [u] 
fücûr eyledikleri mesmû‘umuz olmuşdur kıbel-i şer‘den üzerine varılıp keşf 
ve mu‘âyene olunmak matlûbumuzdur dediklerinde savb-ı şer‘den bu fakīr 
ve zeyl-i kitâbda mastûrü’l-esâmî olan müslimîn ile menzil-i mezbûra va-
rıp müşâhede ve mu‘âyene olundukda fi’l-vâki‘ merkūm Osman Çelebi ve atlı 
mukābelesinde baş Halîfe Mehmed Efendi ve muhâsebe hizmetinde tanbûrî İb-
rahim Halîfe âlet-i bezm kurup şürb-i hamr ve arak [edip] meyyit-i lâ-ya‘kıl ol-
duklarından mâ‘adâ bir oda içinde elinde şarâb fincanı başında kadife serpûşlu 
bir nigâr bulunup ahz murâd olundukda huddâmları âlet-i harbden kılıç ve 
hançer ve bıçak ile yasakçılar üzerine gelip nigâr-ı mezbûreyi cebren ve kah-
ren ellerinden aldıkları mahallinde tahrîr olunmağla mâ vaka‘a bi’t-taleb ketb 
ol[undu].
Hurrire fi’l-yevmi’s-sâbi‘ min Cumâdelâhire li sene erba‘a ve hamsîn ve elf.
Şuhûdü’l-hâl: İshak Efendi b. Veli el-İmâm, Ahmed Çelebi b. Hasan el-Müezzin, 
Halil Çelebi b. Mustafa el-Müderris, Ali Beşe b. Abdullah er-Râcil, Ahmed Beşe 
b.  Ali, Mustafa Çelebi b.  Hamza, Ahmed Çelebi b.  (  ) el-Hallâk ve gayruhüm 
mine’l-huzzâr

276 [51b-1] Âişe bt. Hasan’ın menzil arsasını vakf ettiği; Hacı 
Abdullah Çelebi b. İbrahim’in Fâtıma bt. Memi’nin haksız yere 
tasarruf ettiği iddiasıyla davacı olduğu arsanın bir kısmının 
Fâtıma’nın mülkü olduğu 
Medîne-i Ebâ Eyyûb-i Ensârî -radiye anhu Rabbühü’l-Bârî-’de merhûm Zal Mah-
mud Paşa Câmi‘-i şerîfi müezzinlerinden işbu râfi‘ü’l-vesîkati’ş-şer‘iyye el-Hâc Ab-
dullah Çelebi b. İbrahim yine medîne-i mezbûre mahallâtından Cezerî Kasımpa-
şa mahallesinde sâkine Fâtıma bt. Memi nâm hâtunu meclis-i şer‘-i şerîfe ihzâr 
ve mahzarında üzerine takrîr-i kelâm edip mahalle-i mezbûre sâkinelerinden iken 
bundan akdem müteveffât olan Âişe bt. Hasan nâm hâtun mahalle-i mezbûrede 
vâki‘ bir tarafdan Veli Bey mülkü ve bir tarafdan mezbûre Fâtıma’nın mülk-i 
mevrûsu ve bir tarafdan Ali Çelebi mülkü ve bir tarafdan tarîk-i âm ile mahdûd 
iki bâb fevkānî ve iki bâb tahtânî beyti ve hadîkayı ve bi’r-i mâyı ve kenîfi müşte-
mil menzilin arsasından olup cânib-i garbîsinden nısf-ı şâyi‘ini bana ve evlâdıma 
ve evlâd-ı evlâdıma vakf eylemişken mezbûre Fâtıma mâlikâne cümlesine vaz‘-ı 
yed eder, suâl olunup takrîri tahrîr ve ihkāk-ı hak matlûbumdur dedikde gıbbe’s-
suâl mezbûre Fâtıma cevâbında feth-i makāl edip fi’l-vâki‘ menzil-i mezbûrun ar-
sası vâkıfe-i mezbûre Âişe’nin babası mezbûr Hüseyin’in mülkü olup ba‘de vefâtihî 
nısf mezbûre Âişe’ye nısf-ı âharı dahi babam mezbûr Memi’ye intikāl edip ba‘de 
vefâtihî li ebeveyn karındaşım Ali ile bana isâbet edip kable’l-kısmet mezbûre Âişe 
hisse-i şâyi‘asını evvelâ kendi nefsine ba‘de vefâtihâ müdde‘î-i mezbûr Abdullah’a 
ve evlâdına ve evlâd-ı evlâdına vakf ve şart edip zikr olunan arsanın üzerine va-
rılıp her birimizin hissesi ta‘yîn ve tahsîs olunmak matlûbumuzdur dediklerinde 
savb-ı şer‘den mevlânâ el-Hâc Ali Efendi irsâl olunup ol dahi hâssa mi‘mârlarından 
Üstâd Mustafa b. Abdullah ve zeyl-i kitâbda mastûrü’l-esâmî olan müslimîn ile 
menzil-i mezbûrun arsasının üzerine varılıp müşâhede ve mesâha eylediklerinde 
menzil-i mezbûrun cümle arsası bennâ zirâ‘ı ile tûlen on beş ve arzan on bi-hesâb-ı 
şatrancî yüz elli zirâ‘ arsa olup yetmiş beş zirâ‘ı vakf-ı mezbûr için ta‘yîn ve yet-
miş beş zirâ‘ı mezbûre Fâtıma’nın hissesi için tahsîs olundukdan sonra mezbûre 
Fâtıma kendi hisse-i şâyi‘asından yirmi beş zirâ‘ını vakf-ı mezbûra ilhâk edip 
mezbûr Abdullah Çelebi havlusunu müceddeden kendi malından binâ etmek üzre 
cânib-i garbîsinden yüz zirâ‘ arsa vakf olup cânib-i şarkîsinden elli zirâ‘ı mezbûre 
Fâtıma’nın olmak üzre ittifâk eylediklerini mevlânâ-yı mezbûr vâki‘ hâli mahallin-
de tahrîr ba‘dehû gelip vukū‘u üzre ihbâr ve takrîr eylemeğin işbu hurûf bi’t-taleb 
ketb olundu.
Tahrîren fi’l-yevmi’s-sâdis ve’l-ışrîn min Cumâdelûlâ li sene erba‘în ve hamsîn elf.
Şuhûdü’l-hâl: Fahrü’l-akrân Veli Bey b. Süleyman el-Cündî, Ali Çelebi b. Şaban 
el-Cündî, el-Hâc Mustafa b. Mehmed Bey, Mehmed Çelebi b. İbrahim, Mustafa 
b. Mehmed el-Müezzin, Hüseyin Çelebi b. Ali min huddâm ve gayruhüm mine’l-
huzzâr 

277 [51b-2] Minho v. Mano’nun üç tarlasını Yani v. Minho’ya devrettiği
Vilâyet-i Rumeli’nde Yanya kazâsına tâbi‘ Kasteraki nâm karye sâkinlerinden Min-
ho v. Mano nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb 
Yani v. Minho Eşköyel muvâcehesinde bi’t-tav‘ ve’r-rızâ ikrâr ve takrîr-i kelâm edip 
tefvîz-i âtî sudûruna değin taht-ı tasarrufumda olan arâziden karye-i mezbûre sı-
nırı dâhilinde Handaki nâm mevzi‘de vâki‘ bir tarafdan Yani v. Papa Mihal tarla-
sına ve bir tarafdan Çeto v. ( ) tarlasına ve bir tarafdan Pano v. Dimolako tarlası-
na ve bir tarafdan Kiryaki v. İstamo tarlasına müntehî tahmînen dört keyl tohum 
isti‘âb eder bir kıt‘a tarla ve yine etrâfı değirmen harkı ve tarîk-i âm ile mahdûd 
bir kıt‘a tarla ve yine bir tarafdan Minho v. Kini tarlasına ve bir tarafdan İstamo 
v. Vasil tarlasına ve bir tarafdan İlya v. Yano tarlasına ve bir tarafdan hendek ile 
mahdûd tahmînen dört keyl tohum isti‘âb eder bir kıt‘a tarla cem‘an üç kıt‘a tar-
lanın hakk-ı tasarrufunu sâhib-i arz ma‘rifetiyle merkūm Yani’ye üç bin yüz elli 
fıddî cedîd ceyyid râyic fi’l-vakt akçeye tefvîz ve ol dahi minvâl-i muharrer üzre 
tefevvuz ve kabûl ettikden sonra mukābele-i tefvîzde olan meblağ-ı mârrü’l-vasf 
üç bin yüz elli akçeyi mesfûr Yani yedinden bi’t-tamâm ve’l-kemâl ahz u kabz ey-
ledim ba‘de’l-yevm zikr olunan üç kıt‘a tarla mersûmundur sâir emsâli tasarru-
fu gibi mutasarrıf olsun dedikde mukırr-ı mezbûrun vech-i mübeyyen üzre cârî 
ve sâdır olan ikrâr ve takrîrini el-mukarru lehü’l-mezbûr Yani tasdîk edicek mâ 
hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’r-râbi‘ aşer min Cumâdelâhire li sene erba‘în ve hamsîn [ve 
elf]. 
Şuhûdü’l-hâl: Mustafa Beşe el-Muhtesib, Ali Beşe b. Mustafa, Hüseyin Çelebi 
b. Ali Beşe, Bayram Sofu min huddâm, Tanaş v. Oğlan, Dimo v. Pano, İstamo v. 
Papa Yani, Mano v. Papa İstati, Yorgo v. Todoş, Mişo v. Lefoyder, Nikola v. Padoş 
ve gayruhüm mine’l-hâzırîn

278 [52a-1] Yani v. Dimo’nun tasarrufundaki tarlanın yarı hissesini 
Tanaş v. Kini’ye devrettiği
Gurre-i Cumâdelâhire li sene erba‘a ve hamsîn ve elf 
Vilâyet-i Rumeli’nde Tepedelen kazâsına tâbi‘ Arz demekle ma‘rûf karye 
sâkinlerinden Yani v. Dimo nâm zimmî meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Tanaş v. Kini nâm zimmî muvâcehesinde bi’t-tav‘i’s-sâf ikrâr-ı 
tâm ve takrîr-i kelâm edip tefvîz-i âtî sudûruna değin mutasarrıf olduğum arâziden 
karye-i mezbûre sınırı dâhilinde Kostanik nâm mevzi‘de vâki‘ bir tarafdan Dimo 
v. Yani tarlasına ve bir tarafdan Kigiprenesti tarlasına ve bir tarafdan Kiga v. Pero 
tarlasına ve bir tarafdan Dimo v. Nakoceb? tarlasına müntehî diyârımız key-
li ile tahmînen bir keyl tohum isti‘âb eder bir kıt‘a tarlanın nısf hisse-i şer‘iyye-i 
şâyi‘asının hakk-ı tasarrufunu sâhib-i arz ma‘rifetiyle mezbûr Tanaş’a iki yüz cedîd 
ceyyid râyic fi’l-vakt akçeye tefvîz ve ol dahi vech-i mübeyyen üzre tefevvuz ve 
kabûl ettikden sonra mukābele-i tefvîzde olan iki yüz nakd-i mezbûrü’n-na‘t ak-
çeyi mezkûr Tanaş yedinden bi’t-tamâm ve’l-kemâl ahz u kabz eyledim ba‘de’l-
yevm zikr olunan tarladan nısf hisse-i şer‘iyye-i şâyi‘ası merkūm Tanaş’ındır sâir 
emsâli tasarrufu gibi mutasarrıf olsun dedikde mukırr-ı mezbûrun minvâl-i mu-
harrer üzre cârî ve sâdır olan ikrâr ve takrîrini el-mukarru lehü’l-mezbûr Tanaş 
bi’l-muvâcehe tasdîk edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fî gurreti Cumâdelâhire li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa, Hü-
seyin Çelebi b. İbrahim, Mustafa b. Abdullah, Niko v. Demko? ve gayruhüm 
mine’l-huzzâr

279 [52a-2] Mustafa Kethüdâ b. Ebûbekir’in menzilini Mehmed Beşe 
b. Zünnûn’a sattığı
Bundan esbak vilâyet-i Rumeli’nde Anbar nâm kasaba sâkinlerinden olup 
hâlen mahrûse-i Şam Trablus’unda ebrâc kethüdâsı olan zahrü’l-eşbâh Musta-
fa Kethüdâ b. Ebûbekir nâm râcil meclis-i şer‘-i hatîr-i lâzımü’t-tevkīrde işbu 
hâmilü’l-kitâb Mehmed Beşe b. Zünnûn nâm râcil mahzarında bi’t-tav‘ ve’r-rızâ 
ikrâr ve takrîr-i kelâm edip akd-i âtî sudûruna değin silk-i mülkümde münselik 
olan emlâkimden kasa[b]a-i mezbûre Anbar’da Aya Nikola mahallesinde vâki‘ 
bir tarafdan Kebaşoğlu Papa mülküne ve bir tarafdan müşterî-i mezbûr Mehmed 
Beşe mülküne ve iki tarafdan tarîk-i âma müntehî bir bâb tahtânî beyti ve bi’r-i 
mâyı ve zât-ı eşcâr-ı müsmire ve gayr-ı müsmire muhavvatayı müştemil mülk 
menzilimi cümle tevâbi‘ ve levâhıkı ve âmme-i menâfi‘ ve merâfıkı ile mesfûr 
Mehmed Beşe’ye kırk kıt‘a esedî guruşa bey‘-i bâtt-ı sahîh-i şer‘î ile bey‘ ve kabz-ı 
semen edip mebî‘-i mezkûru mahallinde kabza müşterî-i merkūmu taslît eyle-
dim, ba‘de’l-yevm menzil-i mahdûd-ı mezkûr merkūm Mehmed Beşe’nin mülk-i 
müşterâ-yı sarîhidir keyfe mâ yeşâ’ ve hasbe mâ yürîd mutasarrıf olsun dedikde 
mukırr-ı mezbûrun minvâl-i muharrer üzre cârî ve sâdır olan ikrâr ve takrîrini 
el-mukarru lehü’l-mezbûr Mehmed Beşe bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’s-sânî min Cumâdelâhire li sene erba‘a ve hamsîn ve elf. 
Şuhûdü’l-hâl: Hasan Çelebi b. Mehmed er-Râcil, Yusuf Beşe b. Hüseyin er-Râcil, 
Hüseyin Beşe b. Hüseyin Kuloğlu, Zahrü’l-müderrisîni’l-kirâm Halil Efendi, 
Mehmed Beşe b. Alagözî er-Râcil, Yusuf Beşe b. Mahmud nalband, İbrahim Çe-
lebi b. Mustafa, Baba Süleyman b. Turgud ve gayruhüm

280 [52a-3] Fâtıma ve Râbia hatunların oturduğu Fâtıma Hatun  
Evkafı’na ait ev harap durumda olup keşfi ve kendi mallarıyla 
yeniden yapmalarına izin verildiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Ki-
remitçi Süleyman mahallesi sâkinelerinden işbu râfi‘ayi’l-kitâb Fâtıma ve Râbia 
hâtunlar taraflarından husûs-ı âti’l-beyâna vekîl olup hasm-ı câhid-i şer‘î mahza-
rında bimâ hüve tarîk-i nehcü’ş-şer‘î şer‘an vekâleti sâbite olan fahrü’l-hutebâ’i’l-
kirâm Abdurrahman Efendi b.  Abdi meclis-i şer‘-i hatîr-i lâzımü’t-tevkīrde bi’l-
vekâle takrîr-i kelâm edip müvekkiletân-ı mezbûretânın mahalle-i mezbûrede vâki‘ 
bir tarafdan Nakībzâde Gürcü Mehmed Paşa’nın hâtunu mülküne ve bir tarafdan 
Baba Geylânî zâviyesine ve bir tarafdan mahalle-i [mezbûre] mesc idi imâmına 
meşrûta olan menzil ile ba‘zan Ali Bey vakfı’na ve bir tarafdan tarîk-i âma müntehî 
iki bâb tahtânî ve bir bâb fevkānî beyti ve önünde sundurmayı ve zât-ı eşcâr-ı müs-
mire ve zât-ı gayr-ı müsmireyi muhtevî bahçeyi ve bi’r-i mâyı ve kenîfi müştemil 
merhûme Fâtıma Hâtun evkāfı’ndan olup ber vech-i meşrûtiyyet mutasarrıf olduk-
ları menzil mürûr-ı eyyâm ve kürûr-ı a‘vâm ile harâba müşrif olup kābil-i süknâ ol-
mamağın kıbel-i şer‘den üzerine varılıp keşf ve mu‘âyene ve nukzu tahmîn-i sahîh 
ile tahmîn ve takvîm olunup müceddeden kendi malları ile nefisleri için binâya 
izin verilmek taleb ederim dedikde cânib-i şer‘den mevlânâ İbrahim Efendi irsâl 
olunup ol dahi hâssa mi‘mârlarından Üstâd Mustafa b. Abdullah ve zeyl-i kitâbda 
mastûrü’l-esâmî olan müslimîn ile menzil-i mezbûrun üzerine varıp [52b] nazar 
ettiklerinde fi’l-hakīka zikr olunan iki bâb tahtânî ve bir bâb fevkānî beyt harâba 
müşrif olup kābil-i süknâ olmadığını müşâhede ve mesâha eylediklerinde menzil-i 
mezbûrun bi-zirâ‘i’l-bennâ tûlen on üç ve arzan on bir bi-hesâb-ı şatrancî yüz kırk 
üç zirâ‘ sakfının beher zirâ‘ı yirmi beşer akçeden üç bin beş yüz yetmiş beş akçe ve 
yine tûlen on ve arzan üç ve def ‘a tûlen yedi ve arzan dört bi-hesâb-ı şatrancî elli 
sekiz zirâ‘ tahta döşemesinin beher zirâ‘ı on beşer akçeden sekiz yüz yetmiş akçe 
ve yine tûlen sekiz kadden dört buçuk bi-hesâb-ı mezbûr otuz altı zirâ‘ taş duva-
rının beher zirâ‘ı yirmi beşer akçeden dokuz yüz akçe cem‘an menzil-i mezbûrun 
nukzunu beş bin üç yüz kırk beş akçeye takvîm ve tahmîn eylediklerini mevlânâ-yı 
mezbûr mahallinde ketb ve terkīm ve ba‘dehû gelip vukū‘u üzre ihbâr ve inhâ ey-
lemeğin müceddeden binâya izin verilip işbu hurûf bi’t-taleb ketb ü tahrîr olundu.
Tahrîren fi’l-yevmi’l-hâmis ve’l-ışrîn min Cumâdelûlâ li sene erba‘a ve hamsîn ve 
elf min hicreti’n-nebeviyye -aleyhi efdalü’t-tahiyye.
Şuhûdü’l-hâl: Fahrü’l-cüyûş Ali Çelebi b. Halil solak, Fahrü’l-eimme Mustafa 
Efendi [b.] Ali, Mehmed Efendi b. Yusuf, Mehmed Beşe [b.] Abdi er-Râcil, Ab-
dullah Çelebi b. İbrahim el-Müezzin, Mustafa Beşe b. Abdullah er-Râcil, Ali b. 
Turhan, el-Hâc Musa b. Halil, Ömer b. Şaban el-Müezzin, Ahmed b. Veli ve gay-
ruhüm mine’l-huzzâr

281 [52b-1] Mustafa Beşe b. Abdullah’ın menzilini Yorgi 
v. Dimo’ya sattığı
Havâss-ı Aliyye -humiyet ani’l-âfât ve’l-beliyye- tevâbi‘inden Karka nâm kar-
yede sâkin Mustafa Beşe b. Abdullah nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Yorgi v. Dimo nâm zimmî muvâcehesinde 
bi’t-tav‘ ve’r-rızâ ikrâr ve takrîr-i kelâm edip karye-i mezbûrede vâki‘ iki taraf-
dan müşterî-i mezbûr Yorgi mülkü ve bir tarafdan tarîk-i âm ile mahdûd bir bâb 
fevkānî ve iki bâb tahtânî beyti ve bir sofayı ve zât-ı eşcâr-ı müsmire ve gayr-ı 
müsmireyi muhtevî bahçeyi müştemil mülk menzilimi cemî‘ tevâbi‘ ve levâhıkı 
ve kâffe-i menâfi‘ ve merâfıkı ile mezbûr Yorgi’ye on bin beş yüz fıddî cedîd cey-
yid râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi vech-i muharrer üzre iştirâ ve tesellüm ettik-
den sonra semen-i mezbûrü’n-na‘t on bin beş yüz akçeyi bi’t-tamâm ve’l-kemâl 
ahz u kabz eyledim ba‘de’l-yevm mârrü’z-zikr menzil mezbûr Yorgi’nin mülk-i 
müşterâ-yı sahîh ve sarîhidir keyfe mâ yeşâ’ ve hasbe mâ yürîd mutasarrıf ol-
sun dedikde mukırr-ı mezbûrun ber vech-i mübeyyen cârî ve sâdır olan ikrâr ve 
takrîrini el-mukarru lehü’l-mezbûr Yorgi bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ alâ vukū‘ihî bi’t-taleb ketb ve imlâ olundu.
Tahrîren fi’l-yevmi’l-hâmis ve’l-ışrîn min Cumâdelûlâ li sene erba‘a ve hamsîn 
ve elf.
Şuhûdü’l-hâl: Sinan b. Haydar er-Râcil, Mustafa Bey el-Kasab, Mustafa Beşe el-
Muhtesib, Hüseyin Çelebi mine’l-huddâm, Mustafa b. Veli min huddâm ve gay-
ruhüm mine’l-huzzâr

282 [52b-2] Avyori v. Rizo’nun mülk bostan yerini Nikola 
v. Yani’ye sattığı
Vilâyet-i Rumeli’nde Gerbeniş kazâsına tâbi‘ İstenime nâm karye sâkinlerinden 
Avyori v. Rizo nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Nikola v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i mezbûre sınırı dâhilinde vâki‘ bir tarafdan İstadi v. (  ) ça-
yırı ve bir tarafdan Avyori v. Yorgi çayırı ve bir tarafdan Mihal v. Bon bosta-
nı ve bir tarafdan vâdi ile mahdûd eşcâr-ı müsmire ve gayr-ı müsmireyi hâvî 
âdeten saky olunduğu üzre tahmînen bir buçuk dönüm mülk bostan yerimin 
cemî‘ tevâbi‘ ve levâhıkı ve kâffe-i menâfi‘ ve merâfıkı ile mezbûr Nikola’ya bin 
sekiz yüz fıddî-i Osmânî cedîd ceyyid râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer 
üzre iştirâ ettikden sonra semen-i mezbûrü’n-na‘t bin sekiz yüz akçeyi yedin-
den bi’t-tamâm ve’l-kemâl ahz u kabz edip zikr olunan bostan yerini mahallin-
de kabza mezbûr Nikola’yı taslît eyledim ba‘de’l-yevm mârrü’z-zikr bostan yeri 
mezbûr Nikola’nın mülk-i müşterâ-yı sahîh ve sarîhidir keyfe mâ yeşâ’ ve yürîd 
mutasarrıf olsun dedikde mukırr-ı mezbûrun ber vech-i mübeyyen cârî ve sâdır 
olan ikrâr ve takrîrini el-mukarru lehü’l-mezbûr bi’l-muvâcehe tasdîk ve bi’l-
müşâfehe tahkīk edicek mâ hüve’l-vâki‘ bi’t-taleb ketb ve imlâ olundu.
Hurrire fi’l-yevmi’s-sânî min Cumâdelâhire li sene erba‘a ve hamsîn ve elf. 
Şuhûdü’l-hâl: Avyori [v.] Şeropli, Yorgi v. Nikola, Yani v. Derme?, Panayot v. Ni-
kola, Mihal v. Konino ve gayruhüm mine’l-huzzâr

283 [52b-3] Apostol v. Dimo’nun Tanaş v. Lambo’ya mumhâne ile oda 
ve bakkal dükkânındaki hissesini devrettiği ve mumhânedeki mum 
yağını sattığı
Mahmiye-i Kostantıniyye -humiyet ani’l-âfât ve’l-beliyye- hısnı ebvâbından 
Topkapısı hâricinde vâki‘ merhûm Takyeci İbrahim Çavuş mahallesinde sâkin 
Apostol v. Dimo meclis-i şer‘de işbu hâmilü’l-kitâb Tanaş v. Lambo nâm zimmî 
muvâcehesinde bi-tav‘ihî ikrâr ve takrîr-i kelâm edip mahalle-i mezbûrede vâki‘ 
iki tarafdan merhûm İbrahim Çavuş vakfı’na ve bir tarafdan vezîr-i rûşen-zamîr 
Kenan Paşa hazretleri bahçesine ve bir tarafdan tarîk-i âma müntehî merhûm 
müşârün-ileyh İbrahim Çavuş vakfı’ndan olup icâre-i mu‘accele ve beher şehr 
iki yüz akçe ücret-i müeccele ile altı kimesne mutasarrıf olduğumuz şem‘hânede 
ve ona muttasıl bir bâb oda ve bakkal dükkânında olan altı sehimden bir se-
him hisse-i şer‘iyye-i şâyi‘amı cemî‘ âlât ve esbâbı ve mütevellî-i vakf-ı mezbûr 
ma‘rifetiyle merkūm Tanaş’a on altı bin akçeye tefvîz ve ol dahi vech-i mübeyyen 
üzre tefevvuz ve kabûl ettikden sonra mukābele-i tefvîzde olan on altı bin akçe-
yi merkūm Tanaş yedinden tamâmen ahz u kabz eylediğimden sonra zikr olunan 
şem‘hânede mevcûd olan revgan-ı şem‘in her vakıyyesi on yedişer akçeye olmak 
hesâbı üzre sekiz yüz doksan beş vakıyye mum yağı on beş bin yüz seksen beş ak-
çeye merkūm Tanaş’a bey‘-i bâtt-ı sahîh-i şer‘î ile bey‘ ve teslîm ve ol dahi minvâl-i 
muharrer üzre iştirâ ve tesellüm ettikden sonra mukābele-i bey‘ ve tefvîzde olan 
otuz bir bin yüz seksen beş akçeyi mezkûr Tanaş yedinden bi’t-tamâm ve’l-kemâl 
ahz u kabz eyledim ba‘de’l-yevm zikr olunan şem‘hâne ve ona muttasıl bir bâb bak-
kal dükkânı ile bir bâb odanın altı sehimden bir sehmi merkūm Tanaş’ındır sâir 
emsâli gibi mutasarrıf olsun ve mârrü’l-vasf revgan-ı şem‘ dahi mezbûr Tanaş’ın 
mülk-i müşterâ-yı sahîh ve sarîhidir keyfe mâ yeşâ’ ve yahtâr mutasarrıf olsun 
dedikde mukırr-ı mezbûrun vech-i mübeyyen üzre cârî ve sâdır olan ikrâr ve 
takrîrini el-mukarru lehü’l-mezbûr Tanaş bi’l-muvâcehe tasdîk edicek mâ hüve’l-
vâki‘ gıbbe’l-ibtigā ketb ü tahrîr olundu.
Tahrîren fi’l-yevmi’s-sâlis min Cumâdelâhire li sene erba‘a ve hamsîn ve elf.
Şuhûdü’l-hâl: Şeyh Mehmed Oturak, Mehmed Çelebi b. Perviz, Mustafa Beşe el-
Muhtesib, Ali Beşe mine’l-huddâm, Mustafa Çelebi min huddâm, İbrahim Çele-
bi mine’l-huddâm, Apostol v. Baba, Estafodi, Franko v. Todori, Panayot v. Minho, 
Dimo v. İstadi, Paros v. Dimo ve gayruhüm mine’l-huzzâr









284 [53a-1] Mütevelli tarafından tamir ettirilen Merkez Muslihiddin 
Efendi Vakfı’na ait hamamın keşfi ve maliyetinin belirlenmesi
Mahmiye-i Kostantıniyye hısnı ebvâbından Yenikapı hâricinde vâki‘ merhûm 
ve mağfûrun-leh Merkez Muslihiddin Efendi vakfı’na mütevellî olan kıdvetü’s-
sulehâi’s-sâlikîn umdetü’l-etkıyâi’z-zâhidîn mefharü’ş-şuyûh eş-Şeyh Ali Efendi b. 
el-merhûm Nasuh Efendi meclis-i şer‘-i şerîf-i enver ve mahfil-i dîn-i münîf-i ez-
herde takrîr-i kelâm ve ta‘bîr ani’l-merâm edip vakf-ı mezbûrdan olup mahalle-i 
mezbûrede vâki‘ vâkıf-ı mezbûra intimâ ile tahdîd ve tavsîfden müstağnî çifte ha-
mamdan ricâle mahsûs olan hamamın camekânı harâba müşrif olmağla izn-i şer‘î 
ile vakf-ı mezbûr malından tevliyyetim hasebiyle târih-i kitâbdan bir sene mukad-
dem ta‘mîr ve termîm etmişidim, savb-ı şer‘den üzerine varılıp müceddeden ve 
muhdes-i mezkûr camekânın tavanı ve sakfının ve dolap ferşinin ta‘mîr ve ebni-
yesi kıymetinin mertebe-i tahammülü tahmîn-i sahîh ile tahmîn ve takvîm olun-
mak matlûbumdur dedikde kıbel-i şer‘-i kavîmden mevlânâ el-Hâc Ali Efen-
di irsâl olunup ol dahi hâssa mi‘mârlardan Üstâd el-Hâc Hasan b. Ömer ve zeyl-i 
sütûrda mastûrü’l-esâmî olan bî-garaz müslimîn ile mahall-i ma‘hûda varıp keşf ve 
müşâhede ve mesâha ettiklerinde fi’l-hakīka zikr olunan camekânın bennâ zirâ‘ı ile 
tûlen ve arzan bi-hesâb-ı şatrancî altmış zirâ‘ sakfının beher zirâ‘ı kırkar akçeden iki 
bin dört yüz akçe ve bi-hesâb-ı mezkûr zikr olunan camekânın kırk zirâ‘ Bağdâdî ta-
vanının her zirâ‘ı otuzar akçeden bin iki yüz akçe ve zikr olunan camekânın kubbe-
si ortasında vâki‘ bacasına maktû‘an beş yüz akçe ve mârrü’z-zikr camekânın kireç 
ve badanasına maktû‘an üç yüz altmış akçe ve kırmızı aşı boyasına üç yüz akçe ve 
mârrü’l-vasf camekânın yüz yirmi zirâ‘ ferşi meremmâtının her zirâ‘ı üçer akçeden 
üç yüz altmış akçe ve iki aded dolap meremmâtına yüz akçe ve sâir meremmâtına 
dört yüz akçe ki cem‘an ricâle mahsûs olan hamam camekânının ta‘mîr ve termîmi 
ancak beş bin altı yüz yirmi akçeye tahammülü vardır, noksan ile olmak mümkün 
değildir deyû ittifâk ettiklerinde vâki‘ hâli mevlânâ-yı mezbûr mahallinde tahrîr, 
ba‘dehû gelip meclis-i şer‘de alâ vukū‘ihî inhâ ve takrîr ettikden sonra mütevellî-i 
müşârün-ileyh eş-Şeyh Ali Efendi’nin mâl-ı vakıfdan ebniye-i mezbûreye vech-i 
muharrer üzre beş bin altı yüz yirmi akçe sarf ettiği mübeyyen olmağın mâ vaka‘a 
bi’t-taleb ketb olundu.
Hurrire fî selhi Cumâdelûlâ li sene erba‘a ve hamsîn ve elf.
Şuhûdü’l-hâl: Hasan Efendi b. Hüseyin el-Müderris, Mustafa b. Ahmed el-İmâm, 
Mahmud Çelebi b. Hüseyin el-Müezzin, Derviş Mehmed b. Mustafa el-Mevlevî, 
Şaban b. Receb er-Râcil, Mustafa Beşe er-Râcil, Ali Çelebi b. Abdullah, Hüseyin 
Dede b. İsmail, İbrahim Çelebi el-Hammâmî, Nâtır Mustafa, Ali Beşe b. Mustafa 
min huddâm ve gayruhüm mine’l-hâzırîn









285 [53a-2] Merkez Muslihiddin Efendi Vakfı’na ait hamamın harap 
durumda olan yerlerinin tamiri için mütevelli Şeyh Ali Efendi 
b. Nasuh Efendi’ye izin verildiği
Mahmiye-i İstanbul hısnı ebvâbından Yenikapı hâricinde vâki‘ merhûm ve 
mağfûrun-leh Merkez Muslihiddin vakfı’na mütevellî olan zîver-i ilm ve salâh ile 
ârâste ve hulbe-i zühd ve felâh ile pîrâste zahrü’l-vâsılîn eş-Şeyh Ali Efendi b. el-
merhûm Nasuh Efendi meclis-i şer‘-i hatîr-i lâzımü’t-tevkīr ve’t-teşrîfde takrîr-i 
kelâm edip vakf-ı mezbûrdan olup mahalle-i mezbûrede vâki‘ vâkıf-ı mezbûra 
intimâ ile tahdîd ve tavsîfden müstağnî olan çifte hamamın kubbeleri üzerleri ve 
merdân ve zenân camekânlarının ba‘zı mevzi‘i mürûr-ı eyyâm ile harâba müş-
rif olup ta‘mîre muhtâc olmuşdur savb-ı şer‘den üzerine varılıp ba‘de’l-keşf ve’l-
mu‘âyene ta‘mîrine izin verilmek matlûbumdur dedikde kıbel-i şer‘den mevlânâ 
el-Hâc Ali Efendi irsâl olunup ol dahi hâssa mi‘mârlardan Üstâd el-Hâc Hasan 
b. Ömer ve zeyl-i kitâbda mastûrü’l-esâmî olan müslimîn ile mahall-i mezbûra 
varılıp keşf ve mu‘âyene ve müşâhede ettiklerinde fi’l-vâki‘ hamam-ı mezkûrun 
sagīr ve kebîr (  ) aded kubbeleri üzerlerinin kireç ve horasan ile olan binâsı ve 
soğuk su hazîne üzerinin kiremidi ve dolap ve külhan üzerlerinin câ-be-câ ki-
remidleri harâba müşrif olup ta‘mîre muhtâc olmuşdur deyû mi‘mâr-ı mezbûr 
ihbâr edip icmâ‘ ve ittifâk ettiklerini mezkûr Ali Efendi müşârün-ileyh eş-Şeyh 
Ali Efendi mahzarında tahrîr edip ba‘dehû gelip meclis-i şer‘de inhâ ve takrîr et-
tikden sonra sâlifü’z-zikr hamamın vech-i meşrûh üzre ( ) aded kubbeleri üzerle-
rine ve mevâzi‘-i mezkûrenin ta‘mîrine eş-Şeyh Ali Efendi’ye izin birle mâ vaka‘a 
bi’t-taleb ketb ve terkīm olundu.
Tahrîren fi’l-yevmi’t-tâsi‘ ve’l-ışrîn min Cumâdelûlâ li sene 1054.
Şuhûdü’l-hâl: Es-Sâbıkūn

286 [53a-3] Şeyhülislâm Ebû Said Efendi’nin ev satın alması&lt;&lt;Kazâ-i Havâss-ı Aliyye müzâfâtından Terkos nâhiyesine tâbi‘ Azadlı nâm karye-
de sâkin Kenan b. Abdullah nâm kimesne meclis-i şer‘-i hatîr-i lâzımü’t-tevkīrde 
işbu kitâb-ı sedâd-intisâbın hâfızı mesned-nişîn-i sadr-ı fetvâ olan a‘lemü’l-
ulemâi’l-izâm efdalü’l-fuzalâi’l-fihâm Şeyhülislâm Ebû Said Efendi taraf-ı izzet-i 
şerîflerinden ikrâr-ı âti’l-beyânı tasdîke vekîl olup hasm-ı şer‘î-i câhid mahzarın-
da bi’t-tav‘ ve’r-rızâ ( ) &gt;&gt;287 [53a-4] Nikola v. Mihal’in mülk bağını Nikola v. Yorgi’ye sattığı
Vilâyet-i Rumeli’nde Gerbeniş kazâsına tâbi‘ Çermehorya nâm karyeden Niko-
la v. Mihal nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb 
Nikola v. Yorgi nâm zimmî muvâcehesinde bi’t-tav‘ ve’r-rızâ ikrâr ve takrîr-i 
kelâm edip karye-i mezbûre kurbunda Çeperne nâm mevzi‘de vâki‘ bir tarafdan 
Yani v. Laho bağına ve bir tarafdan müşterî-i mezbûr Nikola bağına ve bir taraf-
dan vâdi ve bir tarafda[n] tarîk-i âm ile mahdûd tahmînen üç çapalık bir kıt‘a 
mülk bağımı cümle tevâbi‘ ve levâhıkı ve âmme-i menâfi‘ ve merâfıkı ile mezbûr 
Nikola’ya bin fıddî cedîd ceyyid râyic fi’l-vakt akçeye bey‘-i bâtt-ı sahîh-i şer‘î ile 
bey‘ edip ol dahi vech-i muharrer üzre iştirâ ettikden sonra semen-i mezbûrü’n-
na‘t bin akçeyi yedinden bi’t-tamâm ahz u kabz edip mebî‘-i mezkûru mahallin-
de kabza müşterî-i merkūmu taslît eyledim ba‘de’l-yevm zikr olunan bağ merkūm 
Nikola’nın mülk-i müşterâ-yı sahîh ve sarîhidir keyfe mâ yeşâ’ mutasarrıf olsun 
dedikde mukırr-ı mezbûrun vech-i muharrer üzre cârî ve sâdır olan ikrârını el-
mukarru lehü’l-mezbûr vicâhen ve şifâhen tasdîk ve tahkīk [etmeğin] mâ hüve’l-
vâki‘ bi’t-taleb ketb olundu.
Tahrîren fi’l-yevmi’s-sâlis min Cumâdelâhire li sene erba‘a ve hamsîn ve elf.
Şuhûdü’l-hâl: Yani v. Todori, Yani v. Torot?, Mihal v. Riso, Yani v. Kosta ve 
huddâmü’l-mahkeme ve gayruhüm

288 [53b-1] Kenan b. Abdullah’ın evini Şeyhülislâm Ebû Said 
Efendi’ye sattığı
Kazâ-i Havâss-ı Aliyye müzâfâtından Terkos nâhiyesine tâbi‘ Azadlı nâm karyede 
sâkin Kenan b. Abdullah nâm kimesne meclis-i şer‘-i hatîr-i lâzımü’t-tevkīrde işbu 
kitâb-ı sedâd-intisâbın hâfızı mesned-nişîn-i sadr-ı fetvâ olan a‘lemü’l-ulemâi’l-
izâm efdalü’l-fuzalâi’l-fihâm hulefâi’l-e‘âlî ve’l-ekâbir vârisü’l-me‘âlî kâbiren an 
kâbir zü’l-hasebi’z-zâhir ve’n-nesebi’t-tâhir el-müstağnî zâtühü’ş-şerîf ani’l-elkāb 
beli’l-elkābü yeftahiru bi-zâlike’l-cenâb a‘nî bihî Hazret-i Ebû Said Efendi taraf-ı 
izzet şereflerinden ikrâr-ı âti’l-beyânı tasdîke vekîl olup hasm-ı şer‘î-i câhid mah-
zarında bimâ hüve nehcü’s-sübût şer‘an vekâleti sâbite olan zahrü’l-a‘yân Abdi Çe-
lebi b. Rüstem mahzarında bi’t-tav‘ ve’r-rızâ ikrâr ve takrîr-i kelâm edip akd-i âtî 
sudûruna değin silk-i mülkümde münselik olan emlâkden karye-i mezbûrede vâki‘ 
iki tarafdan müvekkil-i müşârün-ileyh Efendi hazretleri mülklerine ve bir tarafdan 
Ali Beşe b. Abdullah mülküne ve bir tarafdan tarîk-i âma müntehî bir fevkānî ve bir 
tahtânî beyti ve bi’r-i mâyı ve kenîfi ve zât-ı eşcâr-ı müsmire ve gayr-ı müsmire mu-
havvatayı müştemil mülk menzilimi cümle tevâbi‘ ve levâhıkı ve âmme-i menâfi‘ 
ve merâfıkı ile müşârün-ileyh Ebû Said Efendi hazretlerine sekiz bin fıddî cedîd 
ceyyid râyic fi’l-vakt akçeye bey‘-i bâtt-ı sahîh-i şer‘î ile bey‘ edip kabz-ı semen-i 
ma‘dûd ve teslîm-i mebî‘-i mahdûd kıldım ba‘de’l-yevm menzil-i mahdûd-ı mezkûr 
müşârün-ileyh Efendi hazretlerinin mülk-i müşterâ-yı sarîhleridir keyfe mâ yeşâ’ 
ve hasbe mâ yürîd mutasarrıf olsun dedikde mukırr-ı mezbûrun ber vech-i muhar-
rer cârî ve sâdır olan ikrâr ve takrîrini vekîl-i mezbûr Abdi Çelebi bi’l-muvâcehe 
tasdîk ve bi’l-müşâfehe tahkīk eylemeğin işbu hurûf mâ vaka‘a ketb ve terkīm olun-
du.Tahrîren fi’l-yevmi’r-râbi‘ min Cumâdelâhire li sene erba‘a ve hamsîn ve elf.
Şuhûdü’l-hâl: Ahmed Efendi b. Mahmud el-Bağdâdî, Mehmed Efendi b. Abdül-
halim el-Müderris, Davud Çelebi b. Ahmed el-Müderris, Bâli Efendi b. Veli el-
Kadı, Musa Bey b. Veli ve gayruhüm mine’l-huzzâr

289 [53b-2] Preşkovi’nin kızları Pagona ve Zafire’nin daha önce 
Andriye v. Yani’ye sattıkları mülk menzil hakkında açtıkları gabn 
davasından bedel karşılığında sulh oldukları
Havâss-ı Refî‘a kazâsına tâbi‘ Cuhûd Burgaz nâm karye sâkinelerinden Pagona ve 
Zafire bintey Preşkovi nâm Nasrâniyyeler meclis-i şer‘-i hatîr-i lâzımü’t-tevkīrde 
işbu hâmilü’s-sifr Andriye v. Yani nâm zimmî muvâcehesinde bi’t-tav‘i’s-sâf ikrâr 
ve takrîr-i kelâm edip karye-i mezbûrede vâki‘ bir tarafdan Sultana bt. Dimitri 
mülküne ve iki tarafdan Aleksi v. Andriye mülküne ve bir tarafdan tarîk-i âma 
müntehî ve mahdûd iki bâb tahtânî beyti ve muhavvata-i zât-ı eşcâr-ı müsmire 
ve gayr-ı müsmireyi müştemil ale’l-iştirâki’s-seviy mülkümüz olan menzili cüm-
le tevâbi‘ ve levâhıkı ve âmme-i menâfi‘ ve merâfıkı ile merkūm Andriye’ye târih-i 
kitâbdan yedi sene mukaddem bin kırk yedi Zilka‘desi’nin sekizinci gününde 
mezbûr Andriye’ye dört bin beş yüz akçeye bey‘-i kat‘î ile bey‘ ve teslîm ve ol dahi 
iştirâ ve tesellüm edip mülkiyet üzre mutasarrıf iken hâlen biz sagīre, nâ-bâliğa olup 
gabn da‘vâ etmekle beynimizde münâza‘ât-ı kesîre ve muhâsamât-ı ekîde vâkı‘a ol-
muşdu el-hâletü hâzihî beynimize muslihûn ve müslimûn tavassut edip -es-sulhu 
seyyidü’l-ahkâm- fehvâsınca bizi beş yüz cedîd ceyyid râyic fi’l-vakt akçe üzre 
inşâ-i akd-i sulh ettiklerinde biz dahi sulh-ı mezbûru kabûl ve bedel-i sulh olan 
meblağ-ı mezbûru merkūm Andriye yedinden tamâmen ahz u kabz edip husûs-ı 
mezbûra müte‘allik da‘vâ ve talebden mezbûr Andriye’nin zimmetini ibrâ-i âm ile 
ibrâ ve iskāt-ı tâm ile iskāt eyledik ba‘de’l-yevm husûs-ı mezbûra müte‘allik biz-
den biri bi’z-zât veya bi’l-vâsıta da‘vâ ve nizâ‘ sudûr ederse lede’l-hükkâmi’l-kirâm 
mesmû‘a ve makbûle olmaya dediklerinde mukırretân-ı mezkû[re]tân Pagona ve 
Zafire’nin vech-i mübeyyen üzre cârî ve sâdır olan ikrâr ve takrîrini el-mukarru 
lehü’l-mezbûr Andriye bi’l-muvâcehe tasdîk ve bi’l-müşâfehe tahkīk edicek mâ 
hüve’l-vâki‘ gıbbe’l-ibtigā ketb ve imlâ olundu.
Hurrire fi’l-yevmi’l-hâmis min Cumâdelâhire li sene erba‘a ve hamsîn ve elf.
Şuhûdü’l-hâl: Mustafa Beşe el-Muhtesib, Ali Beşe b. Mustafa, Hüseyin Çelebi 
b. Ali min huddâm, Murad Beşe b. Abdullah, Andron [v.] Yani, Meşko [v.] Yani, 
Demyan [v.] Petro, Yamandi [v.] Yorgi, Yorgi [v.] Nikola, Yanaki [v.] Askoli ve gay-
ruhüm mine’l-huzzâr

290 [53b-3] Yorgi v. Apostol’ün Panayot v. Paros’a çobanlık yaptığı ve 
ücretini talep ettiği, davasını ispat edemediği için menedildiği
Vilâyet-i Rumeli’nde kazâ-i Yenişehir müzâfâtından Fener nâhiyesine tâbi‘ Pe-
rili? nâm karyede sâkin çoban tâifesinden Yorgi v. Apostol nâm zimmî meclis-i 
şer‘-i hatîr-i lâzımü’t-tevkīrde yine karye-i mezbûreden işbu hâmilü’l-kitâb Pa-
nayot v. Paros nâm zimmîyi ihzâr ve muvâcehesinde üzerine da‘vâ ve takrîr-i 
kelâm edip bundan akdem bin elli üç senesi Cumâdelâhiresi’nin gurresinde 
Rumeli’nden İstanbul’a gelinceye değin mezbûr Pana[yot]’un koyununu ra‘y 
etmek için üç bin akçe ücret ile nefsimi îcâr ve mezbûr Panayot dahi vech-i 
mübeyyen üzre istîcâr ve kabûl etmişdi hâlen edâ-i hizmet etmekle meblağ-ı 
mezbûru merkūm zimmetinden alıverilmesini taleb ederim dedikde gıbbe’s-
suâl ve akībe’l-istintâk [54a] mezbûr Panayot cevâbında fi’l-hakīka mezbûr 
Yorgi’yi vech-i mübeyyen üzre koyunumu ra‘y etmek üzre istîcâr ve kabûl ey-
ledim idi lâkin beynimizde döndürme ta‘bîr olunur kendi malından beş bin 
akçe ifrâz edip meblağ-ı mezbûr Yorgi için koyun iştirâ edip İstanbul’da bey‘ 
olundukdan sonra hâsıl olan nemâsı mezbûr Yorgi’ye verilip hâlen bu sene-i 
mübârekede asl-ı mâlımdan on sekiz bin akçe zararım vardır deyip mezbûr 
Yorgi’yi minvâl-i muharrer üzre üç bin akçe ücret ile istîcâr ve kabûl ettiğini 
mezbûr Panayot münkir olıcak mezkûr Yorgi’den sıdk-ı makālini mübeyyine 
beyyine taleb oldukda ityân-ı beyyineden âciz olup istihlâf etmeğin merkūm Pa-
nayot dahi minvâl-i merkūm üzre mezbûr Yorgi’yi üç bin akçe ücret ile istîcâr 
ve kabûl etmediğine alâ vefki’l-mes’ûli anh yemîn billâhi’llezî enzele’l-İncîle alâ 
İsâ -aleyhi’s-selâm- etmeğin mûcebiyle merkūm Yorgi’yi mu‘ârazadan men‘ bir-
le işbu hurûf bi’t-taleb ketb ve terkīm olunup tâlibi mezbûr Panayot yedine vaz‘ 
ve i‘tâ olundu.
Tahrîren fi’l-yevmi’s-sânî min Cumâdelâhire li sene erba‘a ve hamsîn ve elf.
Şuhûdü’l-hâl: Ali Beşe b. Mustafa min huddâm, İbrahim Çelebi b. Ali min huddâm, 
Hüseyin Çelebi b. Ali min huddâm, Ali b. Mustafa, Mustafa b. Veli, Süleyman b. 
Turgud, Ahmed Beşe er-Râcil Çukadâr, Bayram Dede min huddâm, Musa b. Mus-
tafa min huddâm ve gayruhüm









291 [54a-1] Vefat eden Derviş Ahmed’in zevcesi Kâtibe Hatun 
bt. Abdülmennân’ın mehir ve miras hissesi karşılığında muhtelif 
eşyayı oğlu Derviş Mehmed’den aldığı 
Havâss-ı Aliyye -humiyet ani’l-âfât ve’l-beliyye- müzâfâtından Yenikapı hâricinde 
merhûm Merkez Efendi mahallesinde sâkin iken bundan akdem vefât eden Der-
viş Ahmed’in verâset-i zevce-i metrûkesi Kâtibe Hâtun bt. Abdülmennân ve sulbî 
kebîr oğlu Derviş Mehmed ile sulbî sagīr oğlu Ali ve sulbiye sagīre kızı Fâtıma’ya 
münhasıra olduğu şer‘an mütehakkik oldukdan sonra mezbûre Kâtibe Hâtun 
meclis-i şer‘-i hatîr-i lâzımü’t-tevkīrde müteveffâ-yı mezbûrun muhallefâtına 
vâzı‘ü’l-yed olup sagīrân-ı mezbûrân taraflarından vasiyy-i şer‘îleri işbu râfi‘ü’l-
kitâb oğlu Derviş Mehmed mahzarında ikrâr-ı tâm ve takrîr-i kelâm edip zevcim 
müteveffâ-yı mezbûr Ahmed’in zimmetinde mütekarrir olan iki bin cedîd cey-
yid râyic fi’l-vakt akçe mehr-i müeccelimi ve müteveffâ-yı mezbûrdan irs-i şer‘le 
bana isâbet eden sümün hisse-i şer‘iyyem mukābelesinde muhallefâtına vâzı‘ü’l-
yed olan mezbûr Derviş Mehmed yedinden üç yüz akçe kıymetli bir beled[î] dö-
şek ve iki yüz [akçe] kıymetli bir beledî yorgan ve iki yüz akçe kıymetli iki beledî 
yastık ve yüz yirmi akçe kıymetli bir tencere ve yüz [akçe] kıymetli bir sahan 
ve kırk akçe kıymetli bir hamam tası ve beynimizde ma‘lûm iki yüz akçe kıy-
metli hamam esbâbını ahz u kabz edip müteveffâ-yı mezbûrun muhallefâtına 
müte‘allik da‘vâ ve talebden mezbûr Derviş Mehmed’in zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim ba‘de’l-yevm bi’z-zât benden veyâhud bi’l-
vekâle vekîlimden husûs-ı mezbûra müte‘allik da‘vâ ve nizâ‘ zuhûr ve sudûr 
ederse lede’l-hükkâmi’l-kirâm makbûle olmaya dedikde mukırra-i mezbûrenin 
ber vech-i mübeyyen cârî ve sâdır olan ikrârını el-mukarru lehü’l-mezbûr bi’l-
muvâcehe tasdîk ve bi’l-müşâfehe tahkīk etmeğin mâ hüve’l-vâki‘ bi’t-taleb ketb 
olundu.
Tahrîr[en] fi’l-yevmi’l-hâmis min Cumâdelâhire li sene erba‘a ve hamsîn ve elf.
Şuhûdü’l-hâl: Ahmed Efendi el-İmâm, Mahmud Çelebi b. Hüseyin el-Müezzin, 
Şaban b. Receb, Ali Çelebi b. İbrahim, Ali Beşe b. Mehmed min huddâm, Baba 
Süleyman min huddâ[m] ve gayruhüm

292 [54a-2] Yorgi v. Nikola’nın mülk bostan yerini Dimitri 
v. Todori’ye sattığı
Vilâyet-i Rumeli’nde Gerbeniş kazâsına tâbi‘ Tırnova nâm karyeden Yorgi v. Ni-
kola nâm zimmî meclis-i şer‘-i hatîr-i lâzımü’t-tevkīrde işbu hâmilü’l-kitâb Di-
mitri v. Todori muvâcehesinde bi’t-tav‘ ve’r-rızâ ikrâr ve takrîr-i kelâm edip akd-i 
âtî sudûruna değin silk-i mülkümde münselik olan emlâkden karye-i mezbûre 
kurbunda Palyahorya nâm mevzi‘de vâki‘ bir tarafdan Mihal v. Cazoh mülküne 
ve bir tarafdan İsteryano v. Nikola tarlasına ve bir tarafdan müşterî-i mezbûr Di-
mitri mülküne ve bir tarafdan Yani v. Lazo yoncalığına müntehî taş duvar hav-
luyu müştemil bir kıt‘a mülk bostan yerini cümle tevâbi‘ ve levâhıkı ve âmme-i 
menâfi‘ ve merâfıkı ile merkūm Dimitri’ye iki bin dört yüz cedîd ceyyid râyic 
fi’l-vakt akçeye bey‘-i bâtt-ı sahîh-i şer‘î ile bey‘ ve kabz-ı semen edip mebî‘-i 
mezkûru mahallinde kabza müşterî-i merkūmu taslît eyledim ba‘de’l-yevm zikr 
olunan bir kıt‘a bostan yeri merkūm Dimitri’nin mülk-i müşterâ-yı sarîhidir de-
dikde gıbbe’t-tasdîk mâ vaka‘a bi’t-taleb ketb olundu.
Şuhûdü’l-hâl: Mustafa b. Mehmed, Ali Beşe b. Mustafa, Hüseyin Çelebi b. Ali, 
Bayram Sofu …?, Rizo [v.] Polo, Nikola [v.] Yorgi, Nikola [v.] İsteryano, Nikola 
[v.] Dimitri, Dimitri [v.] …?, Hristo v. …?

293 [54b-1] Yani v. Dimo’nun mülk bostan yerini Zogro 
v. Yani’ye sattığı
Vilâyet-i Rumeli’nde Küçük Badracık kazâsına tâbi‘ Tomyani [nâm] karyede sâkin 
Yani v. Dimo nâm zimmî meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
Zogro v. Yani nâm zimmî muvâcehesinde bi’t-tav‘ ve’r-rızâ ikrâr ve takrîr-i kelâm 
edip karye-i mezbûre hudûdu dâhilinde vâki‘ bir tarafdan Lambo v. Yorgi mülkü 
ve etrâf-ı selâsesi tarîk-i âm ile mahdûd bir bâb tahtânî beyti ve bir dip dut ağa-
cını ve bir dip üzüm ağacını ve iki dip ayva ağacını müştemil tahmînen bir dö-
nüm mülk bostan yerimi cemî‘ tevâbi‘ ve levâhıkı ve kâffe-i menâfi‘ ve merâfıkı 
ile mezbûr Zogro’yakat‘î ile bey‘ edip ol dahi vech-i muharrer üzre iştirâ ettikden sonra semen-i 
mezbûrü’n-na‘t iki bin iki yüz akçeyi yedinden bi’t-tamâm ve’l-kemâl ahz u kabz 
edip mebî‘-i mezbûru mahallinde kabza müşterî-i mezbûr Zogra’yu taslît eyle-
dim ba‘de’l-yevm mârrü’z-zikr bostan yeri mezbûr Zogra’nun mülk-i müşterâ-
yı sahîh ve sarîhidir keyfe mâ yeşâ’ ve yahtâr mutasarrıf olsun dedikde mukırr-ı 
mezbûrun ber vech-i mübeyyen cârî ve sâdır olan ikrâr ve takrîrini el-mukarru 
lehü’l-mezbûr bi’l-muvâcehe tasdîk ve bi’l-müşâfehe tahkīk etmeğin mâ hüve’l-
vâki‘ bi’t-taleb ketb olundu.
Tahrîren fi’l-yevmi’s-sâdis min Cumâdelâhire li sene erba‘a ve hamsîn ve elf.
Şuhûdü’l-hâl: Rizo v. Miloş, Kalo v. İstadi, Dimo v. Peraşki, İskarlet v. Kalçemar-
bo, Nikola v. Peraşki, Lambo v. Kalsar, Panayot v. İstadi 294 [54b-2] Nurullah Efendi b. İslâm Kahire’ye gideceğinden 
cüzhanlık görevi için yerine Yakub Halîfe b. Mansur’u 
kaymakam nasbettiği
Medîne-i Ebâ Eyyûb-i Ensârî -radiye anhu Rabbühü’l-Bârî-’de Aşçıbaşı mahallesin-
de sâkin eczâhân tâifesinden Nurullâh Efendi b. İslâm meclis-i şer‘-i hatîr-i lâzımü’t-
tevkīrde işbu hâmil-i hâze’l-kitâb Yakub Halîfe b. Mansur mahzarında ikrâr ve 
takrîr-i kelâm edip hâlen Mısr-ı Kahire’ye gitmek niyet eylediğim ecilden târih-i 
kitâbdan iki sene tamâmına değin medîne-i mezbûrede merhûm maktûl ve şehîd 
Mehmed Paşa türbesi’nde vakt-i duhâda bir cüz’-i şerîf ve yine türbe-i mesfûrede 
ba‘de salâti’l-asr bir cüz’-i şerîf ve yine mârrü’z-zikr türbede vakt-i duhâda merhûme 
Âmine Hâtun rûhu için bir cüz’-i şerîf ve tesbih ve merhûm ve mağfûrun-leh Sultan 
Osman Hân -aleyhi’r-rahmetü ve’l-gufrân- vâlidesi türbesinde merhûme Vâlide Sul-
tan rûhu için ba‘de salâti’z-zuhr bir cüz’-i şerîf ve medîne-i mezbûrede vâki‘ merhûm 
Pertev Paşa türbesi’nde rûhu için ba‘de salâti’l-fecr bir cüz’-i şerîf ve sâlifü’l-beyân 
Pertev Paşa türbesi’nde merhûme Fütûha Hâtun rûhu için bir cüz’-i şerîf tilâvet et-
mek üzre merkūm Halîfe, Yakub Halîfe’yi yerime kāimmakām nasb ve ta‘yîn eyle-
dim dedikde merkūm Yakub Halîfe dahi vech-i mübeyyen üzre kāimmakāmlığın 
kabûl ve hizmet-i lâzımesin edâya müte‘ahhid olmağın kıbel-i şer‘-i kavîmden dahi 
izin verilip mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’r-râbi‘ min Cumâdelâhire li sene erba‘a ve hamsîn ve elf. 
Şuhûdü’l-hâl: Mefharü’l-hutebâ Hasan Çelebi b. ( ) el-Hatîb bi-Câmi‘-i Zal Paşa, 
Hüseyin Çelebi b. Lütfullah el-Müezzin, Şaban Halîfe b. Mustafa el-Müezzin, 
İslâm Halîfe b. Ahmed, Mustafa Beşe el-Muhtesib, Ali Beşe b. Mustafa, Baba Sü-
leyman b. Turgud ve gayruhüm

295 [54b-3] Osman Çelebi b. Kasım’ın zevcesi Ümmühân Hatun 
bt. Mehmed’den karz olarak aldığı parayı ödediği ve borcuna 
karşılık rehin olan evinin rehinden çıkarıldığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Takye-
cibaşı mahallesinde sâkine Ümmühân? Hâtun bt. Mehmed meclis-i şer‘-i şerîf-i en-
ver ve mahfil-i dîn-i münîf-i ezherde zevci işbu râfi‘ü’l-kitâb Osman Çelebi b. Ka-
sım mahzarında bi’t-tav‘ ve’r-rızâ ikrâr ve takrîr-i kelâm edip bundan akdem zevcim 
mezbûr Osman Çelebi benden karz-ı şer‘î tarîki ile yedi bin cedîd ceyyid fıddî râyic 
fi’l-vakt akçe ahz u kabz edip meblağ-ı mezbûr mukābelesinde mahalle-i mezbûrede 
vâki‘ bir tarafdan Âlime Hâtun bt. Mehmed mülkü ve bir tarafdan Fâtıma Hâtun bt. 
Himmet mülkü ve iki tarafdan tarîk-i âm ile mahdûd mülk menzilini cemî‘ tevâbi‘ 
ve levâhıkı ile ba‘de’t-tahliyyeti’ş-şer‘iyye bana rehin vaz‘ etmişdi el-hâletü hâzihî 
meblağ-ı mezbûr yedi bin akçeyi zevcim Osman Çelebi yedinden bi’t-tamâm ve’l-
kemâl ahz u kabz ve menzil-i mezbûru rehniyyetden fek edip min ba‘d meblağ-ı 
mezbûr yedi bin akçeden zevcim mezbûr Osman Çelebi zimmetinde bir akçe ve bir 
habbe hakkım bâkī kalmadı dedikde mukırra-i mezbûrenin ber vech-i mübeyyen 
cârî ve sâdır olan ikrâr ve takrîrini el-mukarru lehü’l-mezbûr bi’l-muvâcehe tasdîk 
ve bi’l-müşâfehe tahkīk edicek mâ hüve’l-vâki‘ bi’t-taleb ketb ve terkīm olundu.
Tahrîren fi’l-yevmi’s-sâdis min Cumâdelâhire li sene erba‘a ve hamsîn ve elf. 
Şuhûdü’l-hâl: Sefer Efendi b. Mustafa el-Kayyım, İbrahim Çelebi b. Musa, Meh-
med Çelebi b. Ahşamcı ( ) el-Müezzin, Mehmed Çelebi b. ( ), Süleyman b. Meh-
med, Abdülkerim Beşe b. Mehmed, Mahmud Çelebi b. Mehmed, Muslihiddin b. 
Ali, el-Hâc Mehmed b. Nasuh, Osman Beşe, Abdullah Çelebi b. Siyavuş, Mustafa 
Beşe el-Muhtesib, Hüseyin Çelebi mine’l-huddâm, İbrahim Çelebi min huddâm 
ve gayruhüm 

296 [54b-4, Arapça] Âmine Hatun bt. Kurd Çavuş ile kocası Mehmed Beşe 
b. Abdullah’ın muhâlaa ile boşandıkları
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Evlice 
Baba mahallesinde sâkine Âmine Hâtun bt. Kurd Çavuş nâm hâtun meclis-i şer‘-i 
şerîfde -Allahü te‘âlâ tağyîr ve tahrîfden korusun- hâzır olup zevci hâmil-i hâze’l-
kitâb Mehmed Beşe b. Abdullah ile muhâla‘a oldukda ol dahi onunla nikâhlarında 
ma‘kūdun aleyh olan kadri ve nisâbı bin dirhem fıddî cedîd ceyyid râyic fi’l-vakt 
olan mehr-i müecceli ile nafaka-i iddeti ve me’ûnet-i süknâsı üzerine muhâla‘a-i 
sahîha-i şer‘iyye ile muhâla‘a olmağın akd-i cedîd ve sadâk-ı müste’nef olmaksı-
zın kendisine helâl olmamak üzre bâyin oldukdan sonra her biri âharın zimme-
tini cemî‘ de‘âvî ve mütâlebât ve eymân ve muhâsamâtdan umûmen ve hukūk-ı 
zevciyyete müte‘allik da‘vâdan husûsan ibrâ-i âmm-ı kātı‘ü’n li’n-nizâ‘ ve râfi‘ün 
li’l-husûmet ile ibrâ ettikde [kayd olundu].
Cerâ zâlike ve hurrire fi’l-yevmi’l-hâmis min Cumâdelâhire li sene erba‘a ve 
hamsîn ve elf.
Şuhûdü’l-hâl: Ali Beşe b. Abdullah er-Râcil, Şaban b. Kasım el-Hammâl, Ali Beşe 
b. Mustafa, Mustafa Çelebi b. Ali, Hüseyin Çelebi b. Ali, Musa Beşe b. Mehmed, 
Baba Süleyman [b.] Turgud ve gayruhüm mine’l-huzzâr

297 [55a-1, Arapça] Hatice Hatun bt. Ali ile kocası Ali Beşe 
b. Abdullah’ın muhâlaa ile boşandıkları
Ebâ Eyyûb el-Ensârî -radiye anhu Rabbühü’l-Bârî- mahallâtından Takyecibaşı ma-
hallesinde sâkine Hatice Hâtun bt. Ali nâm hâtun -tağyîr ve tahrîfden korunmuş 
olan- meclis-i şer‘-i şerîf ve mahfil-i dîn-i münîfde ikrâr ve i‘tirâf edip zevci râfi‘ü 
hâze’l-kitâb Ali Beşe b. Abdullah er-Râcil nâm kimesne ile muhâla‘a oldukda ol 
dahi onunla nikâhlarında ma‘kūdun aleyh olan kadri ve nisâbı iki bin dirhem 
cedîd ceyyid fıddî râyic fi’l-vakt olan mehr-i müecceli ile aralarında ilm-i şer‘î 
ile ma‘lûme olan nafaka-i iddeti ve me’ûnet-i süknâ kendi üzerine olmak üzre 
muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı müste’nef 
olmaksızın kendisine helâl olmamak üzre bâyin oldukdan sonra her biri âharın 
zimmetini hukūk-ı zevciyyete müte‘allik cemî‘ de‘âvî ve mütâlebât ve eymân ve 
muhâsamâtdan umûmen ve husûsan ibrâ-i âmm-ı kātı‘ü’n li’n-nizâ‘ ve râfi‘ün li’l-
husûmet ile ibrâ ettikde ikrâr-ı sahîh-i şer‘î ve i‘tirâf-ı sarîh-i mer‘î men lehü’t-
tasdîk kıbelinden dahi vicâhen ve şifâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâbi‘ min Cumâdelâhire li sene erba‘a ve 
hamsîn ve elf.
Şuhûdü’l-hâl: Mustafa Beşe b. Mehmed, Ali Beşe b. Mustafa, Mustafa Beşe b. Veli, 
İbrahim b. Mustafa, Hasan b. Ali, Bayram Sofu

298 [55a-2] Hasan Paşa b. Hızır’ın mülk menzilini zevcesi 
Havva Hatun’a sattığı
Hâlen ber vech-i arpalık Niğbolu sancağına mutasarrıf olan emîrü’l-ümerâ’i’l-
kirâm kebîrü’l-küberâ’i’l-fihâm zü’l-kadri ve’l-ihtişâm sâhibü’l-izzi ve’l-ihtirâm 
el-manzûr bi-ayni inâyetillâhi’l-meliki’l-allâm Hazret-i Hasan Paşa b. Hızır taraf-ı 
şerîf ve cânib-i münîflerinden bey‘-i câi’z-zikr ve kabz-ı semeni ikrâra vekîl olup 
zahrü’ş-şuyûh eş-Şeyh Mehmed Efendi b. el-merhûm eş-Şeyh Ali Efendi ve el-Hâc 
Hamza b. Ali şehâdetleri ile şer‘an vekâleti sâbite olan fahrü’l-eşbâh Mehmed Çe-
lebi b. Yahya meclis-i şerî‘at-ı  şerîfe-i garrâ ve mahkeme-i refî‘a-i kübrâ el-vesî‘u 
finâühâ el-mümteni‘u fenâühâ sallallâhu te‘âlâ alâ şâri‘ihâda Paşa-yı müşârün-
ileyh hazretlerinin halîlesi olup işbu hâfıza-i sahîfe-i sahîha-i şer‘iyye ve râfi‘a-i 
vesîka-i enîka-i mer‘iyye fahrü’l-muhadderât zahrü’l-muvakkarât safiyyetü’z-
zât melekiyyetü’s-sıfât Havvâ Hâtun tarafından bey‘-i âti’z-zikr ve kabz-ı seme-
ni tasdîke vekîl olup mezkûreyi ma‘rifet-i şer‘iyye ile ârifân olan Veli Efendi b. 
Mehmed ve el-Hâc Hamza b. Ali şehâdetleriyle şer‘an vekâleti sâbite olan zahrü’l-
ulemâi’l-müteverri‘în Mehmed Efendi b. Hızır mahzarında bi’l-vekâle ikrâr-ı 
sahîh-i şer‘î ve i‘tirâf-ı sarîh-i mer‘î kılıp müvekkilim Paşa-yı müşârün-ileyh haz-
retlerinin zikri âtî akdin sudûruna değin silk-i mülk ve tasarruflarında ve taht-ı 
yedlerinde münselik ve muntazam olan emlâkinden medîne-i Ebâ Eyyûb-i Ensârî 
-radiye anhu Rabbühü’l-Bârî- mahallâtından Şah Sultan mahallesinde vâki‘ bir 
tarafdan merhûm Hüsrevzâde Mustafa Efendi vakfı’na ve bir tarafdan Şah Sul-
tan Câmi‘i haremine ve bir tarafdan Medîne-i Münevvere vakfı’na ve bir tarafdan 
sâhil-i bahre muttasıl dört bâb fevkānî ve üç bâb tahtânî odaları ve ahırı ve mat-
bahı ve şehnişîni ve iki sofayı ve kenîfi ve muhavvatayı ve zât-ı eşcâr-ı müsmire 
ve gayr-ı müsmire hadîkayı müştemil mülk menzilini cümle tevâbi‘ ve levâhıkı ve 
âmme-i menâfi‘ ve merâfıkı ile müvekile-i mûmâ-ileyhâ Havvâ Hâtun’a yüz bin 
cedîd ceyyid râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve onlar dahi vech-i mübeyyen üzre iştirâ ve te-
sellüm eylediklerinden sonra semeni olan meblağ-ı mârrü’n-na‘t yüz bin akçe-
yi müvekkile-i mûmâ-ileyhâ Havvâ yedinden bi’t-tamâm ve’l-kemâl ahz u kabz 
eyledi ba‘de’l-yevm menzil-i mahdûd-ı mezkûr müşârün-ileyhâ Havvâ Hâtun’un 
mülk-i müşterâ-yı sarîhidir keyfe mâ teşâ’ve hasbe mâ türîd mutasarrıfa olsun de-
dikde vekîl-i mezbûr Mehmed Çelebi’nin vech-i mübeyyen üzre vekâleten cârî 
olan ikrâr ve takrîrini vekîl-i müşârün-ileyh Mehmed Efendi bi’l-muvâcehe tasdîk 
edicek mâ hüve’l-vâki‘ gıbbe’l-ibtigā sebt ve imlâ olundu.
Hurrire fi’l-yevmi’s-sâdis m in Cumâdelâhire li sene erba‘a ve hamsîn ve elf. 
Şuhûdü’l-hâl: Umdetü’s-sâlikîn eş-Şeyh Ahmed Efendi el-vâ‘iz bi-Şah Sultan, 
eş-Şeyh Mehmed Efendi b. Ali el-Muhaddis, Hüseyin Efendi b. Ahmed el-Cündî, 
Mehmed Çelebi b. İsmail el-Câbi, Mustafa Beşe el-Muhtesib, el-Hâc Ahmed 
Beşe b. ( ) el-Câbi ve gayruhüm mine’l-huzzâr

299 [55a-3] Yorgi v. Toyo’nun menzil yerini Rizo v. Apostol’e sattığı
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Fabca? 
nâm karye sükkânından Yorgi v. Toyo nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Rizo v.  Apostol nâm zimmî muvâcehesinde bi’t-tav‘ 
ve’r-rızâ ikrâr ve takrîr-i kelâm edip akd-i âtî sudû[runa] değin silk-i mülkümde 
münselik olan emlâkimden karye-i mezbûrede vâki‘ bir tarafdan Paros v. Topo ve 
bir tarafdan Yani v. Topo mülküne ve bir tarafdan vâdi ve bir tarafdan tarîk-i âm 
ile mahdûd muhavvatayı hâvî menzil yerini cümle tevâbi‘ ve levâhıkı ve kâffe-i 
menâfi‘ ve merâfıkı ile mezbûr Rizo’ya bin yüz cedîd ceyyid râyic fi’l-vakt akçeye 
bey‘-i bâtt-ı sahîh-i şer‘î ile bey‘ [55b] ol dahi ber vech-i meşrûh nefsi için iştirâ 
eyledikden sonra semen-i mezbûr bin yüz akçeyi yedinden bi’t-tamâm ve’l-kemâl 
ahz u kabz edip mebî‘-i mezkûru mahallinde kabza müşterî-i mersûmu taslît eyle-
dim ba‘de’l-yevm mebî‘-i mezkûru merkūm Rizo’nun mülk-i müşterâ-yı sahîh ve 
sarîhidir keyfe mâ yeşâ’ ve yürîd bilâ-nizâ‘ min karîb ev ba‘îd mutasarrıf olsun de-
dikde mukırr-ı mezbûru cemî‘ kelimâtından müşterî-i merkūm vicâhen tasdîk ve 
şifâhen tahkīk eylemeğin mâ hüve’l-vâki‘ bi’t-taleb ketb ve terkīm olundu.Hurrire 
fi’l-yevmi’s-sâmin min Cumâdelâhire li sene erba‘a ve hamsîn ve elf. 
Şuhûdü’l-hâl: Mustafa Beşe b. Mehmed min huddâm, Ali Beşe b. Mustafa min 
huddâm, Mustafa b. ( ) min huddâm, İbrahim Çelebi b. Mustafa, min huddâm, 
Dimo v. Yani, Apostol v. Dimo, Yani v. İstemad, Lambo v. Rizo, Andron v. Şiro, 
Yani v. Paros ve gayruhüm

300 [55b-1] Mustafa Beşe b. Hasan’ın Cafer Paşa Vakfı’ndan ödünç aldığı 
paranın ödenmesinin tembih edildiği
Medîne-i Ebâ Eyyûb-i Ensârî -radiye anhu Rabbühü’l-Bârî-’de vâki‘ merhûm Ca-
fer Paşa vakfı’na bi’l-fi‘l mütevellî olan bâ‘isü’l-kitâb zübdetü’l-eşbâh İsmail Çele-
bi b. Resul meclis-i şer‘-i hatîr-i lâzımü’t-tevkīrde Dergâh-ı âlî -dâme mahfûfen 
bi’l-me‘âlî- yeniçerileri zümresinden Takyecibaşı mahallesinde sâkin Musta-
fa Beşe b. Hasan nâm kimesne[yi] ihzâr ve mahzarında üzerine da‘vâ ve takrîr-i 
kelâm edip asl-ı mâl-ı vakf-ı mezbûrdan merkūm Mustafa Beşe zimmetinde 
karz-ı şer‘îden on altı kıt‘a riyâlî guruş ve bin elli üç Saferü’l-hayrının gurresin-
den târih-i kitâba gelinceye değin müctemi‘a olan mu‘âmeleden iki yüz seksen 
akçe ki cem‘an mezbûr Mustafa Beşe zimmetinde mâl-ı vakf-ı mezbûrdan bin beş 
yüz altmış akçe vardır hâlen tevliyyetim hasebiyle cânib-i vakf-ı mezbûr için alı-
verilmesi matlûbumdur dedikde gıbbe’s-suâl ve akībe’l-istintâk mersûm Mustafa 
Beşe cevâbında fi’l-hakīka vech-i mübeyyen üzre asl-ı mâl-ı vakf-ı mezbûrdan ve 
mu‘âmeleden cânib-i vakf-ı mezbûra zimmetinde bin beş yüz altmış akçe lâzımü’l-
edâ ve vâcibü’l-kazâ deyn olduğuna bi-tav‘ihî mukır ve mu‘terif olmağın meblağ-ı 
mersûmun cânib-i vakf-ı mezbûr için mütevellî-i mûmâ-ileyhe edâsına hüküm 
birle merkūm Mustafa Beşe’ye tenbîh olunup mâ hüve’l-vâki‘ gıbbe’l-ibtigā sebt ve 
imlâ ve tahrîr-i inşâ olundu.
Hurrire fi’l-yevmi’t-tâsi‘ min Cumâdelâhire li sene erba‘a ve hamsîn ve elf. 
Şuhûdü’l-hâl: Mehmed Çelebi b. Mehmed Nalbandzâde, Mehmed Çelebi b. eş-
Şeyh Hızır, Halil Çelebi b. Hüdâverdi, Mustafa Beşe b. Mehmed el-Muhtesib, Mus-
tafa Çelebi b. Veli, Ali Beşe b. Mustafa, Baba Süleyman ve gayruhüm mine’l-huzzâr

 301 [55b-2, Arapça] Receb b. Ali’nin zevcesi İsmihân bt. Mustafa’ya 
borcu olduğu
Medîne-i Ebâ Eyyûb el-Ensârî -radiye anhu Rabbühü’l-Bârî- mahallâtından Aş-
çıbaşı mahallesinde sâkin Receb b. Ali el-Kıbtî nâm kimesne meclisü’ş-şerî‘ati’ş-
şerîfeti’l-garrâ ve mahfilü’t-tarîkati’r-refî‘ati’z-zehrâda ikrâr ve i‘tirâf edip üzerin-
de ve zimmetinde hâmil-i hâze’l-kitâb mukırr-ı mezbûrun zevcesi olan İsmihân 
bt. Mustafa’ya karz-ı şer‘îden kadri ve nisâbı iki bin dirhem fıddî cedîd ve ceyyid 
râyic fi’l-vakt deyn-i lâzımü’l-edâ ve hakk-ı vâcibü’l-kazâ deynim vardır [dedik-
de]  ikrâr-ı sahîh-i şer‘î ve i‘tirâf-ı sarîh-i mer‘î dâyine-i mezbûre kıbelinden dahi 
vicâhen tasdîk olunmağın [kayd olundu].
Cerâ zâlike ve hurrire fi’l-yevmi’s-sâmin min Cumâdelâhire li sene erba‘a ve 
hamsîn ve elf.
Şuhûdü’l-hâl: Mustafa Beşe b. Abdullah zâviye-nişîn, Hüseyin Çelebi b. Ali, Mus-
tafa Çelebi b. Veli, Ahmed Çelebi b. Mehmed es-sâkin Emir Buhârî, Baba Süley-
man [b.] Turgud, Bayram Sofu ve gayruhüm mine’l-huzzâr

302 [55b-3] Rahime bt. Kurd’un boşandığı kocası Receb b. Ali’de olan 
alacağını tahsil ettiği ve zimmetini ibrâ ettiği
Mahrûse-i Kostantıniyye -humiyet ani’l-âfât ve’l-beliyye- mahallâtından Avcı 
Bey mahallesinde sâkine Rahime bt. Kurd nâm Kıbtiye hâtun meclis-i şer‘-i 
hatîr-i lâzımü’t-tevkīrde zevc-i mutallıkı olan işbu râfi‘ü’l-kitâb Receb b. Ali 
Kıbtî muvâcehesinde bi’t-tav‘ ve’r-rızâ ikrâr ve takrîr-i kelâm edip zevc-i sâbıkım 
mezbûr Receb zimmetinde deyn-i şer‘îden yedi yüz seksen akçe hakkım var idi 
el-hâletü hâzihî meblağ-ı mersûm yedi yüz seksen fıddî cedîd ceyyid râyic fi’l-vakt 
akçeyi merkūm Receb yedinden bi’t-tamâm ve’l-kemâl ahz u kabz edip meblağ-ı 
mezbûra müte‘allik da‘vâ ve talebden zimmetini ibrâ-i âm [ile] ibrâ ve iskāt-ı 
tâm ile [iskāt] eyledim ba‘de’l-yevm meblağ-ı mezbûra müte‘allik merkūm Receb 
ile kat‘â da‘vâ ve nizâ‘ım yokdur dedikde mukırra-i mezbûre Rahime Hâtun’un 
minvâl-i muharrer üzre cârî ve sâdır olan ikrâr ve takrîrini el-mukarru lehü’l-
mezbûr Receb bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ 
gıbbe’t-taleb ketb olundu.
Hurrire fi’l-yevmi’s-sâmin min Cumâdelâhire li sene erba‘a ve hamsîn ve elf. 
Şuhûdü’l-hâl: Mustafa Beşe b. Abdülmennân, Hüseyin Çelebi b. Ali Beşe, Musta-
fa b. Veli, Baba Süleyman [b.] Turgud ve gayruhüm mine’l-huzzâr

303 [56a-1] Yusuf Çavuş b. Abdülmennân’ın satın aldığı câriyenin 
değerini düşürecek hastalığı çıktığı için Ümmügülsüm Hatun 
bt. Mehmed Ağa hakkında açtığı ayıp davasından vazgeçtiği
Mahmiye-i İstanbul’da Ayasofya-i kebîr mahallesi sâkinlerinden olup Dergâh-ı 
âlî -dâme mahfûfen bi’l-me‘âlî- çavuşlarından umdetü’l-a‘yân Yusuf Çavuş b. 
Abdülmennân meclis-i şer‘-i hatîr-i lâzımü’t-tevkīrde medîne-i Hazret-i Ebâ 
Eyyûb-i Ensârî -radiye anhu Rabbühü’l-Bârî- mahallâtından Nişancı Paşa ma-
hallesinde sâkine işbu sâhibetü’l-vesîkati’ş-şer‘iyye fahrü’l-muhadderât zahrü’l-
muvakkarât Ümmügülsüm Hâtun bt. Mehmed Ağa tarafından ibrâ ve sulh-ı âti’l-
beyânı tasdîke vekîl olup hasm-ı câhid-i şer‘î mahzarında mezbûreyi ma‘rifet-i 
şer‘iyye ile ârifeyn olan İbrahim b. Mahmud ve Osman Çelebi b. Nasuh nâm ki-
mesneler şehâdetleriyle vekâleti sâbite olan umdetü’l-kuzâti’l-kirâm Mustafa 
Efendi b. Hüseyin mahzarında takrîr-i kelâm edip târih-i kitâbdan iki sene mu-
kaddem müvekkile-i merkūme Ümmügülsüm’den gāibet ani’l-meclis olup evsâfı 
beynimizde ilm-i şer‘î ile ma‘lûme Rûsiyyetü’l-asl Şahbaz bt. Abdullah nâm 
câriye-i memlûkesini cemî‘ uyûbdan berî olmak üzre üç yüz elli kıt‘a riyâlî guruşa 
iştirâ ve tesellüm eyledim idi. Câriye-i mezbûrenin inde’t-tüccâr noksan-ı semen 
îcâb eder sar‘a marazına mübtelâ olduğu zâhir olup ayb-ı kadîm olduğuna benden 
beyyine taleb olundukda beyyine ikāmetinden âciz olup müvekkile-i mezbûreye 
yemîn verip câriye-i mezbûreyi red ve def ‘ eylediğim meblağ-ı mezbûrü’n-na‘tı al-
mak için da‘vâ ve nizâ‘ sadedinde oldum idi el-hâletü hâzihî sadedinde olduğum 
da‘vâ-yı ayıbdan müvekkile-i mezbûre Ümmügülsüm Hâtun’un zimmetini ibrâ-i 
âmm-ı kātı‘ü’n-nizâ‘la ibrâ ve iskāt eylediğimden mâ‘adâ câriye-i mezbûreyi cemî‘ 
uyûbu ile kabûl eyledim ba‘de’l-yevm bi’z-zât benden veya bi’l-vekâle vekîlimden 
husûs-ı mezbûra müte‘allik da‘vâ ve nizâ‘ sudûr ve zuhûr ederse lede’l-hükkâmi’l-
kirâm mesmû‘a ve makbûle olmaya dedikde mukırr-ı mezbûrun ber vech-i mü-
beyyen cârî ve sâdır olan ikrâr ve takrîrini el-mukarru lehü’l-mezbûr Mustafa 
Efendi bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-
taleb ketb olundu. 
Tahrîren fi’l-yevmi’s-sâmin min Cumâdelâhire li sene erba‘a ve hamsîn ve elf. 
Şuhûdü’l-hâl: Fahrü’l-müderrisîn İsmail Efendi [b.] Hürrem Şah, Mehmed b. 
Abdülmennân, Hasan Ağa b. Abdullah, Mehmed, Hüseyin Çelebi b. Abdullah, 
Kasım b. Abdullah, el-Hâc Ahmed Beşe Çukadâr, Hüseyin Çelebi el-Muhzır, 
Mahmud Bey b. Sinan, Hüseyin Bey b. Abdullah ve gayruhüm

 304 [56a-2] Mustafa Subaşı b. Ramazan’ın Mustafa Ağa 
b. Abdurrahman’dan ödünç aldığı ve karşılığında bahçesini 
rehin olarak verdiği
Mahmiye-i Kostantıniyye hısnı ebvâbından Topkapısı hâricinde Emânî Çele-
bi mahallesinde sâkin umdetü’l-emâcid ve’l-ekârim, câmi‘ü’l-mehârim ve’l-
mekârim Mustafa Subaşı b. Ramazan meclis-i şer‘-i şerîf-i şâmihü’l-imâd ve 
mahfil-i dîn-i münîf-i râsihü’l-evtâdda Dergâh-ı âlî -dâme mahfûfen bi’l-me‘âlî- 
solaklarından işbu sâhibü’l-vesîkati’ş-şer‘iyye fahrü’l-emâsil ve’l-akrân Musta-
fa Ağa b. Abdurrahman el-Yesârî mahzarında bi’t-tav‘ ve’r-rızâ ikrâr ve takrîr-i 
kelâm edip merkūm Mustafa Ağa’dan beş yüz kıt‘a tâmmü’l-vezn ve sahîhü’l-
ayâr râyic fî cemî‘i’l-bilâd ve’l-emsâr riyâlî guruş istikrâz ve kabz edip meblağ-ı 
mezbûrü’n-na‘t zimmetimde lâzımü’l-edâ ve vâcibü’l-kazâ deynim olup? …? 
sonra meblağ-ı mezbûr mukābelesinde silk-i mülk-i sahîhimde münselik olan 
emlâkimden medîne-i Hazret-i Ebâ Eyyûb-i Ensârî -radiye anhu Rabbühü’l-Bârî- 
mahallâtından İslâm Bey mahallesinde vâki‘ bir tarafdan merhûm İslâm Bey vakfı 
ve bir tarafdan ( ) bostanı ve bir tarafdan Abdülbâkī Ağa mezra‘ası ve bir tarafdan 
tarîk-i âm ile mahdûd zât-ı eşcâr-ı müsmireyi hâvî olan hadîkamı cemî‘ tevâbi‘ ve 
levâhıkı ve kâffe-i menâfi‘ ve merâfıkı ile ba‘de’t-tahliyye ve’t-tekābuz mûmâ-ileyh 
Mustafa Ağa’ya katında rehin vaz‘ ve teslîm edip ol dahi vech-i muharrer üzre 
irtihân ve kabz ve tesellüm eyledi dedikde mukırr-ı mezbûrun ber vech-i mübey-
yen cârî ve sâdır olan ikrâr ve takrîrini el-mukarru lehü’l-mezbûr bi’l-muvâcehe 
tasdîk ve bi’l-müşâfehe tahkīk eylemeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî aşer min Cumâdelâhire li sene erba‘a ve hamsîn ve elf.
Şuhûdü’l-hâl: Fahrü’l-kuzât Hidâyetullah Efendi el-Kâtib, Fahrü’l-kuzât İbrahim 
Efendi el-Kâtib, muharrirü’l-hurûf Himmet Efendi el-Kâtib, Mustafa Beşe b. İb-
rahim, Ali Beşe b. Abdullah Camcı, Ali Beşe b. Receb er-Râcil, Mehmed Beşe 
b. Mustafa er-Râcil, Mustafa Beşe b. Mehmed el-Muhtesib, Hüseyin b. Sinan er-
Râcil, Baba Süleyman b. Turgud, Musa b. Mehmed ve gayruhüm mine’l-hâzırîn

305 [56a-3] Aynî bt. Sefer’in Arzuman b. Sevindik ile muhâlaa 
ile boşandıkları halde Arzuman’ın kocası gibi davrandığı, 
talebi üzerine daha önce boşandıklarının mahkeme tarafından 
tespit edildiği
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Serv ma-
hallesi sâkinelerinden Aynî bt. Sefer nâm hâtun meclis-i şer‘-i şerîf-i lâzımü’t-teşrîfde 
zevc-i mutallıkı işbu râfi‘ü’l-kitâb Arzuman b. Sevindik nâm kimesne mahzarında 
üzerine takrîr-i da‘vâ edip zevcim mezbûr Arzuman ile hüsn-i zindegânem olmayıp 
beynimizde şikāk vâki‘ olmağın zimmetinde mütekarrir olan iki bin akçe mehr-i mü-
eccelimdem ve nafaka-i iddetimden fâriğa olmak üzre muhâla‘a-i sahîha-i şer‘iyye 
ile muhâla‘a edip ehadühümâ âharın zimmetini zevciyyete müte‘allik da‘vâ ve taleb-
den ibrâ ve iskāt etmiş iken hâlen mezbûr Arzuman benimle zevciyyet mu‘âmelesi 
etmek murâd eder suâl olunup takrîri tahrîr ve bi-hasebi’ş-şer‘ icrâ-yı hak olunması 
matlûbumdur dedikde gıbbe’s-suâl ve akībe’l-inkâr müdde‘iye-i mezbûre Aynî’den 
müdde‘âsını mübeyyine beyyine taleb olundukda udûl-i müslimînden Ali Beşe 
b. Ahmed ve Ahmed b. Sefer nâm kimesneler li ecli’ş-şehâde [56b] meclis-i şer‘a 
hâzırân olup istişhâd olundukda fi’l-vâki‘ mezbûre Aynî Hâtun ile zevci mezbûr Ar-
zuman beyninde şikāk vâki‘ olup mesfûre Aynî Hâtun’un mezbûr Arzuman zim-
metinde mütekarrir olan iki bin akçe mehr-i müeccelinden ve nafaka-i iddetin-
den fâriğa olmak üzre ehadühümâ âharın zimmetini zevciyyete müte‘allik da‘vâ ve 
talebden ibrâ-i âm ile ibrâ ve iskāt-ı tâm ile iskāt eyledi biz bu husûsa şâhidleriz 
ve şehâdet-i şer‘iyye dahi ederiz deyû edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri hayyiz-i kabûlde vâkı‘a olmağın mûcebiyle hüküm 
birle mâ hüve’l-vâki‘ bi’t-taleb ketb ve imlâ olundu.
Tahrîren fi’l-yevmi’r-râbi‘ aşer min Cumâdelâhire li sene erba‘a ve hamsîn ve elf.
Şuhûdü’l-hâl: Mustafa Beşe b. Mehmed el-Muhtesib, Ali Beşe b. Mustafa el-
Muhzır, Hüseyin Çelebi b. Ali el-Muhzır, Mustafa b. Veli el-Muhzır, Mustafa 
b. İbrahim el-Muhzır, el-Hâc Ahmed Beşe b. İsrâfil Çukadâr, Bayram Sofu el-
Muhzır, Süleyman b. Turgud ve gayruhüm

306 [56b-1] Kiryaki v. Dimitri’nin Nikola v. Yani’ye sattığı 
saman bedelinden alacağını borcu ile takas ettiği ve kalan 
alacağını talep ettiği
Hâslar kazâsına tâbi‘ Bergos nâm karye sâkinlerinden râfi‘ü’l-kitâb Kiryaki v. 
Dimitri nâm zimmî meclis-i şer‘-i şerîfde Nikola v. Yani muvâcehesinde üzeri-
ne da‘vâ edip mezbûrun zimmetinde beher arabası ikişer yüz ellişer akçeye ol-
mak üzre dört araba saman bahâsından bin cedîd akçe hakkım olup meblağ-ı 
mezbûrdan sekiz yüz akçesini mezbûrdan târih-i kitâbdan altı sene mukaddem 
beher keyli ellişer akçeye olmak üzre on beş keyl buğday bahâsından yedi yüz 
elli akçe ve dört yüz akçe kıymetli bir re’s kara sığır öküzü ve kırkar akçeye ol-
mak üzre üç keyl burçak bahâsından yüz yirmi akçe ki cem‘an bin iki yüz yetmiş 
kâsid ve züyûf akçenin altından kıymet-i şer‘iyyesi olan sekiz yüz cedîd akçe dey-
nime takās edip bâkī olan iki yüz akçe hakkımı alıverilmek taleb ederim dedik-
de gıbbe’s-suâl cevâbında mezbûr Nikola müdde‘î-i mezbûrun cümle müdde‘âsını 
ikrâr ve tasdîk ve ber vech-i mübeyyen dört araba saman bahâsından bin cedîd 
akçe deyni olup meblağ-ı mezbûrdan sekiz yüz akçesini müdde‘î-i mezbûrun 
zimmetin[de?] lâzım gelen sekiz yüz akçeye takās edip ve iki yüz akçe deyni oldu-
ğunu i‘tirâ[f] ve tahkīk eylemeğin ber mûceb-i ikrârihî meblağ-ı mezbûr iki yüz 
akçenin edâsına hükm [birle] mâ vaka‘a bi’t-taleb ketb ve terkīm olundu.
Tahrîren fi’l-yevmi’s-sâbi‘ aşer min Cumâdelâh[ire] li sene erba‘a ve hamsîn ve 
elf.
Şuhûdü’l-hâl: Ali Beşe b.  Mustafa, İbrahim Çelebi b.  Mustafa, Baba Süleyman 
b. Turgud, Hüseyin Çelebi b. Ali ve gayruhüm

307 [56b-2, Arapça] Mehmed Çelebi b. Ali el-Yesârî’nin evini Cafer Paşa 
Vakfı’na bey‘ bi’l-istiğlâl yoluyla sattığı
Kostantıniyyetü’l-mahmiyye mahallâtından Çırakçı Hasan mahallesinde sâkin 
Mehmed Çelebi b. Ali el-Yesârî nâm kimesne -tağyîr ve tahrîfden korunmuş 
olan- meclis-i şer‘-i şerîf ve mahfil-i dîn-i münîfde ikrâr ve i‘tirâf edip bu ak-
din sudûruna değin kendisine âid mülkü olup yedinde ve taht-ı tasarrufunda 
bulunan mahalle-i mezbûrede vâki‘ bir tarafdan Âişe Hâtun bt. Abdi mülkü ve 
bir tarafdan Ali Beşe mülkü ve bir tarafdan Kara v. Çalabverdi mülkü ve bir ta-
rafdan İstefan v. Pagali mülkü ile mahdûd olan cemî‘ menzilini bi-cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık kadri ve nisâbı yüz sek-
sen kıt‘a riyâlî guruş i‘tibâr olunur harbî sikke ile meskûk kıt‘a-i fıddî semen-i 
mu‘ayyen-i makbûza hâfız-ı hâze’l-kitâb medîne-i Ebâ Eyyûb el-Ensârî’de vâki‘ 
Cafer Paşa vakfı’na mütevellî olan İsmail Çelebi b. Resul nâm kimesneye bey‘ 
edip ol dahi vakf-ı mezbûr malı ile ondan istiğlâlen iştirâ eylemeğin tarafeyn-
den îcâb ve kabûlü ile cânibeynden bedeleynde teslîm ve tesellümü müşte-
mil bey‘ ve iştirâ-i sahîhayn-i şer‘iyyeyn eyledikden sonra menzil-i mezbûru 
ba‘de’t-tahliyye zeylindeki târih-i şehr gurresinden sene-i kâmile tamâmına de-
ğin bu müddet için mikdârı yirmi yedi mezbûrü’n-na‘t kıt‘a ücret-i mu‘ayyeneye 
mütevelli’l-mezbûrdan istîcâr eyledikde ol dahi ona îcâr etmeğin îcâr ve istîcâr-ı 
sarîhayn-i mer‘iyyeyn ve ikrâr-ı sahîhayn-i şer‘iyyeyn men lehü’t-tasdîk kıbe-
linden dahi vicâhen ve şifâhen tasdîk olundukdan sonra [semen-i] mezbûrun ve 
ücret-i mesfûrenin cümlesine ve derk-i menzile mukırr-ı mezbûrun karındaşı 
olan Sâlih Çelebi nâm kimesne emr ve kabûlü hâviye kefâlet-i sahîha-i şer‘iyye 
ile kefîl olmağın [kayd olundu].
Cerâ zâlike ve hurrire fi’l-yevmi’s-sâmin aşer min Cumâdelâhire li sene erba‘a ve 
hamsîn ve elf.
Şuhûdü’l-hâl: Resul b. Hızır, Abdullah Çelebi b. Ahmed, Halil b. Mehmed, Veli 
b.  İsâ el-Câbi, Mehmed b. Mehmed, Mustafa Beşe b. Mehmed, Baba Süleyman 
b. Turgud

308 [57a-1] Âmine Hatun bt. Kurd Çavuş’un mülk menzilini Yusuf 
b. Abdullah’a sattığı
Medîne-i Ebâ Eyyûb-i Ensârî -radiye anhu Rabbühü’l-Bârî- mahallâtından Evli-
ce Baba mahallesinde sâkine Âmine Hâtun bt. Kurd Çavuş meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Yusuf b. Abdullah nâm kimesne mahzarın-
da bi’t-tav‘ ve’r-rızâ ikrâr ve takrîr-i kelâm edip akd-i âtî sudûruna değin silk-i 
mülk-i sahîh ve sarîhimdevâki‘ bir tarafdan Peremeci Ali b. ( ) mülküne ve bir tarafdan Meryem Hâtun bt. 
Abdullah mülkü ve bir tarafdan Ramazan b. Yusuf mülkü ve bir tarafdan tarîk-i 
âm ile mahdûd iki bâb beyti süflîyi ve sofayı ve kenîfi ve bi’r-i mâyı ve muhavva-
tayı ve zât-ı eşcâr-ı müsmire ve gayr-ı müsmire cüneyneyi müştemil mülk men-
zilimi cemî‘ tevâbi‘ ve levâhık ve âmme-i menâfi‘ ve merâfıkı ile mezbûr Yusuf ’a 
altı bin beş yüz cedîd ceyyid râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘îiştirâ ve tesellüm ettikden sonra semen-i mezbûrü’n-na‘t altı bin beş yüz akçe-
yi yedinden bi’t-tamâm ve’l-kemâl ahz u kabz eyledim ba‘de’l-yevm mârrü’z-zikr 
menzil mezbûr Yusuf ’un mülk-i müşterâ-yı sahîh ve sarîhidir keyfe mâ yeşâ’ ve 
hasbe mâ yürîd mutasarrıf olsun dedikde mukırra-i mezbûrenin ber vech-i mü-
beyyen cârî ve sâdır olan ikrâr ve takrîrini el-mukarru lehü’l-mezbûr Yusuf bi’l-
muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb 
olundu.
Tahrîren fi’l-yevmi’s-sâlis ve’l-ışrîn min Cumâdelâhire li sene erba‘a ve hamsîn ve 
elf. 
Şuhûdü’l-hâl: Mahmud Efendi b. Mehmed el-İmâm, Ömer Halîfe b. Musa el-
Müezzin, Şaban Halîfe b. Osman el-Müezzin, Süleyman b. Ahmed, İbrahim b. 
Tayyib, Ömer Çelebi b. Mehmed ve gayruhüm

309 [57a-2] Hüseyin Beşe’nin tasarrufundaki tarlayı Mehmed Beşe 
b. Hüseyin’e devrettiği
Vilâyet-i Rumeli’nde Premedi kazâsına tâbi‘  Koblar nâm karyeden Hüseyin Beşe b. 
(  ) mahfil-i kazâda işbu hâmilü’l-kitâb Mehmed Beşe b. Hüseyin mahzarında bi’t-
tav‘ ve’r-rızâ ikrâr ve takrîr-i kelâm edip karye-i mezbûre sınırı dâhilinde Sarayoluca? 
nâm mevzi‘de vâki‘ bir tarafdan Yuvan v. Koni tarlasına ve iki tarafdan David v. Papa 
tarlasına ve bir tarafdan Kigo v. Patko tarlasına müntehî bir kıt‘a tarlanın hakk-ı tasar-
rufunu sâhib-i arz ma‘rifetiyle mezbûr Mehmed Beşe’ye bin üç yüz cedîd ceyyid fıddî 
râyic fi’l-vakt akçe[ye] tefvîz edip ol dahi vech-i mübeyyen üzre tefevvuz ve kabûl 
ettikden sonra mukābele-i tefvîzde olan meblağ-ı mezbûrü’n-na‘t akçeyi merkūm 
Mehmed Beşe yedinden bi’t-tamâm ve’l-kemâl ahz u kabz eyledim ba‘de’l-yevm zikr 
olunan bir kıt‘a tarla mezbûrundur sâir emsâli tasarrufu gibi mutasarrıf olsun dedik-
de mukırr-ı mezbûrun minvâl-i muharrer üzre cârî ve sâdır olan ikrâr ve takrîrini 
el-mukarru lehü’l-mezbûr Mehmed Beşe bi’l-muvâcehe tasdîk edicek mâ hüve’l-vâki‘ 
gıbbe’l-ibtigā ketb ve imlâ olundu. 
Hurrire fi’l-yevmi’s-sânî ve’l-ışrîn min Cumâdelâhire li sene erba‘a ve hamsîn 
ve elf. 
Şuhûdü’l-hâl: Hüseyin Beşe b. Mehmed …?, Hüseyin Beşe b. Aydın, Sefer Beşe b. 
Hüseyin, Hüseyin Beşe b. Ali, Bayram Sofu ve gayruhüm mine’l-huzzâr310 [57a-3] Eyüp subaşısı firar ettiğinden yerine Ali’nin subaşı 
olarak tayin edilmesine dair
Mûcebince buyruldu fî 20 RA [Rebî‘ilevvel] sene 1054.
Vasale ileynâ fi’l-yevmi’l-ışrîn min şehri Rebî‘ilevvel.
Südde-i felek-sidre-i arzuhâl-i bende-i bî-vücûd budur ki: Medîne-i Hazret-i Ebâ 
Eyyûb el-Ensârî subaşılığının kıstı feth-i hâkānîden beri Hazret-i müşârün-ileyhin 
evkāf-ı şerîfelerine mahsûl mukayyed olmağla hâlen medîne-i mezbûre subaşısı 
olan Ahmed nâm kimesneden zamân-ı tasarrufunda vakfa âid olan mahsûlü vakf 
için taleb olundukda firâr ve gaybet edip bir haftadır yeri hâlî ve mu‘attaldır yerine 
râfi‘ü rik‘a-i ubûdiyyet Ali nâm bendeleri vakf-ı şerîfe âid olan mahsûlünü edâya 
müte‘ahhid olup ve hizmet-i subaşılık uhdesinden gelmeğe kādir kulları olmağın 
sadaka ve tevcîh buyrulmak ricâsına pâye-i serîr-i a‘lâya arz olundu bâkī fermân 
dergâh-ı ma‘delet-masîrindir.
Bende Hasan el-Mütevellî

311 [57a-4] Eyüp subaşılığının 1054 yılında bir yıllığına 
Hasan Bey’in uhdesine verildiği
Vech-i tahrîr-i hurûf budur ki hâlen taht-ı iltizâmımızda olan İstanbul gümrüğü 
mukāta‘asından ( ) vâki‘ Hâslar subaşılığı işbu bin elli dört şehri Cumâdelâhire’[ni]
n gurresinden beher mâh yalnız bin beş yüz akçeye işbu sâhibü’t-temessük Hasan 
Bey’e der-uhde olunup üslûb-ı sâbık üzre zabt ve tasarrufiçün yedine işbu tezkire 
verildi ki mâdem ki beher mâh bin beş yüz akçeyi getirip teslîm eyleye, âhardan 
bir ferd mâni‘ ve müzâhim olmaya.
Tahrîren fî târihi’l-mezbûr.
Kad vasale ileynâ fi’l-yevmi’l-hâ[mis] min Cumâdelâhire.
El-fakīr Ali Ağa Emîn-i gümrük

312 [57b-1] Cizye tahsildarı Hasan’ın Ayayorgi köyü ahalisinin 1048 
yılına ait cizyelerini ödemedikleri şikâyeti üzerine tahsili için 
Hâslar kadısına buyruldu
Akzâ kuzâti’l-müslimîn evlâ vülâti’l-muvahhidîn, ma‘denü’l-fazli ve’l-yakīn, vârisü 
ulûmi’l-enbiyâi ve’l-mürselîn, hüccetü’l-hakkı ale’l-halkı ecma‘în el-muhtas bi-
mezîdi inâyeti’l-meliki’l-mu‘în  mevlânâ Hâslar kadısı -zîdet fezâiluhû- tevkī‘-i 
refî‘-i hümâyûn vâsıl olıcak ma‘lûm ola ki: Vilâyet-i Hâslar keferesinin bin kırk 
sekiz senesine mahsûb olmak üzre cizyeleri cem‘ine memûr olan Hasan nâm 
kulum hâlen Dersaâdet’ime gelip arzuhâl sunup defter-i merkūma tâbi‘ Ayayor-
gi nâm karye keferesinin tuğrâlı defter mûcebince cizyelerin taleb eylediğim-
de ba‘zı bahâne eyleyip târih-i merkūm için lâzım gelen cizyelerin tuğrâlı defter 
mûcebince vermekde inâd ve muhâlefet eyleyip zimmetlerinde kalmışdır, tuğrâlı 
defter mûcebince alıverilmek bâbında emr-i şerîf ricâ ederim deyû bildirmeğin 
tuğrâlı defter mûcebince amel olunmak emr edip buyurdum ki hükm-i şerîfimle 
mezbûr kulum -zîde kadruhû- vardıkda bu bâbda sâdır olan fermân-ı sa‘âdetim 
mûcebince amel edip dahi zikr olunan karye keferesinin târih-i mezkûra mahsûb 
olmak üzre uhdelerine edâsı lâzım gelen cizyelerinin cem‘ine memûr olan mezbûr 
kuluma elinde olan emr-i şerîf ve tuğrâlı defter mûcebince taleb ve tahsîl ettirip 
emr-i şerîfime muhâlif ve tuğrâlı deftere mugāyir zikr olunan karye re‘âyâsına bî-
vech ve bilâ-sebeb ta‘allül ve nizâ‘ ettirmeyesiz şöyle bilesin alâmet-i şerîfe i‘timâd 
kılasın.
Tahrîren fi’l-yevmi’s-sânî ve’l-ışrîn min Şevvâli’l-mükerrem li sene selâse ve 
hamsîn ve elf.
Be-makām-ı Kostantıniyye el-mahrûse.
Kad vasale ileynâ fi’l-yevmi’s-sâbi‘ ve’l-ışrîn min şehri Rebî‘ilevvel fi’t-târihi’l-
mezbûr.

313 [57b-2] Hristodolo v. Papa Yani’nin mülk menzilini 
Felko bt. Papa Yani’ye sattığı
Mahmiye-i İstanbul’da Eski odalar başında sâkin hayyât tâifesinden Hristodolo v. 
Papa Yani nâm zimmî meclis-i şer‘-i hatîr-i lâzımü’t-tevkīrde li ebeveyn kız karın-
daşı işbu hâmiletü’l-kitâb Felko bt. Papa Yani nâm Nasrâniyye tarafından bey‘-i 
âti’z-zikri tasdîke vekîl olup hasm-ı şer‘î-i câhid mahzarında Mihal v. Arzuman ve 
Aleksi v. Nikola şehâdetleri ile şer‘an vekâleti sâbite olan Kosta [v.] Aşnasno nâm 
zimmî mahzarında bi’t-tav‘ ve’r-rızâ ikrâr ve takrîr-i kelâm edip akdi âtî sudûruna 
değin silk-i mülk-i sahîhimde münselik olan emlâkden mahrûse-i Edirne’den Ka-
feskapısı mahallesinde vâki‘ bir tarafdan Kosta v. ( ) mülküne ve bir tarafdan To-
dori v. (  ) mülküne ve bir tarafdan Papa Şiroblu v. (  ) mülküne ve bir tarafdan 
tarîk-i âma müntehî ve mahdûd iki bâb fevkānî beyti ve sofayı ve ahırı ve kenîfi 
ve muhavvatayı müştemil mülk menzilimi cümle tevâbi‘ ve levâhıkı ve âmme-i 
menâfi‘ ve merâfıkı ile kız karındaşım mezbûre Felko’ya altı bin iki yüz fıddî cedîd 
ceyyid râyic fi’l-vakt akçeye bey‘-i bâtt-ı sahîh-i şer‘î ile bey‘ ve kabz edip mebî‘-i 
mezkûru mahallinde kabza müşteriye-i merkūmeyi taslît eyledim, ba‘de’l-yevm 
menzil-i mahdûd-ı mezkûr merkūme Felko’nun mülk-i müşterâ-yı sarîhidir key-
fe mâ [teşâ’] ve hasbe mâ türîd mutasarrıfa olsun dedikde mukırra-i mezbûre 
Hristodolo’nun vech-i mübeyyen üzre cârî olan ikrâr ve takrîrini vekîl-i mezbûr 
Kosta bi’l-muvâcehe tasdîk edicek mâ hüve’l-vâki‘ gıbbe’l-ibtigā sebt olundu.
Hurrire fi’l-yevmi’r-râbi‘ ve’l-ışrîn min Cumâdelâhire li sene erba‘a ve hamsîn 
ve elf. 
Şuhûdü’l-hâl:
Mustafa Beşe el-Muhtesib, Ali Beşe Serbölük, Hüseyin Çelebi b. Ali, Sofu Bay-
ram el-Muhzır, Kosta v. Koçi, Dimitri [v.] Apostol, Nestro v. Dimo, Yanaki v. Di-
mitri, Toma v. Manol ve gayruhüm mine’l-huzzâr

314 [57b-3] Dimitri v. Moskona’nın Nikola v. Yani’nin vârisi olduğu 
iddiasıyla beytülmâl emini Ahmed Çelebi b. Mehmed’in el koyduğu 
muhallefâtını talep ettiği
Vilâyet-i Rumeli’nde Yenişehir kazâsı müzâfâtından Fener nâhiyesine tâbi‘ Fa-
rankasta nâm karyede sâkin işbu râfi‘ü’l-kitâb Dimitri v. Moskona v. Harito nâm 
zimmî meclis-i şer‘-i hatîr-i lâzımü’t-tevkīrde medîne-i Hazret-i Ebâ Eyyûb-i 
Ensârî -radiye anhu Rabbühü’l-Bârî-’de bi’l-fi‘l beytülmâl-i âmme emîni olan 
fahrü’l-akrân Ahmed Çelebi b. Mehmed mahzarında üzerine da‘vâ ve takrîr-i 
kelâm edip bundan akdem medîne-i mezbûrede mürd olan Nikola v. Yani nâm 
zimmî benim li ebeveyn kız karındaşım İstati bt. Moskona’nın sadrî oğlu olup 
verâseti zi’r-rahim cihetinden bana münhasıra iken emîn-i merkūm Ahmed Çe-
lebi muhallefâtına vaz‘-ı yed eder suâl olunup yed-i âdiyesi kasr ve izâle olun-
ması matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
da‘vâsına mutâbık beyyine taleb olundukda karye-i mezbûre sâkinlerinden İs-
temad v. Todori ve Mavrodi v. Yani nâm zimmîler li ecli’ş-şehâde meclis-i şer‘a 
hâzırân olup istişhâd olundukda fi’l-hakīka mürd-i mezbûr Nikola müdde‘î-i 
mezbûr Dimitri’nin li ebeveyn kız karındaşı oğlu olup mürd-i mezbûrun baba-
sının ismi İstemad’dır mezbûr Dimitri ile mersûme İstati li ebeveyn karındaş-
lardır babalarının adı …?

315 [58a-1] Sultan Selim Han Evkafı’na tâbi Rumeli’deki Ralagoşa 
mukātaasının vakıf mütevellisi tarafından Yusuf Ağa’nın 
uhdesine verildiği
Vech-i tahrîr-i hurûf budur ki: Mahmiye-i İstanbul’da vâki‘ cennet-mekân firdevs-
âşiyân merhûm ve mağfûr Sultan Selim Hân-ı kadîm -tâbe serâhu- hazretleri-
nin câmi‘-i şerîf ve imâret-i âmireleri evkāfından olup vilâyet-i Rumeli’nde Ra-
lagoşa? ve tevâbi‘i mukāta‘asının senesi doksan dokuz bin akçeye olup işbu sene 
bin elli dört Muharremü’l-harâmı’nın ikinci gününde vâki‘ Mart  ibtidâsından …? 
maktû‘-ı kadîmî olan doksan dokuz bin akçeyi bi’t-tamâm vakf-ı şerîfe bi-esrihim 
edâ ve teslîm eylemek üzre işbu bâ‘isü’l-kitâb fahrü’l-emâsil ve’l-akrân Yusuf 
Ağa -zîde mecduhû- mukāta‘a-i mezbûru tâlib ve râgib olmağın mezkûra veril-
mesi vakfa evlâ ve enfa‘ olmağla senesinde doksan dokuz bin akçeye tevliyyetim 
hasebiyle der-uhde edip maktû‘u olan doksan dokuz bin akçeyi tamâmen yedin-
den vakf için ahz u kabz edip kadîmden vakfa âid ve râci‘ olan a‘şâr-ı şer‘iyye ve 
rüsûm-ı örfiyye ve cürm-i cinâyet ve bâd-ı hevâ ve mâl-ı gāib ve mâl-ı mefkūd ve 
âdet-i ağnâm ve resm-i arûsâne ve bennâk ve yava ve kaçkın ve beytülmâl-i âmme 
ve hâssa ve tapu-yı zemîn ve rüsûm-ı örfiyyesinden min külli’l-vücûh serbestlik 
üzre zabt edip sene-i sâbıkalarda zâbit olanlar her nice zabt edegeldilerse mezkûr 
Yusuf Ağa dahi ol vechile zabt edip ve taraf-ı âhardan dahl ve ta‘arruz eylemeyeler 
deyû yedine işbu temessük vaz‘ olundu.
Tahrîren fî evâhiri Muharremi’l-harâm li sene erba‘a ve hamsîn ve elf.
El-fakīr? ..? Cafer Ağa el-Mütevellî mine’l-vakfi’l-mezbûr.
Kad vasale fi’l-yevmi’s-sâdis mine’s-Saferi’l-hayr li seneti’l-mezbûre. 

316 [58a-2] Ferahşad Hatun Vakfı’ndan Sinan Paşa Çiftliği ahalisinden 
ellerindeki temessük ve vakfiyeye aykırı olarak resm-i hamr talep 
edildiği şikâyeti üzerine buyruldu
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, 
vârisü ulûmi’l-enbiyâi ve’l-mürselîn, hüccetü’l-hakkı ale’l-halkı ecma‘în el-muhtas 
bi-mezîdi inâyeti’l-meliki’l-mu‘în mevlânâ Hâslar kadısı -zîdet fezâiluhû- tevkī‘-i 
refî‘-i hümâyûn vâsıl olıcak ma‘lûm ola ki: Kazâ-i mezbûrede vâki‘ merhûme Fe-
rahşad Hâtun vakfı’ndan Sinan Paşa Çiftliği demekle ma‘rûf çiftlik ahâlîsi hâlen 
Dîvân-ı hümâyûnuma âdem gönderip biz cemî‘ tekâlîfden ve avârızdan mu‘âf ve 
müsellem olup cümle mahsûl vakfın olmak üzre elimizde temessükât ve vakfiye-i 
ma‘mûlün bihâ var iken hâlen ümenâ bizden resm-i hamr taleb edip rencîde eder-
ler hayfdır elimizde olan temessükât ve vakfiye ve mu‘âfnâme-i hümâyûnumuza 
muhâlif dahl ve rencîde ettirilmemek bâbında emr-i şerîf verilmek ricâ ederiz 
deyû bildirdikleri ecilden imdi şart-ı vâkıf üzre [resm-i] hamr taleb olunmaya 
deyû fermânım olmuşdur, buyurdum ki hükm-i şerîfim vardıkda bu bâbda sâdır 
olan emrim üzre amel edip dahi şart-ı vâkıf üzre [resm-i] hamr taleb ettirmeyip 
rencîde ve remîde ettirmeyesiz şöyle [bile]siz alâmet-i şerîfe i‘timâd kılalar.
Tahrîren fi’l-yevmi’l-hâmis min şehri Şevvâli’l-mükerrem sene selâse ve hamsîn 
ve elf.
Be-makām-ı Kostantıniyye.
Kad vasale ileynâ fî 26 min Rebî‘ilâhir sene 1054.









317 [58a-3] Zal Paşa  Evkafı’na Mehmed’in mütevelli 
olarak tayin edildiği
Tevliyet-i evkāf-ı Zal Paşa der Hazret-i Ebâ Eyyûb-i Ensârî.
Emekdârlardan kıdvetü’l-emâcid ve’l-a‘yân Mehmed -zîde kadruhû- müstakīm 
ve dindâr olmağla tevliyyet-i mezbûre mûmâ-ileyhe verilmek buyruldu.
Fî 24 Cumâdelûlâ sene erba‘a ve hamsîn ve elf.
Kad vasale ileynâ fi’l-yevmi’l-Cum‘a fî 24 min Cumâdelûlâ. 

318 [58b-1] Ayayorgi köyünün merasına Şamlarlı köyü ahalisinin 
müdahale ettiği, şikâyetleri üzerine durumun incelenmesi ve haksız 
müdâhalenin menedilmesi için buyruldu
Akzâ kuzâti’l-müslimîn, evlâ vülâti’l-muvahhidîn, ma‘denü’l-fazli ve’l-yakīn, hüc-
ce tü’l-hakkı ale’l-halkı ecma‘în vârisü ulûmi’l-enbiyâi ve’l-mürselîn el-muhtas 
bi-mezîdi inâyeti’l-meliki’l-mu‘în  Hâslar kadısı -zîdet fezâiluhû- tevkī‘-i refî‘-i 
hümâyûn v[â]sıl olıcak ma‘lûm ola ki: Kazâ-i mezbûr müzâfâtından Terkos 
nâhiyesine tâbi‘ dârendegân-ı fermân-ı hümâyûn Ayayorgi nâm karye ahâlîsi 
dergâh-ı mu‘allâma arzuhâl edip karye-i mezbûre kurbunda bayır dibinde yol ke-
narında çeşme ayağı suya inip andan suyun şark cânibi …? taş köprüye varın-
ca köprü kaldırımının cânib-i şimâlinden Şamlar[lı] nâm karye altına varınca-
ya değin bunların kadîm-i eyyâmdan bir mahsûs ve müte‘ayyin mer‘â yeri olup 
âhardan arzlar olunmak îcâb etmez iken hâliyâ Şamlarlı nâm karye ahâlîsi şirrete 
sülûk edip ol mer‘â yerlerinde bostan ederiz ve ba‘zı yerlerin zirâ‘at ve hırâset ede-
riz deyip dâimâ şer‘-i şerîfe ve kadîmden olageldiğine muhâlif te‘addî ve rencîde 
ve ellerinden fuzûlî almak murâd edip ve bu bâbda ellerinde hüccet-i şer‘iyyeleri 
olduğunu bildirip şer‘le görülüp hilâf-ı şer‘ ve kānûn ve kadîmden olagelene ve 
hüccet-i şer‘iyyeye muhâlif ol vechile dahl ve te‘addî ve rencîde olunmayıp men‘ 
ve def ‘ olunmak bâbında emr-i şerîfim ricâ eyledikleri ecilden buyurdum ki, 
hükm-i şerîfimle vardıklarında bu bâbda mukayyed olup husamâ muvâcehesinde 
hak üzre tefahhus ve hüccetlerine nazar edip göresiz nizâ‘ olunan mer‘âyı ol arzlar 
eden Şamlarlı nâm karyenin alâkası olmayıp fi’l-vâki‘ kadîmden bunların mahsûs 
ve müstakil mer‘âları iken mezbûrlar şirrete sülûk edip mücerred ta‘cîz için zikr 
olunan mer‘â yerinde bostan ederiz deyû hilâf-ı şer‘ ve kānûn ve kadîmden olage-
lene muhâlif ellerinden fuzûlî almak isteyip te‘addî ve rencîde ederler ise kadîmî 
mer‘âyı bostan ve zirâ‘at ve hırâset olunup ve alınmak ve satılmak hilâf-ı kānûn 
üzre men‘ ve def ‘ edip vech-i meşrûh üzre olan mer‘âlarını zirâ‘atden men‘ edip 
kadîmden olageldiği üzre bunlara mahsûs ve müstakil mer‘âları [olmak] üzre 
zabt ve tasarruf ettirip min ba‘d ol vechile dahl eden mezkûr Şamlarlı nâm karye 
ahâlîsinin ve âharı dahl ve nizâ‘ ettirmeyesiz şer‘-i şerîfe ve kadîmden olagelene 
ve hüccet-i şer‘iyyeye ve emr-i hümâyûnuma muhâlif kimesneye iş ettirmeyesiz 
hak üzre olup kaziyyede medhali olmayanı yazıp vukū‘u üzre Âsitâne-i sa‘âdetime 
arz eyleyesiz bu husûs için tekrâr şikâyet olunup emr-i âhar varmalı eylemeyesiz 
şöyle bilesiz ve ba‘de’n-nazar bu emr-i şerîfim ellerinde ibkā edip alâmet-i şerîfe 
i‘timâd kılasız.
Tahrîren fî evâhiri şehri Muharremi’l-harâm li sene erba‘a ve hamsîn ve elf.
Be-makām-ı Kostantıniyye el-mahrûse.
Kad vasale fi’l-yevmi’l-hâmis ve’l-ışrîn min Muharremi[‘l-harâm] li seneti’l-
mezbûre.

319 [58b-2] Mevlânâ Ahmed Halîfe’nin babası Seyyid Mehmed yerine 
Ahmed Halîfe Camii’ne ihlâshan olarak tayin edildiği
Nişân-ı şerîf-i tuğrâ-yı garrâ-yı hâkānî hükmü oldur ki
İşbu râfi‘-i tevkī‘-i refî‘-i sa‘âdet-şâh-ı hâkānî ve hâmil-i râfi‘-i belî‘-i mekremet-
ünvân-ı tâcidârî mevlânâ Ahmed Halîfe hakkında mezîd-i inâyet-i pâdişâhânem 
vücûda getirip Hasköy kazâsında vâki‘ merhûm Ahmed Halîfe Câmi‘-i şerîfinde 
pîr ve ihtiyâr olduğu sebebden ref ‘ olunan babası Seyyid Mehmed yerine bin elli 
bir Ramazân-ı şerîfin dördüncü gününden yevmî yedi akçe vazîfe ile hatîb ve 
yevmî üç akçe ile ihlashân nasb edip bu berât-ı sa‘âdet-âyâtı verdim ve buyur-
dum ki ba‘de’l-yevm mezbûr varıp ref ‘ olunan babası yerine câmi‘-i mezbûrda 
yevmî yedi akçe ile hatîb ve yevmî üç akçe ile ihlashân olup mezbûr Ahmed hâlen 
sabî olmağla nâibi edâ ede hizmet eyledikden sonra cem‘an on akçe ve vazîfesin 
evkāf-ı mezbûre mahsûlünden mâh be-mâh mütevellîsinden alıp mutasarrıf olup 
ol bâbda hiç ahad mâni‘ ve müzâhim olmaya şöyle bileler alâmet-i şerîfe i‘timâd 
kılalar.
Tahrîren fi’l-yevmi’r-râbi‘ min şehri Ramazâni’l-mübârek li sene ihdâ ve hamsîn 
ve elf.
Be-makām-ı Kostantıniyye el-mahrûse.
Kad vasale ileynâ fi’l-yevmi’s-sâmin aşer min Saferi’l-muzaffer li sene erba‘a ve 
hamsîn ve elf.
Eyup 49 nolu sicil.indd   275Eyup 49 nolu sicil.indd   275 31.05.2011   18:56:3131.05.2011   18:56:31