



1 [1b-1] Defterdarzâde İbrahim Efendi b. Abdurrahman Efendi’nin 
nukud vakfı / 39

2 [2a-1] Halid Bey b. Salih Bey’in 14. sekbanlar odasına olan borcunu ödediği / 42
3 [2a-2] İbrahim Efendi b. Ömer’in Şatır Bâli Bey b. Mustafa’nın mülkleriyle 
alakasının olmadığı / 43
4 [2a-3] Mustafa Çavuş b. Osman’ın Ali Beşe b. Abdullah’a borcu olmadığı / 44
5 [2b-1] Mustafa Çavuş b. Osman’ın Ali b. Yusuf ’a borcu olmadığı / 44
6 [2b-2] Şaban Beşe’nin vârislerinin Musa Subaşı b. Yahya ile sulh oldukları / 45
7 [2b-3] Köle Handan b. Abdullah’ı öldüren köle Dilaver b. Abdullah’ın, maktulün 
sahiplerine teslim edildiği / 46
8 [3b-1] Abdülkerim Efendi b. İbrahim’den miras odanın Fâtıma Hatun 
b. Mehmed’e satıldığı / 46
9 [4a-1, Arapça] Yahya Çavuş b. Veli Çavuş’un evini Mehmed Bey 
b. Ebûbekir’e sattığı / 48
10 [4a-2] Köle Ali b. Abdullah’ı öldüren köle Dilaver b. Abdullah’ın maktulün 
vârislerine teslim edildiği / 48
11 [4a-3, Arapça] Babaları ölen Saliha ve Âişe adlı küçüklere vasî atandığı / 49
12 [4b-1, Arapça] Hâkimin vasî üzerine nâzır atadığı / 49
13 [4b-2, Arapça] Babaları ölen Mehmed ve Yahya adlı küçüklere 
nafaka takdir edildiği / 50
14 [4b-3, Arapça] Hâkimin vasî üzerine nâzır atadığı / 50
15 [4b-4] Ahmed Efendi b. Şaban’ın miras ev hissesinin Kamer Hatun 
b. Abdullah’a satıldığı / 51









16 [5a-1] Mahmud b. Mehmed’in Ahmed Beşe b. Mehmed’deki alacağının vârisesi 
Fâtıma bt. Süleyman’a teslim edildiği / 52

17 [5a-2] Aynî Hatun bt. el-Hâc Mahmud’un vakfiyesi / 52
18 [5b-1, Arapça] Ali Beşe b. Abdullah’ın, oğlu Bâli Bey b. Ali 
Beşe’yi vekil ettiği / 55
19 [6a-1] Ali Bey Vakfı evin müderris Mehmed Efendi b. Ebûbekir’e 
tevcih edildiği / 56
20 [6a-2, Arapça] Efendisini öldüren köle hakkındaki kısas talebinin maktulün 
oğlunun bulûğuna kadar durdurulduğu / 56
21 [6a-3] Defterdar Mustafa Paşa hassı bedelinin mültezim Mehmed Efendi 
b. Kemaleddin Efendi tarafından ödenmiş olduğu / 57
22 [6a-4] Mehmed b. Kemaleddin’in Defterdar Mustafa Paşa’nın hassı almak için 
verdiği câizenin iadesi / 58
23 [6b-1] Sekbanbaşı Hüseyin Ağa b. Hasan Ağa’dan miras kalan 
odaların vakıf olduğu / 58
24 [7b-1, Arapça] İbrahim Çelebi b. Derviş’in Rus asıllı iki 
câriyesini âzat ettiği / 63
25 [7b-2, Arapça] Ali b. Bayram’ın bir miktar parasını vedîa olarak bıraktığı 
kimsenin ölmesinden sonra bunu terekeden talep ettiği / 64
26 [7b-3, Arapça] Ahmed Beşe b. Yusuf ’un ödünçten dolayı Aydın Paşa’nın 
terekesinde alacağı olduğu / 64
27 [7b-4] Mehmed b. Mehmed’in el-Hâc Mustafa b. Ali’deki alacağının 
bir kısmını aldığı / 65
28 [8a-1, Arapça] Mehmed Bey b. Ali’nin sattığı sabun bedelinden müteveffa 
İbrahim’in terekesinde alacağı olduğu / 65
29 [8a-2] Manol Reis’in gemisinde bazı malları telef olan Nakşalı zimmîlerin 
birbirleriyle anlaştıkları / 66
30 [8a-3] İlyas Beşe b. Yusuf ’un eşi Âişe bt. Hasan’a olan borcunu ödemesi / 67
31 [8a-4] İdam edilen Yusuf Paşa’nın Şam beylerbeyiliğinde el koyduğu Hisar Ağası 
Ömer Ağa b. Haydar’ın mallarının iadesi / 67
32 [8b-1] Mehmed Bey b. Ali’nin defterli kıbtiyân vergilerini toplayan Mehmed 

Çavuş b. Ali’de alacağının kalmadığı / 68
33 [8b-2] Osman b. el-Hâc Hüseyin’in Mehmed Efendi b. Sun‘ullah’tan parasını 
alıp kiraladığı evi teslim etmesi / 69
34 [8b-3] Hasan Beşe b. Mehmed ve Mustafa Bey b. Osman’ın Hasan Bey 
b. Hüseyin’e olan borçlarını ödemeleri / 70
35 [9a-1] Mahmud Bey b. Abdülmennân’ın Ahmed Beşe b. Sefer ile alacağı 
hususunda sulh olduğu / 71









36 [9a-2, Arapça] Kayıp câriyenin efendisine iade edildiği / 71
37 [9a-3, Arapça] Hatice Hatun bt. Mehmed’in Eflak asıllı 
câriyesini âzat ettiği / 72
38 [9a-4, Arapça] Mehmed Bahri Efendi b. Ali Efendi’nin Osman Beşe’de 
ödünçten alacağı olduğu / 72
39 [9a-5] Abdülkerim Efendi b. İbrahim’den miras odanın Hatice ve Emine 
bt. Yusuf ’a satıldığı / 73
40 [9b-1] Abdülkerim Efendi b. İbrahim’den miras odanın Mehmed Kethüdâ 
b. Yahya’ya satıldığı / 74
41 [10a-1, Arapça] Derviş Bey b. Lutfullah’ın evini bey‘ bi’l-istiğlâl ile sattığı / 75
42 [10a-2, Arapça] Hâkimin tebennî (evlatlık) maksadıyla Mehmed adlı küçüğü 
Abdurrahman Efendi’ye teslim ettiği / 76
43 [10a-3, Arapça] Hatice Hatun’un miras hissesini almaya Mustafa Bey b. Seydi 
Ali’yi vekil ettiği / 77
44 [10a-4] Abdülkerim Efendi b. İbrahim’den intikal eden odanın 
Rıdvan Çavuş’a satıldığı / 77
45 [10b-1] Abdülkerim Efendi b. İbrahim’den intikal eden odanın Zeliha 
bt. Abdullah’a satıldığı / 78
46 [10b-2] İsmail Çelebi b. İsa’nın Hüseyin Efendi b. İsa’ya olan 
borcunu kabul ettiği / 80
47 [11a-1] Mustafa Paşa Vakfı’nın Rumeli’deki mukātaasının Ali Bey 
b. Abdullah ve Derviş Bey b. Abdullah’a verildiği / 80
48 [11a-2, Arapça] Doğan çocuğunun nesebinin müteveffa babasına 
ait olduğunun sübûtu / 81
49 [11a-3] Hâşimî Hasan Efendi Vakfı’ndan ödünç alan kiracısı Osman Bey 
b. Derviş’in vakfa borcunu ödediği / 81
50 [11b-1] Mehmed ve Mehmed Ali b. Sadi Çavuş kardeşler vasîsinin tereke 
davasında Abdullah Efendi b. Ahmed’i vekil tayin ettiği / 82
51 [11b-2] Rıdvan b. Osman’ın İskenderiye’den yüklenen kahve 
bedeli davasının reddi / 83
52 [11b-3] Eskişehir Mustafa Paşa Camii hatip ve mutemedinin vakıf 
mütevellisinden vazifelerini aldıkları / 84
53 [12a-1] Abdülkerim Efendi b. İbrahim’den intikal eden bağın müzayedeyle 
Sâbiha Hatun bt. Yahya Çavuş’a satıldığı / 84
54 [12a-2] Abdülkerim Efendi b. İbrahim’den miras bağın müzayede 
ile Halil’e satıldığı / 85
55 [12b-1] Cezayir’de ölen İbrahim Bey b. Kurd Çelebi’nin vârisinin eski Cezayir 
beylerbeyisi Yunus Paşa’dan alacak davasının reddi / 87









56 [12b-2] Hümâ Hatun Vakfı’na ait menzilin kiracısı Âişe bt. Mehmed’in 
yaptığı tamir harcamalarının kiradan sayıldığı / 87

57 [13a-1] el-Hâc İbrahim b. Nasuh’un vârislerinin alacak davası açtıkları Kadı 
Abdülhay Efendi b. Mustafa’ya mehil verildiği / 89

58 [13a-2] Defterdar Mustafa Paşa’nın Konya’daki hassı iltizamından kefaleti 
sebebiyle Mehmed Efendi b. Kemaleddin’in borcu kaldığı / 90

59 [13b-1] Hasan Beşe b. Mehmed’in kürk bedelinden el-Hâc Abdülkadir b. el-Hâc 
Mehmed’i borçlu olduğu / 91

60 [13b-2] Melik v. Serkis’in Mehmed b. İsmail’e borçlu olduğu / 92
61 [13b-3] Mahmud Bey b. Mehmed’in damadı Mehmed Subaşı b. Abdullah’tan 
alacaklı olduğu ve mühlet verildiği / 92
62 [14a-1] Fâtıma bt. Kurd’un câriye davasının reddi / 93
63 [14a-2, Arapça] Mehmed b. Abdullah’ın Emerik v. Eribey’e verdiği 
ödüncü tahsil ettiği / 94
64 [14a-3] Melik v. Serkis’in Ali Bey b. Mustafa’ya borçlu olduğu / 94
65 [14a-4] Sitti Hatun Vakfı’na ait iki odanın Abdullah Efendi b. Şeyh 
Abdurrahman Efendi’ye kiralandığı / 95
66 [14b-1] Müferrah bt. Abdullah’ın Fâtıma Hatun bt. Hasan Efendi’ye menzilini 
satıp tarlalarının tasarruf hakkını devrettiği / 96
67 [14b-2, Arapça] Abdi Çelebi b. Abdülganî’nin, kardeşi Mahmud Bey’in Yayalar 
Vakfı’ndan aldığı ödünce kefil olduğu / 96
68 [14b-3, Arapça] Kocası gāib olan Kalender Hatun bt. Abdülvehhâb adlı kadına 
nafaka takdir edildiği / 97
69 [14b-4] Süleyman Beşe b. Mahmud’un Saliha bt. İbrahim’den aldığı 
parayı iade etmesi / 97
70 [15a-1] el-Hâc Osman b. Mustafa’nın Tebrizli tüccarlar Dellâl Mehmed ve 
ortaklarında alacağının kalmadığı / 98
71 [15a-2] Mehmed Ağa b. Abdullah’ın menzil kirası ve tamir masraflarından 
Emine Hatun’da alacağının kalmadığı / 99
72 [15b-1] Saliha bt. Abdullah’ın kendisiyle birlikte oturan Mihriban Hatun’u 
mahkemeye getirme sorumluluğunun olmadığı / 100
73 [15b-2] Hatice Hatun’un Mehmed Bey’deki alacağının sulhen 
karara bağlandığı / 101
74 [15b-3] Ali Çelebi b. Üveys’in Sitti Hatun Vakfı’ndan icâreteyn yoluyla kiraladığı 
odayı peşin verdiği bedeli alıp iade ettiği / 101
75 [16a-1] Müferrah bt. Abdullah’ın çocuklarının Fâtıma bt. Hasan Efendi’ye 
satılan menzil ve tarlalarla bağlarının kalmadığı / 102









76 [16a-2] Yusuf Çavuş b. Abdullah’ın sahip olduğu vakıf menzilin tasarruf 
hakkını Hasan Bey b. Abdullah’a devrettiği / 102

77 [16a-3, Arapça] Kazgancızâde Ahmed Ağa’nın Abaza asıllı 
kölesini âzat ettiği / 103

78 [16a-4] Mustafa Çelebi b. İskender ile ortağı Yehpe v. Kohen’in, Asador v. Sefer 
ile Sefer v. Natal’e borçlu oldukları / 104

79 [16b-1] Ali Beşe b. Şaban Beşe’nin babasının terekesi davasında Yeniçeri 
beytülmâl emini ile sulh oldukları / 104

80 [16b-2] Defterdar İbrahim Efendi’nin eski Tırhala sancak beyi Atâullah Bey 
b. Durak’tan alacak davasının reddi / 105

81 [16b-3] Hatice bt. Abdullah’ın ölen kocasının diğer hanımı Üftâde’den 
alacaklı olduğu / 106

82 [17a-1, Arapça] Hayrünnisa Hatun bt. Yusuf ’un, mirasçısı olmadığı 
zannıyla muhallefâtına el konulan râcil Hızır Beşe b. Mahmud’un 
annesi ve vârisi olduğu / 107

83 [17a-2] Salamon v. Yasef ’in Ahmed Halîfe b. Hasan’a olan 
borcunu ödemesi / 108

84 [17a-3] Ramazan Bey b. Ahmed’in vârislerinin birbirlerinin 
zimmetini ibrâ etmesi / 109

85 [17a-4] Mehmed Beşe b. Abdullah’ın kölesi Mülâyim bt. Abdullah’ı 
âzat ettiği / 109

86 [17b-1, Arapça] Sâbık Rumeli Kazaskeri Ahmed Efendi b. Yahya Efendi’nin 
Mimar Ayas mahallesindeki evini Zülfikar Ağa b. Abdüddâim’e sattığı / 110

87 [17b-2, Arapça] Saliha bt. Şaban adlı küçüğe nafaka takdir edildiği / 111
88 [17b-3] Mazgird sancak beyi kethüdâsının 14. sekbanlar odasına 
borçlu olduğu / 111
89 [17b-4, Arapça] Mehmed Subaşı b. Abdullah’ın evini Mustafa Beşe b. Şaban ve 
karısı Asiye Hatun bt. Abdullah’a sattığı / 112
90 [18a-1] Rahime bt. Şekerci Hüseyin’in kızı Kerime’den diğer vârislerin tekrar 
miras talebinden menedildiği / 113
91 [18a-2] Emine bt. İbrahim’in Mehmed Efendi b. Mustafa’ya daha önce satıldığı 
anlaşılan menzili bırakması / 114
92 [18b-1] Surre emini Mahmud Ağa b. Ali’nin Şifâ Mehmed Ağa’daki alacağını 
vârislerinden tahsil ettiği / 115
93 [18b-2, Arapça] Mustafa Beşe b. Abdullah’ın evini bey‘ bi’l-istiğlâl ile Mustafa ve 
Ahmed adlı küçüklere sattığı / 116
94 [18b-3, Arapça] Hüseyin b. Mehmed’in Rus asıllı câriyesini âzat ettiği / 116









95 [18b-4, Arapça] Köle diye tutulan Zülfikar b. Parmaksız Vasil adlı kimsenin 
aslen hür olduğu / 117

96 [19a-1, Arapça] Dimari v. Dimitri’nin râcil Ali Beşe b. Kasım’dan 
ödünç aldığı / 117

97 [19a-2] Mühtedi Mustafa Bey b. Süleyman’ın İslâm’a gelmesini talep ettiği kızı 
Manend’in bunu kabul etmediği / 118

98 [19a-3] Mehmed Bey b. Turgud Çavuş’un Kastamonu’daki çiftlik menzili ve 
tarlalarını İbrahim Bey b. el-Hâc Mustafa’ya sattığı ve devrettiği / 118

99 [19a-4] Ölen Belkıs Hanım’ın mehir alacağının ölen kocası Ka ra çe le bi zâ de 
Mehmed Efendi’nin terekesinden alınıp mirasçılarına intikal ettiği / 119

100 [19b-1] Üveys Bey b. Yusuf ’un vârislerinin miras kahvehâne ve arsasını Bektaş 
Ağa b. Hasan’a sattıkları ve devrettikleri / 120

101 [19b-2] Kötü hali ve işleri sebebiyle Mustafa b. Abdullah’ın mahalleden 
ihracı talebi / 121

102 [19b-3, Arapça] Kasap Mustafa b. Abdullah’ın evini sarrâc-ı hâssa İsa Çelebi 
b. Mehmed’e sattığı / 122

103 [19b-4, Arapça] Şehid Mehmed Paşa Camii Vakfı’ndan alınan ödünce karşılık 
rehin edilmiş evin borca karşılık Solak Hızır Bey b. Ali’ye satıldığı / 122

104 [20a-1] Mehmed ve kardeşi Âişe bt. Mehmed Bey üzerine amcaları Kurd 
Beşe’nin vasî tayin edildiği / 123

105 [20a-2] Mehmed Ağa b. Abdülkerim’in ebniye vakfiyesi / 123
106 [21a-1, Arapça] Saliha Hatun bt. İbrahim’in, kızını öldürdüğünü iddia ettiği 
Ahmed Beşe b. Mustafa ile sulh olduğu / 128
107 [21a-2] Merve Hatun bt. Ebûbekir’in nukud vakfiyesi / 129
108 [21b-1, Arapça] Ümmühani bt. İlyas’ın kocası Ali b. Abdullah’tan muhâlaa 
yoluyla boşandığı / 130
109 [21b-2, Arapça] İbrahim Bey b. Musa’nın, muhallefâtının bir kısmına el 
konulan Yusuf Ağa b. İshak’ın amca oğlu ve vârisi olduğu / 131
110 [21b-3] Mehmed Bey b. Hüseyin’in üzerindeki mezraa ve çayırları Ayasofya 
Vakfı’na devrettiği / 132
111 [22a-1, Arapça] Mahmud Efendi b. Kara Çelebizâde Mehmed Efendi’nin Rus 
asıllı kölesini tedbir yoluyla âzat ettiği / 133
112 [22a-2] Nasuh Efendi’den intikal eden ebniyenin Âişe Hatun bt. Sinan 

Çavuş’a satıldığı / 133
113 [22a-3, Arapça] Râbia Hatun bt. Ahmed adlı kadına nafaka takdir edildiği / 135
114 [22b-1] Mültezim Mehmed Çavuş’un İstanbul bâdiye-i gebrân, 
ispençe ve resm-i bennâk vergilerinin tahsilindeki engelleri kaldırmayı 
taahhüt ettiği / 135









115 [22b-2, Arapça] Kaybolan malın Mahmud Beşe b. Nasuh’a ait olduğu / 136
116 [22b-3, Arapça] Solak Mustafa Çelebi b. Mehmed’in evini bey‘ bi’l-istiğlâl ile 
Kestel Vakfı’na sattığı / 136
117 [22b-4] Yasef v. Elyaz’ın kumaş ticaretinden Panayot’ta alacağı olduğu / 137
118 [23a-1] Âişe bt. Mehmed’in Ahmed Çelebi b. Mehmed Sadık’ın sandığından 
bazı mücevherlerini aldığını kabul ettiği / 138
119 [23a-2] Mitrak v. Bağdasar’ın Serkis v. Aydın’a olan borcunu ödediği / 138
120 [23a-3] İdam edilen Defterdar Mustafa Paşa’nın mühürdarı Murad Bey 
b. Abdullah’ta başbâki kuluna intikal edecek paranın kalmadığı / 139
121 [23a-4] Tabip Yehûd v. Nesimi ile David v. Menahem ve David v. Avraham’ın 
birbirlerinin zimmetini ibrâ ettiği / 140
122 [23b-1, Arapça] Todori v. Dimitri’nin evini bey‘ bi’l-istiğlâl ile Murtaza Paşa 
Vakfı’na sattığı / 140
123 [23b-2] Ali Beşe b. Mehmed’in kendisini yaralayan Osman b. Abdullah 
ile sulh olduğu / 141
124 [23b-3, Arapça] Ebûbekir Efendi b. Abdullah’ın Leh asıllı 
kölesini âzat ettiği / 142
125 [23b-4] Sahibi bt. Şoya’nın Mehmed b. Mehmed’den kazancı dükkânı kirası 
bedelini tahsil ettiği / 142
126 [24a-1] Hayrabolu Erzenlü köyündeki çiftliğin Fâtıma Hatun bt. Hüsrev 
Paşa’ya ait olduğu / 143
127 [24a-2] Âişe Hatun bt. Derviş’in aldığı meblağı ödediğinden menzili 
üzerindeki Cafer Paşa Vakfı rehininin kaldırdığı / 144
128 [24b-1, Arapça] Mahmud Efendi b. Mustafa’nın evini Kasım 
b. Ferhad’a sattığı / 144
129 [24b-2, Arapça] Gülâbiye bt. Abdullah’ın evini bey‘ bi’l-istiğlâl ile 
Ali Ağa Vakfı’na sattığı / 145
130 [24b-3] Tuna Defterdarı Mustafa Efendi b. Ali’nin eski Sekbanbaşı Kurd Ağa’ya 
borcunu ödediğinden menzili üzerindeki rehinin kaldırıldığı / 146
131 [25a-1] Mustafa Efendi b. Ali’nin menzilini Hüseyin Efendi 
b. Mustafa’ya sattığı / 147
132 [25b-1, Arapça] Mehmed Çavuş b. Koçu’nun Nemçe asıllı 
câriyesini âzat ettiği / 148
133 [25b-2] Gülşah Hatun Vakfı boş arsanın Mustafa Halife b. Hüseyin’e 
tevcih edildiği / 149
134 [25b-3] Şeyh Süleyman Efendi Vakfı menzilin Neslihan bt. İsa’nın tasarrufunda 
olduğu ve Mehmed Çelebi b. İbrahim’in talebinin reddi / 149









135 [26a-1] Litroz ve Ayvalıdere’deki Sultan Bayezid Vakfı arazilerin 
tasarrufunun Osman Bey b. Hızır Paşa’da olduğu ve Ferhad Paşa vârislerinin 
talebinin reddi / 150

136 [26a-2] el-Hâc Mehmed Beşe b. Abdullah’ın Yarhisârî Mustafa Efendi 
Vakfı’na ait icâreteynli vakıf menzilin tasarruf hakkını Mehmed Çavuş 
b. Hüseyin’e devrettiği / 152

137 [26b-1] Sikender v. Agob Sultan Mehmed Vakfı reâyâsından olduğundan 
İstanbul’da cizye vergisini toplamaya memur Avasıl’ın talebinin reddi / 152

138 [26b-2] Âişe Hatun bt. Hasan Ağa’nın menzilini Ka ra çe le bi zâ de Evkafı’na bey‘ 
bi’l-istiğlâl yoluyla sattığı / 153

139 [26b-3] Atmacacıbaşı Vakfı menzilin Handan Efendi’ye tevcih edildiği / 154
140 [26b-4, Arapça] Köle diye satılan Yusuf b. Abdullah’ın âzatlı olduğu ve 
hürriyetine hükmedildiği / 154
141 [27a-1] Muhzırbaşı Sinan Bey Vakfı menzillerinin kiracısı Cafer Efendi 
b. Şeyh Behrâm’ın bunları kiralamaktan vazgeçip vakıf hakdarı Zahide 
Hatun’a devrettiği / 155

142 [27a-2] Mehmed Reis Vakfı’na ait menzilin icâreteyn yoluyla Saliha 
Hatun’a kiralandığı / 156

143 [27a-3, Arapça] Hâkimin, Şaban Efendi b. Mehmed’i Mehmed Reis 
Vakfı’na mütevelli atadığı / 156

144 [27b-1] Mustafa Çelebi b. Ali’nin alacak talebinin zaman aşımı 
sebebiyle reddi / 157

145 [27b-2, Arapça] Mehmed Subaşı b. Süleyman’ın Rus asıllı kölesini 
âzat ettiği / 157

146 [28a-1] İdris b. Ömer’in Mustafa Bey b. Gazanfer’e olan 
borcunu ikrar ettiği / 158

147 [28a-2] Arpacızâde Mehmed Efendi vârislerinin tereke davasında 
birbirlerinin zimmetini ibrâ ettiği / 159

148 [28b-1] Çoban Mustafa Paşa Vakfı İstanbul akarâtı câbîsi Ramazan Bey 
b. Şaban’ın sefere gideceğinden yerine vekil tayin ettiği / 160

149 [28b-2, Arapça] Hasan Subaşı b. Ahmed’in câriyesini âzat ettiği / 160
150 [28b-3, Arapça] Hasan Subaşı b. Ahmed’in, evini karısı Belkıs Hatun bt. 
Abdullah’a sattığı / 161
151 [28b-4] Sefere giden yayabaşı Hasan Subaşı b. Ahmed’in hanımında 
kalan eşyaları / 161
152 [29a-1, Arapça] İbrahim Ağa b. Mahmud’un Rus asıllı câriyesini 

âzat ettiği / 162
153 [29a-2, Arapça] İbrahim Ağa b. Mahmud’un Rus asıllı kölesini âzat ettiği / 162









154 [29a-3, Arapça] İbrahim Ağa b. Mahmud’un Rus asıllı câriyesini 
âzat ettiği / 163

155 [29a-4] Dimoka’nın vârislerinin Mehmed Çelebi b. Pervane aleyhindeki bağ 
davasının reddi / 163

156 [29b-1] Mehmed Bey b. Hasan’ın menzil satışından hanımı Saliha bt. 
Mehmed’e borcu kalmadığı / 164

157 [29b-2, Arapça] Sekbanbaşılıktan munfasıl Ahmed Ağa’nın evini bey‘ bi’l-
istiğlâl ile 50. ağa bölüğü odası için tesis edilen nakit vakfına sattığı / 165

158 [29b-3] İbrahim Efendi b. Abdülmennân’ın Yasin Bey b. Mehmed’den aldığı 
meblağı ikrar ettiği / 166

159 [30a-1, Arapça] Reîsülküttâb-ı sâbık Mustafa Efendi’nin Mehmed ve Abdullah 
adlı küçük çocuklarının vasîsinin değiştirildiği / 166

160 [30a-2] Reîsülküttâb Mustafa Efendi vârislerinin vasî İbrahim Efendi 
b. Abdülmennân’ın zimmetini ibrâ ettikleri / 167

161 [30a-3, Arapça] İbrahim Efendi b. Abdülmennân’ın Yasin Bey b. Mehmed’e 
ödünçten borcu olduğu / 168

162 [30a-4, Arapça] Mehmed Bey b. Hasan ile karısı Saliha Hatun bt. Mehmed 
Çavuş’un muhâlaa yoluyla boşandıkları / 168

163 [30b-1] el-Hâc Mehmed Beşe’nin babasından intikal eden çiftlik ve çayırları 
Hasan Beşe b. Mehmed’e sattığı / 168

164 [30b-2] Mehmed Çelebi b. Süleyman Vakfı’na ait yanmış menzilin Aynî Hatun 
bt. Abdullah’a kiralandığı / 169

165 [31a-1, Arapça] Manol ve Zifre adlı küçüklere vasî atandığı / 170
166 [31a-2] Matyoz v. Nikola’nın babasının terekesi davalarında 
vekil tayin edildiği / 171
167 [31a-3] Mehmed Paşa b. Mehmed’in borcunu zamanında ödemeyle 
rehin verdiği gayri menkullerini satması için Yusuf Bey b. Mehmed’i 
vekil tayin ettiği / 171

168 [31b-1] Sultan bt. Nasuh Vakfı’na ait menzili talep davasının reddi / 172
169 [31b-2] Sultan bt. Nasuh Vakfı menzilin mütevelliliğine Mustafa Halife 
b. Kasım’ın tayin edildiği / 173
170 [31b-3] Ayasofya-i Kebîr Vakfı mahzenlerin tasarruf haklarının devri / 174
171 [32a-1, Arapça] Mehmed Efendi b. el-Hâc Süleyman’ın evini ve bahçesini 
karısına sattığına dair iptal edilen hüccet (Doğrusu 33b-1’de) / 174
172 [32a-2] Yasef v. İsak’ın mülk menzilini zevcesi Avro bt. Yasef ’e sattığı / 175
173 [32b-1, Arapça] İsak v. Bayram adlı yahudinin Mehmed Bey b. Resul’e elli beş 
riyâlî kuruş takside bağlanmış borcu olduğu / 176









174 [32b-2] Mustafa Hoca b. Abdi’nin ortağı Zafir v. Nikola’ya olan 
borçlarını ikrar ettiği / 176

175 [32b-3, Arapça] İbrahim b. Mahmud’un evini bey‘ bi’l-istiğlâl ile Ramazan 
b. Osman’a sattığı / 177

176 [32b-4, Arapça] Köle diye satılan Râbia bt. Mehmed’in 
hürriyetine hükmedildiği / 178

177 [33a-1, Arapça] Mahmud Efendi b. Mehmed Efendi’nin Gürcü asıllı kölesini 
âzat ettiği / 178

178 [33a-2] Sipahi Ömer Bey b. Mustafa’nın yeniçeri Mehmed Beşe b. Ahmed’e 
borcu olduğunu kabul ettiği / 179

179 [33a-3] Ahmed Paşa Vakfı’na ait menzili Fâtıma Hatun’un bırakması / 179
180 [33b-1, Arapça] Mehmed Efendi b. el-Hâc Süleyman’ın evini ve 
bahçesini karısına sattığı / 181
181 [34a-1] Sultan bt. Nasuh Vakfı menzil arsasının Ka ra çe le bi zâ de Mahmud 
Efendi’ye kiraya verildiği / 182
182 [34b-1, Arapça] Mustafa b. İbrahim’in vârisleri olan Sâime Hatun bt. Abdullah 
ile Mehmed b. İbrahim’in miras uyuşmazlığında sulh oldukları / 183
183 [34b-2, Arapça] Mustafa b. İbrahim’in vârisleri olan Sâime Hatun 
bt. Abdullah ile Mehmed b. İbrahim’in miras uyuşmazlığında sulh 
oldukları (mükerrer) / 184

184 [34b-3] Mehmed Bey b. Yusuf ’un kayığına Dimitri v. Yani’nin kasten 
çatmadığına yemin ettiği / 184

185 [35a-1] Hızır b. İlyas’ın Mosi v. Nesimi’den alacak davasının reddi / 185
186 [35a-2] Yasin Bey b. Mehmed’in Mahmud Çelebi b. Mehmed’de 
alacağı kalmadığı / 186
187 [35b-1] Murad v. Melkon’un borcunu ödemesine tembih edildiği / 187
188 [35b-2] Mehmed Beşe’nin bağını İsa b. Mustafa’ya sattığı / 187
189 [35b-3] Râbia Hatun’un bağını İsa b. Mustafa’ya sattığı / 188
190 [36a-1] Dimo v. Mihal’in bütününe sahip olduğunu zannettiği evin yarı 
hissesinin Yani’ye ait olduğunu anlayıp devretmesi / 189
191 [36a-2] Dimo’nun damadı Yani’nin zimmetini ibrâ ettiği / 190
192 [36b-1] Âişe Hatun bt. Ali’nin evini Halil Çelebi b. Mehmed’e sattığı / 190
193 [36b-2] Rıdvan Efendi b. Abdi’nin terekesinin taksim edildiği / 191
194 [37a-1] Bostan Efendi b. el-Hâc Mehmed’e vakfa ait evi tamir 
için izin verildiği / 192
195 [37a-2] Hüseyin Paşa’nın vârislerinin ölen miras bırakanlarının peşin 
olarak tahsil ettiği has gelirleri konusunda mültezimle anlaştıkları / 192









196 [37a-3] Fâtıma Hatun bt. Cafer’in annesi Âişe Hatun bt. Şeyh Mehmed’e 
ev hibe ettiği / 193

197 [37b-1] Abdülaziz Efendi b. Hüsameddin Efendi’nin terekesinden vakıf 
alacaklarının tahsil edildiği / 194

198 [38a-1] Yusuf Kethüdâ’nın vârislerinin veraset konusunda sulh oldukları / 195
199 [38a-2] İbrahim Bey’in Gülâbî Hatun ve Ahmed’deki miras 
hakkını aldığı / 196
200 [38a-3] Sâbiha bt. Ahmed’in evini Malkoç Efendi Vakfı’na bey‘ bi’l-istiğlâl 
yoluyla sattığı / 197
201 [38b-1, Arapça] Ahmed Çavuş’un Mehmed Ağa’da mal bedelinden 
alacağı olduğu / 198
202 [38b-2, Arapça] Kamer Hatun bt. Abdullah’ın câriyesini âzat ettiği / 199
203 [39a-1, Arapça] Fâtıma bt. Mustafa’nın evini içindeki eşyası ile birlikte 
babasına bağışladığı / 199
204 [39a-2, Arapça] Âişe Hatun bt. Menteş’in Rus asıllı câriyesini âzat ettiği / 200
205 [39a-3, Arapça] Ayas Ağa b. Davud’un evini Ali Ağa b. Ahmed’e sattığı / 201
206 [39b-1, Arapça] Musa v. Kamal adlı yahudinin Mustafa b. Hocayurd’da çuka 
bedelinden alacağı olduğu / 201
207 [39b-2] Nüzül Emini İbrahim Efendi’nin bedel-i nüzülden hazineye 
borcunun kalmadığı / 202
208 [39b-3] Macar asıllı Cora bt. Abdullah’ın âzat edildiği / 203
209 [40a-1] Merdümân Şah Hatun Vakfı mütevellisinin Attâr Mehmed Vakfı’na ait 
olan menzile müdahale etmemesi / 203
210 [40a-2] Saliha bt. Mehmed ile kızı Âişe’nin Nasuh Efendi’nin terekesinden 
hakkını aldıkları / 204
211 [40b-1] Emine Hatun bt. Veli Reis’in miras ev hissesini kız kardeşi Saliha 
Hatun’a sattığı / 206
212 [41a-1, Arapça] Kadızâde Mehmed Efendi’nin Rus asıllı câriyesini 

âzat ettiği / 207
213 [41a-2] Mehmed Ağa b. Abdullah’ın Anbersima bt. Abdullah’a 
borcu olduğu / 207
214 [41a-3] Binası yanmış olan vakıf arsa üzerinde tekrar bina yapması için Osman 
Efendi b. Yusuf ’a izin verildiği / 208
215 [41a-4, Arapça] Seydi Çavuş b. Receb’in arazisini Mehmed Beşe 
b. Hasan’a sattığı / 209
216 [41b-1] Kurd Ağa ve oğlu Mehmed Ağa’nın boş arazilerini defter emini 
İsmail Efendi’ye sattığı / 209
217 [41b-2, Arapça] İsmail Bey b. Halil’in Rus asıllı kölesini âzat ettiği / 210









218 [41b-3] es-Seyyid Zeynelabidin Efendi b. es-Seyyid Ali’nin Abdi Yazıcı b. Ali’ye 
borcu olduğu / 211

219 [42a-1] Mustafa Beşe b. Memi’nin veraseti ile alakalı Mustafa Bey b. Mehmed’in 
zimmetinin ibrâ edildiği / 211

220 [42a-2, Arapça] Rahime Hatun bt. Hüseyin Çavuş’un evini kocası İsmail 
Çelebi b. Hüseyin’e sattığı / 212

221 [42a-3] Mehmed Efendi b. Ali Efendi’nin borcunu ödediği / 213
222 [42b-1] Pavlaki v. Sanos’un Kiro v. İstati’ye olan borcundan dolayı 
zimmetini ibrâ ettiği / 214
223 [43a-1] Ahmed Bey b. Mehmed’in Ahmed Çavuş b. Veli’yi vekil 
tayin ettiği / 215
224 [43a-2] Ramazan’ın kiralık oda konusunda Ahmed Çavuş’a yaptığı 
muârazadan menedildiği / 216
225 [43a-3] Vakıf arsanın Âbide Hatun bt. Seyyid Mehmed Efendi’ye 
tevcih edildiği / 217
226 [43b-1] Şıkk-ı evvel defterdarının Divriği kazası cizyelerinin tahsili 
meselesinde Bağdasar v. Selyar’ı davadan menedildiği / 217
227 [44a-1, Arapça] Mehmed b. Sinan’ın Rus asıllı câriyesini âzat ettiği / 219
228 [44a-2] Mehmed Ağa b. Mustafa’nın ödünçten dolayı Hüseyin Efendi’den 
alacağı olduğu / 219
229 [44a-3] Süleyman Paşa’nın Manol v. Apostol’un gemisinden aldığı malları geri 
vermesi gerektiği / 220
230 [44b-1] İcâreteynli vakıf menzil meselesinde Âişe bt. Pervane’nin Ümmühani 
bt. Hacı’ya müdahale etmemesi / 221
231 [44b-2] Avraham v. Efraim’in navlundan dolayı Nikola Reis v. Feraci’ye 
borcu olmadığı / 222
232 [45a-1] Askalavete’nin babası Menteş v. Mosi’nin mirasından 
hakkını aldığı / 223
233 [45a-2, Arapça] el-Hâc Pîrî b. Hasan’ın İsmihan Hatun bt. Abdullah adlı 
karısını boşadığı / 224
234 [45b-1, Arapça] Fâtıma Hatun bt. Mahmud Paşa’nın evini bey‘ bi’l-istiğlâl ile 
Dilsiz Mehmed Ağa Vakfı’na sattığı / 224
235 [45b-2] el-Hâc Hasan Ağa b. Mahmud’un bazı reâyâdan alacağı olduğu / 225
236 [46a-1] Rıdvan Efendi b. Abdi’nin terekesinin taksim edildiği / 226
237 [46a-2] Halil Bey b. Mustafa’nın Âişe bt. Yusuf ’u boşadığı / 227
238 [46b-1] Binası yanmış olan vakıf arsanın Yahya Efendi neslinden 
birine tevcih edildiği / 227









239 [46b-2, Arapça] Hatice Hatun bt. Abdülkadir’in yanmış evinin yerini Ahmed 
b. Hamza’ya bağışladığı / 228

240 [46b-3, Arapça] Hatice Hatun bt. Abdülkadir’in Rus asıllı câriyesini 
âzat ettiği / 228

241 [47a-1] Binası yanmış olan vakıf arsanın Mehmed Efendi’ye tevcihi / 229
242 [47a-2, Arapça] Âişe ve Emine adlı küçüklere nafaka takdir edildiği / 230
243 [47a-3] Mahmud Bey b. Mehmed ve Mehmed Beşe b. Ali’nin üzerindeki 
mukātaaların muhasebesi / 230
244 [47b-1, Arapça] Sâime Hatun bt. Hasan’ın Rus asıllı câriyesini âzat etmesi / 231
245 [47b-2, Arapça] Sâime Hatun bt. Hasan’ın Rus asıllı câriyesini 

âzat etmesi / 232
246 [47b-3, Arapça] Câriye diye satılan Fâtıma bt. Mehmed’in hürriyetine 
hükmedildiği / 232
247 [48a-1] Kara Kadı mahallesindeki vakıf ev ile Ali Fakih mahallesindeki mülk 
evlerin mübadele edildiği (istibdâl) / 233
248 [48b-1] İbrahim b. Hasan’ın borcuna Hüseyin b. Ahmed’in kefil olduğu / 235
249 [48b-2, Arapça] Sâime Hatun bt. Hasan’ın vakfiyesi / 235
250 [49a-1] Abdi Ağa b. Ramazan’ın değirmenlerin işletmesini İbrahim b. Abdi ile 
Salih Mehmed b. Ahmed’e verdiği / 236
251 [49a-2] Şah Mehmed Efendi’nin borcu olmadığına yemin ettiği / 237
252 [49a-3] el-Hâc Nezir’in terekesinden taş ocaklarının veresesi 
arasında taksimi / 237
253 [49b-1] Vefat eden Mehmed’e ait ev ve tarlaların Muslihiddin Ağa’ya satılarak 
mirasçılar arasında bölüşüldüğü / 238
254 [50a-1, Arapça] Fâtıma Hatun bt. Abdullah’ın Âişe bt. Mehmed adlı 
küçüğe vasî atandığı / 240
255 [50a-2] Süleyman b. Ahmed’in karısı Hümâ Hatun bt. Abdullah’a borcunu 
ödemesi gerektiği / 240
256 [50a-3] Ahmed b. Ali’nin mâlik olduğunu iddia ettiği evin İlyas Beşe 
tarafından satın alındığının sabit olduğu / 241
257 [50b-1] İbrahim b. Abdullah’ın Ahmed Ağa’nın muhallefâtı konusunda 
Mehmed Çelebi ile sulh olduğu / 242
258 [51a-1, Arapça] 48b-2’deki Sâime Hatun bt. Hasan’ın vakfiyesinin devamı / 243
259 [51a-2] Haremeyn-i şerîfeyn muhasebesinde başhalife olan Halil Efendi 
b. Abdi’nin vakfiyesi / 244
260 [52b-1, Arapça] Selime Hatun bt. Kurd’un evini bey‘ bi’l-istiğlâl ile 
Ali Ağa Vakfı’na sattığı / 248
261 [52b-2] Gülâbî bt. Abdullah’ın evini Selime Hatun bt. Kurd’a sattığı / 249









262 [52b-3, Arapça] Emine Hatun bt. Nasuh’un evini Mehmed Beşe 
b. Yusuf ’a sattığı / 250

 [55a-1, Arapça] Başı 52b-3’te olan ev satış hüccetinin devamı / 250
263 [53a-1, Arapça] Satın alınan arazinin Fâtıma bt. Abdullah 
Vakfı’na ait olduğu / 250
264 [53a-1] Âkile bt. Abdullah’ın muhafaza için Zamâne bt. Abdullah’a 
bıraktığı elbiselerin çalındığı / 251
265 [53a-2] Mehmed Efendi b. Ali’nin Fâtıma Hatun bt. Osman’a 
borçlu olduğu / 252
266 [53b-1] Murad Çelebi b. Rıdvan’ın zimmîlerden gulâmiyye bedelinden 
alacağı kalmadığı / 252
267 [54a-1] Mustafa b. Ali ve Ebûbekir’in Fâtıma bt. Veli Hoca’nın ırzına 
kastettiklerini itiraf ettikleri / 254
268 [54a-2, Arapça] İbrahim Subaşı b. Derviş’in evini Mehmed Çavuş 
b. Abdullah’a sattığı / 254
269 [54b-1] Emine bt. İbrahim’in kaybolan eşyasının Mustafa b. Ali’nin 
evinde bulunduğu / 255
270 [54b-2] Âzat edilmiş olan Keyvan’ın Eyüb Bey b. Mustafa’nın 
tasarrufunda bulunduğu / 255
271 [55a-1] Yasef v. İsak ile Hayim v. Mosi’nin ortaklıklarını sona erdirdiği / 256
272 [55a-2] el-Hâc Abdülkerim b. Hüdaverdi’nin Hızır Paşa b. Ali’ye 
borcu olduğu / 257
273 [55b-1] el-Hâc Hasan b. Üveys’in evini Hasan Beşe b. Receb’e sattığı / 257
274 [55b-2, Arapça] Ramazan Beşe b. Durmuş’un Kıbrıs asıllı kölesini 

âzat ettiği / 258
275 [55b-3] İlbasan sancağı beyi Ahmed Bey b. Mahmud Çavuş’un bazı 
zimmîlere borcu olduğu / 259
276 [56a-1, Arapça] Ahmed Bey b. Mahmud’un yahudi Şemail v. Salamon ve Yasef 
v. Dimitri ve Estatro v. Nikola’ya mal bedelinden borcu olduğu / 259
277 [56a-2] Hüseyin Beşe’nin vârislerinin ev ve tarlalarını Mehmed Beşe 
b. Şaban’a sattıkları / 260
278 [56b-1] Âişe Hatun bt. Ali’nin boşandığı eşi Ahmed Efendi b. Mustafa Ağa’dan 
mehir alacağı olmadığı / 261
279 [56b-2] Yasef v. İsak’ın Avraham v. İlya’da alacağı olduğu / 262
280 [57a-1, Arapça] Kazasker Musa Efendi’nin muhâlaa yoluyla 
karısından boşandığı / 262
281 [57a-2, Arapça] Sâbık yeniçeri kethüdâsı Karabaş Mehmed Ağa 
b. Abdülmennân’ın Nemçe asıllı câriyesini âzat ettiği / 263









282 [57b-1, Arapça] Sâbık yeniçeri kethüdâsı Kara Mehmed Ağa b. Abdülmennân’ın 
Rus asıllı kölesini âzat ettiği / 264

283 [57b-2, Arapça] Sâbık yeniçeri kethüdâsı Kara Mehmed Ağa 
b. Abdülmennân’ın Çerkez asıllı câriyesini âzat ettiği / 264

284 [57b-3, Arapça] Sâbık yeniçeri kethüdâsı Kara Mehmed Ağa b. Abdülmennân’ın 
Rus asıllı kölesini âzat ettiği / 265

285 [58a-1] Mustafa Efendi b. Şemseddin’in menzil vakfiyesi / 265
286 [58b-1, Arapça] Ali Ağa b. Ahmed’in evini Ali Ağa b. Bâli’ye sattığı / 267
287 [58b-2] Vakıf arsanın bina yapmak üzere icâreteyn yoluyla Hüseyin 
b. Cafer’e kiralandığı / 268
288 [59a-1] Âişe adlı küçük kıza ait icâreteynli vakıf arsanın Mustafa 
Beşe’ye devredildiği / 269
289 [59a-2, Arapça] Câriye diye satılan Fâtıma Hatun bt. Viko’nun 
hürriyetine hükmedildiği / 270
290 [59b-1, Arapça] Raziye Hatun bt. Ahmed’in Rus asıllı câriyesini tedbir 
yoluyla âzat ettiği / 270
291 [59b-2, Arapça] Raziye Hatun bt. Ahmed’in Rus asıllı câriyesini tedbir 
yoluyla âzat ettiği / 271
292 [59b-3, Arapça] Raziye Hatun bt. Ahmed’in Rus asıllı câriyesini tedbir 
yoluyla âzat ettiği / 272
293 [60a-1] Rus asıllı Nazenin’in Âişe bt. Mehmed Subaşı’nın câriyesi olduğu / 272
294 [60b-1, Arapça] el-Hâc Pîrî Bey b. Sefer’in evini kızı Fâtıma 
Hatun’a sattığı / 274
295 [60b-2] Hayim ve İsak’ın Mahmud Beşe b. Mustafa’ya borçlu olduğu / 274
296 [60b-3, Arapça] Mahmud Efendi b. Mehmed Efendi’nin Rus asıllı 
kölesini âzat ettiği / 275
297 [61a-1, Arapça] Aleksandra Vestiyar adlı zimmînin Mehmed Çelebi 
b. Ahmed’e borcu olduğu / 275
298 [61a-2] Ömer ve Mustafa b. Murad’ın Mehmed b. Ahmed’in evini bey‘ bi’l-
istiğlâl yoluyla satın aldıkları ve vadesi dolunca geri sattıkları / 276
299 [61b-1, Arapça] Mehmed Bey b. Ahmed’in evini Süleyman Ağa 
b. Nasuh’a sattığı / 277
300 [61b-2] Kurd Ağa b. Abdülmennân’ın evini oğlu Abdülbâki 

Çelebi’ye hibe ettiği / 278
301 [62a-1] Raziye bt. Abdullah’ın Sertabi ve Rahime adlı câriyeler 
üzerinde hakkı kalmadığı / 278
302 [62a-2] Canfeda bt. Abdullah’ın terekesinden Raziye bt. Mehmed Çavuş’un 
zimmetinin ibrâ edildiği / 279









303 [62b-1] Abdülaziz Efendi’nin Müstesna Ali Çelebi Vakfı’na olan 
borcunu ödediği / 280

304 [62b-2, Arapça] Şerife Asiye Hatun bt. İsa’nın evini el-Hâc Piyâle 
b. Abdullah’a sattığı / 281

305 [62b-3] İbrahim Subaşı b. Kurd’un kendi mülkü zannettiği eve 
yaptığı masrafın tesbiti / 281

306 [63a-1, Arapça] Asiye Hatun bt. Ahmed Efendi’nin Rus asıllı câriyesini 
âzat ettiği / 283

307 [63a-2, Arapça] Asiye Hatun bt. Ahmed Efendi’nin Rus asıllı 
câriyesini âzat ettiği / 283

308 [63a-3] Mehmed Ağa b. Abdülmennân’ın hak iddia ettiği evle ilgili olarak 
Mustafa Ağa b. Yusuf ’a yönelik iddiasından vazgeçtiği / 284

309 [63b-1, Arapça] Asiye Hatun bt. Ahmed Efendi’nin Rus asıllı câriyesini tedbir 
yoluyla âzat ettiği / 284

310 [63b-2] Ali Bey b. Nesimi’nin Rahime Hatun’un vekili olduğu / 285
311 [64a-1, Arapça] Kara Çelebi Mehmed Efendi’nin Rus asıllı kölesini tedbir 
yoluyla âzat ettiği / 286
312 [64a-2, Arapça] İbrahim Subaşı b. Derviş Ağa’nın evini Mehmed Ağa 
b. Abdülmennân’a sattığı / 287
313 [64a-3, Arapça] Hâkimin, Muhzırzâde Abdülvehhâb Efendi b. el-Hâc Sefer’in 
vakfettiği araziye Hatun bt. Ahmed Efendi’yi mütevelli atadığı / 288
314 [64b-1] Orhan’ın Mehmed Çavuş b. Abdullah’a borcu olduğu / 288
315 [64b-2] Evliya Mehmed Efendi b. Cafer’in nukud vakfiyesi / 289
316 [65b-1] Mustafa Çelebi’nin evini Mustafa Çavuş b. Hüseyin’e sattığı / 293
317 [66a-1] Rahime Hatun bt. Hüseyin’in Mehmed Efendi b. Sinan’a ait olduğu 
anlaşılan evi bırakması / 293
318 [66b-1] Mustafa Efendi b. Şemseddin’in menzil vakfiyesi / 295
İSTANBUL KADI SİCİLLERİ
RUMELİ SADÂRETİ MAHKEMESİ

56
NUMARALI SİCİL

(H. 1042-1043 / M. 1633)











39

[Dış Kapak]
1042 ve 1043 seneleri hücec-i Rumeli sadâreti ve Mahfil-i şer‘iyyât
56
[İç kapak]
Ed-dâ‘î el-fakīr Mehmed b. Abdullah el-mukayyid sene 1096.
[1a-fihrist]
Vakfiye-i Aynî Hâtun bt. el-Hâc Mahmud
Vakfiye-i Mehmed Ağa b. Abdülkerim eş-şehîr bi Memi Ağa
Vakfiye-i Merve Hâtun bt. Ebûbekir el-bevvâbü’s-sultânî min mahalle-i Baba 
Hasan el-Alemî vakf-ı nukūd
Vakfiye-i Halil Efendi b. Abdi el-Kâtib
Vakfiye-i Mustafa Efendi b. Şemseddin el-Kâtib
Vakfiye-i Evliyâ Mehmed Efendi b. Cafer el-İmâm es-sultan Murad Hân
Vakfiye-i Mustafa Efendi b. Şemseddin el-mezkûr
Ed-defteru’s-sâlis min vekāyi‘i’l-vâkı‘a fî zemâni el-müvellâ el-merhûm Ka ra çe-
le bi zâ de Mehmed Efendi -rahimehumullâh-
Sümme mâ vaka‘a fî zemeni el-Müvellâ Hocazâde Abdullah Efendi -sellemahul-
lâlü el-kadı bi askeri Rumeli el-ma‘mûre
Li sene isneteyn ve erba‘în ve elf
Cild-i evvel

1 [1b-1] Defterdarzâde İbrahim Efendi b. Abdurrahman 
Efendi’nin nukud vakfı
Nukūd-ı pür-sûd-ı hamd-i mevfûr ve cevâhir-i zevâhir-i şükr-i nâ-mahsûr 
ol bahşende-i mâye-i nakd-i hayât ve âferînende-i edvâr-ı kâ’inât hazretleri-
nin cenâb-ı vâlâ-nisâbına îsâr ve nisâr olunur ki, vâsılân-ı ser menzil-i belâgat 
ü beyân ânın ma‘rifet-i zât-ı pâkinde âciz ve hayrândır. Ve ukūd-ı durûd-ı 
amîmü’l-vürûd ol bâ‘isü hayât-ı âlem güzîde-i Benî Adem seyyid-i Arab ve 
Acem -sallallâhu te‘âlâ aleyhi ve sellem- hazretlerinin merkad-i münevver ve 
meşhed-i mu‘attarlarına bezl ve ihdâ olunur ki, hakk-ı tarîk-i hidâyete da‘vet ve 
sübül-i hayrâta delâlet eyledi. Ve bakiyye-i nakıyye-i salât ü selâm ol âl ü evlâd-ı 
kirâm ve ashâb ü ahbâb-ı zevi’l-ihtirâmlarının merâkıd-ı aliyyelerine ithâf olu-
nur ki, her biri mütevellî-i cihât-ı dîn ve nâzır-ı şerâyi‘-i seyyidü’l-mürselîndir 
-rıdvânullâhi te‘âlâ aleyhim ecma‘în-. Ve ba‘d, işbu kitâb-ı sıhhat-nisâbın tahrîr 
ve inşâ ve tastîr ve imlâsına sebeb ve bâdî ve hâmâyil? ve dâ‘î budur ki, Dârü’l-
hilâfeti’l-aliyye ve medâru’s-saltanati’s-seniyye Kostantıniyyetü’l-mahmiyye’de 
merhûm-ı mağfiret-nişân Sultan Süleyman Hân -eskenallâhü te‘âlâ fî ferâdîsi’l-
cinân câmi‘-i şerîfi mahallesi sükkânından hâlâ Tersâne-i âmire emîni olup, 
beyne’l-a‘yân Defterdârzâde demekle ma‘rûf umdetü’l-emâcid ve’l-ekâbir 
mecma‘ü’l-mehâmid ve’l-mefâhir İbrahim Efendi b. el-merhûm Abdurrahman 
Efendi vaktâ ki, bu dâr-ı dünyâ bî-sebât ve bekā olup na‘îmi ma‘raz-ı zevâlde 
mukīmi şeref-i irtihâlde olduğunu mülâhaza edip ve sadaka ve infâk ale’l-ıtlâk 
enfa‘-ı vesâil ve efdal-i nevâfil olup, husûsen avâ’idi müstekar ve fevâidi müs-
temirre olan vakıf ve tesbîl efdal-i hayrât olduğu mahall-i kāl u kīl olmayıp 
ve Kur’ân-ı azîmü’ş-şân ve Furkân-ı kerîmü’l-ünvân ki, nûr-ı mübîn-i habl-i 
metîn şefî‘u’l-müznibîn vahy-i Rabbü’l-âlemîn’dir, ânın tilâvetinde ve sâyir 
husûsiyâtında nakl ve rivâyet olunan fazl ve sevâb ve ecr-i bî-hesâbı kemâ yenbağī 
ma‘lûm-ı tab‘-ı mekârim-nisâbları olmağın, ceddi merhûm Defterdâr Derviş 
Efendi havâss-ı aliyye Kostantıniyye kazâsına tâbi‘ kasaba-i Baba Nakkaş’da vâki‘ 
câmi‘-i şerîfde vech-i âtî üzre rûhu için ta‘yîn eylediği eczâ-i şerîf mühimmâtı 
için hâl-i sıhhat-i zât ve kemâl-i nefâz-ı tasarrufâtında hulûs-i niyyet ve safâ-
yı taviyyet ile atyeb-i mâl ve e‘azz-i emvâlinden kâmil bin aded riyâlî guruş 
-ki, nısfı te’kîden li’l-asl ve tevsîmen li’l-kül beş yüz aded mezkûru’l-vasf guruş 
olur- mümtâz ve li ecli’l-vakf târih-i kitâbdan altı ay mukaddem ihrâc ve ifrâz 
edip şart eyledi ki, hâl-i vakf-ı mezbûr her senede onuüzre ale'n-nehci'ş-şer‘i'l-helâl rehn-i kavî veya kefîl bi'l-mâl-i melî ile istirbâh ve 
istiğlâl olunup, hâsıl olan rıbhından câmi‘-i merkūmda her gün ba‘de salâti'l-asr 
on aded eczâ-i şerîf tilâvet eden on nefer kimesneye yevmî ikişer akçe vere-
ler. Ve içlerinden biri ser mahfil olup, ol mukābelede ona bir akçe dahi verile ve 
zikr olunan eczâ-i şerîfenin beş adedinin tilâveti câmi‘-i şerîf-i mersûme mut-
tasıl müşârunileyh Derviş Efendi hânkāhında sâkin olan talebeye meşrût olup, 
mâ‘adâsının biri câmi‘-i şerîf-i merkūm imâmına ve ikisi iki müezzinine ve biri 
kayyımına verilip ve birisini kasaba-i mezbûrede sâkin el-Hâc Haydar nâm ki-
mesne tilâvet eyleye. Ve hânkāh-ı merkūmda şeyh olan efendi vakf-ı mezbûra 
nâzır olup, eczâ-i şerîf tilâvet edenlerden tekâsül edenlere tenbîh ve te’kîd ve 
mütenebbih olmayanların cüz’lerini mütevellî ma‘rifetiyle kasaba-i merkūme 
ahâlîsinden müstahıkkına tevcîh olunup şeyh-i müşârunileyhe yevmî bir akçe 
nezâret verile. Ve sükkân-ı hânkāhdan talebe bulunmazsa eczâ-i şerîfe-i mezbûre 
sâyir müstahıkkına tevcîh oluna. Ve yine kasaba-i mezbûrede vâki‘ mürûr-ı 
eyyâm ile harâbe müşrif olup, imârete vakfından müsâ‘ade olunmamakla izn-i 
hâkimü'ş-şer‘ ile vâkıf-ı müşârunileyh İbrahim Efendi imâret ve tecdîd eyledi-ği Solak Mehmed Bey Mescidi demekle ma‘rûf mescid-i şerîfin imâmına yevmî 
üç akçe ve müezzinine yevmî iki akçe verile. Ve mescid-i mezbûrda îkād olun-
mak için her sene imâmına yüz elli akçe mum akçesi verile ve vakf-ı mezbûra 
mütevellî olan kimesneye yevmî dört akçe vazîfe-i tevliyet ve bir kimesne 
kâtib ve câbî olup yevmî iki akçe vazîfe verile. Ve tevliyet vâkıf-ı müşârunileyh 
hayâtda oldukça kendiye meşrûta ola, ba‘de re’y-i hâkimü'ş-şer‘ müveffez ola. Ve 
mürûr-ı eyyâm ve kürûr-ı şuhûr-ı a‘vâm ile vakf-ı mezbûra tağayyür târî olup 
icrâ-i şürût-ı mezkûre müte‘azzir olursa, meblağ-ı mezbûr mutlakā fukarâ-i 
müslimîne vakf ola deyü ta‘yîn-i vakf ve beyân ve harc ve sarf eyledikden son-
ra meblağ-ı mevkūf-ı mesfûru li ecli't-tescîl mütevellî nasb eylediğim (  ) b. (  ) 
def ‘ ve teslîm eyledim deyü mesfûr ( ) muvâcehesinde ikrâr ve i‘tirâf eyledikde, 
mukırr-ı müşârunileyhi ikrâr-ı meşrûhunda mütevellî-i mezkûr vicâhen tasdîk 
ve meblağ-ı mezbûru altı ay mukaddem vakfiyet üzre kabz ve tesellüm edip 
sâyir evkāf mütevellîleri tasarruf ettikleri gibi tasarruf eylediğini tahkīk eyle-
dikden sonra, vâkıf-ı sâlifü'z-zikr mütevellî-i mezkûr mahzarında da‘vâ edip, 
eimme-i selâse-i nehârîr -aleyhim rıdvânullâhi'l-meliki'l-kadîr- mezheb-i hatîr 
ve ve re’y-i münîrlerinde vakf-ı nukūd ve ona müteferri‘ olan şurût ve kuyûd 
bâtıl ve hilye-i sıhhat ve kabûlden âtıl ve mütevellî-i mezbûr altı ayda tevliyet 
için aldığı yedi yüz yirmi akçenin üç yüz akçesi ecr-i mislinden zâyid olmakla 
lâzımü'r-reddir. Binâen alâ zâlik asl-ı mâl-ı mârrü'l-beyân ve mütevellînin ecr-i 
mislinden zâyid aldığı meblağ-ı merkūmü'l-mikdâr bana red ve teslîm olun-
mak matlûbumdur dedikde, gıbbe's-suâl mütevellî-i mezbûr fesh-i makāl edip, 
fi'l-hakīka vakf-ı derâhim ve denânîr eimme-i selâse-i nehârîr katlarında sahîh 
olmadığı kütüb-i mu‘teberede mastûr ve sarîhdir. Lâkin esâtîz-i eimme-i ictihâd 
ve salâtîn-i ecille-i rüşd ü sedâddan imâm-ı mu‘teber ve hümâm-ı cennet-makar 
hazret-i İmâm-ı Züfer'den dâric-i medâric-i rahmet-i Bârî merhûm İmâm 
Ensârî rivâyetinde vakf-ı nukūd [ve] zımnında olan şurût ve kuyûd sahîh ve cârî 
ve şart-ı nifâzı câiz olup, fî zamâninâ kuzât-ı İslâm ve vülât-ı zevi'l-ihtirâm ol 
rivâyet ile hükme mütevellî oldukları tuğrâ-yı garrâ-yı sultânî ile muhallâ olan 
menşûrlarında mastûrdur ve galâl-i vakf-ı mezbûrdan aldığım vazîfe dahi ber 
mûceb-i vakf-ı sahîh hakk-ı sarîhim olmuşdur deyü red ve teslîmden imtinâ‘ ve 
nehc-i muharrer üzre husûmet ve nizâ‘ edip, tevkī‘-i şerîf-i zîver-i sadr-ı kitâb 
olan hâkim-i fâzıl-ı âlî-kadr ve me‘âlî-nisâb [3b] -yesserallâhu lehû hüsne’l-
müte‘âl ve’l-me’âb- hazretlerine müterâfi‘ân ve fasl-ı hükme tâlibân oldukla-
rında, hâkim-i mûmâ-ileyh lâ zâle yenâbi‘ü’l-hükkâm câriyen beyne yedeyh 
dahi ale’r-re’yi’l-imâmi’l-mezbûr sıhhat-i vakf-ı mastûra ve sıhhat-i meşrûta 
ve kuyûduna ve zımân-ı vazîfe-i mezbûreden zimmet-i mütevellî-i mezbûrun 
berâetine hükm ettikden sonra, vâkıf-ı kesîrü’l-avârif kelâmını semt-i âhara 
sârif olup, eğerçi hükm-i mezkûr ile vakfa sıhhat hâsıl oldu. Lâkin İmâm-ı 
a‘zam ve hümâm-ı akdem sirâcü’l-eimme kâşifü’l-gamme Ebû Hanîfe el-Kûfî 
-cûziye bi’l-hayr ve kûfiye- hazretleri re’y-i münîr ve mezheb-i hatîrlerinde sıh-
hat lüzûmu müstelzim olmayıp rücû‘ meşrû‘ olmağın, tekrâr vakf-ı mezbûrdan 
rücû‘ eyledim. Meblağ-ı mevkūf-ı mezkûr bana red ve teslîm olunmak taleb 
ederim dedikde, ba‘de’l-istintâk mütevellî-i mezbûr cevâb verip, eğerçi re’y-i 
imâm-ı mezkûr üzre sıhhat müfârık ani’l-lüzûm olduğu meşhûr ve ma‘lûmdur. 
Lâkin İmâm-ı Rabbânî Ebû Yusuf el-imâmü’s-sânî mezheb-i hatîrinde mücer-
red “vakaftü” demekle ve imâm-ı sânî Muhammed b. el-Hasan eş-Şeybânî re’y-i 
münîrinde teslîm ile’l-mütevellî olunmağın, lüzûm ârız olup istirdâd olunmağa 
mecâl kalmamışdır. Mezheb-i İmâmeyn-i mezkûreyn üzre lüzûmuna dahi hü-
küm taleb ederim dedikde, hâkim-i mûmâ-ileyh hazretleri dahi cânib-i vakfa 
nazaran ve mubtıl-ı hayr olmakdan hazer edip, vakf-ı mezbûrun lüzûmuna dahi 
alâ re’yi’l-imâmeyni’l-merkūmeyn âlimen bi’l-hilâf ve vâkıfen alâ mevâkıfi’l-
ihtilâf hükm-i sahîh-i şer‘î ve kazâ-i sarîh-i mer‘î kılıp, min ba‘d nakz ve nak-
sına mecâl emr-i muhâl ve ibtâl ve ihlâli mümteni‘ü’l-ihtimâl oldu ve alâ zâlike 
vaka‘a’l-işhâd.
Fî evâ’ili Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Umdetü’l-a‘yân Safâyî Efendi b. Mehmed, Mahmud Çelebi b. 
Mehmed ahi’l-mezbûr, Abdülbâkī Beşe b. ( ), Fahrü’l-ikbâl Hüseyin el-Mübâşir, 
Mefharü’l-meşâyihi’l-kirâm Şeyh Mehmed Efendi b. el-merhûm eş-Şeyh Ah-
med Efendi, Hasan Çavuş b. ( ) Köstendilî, Fahrü’l-akrân Mehmed Subaşı b. ( ), 
Mehmed Beşe b. ( ) el-Cündî, Fahrü’l-a‘yân Ömer Ağa b. ( ) el-müteferrika, Ah-
med Çelebi b. Mahmud ve gayruhüm.

2 [2a-1] Halid Bey b. Salih Bey’in 14. sekbanlar odasına 
olan borcunu ödediği
Vilâyet-i Anadolu’da vâki‘ Diyarbakır eyâletinde Bârgiri sancağının elân beyi 
olan fahrü’l-ümerâi’l-kirâm zü’l-kadri ve’l-ihtirâm Halid Bey b. Salih Bey’in 
kethüdâsı ve cümle umûruna vekîli olan zahrü’l-akrân Ahmed Kethüdâ 
b. Ali nâm kimesne meclis-i şer‘-i hatîr-i lâzımü’t-tevkīrde, mahmiye-i 
Kostantıniyye’de vâki‘ dergâh-ı âlî yeniçerileri odalarından yeni odalardan on 
dördüncü sekbanlar odasının düzen akçesini zabt ve tasarruf ve i‘mâle me’mûr 
olan bâ‘isü’l-kitâb Kasab Mehmed Beşe nâm râcil mahzarında bi tav‘ihî ikrâr ve 
takrîr-i kelâm edip, müvekkil-i merkūm Halid Bey’in ba‘zı mesâlih-i mühim-
mesi için zikr olunan düzen akçesinden sâlifü’z-zikr odanın ihtiyârlarından 
Bölükbaşı Mustafa Beşe ve Korucu Kurd Beşe ve Mumcu Hüseyin Beşe ve İvaz 
Beşe ve diğer Mustafa Beşe ve sâirlerinin ma‘rifet ve izinleri ile mezbûr Ka-
sab Mehmed Beşe yedinden kâmil dokuz yüz riyâl guruş alıp kabz edip, târih-i 
kitâbdan üç ay tâmamında meblağ-ı merkūmu edâ ve îfâya ta‘ahhüd eyledim 
dedikde, müşârunileyh Ahmed Kethüdâ’nın kelimât-ı meşrûhasını mezkûr Ka-
sab Mehmed Beşe dahi bi’l-muvâcehe tasdîk ve meblağ-ı merkūm dokuz yüz 
riyâl guruşu vech-i muharrer üzre def ‘ ve teslîm eylediğini tahkīk edicek, mâ 
vaka‘a bi’t-taleb ketb olundu.
Tahrîren fi’l-yevmi’l-hâmis aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: Şeyh Mehmed Efendi el-kadı bi Petrik, Osman Çavuş b. Baye-
zid, Ahmed Bey b. Yunus, Hasan Bey b. Ahmed el-müteferrika, Mehmed Ça-
vuş el-ma‘rûf bi Beyzâde, Ahmed Çavuş b. Abdullah, Hüseyin Bey b. Mahmud 
el-Cündî, Mustafa Beşe b. Abdullah er-Râcil, Ahmed Efendi el-ma‘rûf bi Ekşi? 
Ali Efendi kâtib-i urûz, Mustafa Beşe er-Râcil, Cafer Beşe er-Râcil, Mustafa Beşe 
es-Saka, Hacı Bey el-Cündî, Mehmed Beşe çukadâr ve gayruhüm.

3 [2a-2] İbrahim Efendi b. Ömer’in Şatır Bâli Bey b. Mustafa’nın 
mülkleriyle alakasının olmadığı
Vilâyet-i Rumeli’nde medîne-i Saray sükkânından işbu hâmilü’l-kitâb fahrü’l-
akrân Şâtır Bâli Bey b. Mustafa meclis-i şer‘-i hatîr-i lâzımü’t-tevkīrde, âti’z-zikr 
olan çiftlik ve değirmen ve tarlalara vâzı‘u’l-yed idiği şer‘an sâbit olan medîne-i 
merkūme ahâlîsinden İbrahim Efendi b. Ömer nâm vâ‘iz mahzarında üzerine 
takrîr-i da‘vâ edip, medîne-i merkūme nevâhîsinden Visoka nâhiyesinde Ker-
şon nâm karye kurbunda vâki‘ beynimizde ve lede’l-ahâlî ma‘lûmü’l-hudûd 
olup bir beyt-i süflîyi ve iki sığır damı ve zât-ı eşcâr-ı müsmire ve gayr-ı müsmi-
re hadîkayı müştemil olup Vranyak çiftliği demekle ma‘rûf olan mülk çiftliğine 
ve zikr olunan çiftliğin kurbunda cârî olup Vranyak nâm nehir üzerinde dâyir 
bir göz değirmen ve karye-i mezbûre sınırı dâhilinde mevâzi‘-i şettâda vâki‘ 
olup her birinin hudûdu beynimizde ve lede’l-ahâlî ma‘lûm olmağın, tehdîd 
ve tavsîfden müstağnî hâlâ hakk-ı tasarrufu taht-ı yedinde olan kırk dönüm 
tarlalarıma mezbûr İbrahim Efendi bi gayri vech vaz‘-ı yed eder, suâl olunup 
kasr-ı yedine tenbîh olunmak matlûbumdur dedikde, gıbbe’s-suâl mezbûr İb-
rahim Efendi cevâbında, benim zikr olunan çiftlik değirmeni ve tarlalarda min 
ba‘d alâkam ve medhalim yokdur, cümlesi mezkûr Şâtır Bâli Bey’indir dedik-
de, mezbûr İbrahim Efendi’nin minvâl-i meşrûh üzre cârî olan kelimâtı mezkûr 
Şâtır Bâli Bey talebi ile ketb ve yedine def ‘ olundu.
Tahrîren fî gurreti Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Yusuf Ağa b. ( ) reisü’l-muhzırîn, Ali Çavuş b. Abdullah, Mehmed 
Çelebi b. İbrahim, Alişah b. Gazanfer, Derviş b. ( ) ve gayruhüm.









4 [2a-3] Mustafa Çavuş b. Osman’ın Ali Beşe b. Abdullah’a 
borcu olmadığı
Vilâyet-i Rumeli’nde Misivri kazâsına tâbi‘ Bâli Gözeki? nâm karye ahâlîsinden 
Ali Beşe b. Abdullah nâm râcil meclis-i şer‘-i lâzımü’t-tevkīrde, dergâh-ı âlî 
-dâme mahfûfen bi’l-me‘âlî- yeniçerileri çavuşlarından olup, elli sekizinci ağa 
bölüğünden fahrü’l-akrân Mustafa Çavuş b. Osman mahzarında üzerine takrîr-i 
da‘vâ edip, târih-i kitâb senesi Şa‘bânü’l-mu‘azzamının evâilinde mezbûr Mus-
tafa Çavuş Âsitâne-i sa‘âdet’den gelip senin ba‘zı şâkîlerin vardır deyü beni haps 
ve kasaba-i merkūme sâkinlerinden Mehmed Çelebi nâm kimesne yediyle ben-
den cerîme nâmına bi gayri vech-i şer‘î on bin nakd-i râyic fi’l-vakt akçemi kabz 
eyledi. Suâl olunup alıverilmek matlûbumdur dedikde, gıbbe’s-suâl ve akībe’l-
inkâr müdde‘î-i mezbûrdan sıdk-ı da‘vâsına beyyine taleb olundukda, ityân-ı 
beyyineden izhâr-ı acz edip istihlâf etmeğin, mezbûr Mustafa Çavuş’a minvâl-i 
meşrûh üzre merkūm Ali Beşe’nin cerîmesi nâmına mezkûr Mehmed Çelebi ye-
dinden on bin mezbûru’n-na‘t akçe alıp kabz etmediğine kendiye yemîn teklîf 
olundukda, ol dahi hasbe’l-mes’ûl yemîn billâhi te‘âlâ etmeğin, mâ hüve’l-vâki‘ 
bi’t-taleb ketb olundu.
Tahrîren fi’l-yevmi’s-sâbi‘ aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: Mustafa Beşe b. Mehmed mumcu, Mustafa b. Abdullah odabaşı, 
Bâli Beşe b. Abdullah er-Râcil, Mehmed Beşe ve gayruhüm.

5 [2b-1] Mustafa Çavuş b. Osman’ın Ali b. Yusuf ’a borcu olmadığı
Vilâyet-i Rumeli’nde Misivri kazâsı muzâfâtından Bâli Gözeki? nâm karye 
ahâlîsinden Ali b. Yusuf nâm kimesne meclis-i şer‘-i hatîr-i lâzımü’t-tevkīrde, 
dergâh-ı âlî -dâme mahfûfen bi’l-me‘âlî- yeniçerileri çavuşlarından olup elli se-
kizinci ağa bölüğünden fahrü’l-akrân Mustafa Çavuş b. Osman mahzarında 
üzerine takrîr-i da‘vâ edip, bundan akdem mezbûr Mustafa Çavuş beni kasaba-i 
Varna’da haps edip vâlidem Cennet bt. ( ) nâm hâtun ve Uzun Kurd nâm kimes-
ne yediyle benden cerîme nâmına bi gayri vech-i şer‘î elli bin nakd-i râyic fi’l-
vakt akçemi aldı. Suâl olunup alıverilmek matlûbumdur dedikde, gıbbe’s-suâl 
ve akībe’l-inkâr müdde‘î-i mezbûrdan sıdk-ı da‘vâsına beyyine taleb olunduk-
da ityân-ı beyyineden izhâr-ı acz edip istihlâf etmeğin, mezbûr Mustafa Çavuş’a 
vech-i meşrûh üzre ve merkūm Ali Bey’in cerîmesi nâmına mezbûrân Cen-
net ve Uzun Kurd yedleriyle altı bin mezbûru’n-na‘t akçe alıp kabz etmediğine 
yemîn teklîf olundukda, ol dahi hasbe’l-mes’ûl yemîn billâhi te‘âlâ etmeğin, mâ 
hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: Mustafa Beşe b. Mehmed mumcu, Mustafa Beşe b. Abdullah oda-
başı, Bâli Beşe b. Abdullah er-Râcil, Mehmed b. Abdullah ve gayruhüm.

6 [2b-2] Şaban Beşe’nin vârislerinin Musa Subaşı b. Yahya 
ile sulh oldukları
Mahmiye-i İstanbul’da Kefeli mahallesinde sâkin olup, bundan akdem vilâyet-i 
Rumeli’de Karasu nâm kasabada müteveffâ olan Şa‘bân Beşe b. (  ) nâm râcilin 
verâseti, zevce-i metrûkesi Hatice bt. Mehmed nâm Hâtun ve sulbiye sagīre 
kızları Saliha ve Aişe’ye münhasıra olup ve merkūme Hatice sagīretân-ı 
mezbûretânın tesviye-i umûru için li’l-ihtiyâc men lehü’n-nasb olan hâkim 
kıbelinden vasî nasb olundukdan sonra mezbûre Hatice Hâtun asâleten ve 
vesâyeten meclis-i şer‘-i hatîr-i lâzımü’t-tevkīrde, işbu hâmilü’l-kitâb fahrü’l-
akrân Musa Subaşı b. Yahya tarafından ikrâr-ı âti’l-beyânı tasdîka vekîl olup, 
bimâ hüve nehcü’s-sübût şer‘an vekâleti sâbite olan İbrahim Beşe b. Abdülke-
rim mahzarında ikrâr ve takrîr-i kelâm edip, mûrisimiz merhûm Şaban Beşe 
kasaba-i merkūmede vefât eyledikde, müvekkil-i mezbûr Musa Subaşı anda 
yeniçeri zâbiti olmakla emâneten ba‘zı terekesine vaz‘-ı yed edip, hâlâ vaz‘-ı 
yed eylediği muhallefâtdan kasaba-i merkūme kadısı Mevlânâ Mehmed Efen-
di b. Murad imzâsıyla mümzâ ve hâtemi ile mahtûm olan defter mûcebince 
dört re’s sagīre câriye ve sâyir a‘mâl-i muhtelifesin zikr olunan defterde mastûr 
ve mukayyed olduğu üzre asâleten ve vesâyeten ahz u kabz eyledikden son-
ra müvekkil-i mezbûr Musa Subaşı müteveffâ-yı mezbûrun muhallefâtından 
teslîm eylediği câriyelerden mâ‘adâ beş re’s câriye ve bir gümüş kemer kuşak ve 
bir çuka kürdiyesin ketm eylemişdir deyü da‘vâ eyledikde, mezbûr Musa Suba-
şı dahi inkâr edip, ben isbâtdan âciz olmağın beynimizde münâza‘ât-ı kesîre ve 
muhâsamât-ı şedîde vâki‘ olmuş idi. El-hâletü hâzihî beynimizde muslihûn ta-
vassut edip sulh sagīretân-ı mezbûretâna enfa‘ ve evlâ olmakla altı bin nakd-i 
râyic fi’l-vakt akçe üzerine akd-i sulh inşâ ettiklerinde, ben dahi sulh-ı mezbûru 
kabûl ve bedel-i sulh olan meblağ-ı mezbûr elli bin akçeyi müvekkil-i mezkûr 
Musa Subaşı yedinden bi’t-tamâm ve’l-kemâl ahz u kabz edip, müvekkil-i 
mezbûr Musa Subaşı’nın zimmetini da‘vâ-yı mezkûreden asâleten ve vesâyeten 
ibrâ eyledim dedikde, mezbûre Hatice Hâtun’un minvâl-i muharrer üzre cârî ve 
sâdır olan ikrârını vekîl-i mezbûr İbrahim Beşe vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: İshak Çelebi b. Veli, Hüseyin b. Veli, Veli b. Lütfi, Mehmed b. Mah-
mud, el-Hâc Mehmed, Hasan Beşe b. Mustafa ve gayruhüm.

7 [2b-3] Köle Handan b. Abdullah’ı öldüren köle Dilaver b. Abdullah’ın, 
maktulün sahiplerine teslim edildiği
Vilâyet-i Rumeli’de Çorlu kasabasında bundan akdem maktûlen müteveffâ olan 
Handan b. Abdullah nâm mu‘takın verâseti mevlâ-yı mu‘takı olan Yahya’nın sulbî 
oğlu oğulları Hüseyin ve Yahya ibney Pîr Ali nâm sagīrler ile diğer sulbî oğlu oğlu 
Ebûbekir b. İbrahim nâm sagīre münhasıra olduğu zâhir ve müte‘ayyin oldukdan 
sonra sıgār-ı merkūmûnun li’l-ihtiyâc men lehü’n-nasb olan hâkim tarafından 
mansûb vasîleri olan Mustafa Bey b. İbrahim nâm râcil meclis-i şer‘-i kavîmde, 
işbu bâ‘isü’l-kitâb Mumcu Hüseyin Bey b. Hasan er-Râcil mahzarında bi’l-vesâye 
ikrâr ve takrîr-i kelâm edip, mezbûr Mumcu Hüseyin Bey’in abd-i memlûkü olup 
işbu hâzır bi’l-meclis olan uzun boylu, açık kaşlı, kara gözlü Çerkeziyyü’l-asl Di-
laver b. Abdullah nâm şâbb-ı emred gulâm bundan akdem müteveffâ-yı mezbûr 
Handan’ı târih-i kitâb şehrinin dördüncü vâki‘ olan sebt günü gecesi kasaba-i 
merkūmede yattığı yerde amden balta ile başına vurup katl eylediğini, mevlâsı 
mezbûr Mumcu Hüseyin Bey muvâcehesinde bi tav‘ihî ikrâr ve i‘tirâf edip, mevlâsı 
dahi mezbûrun i‘tirâfını bi’l-muvâcehe tasdîk etmekle, bu sûretde mevlâsı gulâm-ı 
kātili evliyâ-i katîle def ‘ ile diyet-iğu cihetden gulâm-ı mezbûru bana def ‘ ve teslîm etmeğin, ben dahi bi’l-vesâye 
mezbûr Mumcu Hüseyin Bey’in yedinden alıp sıgār-ı merkūmîn için tesellüm ey-
ledim dedikde, mukırr-ı merkūm İbrahim Bey’in bi’l-vesâye sudûr eden i‘tirâfını 
mezbûr Mumcu Hüseyin Bey’in dahi bi’l-muvâcehe tasdîk ve gulâm-ı mevsûf-ı 
merkūmu vech-i muharrer üzre teslîm eylediğini tahkīk edicek, mâ hüve vaka‘a 
bi’t-taleb ketb olundu.
Tahrîren fi’l-yevmi’l-hâdî aşer min Zilhicceti’l-harâm min şuhûri li sene isne-
teyn ve erba‘în ve elf.
Şuhûdü’l-hâl: Abdi Bey b. Abdurrahman, Mehmed Beşe b. Sinan odabaşı, Mum-
cu Mehmed Beşe b. Abdullah el-Mübâşir, Yahya Bey b. Zekeriya, Hüseyin b. Ah-
med ve gayruhüm.

8 [3b-1] Abdülkerim Efendi b. İbrahim’den miras odanın Fâtıma Hatun 
b. Mehmed’e satıldığı
Mahmiye-i İstanbul’da Mehmed Paşa zâviyesinin şeyhi iken bundan esbak vefât 
eden merhûm Abdülkerim Efendi b. İbrahim’in verâseti, zevce-i metrûkeleri Hümâ bt. Ahmed ve Aişe bt. Mustafa’ya ve sulbî kebîr oğulları Pîr Mehmed 
Çelebi’ye ve Abdülkerim Çelebi’ye ve sulbiye kebîre kızları Râbia ve Emetul-
lah nâm hâtunlara ve sulbiye sagīre kızı Sâbiha’ya münhasıra olup, mezbûr Pîr 
Mehmed Çelebi sagīre-i mersûmenin tesviye-i umûru için cânib-i şer‘-i mu-
tahhardan mansûb vasîsi olduğu hâkim-i muvakki‘ü’l-kitâb huzûrlarında sâbit 
ve mütehakkık oldukdan sonra mezbûr Pîr Mehmed Çelebi kendisi tarafından 
asâleten ve sagīre-i mersûme tarafından vesâyeten ve vâlidesi merkūme Aişe 
Hâtun ile hemşîresi Rukiye Emine Hâtun taraflarından zikr-i âtî ebniyeyi bey‘a 
vekîl olup, mezbûretân ma‘rifet-i şer‘iyye ile ârifân olan Ömer Efendi b. Mustafa 
ve Eyüb Çelebi b. Durak şehâdetleriyle hasm-ı câhid mahzarında vekâleti sâbite 
oldukdan sonra vekâleten ve merkūm Abdülkerim Çelebi dahi kezâlik ken-
di tarafından asâleten ve vâlidesi mezbûre Hümâ ile hemşîresi mesfûre Râbia 
Hâtun taraflarından kezâlik zikri âtî olan ebniyeyi bey‘a vekîl olup, şâhidân-ı 
mezbûrân şehâdetleriyle hasm-ı câhid mahzarında şer‘an vekâleti sâbite olduk-
dan sonra vekâleten mahfil-i kazâda, işbu sâhibetü’l-kitâb fahrü’l-muhadderât 
Fâtıma Hâtun bt. Mehmed tarafından ikrâr-ı âti’z-zikri tasdîka vekîl olup, 
vekâleti nehc-i mu‘teber üzre sâbite olan sadrî kebîr oğlu Mehmed b. Ahmed 
mahzarında her biri asâleten ve vekâleten ve vesâyeten ikrâr ve takrîr-i kelâm 
edip, mûrisimiz müteveffâ-yı mersûm hâl-i hayâtında ve kemâl-i sıhhatinde 
mahmiye-i mersûmede Helvacıbaşı mahallesinde vâki‘ senede merkūm Behrâm 
Paşa Evkāfı’na yedi yüz yirmi akçe mukāta‘a ile tasarrufunda olan arsa-i hâliye 
üzerine binâsı mülkü olmak üzre izn-i mütevellî ile beş bâb müte’ehhilîn oda-
ları binâ edip, ba‘de vefâtihî bi hasebi’l-irsi’ş-şer‘î bize intikāl eylemiş idi. Lâkin 
babamız müteveffât-ı mersûmenin düyûn-ı müsbetesi olup zarûret-i deyni için 
sâlifü’z-zikr beş bâb odalardan iki tarafı bizim mülk-i mûrisimiz olan odalara 
ve bir tarafı tarîk-i âm ve bir tarafı tarîk-i hâs ile mahdûd bir bâb fevkānî ve bir 
bâb tahtânî odaları ve sofayı ve kenîfi müştemil arsasına senede vakf-ı mezbûra 
yüz altmış akçe mukāta‘alı olup, binâsı mülkümüz olan bir bâb müte’ehhilîn 
odasını müvekkile-i mezbûre Fâtıma Hâtun’a tarafeynden îcâb ve kabûlü hâvî 
bey‘-i bât-ı sahîh-i şer‘î ile otuz iki bin beş yüz fıddî râyic fi’l-vakt akçeye bey‘ 
ve teslîm edip, ol dahi iştirâ ve tesellüm eyledikden sonrasâlifü'l-beyân otuz iki bin beş yüz mezbûru'n-na‘t akçeyi mersûme Fâtıma 
Hâtun yedinden bi't-tamâm ahz ve kabz edip, ba‘de'l-yevm mârrü'z-zikr oda-
nın binâsı mersûme Fâtıma Hâtun'un mülk-i müşterâsıdır, keyfe mâ-teşâ ve 
tahtâr mutasarrıfe olsun dedikde, mukırrân-ı mersûmânın asâleten ve vekâleten 
ve vesâyeten cârî olan ikrârını merkūm Mehmed bi'l-vekâle vicâhen tasdîk ve 
şifâhen tahkīk edicek, mâ vaka‘a bi't-taleb ketb olundu.
Fi'l-yevmi'l-ışrîn min Zilka‘deti'ş-şerîfe li sene isneteyn ve erba‘în ve elf.Şuhûdü’l-hâl: Mustafa Efendi b. Mehmed el-Hatîb, Mehmed Efendi b. Memi 
el-Müderris, Ahmed Efendi b. Vildan el-Müderris, el-Hâc İsmail b. ( ) el-İmâm, 
Mehmed [b.?] Hüdâverdi el-Müezzin, İshak b. Muharrem, Eyüb b. Durak, Hü-
seyin b. Yakub, el-Hâc Mustafa b. Abdullah, Dilaver b. Abdullah, Abdülkādir b. 
Mustafa ve gayruhüm.

9 [4a-1, Arapça] Yahya Çavuş b. Veli Çavuş’un evini Mehmed 
Bey b. Ebûbekir’e sattığı
Dâru’l-hilâfeti’l-aliyye mahmiye-i Kostantıniyye mahallâtından Üsküblü ma-
hallesinde sâkin olan fahrü’l-cuyûş Yahya Çavuş b. Veli Çavuş, meclis-i şerî‘at-i 
şerîfe-i garrâ ve mahfil-i tarîkat-i münîfe-i zehrâda hâzır olup, işbu akdin ken-
dilerinden sudûruna kadar sâhibi ve mâliki olduğu, elinde ve taht-ı tasarru-
funda bulundurduğu, mahalle-i mezbûrede vâki‘, fevkānî iki beyti, fevkānî 
selâmlığı, fevkānî diğer bir beyti, tahtânî bir beyti, kameriyeyi ve avluyu müş-
temil, bir tarafdan bâyi‘-i mezbûr mülkü, diğer tarafdan Üsküblü Vakfı, öteki 
tarafdan mahmiye-i mezbûre kalesi duvarı ve diğer tarafdan da tarîk-i âm ile 
mahdûd bulunan cemî‘-i menzilini cümle tevâbi‘ ve levâhıkı ve kâffe-i menâfi‘ 
ve mürâfıkı ile râyicü’l-vakt dört yüz pâre riyâlî gümüş sikkeye hâmil-i hâze’l-
kitâb Mehmed Bey b. Ebûbekir’e îcâb kabûlü ve teslîm tesellümü hâvî bey‘-i 
bât-ı sahîh ile bey‘ ettiğini ikrâr ve i‘tirâf etti. Mezbûr da kendi mâlıyla ve ken-
disi için menzil-i merkūmu ondan iştirâ etti. Vâki‘ ikrâr, müşterî-i mezbûr tara-
fından vicâhen ve şifâhen tasdîk edildi.
Cerâ zâlike ve hurrire fi’l-yevmi’l-hâmis aşere min Zilhicce eş-şerîfe sene isne-
teyn ve erba‘în ve elf.
Şuhûdü’l-hâl: Fahrü’l-akrân Hamza Efendi b. el-Cündî, Mehmed Çelebi b. eş-
şehîr bi Pîrinççizâde, Musa Efendi b. Halil el-İmâm, Mesud Çelebi el-İmâm, 
Mehmed Çelebi b. Haydar, es-Seyyid Mustafa, İbrahim Beşe

10 [4a-2] Köle Ali b. Abdullah’ı öldüren köle Dilaver b. Abdullah’ın 
maktulün vârislerine teslim edildiği
Vilâyet-i Rumeli’nde Çorlu kasabasında Câmi‘-i Atîk mahallesinde bundan ak-
dem maktûlen müteveffâ olan Ali b. Abdullah’ın mevlâ-yı mu‘takı olan Yahya’nın 
sulbî oğlu oğulları ve bi tarîki’l-velâ vârisleri olan Yahya ve Hüseyin ibney Pîr 
Ali nâm sagīrler ile diğer oğlu oğlu ve kezâlik vârisi Ebûbekir b. İbrahim nâm 
sagīrin li’l-ihtiyâc men-lehü’n-nasb olan hâkimü’ş-şer‘ tarafından mansûb vasîleri 
olan Mustafa Bey b. İdris nâm râcil meclis-i şer‘e Dilaver b. Abdullah nâm emred 
gulâmı ihzâr ve mevlâsı olan Mumcu Hüseyin Bey b. Hasan nâm râcil mahzarın-
da bi’l-vesâye takrîr-i da‘vâ edip, mezbûr Dilaver târih-i kitâb senesi şehrinin dör-
düncü vâki‘ olan sebt günü gecesi sâlifü’z-zikr Ali’yi yattığı yerde amden balta ile 
başına vurup katl eyledikde verâseti vech-i meşrûh üzre sıgār-ı merkūmeteyne 
münhasıra olmağın, mezbûr Dilaver’i ihzâr eyledim, vesâyet-i mahkiyyem hase-
biyle vâki‘ hâl mezbûrdan suâl olunup mûceb-i şer‘iyyesi icrâ olunmak taleb ede-
rim dedikde, gıbbe’s-suâl mezkûr Dilaver cevâbında, fi’l-vâki‘ merkūm Ali sâbıkan 
bana birkaç def ‘a fi‘l-i şenî‘ kasd edip ben dahi tahammül edememek ile mezbûr 
Ali’yi leyle-i merkūmede yattığı yerde başına amden bir balta ile vurup katl ey-
ledim idi deyü bi’t-tav‘i’s-sâf ikrâr ve i‘tirâf edip, mevlâsı mezbûr Mumcu Hüse-
yin Bey dahi fi’l-hakīka hâl bu minvâl üzre olmuşdur deyü mezbûr Dilaver’in 
i‘tirâfını bi’l-muvâcehe tasdîk edip, gulâm-ı merkūmu evliyâ-yı katîle teslîm eyle-
diğini tahkīk edicek, gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâmis aşer min Zilhicceti’ş-şerîfe min şuhûri li sene isne-
teyn ve erba‘în ve elf.
Şuhûdü’l-hâl: Abdi Bey b. Abdurrahman, Yahya Bey b. Zekeriya, Mehmed Beşe 
b. Şaban Reisü’l-muhzırîn?, Mumcu Mehmed Beşe b. Abdullah el-Mübâşir, Hü-
seyin b. Ahmed el-muhzır ve gayruhüm.

11 [4a-3, Arapça] Babaları ölen Saliha ve Âişe adlı küçüklere 
vasî atandığı
Hâkim-i muvakki‘-i hâze’l-kitâb bi tevkī‘ihi’ş-şerîfi’l-müstetâb, Dâru’l-hilâfeti’l-
aliyye mahmiye-i Kostantıniyye mahallâtından Kefeli mahallesinde sâkine 
olan hâmile-i hâzihi’l-vesîka Hatice Hâtun bt. (  )’u, hâl-i hayâtında mahalle-i 
mezkûrede sâkin iken bundan akdem vilâyet-i Rumeli-i ma‘mûrede vâki‘ Ka-
rasu kasabasında fevt olan merhûm Şaban Beşe’nin Saliha ve Ayşe nâm sagīre 
kızlarına hıfz-ı ahvâl ve müteveffâ-i mezbûr babalarından irs-i şer‘le kendile-
rine intikāl eden emvâlin zabtı için evânî-i rüşd ve zamân-ı bülûğlarına kadar 
ihtiyâçlarına binâen vasî nasbetti. Hatice Hâtun da vesâyet-i mezkûreyi kabûl 
edip hidemât-ı lâzimesini edâyı üzerine aldı.
Cerâ zâlike ve hurrire fi’l-yevmi’s-sâdis aşere min şehri Zilhicce eş-şerîfe sene 
isneteyn ve erba‘în ve elf.
Şuhûdü’l-hâl: Hüseyin b. Veli, Veli b. Lütfi, Mehmed b. Mahmud, el-Hâc Meh-
med b. ( ) ve gayruhüm

12 [4b-1, Arapça] Hâkimin vasî üzerine nâzır atadığı
Hâkim-i muvakki‘-i alâ hâze’l-kitâb bi tevkī‘ihi’ş-şerîfi’l-müstetâb, hâmil-i 
hâze’l-kitâb İshak Kulu b. Veli’yi, hâl-i hayâtında mahalle-i mezkûrede sâkin 
iken bundan akdem vilâyet-i Rumeli-i ma‘mûrede vâki‘ Karasu kasabasında 
fevt olan merhûm Şaban Beşe’nin Saliha ve Ayşe nâm sagīre kızlarına kıbel-i 
şer‘den mansûb vasî olan Hatice Hâtun bt. (  )’nu üzerine nâzır-ı hasbî nasbet-
ti ki vasîyy-i mezbûr bundan sonra nâzır-ı merkūmun re’y ve ma‘rifeti olma-
dan umûr-ı vesâyetle alâkalı husûslarda tasarruf etmeyecektir. Mezbûr İshak da 
nezâret-i merkūmeyi kabûl edip hidemât-ı lâzimesini üzerine aldı.
Cerâ zâlike ve hurrire fi’l-yevmi’s-sâdis aşere min şehri Zilhicce eş-şerîfe sene 
isneteyn ve erba‘în ve elf.
Şuhûdü’l-hâl: Hüseyin b. Veli, Veli b. Lütfi, Mehmed b. Mahmud, el-Hâc Meh-
med ve gayruhüm

13 [4b-2, Arapça] Babaları ölen Mehmed ve Yahya adlı küçüklere 
nafaka takdir edildiği
Hâkim-i muvakki‘-i alâ hâze’l-kitâb bi tevkī‘ihi’ş-şerîfi’l-müstetâb, bundan ak-
dem mahmiye-i Kostantıniyye mahallâtından Baba Hasan mahallesinde fevt 
olan Mahmud b. Mehmed’in Mehmed ve Yahya nâm sagīr oğullarının nafaka, 
kisve ve sâir havâic-i zarûriyeleri için, himâye ve terbiyesi altında bulundukları 
bâ‘ise-i hâze’l-kitâb Fâtıma bt. Süleyman nâm annelerinin talebiyle, müteveffâ-i 
mezbûr babalarından irs-i şer‘le kendilerine intikāl eden emvâlden alınmak üzre 
zeyl-i kitâbda mezkûr târihden i‘tibâren her birine üçer akçe olmak üzre yevmî 
râyicü’l-vakt altı akçe farz ve takdîr etti. Hâkim-i mûmâ ileyh ilâveten vakt-i 
hâcette istidâne edip meblağ-ı mefrûzu sagīreyn-i merkūmeynin havâicine sarf 
etmeye ve vakt-i zaferde rücû‘ etmeye mezbûre Fâtıma’ya izin verdi.
Cerâ zâlike ve hurrire fi’l-yevmi’l-hâmis aşere min şehri Zilhicce eş-şerîfe min 
şuhûri sene isneteyn ve erba‘în ve elf.
Şuhûdü’l-hâl: El-Hâc Mehmed b. Abdullah er-Râcil, el-Hâc Lütfullah b. Abdul-
lah, Mehmed Halîfe el-Kayyım, Mehmed Çelebi b. Abdullah el-Kâtib, Dilaver 
Çavuş b. Abdullah, Hüseyin Efendi b. Mustafa el-kadı, Yusuf Bey b. Abdullah, 
Mansur b. Abdullah ve gayruhüm

14 [4b-3, Arapça] Hâkimin vasî üzerine nâzır atadığı
Hâkim-i muvakki‘-i alâ hâze’l-kitâb bi tevkī‘ihi’ş-şerîfi’l-müstetâb, bâ‘is-i 
hâzihi’l-vesîka Ahmed Beşe b. Mehmed er-Râcil nâm kimesneyi, bundan akdem 
Dârü’s-saltanati’s-seniyye mahmiye-i Kostantıniyye mahallâtından Baba Hasan 
el-Alemî mahallesinde fevt olan Mahmud b. Mehmed nâm müteveffânın Meh-
med ve Yahya nâm sagīr oğullarının tesviye-i umûruna ve hıfz-ı ahvâl ve ken-
dilerine müteveffâ-i mezbûr babalarından irs-i şer‘le intikāl eden emvâlin zab-
tına, ihtiyâçlarına binâen kıbel-i şer‘den mansûb vasî olan Fâtıma Hâtun bt. Sü-
leyman nâm hâtun üzerine nâzır-ı hasbî nasbetti ki ki vasîyy-i merkūme bun-
dan sonra nâzır-ı merkūmun re’y ve ma‘rifeti olmadan umûr-ı vesâyetle alâkalı 
husûslarda tasarruf etmeyecektir. Mezbûr Ahmed Beşe de nezâret-i merkūmeyi 
kabûl edip hizmet-i lâzimesini edâyı ta‘ahhüd etti.
Cerâ zâlike ve hurrire fi’l-yevmi’s-sâdis aşere min şehri Zilhicce eş-şerîfe min 
şuhûri sene isneteyn ve erba‘în ve elf.
Şuhûdü’l-hâl: El-Hâc Mehmed b. Abdullah, el-Hâc Lütfullah b. Abdullah, Meh-
med Halîfe el-Kayyım, Mehmed Çelebi b. Abdullah ve gayruhüm

15 [4b-4] Ahmed Efendi b. Şaban’ın miras ev hissesinin Kamer Hatun 
b. Abdullah’a satıldığı
Mahmiye-i İstanbul’da Debbâğ Yunus mahallesinde sâkin iken bundan akdem 
vefât eden merhûm Ahmed Efendi b. Şaban’ın verâseti, zevce-i metrûkesi Hati-
ce bt. Mehmed Efendi’ye ve zî-rahm-i mahrem cihetinden vârisi olup vilâyet-i 
Anadolu’da Gönen kazâsına tâbi‘ Çavuşköy nâm karyede sâkin olan Bâli Efendi b. 
el-Hâc Bostan’a münhasıra oldukdan sonra mersûm Bâli Efendi mahfil-i kazâda, 
menzil-i âti’z-zikre vâzı‘atü’l-yed olduğu şer‘an sâbite olan bâ‘isetü hâze’l-kitâb 
Kamer Hâtun bt. Abdullah mahzarında bi tav‘ihî ikrâr ve takrîr-i kelâm edip, 
mûrisimiz mersûm Ahmed Efendi bundan akdem vefât eyledikde, silk-i mül-
künde olan emlâkinden mahalle-i mersûmede vâki‘ bir tarafı merhûme Zeynî 
Hâtun Vakfı ve bir tarafı Medîne-i Münevvere Vakfı ve bir tarafı el-Hâc Osman 
Vakfı ve bir tarafı tarîk-i âm ile mahdûd olup, iki bâb tahtânî ve iki bâb fevkānî 
odaları ve bir sofayı ve bi’r-i mâyı ve cüneyneyi ve kenîfi ve muhavvata[yı] 
müştemil menzilden irs-i şer‘î üzre bana âid olan selâse-i erbâ‘ı zâhirde vâris-i 
ma‘rûf olmamak zu‘mu ile mahmiye-i mezbûrede beytülmâl-i hâssa emîni olan 
fahrü’l-a‘yân Yusuf Ağa b. Abdülmennân merkūm Kamer Hâtun’a yirmi üç bin 
makbûzu akçe bey‘ ve teslîm edip, ol dahi vech-i muharrer üzre iştirâ ve tesel-
lüm eylemeğin, emîn-i mersûm Yusuf Ağa huzûrunda müteveffâ-yı mersûmun 
zevi’l-erhâm cihetinden vârisi olmadığı nakl-i şer‘î ile isbât edip, lâkin emîn-i 
mersûmun menzil-i mersûmdan bana âid olan selâse-i erbâ‘ından olan bey‘i 
gabn-ı fâhiş ile bey‘ olmuşdur deyü mersûme Kamer Hâtun taleb-i da‘vâ ey-
ledikde beynimizdeüzerine inşâ-i akd-i sulh eylediklerinde, ben dahi sulh-ı merkūmu kabûl ve 
bedel-i sulh olan meblağ-ı mersûmu merkūme Kamer Hâtun yedinden bi't-
tamâm ahz u kabz eyledim. Ba‘de'l-yevm benden asâleten ve vekâleten husûs-ı 
mersûma müte‘allik da‘vâ ve nizâ‘ sâdır olursa lede’l-hükkâmi’l-kirâm makbûle ve mesmû‘a olmasın dedikde, mukırr-ı mersûmun vech-i muharrer üzre cârî 
olan ikrârını mersûme Kamer Hâtun vicâhen tasdîk ve şifâhen tahkīk edicek, 
mâ vaka‘a bi't-taleb ketb olundu.
Fi'l-yevmi's-sâlis min Zilhicceti'ş-şerîfe li sene isneteyn ve erba‘în ve elf.
Şuhûdü’l-hâl: Receb Çavuş b. Murad el-Mübâşir, Halîfe b. Yakub el-İmâm, Em-
rullah b. Abdullah, el-Hâc Hüseyin Beşe b. Mehmed, el-Hâc Merdane b. Abdul-
lah, el-Hâc Himmet b. Abdullah, Abdi b. Hasan, Cafer Çavuş b. Yahya, Ahmed 
Efendi b. Mehmed, Ahmed b. Abdülcebbar, Receb Efendi el-kadı, Mehmed Bey 
b. Kurd ve gayruhüm.

16 [5a-1] Mahmud b. Mehmed’in Ahmed Beşe b. Mehmed’deki 
alacağının vârisesi Fâtıma bt. Süleyman’a teslim edildiği
Dârü’s-saltanati’s-seniyye mahmiyye-i Kostantıniyye’de Baba Hasan el-Alemî 
mahallesinde bundan akdem müteveffâ olan Mahmud b. Mehmed nâm ki-
mesnenin zevce-i metrûkesi ve sulbî oğulları Mehmed ve Yahya nâm sagīrlerin 
vâlideleri ve li’l-ihtiyâc men lehü’n-nasb olan hâkim-i hâsim tarafından 
mansûbe vasîleri olan Fâtıma bt. Süleyman nâm Hâtun meclis-i şer‘-i şerîf-i 
şâmihü’l-bünyâdda, sagīrân-ı merkūmânın ammileri işbu hâfızu’l-kitâb Ahmed 
Beşe b. Mehmed er-Râcil mahzarında bi’l-vesâye ikrâr ve takrîr-i kelâm edip, 
zevcim müteveffâ-yı merkūmun muhallefâtından ber mûceb-i defter-i kassâm 
sulbî oğulları sagīrân-ı merkūmândan mezbûr Mehmed’in hissesine ta‘yîn olu-
nan altı bin beş yüz akçe ile mesfûr Yahya’nın hissesine ta‘yîn olunup ammile-
ri mezbûr Ahmed Beşe’nin zimmetinde olan cem‘an on sekiz bin akçeyi mezbûr 
Ahmed Beşe bana def ‘ ve teslîm etmekle, ben dahi vesâyet-i mahkiyyem hase-
biyle mezbûrun yedinden alıp kabz ve teslîm eyledim. Min ba‘d zikr olunan on 
sekiz bin akçeden mezbûr Ahmed Beşe’nin zimmetinde bir akçe ve bir habbe 
kalmadı dedikde, mukırra-i merkūme Fâtıma Hâtun’un bi’l-vesâye sudûr eden 
i‘tirâfını merkūm Ahmed Beşe dahi bi’l-muvâcehe tasdîk ve vech-i muharrer 
üzre def ‘ ve teslîm eylediğin tahakkuk edicek, mâ vaka‘a bi’t-taleb ketb olundu.
Tahrîren fî evâsıtı şehri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: El-Hâc Mehmed b. Abdullah er-Râcil, el-Hâc Lütfullah b. Abdul-
lah, Mehmed Halîfe b. Abdi el-Kayyım, Mehmed Çelebi b. Abdullah Yazıcı, Di-
laver Çavuş b. Abdullah ve gayruhüm.

17 [5a-2] Aynî Hatun bt. el-Hâc Mahmud’un vakfiyesi
Vakfiye-i Aynî Hâtun bt. el-Hâc Mahmud
Hamd-i müebbed ve şükr-i muhalled ol vâkıf-ı zamâyir ve kâşif-i serâir haz-
retlerinin dergâh-ı azamet-penâh ve bârgâh-ı izzet-destgâhına ref ‘ olunur ki, 
mahlûkātı tarz-ı bedî‘ üzre ibdâ‘ ve âmme-i masnû‘âtı üslûb-ı menî‘ üzre ihtirâ‘ 
edip, dâr-ı cinânı a‘mâl-i hisân ashâbına in‘âm ve ihsân ve sulehâ-i mü’minîn 
ve mü’minâtı lâyık-ı gufrân etmek ile lutf-i bî-pâyân eyledi. Ve salât ü selâm 
ol seyyid-i enâm ve sened-i havâss u avâm pîşvâ-yı kül ve rehnümâ-yı sübül, 
efdal-i efrâd-ı beşer, şefî‘-i rûz-ı mahşer, habîb-i Hüdâ Muhammed Mustafa 
aleyhi mine’t-tahiyyeti ezkâhâ hazretlerinin ravza-i raziyye ve hatre-i hat[î]rele-
rine îsâr olunur ki, şefî‘-i usât-ı ümmet ve kıble-i erbâb-ı himmetdir. Ve bakiyye-i 
nakıyye-i selâm ü peyâm âl ü evlâd-ı kirâm ve ashâb-ı emcâd-ı zevi’l-ihtirâmları 
merâkıd-ı aliyye ve meşâhid-i seniyyelerine nisâr olunur ki, her biri mütevellî-i 
cihât-ı dîn ve nâzır-ı şer‘-i seyyidi’l-mürselîndirler. -Rıdvânullâhi te‘âlâ aley-
him ecma‘în.- Ve ba‘d, dâ‘î-i tahrîr-i kitâb-ı müşgîn-nikāb budur ki, Dârü’s-
saltanati’s-seniyye mahmiyye-i Kostantıniyye’de Arablar Hamamı kurbunda 
Elvanzâde mahallesi sâkinelerinden sâhibetü’l-hayrât, tâlibetü’l-meberrât Aynî 
Hâtun bt. el-Hâc Mahmud b. Abdullah nâm hâtun vaktâ ki, bu dâr-ı dünyâ bî-
sebât ve bî-bekā olup, ni‘ami ma‘raz-ı zevâlde ve mukīmi şeref-i irtihâlde olduğu-
nu mülâhaza kılıp, “es-sadakatü fidyetün li’l-me‘âsî yevme yü’hazü’l-mücrimûn 
bi’n-nevâsî” mefhûmu dahi ma‘lûmu olup, ahsen-i sadakāt fevâidi müstemir-
re ve avâ’idi müstekırra olan sadaka-i câriye olduğuna [vâ]kıfe olmağın, niyet-i 
sâfiye ve taviyyet-i vâfiye ile silk-i mülk-i sahîhimde münselik ve muntazam 
olup, mahmiye-i merkūmede Davudpaşa İskelesi kurbunda Kasab İlyas mahal-
lesinde vâki‘ olup, bir tarafı Hacı Demir mülkü ve bir tarafı Arslan b. Hasan mül-
kü ve iki tarafı tarîk-i âm ile mahdûd birbirine mülâsık ve mürâfık biri kereste-
ci dükkânı demekle ma‘rûf hoşâb dükkânı ve biri tatlı boza dükkânı zikr olunan 
iki bâb dükkânı cümle hudûdu ve kâffe-i hukūku ile hasbeten lillâh ve taleben li-
rızaihî vakf-ı sahîh-i şer‘î ve habs-i sarîh-i mer‘î ile vakf edip şart eyledikde, zikr 
olunan dükkânlar mütevellî-i vakf yediyle ecr-i misilleri olan yevmî yirmi bir 
akçe icâre-i müeccele ile îcâr olunup, her sene hâsıl olan icâresinden yevmî üç 
akçesine mahmiye-i merkūmede Şeyhü’l-harem mescidinde imâm olan kimes-
ne mutasarrıf olup, mukābelesinde vâkıfe-i mûmâ-ileyhânın vâlidi merhûm-ı 
merkūm el-Hâc Mahmud rûhu için her gün kable salâti’l-fecr bir sûre-i Mülk 
tilâvet edip ve iki akçesine mescid-i merkūmda müezzin olan kimesne mutasar-
rıf olup, mukābelesinde her gün ba‘de salâti’l-asr bir sûre-i Fâtiha ve üç İhlâs-ı 
şerîf tilâvet edip, kezâlik merhûm-ı mezbûr el-Hâc Mahmud rûhuna ihdâ ede-
ler. Ve senede yetmiş akçesi mahmiye-i merkūmede merhûm ve mağfûrun leh 
Çivizâde Efendi mescid-i şerîfinde yağ mumu mühimmâtına sarf oluna. Ve otuz 
akçesini dahi zikr olunan mumun mûkıdı olan kimesne mutasarrıf ola ve yüz 
akçesi dahi mahmiye-i merkūmede vâki‘ Hobyar mahallesi mescidinde her sene 
Ramazân-ı şerîf leyâlîsinde su saky mühimmâtına sarf oluna ve dahi vâkıfe-i 









ârife-i sâlifetü’l-evsâf şart eyledi ki: Zikri sebk eden icârenin yevmî ikişer akçe-
sine Raziye bt. Hasan Bey nâm hâtun mutasarrıfe olup, mukābelesinde vâkıfe-i 
merkūme Aynî Hâtun rûhu için yevmî bir sûretü’r-Rahman-ı şerîf tilâvet ede ve 
ikişer akçesine Saliha bt. Muharrem nâm hâtun mutasarrıfe ola, mukābelesinde 
yevmî bir sûre-i Mülk tilâvet edip ve iki akçesi dahi İsmihan bt. Abdullah nâm 
hâtun mutasarrıfe olup, mukābelesinde yevmî bir sûre-i Fâtiha ve üç İhlâs-ı 
şerîf tilâvet edip, iki akçesine vâkıfe-i merkūmenin rebîbesi Rahime bt. Abdul-
lah nâm hâtun mutasarrıfe olup, mukābelesinde yevmî bir sûre-i Fâtiha-i şerîf 
ve üç İhlâs-ı şerîf tilâvet edip ve bir akçesine dahi rebîbe-i uhrâsı Fâtıma bt. 
Abdullah nâm hâtun mutasarrıfe olup, mukābelesinde yevmî bir sûre-i Nebe-i 
şerîf tilâvet edip ve bir akçesine dahi câriye-i müdebberesi Sâkine bt. Abdullah 
nâm mutasarrıfe olup mukābelesinde yevmî üçer salavât-ı şerîfeye müdâvemet 
edip ve iki akçesine dahi sulehâdan Yakub [5b] Dede nâm mutasarrıf olup, 
mukābelesinde yevmî bir sûre-i Yâsîn-i şerîf tilâvet edip, mezkûrât Raziye ve 
Saliha ve İsmihan ve Rahime ve Fâtıma ve Sâkine ve mezkûr Yakub Dede tilâvet 
eyledikleri suver-i şerîfe ve salavât-ı münîfenin sevâbını vâkıfe-i merkūme Aynî 
Hâtun’un rûhuna ihdâ edeler ve merkūme Sâkine Hâtun’un mutasarrıfe oldu-
ğu yevmî bir akçe merkūme Sâkine’nin vefâtından sonra vâkıfe-i mersûmenin 
utekāsından Mülâyim bt. Abdullah mutasarrıfe olup ve icâre-i merkūmenin 
yevmî iki akçesine mütevellî-i vakf olan kimesne mutasarrıf olup, zikirleri sebk 
eden ricâl ve nisvândan bi emrillâh müteveffâ olanların mutasarrıf oldukları 
vazîfelerine minvâl-i âtî üzre kendi evlâdından ve evlâd-ı evlâdından ilâ âhiri’l-
inkırâz hayâtda olanı mutasarrıf ola. Eğer evlâdı veya evlâd-ı evlâdı bi’l-külliye 
munkarize ise kendinin utekāsı mutasarrıfe ola. Eğer kendinin utekāsı yoğise 
evlâdının utekāsı mutasarrıf ola. Eğer evlâdından ve utekāsından kimesne ol-
mayıp, bi’l-külliye munkariz olursa mutasarrıf olduğu vazîfesi Medîne-i Mü-
nevvere -alâ münevverihâ tayyibâtü mükerrere- fukarâsına meşrûta ola ve 
mesârif-i merkūmeden kalîl ü kesîr ve celîl ü hakīr kalan fazla mütevellî-i vakf 
yediyle hıfz olunup, mahallinde vakfın lâzım gelen mühimmine sarf oluna. Ve 
dahi vakf-ı merkūmun tevliyeti evvelâ hayâtta oldukça vâkıfe-i merkūme Aynî 
Hâtun’a meşrûta olup, ba‘de vefâtihâ utekāsından Hasan b. Abdullah nâm ki-
mesneye meşrûta olup ve mezbûr Hasan Bey vefâtından sonra bâlâda ismi 
mastûr olan Saliha’nın zevci Mahmud b. Ramazan nâm kimesneye meşrûta 
olup ve mezbûr el-Hâc Mahmud’dan sonra evlâdına meşrûta ola. Eğer evlâdı 
bi’l-külliye munkariz olursa mezbûr el-Hâc Mahmud’un utekāsına, eğer utekāsı 
dahi munkariz olur ise vâkıfe-i merkūmenin utekāsına utekāsı dahi munkari-
ze olursa utekāsının evlâdına meşrûta ola, eğer evlâd ve utekā dahi munkari-
ze olursa re’y-i hâkimü’ş-şer‘le bir müstakīm ve dindâr kimesneye tevcîh olu-
na ve dahi vâkıfe-i merkūme Aynî Hâtun vakf-ı merkūmun tebdîl ve tağyîr ve 
taklîl ve teksîri hayâtta oldukça kendi yedinde olup keyfe mâ teşâ mutasarrıfe 
ola. Ve eğer mürûr-ı eyyâm hasebiyle icâre-i merkūmeyi mesârif-i mersûmeye 
sarf müte‘azzir olur ise, cümlesi mutlakā fukarâ-i müslimîne sarf oluna deyü 
mahdûd-ı mezkûru li ecli’t-tescîl mütevellî nasb eylediği sâlifü’z-zikr el-Hâc 
Mahmud b. el-Hâc Ramazan’a teslîm edip, ol dahi vakfiyet üzre kabz ve tesel-
lüm edip, emr-i vakf ve teslîm kemâ yenbağī ikmâl ve tetmîm olundukdan son-
ra vâkıfe-i merkūme meclis-i şer‘de mütevellî-i merkūm mahzarında takrîr-i 
da‘vâ edip, vakf-ı akār İmâm-ı muhtâr Ebû Hanîfe Kûfî -cûziye bi’l-hayr kûfiye- 
hazretleri katında gayr-ı lâzım olduğundan mâ‘adâ, vâkıf menâfi‘i kendi nefsine 
şart etmekle, vakf-ı mezbûr sahîh olmadığına İmâm-ı Rabbânî Muhammed b. 
Hasan eş-Şeybânî câzim olmağın, mahdûd-ı mezbûrun vakfiyetinden rücû‘ ey-
ledim, mütevellî-i mezbûr kasr-ı yed edip bana teslîm etmeğe taleb ederim de-
dikde, mütevellî-i mezbûr cevâbında, nehc-i sâbık ve mârr üzre olan vakf-ı akār 
İmâmeyn-i hümâmeyn katlarında vakıf olunup, teslîm ile’l-mütevellî olduk-
dan sonra vakf-ı sahîh lâzım olup ve şart-ı mezkûr sıhhatine İmâm-ı Ebû Yu-
suf hazretleri câzimdir deyü red ve teslîmden imtinâ‘ ve husûmet ve nizâ‘ edip, 
hâkim-i muvakki‘ü’l-kitâb hazretlerinde müterâfi‘ân ve fasl ve hükme tâlibân 
olduklarında, hâkim-i mûmâ-ileyh dahi temhîd-i kavâ‘id-i vakfı evlâ ve teşyîd-i 
mebânî-i hayrı ahrâ görüp re’y-i imâmeyn üzre vakf-ı akārın lüzûmuna hükm-i 
sahîh-i şer‘î ve kazâ-i sarîh-i mer‘î edip, min ba‘d vakf-ı mezbûr vakf-ı sahîh-i 
lâzım ve habs-i sarîh mütehattim olup nakz ve naksına mecâl muhâl olmağın, 
mâ vaka‘a ketb olundu.
Tahrîren fî evâ’ili Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Mustafa Efendi b. Sinan el-İmâm, Yusuf Halîfe b. Mustafa el-
Müezzin, Mehmed b. Abdüsselâm, el-Hâc Hasan b. Ali, Ahmed Dede b. Hasan, 
Halid Efendi b. İsmail, Yusuf Ağa b. Abdülmennân, Cemşid Çavuş b. Abdullah, 
Mehmed Ağa b. Receb el-Cündî, Abdurrahman b. Mehmed, Mehmed Çelebi b. 
İbrahim el-Kâtib, Ramazan b. Mehmed, Mustafa b. Mehmed, el-Hâc Bostan b. 
İsmail, Hasan Beşe b. Abdullah er-Râcil, Perviz Bey b. Abdullah el-Cündî, diğer 
Perviz Bey b. Abdullah el-Cündî, Yakub Dede b. Mustafa ve gayruhüm.

18 [5b-1, Arapça] Ali Beşe b. Abdullah’ın, oğlu Bâli Bey b. Ali 
Beşe’yi vekil ettiği
Udûlden Abdurrahman b. Mehmed ve Ali Bey b. Kasım nâm kimesneler meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzırân 
olup, Ali Beşe b. Abdullah nâm kimesnede karz-ı şer‘î cihetinden tâmmü’l-vezn 
sahîhu’l-ayâr üç yüz dinar alacakları olduğunu iddi‘â eden ve babamız hâl-i 
hayâtında zeyilde mezkûr târihden yirmi beş sene mukaddem meblağ-ı merkūmu 
müdde‘â aleyh-i mezbûra ikrâz etmiş o da istikrâz etmişdi; babamızın vefâtından 
sonra meblağ-ı merkūm bize intikāl etti diyen bundan akdem hâlik olan Aloni 
nâm kimesnenin Delımadlı Zamandali ve Yorgali nâm zimmî evlâdı mahzarında, 
müdde‘â aleyh-i mezbûrun sulbî oğlu hâmil-i hâze’l-kitâb Bâli Bey b. Ali Beşe’den 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki, müdde‘â aleyh-i merkūm bizim yanımızda lehine şâhidlik yapılan oğlu 
mezbûr Bâli Bey’i, müdde‘iyyeyn-i merkūmeyn ile olan husûmetine ve redd-i 
cevâba ve hükkâm-ı zevi’l-efdâl huzûrunda murâfa‘aya vekîl eyleyip nefsine nâib 
kıldı. O da vekâlet-i mezbûreyi kabûl edip hidemâtını üzerine aldı. Şehâdetleri 
ba‘de şerâiti’l-kabûl inde’ş-şer‘ mu‘teber ve makbûl olmağın mûcibince hükme-
dildi.
Cerâ zâlike ve hurrire fi’l-yevmi’s-sâbi‘ aşere min Zilhicce eş-şerîfe sene isneteyn 
ve erba‘în ve elf.
Şuhûdü’l-hâl: Hüseyin b. Ahmed, el-Hâc Abdurrahman b. Ahmed, Ali Beşe b. 
Hasan mumcu, Mansur b. ( )

19 [6a-1] Ali Bey Vakfı evin müderris Mehmed Efendi b. Ebûbekir’e 
tevcih edildiği
Vilâyet-i Rumeli’nde medîne-i Yanbolu mahallâtından Bahar Ağa mahallesin-
de vâki‘ merhûm Ali Bey nâm sâhibü’l-hayr vakfının inde’l-ahâlî ve’l-cîrân 
ma‘lûmü’l-hudûd ve’l-hıytân olup, süknâsı ulemâya meşrûta olan menzilde 
sâkin olan Hasan Efendi b. Mehmed nâm kimesne müteveffâ olup, menzil-i 
merkūmun süknâsı mahlûle olup, ulemâdan bir müstahık kimesneye tevcîh 
olunması lâzım ve mühim oldukda, müderrisîn zümresinden işbu hâfızu’l-kitâb 
Mehmed Efendi b. Ebûbekir nâm kimesne ulemâdan olup, süknâya şiddet-i 
ihtiyâcı olmakla menzil-i sâlifü’l-beyânın süknâsı hasbemâ şarate’l-vâkıf mûmâ-
ileyh Mehmed Efendi’ye tevcîh ve ta‘yîn olunup, bu hurûf ber-sebîl-i temessük 
ketb ve tahrîr ve yedine def ‘ ve vaz‘ olundu ki lede’l-hâce ihticâc edine.
Tahrîren fi’l-yevmi’t-tâsi‘ aşer fî şehri Zilhicceti’ş-şerîfe min şuhûri li sene isne-
teyn ve erba‘în ve elf.
Şuhûdü’l-hâl: Umdetü’l-kuzât Sarı Ali Efendi, Fahrü’l-kuzât İsmail Efendi, Mah-
mud Efendi b. el-kadı, Fahrü’l-müderrisîni’l-kirâm Mehmed Efendi.

20 [6a-2, Arapça] Efendisini öldüren köle hakkındaki kısas talebinin 
maktulün oğlunun bulûğuna kadar durdurulduğu
Babası bundan akdem maktûlen fevt olan Ali Bey’in Mustafa nâm sagīr oğluna 
tesviye-i umûru için kıbel-i şer‘den mansûb vasî olan fahrü’l-akrân Şaban Ağa 
b. Abdülmennân meclis-i şerî‘at-i şerîfe-i garrâ ve mahfil-i tarîkat-i münîfe-i 
zehrâda -sânehâ Allahu te‘âlâ ani’l-be’sâi ve’d-darrâi- hâzır oldu. Onunla bir-
likte müteveffâ-i mezbûrun abd-i sâbıkı olan Rûsiyyü’l-asl Yusuf b. Abdullah 
nâm gulâm da hâzır oldu. Vasîyy-i merkūm, zeyilde mezkûr senenin Ramazân-ı 
mübârekinin on dördüncü gecesi gulâm-ı mezkûrun keskin bir âlet-i câriha 
ile efendisi mezbûru amden katlettiğini iddi‘â etti ve kısas taleb etti. Gulâm-ı 
mezkûra soruldukda efendisini vech-i meşrûh üzre katlettiğini tâi‘an ikrâr 
ve i‘tirâf etti. Hâkim de kütüb-i şer‘iyyede musarrah olduğu üzre imâmeyn-i 
hümâmeynin kavline iktidâen sagīr-i mezbûrun bülûğuna kadar kısasın durdu-
rulmasına hükmetti.
Cerâ zâlike ve hurrire fi’l-yevmi’l-ışrîn min Zilhicce eş-şerîfe sene isneteyn ve 
erba‘în ve elf.
Şuhûdü’l-hâl: Fahrü’l-etıbbâi’l-hazzâk İsmail Efendi, el-Hâc Subaşı, fahrü’l-
a‘yân Kasım Ağa b. Abdullah, muharrirü’l-hurûf Mehmed Efendi ve gayruhüm 
mine’l-hâzırîn

21 [6a-3] Defterdar Mustafa Paşa hassı bedelinin mültezim Mehmed 
Efendi b. Kemaleddin Efendi tarafından ödenmiş olduğu
Vilâyet-i Anadolu’da hâlâ muvakkaten Kilis kadısı olan umdetü kuzâti’l-İslâm 
zübdetü vülâti’l-enâm Mehmed Efendi b. el-merhûm Kemaleddin Efendi meclis-i 
şer‘-i hatîr-i lâzımü’t-tevkīrde, atabe-i aliyye-i sultâniyede bundan [akdem] şıkk-ı 
evvel defterdârı olup, hâlâ maktûlen vefât eden Mustafa Paşa’nın kethüdâsı olan 
fahrü’l-akrân Mehmed Ağa b. ( ) mahzarında takrîr-i kelâm ve bast-ı merâm edip, 
bundan akdem havâss-ı hümâyûndan olup ba‘dehû müşârunileyh Mustafa Paşa 
kendinin vezâreti hâssı olmak üzre hâl-i hayâtında mutasarrıf olduğu vilâyet-i 
Anadolu’dan Konya ahâlîsinden Suğla hâssını târih-i kitâb senesinin vâki‘ Mart 
ibtidâsından sene tamâmına değin kadîmden zabt olıgeldiği [üzre] müşârunileyh 
Mustafa Paşa’dan merkūm Mehmed Ağa vesâtâtı ile üç yük nakd-i râyic fi’l-vakt 
akçeye iltizâm ve ta‘ahhüd edip, ol dahi minvâl-i meşrûh üzre der-uhde eyledik-
den sonra meblağ-ı mezbûrun iki yüz beş bin akçesini mûmâ-ileyh olan Mus-
tafa Paşa’ya ver deyü merkūm Mehmed Ağa’ya def ‘ ve teslîm edip, ol dahi kabz 
ve tesellüm eyledi, suâl olunup takrîri tahrîr olunmak matlûbumdur dedikde, 
gıbbe’s-suâl mezbûr Mehmed Ağa cevâbında fi’l-hakīka müşârunileyh Mehmed 
Efendi yedinden zikr olunan hâssı der-uhde için vech-i meşrûh üzre iki yüz yet-
miş bin mezbûru’n-na‘t akçe alıp kabz eyledim. Lâkin meblağ-ı mezbûru emrin 
ile bi’t-tamâm ve’l-kemâl mezkûr Mustafa Paşa’ya def ‘ ve teslîm eyledim dedik-
de, mezbûr Mehmed Ağa’nın minvâl-i meşrûh üzre olan kelimâtı müşârunileyh 
Mehmed Efendi talebi ile ketb ve yedlerine def ‘ olundu.
Tahrîren fi’l-yevmi’l-ışrîn min Zilhicceti’ş-şerîfe li sene isneteyn ve [erba‘în] ve 
elf.
Şuhûdü’l-hâl: Fahrü’l-akrân Veli Ağa, Fahrü’l-akrân Mehmed Ağa, Zahrü’l-
emsâl Yusuf Ağa reisü’l-muhzırîn, Halil Bey b. Hasan el-Cündî ve gayruhüm 
mine’l-huzzâr.

22 [6a-4] Mehmed b. Kemaleddin’in Defterdar Mustafa Paşa’nın hassı 
almak için verdiği câizenin iadesi
Vilâyet-i Anadolu’da hâlâ muvakkaten Kilis kadısı olan umdetü kuzâti’l-İslâm 
zübdetü vülâti’l-enâm Mehmed Efendi b. el-merhûm Kemaleddin Efen-
di meclis-i şer‘-i lâzımü’t-tevkīrde, atebe-i aliyye-i sultâniyede bundan [ak-
dem] şıkk-ı evvel defterdârı olup hâlâ maktûlen vefât eden Mustafa Paşa’nın 
kethüdâsı olan fahrü’l-akrân Mehmed Ağa b. ( ) mahzarında üzerine da‘vâ edip, 
bundan akdem mezbûr Mehmed Ağa’nın kendiye maktûl-i mezbûr Mustafa 
Paşa’dan vilâyet-i Anadolu’da Konya eyâletinde Suğla hâssı[nı] alıvermek için 
câ’ize nâmına kırk bin nakd-i râyic fi’l-vakt akçe def ‘ ve teslîm eylemiş idim. 
Hâlâ meblağ-ı merkūm kırk bin akçeyi mezkûr Mehmed Ağa’dan taleb ederim 
dedikde, gıbbe’s-suâl merkūm Mehmed Ağa cevâbında, fi’l-hakīka müdde‘î-i 
müşârunileyh Mehmed Efendi yedinden zikr olunan hâssı alıvermek için câize 
nâmına kırk bin mezbûru’n-na‘t akçe almış idim deyü i‘tirâf etmeğin, mezbûr 
Mehmed Ağa meblağ-ı mezbûru müdde‘î-i müşârunileyh Mehmed Efendi’ye 
red ve teslîm etmek için merkūm Mehmed Ağa’ya tenbîh olunup, mâ hüve’l-
vâki‘ bi’t-taleb ketb olundu.
Tahrîren fi’l-yevmi’l-ışrîn min Zilhicceti’ş-şerîfe fi’t-târihi’l-mezbûr.
Şuhûdü’l-hâl: Fahrü’l-akrân Ağa Veli Ağa, Zahrü’l-emsâl Yusuf Ağa muhzırbaşı, 
Musli b. Musa, İskender b. Şaban el-muhzır ve gayruhüm mine’l-huzzâr.

23 [6b-1] Sekbanbaşı Hüseyin Ağa b. Hasan Ağa’dan miras kalan 
odaların vakıf olduğu
İbtidâ kerdem an kuyem kerîm mübdi‘-i kevneyn ve sultân-ı kadîm ve resûl ü 
âl ve ashâbeş müdâm ez-hüdâvend-i cihân bî-hadd-i selâm. Ammâ ba‘d bu 
mecelle-i celîlü’ş-şânın ve cerîde-i bedî‘ü’l-ünvânın tahrîrine bâ‘is ve tastîr-i 
sebeb-i hâdis budur ki, bundan akdem atebe-i aliyyede sekbanbaşı olup 
mahmiye-i Kostantıniyye’de Haraccı mahallesinde müteveffâ olan merhûm Hü-
seyin Ağa b. Hasan Ağa’nın verâseti, zevce-i metrûkesi Fâtıma bt. Kurd Ağa nâm 
hâtuna ve sulbiye kızı Afife nâm sagīreye münhasıra olup ve sagīre-i merkūme 
Afife’nin tesviye-i umûru için vâlidesi merkūme Fâtıma Hâtun li’l-ihtiyâc men 
lehü’n-nasb olan hâkim tarafından vasî nasb olunduğu zâhir ve müte‘ayyin ol-
dukdan sonra vakf-ı âti’l-beyânı da‘vâ için savb-ı şer‘-i mübînden mütevellî 
nasb ve ta‘yîn olunan fahrü’l-eşbâh Süleyman Bey b. Mehmed el-bevvâbü’s-
sultânî meclis-i şer‘-i şerîf-i lâzımü’t-tevkīrde, câi’z-zikr olan odalara vâzı‘atü’l-
yed idiği şer‘an ma‘lûm olan mezkûre Fâtıma Hâtun tarafından husûs-ı âtîye 
vekîl olup, vekâleti mahzar-ı hasm-ı câhidde merkūme Fâtıma Hâtun’un zâtını 
ma‘rifet-i şer‘iyye ile ârifân olan el-Hâc Pîrî b. Emrullah ve Mehmed Beşe b. Ab-
dullah nâm kimesneler şehâdetleri ile sâbite olup, hâlâ atabe-i aliyyede Arpa 
emâneti hizmetinde olan umdetü’l-emâcid ve’l-a‘yân Hüseyin Efendi b. Hasan 
mahzarında tevliyet-i mahkiyyesi hasebiyle takrîr-i da‘vâ edip, mahmiye-i 
merkūmede Kırkçeşme kurbunda İbrahim Ağa mahallesinde vâki‘ bir tarafı 
fahrü’l-muhadderât Fâtıma Hanım mülkü ve bir tarafı zahrü’l-muvakkarât Be-
dia Hanım bt. el-merhûm Pertev Paşa mülkü ve bir tarafı Revânî’nin vakfı ve bir 
tarafı tarîk-i hâs ile mahdûd merhûm-ı mezbûr Revânî Bey Vakfı’na senede yedi 
yüz yirmi akçe mukāta‘ası olup, tûlen ve arzan bi hesâb-i şatrancî üç bin yüz zirâ‘ 
arsası olup, elân müvekkile-i merkūme Fâtıma Hâtun’un yedinde olan yirmi bir 
bâb mukābileyn odalarının arsası mukaddemâ müteveffâ-yı merkūm Hüseyin 
Ağa’nın taht-ı tasarrufunda olmakla, hâl-i hayâtında bin otuz altı senesinde 
mütevellî-i vakf-ı mezbûr ma‘rifetiyle arsa-i mezkûre üzerine odalar binâ etmek 
için bana kendi mâlından beş yük akçe teslîm etmekle, ben dahi mûmâ-ileyh 
Hüseyin Ağa’nın mâlı ile zikr olunan yirmi bir bâb odaları müceddeden binâ ve 
imâret eylediğimden sonra hâl-i sıhhat-i zât ve zamân-ı nefâz-ı tasarrufât-ı 
teberru‘âtında hasbeten li’llâhi te‘âlâ ve taleben li-merzâti Rabbihi’l-a‘lâ zikr 
olunan yirmi bir bâb odalar vakf ve habs edip, her birini icâre-i mu‘accele-i 
ma‘lûme ve yevmî ikişer akçe icâre-i müeccele-i mu‘ayyene ile îcâr olunup, 
ücret-i hâsılasından mütevellî-i vakf yedinden zikri sebk eden İbrahim Ağa ma-
hallesinde odalar kapısı fevkinde binâ eylediği mescid-i şerîfin imâmı yevmî üç 
akçe vazîfeye mutasarrıf ola ve müezzini dahi yevmî iki akçe vazîfeye mutasar-
rıf ola ve kayyımlık dahi müezzin-i mezbûre meşrûta olup, yevmî bir akçe vazîfe 
ola. Ve mescid-i merkūmun mumu ve hasırı mühimmâtına senede yedi yüz yir-
mi akçe sarf oluna. Ve ehl-i Kur’ân’dan mücevvid ve mürettil on nefer kimesne 
dahi yevmî ikişer akçe vazîfeye mutasarrıf olup, mukābelesinde hergün mescid-i 
merkūmda ba‘de salâti’s-subh bir yerde cem‘ olup, her biri Kur’ân-ı Azîm ve 
Furkân-ı kerîm’den birer cüz’-i şerîf ber vech-i tertîl bilâ-kesel velâ-ta‘cîl tilâvet 
edip, bunun sevâbını sultân-ı enbiyâ ve mesned-i evliyâ hazret-i Muhammed 
Mustafa -sallallâhu te‘âlâ aleyhi vesellem- rûh-ı şerîflerine ve birinin sevâbını 
cihâr-ı güzîn ve aşere-i mübeşşere -rıdvânullâhi aleyhim ecma‘în- ervâh-ı 
şerîflerine ve birinin sevâbını dahi sâir ashâb-ı kirâm ve evliyâ-yı izâm ve 
eimme-i dîn ve ulemâ-yı yakīn ervâh-ı şerîflerine ve birinin sevâbını vâkıf-ı 
mezbûrun vâlidi merhûm Hasan Ağa rûhuna ve birinin sevâbını vâlidesi Fâtıma 
Hâtun bt. (  ) rûhuna ve birinin sevâbını dahi vâkıf-ı merkūmun kızı Afife 
rûhuna ve birinin sevâbını dahi vâkıf-ı mersûmun kayın atası merhûm Kurd 
Ağa rûhuna ve birinin sevâbını dahi vâkıf-ı mezbûrun kayın anası merhûme 
Aişe Hâtun bt. (  ) rûhuna hibe edip, içlerinden biri cenâb-ı gāfirü’z-zenb ve 
kābilü’t-tevb savbına an-samîmi’l-kalb mezbûrlar için tazarru‘-günân ve recâ-i 
afv ve ihsân ede. Ve bir kimesne dahi yevmî bir akçe vazîfe mutasarrıf olup, 
mukābelesinde noktacılık hizmetinde olup hizmetini edâ ve eczâ-i şerîfeyi bir 
sandık içine vaz‘ edip, hıfz eyleye. Ve üslûb-ı kitâbetde mâhir ve rakam-ı siyâkata 
kādir bir kimesne dahi yevmî iki akçe vazîfeye mutasarrıf olup mukābelesinde 
kitâbet hizmetini edâ edip vakfın mahsûlünü ve îrâd ve mesârifini kemâ-
yenbağī tahrîr ve tastîr eyleye. Ve bir kimesne dahi yevmî iki [akçe] vazîfeye 
mutasarrıf olup, mukābelesinde vakf-ı mezbûra nâzır olup, nezâret hizmetini 
edâ eyleye. Ve bir kimesne dahi yevmî iki akçe vazîfeye mutasarrıf olup, vakfın 
câbîsi ve senede yedi yüz yirmi akçe dahi zikr olunan odaların arsası Revânî 
Bey Vakfı olmakla vakf-ı mezbûrun mütevellîsi yediyle dahi vâkıf-ı merkūm 
vakf-ı mezbûrun tevliyetini ve tebdîl ve tağyîr ve vazîfelerin taklîl ve teksîrini ve 
ziyâde ve noksânını vücûh-ı hayrâtdan murâd eylediği kimesneye ta‘yîn ve 
hayâtda oldukça tevliyet-i mezbûreyi kendiye ve ba‘de vefâtihî zevcesi 
müvekkile-i mezbûre Fâtıma Hâtun bt. Kurd Ağa’ya ve merkūmenin vefâtından 
sonra sulbiye kızı merkūme Afife’ye ve ba‘de vefâtihâ merkūme Afife’nin 
evlâdına ve evlâd-ı evlâdına neslen ba‘de nesl ve fer‘an ba‘de asl el-iyâzü billâhi 
te‘âlâ mine’l-inkırâzi’l-evlâd vâkıf-ı mezbûrun zevcesi mezbûre Fâtıma Hâtun 
bt. Kurd Ağa’nın dayı oğlu Mehmed Çelebi b. Hüseyin Ağa’ya ba‘dehû evlâdına 
ve evlâd-ı evlâdına ve evlâd-ı evlâd-ı evlâdına ve ba‘de inkırâzi’l-evlâd tevliyet-i 
mezbûre hâkimü’l-vakt re’yine müfevvez ola deyü şart edip ve her kim mütevellî 
olur ise yevmî beş akçe vazîfeye mutasarrıf ola deyip, vech-i meşrûh üzre ta‘yîn-i 
vakf ve beyân-ı harc ve sarf eyledikden sonra zikr olunan odaları mevâni‘-i 
kabzdan hâlî olduğu hâlde li ecli’t-tescîl mütevellî nasb eylediği (  ) nâm kimes-
neye teslîm edip, ol dahi vakfiyet üzre kabz u tesellüm edip, ba‘dehû hâkimü’ş-
şer‘ huzûrunda mütevellî-i vakf ile hâzır olup tafsîl-i mârr üzre vakf ve hapse 
i‘tirâf edip, mütevellî-i mezbûr dahi tasdîk ettikden sonra vâkıf-ı mezbûr ile 
mütevellî-i merkūm beyninde rücû‘ ve istirdâd bâbında vech-i mu‘tâd üzre nizâ‘ 
ve cânib-i mütevellîye [7a] imsâk ve imtinâ‘ vâki‘ oldukdan sonra, hâkim-i 
müşârunileyh -esbağallâhu te‘âlâ ni‘amehû aleyh- dahi âlimen bi’l-hilâf ve 
vâkıfen ale’l-ihtilâf vakf-ı mezbûrun sıhhat ve lüzûmuna hükm-i sahîh-i şer‘î ve 
kazâ-i sarîh-i mer‘î edip, zikr olunan odaları ale’n-nehci’l-mükemmel vakf-ı 
sahîh-i lâzım ve müseccel eylemiş iken, müvekkile-i merkūme Fâtıma Hâtun bi 
gayri vech-i şer‘î mahdûd-ı mezkûra vaz‘-ı yed edip, mâlikâne tasarruf eder, 
kasr-ı yedine tenbîh olunup ihkāk-ı hak olunmak taleb ederim dedikde, gıbbe’s-
suâl mersûm Hüseyin Efendi b. Hasan bi’l-vekâle cevâbında, zikr olunan yirmi 
bir bâb odalar müteveffâ-yı merkūm Hüseyin Ağa’nın mülkü olup, ba‘de vefâtihî 
verâseti zevce-i metrûkesi müvekkile-i merkūme ile sulbiye kızı sagīre-i 
mezbûre Afife’ye münhasıra olmakla, zikr olunan odalar bi tarîki’l-irsi’ş-şer‘î 
mezbûretâna intikāl etmekle müvekkile-i merkūme Fâtıma Hâtun bi’l-asâle ve 
bi’l-vesâye mülk-i mevrûsları olmak üzre zabt ve tasarruf eder, müteveffâ-yı 
merkūm Hüseyin Ağa’nın vech-i meşrûh üzre hâl-i hayâtında vakf edip, vakf-ı 
lâzım ve müseccel idiği ma‘lûmu değildir deyü bi’l-külliye inkâr edicek, 
mütevellî-i mezbûrdan da‘vâ-yı meşrûhasına muvâfıka beyyine taleb olunduk-
da, udûl-i müslimînden olup zümre-i râcilinin yirmi sekizinci ağa bölüğünde 
çorbacı olan umdetü’l-a‘yân Hüseyin Subaşı b. Hasan ve yaya beylerinden 
mefharü’l-ümerâ’i’l-kirâm Mustafa Bey b. el-Hâc Ali ve atabe-i aliyyede hâlâ ek-
mekcibaşı olan fahrü’l-eşbâh Hüseyin Ağa b. Abdullah ve fahrü’l-eşbâh Süley-
man Çelebi b. (  ) ser oda meclis-i şer‘a li ecli’ş-şehâde hâzırûn olup isre’l-
istişhâdi’ş-şer‘î her biri takrîr-i şehâdet-i şer‘iyye edip, fi’l-vâki‘ mahalle-i 
mezbûrede merhûm Revânî Bey Vakfı’na senede yedi yüz yirmi akçe mukāta‘ası 
olup tûlen ve arzan bi hesâb-i şatrancî üç bin yüz zirâ‘ arsa üzerine olup, elân 
vech-i sâlifü’z-zikr üzre müvekkile-i merkūme Fâtıma Hâtun’un yedinde olan 
mahdûd-ı mezkûr yirmi bir bâb mukābileyn odalarının arsası mukaddemâ 
müteveffâ-yı mezbûr Hüseyin Ağa’nın taht-ı tasarrufunda olmakla, hâl-i 
hayâtında bin otuz altı senesinde mütevellî-i vakf-ı mezbûr ma‘rifetiyle üzerine 
odalar binâ etmek için müdde‘î-i mezkûr Süleyman Bey kendi mâlından beş 
yük akçe teslîm etmekle, mezbûr dahi müteveffâ-yı mûmâ-ileyhin mâlı ile zikr 
olunan yirmi bir bâb odaları müceddeden binâ ve imâret eyledikden sonra hâl-i 
sıhhat-i zât ve zamân nefâz-ı tasarrufât-ı teberru‘âtında hasbeten lillâhi te‘âlâ ve 
taleben li-merdâti Rabbihi’l-a‘lâ vakf ve habs edip, zikr olunan odaların her biri 
ücret-i mu‘accele-i ma‘lûme ve yevmî ikişer akçe icâre-i müeccele-i mu‘ayyene 
ile mütevellî-i vakf ma‘rifetiyle îcâr olunup, ücret-i hâlisasından yine mütevellî-i 
mezkûr yediyle zikri sebk eden İbrahim Ağa mahallesinde binâ eylediği mescid-i 
şerîfin imâmı yevmî üç akçe vazîfeye mutasarrıf ola ve müezzini yevmî iki akçe 
vazîfeye mutasarrıf ola ve kayyımlık dahi müezzine meşrûta olup, yevmî bir 
akçe vazîfeye mutasarrıf ola ve mescid-i mezbûrun mumuna ve hasırına sene-
de yedi yüz yirmi akçe sarf oluna ve ehl-i Kur’ân’dan mücevvid ve mürettil on 
nefer kimesne dahi yevmî ikişer akçe vazîfeye mutasarrıf olup, mukābelesinde 
mescid-i merkūmda ba‘de salâti’s-subh bir yerde cem‘ olup, her biri Kur’ân-ı 
Azîmü’ş-şân [ve] furkân-ı bâhiru’l-burhândan birer cüz’-i şerîf ber vech-i tertîl 
bilâ-kesel ve lâ-ta‘cîl tilâvet edip, bunun sevâbını sultân-ı enbiyâ ve mesned-i 
evliyâ hazret-i Muhammed Mustafa -sallallâhu te‘âlâ aleyhi ve sellem- rûh-ı 









şerîflerine ve birinin sevâbını cihâr-ı yâr-ı güzîn ve aşere-i mübeşşere 
-rıdvânullâhi aleyhim ecma‘în- ervâh-ı şerîflerine ve birinin sevâbını dahi sâir 
ashâb-ı kirâm ve evliyâ-yı izâm ve e’imme-i dîn ve ulemâ-yı yakīn ervâh-ı 
şerîflerine ve birinin sevâbını vâkıf-ı mezbûrun vâlidi merhûm Hasan Ağa 
rûhuna ve birinin sevâbını dahi vâkıf-ı mezbûrun vâlidesi Fâtıma Hâtun rûhuna 
ve birinin sevâbını dahi vâkıf-ı mezbûrun kendi rûhuna ve birinin sevâbını dahi 
vâkıf-ı mezbûrun kendi zevcesi müvekkile-i mezbûre Fâtıma Hâtun bt. Kurd 
Ağa rûhuna ve birinin sevâbını dahi vâkıf-ı mezbûrun kızı Afife rûhuna ve biri-
nin sevâbını dahi vâkıf-ı mezbûrun kayın atası merhûm Kurd Ağa rûhuna ve 
birinin sevâbını dahi vâkıf-ı mezbûrun kayın anası merhûme Aişe Hâtun 
rûhuna hibe edip içlerinden biri cenâb-ı gāfirü’z-zenb ve kābilü’t-tevb savbına 
an-samîmi’l-bâl mezbûr için tazarru‘-günân [ve] recâ-yı afv ve ihsân edeler. Ve 
bir kimesne dahi yevmî bir akçe vazîfeye mutasarrıf olup, mukābelesinde nok-
tacılık hizmetini edâ ve eczâ-i şerîfeyi cem‘ edip, bir sandık içinde vaz‘ edip hıfz 
eyleyip ve üslûb-ı kitâbetde mâhir ve rakam-ı siyâkata kādir bir kimesne dahi 
yevmî ikişer akçe vazîfeye mutasarrıf olup, mukābelesinde kitâbet hizmetini 
edâ edip vakfın mahsûlünü ve îrâd ve mesârifini kemâ yenbağī tahrîr ve tastîr 
eyleye. Ve bir kimesne dahi yevmî ikişer akçe vazîfeye mutasarrıf olup 
mukābelesinde vakfın nezâreti hizmetini edâ eyleye. Ve bir kimesne dahi yevmî 
iki akçe vazîfeye mutasarrıf olup, mukābelesinde vakfın cibâyeti hizmetinde ola. 
Ve dahi vâkıf-ı merkūm vakf-ı mezbûrun tevliyeti ve tebdîl ve tağyîr ve teksîr ve 
ziyâde ve noksânı vücûh-ı hayrâtdan karâr eylediği kimesneye ta‘yîn ve hayâtda 
oldukça kendiye ve ba‘de vefâtihî zevcesi müvekkile-i mezbûre Fâtıma Hâtun’a 
ve merkūmenin vefâtından sonra sulbiye kızı Afife’ye ve merkūme Afife’nin 
vefâtından sonra mezbûre Afife’nin evlâdına ve evlâd-ı evlâdına ve neslen ba‘de 
nesl ve fer‘an an-asl el-iyâzü billâhi te‘âlâ ani’l-inkırâz ve ba‘de’l-inkırâz evlâd-ı 
vâkıf-ı mezbûrun zevcesi Fâtıma Hâtun bt. Kurd Ağa’nın dayısı oğlu Mehmed 
Çelebi b. Hüseyin Ağa’ya ba‘de vefâtihî evlâdına ve evlâd-ı evlâd-ı evlâdına nes-
len ba‘de nesl ve fer‘an ba‘de asl ve ba‘de inkırâzi’l-evlâd tevliyet-i mezbûre 
hâkimü’l-vakt re’yine müfevvez ola deyü şart edip ve her kim mütevellî olursa 
yevmî beşer akçe vazîfeye mutasarrıf ola. Ve düşen mahlûlü mütevellî-i vakf 
resm-i âdî üzre âhara verdikde mukābelesinde alınan akçeyi hıfz edip, vakf-ı 
mezbûrun meremmâtına harc ve sarf eyleye ve meremmât-ı vakfdan ziyâde ile 
vakfı ziyâde eyleye deyü ber vech-i meşrûh üzre ta‘yîn-i vakf ve beyân-ı harc 
eyledikden sonra zikr olunan odaları mevâni‘-i kabzdan hâlî olduğu hâlde li 
ecli’t-tescîl mütevellî nasb eylediği kimesneye teslîm edip ve vakfiyet üzre kabz 
ve tesellüm edip ba‘dehû hâkimü’ş-şer‘ huzûrunda mütevellî-i vakf ile hâzır olup, 
tafsîl-i mâr üzre vakf ve habse i‘tirâf edip mütevellî dahi tasdîk edip, ba‘dehû 
vâkıf-ı mezbûr ile mütevellî-i mezkûr mâbeyninde rücû‘ ve istirdâd bâbında 
nizâ‘ ve cânib-i mütevellîden imsâk ve imtinâ‘ vâki‘ oldukdan sonra hâkim-i 
müşârunileyh dahi âlimen bi’l-hilâf ve vâkıfen ale’l-ihtilâf vakf-ı mezbûrun sıh-
hat ve lüzûmuna hükm-i şer‘î ve kazâ-i sarîh-i mer‘î edip, zikr olunan odalar 
ale’n-nehci’l-mükemmel vakf-ı sahîh-i lâzım ve müseccel olmuşdur. Bu husûsa 
bu vech üzre şâhidleriz, şehâdet dahi ederiz deyü her biri edâ-i şehâdet-i şer‘iyye 
eylediklerine şâhidûn-ı mezkûrûn sırren ve alenen ta‘dîl ve tezkiye olunup, 
şehâdetleri makbûle ve i‘tibâ[r]-ı kabûle mevsûle kılınıp mûcebince bi’l-mesâil 
fî hâze’l-bâb [7b] ve izbâr ilallâhi’l-ecr ve’s-sevâb zikr olunan yirmi bir bâb oda-
ların sıhhat-i vakfiyetine hükm-i sahîh-i şer‘î ve kazâ-i sarîh-i mer‘î olunup, mâ 
hüve’l-vâki‘ bi’t-taleb ketb olundu.
Tahrîren fi’l-yevmi’s-sânî min Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Umdetü’l-a‘yân Ömer Çavuş b. (  ) çavuş-ı yeniçeriyân, Fahrü’l-
a‘yân Mustafa Çavuş b. Hüseyin Ağa, Mustafa Efendi b. Mehmed el-İmâm bi 
mescid-i Manisalı, Mehmed Çelebi b. Hüseyin el-mütekā‘id, Rüstem Halîfe b. 
Abdullah kâtib-i vakfiye el-İmâm, Ahmed Halîfe b. İbrahim el-Müezzin, İsâ 
Efendi b. Mehmed el-İmâm, Ramazan Efendi b. (  ) İmâm-ı mescid-i Sarıgerz, 
Kadri Halîfe b. ( ) el-Kayyım, Mustafa Bey b. Abdullah el-Yesârî, Yusuf b. Abdul-
lah, el-Hâc Habib b. Şaban er-Râcil, Mehmed Çelebi b. Şaban er-Râcil, Mustafa 
Bey b. ( ) el-Yesârî, Cafer Bey b. Abdullah el-Cündî, Gazanfer b. Abdullah.

24 [7b-1, Arapça] İbrahim Çelebi b. Derviş’in Rus asıllı iki 
câriyesini âzat ettiği
Hamdele ve salvele. Ammâ ba‘d. İşbu mazmûnunda âzat ikrârından bahse-
den sahîh ve şer‘î bir hüccettir. Mahmiye-i Kostantıniyye mahallâtından Emin 
Nureddin mahallesinde sâkin olan fahrü’l-akrân İbrahim Çelebi b. Derviş b. 
Mehmed Ağa meclis-i şer‘-i şerîf ve mahfil-i dîn-i münîfde hâzır olup, rıkkını 
mu‘terife olan, açık kaşlı, elâ gözlü, orta boylu, Rûsiyyetü’l-asl hâfıza-i hâze’l-
kitâb Afitab bt. Abdullah nâm câriye-i memlûkesini ve câriye-i mezbûrden do-
ğan açık kaşlı, elâ gözlü, beyaz tenli Ayşe nâm câriye-i sagīresini hasbeten lillâhi 
te‘âlâ ve taleben li-marzâti rabbihi’l-a‘lâ ve Nebiyy-i muhtâr sallallâhu aleyhi ve 
sellemin “Kim bir mü’mini âzat ederse Allah da onun her bir uzvunu cehennem 
ateşinden âzat eder” va‘adini umarak âzat etti. Her iki câriye-i mezkûre de sâir 
harâir-i asliyyât-ı mükellefîn gibi hurre oldu. Efendilerin âzatlı köleleri üzerin-
de şer‘an sâbit olan velâ hakkından gayrı üzerlerinde kimesnenin bir hakkı kal-
madı.
Cerâ zâlike ve hurrire fi’l-yevmi’s-sâmin min Zilhicce eş-şerîfe sene isneteyn ve 
erba‘în ve elf.
Şuhûdü’l-hâl: Fahrü’l-eimme Mustafa Efendi b. Cafer imâm-ı evvel-i câmi‘-i 
Şehzâde Sultan Mehmed Han, Mehmed Efendi b. Ahmed el-Hatîb, Hasan Efen-
di b. Mahmud el-İmâm, Gazanfer Beşe b. Abdullah er-Râcil, Mustafa Çelebi b. 
el-Hâc, Handan b. Abdullah, Yahya Çelebi b. Mustafa, Handan b. Abdullah el-
Cündî, İbrahim b. Ahmed Beşe, Mehmed b. Ali, Kurd b. Hasan

25 [7b-2, Arapça] Ali b. Bayram’ın bir miktar parasını vedîa olarak 
bıraktığı kimsenin ölmesinden sonra bunu terekeden talep ettiği
Udûlden Şaban Beşe b. Ahmed ve Mehmed Beşe b. İbrahim nâm kimesneler 
meclis-i şerî‘at-i şerîfe-i garrâ ve mahfil-i tarîkat-i münîfe-i zehrâda hâzırân olup, 
babası bundan akdem vefât eden İbrahim b. Osman nâm sagīre kıbel-i şer‘den 
mansûb vasî olan ve müteveffânın muhallefâtına vâzı‘-ı yed olan Şaban Beşe b. 
Mustafa nâm kimesne mahzarında, Ali b. Behrâm nâm kimesneden sâdır olan 
da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, lehine şâhidlik 
yapılan müdde‘î-i mezbûr bizim yanımızda müteveffâ-i merkūma vedî‘a tarîkiyle 
üç yüz riyâl sikke-i harbiyye-i fıddiyye verdi. O da hâl-i hayâtı ve kemâl-i sıhhatin-
de cemî‘-i meblağ-ı mezbûru kabz etti. Hâl-i mechûl olarak fevt oldu ve meblağ-ı 
mezbûr üzerinde deyn kaldı. Elân müdde‘î-i mezbûrun, meblağ-ı mezkûru te-
rekesinden taleb etmeye hakkı vardır. Şehâdetleri ba‘de ri‘âyeti şerâiti’l-kabûl 
inde’ş-şer‘ makbûl ve mu‘teber olmağın ba‘de’t-tahlîfi’ş-şer‘î mûcibince hükme-
dildi.
Cerâ zâlike ve hurrire fi’l-yevmi’l-ışrîn min Zilhicce eş-şerîfe sene isneteyn ve 
erba‘în ve elf.
Şuhûdü’l-hâl: Fahrü’l-akrân Yusuf Ağa muhzırbaşı, Yahya b. Zekeriya el-muhzır, 
İskender b. Şaban el-muhzır, Kurd b. Hasan

26 [7b-3, Arapça] Ahmed Beşe b. Yusuf ’un ödünçten dolayı Aydın 
Paşa’nın terekesinde alacağı olduğu
Udûlden, Dâru’l-hilâfeti’l-aliyye mahmiye-i Kostantıniyye mahallâtından Mad-
ran? mahallesinde sâkin olan Perviz Bey b. Abdullah ve Hızır Bey mahallesinde 
sâkin olan İsmail Beşe b. Abdullah nâm kimesneler meclis-i şer‘-i şerîf ve mahfil-i 
dîn-i münîfde hâzırân olup, bundan akdem vefât eden merhûm Aydın Paşa’nın 
Receb, Fâtıma ve Ayşe nâm evlâd-ı sıgārına tesviye-i umûrları için hâkim-i 
men lehû velâyetü’n-nasb kıbelinden vasîyy-i mansûb olan ve vesâyet-i mah-
kiyyesi hasebiyle müteveffâ-i mezbûrun terekesine vâzı‘-ı yed bulunan, husûs-ı 
âtiyyü’z-zikri münkir umdetü’l-müderrisîn İbrahim Efendi b. Ebûbekir mahza-
rında râcilin zümresinden olup üçüncü râcilin bölüğünden hâmil-i hâze’l-kitâb 
Ahmed Beşe b. Yusuf ’dan sâdır olan da‘vâ-i sahîha-i şer‘iyyede gıbbe’l-istişhâd 
şöyle şehâdet ettiler ki, lehine şâhidlik yapılan müdde‘î-i mezbûrun, müteveffâ-i 
merkūmun zimmetinde karz-ı şer‘î cihetinden dört yüz riyâl sikke-i harbiyye-i 
fıddiyye hakkı vardır. Müsteşhed-i mezbûr ona ikrâz etmiş o da hâl-i hayâtında 
bizim yanımızda meblağ-ı merkūmu istikrâz etmişdi. Elân müdde‘î-i mezbûrun, 
meblağ-ı merkūmu tereke-i vâfiyeden taleb etmeye hakkı vardır. Şehâdetleri ba‘de 
ri‘âyeti şerâiti’l-kabûl inde’ş-şer‘ makbûl ve mu‘teber olmağın ba‘de’t-tahlîfi’ş-şer‘î 
mûcibince hükmedildi.
Cerâ zâlike ve hurrire fî evâsıtı Zilhicce eş-şerîfe fi’t-târihi’l-mezbûr.
Şuhûdü’l-hâl: Fahrü’l-akrân Yusuf Ağa b. Reisü’l-muhzırîn, el-Hâc Abbas b. İb-
rahim, İskender b. Şaban, İbrahim Beşe b. Şükrullah, el-Hâc Mustafa b. el-Hâc 
Mehmed, el-Hâc Mehmed b. el-Hâc Hüseyin, el-Hâc İsmail b. Hamza, el-Hâc 
Ali b. Murad

27 [7b-4] Mehmed b. Mehmed’in el-Hâc Mustafa b. Ali’deki alacağının 
bir kısmını aldığı
Mahmiye-i İstanbul’da (  ) mahallesinde sâkin Mehmed b. Mehmed nâm kimes-
ne meclis-i şer‘-i hatîr-i lâzımü’t-tevkīrde, işbu hâmilü’l-kitâb el-Hâc Mustafa 
b. Ali nâm kimesne mahzarında ikrâr ve takrîr-i kelâm edip, bundan akdem 
mezbûr el-Hâc Mustafa benden bi gayri vech-i şer‘î kırk altı bin nakd-i râyic 
fi’l-vakt akçemi [aldın] deyü da‘vâ ve taleb eyledikde, ol dahi inkâr edip ben 
dahi isbâtdan âciz olup yemîn teklîf eyledikde, fedâ-i yemîn bana iki bin nakd-i 
râyic fi’l-vakt akçe verip, ben dahi meblağ-ı mezbûr iki bin akçemi merkūm el-
Hâc Mustafa’nın yedinden alıp kabz edip, hakk-ı tahlîfimi iskāt eyledim dedik-
de, gıbbe’t-tasdîki’ş-şer‘î mâ hüve’l-vâki‘ gıbbe’t-taleb ketb olundu.
Tahrîren fi’l-yevmi’l-ışrîn min Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-akrân Yusuf Ağa reisü’l-muhzırîn, el-Hâc Yahya b. Zeke-
riya el-muhzır, Süleyman b. Zekeriya el-muhzır, el-Hâc Behrâm b. ( ), İskender 
b. Şaban.

28 [8a-1, Arapça] Mehmed Bey b. Ali’nin sattığı sabun bedelinden 
müteveffa İbrahim’in terekesinde alacağı olduğu
Udûlden, mahmiye-i Kostantıniyye mahallâtından Haraccı mahallesinde sâkin 
olan Şaban b. Mehmed ve Üsküblü mahallesinde sâkin olan İbrahim b. Meh-
med nâm kimesneler meclis-i şer‘-i şerîf ve mahfil-i dîn-i münîfde hâzırân olup, 
hâkim-i lehû nasbu’l-ensâb kıbelinden, babası bundan akdem vefât eden İb-
rahim b. Osman Beşe nâm sagīre tesviye-i umûru için kıbel-i şer‘den mansûb 
vasî olan ve müteveffâ-i mezbûrun muhallefâtına vesâyet-i mahkiyyesi hasebiy-
le vâzı‘-ı yed olan ve husûs-ı âtiyyü’z-zikri münkir bulunan Ali b. Behrâm nâm 
kimesne mahzarında, hâmil-i hâze’l-kitâb Mehmed Bey b. Ali el-Cündî nâm ki-
mesneden sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet 
ettiler ki, lehine şâhidlik yapılan müdde‘î-i mezbûrun, müteveffâ-i merkūmun 
zimmetinde müşterâ-i makbûz sabun bahâsından râyicü’l-vakt bin dört yüz 
akçe lâzımü’l-edâ alacağı vardır. Elân müdde‘î-i mezbûrun, meblağ-ı merkūmu 
tereke-i vâfiyeden taleb etmeye hakkı vardır. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl ve mu‘teber olmağın ba‘de’t-tahlîfi’ş-şer‘î mûcibince 
hükmedildi.
Cerâ zâlike ve hurrire fi’l-yevmi’s-sânî ve’l-ışrîn min Zilhicce eş-şerîfe sene isne-
teyn ve erba‘în ve elf.
Şuhûdü’l-hâl: İskender Bey b. Şaban, el-Hâc Behrâm b. ( ), Kurd b. Ali, Hasan b. 
Hüseyin

29 [8a-2] Manol Reis’in gemisinde bazı malları telef olan Nakşalı 
zimmîlerin birbirleriyle anlaştıkları
Akdeniz’de vâki‘ Nakşa adasında sâkin olan zimmî tâifesinden işbu hâmilü’l-
kitâb Kostantin v. Lefter ve Yani v. Lefter ve Arkurus v. Manol ve Pandilos v. Yorgi 
ve Yani [v.] Yanaki nâm zimmîler meclis-i şer‘a gelip bi tav‘ihim ikrâr ve takrîr-i 
kelâm edip, bundan akdem zikr olunan ada zimmîlerinden Manol Reis’in ge-
misine kız dimisi demekle ma‘rûf olan metâ‘ımı tahmîl edip, bu tarafa gelirken 
deryâda harbî kâfir gemisine rast gelip bizim metâ‘ımızı aldıklarında biz dahi 
zikr olunan gemide olan yolcularından olup metâ‘ı alınmayanlar ile nizâ‘ eyle-
diğimizde cümlemizin metâ‘ı hesâb olunup, metâ‘ı zâyi‘ olmayanlar beyninde 
alâ tarîki’l-guremâ tevzî‘ olunmak için savb-ı şer‘den Mustafa Efendi nâm nâib 
irsâl olunmakla, cümlenin rızâsıyla metâ‘ı tahrîr ve defter olundukdan sonra 
mezbûr Kostantin Mişel v. Varvad yedinden beş yüz endâze ve Matos v. Matyoz 
yedinden yüz endâze cem‘an altı yüz endâze kız dimisi alıp kabz edip ve mezbûr 
Yani v. Lefter dahi Nikola v. Arvad nâm zimmî yedinden dört yüz zirâ‘ ada di-
misi alıp ve mesfûr Argiri dahi Manol v. Dimitri nâm zimmî yedinden altı yüz 
zirâ‘ ada dimisi alıp ve mesfûr Pandilos dahi ( ) v. Matyoz nâm zimmî yedinden 
üç yüz zirâ‘ ada dimisi alıp ve mezbûr Yani zimmî Manol v. Dimitri yedinden 
yüz elli endâze ve Yani v. Kortlak’dan doksan endâze cem‘an iki yüz kırk endâze 
kız dimisi ve Nikola v. Hanti yedinden dahi yüz endâze ada dimisi alıp ve Yorgi 
v. Matyoz yedinden altı zirâ‘ kız dimisi bâkī kalmışdır. Ba‘de’l-yevm her birimi-
zin âhar ile da‘vâ ve nizâ‘ı yokdur, yedimizde olan defter mûcebince takrîr hüc-
cet olunup yedimize verilsin deyü mezbûr Mustafa Efendi’nin hattını müştemil 
ve takrîr-i meşrûhlarına mutâbık defter îrâd eylediklerinde, sûret-i hâl hıfz-ı 
makāl için bi’t-taleb ketb olundu.
Tahrîren fî evâ’ili Zilka‘deti’l-harâm li sene isneteyn ve erba‘în ve elf.
Şuhûdü’l-hâl: Pîrî Çavuş el-Mübâşir, Piyâle Bey b. Abdullah, Dilaver Bey b. Ab-
dullah, Mustafa Çelebi b. Abdi, Bâli Çelebi b. Abdullah, Hasan Bey b. Mustafa ve 
gayruhüm mine’l-huzzâr.

30 [8a-3] İlyas Beşe b. Yusuf ’un eşi Âişe bt. Hasan’a olan 
borcunu ödemesi
Mahmiye-i İstanbul’da Mimar Şucâ‘ mahallesi sâkinelerinden Aişe bt. Hasan 
nâm hâtun meclis-i şer‘-i hatîr-i lâzımü’t-tevkīrde, hâlâ zevci olan İlyas Beşe b. 
Yusuf nâm râcil mahzarında üzerine takrîr ve da‘vâ edip, zevcim mezbûr İlyas 
Beşe zimmetinde cihet-i karz-ı şer‘îden on bin nakd-i râyic fi’l-vakt akçe hak-
kım vardır suâl olunup alıverilmek matlûbumdur dedikde, gıbbe’s-suâl mezbûr 
İlyas Beşe cevâbında, fi’l-vâki‘ zevcem mezkûre Aişe’ye zimmetimde cihet-i 
karz-ı şer‘îden on bin nakd-i râyic fi’l-vakt akçe lâzımü’l-edâ ve vâcibü’l-kazâ 
deynim vardır deyü bi’t-tav‘i’s-sâf ikrâr ve i‘tirâf etmeğin, edâsıyla ilzâm olunup, 
mâ hüve’l-vâki‘ bi’t-taleb ketb olundu.
Tahrîren fî evâhir Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Mustafa Beşe b. Zülfikar kolcu el-Mübâşir, İskender b. Şaban, Yu-
suf b. Şaban, Kurd b. Hasan ve gayruhüm.

31 [8a-4] İdam edilen Yusuf Paşa’nın Şam beylerbeyiliğinde el koyduğu 
Hisar Ağası Ömer Ağa b. Haydar’ın mallarının iadesi
Medîne-i Şâm-ı şerîf-i şeref-encâmda olan Hisâr ağası olan bâ‘isü’l-kitâb 
fahrü’l-a‘yân Ömer Ağa b. Haydar nâm kimesnenin halîlesi ve tarafından 
vech-i âtî üzre da‘vâ ve isbâta ve ityân-ı beyyinâta vekîl olup, vekâleti nehc-i 
mu‘teber üzre Mehmed b. Nurullah ve Mehmed Beşe b. Ahmed nâm kimesne-
ler şehâdetleri ile sâbite olan fahrü’l-muhadderât Fâtıma bt. Ali Ağa nâm hâtun 
meclis-i şer‘de, bundan akdem Şâm-ı şerîf Beylerbeyiliğinden münfasıl iken 
maktûlen müteveffâ olup, zâhirde vâris-i ma‘rûfu olmamakla terekesi taraf-ı 
mîrîye âid olan Yusuf Paşa’nın muhallefâtına vâzı‘u’l-yed olup, atabe-i aliyyede 
bi’l-fi‘il şıkk-ı sânî defterdârı olan kıdvetü’l-emâcid ve’l-ekârim hâvi’l-mehâmid 
ve’l-mekârim Ömer Efendi tarafından vech-i âtî üzre inkâr ve husûmete vekîl 
olup, vekâleti bimâ hüve tarîkü’s-sübût sâbite olan Maksud Bey nâm kimes-
ne mahzarında bi’l-vekâle takrîr-i da‘vâ edip, müteveffâ-yı merkūm Yusuf Paşa 
bundan akdem hâl-i hayâtında Şâm-ı şerîf Beylerbeyisi iken zevcim müvekkil-i 
mezbûr Ömer Efendi’den gasben ve cebren iki bin aded esedî guruş alıp kabz ey-
ledikden mâ‘adâ merkūm Ömer Efendi’nin Şâm-ı şerîf muzâfâtından merhûm 
Sultan Selim Hân Vakfı’ndan Evra nâm karyede vâki‘ ma‘lûmü’l-hudûd çiftliği-
ni basıp, dâhilinde vâki‘ olup müvekkilimin silk-i mülkünde olan yüz bin akçe 
kıymetli hınta ve şa‘îr ve devâb ve sâyir esbâb ve esvâbını dahi zulmen ve ceb-
ren alıp kabz eylemiş idi. Elân vekâlet-i mahkiyyem hasebiyle muhallefâtından 
taleb ederim dedikde, gıbbe’s-suâl mezbûr Maksud Bey husûs-ı mezbûru bi’l-
vekâle inkâr edip, müdde‘iyye-i mûmâ-ileyhâdan müdde‘âsına mutâbıka bey-
yine taleb olundukda, udûl-i müslimînden mahmiye-i merkūmede Saray-ı atîk 
kurbunda sâkin olan Mehmed Efendi b. Nurullah ve zikr olunan Saray-ı atîk 
baltacılarından el-Hâc Mehmed Beşe b. Musa nâm kimesneler li ecli’ş-şehâde 
hâzırân olup akībe’l-istişhâd, fi’l-vâki‘ müteveffâ-yı merkūm Yusuf Paşa bundan 
akdem hâl-i hayâtında Şâm-ı şerîf Beylerbeyisi iken müvekkil-i mûmâ-ileyh 
Ömer Efendi’den gasben ve cebren bin aded esedî guruş alıp kabz eylediğin-
den mâ‘adâ merkūm Ömer Efendi’nin Şâm-ı şerîf muzâfâtından merhûm Sul-
tan Selim Hân Vakfı’ndan Evra nâm karyede vâki‘ ma‘lûmü’l-hudûd çiftliği ba-
sıp, dâhilinde [8b] mülkünde olan yüz bin akçe kıymetli hınta ve şa‘îr ve devâb 
ve sâyir esbâb ve esvâbını dahi zulmen ve cebren alıp kabz eyledi idi. Bu husûsa 
şâhidleriz şehâdet dahi ederiz deyü edâ-i şehâdet-i şer‘iyye eylediklerinde, ba‘de 
ri‘âyet-i şerâiti’l-kabûl şehâdetleri makbûle olup mûcebiyle edâsına tenbîh olu-
nup, mâ vaka‘a bi’t-taleb ketb olundu.
Tahrîren fî evâhiri Zilhicceti’ş-şerîfe min şuhûri li sene isneteyn ve erba‘în ve elf.
Şuhûdü’l-hâl: Mehmed Beşe b. Yunus, Yusuf b. Abdullah, Hüseyin b. Ahmed, Di-
laver Çavuş b. Abdullah, el-Hâc Mustafa b. Hüseyin ve gayruhüm.

32 [8b-1] Mehmed Bey b. Ali’nin defterli kıbtiyân vergilerini toplayan 
Mehmed Çavuş b. Ali’de alacağının kalmadığı
Vilâyet-i Rumeli’nde vâki‘ kasaba-i Kırkkilise ahâlîsinden olup, mahmiye-i Ga-
lata tevâbi‘inden Beşiktaş kasabasında sâkin olan Mehmed Bey b. Ali el-Cündî 
meclis-i şer‘-i hatîrde, dergâh-ı âlî -dâme mahfûfen bi’l-me‘âlî- çavuşlarından 
olup, bundan akdem vilâyet-i mersûme mukāta‘âtından Yanbolu kalemine tâbi‘ 
defterli kıbtiyân ta’ifesinin bin kırk senesine mahsûb olmak üzre cizye ve is-
pençelerini cem‘e me’mûr olan bâ‘isü’l-kitâb fahrü’l-a‘yân Mehmed Çavuş b. Ali 
nâm kimesne mahzarında bi tav‘ihî ikrâr ve takrîr-i kelâm edip, bundan akdem 
mezbûr Mehmed Çavuş ile mukāta‘a-i merkūme mahsûlüne müte‘allik ba‘zı 
hesâbımız olup, mezbûr Mehmed Çavuş’un hizmetkârı olan Yunus Bey nâm ki-
mesne ile kendilerine irsâl eylediğim yüz bin akçe için bana vâsıl olmadı de-
mekle beynimizde münâza‘ât-ı kesîre vâki‘ olmuşidi. El-hâletü hâzihî erbâbü’l-
bâb huzûrunda hesâb ve kitâb eylediğimizde mezbûr Mehmed Çavuş zimme-
tinde zuhûr eden hakkı kalîl ü kesîri ne mikdâr var ise bi’t-tamâm ve’l-kemâl 
mezbûr Mehmed Çavuş’un yedinden alıp kabz eyledim. Min ba‘d mezbûr Meh-
med Çavuş ile mukāta‘a-i merkūme mahsûlüne müte‘allik alâkam kalmadı de-
dikde mukırr-ı merkūm Mehmed Bey’i kelimât-ı meşrûhasında mezbûr Meh-
med Çavuş dahi bi’l-muvâcehe tasdîk ve sûret bu minvâl üzre idiğini tahkīk edi-
cek, mâ vaka‘a bi’t-taleb ketb [olundu].
Tahrîren fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene isneteyn ve 
erba‘în ve elf.
Şuhûdü’l-hâl: Mehmed Çavuş bölükbaşı, Kara Ahmed Bey bölükbaşı, Mahmud 
Çavuş el-Üsküdârî el-Mübâşir, Ali Ağa kıbtiyân-ı sâbıkan, es-Seyyid İbrahim el-
Hatîb, Mehmed Çavuş b. Abdullah, Mehmed Bey el-Cündî.

33 [8b-2] Osman b. el-Hâc Hüseyin’in Mehmed Efendi b. Sun‘ullah’tan 
parasını alıp kiraladığı evi teslim etmesi
Vilâyet-i Rumeli’nde sâbıkan Eğribucak kadısı olan işbu râfi‘ü’l-kitâb umdetü’l-
kuzât es-Seyyid Mehmed Efendi b. Sunullah kendi tarafından asâleten ve li-
ebeveyn kardeşi Seyyid Ahmed tarafından husûs-ı âti’l-beyâna vekîl olup 
nehc-i mu‘tebere üzre vekâleti sâbite oldukdan sonra vekâleten mahfil-i 
kazâda, mahmiye-i İstanbul’da Sultân mahallesinde sâkin Osman b. el-Hâc 
Hüseyin muvâcehesinde takrîr-i kelâm ve ta‘bîr-i ani’l-merâm edip, mahalle-i 
mersûmede vâki‘ bir tarafı Hasan Çelebi b. Abdullah mülkü ve bir tarafı Hüse-
yin Beşe b. Abdullah mülkü ve bir tarafı Çiçekçi Ömer Çavuş mülkü ve [bir] ta-
rafı tarîk-i âm ile mahdûd fevkānî ve tahtânî iki bâb odaları ve sofayı ve bi’r-i 
mâyı ve dut ağacını hâvî muhavvatayı müştemil meşrûtamız olan vakıf men-
zili on sene mukaddem merkūm Osman’a îcâr ve teslîm edip, ol dahi istîcâr ve 
kabûl eyledikden sonra ber vech-i peşîn yedinden on bin akçe ahz u kabz ey-
lemiş idik. Hâlâ meblağ-ı mezbûr on bin akçeyi mersûm Osman’a asâletim ve 
vekâletim hasebiyle edâ ve teslîm eyledim, suâl olunup mârrü’z-zikr menzili 
bana teslîme tenbîh olunmak matlûbumdur dedikde, gıbbe’s-suâl mersûm Os-
man cevâbında, fi’l-vâki‘ sâlifü’l-beyân on bin akçemi mûmâ-ileyh es-Seyyid 
Mehmed Efendi yedinden bi’t-tamâm ahz u kabz eyledim. Menzil-i mersûmu 
mûmâ-ileyhe teslîm edeyim deyicek i‘tirâfı üzre menzil-i mersûmu, mersûm es-
Seyyid Mehmed Efendi’ye teslîme tenbîh birle, mâ hüve’l-vâki‘ bi’t-taleb [ketb] 
olundu.
Fi’l-yevmi’s-sâlis aşer min Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Ahmed Efendi el-kadı, Mustafa Efendi el-kadı, Yunus b. ( ) ve gay-
ruhüm.

34 [8b-3] Hasan Beşe b. Mehmed ve Mustafa Bey b. Osman’ın Hasan 
Bey b. Hüseyin’e olan borçlarını ödemeleri
Mahmiye-i Kostantıniyye’de Gedikpaşa mahallesinde sâkin olup dergâh-ı 
âlî solaklarından olan bâ‘isü’l-kitâb Hasan Bey b. Hüseyin meclis-i şer‘de, 
mahmiye-i merkūme mahallâtından Hacı Ahmed mahallesi sükkânından ye-
niçeri tâifesinden on sekizinci sekbanlarından Hasan Beşe b. Mehmed mah-
zarında takrîr-i da‘vâ edip, bundan akdem mezbûr Hasan Beşe ile mahmiye-i 
merkūmede Davudpaşa mahallesinde sâkin olup, hâzır bi’l-meclis olan Mus-
tafa b. Osman ve Defterdâr Ahmed mahallesinde sâkin olup gāib ani’l-meclis 
olan İbrahim Çelebi b. Abdullah nâm kimesneler zimmetlerinde ber vech-i 
iştirâk cihet-i karzdan elli beş bin akçe ve târih-i kitâb senesi Cumâdelûlâ’sının 
altıncı gününden altı ay tamâmına değin müeccel olmak üzre ma‘lûmü’l-
vasf çuka bahâsından yirmi yedi bin akçe cem‘an seksen iki akçe hakkım ol-
duğuna mezbûrlar mukaddemâ bi’t-tav‘i’s-sâf ikrâr ve i‘tirâf edip, i‘tirâfları 
hüccet olunmuş iken elân merkūmân Hasan Beşe ve Mustafa Bey meblağ-ı 
merkūmdan hisselerine isâbet eden akçeyi edâdan imtinâ‘ ederler, yedim-
de olan hüccete nazar olunup, mûcebince alıverilmek taleb ederim deyü 
târih-i merkūm ile müverraha ve Saraçhâne Mahkemesi’nde nâibü’ş-şer‘ olan 
Mevlânâ Abdülhalim b. Ahmed’in hat ve hâtemini müştemile ve mefhûmu 
takrîr-i meşrûhuna mutâbıka ve mezbûrân Hasan Beşe ve Mustafa’nın ber 
vech-i iştirâk deyn-i merkūme i‘tirâflarını nâtıka hüccet ibrâ edicek, gıbbe’s-
suâl merkūmân Hasan Beşe ve Mustafa cevâblarında, fi’l-vâki‘ müdde‘î-i 
merkūm Hasan Bey’e mukaddemâ vech-i muharrer üzre ber vech-i iştirâk 
cihet-i karzdan elli beş bin ve müeccel çuka bahâsından yirmi yedi bin akçe 
deynimiz vardır deyü cümlemiz i‘tirâf edip yedine hüccet verdik idi. Lâkin 
deynimiz olmayıp kâziben i‘tirâf eyledik idi dediklerinde, bu husûslara ale’l-
kavli’l-mu‘teberi’l-me’hûz istihsânen imâm-ı sânî re’y-i şerîfi üzre mukırrân-ı 
merkūmân ikrâr-ı meşrûhalarında kâzib olmadıklarına mukarrun leh mezkûr 
Hasan Bey’e yemîn teveccüh edicek, vech-i mezkûr üzre yemîn teklîf olun-
dukda mezbûr Hasan Bey dahi mukırrân-ı merkūmân Hasan Beşe ve Mus-
tafa ikrâr-ı meşrûhalarında kâzib olmayıp, da‘vâ-yı meşrûhasında mubtıl ol-
madığına alâ vefki’l-mes’ûl yemîn billâhi te‘âlâ eyledikde, mûcebince meblağ-ı 
merkūmdan hisselerine isâbet eden akçeyi edâya tenbîh olunup, mâ vaka‘a 
bi’t-taleb ketb olundu.
Tahrîren fî evâhiri Zilhicceti’l-harâm li sene isneyn ve erba‘în ve elf.
Şuhûdü’l-hâl: Yahya Bey b. Zekeriya, İskender b. Şaban, Mehmed Efendi b. (  ) 
el-kadı, Hüseyin b. Mustafa Efendi, Dilaver Çavuş b. Abdullah, Mustafa b. Hüse-
yin, Mehmed Çelebi b. Hüseyin er-Râcil.

35 [9a-1] Mahmud Bey b. Abdülmennân’ın Ahmed Beşe b. Sefer ile 
alacağı hususunda sulh olduğu
Ebnâ-i sipâhiyândan Mahmud Bey b. Abdülmennân nâm cündî meclis-i şer‘-i 
hatîr-i lâzımü’t-tevkīrde, dergâh-ı âlî -dâme mahfûfen bi’l-me‘âlî- yeniçerilerinin 
seksen ikinci cemâ‘atinden işbu hâmilü’l-kitâb Ahmed Beşe b. Sefer nâm râcil 
mahzarında bi’t-tav‘i’s-sâf ikrâr ve i‘tirâf edip, bundan akdem mezbûr Ahmed 
Beşe’ye beynimizde ma‘lûme bir maslahat temşiyyeti için bi tarîki’r-rüşve yüz elli 
riyâlî guruş def ‘ ve teslîm edip, ol dahi alıp kabz eyledikde, meblağ-ı mezbûru 
merkūm Ahmed Beşe’den da‘vâ ve taleb eyledikde inkâr edip, ben dahi isbât et-
mek sadedinde iken beynimizde muslihûn tavassut edip da‘vâ-yı mezkûreden 
beni merkūm Ahmed Beşe ile yetmiş kıt‘a riyâlî guruş üzerine sulh ettiklerin-
de, ben dahi “es-sulhu seyyidü’l-ahkâm” fehvâsı üzre sulh ve merkūmu kabûl ve 
bedel-i sulh olan meblağ-ı mezbûr yetmiş riyâlî guruşu merkūm Ahmed Beşe ye-
dinden alıp kabz edip zimmetini da‘vâ-yı mezkûreden ibrâ-i âm ile ibrâ ve iskāt 
eyledim. Ba‘de’l-yevm eğer bi’z-zât veya vekîlden bi’l-vâsıta husûs-ı mezkûra 
müte‘allika da‘vâ ve nizâ‘ sudûr ve zuhûr ederse lede’l-hükkâmi’l-kirâm mesmû‘a 
ve makbûle olmaya dedikde, mukırr-ı mezbûr Mehmed Bey’in minvâl-i mu-
harrer üzre cârî ve sâdır olan ikrârını el-mukarru lehü’l-merkūm Ahmed Beşe 
vicâhen ve şifâhen tasdîk edicek, mâ hüve’l-vâki‘ bi’t-taleb ketb olundu.
Tahrîren fi’s-sâlis ve’l-ışrîn min Zilhicceti’ş-şerîfe li sene isneteyn ve erba‘în ve 
elf.
Şuhûdü’l-hâl: Fahrü’l-emâcid Süleyman Beşe b. İbrahim Efendi, Hüseyin Ça-
vuş, Hüseyin Çelebi el-bevvâb, Hüseyin Beşe b. Mahmud, İskender Bey b. Şaban.

36 [9a-2, Arapça] Kayıp câriyenin efendisine iade edildiği
Udûlden, Dâru’l-hilâfeti’l-aliyye mahmiye-i Kostantıniyye mahallâtından Ak-
şemseddin mahallesinde sâkin olan fahrü’l-eimme Osman Efendi Mehmed el-
İmâm ve …? mahallesinde sâkin olan Ali b. Mehmed nâm kimesneler meclis-i 
şer‘-i şerîf ve mahfil-i dîn-i münîfde hâzırân olup, hîn-i da‘vâ ve şehâdette 
hâzıra bi’l-meclis olan âtiyyü’z-zikr câriye-i sagīreye kendi mülkü zannede-
rek vâzı‘atü’l-yed olan Raziye Hâtun bt. (  ) nâm hâtun mahzarında, mezbûre 

…? mahallesinde sâkine olan Ayşe Hâtun bt. Meryem’den sâdır olan da‘vâ-i 
sahîha-i şer‘iyyede gıbbe’l-istişhâd şöyle şehâdet ettiler ki, beyaz tenli, açık kaşlı, 
Rûsiyyetü’l-asl Emirhan bt. Abdullah nâm câriye-i sagīre otuz günden beri ka-
yıp olup, lehine şâhidlik yapılan müdde‘î-i mezbûrun mülk-i mahzı ve hakk-ı 
sırfıdır. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber 
olmağın ba‘de’t-tahlîfi’ş-şer‘î mûcibince hükmedildi.
Cerâ zâlike ve hurrire fi’l-yevmi’s-sâlis ve’l-ışrîn min Zilhicce eş-şerîfe sene is-
neteyn ve erba‘în ve elf.
Şuhûdü’l-hâl: Mehmed Çavuş b. Yahya, diğer Mehmed Çavuş b. Yahya, Mehmed 
b. Ali, İskender b. Şaban ve gayruhüm

37 [9a-3, Arapça] Hatice Hatun bt. Mehmed’in Eflak asıllı 
câriyesini âzat ettiği
Dârü’s-saltanati’s-seniyye mahmiye-i Kostantıniyye’de vâki‘ Kumkapısı diye 
meşhûr mevzi‘ kurbundaki Hâtuniye Câmi‘i mahallesinde sâkine olan Hati-
ce Hâtun bt. Mehmed nâm hâtun meclis-i şerî‘at-i şerîfe-i garrâ ve mahfil-i 
tarîkat-i münîfe-i zehrâda hâzıra olup, rıkkını mu‘terife olan, orta boylu, açık 
kaşlı, elâ gözlü, Eflakiyyetü’l-asl bâ’ise-i hâze’l-kitâb Nihale bt. Abdullah nâm 
câriye-i memlûkesini hasbeten lillâhi’l-azîm âzat ve tahrîr ettiğini ikrâr ve i‘tirâf 
etti. Câriye-i mezbûre bu sûretle sâir harâir-i asliyyât-ı mükellefât gibi hurre oldu. 
Efendilerin âzatlı köleleri üzerinde şer‘an sâhib oldukları velâ hakkından gayrı 
üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sânî ve’l-ışrîn min Zilhicce eş-şerîfe sene is-
neteyn ve erba‘în ve elf.
Şuhûdü’l-hâl: Câker Ağa b. Abdülmennân el-müteferrika, Mustafa Çelebi b. 
Câker Ağa el-merkūm, Halil Çelebi b. Câker el-merkūm, İsmail Çelebi b. Câker 
Ağa el-mezbûr, Haydar Bey b. Abdullah, Mansur Bey b. Abdullah

38 [9a-4, Arapça] Mehmed Bahri Efendi b. Ali Efendi’nin Osman Beşe’de 
ödünçten alacağı olduğu
Udûlden Hüseyin Efendi b. İsâ ve Şaban Beşe b. Ahmed nâm kimesne-
ler meclis-i şer‘-i şerîfde hâzırân olup, hâl-i hayâtında Dâru’l-hilâfeti’l-aliyye 
mahmiye-i Kostantıniyye mahallâtından (  ) mahallesinde sâkin iken bundan 
akdem deryâda garîken fevt olan Osman Beşe nâm kimesnenin Bayram nâm 
sagīr oğluna hâkim-i men lehû velâyetü’n-nasb tarafından mansûb vasî olan ve 
vesâyeti hasebiyle husûs-ı âtiyyü’z-zikri inkâr eden Ali Beşe b. Behrâm nâm ki-
mesne mahzarında, bâ‘isü’l-kitâb Mehmed Bahri Efendi b. merhûm Ali Efendi 
el-Müderris kıbelinden vech-i meşrûh-i âtiyyü’z-zikr üzre isbât ve ityân-ı bey-
yineye vekâleti Abdülaziz b. Süleyman ve Mehmed b. Himmet nâm şâhidlerin 
şehâdetleri ile sâbit olan Osman Efendi b. Yakub nâm kimesneden bi’l-vekâle 
sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, 
mûmâ ileyh müvekkil Mehmed Bahri Efendi’nin, müteveffâ-i mezbûrun zimme-
tinde yüz kuruşu karz-ı şer‘î cihetinden ve on kuruşu nev‘i ve vasfı beynlerinde 
ma‘lûm olan müşterâ-yı makbûz çuka bahâsından olmak üzre lâzımü’l-edâ ve 
vâcibü’l-kazâ yüz on kuruş hakkı vardır. Şehâdetleri ba‘de ri‘âyeti şerâiti’l-kabûl 
inde’ş-şer‘ makbûl ve mu‘teber olmağın mûcibince muhallefât-ı müteveffâdan 
edâsına hükmedildi.
Cerâ zâlike ve hurrire fi’l-yevmi’l-hâdî ve’l-ışrîn min Zilhicce eş-şerîfe min 
şuhûri sene isneteyn ve erba‘în ve elf.
Şuhûdü’l-hâl: Mehmed Efendi b. Mehmed el-kadı, Yahya b. Zekeriya, Dilaver 
Çavuş b. Abdullah, Mansur b. Abdullah

39 [9a-5] Abdülkerim Efendi b. İbrahim’den miras odanın Hatice ve 
Emine bt. Yusuf ’a satıldığı
Mahmiye-i İstanbul’da Mehmed Paşa zâviyesinin şeyhi iken bundan esbak vefât 
eden merhûm Abdülkerim Efendi b. İbrahim’in verâseti, zevce-i metrûkesi 
Hümâ bt. Ahmed’e ve Aişe bt. Mustafa’ya ve sulbî kebîr oğulları Pîr Meh-
med Çelebi ve Abdülkerim Çelebi’ye ve sulbiye kebîre kızları Râbia ve Eme-
tullah nâm hâtunlara ve sulbiye sagīre kızı Sâbiha’ya münhasıra olup, mezbûr 
Pîr Mehmed Çelebi sagīre-i mersûmenin tesviye-i umûru için cânib-i şer‘den 
mansûb vasîsi olduğu hâkim-i muvakki‘-i kitâb huzûrunda sâbit ve mütehak-
kık oldukdan sonra mezbûr Pîr Mehmed Çelebi kendi tarafından asâleten ve 
sagīre-i mersûme tarafından vesâyeten ve vâlidesi merkūme Aişe Hâtun ile 
hemşîresi Emetullah Hâtun taraflarından zikr-i âtî olan ebniyeyi bey‘a vekîl 
olup, mezbûretânı ma‘rifet-i şer‘iyye ile ârifân olan Ömer Efendi b. Musta-
fa ve Eyüb Çelebi b. Durak şehâdetleri ile hasm-ı câhid mahzarında vekâleti 
sâbite oldukdan sonra vekâleten Abdülkerim Çelebi dahi kezâlik kendi tarafın-
dan asâleten ve vâlidesi mezbûre Hümâ ile hemşîresi mesfûre Râbia Hâtun ta-
rafından kezâlik zikr-i âtî olan ebniyeyi bey‘a vekîl olup, şâhidân-ı mezbûrân 
şehâdetleri ile hasm-ı câhid mahzarında şer‘an vekâleti sâbite oldukdan son-
ra vekâleten mahfil-i kazâda, işbu hâmiletei’l-kitâb Hatice ve Emine bintey 
Yusuf mahzarlarında ve her biri asâleten ve vekâleten ve vesâyeten ikrâr ve 
takrîr-i kelâm edip, mûrisimiz müteveffâ-yı [9b] mersûm hâl-i hayâtında ve 
kemâl-i sıhhatinde mahmiye-i mezbûrede Helvacıbaşı mahallesinde vâki‘ se-
nede merkūm Behrâm Paşa Vakfı’na yedi yüz yirmi akçe mukāta‘a ile tasar-
rufunda olan arsa-i hâliye üzerine binâsı mülkü olmak üzre izn-i mütevellî 
ile beş bâb müte’ehhilîn odaları binâ edip, ba‘de vefâtihî bi hasebi’l-irsi’ş-şer‘î 
bize intikāl eylemişdi. Lâkin babamız müteveffâ-yı mersûmun düyûn-ı müs-
betesi olup, zarûret-i deyni için sâlifü’z-zikr beş bâb odalardan bir tarafı Rıd-
van Çavuş b. Yahya Bey ve bir tarafı Ali Efendi b. ( ) mülkü ve bir tarafı tarîk-i 
hâs ve bir tarafı tarîk-i âm ile mahdûd ve bir bâb fevkānî ve bir bâb tahtânî 
odaları ve sofayı ve kenîfi ve muhavvata-i yesîreyi müştemil arsasının senede 
vakf-ı mezbûra yüz altmış beş akçe mukāta‘ası olup, binâsı mülkümüz olan bir 
bâb odayı mezbûretân Hatice ve Emine’ye tarafeynden îcâb ve kabûlümüz cârî 
bey‘-i bât-ı sahîh-i şer‘î ile yirmi dokuz bin beş yüz nakd-i râyic fi’l-vakt akçe-
ye bey‘ edip, anlar dahi iştirâ ve kabûl ve tesellüm eylediklerinden sonra seme-
ni olan meblağ-ı mezbûr yirmi dokuz bin beş yüz akçeyi mezbûretân yedlerin-
den bi’t-tamâm ve’l-kemâl ahz u kabz eyledik. Ba‘de’l-yevm mârrü’z-zikr oda-
nın binâsı mersûmetânın müşterâlarıdır. Keyfe mâ teşâ ve tahtâr mutasarrıfe ol-
sunlar dediklerinde, mukırrân-ı mesfûrânın minvâl-i muharrer üzre asâleten ve 
vekâleten ve vesâyeten cârî olan ikrârların merkūmân vicâhen tasdîk ve şifâhen 
tahkīk eylediklerinde, mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Umdetü’s-sulehâ eş-Şeyh Ömer Efendi b. Mustafa, Fahrü’t-tahrîr 
ve’l-kalem Ahmed Efendi b. Mehmed Kâtib-i Dîvân-ı âlî, Fahrü’l-eimme Ha-
san Efendi b. Abdullah el-İmâm, Mustafa Efendi b. Mehmed, Mehmed Efen-
di b. Memi el-Müderris, Ahmed Efendi b. Vildan el-Müderris, Mestan b. Musta-
fa, Eyüb b. Durak, Ali b. Hüseyin, Ebûbekir b. Kaya, Hüseyin b. Yahya, es-Seyyid 
Mustafa [b.] es-Seyyid Ahmed, Ali b. Ahmed.

40 [9b-1] Abdülkerim Efendi b. İbrahim’den miras odanın Mehmed 
Kethüdâ b. Yahya’ya satıldığı
Mahmiye-i Kostantıniyye’de Mehmed Paşa zâviyesinin şeyhi iken bundan esbak 
vefât eden merhûm Abdülkerim Efendi b. İbrahim’in verâseti, zevce-i metrûkeleri 
Hümâ bt. Ahmed’e ve Aişe bt. Mustafa nâm hâtuna ve sulbî kebîr oğulları Pîr 
Mehmed Çelebi ve Abdülkerim Çelebi’ye ve sulbiye kızları Râbia ve Emetullah 
nâm hâtunlara ve sulbiye sagīre kızı Sâbiha’ya münhasır olup mezbûr Pîr Meh-
med Çelebi sagīre-i mersûmenin tesviye-i umûru için men lehü’n-nasb olan 
hâkim tarafından mansûb vasîsi olduğu hâkim-i muvakki‘-i kitâb huzûrunda 
sâbit ve mütehakkık oldukdan sonra mezbûr Pîr Mehmed Çelebi kendi tarafın-
dan asâleten ve sagīre-i mersûme tarafından vesâyeten ve vâlidesi merkūme Aişe 
Hâtun ile hemşîresi Emetullah Hâtun taraflarından zikri âtî olan ebniyeyi bey‘a 
vekîl olup, mezbûretânı ma‘rifet-i şer‘iyye ile ârifân olan Ömer Efendi b. Mus-
tafa ve Eyüb Çelebi b. Durak şehâdetleri ile hasm-ı câhid mahzarında vekâleti 
sâbite oldukdan sonra vekâleten Abdülkerim Çelebi dahi kezâlik kendi tarafın-
dan asâleten ve vâlidesi mezbûre Hümâ ile hemşîresi mesfûre Râbia Hâtun ta-
raflarından kezâlik zikr-i âtî olan ebniyeyi bey‘a vekîl olup, şâhidân-ı mezbûrân 
şehâdetleri ile hasm-ı câhid mahzarında şer‘an vekâleti sâbite oldukdan sonra 
vekâleten mahfil-i kazâda, işbu hâfızu’l-kitâb Fahrü’l-akrân Mehmed Kethüdâ 
b. Yahya mahzarında her biri asâleten ve vekâleten ve vesâyeten ikrâr ve takrîr-i 
kelâm edip, mûrisimiz müteveffâ-yı mersûm hâl-i hayâtında ve kemâl-i sıhha-
tinde mahmiye-i mezbûrede Helvacıbaşı mahallesinde vâki‘ senede merkūm 
Behrâm Paşa evkāfına yedi yüz yirmi akçe mukāta‘a ile tasarrufunda olan arsa-i 
hâliye üzerine binâsı mülkü olmak üzre izn-i mütevellî ile beş bâb müte’ehhilîn 
odaları binâ edip, ba‘de vefâtihî bi hasebi’l-irsi’ş-şer‘î bize intikāl eylemişdi. Lâkin 
babamız müteveffâ-yı mersûmun düyûn-ı müsbetesi olup, zarûret-i deyni için 
sâlifü’z-zikr beş bâb odalardan bir tarafı Saraylı? Hâtun Vakfı ve bir tarafı Zeliha 
bt. Abdullah nâm hâtun mülkü ve bir tarafı masraf kâtibi Ali Efendi b. ( ) mülkü 
ve bir tarafı tarîk-i hâs ile mahdûd fevkānî ve tahtânî odaları ve sofayı ve kenîfi 
ve muhavvatayı müştemil arsasının senede vakf-ı mezbûra yüz yetmiş beş akçe 
mukāta‘ası olan binâsı mülk bir bâb odayı mezbûr Mehmed Kethüdâ’ya tara-
feynden îcâb ve kabûlü hâvî bey‘-i bât-ı sahîh-i şer‘î ile otuz üç bin nakd-i râyic 
fi’l-vakt akçeye bey‘ ve teslîm edip, ol dahi iştirâ ve tesellüm eyledikden sonra se-
meni olan meblağ-ı mezbûr yirmi otuz üç bin akçeyi merkūm Mehmed Kethüdâ 
yedinden bi’t-tamâm ve’l-kemâl ahz u kabz edip, ba‘de’l-yevm mârrü’z-zikr oda-
nın binâsı mersûm Mehmed Kethüdâ’nın mülk-i müşterâsıdır, keyfe mâ yeşâ 
ve yahtâr mutasarrıf olsun dediklerinde, mukırrân-ı merkūmânın asâleten ve 
vekâleten ve vesâyeten cârî olan ikrârların merkūm Mehmed Kethüdâ vicâhen 
tasdîk ve şifâhen tahkīk eylediklerinde, mâ hüve’l-vâki‘ bi’t-taleb ketb olundu.
Tahrîren fi’l-hâdî ve’l-ışrîn min Zilhicceti’ş-şerîfe li sene isneteyn ve erba‘în ve 
elf.
Şuhûdü’l-hâl: eş-Şeyh Ömer Efendi b. Mustafa, Mustafa Efendi b. Mehmed el-
Hatîb, Mehmed Efendi b. Mehmed el-Müderris, Ahmed Efendi b. Vildan el-
Müderris, Sinan b. Mustafa, Eyüb b. Durak, Cafer b. Ali, Ali b. Hüseyin, Ebûbekir 
b. Kaya, Hüseyin b. Yahya, es-Seyyid Mustafa b. es-Seyyid Ahmed, Ali b. Meh-
med [Ahmed].

41 [10a-1, Arapça] Derviş Bey b. Lutfullah’ın evini bey‘ 
bi’l-istiğlâl ile sattığı
Dâru’l-hilâfeti’l-aliyye mahmiye-i Kostantıniyye mahallâtından Şeyh Ferhad 
mahallesinde sâkin olan Derviş Bey b. Lütfullah nâm kimesne meclis-i şer‘-i 









şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup, 
mahalle-i mezbûrede vâki‘, bir tarafdan Mehmed b. Mustafa mülkü, diğer taraf-
dan Mahbûbe Hâtun bt. Lütfullah mülkü, öteki tarafdan Osman Çavuş b. Meh-
med mülkü ve diğer tarafdan da tarîk-i âm ile mahdûd bulunan cemî‘-i menzili-
ni cümle tevâbi‘ ve levâhıkı ve kâffe-i menâfi‘ ve mürâfıkı ile râyicü’l-vakt sekiz 
yüz pâre sikke-i harbiyye-i fıddiyye riyâl semen-i mu‘ayyen-i makbûzla, bundan 
akdem Sadullah Çavuş nâm babaları vefât eden Mehmed ve Mehmed Ali nâm 
sagīreyn kardeşlere, tesviye-i umûrları için hâkim-i men lehû velâyetü’n-nasb 
kıbelinden mansûb vasî olan hâmil-i hâze’l-kitâb umdetü kuzâti’l-İslâm zübde-
tü vülâti’l-enâm El-Hâc Abdurrahman b. Ahmed’e îcâb kabûlü ve teslîm tesellü-
mü hâvî bey‘ ile bey‘ ettiğini ikrâr ve i‘tirâf etti. Vasîyy-i mezbûr da sagīreyn-i 
mezkûreynin mâlıyla ve istiğlâl maksadıyla menzil-i mezbûru ondan iştirâ etti. 
Bâyi‘-i mezkûrun menzil-i merkūmu icâreye almak istemesi üzerine vekîl-i 
mesfûr, ba‘de’t-tahliye ve’t-tekābuz zeyilde mezkûr târihden bir sene tamâmına 
yüz riyâl ücret-i kirâ ile icâreye verdi.
Cerâ zâlike ve hurrire fi’l-yevmi’l-ışrîn min Zilhicce eş-şerîfe sene isneteyn ve 
erba‘în ve elf.
Şuhûdü’l-hâl: Fahrü’l-kuzât Abdullah Efendi b. Ahmed Efendi, Seyyid Mahmud 
Efendi b. Seyyid Sinan Efendi, Hidayetullah Efendi b. Mehmed Efendi, Hâce 
Mustafa b. el-Hâc Hasan, Mehmed b. Habib, Abdullah Çelebi b. Yusuf, Hüseyin 
b. Sinan, el-Hâc Ali b. Veli, el-Hâc Ramazan b. Hacı Bâli, Ahmed Çavuş b. Sefer 
Çavuş, İbrahim b. Ramazan

42 [10a-2, Arapça] Hâkimin tebennî (evlatlık) maksadıyla Mehmed adlı 
küçüğü Abdurrahman Efendi’ye teslim ettiği
Hâkim-i muvakki‘-i alâ hâze’l-kitâb bi tevkī‘ihi’ş-şerîfi’l-müstetâb, Mehmed b. Sa-
dullah Çavuş nâm sagīri, hâmil-i hâze’l-kitâb umdetü kuzâti’l-İslâm Abdurrah-
man Efendi’ye teslîm etti. O da tebennî ve terbiye maksadıyla sagīr-i merkūmu 
teslîm aldı. Sonra hâkim-i mûmâ ileyh sagīr-i mezkûrun nafakası, kisvesi ve sâir 
havâic-i lâzimesi için, mütebennî-i merkūmun talebi ile, müteveffâ-i mesfûr ba-
basından intikāl eden mâllardan alınmak üzre zeyilde mezkûr târihden i‘tibâren 
râyicü’l-vakt yevmî on akçe farz ve takdîr etti. Hâkim sonra meblağ-ı mezbûru 
kendi mâlından sagīr-i merkūma sarf etmeye ve vakt-i zaferde emvâl-i sagīre 
rücû‘ etmeye mezbûr Abdurrahman Efendi’ye izin verdi.
Cerâ zâlike ve hurrire fi’l-yevmi’r-râbi‘ min Zilhicce eş-şerîfe sene isneteyn ve 
erba‘în ve elf.
Şuhûdü’l-hâl: Abdullah Efendi b. Ahmed Efendi, Seyyid Mahmud Efendi b. Sey-
yid Sinan, Hidayetullah Efendi b. Mehmed, Hâce Mustafa b. [el-Hâc Hasan], el-
Hâc Hasan b. İsmail, el-Hâc Latif b. ( ), İbrahim b. Ramazan, el-Hâc Ramazan b. 
Hacı Bâli, el-Hâ[c] Ahmed b. Sefer Çavuş, Mehmed b. Habib

43 [10a-3, Arapça] Hatice Hatun’un miras hissesini almaya Mustafa Bey 
b. Seydi Ali’yi vekil ettiği
Hâl-i hayâtında mahmiye-i Kostantıniyye mahallâtından Kurşunlu Türbe ma-
hallesinde sâkin olan ve bundan akdem vilâyet-i Rumelinde vâki‘ Ermediye kasa-
basında fevt olup verâsetinin Hatice Hâtun bt. ( ) nâm annesine ve Râbia Hâtun 
nâm li-ebeveyn kız kardeşine ve Hasan b. Mustafa nâm amcazâdesine mün-
hasır olduğu hâkim-i kirâm indinde zâhir olup tahakkuk ettiğinde, mezbûre 
Hatice Hâtun meclis-i şerî‘at-i şerîfe-i garrâ ve mahfil-i tarîkat-i münîfe-i 
zehrâda hâzır oldu ve hâmil-i hâze’l-kitâb Mustafa Bey b. Seydî Ali’yi merhûm-ı 
mezbûrun muhallefâtındaki hisse-i şer‘iyyesini, muhallefâtı zabt eden vârisîn-i 
merkūmînden talebe ve hükkâm-ı zevi’l-efdâl huzûrunda murâfa‘aya ve kendi-
sine îsâle ve bu husûsda lâzım gelen husûsâta vekîl edip nefsine nâib kıldı. O da 
vekâlet-i mezbûreyi kabûl edip hidemâtını üzerine aldı.
Cerâ zâlike ve hurrire fi’l-yevmi’s-sâdis ve’l-ışrîn min Zilhicce eş-şerîfe sene is-
neteyn ve erba‘în ve elf.
Şuhûdü’l-hâl: Ali Beşe b. İbrahim, Feridun b. Abdullah, Mustafa b. Musa, Yusuf 
Bey b. Şaban

44 [10a-4] Abdülkerim Efendi b. İbrahim’den intikal eden odanın 
Rıdvan Çavuş’a satıldığı
Mahmiye-i İstanbul’da Mehmed Paşa zâviyesinin şeyhi iken bundan esbak vefât 
eden merhûm Abdülkerim Efendi b. İbrahim’in verâseti, zevce-i metrûkesi 
Hümâ bt. Ahmed’e ve Aişe bt. Mustafa’ya ve sulbî kebîr oğulları Pîr Mehmed Çe-
lebi ve Abdülkerim Çelebi’ye ve sulbiye kebîre kızları Râbia ve Emetullah nâm 
hâtunlara ve sulbiye sagīre kızı Sâbiha’ya münhasıra olup, mezbûr Pîr Meh-
med Çelebi sagīre-i mersûmenin tesviye-i umûru için cânib-i şer‘-i mutahhar-
dan mansûb vasîsi olup, hâkim-i muvakki‘-i kitâb huzûrunda sâbit ve müte-
hakkık oldukdan sonra mezbûr Pîr Mehmed Çelebi kendi tarafından asâleten 
ve sagīre-i mesfûre tarafından vesâyeten ve vâlidesi merkūme Aişe Hâtun ile 
hemşîresi Emetullah Hâtun taraflarından zikri âtî olan ebniyeyi bey‘a vekîl olup, 
mezbûretânı ma‘rifet-i şer‘iyye ile ârifân olan Ömer Efendi b. Mustafa ve Eyüb 
Çelebi b. Durak şehâdetleri ile hasm-ı şer‘î-i câhid mahzarında vekâleti sâbite 
oldukdan sonra vekâleten merkūm Abdülkerim Çelebi dahi kezâlik kendi tara-
fından asâleten ve vâlidesi mezbûre Hümâ Hâtun ile hemşîresi mesfûre Râbia 
Hâtun taraflarından kezâlik zikr-i âtî olan ebniyeyi bey‘a vekîl olup, şâhidân-ı 
mezbûrân şehâdetleri ile hasm-ı câhid mahzarında şer‘an vekâleti sâbite olduk-
dan sonra vekâleten mahfil-i kazâda, işbu hâmilü’l-kitâb Rıdvan Çavuş b. (  ) 
mahzarında her biri asâleten ve vekâleten ve vesâyeten ikrâr ve takrîr-i kelâm 
edip, mûrisimiz müteveffâ-yı mezbûr hâl-i hayâtında ve kemâl-i sıhhatinde 
mahmiye-i mezbûrede Helvacıbaşı mahallesinde vâki‘ senede merkūm Behrâm 
Paşa evkāfına yedi yüz yirmi beş akçe mukāta‘a ile tasarrufunda olan arsa-i 
hâliye üzerine binâsı mülkü olmak üzre izn-i mütevellî ile beş bâb müte’ehhilîn 
odaları binâ edip, ba‘de vefâtihî bi hasebi’l-irsi’ş-şer‘î bize intikāl eylemişdi. 
Lâkin babamız müteveffâ-yı mezbûrun düyûn-ı müsbetesi olup, zarûret-i deyni 
için sâlifü’z-zikr beş bâb odalardan bir tarafı Mehmed Kethüdâ b. Yahya mülkü-
ne ve bir tarafı [10b] Masraf kâtibi Ali Efendi b. (  ) mülküne ve bir tarafı Emi-
ne Hâtun bt. Yusuf ve Hatice Hâtun bt. Yusuf mülklerine ve bir tarafı tarîk-i hâs 
ile müntehî olan bir bâb fevkānî ve bir bâb tahtânî odaları ve bir bâb sofayı ve 
kenîfi ve muhavvata-i yesîreyi müştemil arsasının senede vakf-ı mezbûra yüz 
beş akçe mukāta‘ası olup, binâsı mülkümüz olan bir bâb odayı mezbûr Rıdvan 
Çavuş tarafından îcâb ve kabûlü hâvî bey‘-i bât-ı sahîh-i şer‘î ile on üç bin beş 
yüz nakd-i râyic fi’l-vakt akçeye bey‘ ve teslîm edip ol dahi iştirâ ve tesellüm ey-
ledikden sonra semeni olan meblağ-ı mezbûr on üç bin beş yüz akçeyi mezbûr 
Rıdvan Çavuş yedinden bi’t-tamâm ve’l-kemâl ahz u kabz edip, ba‘de’l-yevm 
mârrü’z-zikr odanın binâsı keyfe mâ yeşâ ve yahtâr mutasarrıf olsun dedikle-
rinde mukırrân-ı mezbûrânın asâleten ve vekâleten ve vesâyeten cârî ve sâdır 
olan ikrârların merkūm Rıdvan Çavuş vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâlis ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Ömer Efendi b. Mustafa, Mustafa Efendi b. Mehmed el-Hatîb, 
Mehmed Efendi b. Memi el-Müderris, Ahmed Efendi b. Vildan el-Müderris, Si-
nan b. Mustafa, Eyüb b. Durak, Cafer b. Ali, Ali b. Hüseyin, Ebûbekir b. Kaya, 
Hüseyin b. Yahya, es-Seyyid Mustafa b. es-Seyyid Ahmed.

45 [10b-1] Abdülkerim Efendi b. İbrahim’den intikal eden odanın 
Zeliha bt. Abdullah’a satıldığı
Mahmiye-i İstanbul’da Mehmed Paşa zâviyesinin şeyhi iken bundan es-
bak vefât eden merhûm Abdülkerim Efendi b. İbrahim’in verâseti, zevce-i 
metrûkeleri Hümâ bt. Ahmed’e ve Aişe bt. Mustafa nâm hâtuna ve sulbî kebîr 
oğulları Pîr Mehmed Çelebi ve Abdülkerim Çelebi’ye ve sulbiye kebîre kızla-
rı Râbia ve Emetullah nâm hâtunlara ve sulbiye sagīre kızı Sâbiha’ya münha-
sıra olup, mezbûr Pîr Mehmed Çelebi sagīre-i mersûmenin tesviye-i umûru 
için cânib-i şer‘-i mutahhardan mansûb vasîsi olduğu hâkim-i muvakki‘ü’l-
kitâb huzûrunda sâbit ve mütehakkık oldukdan sonra mezbûr Pîr Mehmed 
Çelebi kendi nefsinden asâleten ve sagīre-i mersûme tarafından vesâyeten ve 
vâlidesi merkūme Aişe Hâtun ile hemşîresi Emetullah Hâtun taraflarından 
zikr-i âtî olan ebniyeyi bey‘a vekîl olup, mezbûretânı ma‘rifet-i şer‘iyye ârifân 
olan Ömer Efendi b. Mustafa ve Eyüb Çelebi b. Durak şehâdetleri ile hasm-ı 
câhid-i şer‘î mahzarında vekâleti sâbite oldukdan sonra vekâleten merkūm 
Abdülkerim Çelebi dahi kezâlik kendi tarafından asâleten ve vâlidesi mezbûre 
Hümâ Hâtun ile hemşîresi mesfûre Râbia Hâtun taraflarından kezâlik zikr-i 
âtî olan ebniyeyi bey‘a vekîl olup, şâhidân-ı mezbûrân şehâdetleri ile hasm-ı 
câhid mahzarında şer‘an vekâleti sâbite oldukdan sonra vekâleten mahfil-i 
kazâda, işbu sâhibetü’l-kitâb Zeliha bt. Abdullah nâm hâtun mahzarında her 
biri asâleten ve vekâleten ve vesâyeten ikrâr ve takrîr-i kelâm edip, mûrisimiz 
müteveffâ-yı mersûm hâl-i hayâtında ve kemâl-i sıhhatinde mahmiye-i 
mezbûrede Helvacıbaşı mahallesinde vâki‘ senede merkūm Behrâm Paşa 
evkāfına yedi yüz yirmi beş akçe mukāta‘a ile tasarrufunda olan arsa-i hâliye 
üzerine binâsı mülkü olmak üzre izn-i mütevellî ile beş bâb müte’ehhilîn 
odaları binâ edip, ba‘de vefâtihî bi hasebi’l-irsi’ş-şer‘î bize intikāl eylemişdi. 
Lâkin babamız müteveffâ-yı mersûmun düyûn-ı müsbetesi zarûret-i deyni 
için sâlifü’z-zikr beş bâb odalardan bir tarafı Mehmed Çavuş b. Yahya mülkü 
ve bir tarafı Fâtıma bt. (  ) mülkü ve iki tarafı tarîk-i hâs ile mahdûd bir bâb 
fevkānî ve bir bâb tahtânî ve sofayı ve kenîfi müştemil arsasının senede vakf-ı 
mezbûra yüz yirmi akçe mukāta‘ası olup, binâsı mülkümüz olan bir bâb odayı 
merkūme Zeliha Hâtun’a tarafeynden îcâb ve kabûlü hâvî bey‘-i bât-ı sahîh-i 
şer‘î ile yirmi iki bin beş yüz nakd-i râyic fi’l-vakt akçe bey‘ ve teslîm edip, ol 
dahi iştirâ ve tesellüm eyledikden sonra semeni olan meblağ-ı sâlifü’l-beyân 
yirmi iki bin beş yüz akçeyi mezbûre Zeliha Hâtun yedinden bi’t-tamâm ve’l-
kemâl ahz u kabz edip, ba‘de’l-yevm mârrü’z-zikr odanın binâsı mersûme 
Zeliha’nın mülk-i müşterâsıdır. Keyfe mâ teşâ ve tahtâr mutasarrıfe olsun de-
diklerinde, mukırrân-ı mersûmânın asâleten ve vekâleten ve vesâyeten cârî 
olan ikrârların merkūme Zeliha Hâtun vicâhen tasdîk ve şifâhen tahkīk edi-
cek, mâ hüve’l-vâki‘ bi’t-taleb ketb olundu.
Tahrîren fi’l yevmi’l-ışrîn min Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Ömer Efendi b. Mustafa, Mustafa Efendi b. Ahmed, Mehmed 
Efendi b. Memi el-Müderris, Ahmed Efendi b. Vildan el-Müderris, Eyüb Çelebi, 
Hızır b. Ali, Ali b. Hüseyin, Ebûbekir b. Memi, Hüseyin b. Yahya, es-Seyyid Mus-
tafa [b.] es-Seyyid Ahmed, Ali b. Mehmed [Ahmed], Sinan b. Mustafa.









46 [10b-2] İsmail Çelebi b. İsa’nın Hüseyin Efendi b. İsa’ya olan 
borcunu kabul ettiği
Mahmiye-i İstanbul’da merkūm ve mağfûrun leh Şeyh Ebülvefâ mahallesi 
sâkinlerinden İsmail Çelebi b. İsâ meclis-i şer‘-i hatîr-i lâzımü’t-tevkīrde, işbu 
hâmilü’l-kitâb Hüseyin Efendi b. İsâ mahzarında bi’t-tav‘i’s-sâf ikrâr ve i‘tirâf 
edip, mezbûr Hüseyin Efendi’ye zimmetimde cihet-i karz-ı şer‘îden beş bin 
nakd-i râyic fi’l-vakt akçe târih-i kitâbdan yüz seksen gün tamâmına değin 
müeccel ve mev‘ûd zimmetimde zirâ‘ı ma‘lûm iplik alacası bahâsından dahi 
bin akçe cem‘an mezbûr Hüseyin Efendi’ye zimmetimde altı bin nakd-i râyic 
fi’l-vakt akçe lâzımü’l-edâ ve vâcibü’l-kazâ deynim vardır dedikde, mukırr-ı 
mezbûr İsmail Çelebi’nin minvâl-i meşrûh üzre cârî olan ikrârını el-mukarru 
lehü’l-merkūm Hüseyin Efendi vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Tahrîren fi’l yevmi’s-sâdis ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Mehmed Efendi b. Mustafa es-Sahhâf, el-Hâc Abbas b. İbrahim, 
Yusuf Bey b. Şaban el-muhzır, İskender Bey b. Şaban el-muhzır.

47 [11a-1] Mustafa Paşa Vakfı’nın Rumeli’deki mukātaasının Ali Bey 
b. Abdullah ve Derviş Bey b. Abdullah’a verildiği
Medîne-i Üsküdar muzâfâtından Gekvize kasabasında medfûn olan merhûm Mus-
tafa Paşa Vakfı’nın elân mütevellîsi olup, mahmiye-i Kostantıniyye’de Haydarhâne 
mahallesinde sâkin olan Kasım Ağa b. Osman nâm kimesne meclis-i şer‘-i hatîrde, 
bi’l-fi‘il rikâb-ı hümâyûn-ı sa‘âdet-makrûn silâhdârlarından um detü’l-emâcid 
ve’l-a‘yân Ahmed Ağa mensûbâtından olup, sipâh-ı zafer-penâh tâyifesinden olan 
işbu bâ‘isiyyü’l-kitâb Ali Bey b. Abdullah ve Derviş Bey b. Abdullah nâm kimes-
neler mahzarlarında bi tav‘ihî ikrâr ve takrîr-i kelâm edip, vakf-ı merkūmdan 
vilâyet-i Rumeli’nde Dukakin? sancağında vâki‘ Dadurga? mukāta‘asının bir se-
nesi taraf-ı vakfdan maktû‘an verilmek lâzım olup mu‘tâd üzre tâlibîn beyninde 
müzâyede olundukda, merkūmân Ali Bey ve Derviş Bey üzerlerinde yüz doksan 
beş akçede karâr edip âhar tâlibi olmamakla, mukāta‘a-i merkūmenin bin kırk iki 
senesi Mart’ı ibtidâsından bin kırk üç senesi Mart’ına değin bir senesi mezbûrân 
Ali Bey ve Derviş Bey’e tevliyet-i mahkiyyem hasebiyle yüz doksan beş bin akçe-
ye der-uhde eylediğimde, mezbûrân dahi ber vech-i iştirâk iltizâm ve kabûl ey-
lediklerinden sonra zikr olunan yüz doksan beş bin akçenin doksan beş bin ak-
çesini ber vech-i peşîn yedlerinden alıp, vakıf için kabz edip tasarruflarına izin 
ve yedlerine hat ve hâtemi müştemil temessük verdim. Ba‘de’l-yevm zimmetle-
rinde olan yüz bin akçeyi cânib-i tedrîcle teslîm eylesinler dedikde, mütevellî-i 
merkūm Kasım Ağa’yı kelimât-ı meşrûhasında merkūmân Ali Bey ve Derviş Bey 
dahi bi’l-muvâcehe tasdîk ve minvâl-i muharrer üzre mukāta‘a-i merkūmeyi bi’l-
iştirâk kabûl ve meblağ-ı merkūmun vech-i muharrer üzre doksan beş bin akçesi-
ni teslîm eylediklerini tahkīk edicek, mâ vaka‘a bi’t-taleb ketb olundu.
Tahrîren fî evâhiri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Ramazan Çelebi b. Sadi el-Kâtib, Mustafa Efendi b. Mehmed el-
Kâtib, Mehmed b. Murad, Mahmud b. Ahmed el-Câbî, Mehmed b. Muzaffer el-
Câbî, Mustafa Efendi el-Hatîb, Mehmed Dede b. Abdülkerim.

48 [11a-2, Arapça] Doğan çocuğunun nesebinin müteveffa babasına 
ait olduğunun sübûtu
Dâru’l-hilâfeti’l-aliyye mahmiye-i Kostantıniyye mahallâtından Elvânzâde ma-
hallesinde sâkine olan el-Hâcce Meryem Hâtun bt. Seyyid Mehmed nâm hâtun, 
meclis-i şerî‘at-i şerîfe-i garrâ ve mahfil-i tarîkat-i münîfe-i zehrâda -sânehallâhu 
te‘âlâ ani’l-be’sâi ve’d-darrâi- hâzıra olup, bundan dört ay önce mahalle-i 
mezbûrede sâkin iken fevt olan Hasan Beşe b. Abdullah nâm merhûmun kızı 
ve vârisi olan ve ayrıca müteveffâ-i merkūm babasının muhallefâtına vâzı‘a-i 
yed olan ve husûs-ı âtiyyü’z-zikri münkire bulunan Fâtıma nâm hâtun mahza-
rında, müteveffâ-i mezbûrun zevce-i metrûkesi ve hâzır bi’l-meclis Hasan nâm 
sagīr oğluna kıbel-i şer‘den mansûb vasî olan Kerime Hâtun bt. Osman nâm 
hâtundan sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet 
ettiler ki, işbu sagīr-i mezbûr, müteveffâ-i merkūmun sulbî oğludur. Zeyilde 
mezkûr târihden dokuz gün önce mesfûre Kerime Hâtun’un batnından doğ-
muştur. Sagīr-i merkūm annesinden doğduğunda kadınlar orada olup buna 
muttali‘ oldular. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve 
mu‘teber olmağın hâkim veled-i mezbûrun müteveffâ-i merkūmun sulbî oğlu 
olduğuna şehâdetleri mûcibince hükmetti.
Cerâ zâlike ve hurrire fi’l-yevmi’s-sâdis ve’l-ışrîn min Zilhicce eş-şerîfe sene is-
neteyn ve erba‘în ve elf.
Şuhûdü’l-hâl: Fahrü’l-akrân Yusuf Ağa b. Kadı reisü’l-muhzırîn, İskender b. Şa-
ban, Kurd b. Hasan, Mehmed b. Ali

49 [11a-3] Hâşimî Hasan Efendi Vakfı’ndan ödünç alan kiracısı Osman 
Bey b. Derviş’in vakfa borcunu ödediği
Mahmiye-i Kostantıniyye’de vâki‘ merhûm Hâşimî Hasan Efendi vakfının 
bi’l-fi‘il mütevellîsi olan Hasan b. Ali nâm kimesne meclis-i şer‘de, mahmiye-i 
merkūmede Mimar Ayas mahallesi sükkânından bâ‘isü’l-kitâb Osman Bey b. 
Derviş er-Râcil mahzarında bi tav‘ihî ikrâr ve takrîr-i kelâm edip, merkūm Os-
man Bey bundan akdem sene selâse ve selâsin ve elfde züyûf akçe ile altın üç 
yüz altmışar akçeye râyic iken mahalle-i merkūmede vâki‘ ma‘lûmü’l-hudûd 
mülk menzili bi tarîki’l-istiğlâl yirmi bin akçeye bana bey‘ ve teslîm eyledikde, 
ben dahi vakf-ı merkūm mâlı ile vech-i meşrûh üzre iştirâ ve edâ-yı semen edip, 
ba‘de’t-tahliyeti’ş-şer‘iyye sene-i merkūme şehr-i Ramazâni’l-mübâreki gurre-
sinden senede ikişer bin beşer yüz akçe icâre-i müeccele ile istîcâr ve tesellüm 
eyledikden sonra cedîd akçe zuhûr edip, derâhim-i atîka kâside ve emr-i sultânî 
ile te‘âtîsi memnû‘ olmakla tesellümü müte‘azzir olup, şer‘an yevm-i bey‘de 
semen-i kâsidin altından kıymeti lâzım gelmekle, hesâb-ı mezkûr üzre asl-ı mâl 
olan yirmi bin kâsid akçe mukābelesinde mezbûr Osman Bey zimmetine elli 
bin altı yüz altmış altı cedîd akçe lâzım geldiğine hükm-i şer‘î lâhık olup, yedi-
ne hüccet-i şer‘iyye verilmekle, mezbûr Osman Bey ile’l-ân taraf-ı vakfa âid olan 
icâre-i menzili her sene vech-i meşrûh üzre edâ ve teslîm etmiş idi. El-hâletü 
hâzihî mezbûr Osman Bey zikr olunan elli bin altı yüz altmış altı akçe asl-ı mâl-ı 
merkūmu bana def ‘ ve teslîm etmekle, ben dahi tevliyet-i mahkiyyem hasebiy-
le bi’t-tamâm ve’l-kemâl yedinden alıp vakf-ı merkūm için kabz ve tesellüm 
edip ve fekk-i rehin eyledim. Min ba‘d bâlâda zikri sebk eden derâhim-i atîka-i 
kâsidden mezbûr [Osman] Bey zimmetinde olan yirmi bin akçe asl-ı mâl vakıf-
dan bir akçe ve bir habbe kalmadı dedikde, mütevellî-i merkūm Hasan’ı ikrâr-ı 
meşrûhunda mezbûr Osman Bey dahi bi’l-muvâcehe tasdîk etmeğin, mâ vaka‘a 
bi’t-taleb ketb olundu.
Tahrîren fî evâhiri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Musa Bey el-bevvâbü’s-sultânî, Hasan Bey b. Abdullah er-Râcil, 
Yusuf b. Abdullah er-Râcil, İsmail b. Abdullah er-Râcil, Mehmed b. Ali.

50 [11b-1] Mehmed ve Mehmed Ali b. Sadi Çavuş kardeşler vasîsinin 
tereke davasında Abdullah Efendi b. Ahmed’i vekil tayin ettiği
Vilâyet-i Anadolu’da Seferihisar nâm kasaba ahâlîsinden olup bundan ak-
dem vefât eden merkūm Sadi Çavuş b. Mehmed’in verâseti, zevce-i metrûkesi 
Mahbûbe bt. Lütfullah nâm hâtun ve sulbî sagīr oğulları Mehmed ve bî-zebân 
Mehmed Ali’ye münhasır olduğu şer‘an mütehakkık oldukdan sonra sagīrân-ı 
merkūmânın li’l-ihtiyâc men lehü’n-nasb olan hâkim tarafından mansûb 
vasîleri olan fahrü kuzâti’l-islâm Abdurrahman Efendi b. Ahmed meclis-i şer‘-i 
hatîr-i lâzımü’t-tevkīrde, birâderi umdetü kuzâti’l-kirâm Abdullah Efendi b. Ah-
med mahzarında takrîr-i kelâm edip hâlâ vasîsi olduğum sagīrân-ı mezbûrâna 
babaları müteveffâ-yı mezbûr Sadi Çavuş’dan irs-i şer‘î ile intikāl edip, hâlâ 
mezbûre Mahbûbe Hâtun vâzı‘atü’l-yed olduğu eşyâyı kassâm-ı askerî defte-
ri mûcebince mezbûre Mahbûbe Hâtun’dan da‘vâ ve talebe ve ahz u kabze ve 
mezbûre ile huzûr-ı hükkâm-ı kirâmda mürâfa‘aya ve bu emr[in] mütevak-
kıf olduğu umûrun cümlesine birâderim mezbûr Abdullah Efendi’yi vekîl ve 
menâbıma nâib nasb ve ta‘yîn eyledim dedikde, ol dahi vekâlet-i mezbûreyi 
kabûl ve hizmet-i lâzımesini edâya müte‘ahhid olmağın, mâ hüve’l-vâki‘ bi’t-
taleb ketb olundu.
Tahrîren fî evâhiri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-kuzât es-Seyyid Mahmud Efendi b. Ahmed Efendi, Hi-
dayetullah Efendi b. Mehmed, Hoca Mustafa b. el-Hâc Hasan, Abdullah Çele-
bi b. Yusuf, Hüseyin b. Sinan, el-Hâc Ali b. Musa, el-Hâc Ramazan b. Hacı Bâli, 
el-Hâc Ahmed b. Sefer Çavuş, el-Hâc Latif b. ( ), İbrahim b. Ramazan, Mehmed 
b. Habib.

51 [11b-2] Rıdvan b. Osman’ın İskenderiye’den yüklenen kahve 
bedeli davasının reddi
Tüccâr tâifesinden Rıdvan b. Osman nâm kimesne meclis-i şer‘-i lâzımü’t-
tevkīrde, işbu hâmilü’l-kitâb Mustafa Bey b. Memi nâm kimesne mahzarın-
da üzerine takrîr-i da‘vâ edip, târih-i kitâbdan iki sene mukaddem diyâr-ı 
Mısriye’den medîne-i İskenderiye’de mezbûr Mustafa Bey her dengi üçer kantar 
ve dokuzar batman gelir iki denk kahve teslîm edip, bir dengi kendi kahve denk-
leri ile Maska oğlu demekle ma‘rûf reisin sefînesine ve bir dengi âhar sefîneye 
tahmîl eyle deyü emr eylemiş iken, mezbûr Mustafa benim emrime muhâlefet 
edip kendiye teslîm eylediğim iki dengi bile mezbûr Maska oğlu sefînesine 
tahmîl edip, hâlâ sefîne-i merkūme hâlik olup içinde olan metâ‘ zâyi‘ ve te-
lef olmağın, benim emrime muhâlefet edip tahmîl eylediği bir denk kahvenin 
kıymet-i meşrûhası olan yetmiş üç riyâl guruşu merkūm Mustafa Bey’den taleb 
ederim dedikde, gıbbe’s-suâl mezbûr Mustafa Bey cevâbında müdde‘î-i mezkûr 
Rıdvan bana bir sefîneye tahmîl eyle deyü iki denk kahve teslîm edip, ben dahi 
kendi ile ma‘an zikr olunan Maska oğlu oğlunun sefînesine iki dengi bile tahmîl 
eyledik dedikde, gıbbe’l-istintâk mezbûr Rıdvan takrîr-i makāl edip zikr olunan 
iki denk kahveyi sefîne-i merkūmeye ma‘an tahmîl eyledik deyü i‘tirâf etme-
ğin, vech-i meşrûh üzre olan da‘vâsından men‘ olunup, mâ hüve’l-vâki‘ bi’t-taleb 
ketb olundu.
Tahrîren fî evâhiri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Ahmed Bey b. Hüseyin, İbrahim Efendi b. Ahmed el-kadı, Şaban 
Çavuş b. ( ), Yusuf Çavuş b. Abdullah el-Mübâşir.









52 [11b-3] Eskişehir Mustafa Paşa Camii hatip ve mutemedinin vakıf 
mütevellisinden vazifelerini aldıkları
Medîne-i Üsküdar nevâhîsinden kasaba-i Gekvize’de câmi‘-i şerîfi olan merhûm 
ve mağfûrun leh Mustafa Paşa’nın vilâyet-i Anadolu’da Eskişehir nâm kasaba-
da binâ eylediği câmi‘in berât-ı Pâdişâhî ile hatîbi olan Mevlânâ Mustafa b. Ali 
ve câmi‘-i mezkûrun vazîfe-i mu‘ayyene ile mu‘temedi olan Ahmed Dede b. el-
Hâc Mustafa kendi nefislerinden asâleten ve câmi‘-i mezkûrun mürtezikala-
rı olup, defter-i vakf-ı mezbûrda isimleri mastûr ve mukayyed olan kimesne-
ler taraflarından husûs-ı âti’z-zikrde vekîl olup bimâ hüve nehcü’s-sübût şer‘an 
vekâletleri sâbite oldukdan sonra vekâleten meclis-i lâzımü’t-tevkīrde, hâlâ 
vakf-ı mezbûrun meşrûtiyyet üzre mütevellîsi olan fahrü’l-akrân Kasım Çele-
bi b. Osman mahzarında her biri ikrâr ve takrîr-i kelâm edip, bin kırk iki sene-
si Muharremü’l-harâmı gurresinden bin kırk üç Muharrem’i gurresine gelin-
ce câmi‘-i mezbûrun mesârifi için hasbe şarti’l-vâkıf on dokuz bin yüz otuz bir 
akçe ve ikimizin ve müvekkillerimizin sene-i merkūmede vazîfe-i mu‘ayyeneleri 
olmakla müstahık oldukları altmış bin dört yüz seksen akçe ki cem‘an yetmiş 
dokuz bin altı yüz on bir akçe olur meblağ-ı mezbûrun cümlesini merkūm Ka-
sım Çelebi yedinden asâleten ve vekâleten bi’t-tamâm ve’l-kemâl ahz u kabz ey-
ledik, sene-i merkūmede müstahık olduğumuz vazîfeden bizim ve müvekkille-
rimizin min ba‘d vakf-ı mezbûrda bir akçe ve bir habbe vazîfeleri bâkī kalma-
mışdır dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâhiri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Ramazan Çelebi b. Şaban, Mustafa b. Mehmed, Mehmed Çelebi b. 
Mustafa, Mahmud b. Ahmed.

53 [12a-1] Abdülkerim Efendi b. İbrahim’den intikal eden bağın 
müzayedeyle Sâbiha Hatun bt. Yahya Çavuş’a satıldığı
Mahmiye-i İstanbul’da Mehmed Paşa zâviyesinin şeyhi iken bundan akdem vefât 
eden merhûm Abdülkerim Efendi b. İbrahim’in verâseti, zevce-i metrûkeleri 
Hümâ bt. Ahmed’e ve Aişe bt. Mustafa’ya ve sulbî oğulları Pîr Mehmed Çele-
bi ve Abdülkerim Çelebi’ye ve sulbiye kebîre kızları Râbia ve Emetullah nâm 
hâtunlara ve sulbiye sagīre kızı Sâbiha’ya münhasıra olup, mezbûr Pîr Meh-
med Çelebi sagīre-i mersûmenin tesviye-i umûru için cânib-i şer‘-i mutahhar-
dan mansûb vasîsi olduğu hâkim-i muvakki‘ü’l-kitâb huzûrunda sâbit ve müte-
hakkık oldukdan sonra mezbûr Pîr Mehmed Çelebi kendi tarafından asâleten 
ve sagīre-i mersûme tarafından vesâyeten ve vâlidesi merkūme Aişe Hâtun ile 
hemşîresi Emetullah Hâtun taraflarından âti’z-zikr olan bağı bey‘a vekîl olup, 
mezbûrâtı ma‘rifet-i şer‘iyye ile ârifân Mehmed b. Ahmed ve Eyüb Çelebi b. 
Durak şehâdetleri ile hasm-ı câhid mahzarında vekâleti sâbite oldukdan son-
ra vekâleten merkūm Abdülkerim Çelebi dahi kezâlik kendi tarafından asâleten 
ve vâlidesi mezbûre Hümâ ile hemşîresi mesfûre Râbia Hâtun taraflarından 
kezâlik zikr-i âtî olan bağı bey‘a vekîl olup şâhidân-ı mezbûrân şehâdetleri 
ile hasm-ı câhid mahzarında şer‘an vekâleti sâbite oldukdan sonra vekâleten 
mahfil-i kazâda, işbu sâhibetü’l-kitâb Sâbiha Hâtun bt. Yahya Çavuş tarafından 
ikrâr-ı âti’l-beyânı tasdîka vekîl olup, bimâ hüve nehcü’s-sübût şer‘an vekâleti 
sâbite olan Ömer Efendi b. Mustafa mahzarında her biri asâleten ve vekâleten 
ve vesâyeten ikrâr ve takrîr-i kelâm edip, müteveffâ-yı mezbûr muhallefâtından 
vilâyet-i Anadolu’da Yoros kazâsına tâbi‘ Kale-i cedîd sınırı dâhilinde vâki‘ bir 
tarafı Ebûbekir Kethüdâ b. Abdullah mülkü ve bir tarafı Berber demekle ma‘rûf 
nâm kimesne mülkü ve iki tarafı tarîk-i âmmüteveffâ-yı mezbûrun zarûret-i düyûn-ı müsbetesi içün bey‘ lâzım geldikde, 
hasbe'l-âde beyne't-tâlibîn nidâ ve müzâyede olunup ba‘de inkıtâ‘i ragabâti'n-
nâs müvekkile-i mezbûre Sâbiha Hâtun üzerinde semeni misli olan elli bin ak-
çede karâr edip ziyâde ile tâlib-i âhar olmamağın, zikr olunan bağı müvekkile-i 
mezbûreye tarafeynden îcâb ve kabûlü hâvî bey‘-i bât-ı sahîh-i şer‘î ile altı bin 
nakd-i râyic fi'l-vakt akçeye bey‘ edip, ol dahi iştirâ ve kabûl eyledikden sonra 
semeni olan meblağ-ı mezbûru yedinden bi't-tamâm ve'l-kemâl ahz u kabz edip, 
bey‘-i mezbûru mahallinde kabza müşterîye-i mezbûreyi taslît eyledik. Ba‘de'l-
yevm zikr olunan bağ mülk-i müşterâsıdır, keyfe mâ teşâ ve tahtâr mutasarrıfe 
olsun dediklerinde mukırrân-ı merkūmânın asâleten ve vekâleten ve vesâyeten 
cârî ve sâdır olan ikrârların vekîl-i mezbûr Ömer Efendi vicâhen tasdîk ve 
şifâhen tahkīk edicek, mâ hüve'l-vâki‘ bi't-taleb ketb olundu.
Tahrîren fi’l yevmi’s-sâdis ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Mustafa Efendi b. Mehmed el-Hatîb, Mehmed Efendi b. Memi el-
Müderris, Ahmed Efendi b. Vildan el-Müderris, Sinan b. Mustafa, Eyüb b. Durak, 
Hızır b. Ali, Ebûbekir b. Kaya, Hüseyin b. Yahya, es-Seyyid Mustafa b. es-Seyyid 
Ahmed, Ali b. Mehmed.

54 [12a-2] Abdülkerim Efendi b. İbrahim’den miras bağın 
müzayede ile Halil’e satıldığı
Mahmiye-i İstanbul’da Mehmed Paşa zâviyesinin şeyhi iken bundan akdem 
vefât eden merhûm Abdülkerim b. İbrahim’in verâseti, zevce-i metrûkeleri 
Hümâ bt. Ahmed’e ve Aişe bt. Mustafa’ya ve sulbî kebîr oğulları Pîr Mehmed Çelebi ve Abdülkerim Çelebi’ye ve sulbiye kebîre kızları Râbia ve Emetullah 
nâm hâtunlara ve sulbiye sagīre kızı Sâbiha’ya münhasıra olup mezbûr Pîr 
Mehmed Çelebi sagīre-i mersûmenin tesviye-i umûru için cânib-i şer‘-i mu-
tahhardan mansûb vasîsi olduğu hâkim-i muvakki‘ü’l-kitâb huzûrunda sâbit 
ve mütehakkık oldukdan sonra mezbûr Pîr Mehmed Çelebi kendi tarafın-
dan asâleten ve sagīre-i mersûme tarafından vesâyeten ve vâlidesi merkūme 
Aişe Hâtun ile hemşîresi Emetullah Hâtun taraflarından âti’z-zikr olan bağı 
bey‘a vekîl olup, mezbûrânı ma‘rifet-i şer‘iyye ile ârifân olan Eyüb b. Durmuş 
ve Sinan b. Mustafa şehâdetleri ile hasm-ı câhid mahzarında vekâleti sâbite 
oldukdan sonra vekâleten ve merkūm Abdülkerim Çelebi dahi kezâlik ken-
di tarafından asâleten ve vâlidesi mezbûre Hümâ ile hemşîresi mesfûre Râbia 
Hâtun taraflarından kezâlik zikr-i âtî olan bağı bey‘a vekîl olup, şâhidân-ı 
mezbûrân şehâdetleri ile hasm-ı câhid mahzarında şer‘an vekâleti sâbite ol-
dukdan sonra vekâleten mahfil-i kazâda, işbu hâmilü’l-kitâb Halil b. (  ) nâm 
kimesne tarafından ikrâr-ı âti’l-beyânı tasdîka vekîl olup, bimâ hüve nehcü’s-
sübût şer‘an vekâleti sâbite olan Ömer Efendi b. Mustafa mahzarında her biri 
asâleten ve vesâyeten ve vekâleten ikrâr ve takrîr-i kelâm edip, müteveffâ-
yı mezbûr muhallefâtından vilâyet-i Anadolu’da Yoros kazâsına tâbi‘ Kale-i 
cedîd sınırı dâhilinde ve Dolaypınar? nâm mevzi‘ kurbunda vâki‘ bir tara-
fı Osman Beşe b. (  ) mülkü ve bir tarafı Sinan Beşe b. (  ) mülkü ve iki tara-
fı tarîk-i âm ile mahdûd olan bir kıt‘a bağı müteveffâ-yı mezbûrun zarûret-i 
düyûn-ı müsbetesi için bey‘ lâzım geldikde hasbe’l-âde beyne’t-tâlibîn nidâ 
ve müzâyede olunup, ba‘de inkıtâ‘i ragabâti’n-nâs müvekkile-i mezbûr Ha-
lil üzerinde semeni misli olan iki bin akçede karâr edip ziyâde ile tâlib-i 
âhar olmamağın, zikr olunan bağı müvekkil-i merkūm tarafeynden îcâb ve 
kabûlü hâvî bey‘-i bât-ı sahîh-i şer‘î ile iki bin nakd-i râyic fi’l-vakt akçe-
ye bey‘ edip, ol dahi iştirâ ve kabûl eyledikden sonra semeni olan meblağ-ı 
mezbûru yedinden bi’t-tamâm ve’l-kemâl ahz u kabz edip, mebî‘-i mezbûru 
mahallinde kabza müşterî-i mezbûr Halil’i taslît eyledik. Ba‘de’l-yevm zikr 
olunan bağ mülk-i müşterâsıdır, keyfe mâ yeşâ ve yahtâr mutasarrıf olsun de-
diklerinde, mukırrân-ı merkūmânın asâleten ve vekâleten cârî ve sâdır olan 
ikrârların vekîl-i mezbûr Ömer Efendi vicâhen tasdîk ve şifâhen tahkīk edi-
cek, mâ hüve’l-vâki‘ bi’t-taleb ketb olundu.
Tahrîren fi’l yevmi’s-sâdis ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Mustafa Efendi b. Mehmed el-Hatîb, Mehmed Efendi b. Memi el-
Müderris, Ahmed Efendi b. Vildan el-Müderris, Sinan b. Mustafa, Eyüb b. Durak, 
Hızır b. Ali, Ebûbekir b. Kaya, Hüseyin b. Yahya, es-Seyyid Mustafa b. es-Seyyid 
Ahmed, Ali Ağa b. Mehmed.









55 [12b-1] Cezayir’de ölen İbrahim Bey b. Kurd Çelebi’nin vârisinin eski 
Cezayir beylerbeyisi Yunus Paşa’dan alacak davasının reddi
Mahmiye-i Galata muzâfâtından kasaba-i Kasımpaşa sükkânından olup deryâ 
Beylerinden olmakla bundan akdem Cezâyir’de müteveffâ olan İbrahim Bey b. 
Kurd Çelebi nâm kimesnenin sulbiye kızı ve bi tarîki’l-hasr vârisesi olan Fâtıma 
Hâtun tarafından husûs-ı âti’l-beyâna vekîl olup, vekâleti mahzar-ı hasm-ı câhidde 
Ömer Efendi b. Ömer ve Mustafa Efendi b. Ahmed nâm kimesneler şehâdetleri 
ile sâbite olan Mustafa Efendi b. Hasan el-Müderris meclis-i şer‘-i hatîrde, 
mukaddemâ Cezâyir Beylerbeyisi olan emîrü’l-ümerâ’i’l-kirâm sâhibü’l-izzi ve’l-
ihtişâm Yunus Paşa b. (  ) mahzarında bi’l-vekâle takrîr-i da‘vâ edip, mezbûr İb-
rahim Bey bundan esbak müteveffâ oldukda Cezâyir’de vâki‘ olan muhallefâtdan 
on dokuz bin beş yüz esedî guruş dokuz buçuk vakıyye külçe gümüş ve üç yüz 
dirhem sikke altını Cezâyir kulu bölükbaşılarından isimleri ma‘lûmum değil on 
iki nefer kimesne kabz ve zabt edip, her biri kendinin hâtemiyle hâtemleyip anda 
bezzâzistân ahâlîsinden bir kimesneye bi tarîki’l-vedî‘a teslîm eylediklerinden 
sonra müteveffâ-yı merkūmun veresesi gelip eşyâ-i merkūmeyi kabz eylesin-
ler deyü mektûb irsâl etmişler iken mûmâ-ileyh Yunus Paşa ol târihde Cezâyir 
Beylerbeyisi olmakla Cezâyir kulunun mevâcibleri husûsunda müzâyaka var-
dır deyü muhallefât-ı merkūmeyi vech-i meşrûh üzre zabt eden kimesneden 
gasben ve cebren alıp kabz eylemiş imiş. Elân vekâleten mahkiyyem hasebiyle 
mûmâ-ileyhden taleb ederim dedikde, gıbbe’l-istintâk mûmâ-ileyh Yunus Paşa 
husûs-ı mezbûru bi’l-külliye inkâr eylediğinden mâ‘adâ vekîl-i merkūm Mus-
tafa muhallefât-ı merkūmeyi zikr olunan on iki nefer kimesne kabz ve vaz‘-ı 
yed edip bi tarîki’l-vedî‘a âhara teslîm eylediklerine mu‘terif olmakla bi hasebi’ş-
şer‘ vâzı‘u’l-yed olanlardan taleb olunup, evvelâ paşa-yı müşârunileyhden tale-
be mesâğ-ı şer‘î olmamakla vekîl-i merkūm Mustafa muhallefât-ı merkūmeyi 
ibtidâ kabz ve vaz‘-ı yed edenlerden taleb edip ber vech-i şer‘î mûmâ-ileyh Yunus 
Paşa’ya ta‘arruz etmemek için tenbîh olunup, [mâ] vaka‘a bi’t-taleb ketb olundu.
Tahrîren fî evâil şehri Zilhicceti’l-harâm li sene isneteyn ve erba‘în ve elf.
Şuhûdü’l-hâl: Yusuf Bey b. Arif el-bevvâb, Fahrü’l-a‘yân İsmail Ağa b. Abdullah 
el-müteferrika, Tulumcu Mehmed Çavuş el-Mübâşir, Haydar Çavuş b. Abdul-
lah, Mansur b. Abdi.

56 [12b-2] Hümâ Hatun Vakfı’na ait menzilin kiracısı Âişe bt. Mehmed’in 
yaptığı tamir harcamalarının kiradan sayıldığı
Menzil-i âti’l-beyânın hâlâ mütevellîsi olan Ahmed Efendi b. Sinan meclis-i 
şer‘-i lâzımü’t-tevkīrde, menzil-i câi’z-zikre hâlâ vâzı‘atü’l-yed olduğu şer‘an 
sâbit olan Aişe bt. Mehmed nâm hâtun mahzarında üzerine takrîr-i da‘vâ edip, 
mahmiye-i İstanbul’da Hoca Üveys mahallesinde vâki‘ bir tarafı el-Hâc Ahmed 
b. (  ) mülkü ve bir tarafı Kâtib İsâ Efendi mülkü ve bir tarafı Abdurrahman 
Efendi mülkü ve bir tarafı tarîk-i âm ile mahdûd olup, bir beyt-i ulvîyi ve bir 
beyt-i süflîyi ve bir fevkānî kiler ve bahçeyi ve bi’r-i mâyı müştemil olan men-
zili bundan akdem mâlikesi olan Hümâ Hâtun bt. (  ) nâm sâhibetü’l-hayr vakf 
ve haps edip, süknâsı utekāsına ve evlâd ve utekāsına şart edip, bundan akdem 
utekādan olup [menzil-i] mezbûrda sâkin olan Müstedâm nâm kimesne fevt 
olup, ben vâkıfe-i mezkûrenin mu‘takı Sinan nâm kimesnenin sulbî oğlu olmak-
la ber mûceb-i şart-ı vâkıf süknâsı menzil-i mezbûre müstahık iken mezbûra 
Aişe Hâtun menzil-i mezbûra bi gayri vech-i şer‘î vaz‘-ı yed eder, suâl olunup 
kasr-ı yed ettirilmek matlûbumdur dedikde, gıbbe’s-suâl mezbûre Aişe Hâtun 
cevâbında, fi’l-vâki‘ hâl zikr olunan minvâl üzredir. Lâkin menzil-i mezkûrda 
mukaddemâ utekā-yı vâkıfe-i mezkûreden olup ber mûceb-i şart-ı vâkıf sâkin 
ve menzil-i mevkūf-ı mezkûrun mütevellîsi olup bundan [akdem] fevt olan 
merkūm Müstedâm hâl-i hayâtında menzil-i mezbûr harâbe müşrif olup ta‘mîr 
ve termîmine cânib-i vakıfda müsâ‘ade olmadığı ecilden menzil-i merkūmun 
muhtâc-ı meremmet olan mevâzi‘ini ben ta‘mîr ve meremmet edip sarf eyle-
diğim meblağ icâre-i mu‘acceleye mahsûb olmak üzre bana tevliyet-i mahkiy-
yesi hasebiyle izin verip, ben dahi menzil-i merkūmda altı bin sekiz [yüz] kırk 
beş akçe harc ve sarf edip, muhtâc-ı ta‘mîr ve meremmet olan mevâzi‘ini ta‘mîr 
ve meremmet eyleyip, bin otuz sekiz senesi Zilka‘desi evâilinde mahmiye-i 
merkūmede keşif nâibi olan Mevlânâ Mer‘î? Mustafa Efendi b. Şemseddin 
ta‘mîr ve meremmet eylediğim mevâzi‘i ebniye ve sukūf ahvâline kemâ-yenbağī 
vukūfu olan bî-taraf müslümânlar keşf ve tahrîr ve vech-i meşrûh üzre elli bin 
sekiz yüz kırk akçeye takvîm-i sahîh ile takvîm eyleyip yedine hat ve hâtemini 
müştemile hüccet verip menzil-i merkūmda altı bin sekiz yüz kırk beş akçe 
icâre-i mu‘accelem mütekarrire oldukdan sonra menzil-i mezbûru mütevellî-i 
mezbûr Müstedâm bana beher şehr yetmiş akçe ücret-i müeccele ile îcâr edip, 
ben dahi istîcâr ve kabûl eyledim ol ecilden vaz‘-ı yed ederim deyü takrîr-i 
meşrûhuna muvâfık hüccet ibrâz edip nazar olundukda, mazmûnu takrîrine 
muvâfık bulunmağın, gıbbe’l-istintâk mezkûr Ahmed Efendi husûs-ı merkūmu 
bi’l-külliye münkir olmağın mezkûre Aişe Hâtun’dan sıdk-ı kelâmına beyyine 
taleb olundukda, udûl-i ricâlden Hasan b. Abdullah ve Hüseyin b. Hızır ve Mus-
tafa b. Pîrî ve Abdülbâkī b. Mehmed nâm kimesneler li ecli’ş-şehâde mahfil-i 
kazâya hâzırûn olup gıbbe’l-istişhâd, fi’l-vâki‘ mütevellî-i mezbûr Müstedâm 
hâl-i hayâtında mezbûre Aişe Hâtun’a menzil-i mezbûrun muhtâc-ı ta‘mîr ve 
meremmet olan mevâzi‘ini ta‘mîr ve termîm eyle sarf eylediğin meblağ icâre-i 
mu‘acceleye mahsûb olunsun deyü bizim huzûrumuzda izin verdikden son-
ra mezbûre Aişe Hâtun dahi kendi bi’t-tasarruf menzil-i mezbûrun muhtâc-ı 
ta‘mîr ve meremmet olan mevâzi‘ini icâre-i mu‘acceleye mahsûb olma üzre altı 
bin sekiz yüz guruş akçe harc ve sarf edip ta‘mîr ve meremmet eyledi. Biz bu 
husûsa bu vech- üzre şâhidleriz şehâdet dahi ederiz deyü edâ-i şehâdet-i şer‘iyye 
ettiklerinde, gıbbe’t-ta‘dîl ve’z-tezkiye şehâdetleri hayyiz-i kabûlde vâkı‘a ol-
dukdan sonra mezbûr Ahmed Efendi min ba‘d mezkûre Aişe Hâtun’a bî-vech 
mu‘ârazadan men‘ olunup, mâ hüve’l-vâki‘ ketb olundu.
Tahrîren fî evâsıt Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-müderrisîn İbrahim Efendi b. Ebûbekir, Yusuf Bey b. Şa-
ban, Mansur Bey b. Hızır, Yahya Bey b. Zekeriya, el-Hâc Abbas b. İbrahim.

57 [13a-1] el-Hâc İbrahim b. Nasuh’un vârislerinin alacak davası 
açtıkları Kadı Abdülhay Efendi b. Mustafa’ya mehil verildiği
Mahmiye-i Kostantıniyye’de Ayakapısı kurbunda Kâtib Şemsî mahallesin-
de bundan akdem müteveffâ olan el-Hâc İbrahim b. Nasuh nâm kimesnenin 
sulbiye kızları ve bi tarîki’l-hasr vâriseleri olan Amine ve Hatice ve Aişe nâm 
sagīrelerin li’l-ihtiyâc men lehü’n-nasb olan hâkim tarafından mansûb vasîleri 
olan bâ‘isü’l-kitâb Halil Efendi b. el-Hâc Abdullah meclis-i şer‘de, Rumeli 
kuzâtından Abdülhay Efendi b. Mustafa mahzarında bi’l-vesâye takrîr-i da‘vâ 
edip, mezbûr Abdülhay Efendi bundan akdem müteveffâ-yı merkūm el-Hâc 
İbrahim’den hâl-i hayâtında bi tarîk-i karzi’ş-şer‘î yüz altmış riyâl guruş alıp 
kabz ettiğine müslimîn huzûrunda i‘tirâf eylediğinden mâ‘adâ yedine hat ve 
hâtemi müştemile ve deyn-i merkūme i‘tirâfını nâtıka tezkire verdiğinden son-
ra mezbûr el-Hâc İbrahim müteveffâ olup, meblağ-ı merkūm vech-i mersûm 
üzre sulbiye kızları sıgār-ı merkūmûna intikāl etmekle bi’l-vesâye taleb eyledi-
ğinde edâdan imtinâ‘ etmeğin, yedimde olan tezkireye nazar olunup mûcebince 
alıverilmek taleb ederim deyü takrîr-i meşrûhuna mutâbıka ve merkūm Abdül-
hay Efendi’nin hat ve hâtemini hâviye ve deyn-i merkūma i‘tirâfını nâtıka tez-
kire îrâd edicek, gıbbe’s-suâl mezbûr Abdülhay Efendi cevâbında, fi’l-vâki‘ zikr 
olunan tezkire benim hattım olup müslimîn huzûrunda dahi deyn-i merkūma 
i‘tirâf eyledim idi. Lâkin deynim ancak altı? bin akçe olup mezbûr el-Hâc İb-
rahim hâl-i hayâtında [ve] zarûretim esnâsında beni ahz ve deyn-i merkūmu 
taleb eyledikce, ben dahi bir mikdâr meblağ da‘vâ etmeğimle bi tarîki’r-ribâ 
ziyâde olunup yüz altmış guruş deynim vardır deyü i‘tirâf etmiş idim, şuhûdum 
vardır ihzâr edeyim deyü istimhâl etmek ile mehil-i şer‘î verilip, mâ vaka‘a bi’t-
taleb ketb olundu.
Tahrîren fî sâlisi Muharremi’l-harâm li sene selâsin ve erba‘în ve elf min hicre-
ti men lehü’l-izz ve’ş-şeref.
Şuhûdü’l-hâl: Mehmed Efendi b. Şaban el-İmâm, İsmail Efendi b. Muharrem, 
Ahmed b. Ali el-Müezzin, Derviş Çelebi b. Abdullah ve gayruhüm.

58 [13a-2] Defterdar Mustafa Paşa’nın Konya’daki hassı iltizamından 
kefaleti sebebiyle Mehmed Efendi b. Kemaleddin’in borcu kaldığı
Atebe-i aliyye-i sultâniyede hâlâ şıkk-ı evvel defterdârı olup, tahsîl-i emvâl-i 
mîrîyyeye taraf-ı saltanat-ı aliyyeden vekîl-i mutlak olan zü’l-kadri’r-refî‘ ve’l-
câhi’l-menî‘ İbrahim Efendi b. (  ) meclis-i şer‘-i şerîf ve dîvân-ı âlî -dâme 
mahfûfen bi’l-me‘âlî- de hâlâ vilâyet-i Anadolu’da muvakkaten Kilis kadısı olan 
umdetü kuzâti’l-İslâm zübdetü vülâti’l-enâm Mehmed Efendi b. Kemaleddin 
muvâcehesinde üzerine takrîr-i da‘vâ edip, bundan akdem mezbûr Mehmed 
Efendi gāib ani’l-meclis olan Mevlüd Bey nâm kimesne tarafından vekâleten 
vilâyet-i Anadolu’da Konya eyâletinde vâki‘ havâss-ı hümayûndan olup bun-
dan akdem katl olunan Mustafa Paşa kendiye vezâret hâssı eylediği hâs maktûl-i 
mezbûr Mustafa Paşa’dan bin kırk iki senesi Mart’ı ibtidâsından bin kırk üç senesi 
Mart’ı ibtidâsına gelince üç yük nakd-i râyic fi’l-vakt akçeye iltizâm ve ta‘ahhüd 
edip, mezbûr Mustafa Paşa dahi vech-i meşrûh üzre der-uhde eyledikden son-
ra meblağ-ı mezbûr üç yük mezbûru’n-na‘t akçeye merkūm Mehmed Efendi 
kefâlet-i sahîha-i şer‘iyye ile kefîl olmuş idi. Hâlâ meblağ-ı mezbûru Hazine-i 
âmire için mezkûr Mehmed Efendi’den kefâlet-i mahkiyyesi hasebiyle taleb ede-
rim dedikde, gıbbe’s-suâl mezbûr Mehmed Efendi cevâbında, fi’l-hakīka hâl zikr 
olunan minvâl üzre olup mezkûr Mevlüd Bey tarafından vekâleten zikr olunan 
hâssı maktûl-i mezkûrdan mezbûr Mevlüd Bey için bin kırk iki senesi Mart’ı 
ibtidâsından bin kırk üç senesi Mart’ı ibtidâsına gelince üç yük mezbûru’n-na‘t 
akçeye ta‘ahhüd ve iltizâm edip, ol dahi minvâl-i muharrer üzre der-uhde ey-
lemiş idi. Lâkin meblağ-ı mezbûrun bir yük akçesini yine müvekkil-i mezbûr 
Mevlüd Bey’in târih-i mezbûrdan evvel zikr olunan hâs için verip cânib-i mîrîde 
kalan bir yük mezbûru’n-na‘t akçe ile ve doksan beş bin akçesini yine mezbûr 
Mevlüd Bey’in mukaddemâ Uşak mukāta‘ası peşîni için cânib-i mîrîye def ‘ ve 
teslîm eyleyip cânib-i mîrîde kalan doksan beş bin akçe ile mezbûr Mevlüd Bey 
tarafından vekâleten takās edip elli bin akçesini dahi kefâlet-i mahkiyyem ha-
sebiyle kendim îfâ ve teslîm edip, hâlâ meblağ-ı mezbûr üç yük akçenin üzeri-
mizde ancak elli beş bin akçesi kalmışdır dedikde, gıbbe’l-istintâk müşârunileyh 
İbrahim Efendi husûs-ı mezbûru münkir olmağın, müdde‘î-i mezbûr Mehmed 
Efendi’den sıdk-ı kelâmına beyyine taleb olundukda, udûl-i ricâlden olup Niğ-
de Kadısı olan İbrahim Efendi b. Ahmed ve sâbıkan Karal Kadısı olan es-Seyyid 
Ahmed Efendi b. Muhyi Efendi li ecli’ş-şehâde mahfil-i kazâda hâzırân olup 
gıbbe’l-istişhâd, fi’l-vâki‘ mezbûr Mehmed Efendi zikr olunan hâssı mezkûr 
Mevlüd Bey tarafından vekâleten üç yük mezbûru’n-na‘t akçeye maktûl-i 
mezbûr Mustafa Paşa’dan ta‘ahhüd ve iltizâm edip ol dahi der-uhde eyledikde, 
meblağ-ı mezkûrun bir yük akçesini târih-i merkūmdan evvel zikr olunan hâssı 
için mezkûr Mevlüd Bey cânib-i mîrîye verip, bâkī kalan bir yük akçe ile ve dok-
san beş bin akçesini mezkûr Mevlüd Bey mukaddemâ Uşak mukāta‘ası peşîni 
için verip cânib-i mîrîden mukarrer olan doksan beş bin akçe ile vekâleten takās 
edip ve elli bin akçesini dahi kefâlet-i mahkiyyesi hasebiyle mezbûr Mehmed 
Efendi maktûl-i mezbûr Mustafa Paşa’ya hâl-i hayâtında îfâ ve teslîm eyledi. Biz 
bu husûsa şâhidleriz şehâdet dahi ederiz deyü edâ-i şehâdet-i şer‘iyye ettikle-
rinde, gıbbe’s-suâl ve’z-tezkiye şehâdetleri hayyiz-i kabûlde vâkı‘a oldukdan son-
ra mezbûr Mehmed Efendi i‘tirâfı mûcebince kefâleti hasebiyle meblağ-ı bâkī 
mezkûr elli beş bin akçenin edâsıyla ilzâm olunup, mâ hüve’l-vâki‘ bi’t-taleb 
ketb olundu.
Tahrîren fi’l-yevmi’r-râbi‘ mine’l-Muharremi’l-harâm li sene selâsin ve erba‘în ve 
elf.
Şuhûdü’l-hâl: İshak Efendi b. Şeyh Makbul, Zeynullah Efendi b. İvaz, Osman b. 
Ömer, Halil b. Hasan, Yusuf b. ( ) reisü’l-muhzırîn, İskender Bey b. Şaban.

59 [13b-1] Hasan Beşe b. Mehmed’in kürk bedelinden el-Hâc Abdülkadir 
b. el-Hâc Mehmed’i borçlu olduğu
Tüccâr tâifesinden işbu bâ‘isü’l-kitâb el-Hâc Abdülkādir b. el-Hâc Mehmed nâm 
kimesne meclis-i şer‘de, dergâh-ı âlî yeniçerilerinden Hasan Beşe b. Mehmed 
nâm kimesne mahzarında takrîr ve da‘vâ edip, bundan akdem silk-i mülküm-
de olup biri neftî çukaya kaplı ve biri darçini renkli pars çukaya kaplı iki samur 
kürkü mezbûr Hasan Beşe’ye safka-i vâhide ile bâtten yüz dokuz bin akçeye bey‘ 
ve teslîm edip, semenlerini târih-i kitâb senesi Şa‘bânü’l-mu‘azzamı gurresinden 
iki ay tamâmına değin te’cîl eyledikde mezbûr Hasan Beşe müslimîn huzûrunda 
bin kırk iki senesi Şa‘bânü’l-mu‘azzamı gurresinden iki ay tamâmına değin mü-
eccel iki samur kaplı ferâce bahâsından yüz dokuz bin akçe deynim vardır deyü 
kirâren ve mirâren ikrâr ve i‘tirâf dahi edip ve ecel-i merkūm hulûl edeli üç ay-
dan ziyâde olmuş iken mezbûr Hasan Beşe meblağ-ı merkūmu edâdan imtinâ‘ 
eder mezbûrun i‘tirâfına elân şuhûdum istimâ‘ olunup alıverilmek taleb ederim 
dedikde, gıbbe’s-suâl mezbûr Hasan Beşe husûs-ı mezbûru bi’l-külliye münkir 
olup, müdde‘î-i merkūm el-Hâc Abdülkādir’den da‘vâsına mutâbıka beyyine ta-
leb olundukda, udûl-i müslimînden Hasan Efendi b. İbrahim ve Abdülaziz Efen-
di b. Hüseyin nâm kimesneler li ecli’ş-şehâde hâzırân olup gıbbe’l-istişhâd, fi’l-
vâki‘ mezbûr Hasan Beşe bundan akdem bin kırk iki senesi Şa‘bânü’l-mu‘azzamı 
gurresinden iki ay tamâmına değin müeccel iki samur kaplı ferâce bahâsından 
mezbûr el-Hâc Abdülkādir’e yüz dokuz bin akçe deynim vardır deyü kirâren 
ve mirâren ikrâr ve i‘tirâf eyledi idi. Mezbûr Hasan Beşe’nin minvâl-i muhar-
rer üzre sudûr eden i‘tirâfına şâhidleriz şehâdet dahi ederiz deyü edâ-i şehâdet-i 
şer‘iyye ettiklerinde, ba‘de ri‘âyet-i şerâiti’l-kabûl şehâdetleri makbûle olmağın 
mûcebiyle edâsına tenbîh olunup, mâ vaka‘a bi’t-taleb ketb olundu.
Fî selh-i Zilhicceti’l-harâm min şuhûri li sene isneteyn ve erba‘în ve elf.
Şuhûdü’l-hâl: Hüseyin b. Mehmed, Haydar Çavuş b. Abdullah, Mustafa b. Meh-
med, Mansur b. Hızır, el-Hâc Ahmed b. Abdi, Ömer Efendi b. Hacı.

60 [13b-2] Melik v. Serkis’in Mehmed b. İsmail’e borçlu olduğu
İşbu hâmilü’l-kitâb Mehmed b. İsmail nâm kimesne meclis-i şer‘-i hatîr-i lâzımü’t-
tevkīrde, Melik v. Serkis nâm Ermeni muvâcehesinde üzerine takrîr-i da‘vâ 
edip, mezbûr Melik zimmetinde cihet-i deyn-i şer‘îden iki yüz elli kıt‘a riyâl gu-
ruş hakkım vardır, hattâ mahzar-ı müslimînde deyn-i mezkûru i‘tirâf eylediğin-
den mâ‘adâ yedime hat ve hâtemini müştemile tezkire dahi vermişdir, suâl olu-
nup alıverilmek matlûbumdur deyü [bir kıt‘a tezkire ibrâz edip nazar olundukda] 
mezkûr Melik’in hat ve hâtemini müştemile ve mezbûr Mehmed’e iki yüz elli riyâl 
guruş deynim var demeği nâtıka bulunmakla, gıbbe’s-suâl mezbûr Melik zikr olu-
nan tezkire kendinin idiğini i‘tirâf edip, lâkin vech-i meşrûh üzre olan i‘tirâfımda 
kâzibim dedikde, hazret-i Ebî Yusuf ’un kavl-i şerîfi ki hâlâ fî zamâninâ müftâ-
bihdir, mezbûr Mehmed merkūm Melik vech-i meşrûh üzre olan i‘tirâfında kâzib 
olmadığına yemîn teklîf olundukda, ol dahi hasbe’l-mes’ûl yemîn billâhi te‘âlâ et-
meğin, mezbûr Melik meblağ-ı mezbûrun edâsıyla ilzâm olunup, mâ hüve’l-vâki‘ 
bi’t-taleb ketb olundu.
Tahrîren fî evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Abdi Bey b. Hasan, Cafer b. Abdullah, Yahya Çelebi b. Hasan, Os-
man b. Cafer.

61 [13b-3] Mahmud Bey b. Mehmed’in damadı Mehmed Subaşı 
b. Abdullah’tan alacaklı olduğu ve mühlet verildiği
Dergâh-ı âlî -dâme mahfûfen bi’l-me‘âlî- bevvâblarından işbu bâ‘isü’l-kitâb 
fahrü’l-emâsil ve’l-akrân Mahmud Bey b. Mehmed nâm kimesne meclis-i şer‘-i 
hatîr-i lâzımü’t-tevkīrde, kendinin damadı olup yeniçeri çorbacılarından olan 
Mehmed Subaşı b. Abdullah nâm mahzarında takrîr-i da‘vâ edip, bundan ak-
dem damadım mezbûr Mehmed Subaşı zimmetinde bi tarîki’l-karzi’ş-şer‘î 
dört yüz guruş-ı kebîr hakkım olup edâdan imtinâ‘ etmeğin alıverilmek taleb 
ederim dedikde, gıbbe’s-suâl mezbûr Mehmed Subaşı cevâbında, fi’l-vâki‘ ka-
yın atam müdde‘î-i merkūma Mahmud Bey’e bi tarîki’l-karz dört yüz guruş-ı 
kebîr deynim var idi. Lâkin üç yüz altmış guruşunu mukaddemâ kendiye edâ 
ve teslîm edip zimmetimde ancak kırk guruş kalmışdır dedikde, gıbbe’l-istintâk 
merkūm Mahmud Bey husûs-ı mezbûru bi’l-külliye inkâr edip, mesfûr Meh-
med Subaşı’dan zikri sebk eden üç yüz altmış guruşu edâ ve teslîm eylediğine 
beyyine taleb olundukda, isbât-ı beyyine için istimhâl edicek mehil-i şer‘î ile 
imhâl olunup ve zimmetinde elân deyni olduğuna i‘tirâf eylediği kırk guruşun 
edâsına tenbîh olunmakla, sûret-i hâl gıbbe’t-taleb ve’s-suâl ketb ve tâlibi yedi-
ne def ‘ olundu.
Tahrîren fi’l-yevmi’r-râbi‘ min şehri’l-Muharremi’l-harâm li sene selâsin ve 
erba‘în ve elf.
Şuhûdü’l-hâl: Mehmed Efendi b. Mehmed, Yusuf Bey b. Abdullah, Mustafa Bey 
b. Mehmed el-Mübâşir, Dilaver Çavuş b. Abdullah.

62 [14a-1] Fâtıma bt. Kurd’un câriye davasının reddi
Mahmiye-i İstanbul’da Ahırkapısı mahallesinde sâkine Sitti Hâtun bt. (  ) 
meclis-i şer‘-i şerîfde, işbu hâmiletü’l-kitâb Fâtıma bt. Kurd nâm hâtun mah-
zarında üzerine takrîr-i da‘vâ edip, bundan akdem mezkûr Fâtıma Hâtun uzun 
boylu açık kaşlı Şâkire bt. Abdullah nâm Gürciyyetü’l-asl on bin akçe kıymetli 
mülk câriyeme bi gayri vech-i şer‘î vaz‘-ı yed eylemiş idi. Hâlâ câriye-i mezbûre 
mevcûde ise aynını hâlike ise kıymet-i meşrûhasını mezbûre Fâtıma Hâtun’dan 
taleb ederim dedikde, gıbbe’s-suâl mezbûre Fâtıma Hâtun cevâbında, câriye-i 
mezkûre mukaddemâ zevcem olup vefât eden mezbûre Sitti Hâtun’un sadrî oğlu 
İbrahim Subaşı’nın mülkü olup, ba‘de vefâtihî verâseti mezbûre Sitti Hâtun’a ve 
bana münhasıra oldukda câriye-i mezkûre hîn-i kısmet-i terekede benim rub‘ 
hisse-i şer‘iyyem mukābelesinde bana isâbet edip, hattâ hîn-i kısmet-i tereke-
de mezbûre Sitti Hâtun hâzıra ve sâkine olmuşdur deyü def ‘le mukābele edi-
cek, gıbbe’l-istintâk mezbûre Sitti Hâtun cevâbında, fi’l-hakīka hîn-i kısmet-
de câriye-i mevsûfe-i mezkûreyi mezbûre Fâtıma Hâtun rub‘ hisse-i şer‘iyyesi 
mukābelesinde ahz eyledikde, mezbûre Sitti Hâtun hâzıra ve sâkine olduğunu 
bi tav‘ihâ mu‘terife olmağın, bi gayri vech mezbûr Fâtıma Hâtun’a mu‘ârazadan 
men‘ olunup, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî mine’l-Muharremi’l-harâm li sene selâse ve erba‘în ve 
elf.
Şuhûdü’l-hâl: El-Hâc Ahmed b. ( ), İskender Bey b. Şaban, Hızır b. Abdullah, Yu-
nus b. ( ).









63 [14a-2, Arapça] Mehmed b. Abdullah’ın Emerik v. Eribey’e verdiği 
ödüncü tahsil ettiği
Mehmed b. Abdullah ve Emerik v. Eribey ez-zimmî nâm kimesnelerin her 
biri meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-
tahrîf- hâzır olup, mezbûr Mehmed bundan akdem zimmî-i merkūma karz ci-
hetinden bin yüz sikke-i harbiyye-i fıddiyye riyâl verdiğini ve zimmetinde bir 
akçe ve bir habbe kalmayacak şekilde elân meblağ-ı mezbûru ondan tâm ve 
kâmil olarak tahsîl ettiğini ikrâr etti. Vâki‘ ikrâr, tasdîk hakkı sâhibince bi’l-
muvâcehe tasdîk edildi. Her biri aralarındaki cemî‘-i mu‘âmelâttan ve karz-
dan doğan az ya da çok cemî‘-i hukūkunundan diğerinin zimmetini, biribiri-
ne olan da‘vâları hükkâm-ı kirâm indinde mesmû‘ olmayacak şekilde ibrâ-i 
âm ile ibrâ etti.
Cerâ zâlike ve hurrire fi’l-yevmi’l-âşir mine’l-Muharremi’l-harâm li-âm selâse 
ve erba‘în ve elf.
Şuhûdü’l-hâl: Fahrü’l-a‘yân Mehmed Ağa b. Ali el-müteferrika, zahrü’l-akrân 
Veli Bey b. Mustafa, Nesimî Efendi b. el-Hatîb, el-Hâc İvaz b. el-Hâc Mehmed, İs-
kender Bey b. Şaban el-muhzır, Ali Efendi b. Abdullah, Ali b. Hasan, muharrirü’l-
hurûf Mehmed Turâbî

64 [14a-3] Melik v. Serkis’in Ali Bey b. Mustafa’ya borçlu olduğu
İşbu hâmilü’l-kitâb Ali Bey b. Mustafa nâm cündî meclis-i şer‘-i hatîr-i 
lâzımü’t-tevkīrde, Ermeni tâifesinden Melik v. Serkis muvâcehesinde üzeri-
ne takrîr-i da‘vâ edip, mezbûr Melik zimmetinde cihet-i karz-ı şer‘îden yüz 
kıt‘a riyâlî guruş ve evsâfı beynimizde ilm-i şer‘î ile ma‘lûme mükemmel rah-
tı ile bir re’s at bahâsından dahi yüz kıt‘a riyâlî guruş ki cem‘an mezbûr Me-
lik zimmetinde iki yüz riyâlî guruş hakkım olup, taleb eylediğimde verme-
den ta‘allül eder suâl olunup alıverilmek matlûbumdur dedikde, gıbbe’s-suâl 
mezbûr Melik cevâbında, fi’l-hakīka müdde‘î-i mezbûr Ali Bey’e zimmetinde 
vech-i meşrûh üzerine iki yüz riyâlî guruş lâzımü’l-edâ ve vâcibü’l-kazâ dey-
nim vardır deyü bi’t-tav‘i’s-sâf ikrâr ve i‘tirâf etmeğin, mezbûr Melik meblağ-ı 
mezbûr iki yüz kıt‘a riyâlî guruşun edâsıyla ilzâm olunup, mâ hüve’l-vâki‘ bi’t-
taleb ketb olundu.
Tahrîren fî evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Yusuf Bey b. Şaban, Haydar Bey b. ( ), Mehmed b. Ali, Hüseyin b. 
Hasan, Mehmed b. Ahmed.









65 [14a-4] Sitti Hatun Vakfı’na ait iki odanın Abdullah Efendi b. Şeyh 
Abdurrahman Efendi’ye kiralandığı
Dârü’s-saltanati’s-seniyye mahmiyye-i Kostantıniyye’de vâki‘ merhûme mağfû-
run lehâ Sitti Hâtun Vakfı’nın bi’l-fi‘il mütevellîsi olan Osman Bey b. Meh-
med nâm kimesne meclis-i şer‘-i hatîr-i lâzımü’t-tevkīrde, işbu hâfızu’l-kitâb 
umdetü’l-müderrisîni’l-kirâm Mevlânâ Abdullah Efendi b. el-merkūm eş-Şeyh 
Abdurrahman Efendi mahzarında bi tav‘ihî ikrâr ve takrîr-i kelâm edip, vakf-ı 
merkūmdan mahmiye-i mersûmede Muhtesib Karagöz mahallesinde vâki‘ bir 
tahtânî ve üç fevkānî hucurâtı ve bir tahta-pûş ve bi’r-i mâyı ve kenîfi müştemil 
olup, iki tarafı vakf-ı mezbûr ve bir tarafı tarîk-i hâs ve bir tarafı tarîk-i âm ile 
mahdûd olan bir bâb oda ile zikr olunan odaya muttasıl olup bir tahtânî hücre-
yi ve bir sofayı ve kenîfi ve eşcâr-ı müsmire ve gayr-ı müsmireyi hâviye muhav-
vatayı muhtevî olup, bir tarafı zikr olunan oda ve bir tarafı yine vakf-ı mezbûr ve 
bir tarafı tarîk-i hâs ve bir tarafı tarîk-i âm ile mahdûd olan oda taraf-ı vakfdan 
ücret-i mu‘accele ve icâre-i müeccele ile îcâr olunmak her vechile lâzım ve mü-
him olup kirâren ve mirâren nidâ ve müzâyede olundukda, zikirleri sebk eden 
iki bâb oda ecr-i misilleri olan yevmî üç akçe icâre-i müeccele ve elli bin akçe 
ücret-i mu‘accele ile müşârunileyh Abdullah Efendi üzerinde karâr edip, bir akçe 
ziyâde ile âhar tâlibi olmayıp minvâl-i muharrer üzre îcâr olunmak min külli’l-
vücûh vakfa nâfi‘ olmağın, tevliyet-i mahkiyyem hasebiyle zikr olunan iki bâb 
odayı yevmî üç akçe icâre-i müeccele ile ve elli bin akçe ücret-i mu‘accele ile 
mûmâ-ileyh Abdullah Efendi’ye îcâr ve teslîm eylediğimde, müşârunileyh dahi 
vech-i meşrûh üzre istîcâr ve kabûl eyledikden sonra zikr olunan elli bin akçe 
ücret-i mu‘acceleyi bi’t-tamâm ve’l-kemâl yedinden alıp vakf için kabz u zabt 
edip, kendi mâlıyla binâ ve ihdâs eylediği ebniye kendinin mülkü olmak üzre eb-
niye ihdâsına izin ve yedine hat ve hâtemi müştemil temessük verdim. Min ba‘d 
zikr olunan elli bin akçe ücret-i mu‘acceleden müşârunileyh Abdullah Efendi 
zimmetinde bir akçe ve bir habbe kalmamışdır, keyfe mâ yeşâ ve yehtâr muta-
sarrıf olsun dedikde, mütevellî-i merkūm Osman Bey’i kelimât-ı meşrûhasında 
mûmâ-ileyh Abdullah Efendi dahi bi’l-muvâcehe tasdîk ve vech-i muharrer üzre 
istîcâr ve kabûl eylediğini tahkīk edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min Zilhicceti’ş-şerîfe li sene isneteyn ve 
erba‘în ve elf.
Şuhûdü’l-hâl: Kıdvetü’l-ulemâi’l-kirâm Abdülaziz Efendi neclü’l-müvellâ el-
merhûm Hüsameddin Efendi, Fahrü’l-müderrisîni’l-kirâm Hamdi Efendi, Ha-
lil b. Timur, es-Seyyid Abdülgafur eş-şehîr bi Küçük Emîr, Kâtibü’l-hurûf 
Nakībzâde, Hasan Çavuş b. Mustafa, Hasan Bey b. Mustafa el-Cündî, Halil b. 
Mustafa, Mustafa Çavuş b. Murad, Receb Çavuş b. Abdullah.









66 [14b-1] Müferrah bt. Abdullah’ın Fâtıma Hatun bt. Hasan Efendi’ye 
menzilini satıp tarlalarının tasarruf hakkını devrettiği
Medîne-i Üsküdar mahallâtından Toygartepesi mahallesi sâkinelerinden Mü-
ferrah bt. Abdullah nâm hâtun meclis-i şer‘-i hatîr-i lâzımü’t-tevkīrde, Fâtıma 
Hâtun bt. Hasan Efendi tarafından husûs-ı âti’z-zikre vekîl olup bimâ hüve 
nehcü’s-sübût şer‘an vekâleti sâbite olan Davud b. Ali nâm kimesne mahzarında 
ikrâr-ı sahîh-i şer‘î ve i‘tirâf-ı sarîh-i mer‘î kılıp, silk-i mülkümde münselik Hâslar 
kazâsına tâbi‘ Cebe nâm karyede vâki‘ bir bâb fevkānî evleri ve üç bâb odaları ve 
bir samanlığı ve bir ahırı müştemil hudûdu inde’l-ahâlî ve’l-cîrân ma‘lûme olan 
menzilimi, müvekkile-i merkūmeye tarafeynden îcâb ve kabûlü hâvî bey‘-i bât-ı 
sahîh-i şer‘î ile yirmi iki bin nakd-i râyic fi’l-vakt akçeye bey‘ edip, ol dahi iştirâ 
ve kabûl eyleyip ve karye-i mezbûre sınırı dâhilinde vâki‘ tahmînen yirmi müd 
tohum ekilir her biri inde’l-ahâlî ma‘lûmü’l-hudûd olan ( ) kıt‘a tarlaların hakk-ı 
tasarrufunu dahi sâhib-i arz izin ve ma‘rifeti ile müvekkile-i merkūmeye on beş 
bin mezbûru’n-na‘t akçe mukābelesinde tefvîz edip, ol dahi tefevvuz ve kabûl 
eyledikden sonra semeni olan meblağ-ı mezbûr yirmi iki bin akçe ile bedel-i 
tefvîz olan meblağ-ı mezbûr on beş bin akçeyi müvekkile-i merkūme yedin-
den bi’t-tamâm ve’l-kemâl ahz u kabz edip, menzil-i mezbûru ve sâlifü’l-beyân 
olan tarlaları mahallinde kabza müvekkile-i merkūmeyi taslît eyledim dedik-
de, mukırra-i merkūmenin minvâl-i meşrûh cârî ve sâdır olan ikrârını vekîl-i 
mesfûr Davud vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Tahrîren fi’l-yevmi’l-âşir min Muharremi’l-harâm li sene selâsin ve erba‘în ve 
elf.
Şuhûdü’l-hâl: İbrahim Çelebi b. Mahmud el-İmâm, Receb b. Hamdullah, Ali 
Efendi b. Abdünnebî, el-Hâc Hüseyin b. (  ) el-Müezzin, Mehmed Bey b. İbra-
him, İsmail Ağa b. ( ) el-Cündî, Resûl Bey b. ( ) el-bevvâb, Solak Ahmed Bey b. 
( ), Mehmed Beşe b. ( ), Ali b. ( ) kör.

67 [14b-2, Arapça] Abdi Çelebi b. Abdülganî’nin, kardeşi Mahmud Bey’in 
Yayalar Vakfı’ndan aldığı ödünce kefil olduğu
Udûlden mahmiye-i Kostantıniyye mahallâtından Kethüdâ Bey mahallesinde 
sâkin olan Mustafa Bey b. Hızır ve İbrahim Bey b. Mustafa el-Cerrâh ve İbra-
him Paşa mahallesinde sâkin olan İlyas b. Süleyman ve Kadı Çeşmesi mahallesin-
den Mehmed b. Abdi nâm kimesneler meclis-i şerî‘at-i şerîfe-i garrâda hâzırûn 
olup, mahmiye-i merkūme mahallâtından Kadri Ağa mahallesinde sâkin olan 
ve husûs-ı âtiyyü’z-zikri inkâr eden Abdi Çelebi b. Abdülganî nâm hasm-ı câhid 
mahzarında, yeni odalar ta‘bîr edilen hucurâtta vâki‘ kırk sekizinci râcilin bölü-
ğünün mühimmâtı için vakfedilen nukūdun mütevellîsi bâ‘is-i kitâb Abdülkerim 
Bey b. Mehmed’den sâdır olan da‘vâ-i sahîha-i şer‘iyyede gıbbe’l-istişhâd şöyle 
şehâdet ettiler ki, Abd-i Çelebi el-münkir el-merkūm, Kadri Ağa mahallesinde 
bundan akdem vefât eden kardeşi Mahmud Bey’in nukūd-ı mevkūfeden aldığı 
karz-ı cihetinden on bin akçe ve murâbaha-i şer‘iyye cihetinden de bin akçe ol-
mak üzre cem‘an on bir bin akçe deynine îcâb ve kabûlü hâvî kefâletle kefil oldu. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın 
mûcibince hükmedildi.
Cerâ zâlike ve hurrire fi’l-yevmi’s-sâdis min Muharremi’l-harâm min şuhûri 
sene selâse ve erba‘în ve elf.
Şuhûdü’l-hâl: Mehmed b. Yakub, el-Hâc Ali b. Süleyman, Mehmed b. Mustafa, 
Yusuf b. Abdullah, Piyâle Çavuş b. Abdullah

68 [14b-3, Arapça] Kocası gāib olan Kalender Hatun bt. Abdülvehhâb adlı 
kadına nafaka takdir edildiği
Mahmiye-i Kostantıniyye mahallâtından İsmail Ağa câmii mahallesinde sâkine 
olan Kalender Hâtun bt. Abdülvehhâb nâm hâtun uzun bir süreden beri gāib 
olan Murad Beşe b. Ali nâm zevcinin kendisine nafaka, kisve ve nafaka cinsin-
den bir şey bırakmadığına dâir yemîn ettikde, hâkim-i muvakki‘-i a‘lâ hâze’l-
kitâb bi tevkī‘ihi’ş-şerîf el-müstetâb, nafakası, kisvesi ve sâir zarûri levâzımı için 
zeyilde mezkûr târihden i‘tibâren zevc-i gāibi üzerine yevmî râyicü’l-vakt beş 
akçe farz ve takdîr etti ve vakt-i hâcette istidâne edip vakt-i zaferde zevc-i gāib-i 
mezkûruna rücû‘ etmesine izin verdi.
Cerâ zâlike ve hurrire fi’l-yevmi’l-âşir mine’l-Muharremi’l-harâm min şuhûri 
sene selâse ve erba‘în ve elf.
Şuhûdü’l-hâl: Ali b. Abdullah gāib-i mezbûrun babası, Yusuf Bey b. Abdullah el-
Cündî, Mehmed Bey emîn-i matbah-ı Mahmud Paşa, Piyâle Çavuş b. Abdullah

69 [14b-4] Süleyman Beşe b. Mahmud’un Saliha bt. İbrahim’den aldığı 
parayı iade etmesi
Mahmiye-i Kostantıniyye’de Demirkapı mahallesinde sâkine olan işbu bâ‘isetü’l-
kitâb Saliha bt. İbrahim nâm hâtun meclis-i şer‘de, mahmiye-i merkūmede yeni 
odalarda yirmi üçüncü cemâ‘atin odabaşısı olan Süleyman Beşe b. Mahmud 
nâm râcil mahzarında takrîr-i da‘vâ edip, mezbûr Süleyman Beşe bundan ak-
dem bi gayri vech-i şer‘î yirmi beş riyâlî guruşum alıp kabz etmiş idi. Hakīkat-i 
hâl suâl olunup alıverilmek taleb ederim dedikde, gıbbe’s-suâl merkūm Süley-
man Beşe cevâbında, fi’l-vâki‘ müdde‘iyye-i merkūme Saliha Hâtun’dan vech-i 
meşrûh üzre yirmi beş riyâl guruş almış idim. Lâkin merkūmenin zevc-i mutal-
liki olup hâzır bi’l-meclis olan el-Hâc Mehmed Beşe nâm râcil zimmetinde zikr 
olunan odanın düzeni akçesinden yirmi beş riyâlî guruş olup mezbûr el-Hâc 
Mehmed Beşe mukaddemâ şark seferine gidip hayli zamân mürûr etmekle zikr 
olunan yirmi beş riyâl guruşu sâbıkan zevcesi olan merkūme Saliha Hâtun’dan 
aldım idi deyü i‘tirâf edicek, merkūm Süleyman Beşe’nin bi gayri vech-i şer‘î 
aldığı yirmi beş riyâl guruşu edâsına tenbîh olunup, mâ vaka‘a bi’t-taleb ketb 
olundu.

[15a] Tahrîren fî evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Ahmed b. Hüseyin, Piyâle Çavuş b. Abdullah, Mansur b. Emircan, 
Mehmed Efendi b. Mehmed el-Kadı, Ahmed b. Hüseyin.

70 [15a-1] el-Hâc Osman b. Mustafa’nın Tebrizli tüccarlar Dellâl Mehmed 
ve ortaklarında alacağının kalmadığı
Vilâyet-i Anadolu’da vâki‘ medîne-i Kayseriye ahâlîsinden tüccâr tâifesinden 
olup, hâlâ mahmiye-i Kostantıniyye’de Pîr Paşa hânında sâkin olan el-Hâc Os-
man b. Mustafa nâm kimesne meclis-i şer‘de, diyâr-ı Acem’de vâki‘ kasaba-i Teb-
riz ahâlîsinden olup mahmiye-i merkūmede Sultan Odaları nâm hucurâtın bi-
rinde sâkin olan bâ‘isü’l-kitâb Mehmed Dellâl nâm kimesne tarafından ikrâr-ı 
âti’z-zikri tasdîka vekîl olup, vekâleti mahzar-ı hasm-ı câhidde Mehmed Çavuş 
b. Nusret ve Bünyad b. İsmail nâm kimesne şehâdetleri ile sâbite olan Mustafa 
Çavuş b. Hasan nâm kimesne mahzarında bi tav‘ihî ikrâr ve takrîr-i kelâm edip, 
müvekkil-i merkūm Dellâl Mehmed ile gāibeyn ani’l-meclis olan Mehmed Takī 
ve Mehmed İhsan ve Mehmed Kerim ve el-Hâc Murad Fazıl ve Eşekli Receb 
nâm kimesneler bundan akdem ticâret umûrunda abd-i me’zûnum olan Hasan 
b. Abdullah nâm kimesneden zikr olunan kasaba-i Tebriz’de ber vech-i iştirâk 
bin üç yüz riyâlî guruşum alıp, her biri âharın zimmetine lâzım gelen iltizâm 
ve kabûlü hâviye kefâlet-i sahîha ile kefîl olduklarını medîne-i Erzurum’da 
şuhûd-ı udûl ile hâkimü’ş-şer‘ huzûrunda isbât edip, nakl-i şehâdet ihrâc ey-
ledikden sonra şürekâ-i merkūmînden sâlifü’z-zikr Mehmed Takī’ye kasaba-i 
Tokat’da rast gelip, asâlet ve kefâleti hasebiyle deyn-i merkūmun üç yüz riyâl gu-
ruş mukābelesinde yedinden yedi re’s mâye deve alıp kabz ettikden sonra bunda 
gelip müvekkil-i merkūm Dellâl Mehmed’i bulup mazmûn-ı nakl-i merkūmu 
muvâcehesinde şer‘ ile isbât etmekle deyn-i merkūmun bakiyyesi olan bin gu-
ruş mezbûr Dellâl Mehmed’den kezâlik asâleten ve vekâleti hasebiyle hükm olu-
nup savb-ı şer‘den haps olunmuş idi. El-hâletü hâzihî zikr olunan bin riyâlî gu-
ruş hakkımın sekiz yüz riyâlî guruşunu müvekkil-i mezbûr Dellâl Mehmed’in 
yedinden alıp kabz edip, mâ‘adâsı olan iki yüz guruşdan bi’l-külliye fâriğ olup 
müvekkil-i mezbûr Dellâl Mehmed ile şerîkleri olan merkūmûn Mehmed Takī 
ve Mehmed İhsan ve Mehmed Kerim ve Hacı Murad Fazıl ve Eşekli Receb’in 
zimmetlerini ibrâ ve iskāt eyledim. Min ba‘d zikr olunan bin üç yüz riyâlî gu-
ruşdan müvekkil-i merkūm Dellâl Mehmed ile şerîkleri merkûmûn zimmetle-
rinde bir akçe ve bir habbe hakkım kalmadı dedikde, mukırr-ı merkūm el-Hâc 
Osman’ı kelimât-ı meşrûhasında mezbûr Mustafa Çavuş dahi bi’l-vekâle tasdîk 
ve kaziyye bu minvâl üzre câriye olduğunu tahkīk edicek, mâ vaka‘a bi’t-taleb 
ketb olundu.
Tahrîren fî âşeri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Mehmed Çavuş b. Nasuh Çavuş, Hüseyin Çelebi b. Abdullah, el-
Hâc Ali b. Abdi, İbrahim Çelebi b. Dede, Mustafa Çavuş el-Mübâşir.

71 [15a-2] Mehmed Ağa b. Abdullah’ın menzil kirası ve tamir 
masraflarından Emine Hatun’da alacağının kalmadığı
Mahmiye-i Kostantıniyye’de Kâtib Kasım mahallesi sükkânından Mehmed Ağa 
b. Abdullah nâm kimesne meclis-i şer‘de, işbu bâ‘isetü’l-kitâb Emine bt. ( ) nâm 
hâtun mahzarında ikrâr ve takrîr-i kelâm edip, mahmiye-i merkūmede vâki‘ 
merkūm Ahmed Çavuş Vakfı’ndan mahalle-i merkūmede vâki‘ olup bir tarafı 
Hacı Yusuf mülkü ve bir tarafı Yunus Efendi mülkü ve bir tarafı Bahtiyar nâm 
zimmî mülkü ve taraf-ı râbi‘i tarîk-i âm ile mahdûd olan menzil mukaddemâ 
ücret-i mu‘accele ve icâre-i müeccele ile merkūme Emine Hâtun’un yedinde ve 
taht-ı tasarrufunda olmakla, merkūme Emine Hâtun menzil-i merkūmu bana 
müddet-i ma‘lûme tamâmına değin icâre-i müeccele-i mu‘ayyene ile îcâr ve 
teslîm etmekle, ben dahi menzil-i merkūmun icâre-i müeccelesinden mersûme 
Emine Hâtun’a ber vech-i peşîn iki bin altı yüz akçe teslîm eylediğimden mâ‘adâ 
merkūme Emine Hâtun’un rızâsı ve vakf-ı merkūmun mütevellîsi olan Meryem 
Hâtun’un ma‘rifeti ile mâlımdan ba‘zı ebniye ihdâs eylediğimden sonra akd-i 
icâreyi rızâmız ile fesh etmekle, merkūmeye ber vech-i peşîn def ‘ eylediği iki 
bin altı yüz akçe icâre-i müeccele ile ihdâs eylediğim ebniye-i merkūmenin kıy-
meti bana teslîm olunmak lâzım gelecek, zikr olunan ebniyenin kıymet-i taham-
mülünü keşf ve temyîz için savb-ı şer‘-i mübînden üzerine nâib ve mi‘mâr irsâl 
olunup, ahâlî-i vukūfdan muvâcehesinde keşf olunup ebniye-i merkūmenin 
kıymeti için yirmi bir bin akçe tahmîn olunup hüccet-i şer‘iyye tahrîr olun-
muş idi. El-hâletü hâzihî ben dahi zikr olunan yirmi bir bin akçe ile ber vech-i 
peşîn teslîm eylediğim iki bin altı yüz akçe icâre-i müecceleyi bi’t-tamâm ve’l-
kemâl merkūme Emine Hâtun’un yedinden alıp kabz edip, menzil-i merkūmu 
mersûmeye teslîm eyledim. Min ba‘d zikirleri sebk eden iki bin altı yüz akçe 
icâre-i müeccele ile ebniye-i merkūmenin kıymeti olan yirmi bir bin akçeden 
zimmetinde bir akçe ve bir habbe hakkım kalmadı dedikde, merkūm Mehmed 
Ağa’nın minvâl-i muharrer üzre sudûr eden i‘tirâfını merkūm Emine Hâtun 
dahi bi’l-muvâcehe tasdîk ve vech-i muharrer üzre menzil-i merkūmu kabz ve 
tesellüm eylediğini tahkīk edicek, mâ hüve’l-vâki‘ bi’t-taleb ketb olundu.
Tahrîren fî evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Mustafa Çavuş b. Abdullah, Receb Çavuş b. Abdi el-Mübâşir, Yu-
suf Bey b. Abdülmennân, Dilaver Çavuş b. Abdullah, Osman Çavuş b. Abdullah, 
Mustafa b. Salih, Cafer Bey b. Abdullah el-bevvâb, Osman b. Musa.

72 [15b-1] Saliha bt. Abdullah’ın kendisiyle birlikte oturan Mihriban 
Hatun’u mahkemeye getirme sorumluluğunun olmadığı
Mahmiye-i Kostantıniyye’de vâki‘ dergâh-ı âlî -dâme mahfûfen bi’l-me‘âlî- yeni-
çerilerinin yirmi ikinci yaya başılarından olan el-Hâc Mehmed Beşe b. (  ) nâm 
kimesne meclis-i şer‘-i hatîr-i lâzımü’t-tevkīrde, zevce-i mutallakası olan işbu 
bâ‘isü’l-kitâb Saliha bt. Abdullah nâm hâtun mahzarında takrîr-i kelâm edip, 
bundan akdem mu‘takam olup elân merkūme Saliha Hâtun ile ma‘an sâkine 
olan Mihriban nâm hâtuna bi tarîki’l-vedî‘ati’ş-şer‘iyye Râbia nâm câriye-i 
memlûkemi teslîm ettiğimde merkūme Mihriban dahi tesellüm edip ihtifâ et-
mekle merkūme Saliha Hâtun’u ihzâr eyledim. Hakīkat-i hâl mezbûreden suâl 
olunup merkūme Mihriban Hâtun ile ma‘an sâkine olduğu cihetden mezbûre 
Mihriban’ı ihzâr etmek için tenbîh olunmak taleb ederim dedikde, gıbbe’l-
istintâk mersûme Saliha Hâtun cevâbında, fi’l-hakīka merkūm el-Hâc Meh-
med Beşe’nin mu‘tekası mersûme Mihriban Hâtun benim ile ma‘an sâkine olur 
iken ben mersûmenin kefîli ve vekîli olmayıp bir vechile alâkam olmamakla, 
mezbûr el-Hâc Mehmed Beşe vâki‘ olan da‘vâsı için mezbûre Mihriban Hâtun 
ile mürâfa‘a-i şer‘ olsun dedikde, gıbbe’l-istintâk merkūm el-Hâc Mehmed Beşe 
cevâbında, mersûme Saliha Hâtun mezbûre Mihriban’ın kefîli ve vekîli olma-
yıp bir vechile alâkası olmadığına mu‘terif olmağın, minvâl-i muharrer üzre 
vâki‘ olan da‘vâsı için mezbûre Mihriban ile mürâfa‘a olup bi gayri vech-i şer‘î 
mezbûre Saliha Hâtun’a dahl ve ta‘arruz etmemek için tenbîh olunup, mâ vaka‘a 
bi’t-taleb ketb olundu.
Tahrîren fî evâhir Zilhicceti’ş-şerîfe min şuhûri li sene isneteyn ve erba‘în ve elf.
Şuhûdü’l-hâl: Ramazan Çavuş b. İskender, Dilaver Çavuş b. Abdullah, Mansur b. 
Ahmed, Behrâm b. Abdullah, el-Hâc Hüseyin b. Hasan, Mehmed b. Kurd, Kurd 
Beşe b. Abdullah.









73 [15b-2] Hatice Hatun’un Mehmed Bey’deki alacağının 
sulhen karara bağlandığı
Mahmiye-i İstanbul’da Kurşunlu karye mahallesinde sâkine Hatice Hâtun bt. ( ) 
tarafından husûs-ı âti’z-zikre vekîl olup, hasm-ı câhid-i şer‘î mahzarında bimâ 
hüve nehcü’s-sübût şer‘an vekâleti sâbite olan Mustafa Bey b. Seydî meclis-i şer‘-i 
hatîr-i lâzımü’t-tevkīrde, işbu hâmilü’l-kitâb Mehmed Bey b. (  ) nâm kimesne 
mahzarında bi’l-vekâle ikrâr ve takrîr-i kelâm edip, müvekkile-i mezbûre Hati-
ce Hâtun’un merkūm Mehmed Bey zimmetinde beynlerinde ma‘lûm husûsdan 
seksen üç riyâlî guruş hakkı olup, meblağ-ı mezbûru merkūm Mehmed Bey’den 
da‘vâ ve taleb ve ahz u kabza ve lâzım gelirse musâlahaya beni mukaddemâ 
tevkîl eyledikde, ben dahi vekâletim hasebiyle meblağ-ı mezbûr seksen üç riyâlî 
guruşu merkūm Mehmed Bey’den da‘vâ ve taleb eylediğimde, ol dahi vermede 
ta‘allül etmekle beynimizde münâza‘ât-ı kesîre ve muhâsamât-ı şedîde vâkı‘a ol-
muş idi. El-hâletü hâzihî beynimize muslihûn tavassut edip merkūm Mehmed 
Bey ile beynimizde dört bin beş yüz akçe üzerine akd-i sulh inşâ ettiklerinde, 
ben dahi vekâleten sulh-ı mezbûru kabûl ve bedel-i sulh olan meblağ-ı mezbûr 
dört bin beş yüz akçeyi merkūm Mehmed Bey yedinden vekâletim hasebiyle 
bi’t-tamâm ve’l-kemâl ahz u kabz edip zimmetini ibrâ-i âm ile ibrâ ve iskāt eyle-
dim dedikde, gıbbe’t-tasdîk mâ hüve’l-vâki‘ bi’t-taleb ketb olundu.
Tahrîren fi’l-yevmi’l-âşir mine’l-Muharremi’l-harâm li sene selâsin ve erba‘în 
ve elf.
Şuhûdü’l-hâl: Mehmed Çavuş b. Şaban el-Mübâşir, Piyâle Çavuş b. Abdullah, 
Yusuf Bey b. Şaban, Ali Efendi b. Abdullah, muharriru’l-hurûf Sezâyî Mehmed 
Efendi, Abdi Beşe b. Mehmed er-Râcil.

74 [15b-3] Ali Çelebi b. Üveys’in Sitti Hatun Vakfı’ndan icâreteyn yoluyla 
kiraladığı odayı peşin verdiği bedeli alıp iade ettiği
Mahmiye-i Kostantıniyye’de Muhtesib Karagöz mahallesinde sâkin olan Ali Çe-
lebi b. Üveys nâm kimesne meclis-i şer‘-i hatîr-i lâzımü’t-tevkīrde, mahmiye-i 
merkūmede vâki‘ mağfûrun lehâ Sitti Hâtun Vakfı’nın bi’l-fi‘il mütevellîsi olan 
hâfızu’l-kitâb Osman Bey b. Mehmed nâm kimesne mahzarında bi tav‘ihî ikrâr 
ve takrîr-i kelâm edip, vakf-ı merkūmdan mahmiye-i mersûmede vâki‘ bir bâb 
tahtânî ve üç bâb fevkānî odayı ve bir su kuyusunu ve kenîfi müştemil olup iki 
tarafı vakf-ı merkūm ve bir tarafı tarîk-i hâs ve bir tarafı âm ile mahdûd olup, 
bundan akdem yirmi bin akçe ücret-i mu‘accele ve yevmî iki akçe icâre-i mü-
eccele ile yedimde ve taht-ı tasarrufumda olan bir bâb odayı hüsn-i ihtiyârım 
ile taraf-ı vakfa fâriğ olup merkūm Osman Bey’e teslîm eylediğimde, mezbûr 
dahi tevliyet-i mahkiyyesi hasebiyle vakf için kabz ve tesellüm edip cânib-i 
vakfda olan yirmi bin akçe ücret-i mu‘acceleyi bi’t-tamâm ve’l-kemâl bana def ‘ 
ve teslîm etmekle yedinden alıp kabz ve tesellüm eyledim. Min ba‘d zikr olu-
nan odada bir vechile alâkam yokdur dedikde, mukırr-ı merkūm Ali Çelebi’yi 
kelimât-ı meşrûhasında mütevellî-i merkūm Osman Bey dahi bi’l-muvâcehe 
tasdîk ve bi’l-müşâfehe tahkīk edicek, mâ vaka‘a bi’t-taleb ketb olundu.
Tahrîren fî evâhir Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Kıdvetü’l-ulemâ’i’l-kirâm Abdülaziz Efendi [b.] neclü’l-müvellâ 
el-merkūm Hüsameddin Efendi, Fahrü’l-müderrîsîni’l-kirâm Hamdi Efendi, 
Hasan Çavuş b. Mustafa, Hasan Bey b. Mustafa el-Mübâşir, Halil b. Mustafa, Re-
ceb Çavuş [b.] Abdullah, Mustafa Çavuş b. Murad, es-Seyyid Abdürrauf Efendi 
el-Müderris, Yahya Çelebi b. Alâaddin, Mehmed Bey b. Mustafa.

75 [16a-1] Müferrah bt. Abdullah’ın çocuklarının Fâtıma bt. Hasan 
Efendi’ye satılan menzil ve tarlalarla bağlarının kalmadığı
Mahrûse-i Üsküdar’da sâkin Mehmed Çelebi ve Râbia ve Havva nâm kimesneler 
meclis-i şer‘-i hatîr-i lâzımü’t-tevkīrde, işbu hâtimetü’l-kitâb Fâtıma bt. Hasan 
Efendi nâm hâtun tarafından ikrâr-ı âti’l-beyânı tasdîka vekîl olup, bimâ hüve 
nehcü’s-sübût şer‘an vekâleti sâbite olan Davud b. Ali muvâcehesinde bi’t-tav‘i’s-
sâf ikrâr ve i‘tirâf edip, vâlidemiz Müferrah bt. Abdullah’ın mülk-i mahzı olup, 
işbu meclisde müvekkil-i merkūmeye bey‘ ve teslîm eylediği Hâslar kazâsına 
tâbi‘ Cebeli nâm karyede olan menzilde ve hak ve tasarrufunu tefvîz eyledi-
ği karye-i mezbûre sınırı dâhilinde olan tarlalarında min ba‘d alâka ve medha-
lim yokdur dediklerinde, mukırrûn-ı mezbûrûnun minvâl-i meşrûh üzre olan 
kelimâtı[nı] vekîl-i mezkûr vicâhen tasdîk ve şifâhen tahkīk edicek, mâ hüve’l-
vâki‘ bi’t-taleb ketb olundu.
Tahrîren fî evâsıt Muharremü’l-harâm li sene selâsin ve erba‘în ve elf.
Şuhûdü’l-hâl: İbrahim Çelebi b. Mahmud, Receb b. Hamdullah, Ali b. Abdünnebî, 
el-Hâc Hüseyin b. ( ) el-Müezzin, Mehmed Bey b. İbrahim, İsmail Ağa b. ( ) el-
Cündî, Resûl Bey b. (  ) el-bevvâb, Ahmed Bey b. (  ) el-Yesârî, Mehmed Beşe b. 
( ), Ali b. ( ) kör.

76 [16a-2] Yusuf Çavuş b. Abdullah’ın sahip olduğu vakıf menzilin 
tasarruf hakkını Hasan Bey b. Abdullah’a devrettiği
Mahmiye-i İstanbul’da Mimar Sinan mahallesi sâkinlerinden Yusuf Çavuş b. Ab-
dullah mahfil-i kazâda, işbu hâmilü’l-kitâb Hasan Bey b. Abdullah mahzarında 
bi’t-tav‘i’s-sâf ikrâr ve i‘tirâf edip, mahalle-i mezbûrede vâki‘ merhûm İsmail Ağa 
Vakfı’ndan icâre-i mu‘accele ve yevmî iki buçuk akçe ücret-i müeccele ile muta-
sarrıf olduğum iki tarafı vakf-ı mezbûr ve bir tarafı Hasan Efendi b. (  ) mülkü 
ve bir tarafı tarîk-i âm ile mahdûd olup, bir beyt-i süflîyi ve bir beyt-i ulvîyi ve 
tahta-pûşu ve kenîfi müştemil olan menzilinin hakk-ı tasarrufunu mütevellî-i 
vakf-ı mezbûr izin ve ma‘rifeti ile mezbûr Hasan Bey’e on bin nakd-i râyic fi’l-
vakt akçe bedel-i tefvîz ile tefvîz edip, ol dahi tefevvuzü kabûl eyledikden sonra 
mukābele-i tefvîzde olan meblağ-ı mezbûru yedinden bi’t-tamâm ve’l-kemâl ahz 
u kabz eyledim. Ba‘de’l-yevm ücret-i mu‘accelesini cânib-i vakf-ı mezkûra edâ 
ve îfâ eyleye [ve] sâyir emsâli gibi mutasarrıf ola dedikde, mukırr-ı mezbûr Yu-
suf Çavuş’un minvâl-i meşrûh üzre cârî ve sâdır olan ikrârını mezbûr Hasan Bey 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Tahrîren fi’l-yevmi’l-âşir min Muharremi’l-harâm li sene [1]143.
Şuhûdü’l-hâl: İskender Bey b. Şaban el-muhzır, Süleyman Bey b. Zekeriya el-
muhzır, Hüseyin Bey b. Ahmed el-muhzır, Yusuf Bey b. Şaban el-muhzır, Receb 
b. Yusuf, Musa b. Abdullah, Mustafa b. Mehmed.

77 [16a-3, Arapça] Kazgancızâde Ahmed Ağa’nın Abaza asıllı 
kölesini âzat ettiği
Dârü’s-saltanati’s-seniyye mahmiye-i Kostantıniyye mahallâtından, merhûm 
Şehzâde Sultan Mehmed Câmii kurbunda vâki‘ Emin Nureddin mahallesi 
sükkânından olan Ahmed Bey b. Abdurrahman er-Râcil ve Hüseyin Çelebi b. 
Hasan el-kazzâz nâm kimesneler meclis-i şer‘-i şerîfde hâzırân olup, mahalle-i 
merkūmede bundan akdem vefât eden Kazgancızâde diye ma‘rûf merhûm Ah-
med Ağa’nın Abdülbâkī, Mehmed, Abdurrahman, Ümmühâni ve Emine nâm 
evlâd-ı sıgārına tesviye-i umûrları için hâkim-i men lehû velâyetü’n-nasb tara-
fından vasî nasb edilen Hasan Ağa b. Abdurrahman kıbelinden husûs-ı âtiyyü’z-
zikri inkâra ve husûmete vekîl edilen ve husûs-ı âtiyyü’l-beyânı vekâlet-i mah-
kiyyesi hasebiyle inkâr eden Mehmed Bey b. Mustafa mahzarında, uzun boy-
lu, açık kaşlı, sakallı, Abazaviyyü’l-asl bâ‘is-i kitâb Süleyman b. Abdullah’dan 
sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, 
bundan yirmi sene önce, mevlâsı müteveffâ-i mezbûr Ahmed Ağa, hâl-i hayâtı 
ve kemâl-i sıhhatinde bizim yanımızda hasbeten lillâhi te‘âlâ ve taleben li-
marzâtihi müdde‘î-i mezbûr abd-i memlûki Süleyman el-mezbûru âzat ve tahrîr 
etmişdi. Abd-i mezbûr bu sûretle sâir ahrâr-ı asliyyîn gibi hür oldu. Şehâdetleri 
ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın mûcibince 
gulâm-ı mevsûf-ı mezbûrun ıtkına hükmedildi.
Cerâ zâlike ve hurrire fi’l-yevmi’l-hâmis aşere mine’l-Muharremi’l-harâm sene 
selâse ve erba‘în ve elf.
Şuhûdü’l-hâl: Ahmed Çelebi b. Hüseyin, Hüseyin Çelebi b. Hasan, Rıdvan b. Ab-
dullah, Osman Beşe b. Abdullah, Gazanfer b. Abdullah, Mehmed Bey b. Tayyib, 
Ahmed Çelebi b. Mahmud

78 [16a-4] Mustafa Çelebi b. İskender ile ortağı Yehpe v. Kohen’in, 
Asador v. Sefer ile Sefer v. Natal’e borçlu oldukları
Medîne-i Haleb-i şehbâ’da gümrük mukāta‘ası emîni olup hâlâ mahmiye-i 
Kostantıniyye’de Avratpazarı’nda sâkin Mustafa Çelebi b. İskender nâm kimes-
ne tarafından husûs-ı âti’l-beyânı ikrâra vekîl olup, vekâleti mahzar-ı hasm-ı 
câhidde Süleyman Bey b. Ahmed ve el-Hâc Rıdvan b. Abdullah nâm kimesneler 
şehâdetleriyle sâbite olan Mehmed Çelebi b. Abdullah nâm kimesne ile emîn-i 
merkūm Mustafa Çelebi’nin emânet-i merkūmede şerîki olup, hâlâ mahmiye-i 
merkūmede Yahudiler mahallesinde sâkin olan Yehpe v. Kohen nâm Yahudi tara-
fından kezâlik husûs-ı âti’z-zikri ikrâra vekîl olup, vekâleti şâhidân-ı merkūmân 
şehâdetleri ile sâbite olan Salamon v. Avraham nâm Yahudi meclis-i şer‘de, işbu 
hâmiletü’l-kitâb Asador v. Sefer ve Sefer v. Natal nâm zimmîler muvâcehelerinde 
her biri bi’l-vekâle ikrâr ve takrîr-i kelâm edip, müvekkilân-ı merkūmân Mus-
tafa Çelebi ve Yehpe Yahudi mersûmân Asador ve Sefer’den ber vech-i iştirâk 
senevî iki bin yüz otuz dört aded riyâl guruş istidâne ve tesellüm eylediklerin-
den sonra zikr olunan iki bin yüz otuz dört riyâl guruşu târih-i kitâbdan beş ay 
tâmamında edâ ve îfâya ta‘ahhüd edip yedlerine hat ve hâtemlerini müştemil 
ve deyn-i merkūma i‘tirâflarını nâtıka tezkire verdiklerinde merkūmân Asador 
ve Sefer dahi müddet-i merkūme tamâmında vech-i meşrûh üzre istîfâ ve te-
sellüme râzî oldular dediklerinde, merkūmân Mehmed Çelebi ve Salamon ya-
hudinin bi’l-vekâle sudûr eden i‘tirâflarını merkūmân Asador ve Sefer dahi bi’l-
muvâcehe tasdîk ve deyn-i merkūmu müddet-i merkūme tamâmında istîfâ ve 
tesellüme râzî olduklarını tahkīk edicek mâ vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min şehri’l-Muharremi’l-harâm li sene selâsin ve 
erba‘în ve elf.
Şuhûdü’l-hâl: Ahmed Bey b. Abdullah, Mehmed Beşe b. Abdullah, İsmail b. İbra-
him, Piyâle Çavuş b. Abdullah, Behrâm Bey b. Abdülmennân.

79 [16b-1] Ali Beşe b. Şaban Beşe’nin babasının terekesi davasında 
Yeniçeri beytülmâl emini ile sulh oldukları
Vilâyet-i Rumeli’nde kasaba-i İnöz ahâlîsinden olup bundan akdem müteveffâ 
olan Şaban Beşe b. Nahura? nâm râcilin li-ebeveyn ammi kızının oğlu ve bi 
tarîki’l-hasr vârisi olan Ali Beşe b. (  ) nâm kimesne meclis-i şer‘de mahmiye-i 
Kostantıniyye’de vâki‘ yeniçeri tâifesinin beytülmâl emîni olan bâ‘isü’l-kitâb 
Mehmed Ağa b. İlyas nâm kimesne mahzarında bi tav‘ihî ikrâr ve takrîr-i kelâm 
edip, müteveffâ-yı merkūm Şaban Beşe’nin zâhirde vâris-i ma‘rûfu olmamak 
zu‘mi ile terekesine Mezbûr Mehmed Ağa emâneti hasebiyle vaz‘-ı yed etmekle, 
ben dahi müteveffâ-yı merkūmun li-ebeveyn ammi kızının oğlu ve bi tarîki’l-
hasr vârisi olduğumu kasaba-i merkūmede hâkimü’ş-şer‘ huzûrunda şuhûd-ı 
udûlle isbât edip, nakl-i şehâdet ihrâc etmekle mazmûn-ı nakli emîn-i merkūm 
Mehmed Ağa’nın muvâcehesinde şer‘le isbât edip, müteveffâ-yı merkūmenin te-
rekesinden makbûzu olan meblağ-ı nîm için savb-ı şer‘den hükm olunup hüc-
cet tahrîr olundukdan sonra mezbûr Mehmed Ağa’nın tereke-i merkūmeden 
makbûzu olan elli dört bin dört yüz akçeyi [taleb] eylediğimde mezbûr Meh-
med Ağa dahi ol mikdâr akçe kabz eylediğini münkir olup, münâza‘ât-ı kesîre 
vukū‘undan sonra tavassut-ı muslihûn ile on yedi bin akçeye sulh eylediklerin-
de, sulh-ı mezbûr her vechile cânib-i mîrîye nâfî olmağın merkūm Mehmed 
Ağa dahi bedel-i sulh-ı merkūm olan sâlifü’z-zikr on yedi bin akçeyi bi’t-tamâm 
ve’l-kemâl bana def ‘ ve teslîm edip, ben dahi ba‘de kabûli’s-sulh bedel-i sulh-ı 
merkūmu emîn-i merkūmun yedinden alıp kabz ve tesellüm edip mâ‘adâsından 
emîn-i merkūm Mehmed Ağa’nın zimmetini bi’l-külliye ibrâ-i âmm-ı kātı‘u’n-
nizâ‘la ibrâ ve iskāt eyledim. Min ba‘d merkūm Mehmed Ağa ile tereke-i 
mersûmeye müte‘allik da‘vâ ve nizâ‘ım yokdur dedikde, mukırr-ı merkūm Ali 
Beşe’nin minvâl-i muharrer üzre sudûr eden i‘tirâfını merkūm Mehmed Ağa 
dahi bi’l-muvâcehe tasdîk ve sulh-ı mezbûru tahkīk edicek, mâ vaka‘a bi’t-taleb 
ketb olundu.
Tahrîren fî evâsıti’l-Muharremi’l-harâm li sene selâsin ve erba‘în ve elf.
Şuhûdü’l-hâl: Ahmed Ağa b. Bâli nâzır-ı beytülmâl, İbrahim Çelebi b. el-Hâc 
Mehmed el-Kâtib, el-Hâc Mehmed b. Halil, İbrahim Beşe b. Abdullah el-Mübâşir, 
Ahmed Beşe el-Kilârî, Mehmed Beşe er-Râcil.

80 [16b-2] Defterdar İbrahim Efendi’nin eski Tırhala sancak beyi 
Atâullah Bey b. Durak’tan alacak davasının reddi
Atebe-i aliyye-i sultâniyede hâlâ şıkk-ı evvel defterdârı olan zü’l-kadri’r-refî‘ 
ve’l-câhi’l-menî‘ İbrahim Efendi b. (  ) meclis-i şer‘-i hatîr-i lâzımü’t-tevkīrde, 
sâbıkan Tırhala sancağı beyi olan iftihârü’l-ümerâ Ataullah Bey b. Durak mah-
zarında üzerine takrîr-i da‘vâ edip, bundan akdem mağdûben katl olunan 
Lâzimeli? demekle ma‘rûf Hüseyin Ağa b. (  ) hâl-i hayâtında mezbûr Ataullah 
Bey’e bi tarîki’l-karzi’ş-şer‘î yüz bin nakd-i râyic fi’l-vakt akçe verip ve beyn-
lerinde mikdârı ve zirâ‘ı ilm-i şer‘le ma‘lûm çuka bahâsından dahi yirmi bin 
mezbûru’n-na‘t akçe cem‘an maktûl-i mezbûrun merkūm Ataullah Bey zimme-
tinde yüz yirmi bin akçe hakkı olup, kable’l-istîfâ katl olunup zâhirde vâris-i 
ma‘rûfu olmamakla muhallefâtı cânib-i mîrîye âid olmağın, meblağ-ı mezbûr 
yüz yirmi bin akçeyi mezbûr Ataullah Bey’den taleb ederim suâl olunsun dedik-
de, gıbbe’s-suâl mezbûr Ataullah Bey cevâbında, fi’l-hakīka hâl minvâl-i meşrûh 
üzre olup, zimmetimde müteveffâ-yı mezbûr Hüseyin Ağa’ya cihet-i karz ve çuka 
bahâsından yüz yirmi bin akçe deynim var idi. Lâkin hâl-i hayâtında meblağ-ı 
mezbûru istîfâya vekîli olan Yemenlicündîye meblağ-ı mezbûru bi't-tamâm edâ ve teslîm edip, ol dahi alıp kabz edip 
zimmetim berî olmuşdur dedikde, gıbbe'l-istintâk ve akībe'l-inkâr mezbûr Ata-
ullah Bey'den sıdk-ı kelâmına beyyine taleb olundukda, udûl-i ricâlden eş-Şeyh 
Abdullah Efendi b. Mehmed ve Seyfi b. Mahmud el-müstefîd li ecli'ş-şehâde 
meclis-i şer‘-i şerîfe hâzırân olup ba‘de'l-istişhâd, fi'l-vâki‘ maktûl-i mezbûr Hü-
seyin Ağa'nın hâl-i hayâtında meblağ-ı mezbûr yüz yirmi sekiz akçeyi istîfâya 
vekîli olan Hüseyin Bey b. (  ) nâm cündî meblağ-ı mezbûr yüz yirmi bin ak-
çeyi bi't-tamâm ve'l-kemâl bizim huzûrumuzda mezbûr Ataullah Bey'den alıp 
kabz eyledi. Biz bu husûsa şâhidleriz şehâdet dahi ederiz deyü edâ-i şehâdet-i 
şer‘iyye ettiklerinde, gıbbe't-ta‘dîl ve't-tezkiye şehâdetleri hayyiz-i kabûlde vâkı‘a 
oldukdan sonra mûcebi ile müşârunileyh İbrahim Efendi meblağ-ı mezbûr 
mütâlebesinden men‘ olunup mâ hüve'l-vâki‘ bi't-taleb ketb olundu.
Tahrîren fî evâsıti’l-Muharremi’l-harâm li sene selâsin ve erba‘în ve elf.
Şuhûdü’l-hâl: Fahrü’l-a‘yân Yusuf Ağa b. ( ), Veli Ağa b. Mustafa, Mehmed Beşe 
b. ( ), el-Hâc Abbas b. İbrahim.

81 [16b-3] Hatice bt. Abdullah’ın ölen kocasının diğer hanımı 
Üftâde’den alacaklı olduğu
Dîvân-ı hümâyûn-ı sa‘âdet-makrûn tarafından buyuruldı-i şerîf ile husûs-ı 
âti’z-zikrin mahall-i Câbî’de istimâ‘ ve fasl olunması için cânib-i şer‘den adam 
gönderilmek fermân olundukda bu fakīr ta‘yîn buyurulmağın, emrü men 
lehü’l-emr ile saray-ı sa‘âdet Saray-ı atîk-i sultânîye varılıp iftihârü’l-havâs ve’l-
mukarrebîn sâhibü’l-izzi ve’t-temkîn saray-ı mezkûr ağası olan hazreti Abbas 
Ağa huzûr-ı şerîflerinde akd-i meclis-i şer‘ olundukda, bundan akdem müteveffâ 
olan Sütçüzâde demekle ma‘rûf merhûm Mustafa Ağa b. (  ) zevce-i metrûkesi 
olan Hatice bt. Abdullah nâm hâtun, müteveffâ-yı mezkûrun zevce-i metrûke-i 
uhrâsı olup, sulbiye sagīre kızı Fâtıma’nın vâlidesi ve tesviye-i umûruna kıbel-i 
şer‘den vech-i şer‘î ile mansûbe vasîsi olan Üftâde nâm hâtun mahzarında üze-
rine takrîr-i da‘vâ edip, ben müteveffâ-yı mersûma hâl-i hayâtında kendi[ne] 
hâlis mâldan bey‘ eylemek için beynimizde ma‘lûm bir dibâ ve bir zerkûbe ve bir incili kaftan yakası ve aded ve vasfı ma‘lûm bir dizi inci vermiş idim. Mezbûr 
dahi eşyâ-i mezkûrenin mecmû‘unu otuz dört bin nakd-i râyic fi’l-vakt akçe-
ye ki yüz elli guruş riyâlî ve mâ‘adâsı hurda cedîd ve ceyyid akçe idi bey‘ edip, 
meblağ-ı mezbûru’n-na‘tı getirip bana bi’t-tamâm teslîm eyledikden sonra aynı 
ile meblağ-ı mezkûru’l-vasfı benden istikrâz edip, ben dahi ikrâz ve teslîm ol 
dahi kabz ve tesellüm eyleyip meblağ-ı mezkûr zimmetinde iken fevt olma-
ğın, hâlâ müteveffâ-yı mezkûrun muhallefâtı mezkûrenin yedinde makbûze 
olmakla meblağ-ı mevsûf-ı mezkûru mezbûre Üftâde’den taleb ederim dedik-
de, müşârunileyhâ Üftâde müteveffâ-yı mezkûrun muhallefâtına vâzı‘atü’l-
yed idiğine mukırra ve mûmâ-ileyhâ Hatice’nin da‘vâ-yı meşrûhasını münki-
re olıcak, müdde‘iyye-i mezkûreden da‘vâsını mübeyyine beyyine taleb olun-
dukda, udûl-i müslimînden kasaba-i Tophâne’de Kuloğlu mahallesinde sâkin 
Mustafa Çelebi b. Mehmed el-Cündî ve Ferruh Çavuş b. Şaban nâm kimesne-
ler li ecli’ş-şehâde meclis-i şer‘-i şerîfe hâzırân olup gıbbe’l-istişhâdi’ş-şer‘î bi’l-
muvâcehe edâ-i şehâdet-i şer‘iyye edip, fi’l-hakīka müteveffâ-yı sâlifü’z-zikr 
mezbûre Hatice’nin eşyâ-i mezkûresini yüz elli guruş riyâlî ve mâ‘adâsını cedîd 
ceyyid akçe olmak üzre otuz dört bin akçeye bey‘ edip, meblağ-ı mezbûru ge-
tirip mezbûreye teslîm eyledikden sonra aynı ile meblağ-ı mezbûr otuz dört 
bin men‘ût akçeyi merkūm Mustafa Ağa’ya ba‘de’l-istikrâz bizim huzûrumuzda 
ikrâz ve teslîm ve ol dahi kabz ve tesellüm eyledi idi. Müdde‘iyye-i [17a] mezkûre 
için muhallefât-ı merkūmeden zikr olunan otuz dört bin akçeyi hakk-ı taleb ve 
ahz vardır. Biz bu husûsa vech-i şer‘î üzre şâhidleriz şehâdet dahi ederiz dedik-
lerinde, ba‘de’t-ta‘dîl ve’t-tezkiye şehâdetleri hayyiz-i kabûlde vâkı‘a oldukdan 
sonra ba‘de’t-tahlîfi’ş-şer‘î muhallefât-ı mezkûreden meblağ-ı mezbûru’n-na‘tı 
Hatice-i mezkûreye edâ etmek için merkūm Üftâde’ye tenbîh-i şer‘î olunup, mâ 
hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ aşer mine’l-Muharremi’l-harâm li sene selâsin ve 
erba‘în ve elf.
Şuhûdü’l-hâl: Fahrü’l-a‘yân Mahmud Ağa b. (  ) es-Sarrâc, Fahrü’l-akrân Mah-
mud Ağa b. ( ) el-Müezzin el-Cündî, İbrahim Ağa b. ( ) el-Cündî, Murad b. ( ) 
kayıkçı, Ali b. ( ) kayıkçı.

82 [17a-1, Arapça] Hayrünnisa Hatun bt. Yusuf ’un, mirasçısı olmadığı 
zannıyla muhallefâtına el konulan râcil Hızır Beşe b. Mahmud’un 
annesi ve vârisi olduğu
Udûlden, mahmiye-i Kostantıniyye mahallâtından Tercüman mahallesi 
ahâlîsinden Kurd Bey b. Abdünnebî el-Haffâf, Derviş Ali mahallesinden Hay-
dar b. Abdullah ve Yeniçeriler? mahallesinden Hüseyin Bey b. Abdullah nâm ki-
mesneler meclis-i şerî‘at-i şerîfe-i garrâda hâzırûn olup, mahmiye-i merkūmede 
vâki‘ râcilin tâifesine mahsûs beytülmâlin emîni olup mahmiye-i merkūme 
mahallâtından Camcılar mahallesinde sâkin iken bundan akdem fevt olan 
otuz dokuzuncu yayabaşılar bölüğünden Hızır Beşe b. Mahmud er-Râcil’in 
muhallefâtına vâris-i ma‘lûmu olmadığı zannıyla emânet-i mahkiyyesi hasebiy-
le vâzı‘-ı yed olan fahrü’l-eşbâh Mehmed Ağa b. İlyas nâm hasm-ı câhid mahza-
rında, bâ’ise-i kitâb Hayrünnisa Hâtun bt. Yusuf ’dan sâdır olan da‘vâ-i sahîha-i 
şer‘iyyede gıbbe’l-istişhâd şöyle şehâdet ettiler ki, müdde‘iyye-i merkūme, 
müteveffâ-i mezbûr Hızır Beşe’nin annesi ve vârisidir. Verâseti ona münha-
sırdır; ondan başka vâris ve terekesine müstahık kimesne ma‘lûmumuz değil-
dir. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber ol-
mağın mûcibince müdde‘iyye-i merkūmenin verâsetine ve emîn-i mezkûrun 
muhallefât-ı mezbûreden kasr-ı yedine hükmedildi.
Cerâ zâlike ve hurrire fi’l-yevmi’r-râbi‘ aşere min şehri’l-Muharremi’l-harâm 
min şuhûri sene selâse ve erba‘în ve elf.
Şuhûdü’l-hâl: Ahmed Bey b. Abdullah er-Râcil, Yusuf Beşe b. Abdullah er-Râcil, 
el-Hâc Mustafa b. Abdullah, Mehmed Efendi b. Mustafa el-İmâm, Ahmed Çe-
lebi b. Ali,

83 [17a-2] Salamon v. Yasef ’in Ahmed Halîfe b. Hasan’a 
olan borcunu ödemesi
İşbu hâmilü’l-kitâb Ahmed Halîfe b. Hasan meclis-i şer‘-i hatîr-i lâzımü’t-
tevkīrde, Portakal cemâ‘atinden Salamon v. Yasef nâm Yahudi muvâcehesinde 
üzerine takrîr-i da‘vâ edip, mezbûr Salamon zimmetinde cihet-i karz-ı şer‘îden 
on sekiz bin beş yüz on akçe hakkım olup hâlâ taleb eylediğimde ta‘allül eder 
suâl olunup alıverilmek matlûbumdur dedikde, gıbbe’s-suâl mezbûr Sala-
mon cevâbında, fi’l-hakīka müdde‘î-i mezbûr Ahmed Halîfe’ye zimmetimde 
lâzımü’l-edâ ve vâcibü’l-kazâ on sekiz bin beş yüz on akçe deynim vardır deyü 
i‘tirâf etmeğin, i‘tirâfı mûcebince mezbûr Salamon meblağ-ı mezbûr on sekiz 
bin beş yüz on akçenin edâsıyla ilzâm olunup, mâ hüve’l-vâki‘ bi’t-taleb ketb 
olundu.
Tahrîren fî evâsıti’l-Muharremi’l-harâm li sene selâsin ve erba‘în ve elf.
Şuhûdü’l-hâl: Fahrü’l-a‘yân Mehmed Ağa b. (  ), Fahrü’l-akrân Yusuf Ağa b. (  ) 
kadı, İskender b. Şaban, Mehmed b. Abdullah, Yusuf Çelebi b. ( ) el-Kâtib, Hüse-
yin b. ( ) eş-şehîr bi Şarlı, Ali b. ( ) eş-şehîr bi Arnavud, Ali Çavuş b. ( ), Mustafa 
b. ( ) eş-şehîr bi Rum, Mahmud Ağa b. ( ).









84 [17a-3] Ramazan Bey b. Ahmed’in vârislerinin birbirlerinin 
zimmetini ibrâ etmesi
Dârü’s-saltanati’s-seniyye mahmiye-i Kostantıniyye’de vâki‘ Saray-ı cedîd-i 
sultânîde bundan akdem peşkircibaşı olup müteveffâ olan Ramazan Bey b. Ah-
med nâm kimesnenin verâseti, vâlidesi Kamer bt. Abdullah nâm Hâtun’a ve li-
ebeveyn kardeşi Mehmed nâm kimesneye münhasıra olduğu zâhir ve müte‘ayyin 
oldukdan sonra merkūm Mehmed kendi nefsinden asâleten ve vâlidesi merkūme 
Kamer Hâtun tarafından husûs-ı âti’l-beyâna vekîl olup, vekâleti nehc-i mu‘teber 
üzre sâbit oldukdan sonra vekâleten meclis-i şer‘de, mahmiye-i merkūmede Hacı 
Ali mahallesinde bundan akdem müteveffâ olan Mehmed Ağa nâm kimesnenin 
sulbî oğulları Mustafa ve Ahmed nâm sagīrlerin li’l-ihtiyâc men lehü’n-nasb olan 
hâkim tarafından mansûb vasîleri olan işbu bâ‘isü’l-kitâb Hasan b. Ali nâm ki-
mesne mahzarında bi’l-asâle ve bi’l-vekâle ikrâr ve takrîr-i kelâm edip, müteveffâ-
yı merkūma Mehmed Ağa bundan akdem hâl-i hayâtında kardeşim müteveffâ-
yı mesfûr Ramazan Bey’den on yedi bin nakd-i râyic alıp kabz edip, yedine hat 
ve hâtemini müştemil ve bin yirmi dokuz senesi Muharremü’l-harâmının evâ’ili 
târihiyle müverrah ve deyn-i merkūma i‘tirâfını hâvî temessük vermek ile ba‘de 
vefâtihimâ muhallefâtından bi’l-asâle ve bi’l-vekâle taleb eylediğimde, mezbûr 
Hasan dahi bi’l-vesâye inkâr edip, ben dahi deyn-i merkūmu vasîyy-i merkūm 
muvâcehesinde şuhûd-ı udûl ile isbât sadedinde iken beynimizde muslihûn tavas-
sut edip, on beş bin nakd-i râyic fi’l-vakt akçeye sulh eylediklerinde, sulh-ı mezbûr 
her vechile sagīrler hakkında nâfi‘ olmağın ben dahi sulh-ı mezbûru kabûl ve 
bedel-i sulh-ı merkūmu bi’t-tamâm ve’l-kemâl müteveffâ-yı merkūm Mehmed 
Ağa’nın muhallefâtından vasîyy-i merkūm Hasan’ın yedinden alıp kabz edip, zikr 
olunan on yedi bin akçeye müte‘allik olan da‘vâ ve talebinden bi’l-asâle ve bi’l-
vekâle müteveffâ-yı merkūm Mehmed Ağa’nın zimmetin ibrâ ve iskāt eyledim de-
dikde, mukırr-ı merkūm Mehmed’in bi’l-asâle ve bi’l-vekâle sudûr eden i‘tirâfını 
mezbûr Hasan dahi bi’l-vesâye tasdîk ve akd-i sulh-ı mezbûru [tahkīk] edicek, mâ 
vaka‘a bi’t-taleb ketb olundu.
Tahrîren fî evâhiri Muharremi’l-harâm li sene selâsin ve erba‘în ve elf.
Şuhûdü’l-hâl: Hasan Çavuş b. Abdullah, Hasan Halîfe el-Müezzin, İsmail b. Ab-
dullah, Hüseyin b. Abdullah, Mehmed b. Seydî, Şaban b. Yakub.

85 [17a-4] Mehmed Beşe b. Abdullah’ın kölesi Mülâyim 
bt. Abdullah’ı âzat ettiği
Medîne-i Üsküdar’da Sultantepesi mahallesi ahâlîsinden olan Mehmed Beşe b. 
Abdullah er-Râcil meclis-i şer‘-i hatîr-i lâzımü’t-tevkīrde, bundan akdem hâzır 
bi’l-meclis olan İbrahim Beşe b. Mustafa nâm kimesneden on bin beş akçeye iştirâ 
etmekle câriye-i memlûkesi olup, rıkkına mu‘terife olan işbu orta boylu çatık kaş-
lı elâ gözlü sol elinin ibhâmından mâ‘adâ dört parmağının tırnaklarında cerâhat 
eseri olan Rûsiyyetü’l-asl Mülâyim bt. Abdullah’ı hasbeten lillâhi’l-hallâk tahrîr 
ve i‘tâk eyledikde, merkūme Mülâyim min ba‘d sâyir harâyir-i asliyye gibi hurre 
olup mevlâsı merkūm Mehmed Beşe’nin mevsûfe-i merkūmenin üzerinde hakk-ı 
velâdan gayrı hakkı kalmamağın, mâ vaka‘a bi’t-taleb ketb olundu.
Tahrîren fi’l-yevmi’l-hâmis ve’l-ışrîn mine’l-muharremi’l-harâm li sene selâsin 
ve erba‘în ve elf.
Şuhûdü’l-hâl: Hasan Bey b. Ali er-Râcil, Mustafa Halîfe b. Mehmed el-Müezzin, 
Yusuf Bey b. Abdullah, Piyâle Çavuş b. Abdullah.

86 [17b-1, Arapça] Sâbık Rumeli Kazaskeri Ahmed Efendi b. Yahya 
Efendi’nin Mimar Ayas mahallesindeki evini Zülfikar Ağa 
b. Abdüddâim’e sattığı
Sâbık Rumeli kazaskeri olan umdetü’l-müderrisîni’l-kirâm kıdvetü’l-
muhakkıkīni’l-fihâm el-mahdûmu’l-edîb ve’l-cenâbu’l-habîbu’n-nesîb Ah-
med Efendi b. Yahya Efendi meclis-i şerî‘at-i şerîfe-i garrâ ve mahfil-i tarîkat-i 
münîfe-i zehrâda hâzır olup işbu akdin kendilerinden sudûruna kadar sâhibi ve 
mâliki olduğu, elinde ve taht-ı tasarrufunda bulundurduğu, mahmiye-i Kostan-
tıniyye mahallâtından Mimar Ayas mahallesinde vâki‘, dâhilî bir, hâricî iki avlu-
lu, dâhilî avlusunda altı fevkānî beyt, selâmlık, hamam, mutfak, su kuyusu, helâ, 
serdâb ve bahçe bulunan, iki hâricî avlunun birisi yedi fevkānî beyti, ahırı, su 
kuyusunu ve helâyı müştemil bulunan diğer hâricî avlusu üç fevkānî beyti, ahı-
rı ve helâyı müştemil bulunan, bir tarafdan el-Hâc Mehmed b. ( ) mülkü, diğer 
tarafdan Sefer b. Mustafa el-Hallâc mülkü, öteki tarafdan tarîk-i hâs ve diğer 
tarafdan da tarîk-i âm ile mahdûd bulunan cemî‘-i menzilini cümle tevâbi‘ ve 
levâhıkı ve kâffe-i menâfi‘ ve mürâfıkı ile râyicü’l-vakt üç yüz seksen bin akçe 
semen-i mu‘ayyen-i makbûzla hâmil-i hâze’l-kitâb fahrü’l-emâcid ve’l-ekârim 
Zülfikar Ağa b. Abdüddâim’e îcâb kabûl ve teslîm tesellümü hâvî bey‘-i bât-ı 
sahîh ile bey‘ ettiğini ikrâr ve i‘tirâf etti. Müşterî-i merkūm da kendi mâlıyla 
ve kendisi için menzil-i mezbûru ondan iştirâ etti. Vâki‘ ikrâr, müşterî-i mûmâ 
ileyh tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’l-hâmis ve’l-ışrîn mine’l-Muharremi’l-harâm 
sene selâse ve erba‘în ve elf.
Şuhûdü’l-hâl: Fahrü’l-kuzât Receb Efendi el-kadı bi Dağerdi? sâbıkan, fahrü’l-
akrân İbrahim b. Abdi, zahrü’l-emsâl Salih Ağa b. Şeyh Mehmed, Abdi b. Hasan 









çukadâr, Mustafa Ağa b. Mehmed, Ahmed Efendi b. Mustafa imâm-ı mahalle-i 
mezbûre, Mehmed Çelebi b. Ömer Efendi, el-Hâc Osman b. Mustafa, Lütfi Beşe 
b. Mehmed, Hasan Çelebi b. Abdullah, Mehmed Efendi b. Receb, El-Hâc İvaz 
b. Hacı, Hasan Beşe b. Abdullah, İbrahim Çelebi b. Abdullah, el-Hâc Yusuf b. 
Ali, Hasan Beşe b. Hüseyin, Ali Halîfe b. Yusuf el-İmâm, Hasan Çelebi b. Süley-
man el-Müezzin, İbrahim Çelebi b. er-Râcil, Mehmed Beşe b. Abdullah er-Râcil, 
Mehmed Bey b. Abdullah solak, Mehmed Çavuş b. Behrâm Çavuş, Mustafa Çe-
lebi b. Hacı Mehmed, Halil Çelebi b. Yusuf er-Râcil

87 [17b-2, Arapça] Saliha bt. Şaban adlı küçüğe nafaka takdir edildiği
Hâkim-i muvakki‘-i a‘lâhu dâme fazluhû ve a‘lâhu, hâl-i hayâtında mahmiye-i 
Kostantıniyye mahallâtından Kefeli mahallesinde sâkin iken bundan akdem Kefe 
eyâleti Karasu kasabasında fevt olan Şaban b. Muharrem’in Saliha nâm sagīre kızı-
nın nafakası, kisvesi ve sâir havâic-i zarûriyesi için, kıbel-i şer‘den tesviye-i umûru 
için mansûb vasîsi olan ve himâye ve terbiyesi altında bulunduğu annesinin tale-
biyle, müteveffâ-i mezbûr babasından irs-i şer‘le kendisine intikāl eden mâllardan 
alınmak üzre zeyilde mezkûr târihden i‘tibâren yevmî râyicü’l-vakt on akçe farz ve 
takdîr etti. Hâkim ilâveten vakt-i hâcette istidâne edip meblağ-ı mefrûzu sagīre-i 
merkūmenin havâicine sarf etmeye vakt-i zaferde rücû‘ etmeye mezbûre anneye 
izin verdi.
Cerâ zâlike ve hurrire fi’l-yevmi’l-ışrîn mine’l-Muharremi’l-harâm min şuhûri 
sene selâse ve erba‘în ve elf.
Şuhûdü’l-hâl: Osman Efendi b. Muzaffer el-İmâm, Veli Dede b. Lütfullah, el-Hâc 
Mehmed b. Ebûbekir, el-Hâc Abdülkerim b. Mustafa, Mustafa b. el-Hâc Abdül-
kerim, Receb b. İsmail, Hüseyin b. Ahmed

88 [17b-3] Mazgird sancak beyi kethüdâsının 14. sekbanlar odasına 
borçlu olduğu
Vilâyet-i Anadolu’da vâki‘ Diyarbakır eyâletinde Mazkur [Mazgird] sancağının 
alaybeyi olan fahrü’l-ümerâi’l-kirâm zü’l-kadri ve’l-ihtirâm Halid Bey b. Salih 
Bey’in kethüdâsı ve cümle umûruna vekîli olan zahrü’l-akrân Ahmed Kethüdâ 
b. Ali ve Sağman sancağı beyi olan Mahmud Bey’in adamlarından Kuloğlu de-
mekle ma‘rûf Ali Beşe b. (  ) ve Rıdvan Beşe b. Abdullah nâm kimesneler şer‘-i 
hatîr-i lâzımü’t-tevkīrde, mahmiye-i Kostantıniyye’de vâki‘ dergâh-ı âlî yeniçe-
rileri odalarından yeni odalarda on dördüncü sekbanlar odasının düzen akçe-
sini zabt ve tasarruf ve i‘mâle me’mûr olan bâ‘isü’l-kitâb Kasab Mahmud Beşe 
nâm râcil mahzarında ikrâr ve takrîr-i kelâm edip, müvekkil-i merkūm Halid 
Bey’in ve mesfûr Mahmud Bey’in ba‘zı mesâlih-i mühimmesi için zikr olunan 
düzen akçesinden mezbûr Mehmed Beşe yedinden iki yüz elli riyâlî guruş alıp 
kabz edip, târih-i kitâbdan üç ay tamâmında meblağ-ı merkūmu edâ ve îfâya 
ta‘ahhüd eyledik dediklerinde, merkūmûnun kelimât-ı meşrûhalarını mezkûr 
Kasab Mehmed Beşe vicâhen tasdîk ve şifâhen tahkīk edicek, mâ vaka‘a bi’t-
taleb ketb olundu.
Tahrîren gurre-i Saferi’l-hayr li sene selâsin ve erba‘în ve elf.
Şuhûdü’l-hâl: Ali Beşe b. ( ), Yusuf Bey b. Şaban, Mehmed b. Abdullah, Mehmed 
b. Ahmed.

89 [17b-4, Arapça] Mehmed Subaşı b. Abdullah’ın evini Mustafa Beşe 
b. Şaban ve karısı Asiye Hatun bt. Abdullah’a sattığı
Mahmiye-i Kostantıniyye mahallâtından Mimar Şucâ‘ mahallesi ahâlîsinden 
Mehmed Subaşı b. Abdullah kıbelinden hasm-ı şer‘î mahzarında ikrâr-ı bey‘a 
ve kabz-ı semene vekâleti Mustafa b. Ebûbekir ve el-Hâc Ahmed Yusuf ’un 
şehâdetleri ile sâbit olan el-Hâc Mehmed b. Malkoç nâm kimesne meclis-i 
şerî‘at-i şerîfe-i garrâda hâzır olup, müvekkil-i merkūmunun, işbu akdin ken-
dilerinden sudûruna kadar sâhibi ve mâliki olduğu, elinde ve taht-ı tasarru-
funda bulundurduğu, mahalle-i mezbûrede vâki‘, fevkānî iki beyti, selâmlığı, 
ahırı, su kuyusunu, eşcâr-ı müsmire ve gayr-ı müsmireyi hâvî avluyu müşte-
mil, bir tarafdan Mehmed Subaşı mülkü, diğer tarafdan Ayşe Hâtun bt. Meh-
med Bey mülkü, bir cânibden vekîl-i merkūm el-Hâc Mehmed mülkü ve diğer 
cânibden de tarîk-i âm ile mahdûd bulunan cemî‘-i menzilini cümle hudûdu 
ve kâffe-i hukūku ile râyicü’l-vakt otuz dokuz bin akçe semen-i mu‘ayyen-i 
makbûzla Mustafa Beşe b. Şaban er-Râcil ve Asiye Hâtun bt. Abdullah’a îcâb 
ve kabûl ve teslîm tesellümü hâvî bey‘-i bât-ı sahîh ile bey‘ ettiğini ikrâr ve 
i‘tirâf etti. Müşteriyân-ı merkūmân kendi mâllarıyla ve kendileri için menzil-i 
mezbûru ondan iştirâ ettiler. Vâki‘ ikrâr, müşterî-i mezbûr Mustafa Beşe tara-
fından kendi nefsinden asâleten ve müşteriye-i merkūme zevcesi kıbelinden 
ikrârı tasdîka vekâleti bi mâ hüve tarîkü’s-sübût şer‘an sâbit olarak vekâleten 
tasdîk edildi.
Cerâ zâlike ve hurrire fî evâhiri’l-Muharremi’l-harâm sene selâse ve erba‘în ve 
elf.
Şuhûdü’l-hâl: Süleyman Beşe b. Hüseyin er-Râcil, Hüseyin Çelebi b. İmran 
el-Müezzin, Ahmed Beşe b. Abdullah, el-Hâc Şaban b. Nasuh, Hüseyin Bey el-
Cündî, Ahmed Çelebi el-Cündî, Süleyman b. Bâli, Mehmed Halîfe b. Nimetul-
lah, Mehmed Bey el-Cündî, Mehmed Efendi el-kadı, el-Hâc Sinan b. Abdullah









90 [18a-1] Rahime bt. Şekerci Hüseyin’in kızı Kerime’den diğer 
vârislerin tekrar miras talebinden menedildiği
Mahrûse-i İstanbul’da Mahmud Paşa mahallesi sâkinelerinden iken bundan ak-
dem vefât eden merhûme Rahime bt. Şekerci Hüseyin’in verâseti sadriye kebîre 
kızı Kerime bt. Rıdvan Subaşı’ya ve li-ebeveyn ammisi oğullarının oğulları Peh-
livan Mahmud b. Derviş İbrahim ve Ahmed ve diğer Ahmed’e münhasıra ol-
duğu şer‘an mütehakkık oldukdan sonra mezbûr Pehlivan Mahmud kendi ta-
rafından asâleten ve evvelâ zikr olunan Ahmed kıbelinden husûs-ı âti’l-beyâna 
vekîl olup, hasm-ı câhid mahzarında nehc-i şer‘î üzre vekâleti sâbite oldukdan 
sonra vekâleten ve yine mezbûr Ahmed kıbelinden kezâlik husûs-ı âti’z-zikrde 
vekîl olup tarîk-i şer‘î üzre vekâleti sâbite olan sulbî oğlu Yusuf Efendi vekâleten 
meclis-i şer‘-i hatîr-i lâzımü’t-tevkīrde, işbu hâfızatü’l-kitâb müteveffât-ı 
merkūmenin terekesine vâzı‘atü’l-yed olan merkūme Kerime tarafından husûs-ı 
âti’z-zikrde husûmet ve redd-i cevâba sâbitü’l-vekâle vekîl olan Kaytas Çavuş 
b. Abdullah mahzarında üzerine takrîr-i da‘vâ edip, bizim ve müvekkilimizin 
mûrisesi müteveffât-ı merkūme Rahime Hâtun’un beynimizde ilm-i şer‘î ile 
ma‘lûme muhallefâtından bize ve müvekkilimize isâbet eden hisse-i şer‘iyyeyi 
muhallefât-ı merkūmeye vâzı‘atü’l-yed olan müvekkile-i merkūmeden taleb 
eylediğimizde vermede ta‘allül eder suâl olunup beynimizde ma‘lûme olan 
muhallefâtdan bizim ve müvekkilimizin hisse-i şer‘iyyesini bize teslîme tenbîh 
olunmak matlûbumuzdur dediklerinde, gıbbe’s-suâl vekîl-i mezbûr cevâbında, 
bundan akdem mezbûr Pehlivan Mahmud ve Yusuf Efendi bâlâda mastûr olan 
vech üzre asâleten ve vekâleten müteveffât-ı mezbûre Rahime Hâtun’un kalîl ü 
kesîr muhallefâtından kendilere isâbet eden hisse-i şer‘iyyeleri mukābelesinde 
mevâni‘-i sulhden ârî şerâyitini câmi‘ tehâlu‘-i şer‘î tarîki ile otuz bin mikdâr-ı 
râyic fi’l-vakt akçe üzerine asâleten ve vekâleten sulh olup, bedel-i sulh olan 
meblağ-ı mersûm otuz bin akçeyi bi’t-tamâm ve’l-kemâl müvekkile-i mezbûre 
Kerime Hâtun yedindeni ahz u kabz edip zimmetini ibrâ eyleyip, vech-i meşrûh 
üzre ibrâ eylediklerini bin kırk iki senesi Cumâdelâhiresi evâilinde mahmiye-i 
merkūmede kassâm-ı askerî olan fahrü’l-müderrisîn Mevlânâ Hamdi Efen-
di b. Mehmed huzûrunda i‘tirâf edip hüccet-i şer‘iyye dahi tahrîr olunmuş idi 
deyü mevlânâ-yı mezbûrun imzâsıyla mümzât ve hâtemi ile mahtûme ve târih-i 
mezbûr ile müverraha hüccet-i şer‘iyye ibrâz eyledikde, nazar ve kırâ’at olunup 
mazmûnu min külli’l-vücûh takrîh-i meşrûha muvâfık bulunmağın, gıbbe’l-
istintâk mezbûrân Pehlivan Mahmud ve Yusuf Efendi mazmûn-ı hüccet-i 
mezbûreyi münkir olmağın, vekîl-i mezbûrdan mazmûn-ı hüccet-i merkūmeye 
beyyine taleb olundukda, udûl-i ricâlden Mehmed Hanefi b. (  ) ve Ahmed b. 
Abdullah nâm kimesneler li ecli’ş-şehâde mahfil-i kazâya hâzırân olup gıbbe’l-
istişhâd, fi’l-vâki‘ mezbûr Pehlivan Mahmud ve merkūm Yusuf Efendi asâleten 
ve vekâleten kendi ve müvekkilenin hisse-i şer‘iyye-i şâyi‘aları mukābelesinde 
müvekkil-i mezbûre Kerime Hâtun yedinden şerâyitini câmi‘ tehâlu‘-i şer‘î 
tarîki ile otuz bin nakd-i râyic fi’l-vakt akçeye alıp kabz edip zimmetini vech-i 
meşrûh üzre ibrâ eylediklerini bizim huzûrumuzda i‘tirâf edip, hüccet-i mezbûre 
muvâcehelerinde tahrîr olundu. Biz bu husûsa şâhidleriz şehâdet dahi ederiz 
deyü edâ-i şehâdet-i şer‘iyye ettiklerinde, gıbbe’t-ta‘dîl ve’t-tezkiye şehâdetleri 
hayyiz-i kabûlde vâkı‘a oldukdan sonra mezbûrân Mahmud ve merkūm Yusuf 
Efendi da‘vâ-yı mezkûreden men‘ olunup mâ hüve’l-vâki‘ bi’t-taleb ketb olundu.
Tahrîren fi’l-yevmi’l-ışrîn min Muharremi’l-harâm li sene selâsin ve erba‘în ve 
elf.
Şuhûdü’l-hâl: Fahrü’l-a‘yân Hacı Subaşı, Zahrü’l-akrân Mirza Çavuş b. Mustafa, 
Fahrü’l-akrân Yusuf b. Kadı reisü’l-muhzırîn, Kurd b. Hasan.

91 [18a-2] Emine bt. İbrahim’in Mehmed Efendi b. Mustafa’ya daha 
önce satıldığı anlaşılan menzili bırakması
İşbu hâmilü’l-kitâb fahrü’l-müderrisîni’l-kirâm zahrü’l-müdekkıkīni’l-fihâm 
Mehmed Efendi b. Mustafa meclis-i şer‘-i şerîfde, menzil-i âti’l-beyâna hâlâ 
vâzı‘atü’l-yed idiği şer‘an sâbit olan Emine bt. İbrahim nâm hâtun mahza-
rında üzerine takrîr-i da‘vâ ve tasdîr-i müdde‘â edip, dârü’l-hilâfeti’l-aliyye 
Kostantıniyyetü’l-mahmiyye mahallâtından Oruc Gāzi mahallesinde vâki‘ bir 
tarafı İsmail Ağa Câmi‘i haremi ve bir tarafı Hümâ Hâtun Vakfı ve bir tarafı 
Uncu Hüseyin mülkü ve bir tarafı tarîk-i âm ile mahdûd olup, iki beyt-i ulvîyi ve 
bir beyt-i süflîyi ve bi’r-i mâyı ve cüneyneyi müştemil olan menzili bin kırk bir 
Muharremü’l-harâmı gurresinde mâlikesi olan li-eb hemşîrem Zahide bt. Mus-
tafa nâm hâtundan kırk bin nakd-i râyic fi’l-vakt akçeye iştirâ ve tesellüm edip, 
ol dahi ba‘de’l-iştirâ semeni olan meblağ-ı mezbûr kırk bin akçeyi yedimden bi’t-
tamâm ve’l-kemâl ahz u kabz edip, menzil-i mahdûd-ı mezkûr mülk-i müşterâm 
olmuş iken mezbûre Emine menzil-i mezbûra bi gayri vech-i şer‘î vaz‘-ı yed eder 
suâl olunup kasr-ı yed ettirilmek matlûbumdur dedikde, gıbbe’s-suâl mezbûre 
Emine cevâbında, menzil-i mahdûd-ı mezkûru mâlikesi olan vâlidem mezbûre 
Zahide Hâtun’dan bin kırk iki Ramazânü’l-mübârekinin yirmi dokuzuncu günü 
altmış bin nakd-i râyic fi’l-vakt akçeye iştirâ ve tesellüm edip, ol dahi ba‘de’l-
iştirâ meblağ-ı mezbûr altmış bin akçeyi yedimden bi’t-tamâm ve’l-kemâl kabz 
eyleyip, menzil-i mezbûr mülk-i müşterâm olmuşdur dedikde, mûmâ-ileyh 
Mehmed Efendi’nin beyân eylediği târih-i mezkûre Emine’nin beyân eylediği 
târihden mukaddem olmağın ve mezbûr Mehmed Efendi’den sıdk-ı da‘vâsına 
beyyine taleb olundukda udûl-i ricâlden olup mahmiye-i merkūmede Zeyrek 
mahallesinde sâkin olan fahrü’l-kuzât Ebûbekir Efendi b. Mustafa ve Abdülkādir 









Çelebi b. Mustafa nâm kimesneler li ecli’ş-şehâde mahfil-i kazâya hâzırân olup 
gıbbe’l-istişhâd, fi’l-vâki‘ bin kırk bir senesi Muharrem’i gurresinde mezbûre Za-
hide Hâtun menzil-i mahdûd-ı mezkûru bizim huzûrumuzda mûmâ-ileyh Meh-
med Efendi’ye kırk bin nakd-i râyic fi’l-vakt [akçeye] bey‘ ve teslîm edip, ol dahi 
iştirâ ve tesellüm eyledikden sonra semeni olan meblağ-ı mezbûr kırk bin akçe-
yi yedinden bi’t-tamâm ve’l-kemâl ahz u kabz eyledi. Biz bu husûsa şâhidleriz 
şehâdet dahi ederiz deyü edâ-i şehâdet-i şer‘iyye ettiklerinde, gıbbe’t-ta‘dîl ve’t-
tezkiye şehâdetleri hayyiz-i kabûlde vâkı‘a oldukdan sonra mûcebi ile hükm olu-
nup, mezbûre Emine’ye menzil-i mezbûrdan kasr-ı yed etmek için tenbîh olunup, 
mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâmis ve’l-ışrîn mine’l-Muharremi’l-harâm li sene selâsin 
ve erba‘în ve elf.
Şuhûdü’l-hâl: Fahrü’l-akrân Yusuf b. Kadı reisü’l-muhzırîn, Mehmed Beşe b. Yu-
suf çukadâr, Mustan? Cüce b. ( ), Ali Bey b. ( ), Mustafa Çelebi b. ( ) el-Müezzin, 
Behrâm Bey b. Abdullah el-muhzır, Ali b. Behrâm, Hasan b. Ali el-Müezzin, 
Mustafa b. Ali, Ali b. Abdullah, Mustafa b. Ali.

92 [18b-1] Surre emini Mahmud Ağa b. Ali’nin Şifâ Mehmed Ağa’daki 
alacağını vârislerinden tahsil ettiği
Hâlâ Surre emîni olan fahrü’l-akrân Mahmud Ağa b. Ali tarafından husûs-ı âti’z-
zikre vekîl olup, hasm-ı câhidü’l-vekâle mahzarında bimâ hüve nehcü’s-sübût 
şer‘an vekâleti sâbite olan fahrü’l-akrân Mehmed Çavuş b. Mustafa meclis-i 
şer‘-i şerîfde, bundan akdem mağsûben katl olunan Şifâ Mehmed Ağa’nın sulbî 
sagīr oğulları Mustafa ve Ahmed’in tesviye-i umûruna kıbel-i şer‘den mansûb 
vasî olan işbu hâmilü’l-kitâb Hasan Ağa b. Ali mahzarında bi’l-vekâle ikrâr-ı 
sahîh-i şer‘î ve i‘tirâf-ı sarîh-i mer‘î kılıp, müvekkilim mezbûr Mahmud Ağa’nın 
maktûl-i mezbûr Şifâ Mehmed Ağa’nın zimmetinde cihet-i karz-ı şer‘îden bin 
kıt‘a riyâl guruş hakkı olup, ba‘de vefâtihî meblağ-ı mezbûr bin riyâlî guru-
şu muhallefâtına vâzı‘u’l-yed olan sagīrân-ı mezbûrânın vasîleri mesfûr Ha-
san Ağa’dan taleb eyledikde, ol dahi inkâr edip vekâletimi ve meblağ-ı mezbûru 
şuhûd-ı udûl ile isbât eyledikden sonra meblağ-ı mezbûrun doksan iki bin 
nakd-i râyic fi’l-vakt akçesini vasîyy-i mezbûr yedinden müvekkil-i merkūm 
için alıp kabz eyledim dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Tahrîren fi’l-yevmi’s-sânî min Saferi’l-hayr li sene selâsin ve erba‘în ve elf.
Şuhûdü’l-hâl: Fahrü’l-a‘yân Yusuf Ağa b. Kadı reisü’l-muhzırîn, Veli Bey b. (  ), 
Mehmed Beşe b. ( ), Kurd b. Hasan.









93 [18b-2, Arapça] Mustafa Beşe b. Abdullah’ın evini bey‘ bi’l-istiğlâl ile 
Mustafa ve Ahmed adlı küçüklere sattığı
Mahmiye-i Kostantıniyye’de vâki‘ Topkapısı kurbundaki Fâtıma Sultan mahal-
lesi ahâlîsinden Mustafa Beşe b. Abdullah nâm kimesne meclis-i şerî‘at-i şerîfe-i 
garrâda hâzır olup, sâlifü’z-zikr Fâtıma Sultan mahallesinde kâin olup iki taraf-
dan Mustafa Bey b. merhûm Siyavuş Paşa mülkü, diğer tarafdan Dülger Hüse-
yin mülkü ve tarîk-i âm ile mahdûd bulunan cemî‘-i menzilini cümle hudûdu 
ve kâffe-i hukūkuyla râyicü’l-vakt dokuz bin akçe semen-i mu‘ayyen-i makbûzla, 
hâl-i hayâtında mahmiye-i merkūme mahallâtından Hâce Paşa mahallesi kur-
bundaki Hacı Pîrî mahallesinde sâkin iken maktûlen fevt olan Mehmed’in 
Mustafa ve Ahmed nâm sagīreyn oğullarının tesviye-i umûrları için kıbel-i 
şer‘den mansûb vasî olan bâ‘isü’l-kitâb Hasan Bey b. Ali’ye bey‘ ettiğini ikrâr 
ve i‘tirâf etti. Vasîyy-i mezbûr da vesâyet-i mahkiyyesi hasebiyle, sagīreyn-i 
merkūmeynin mâlıyla ve istiğlâl maksadıyla menzil-i mezkûru ondan iştirâ etti. 
Bâyi‘-i mezbûrun menzil-i mezkûru icâreye almak istemesi üzerine vasîyy-i 
mezbûr, ba‘de’t-tahliye ve’t-tekābuz, zeyilde mezkûr ayın gurresinden bir sene 
tamâmına bin üç yüz elli akçe ücret-i kirâ ile icâreye verdi. Vâki‘ ikrâr, vasîyy-i 
merkūm tarafından vicâhen ve şifâhen tasdîk edildi. Merkūme Fâtıma Sultan 
mahallesinde sâkin olan müşterî-i mezkûrun kardeşleri Mehmed ve Hasan ib-
ney Abdullah nâm kimesneler menzil-i mezbûrun derkine ve ücret-i kirâya îcâb 
ve kabûlü hâvî kefâlet ile kefil oldu.
Cerâ zâlike ve hurrire fî evâili Safer el-muzaffer sene selâse ve erba‘în ve elf.
Şuhûdü’l-hâl: Mustafa Halîfe b. Siyâmî el-İmâm, Musa Efendi b. Şükrullah el-
Müderris, Mezid b. Şaban el-Müezzin, Hasan Çavuş b. Abdullah, Davud b. Ali, 
el-Hâc Abbas b. İbrahim …?, Receb b. Ahmed, Yusuf Ağa reisü’l-muhzırîn

94 [18b-3, Arapça] Hüseyin b. Mehmed’in Rus asıllı câriyesini âzat ettiği
Dâru’l-hilâfeti’l-aliyye mahmiye-i Kostantıniyye mahallâtından Emin Sinan mahal-
lesinde sâkin olan Hüseyin b. Mehmed nâm kimesne meclis-i şerî‘at-i şerîfe-i garrâ 
ve mahfil-i tarîkat-i münîfe-i zehrâda -sânehallâhu te‘âlâ ani’l-be’sâi ve’d-darrâi- 
hâzır olup, gök gözlü, orta boylu, sol dirseğinde eser-i cerh bulunan Rûsiyyetü’l-asl 
hâmile-i hâze’l-kitâb Kâmile bt. Abdullah nâm câriye-i memlûkesini mevtimden 
kırk gün mukaddem hür ol diyerek tedbîr-i mukayyed ile tedbîr eylediğini ikrâr 
ve i‘tirâf eyledi. Müddet-i mezbûre geçip efendisi rabbine kavuştuğunda câriye-i 
mezkûre sâir harâir-i asliyyât-ı mükellefîn gibi hurre oldu.
Cerâ zâlike ve hurrire fi’l-yevmi’l-hâmis min Saferi’l-hayr sene selâse ve erba‘în 
ve elf.
Şuhûdü’l-hâl: El-Hâc Hüseyin b. Abdullah el-Müezzin, Mehmed Bey b. Şemsed-
din Efendi, Hızır Halîfe, Davud Halîfe b. ( ), Receb b. Hamdullah

95 [18b-4, Arapça] Köle diye tutulan Zülfikar b. Parmaksız Vasil adlı 
kimsenin aslen hür olduğu
İşbu mazmûnunda âzat ikrârından bahseden sahîh şer‘î bir vesîka ve sarîh mer‘î 
bir sak’dır. Her ikisi de vilâyet-i Rumeli-i ma‘mûrede vâki‘ kasaba-i Akkirman 
mahallâtından Yıkık mihrâb mahallesi ahâlîsinden olan Mustafa Beşe b. ( ) ve Meh-
med Beşe b. ( ) nâm kimesneler Dîvân-ı sultânîdeki meclis-i şer‘-i şerîfde hâzırân 
olup, husûs-ı âtiyyü’z-zikri münkir olan, gulâm-ı âtiyyü’z-zikri Hasan Çelebi b. Can 
Ahmed nâm kimesneden esedî ta‘bîr olunan yüz gümüş paraya iştirâ eden ve mül-
kü zannıyla gulâm-ı âtiyyü’l-mevsûfa vâzı‘-ı yed bulunan İbrahim Çelebi b. Yusuf 
nâm kimesne mahzarında, açık kaşlı, elâ gözlü, beyaz tenli, alnında eser-i cerh olan 
Zülfikar b. Parmaksız Vasil nâm emred ve mürâhik gulâmdan sâdır olan da‘vâ-i 
sahîha-i şer‘iyyede gıbbe’l-istişhâd şöyle şehâdet ettiler ki, gulâm-ı mezkûr aslen 
hürdür. Etetmiye bt. Kosta nâm hür bir annenin batnından doğmuştur. Babasının 
ismi Parmaksız Vasil’dir. Kendisine ve ebeveynine bi vechin mine’l-vücûh ve sebebin 
mine’l-esbâb kölelik vâki‘ olmamıştır. Şehâdetleri ba‘de ri‘âyeti şerâiti’l-kabûl inde’ş-
şer‘ makbûl ve mu‘teber olmağın hâkim şehâdetleri mûcibince müdde‘î-i mezbûrun 
hürriyet-i asliyyesine hükmetti.
Cerâ zâlike ve hurrire fi’l-yevmi’s-sânî min Saferi’l-hayr sene selâse ve erba‘în 
ve elf.
Şuhûdü’l-hâl: Hasan b. Abdullah, Ahmed Bey b. ( ), Mustafa b. Sefer, Hasan Beşe 
b. Abdullah, Sefer Beşe b. Abdullah, Hâfız Ahmed Efendi, Ali Çelebi b. Mehmed, 
İbrahim Çelebi b. ( ), muharrirü’l-hurûf Mehmed Turâbî

96 [19a-1, Arapça] Dimari v. Dimitri’nin râcil Ali Beşe b. Kasım’dan 
ödünç aldığı
Kazâ-i mahmiye-i Galata nâhiyelerinden Kapudancı nâhiyesinde vâki‘ Erdek 
karyesi sükkânından Dimari v. Dimitri nâm zimmî meclis-i şerî‘at-i şerîfe-i 
garrâ ve mahfil-i tarîkat-i münîfe-i zehrâda hâzır olup, üzerinde ve zimmetinde, 
bâ‘is-i kitâb altıncı ağa bölüğünden Ali Beşe b. Kasım er-Râcil nâm kimesneye 
karz-ı şer‘î cihetinden lâzımü’l-edâ ve vâcibü’l-kazâ râyicü’l-vakt yirmi beş bin 
akçe borcu olduğunu ikrâr ve i‘tirâf etti. Vâki‘ ikrâr, dâ’in-i mezkûr tarafından 
vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sâbi‘ min Saferi’l-hayr sene selâse ve erba‘în 
ve elf.
Şuhûdü’l-hâl: Mustafa Beşe er-Râcil birinci odadan, Karakaş Mehmed Beşe yir-
mi birinci ağa bölüğünden, Piyâle Çavuş b. Abdullah, Hüseyin b. Abdullah, Pîrî 
Beşe b. Cafer on sekizinci yayabaşılarından, Bayram Beşe b. Süleyman, Mansur 
b. Hızır

97 [19a-2] Mühtedi Mustafa Bey b. Süleyman’ın İslâm’a gelmesini talep 
ettiği kızı Manend’in bunu kabul etmediği
Mahmiye-i Kostantıniyye hısnı ebvâbından Kumkapısı kurbunda Süleyman 
Ağa mahallesinde sâkin olan Mustafa Bey b. Abdullah nâm mühtedî meclis-i 
şer‘-i hatîre sulbiye kebîre kızı Manend nâm nasraniyeyi ihzâr ve mahzarın-
da takrîr-i kelâm edip, bundan akdem ben elhamdü lillâhi te‘âlâ şeref-i İslâm 
ile müşerref olmağın, sulbiye kebîre kızım merkūme Manend’i ihzâr eyle-
dim, merkūmeye dahi İslâm arz olunmak taleb ederim dedikde, savb-ı şer‘den 
merkūme Manend’e İslâm arz olundukda merkūme Manend kabûl etmeyip, 
dîn-i İslâm’dan ibâ ve i‘râz eyledikde, mâ vaka‘a bi’t-taleb ketb olundu.
Tahrîren fî evâili Saferi’l-muzaffer min şuhûri li sene selâsin ve erba‘în ve elf.
Şuhûdü’l-hâl: Salih Halîfe el-Müezzin, Davud Halîfe b. Abdülkerim el-İmâm, İb-
rahim b. Abdullah el-Kayyım, Mustafa b. Abdullah.

98 [19a-3] Mehmed Bey b. Turgud Çavuş’un Kastamonu’daki 
çiftlik menzili ve tarlalarını İbrahim Bey b. el-Hâc Mustafa’ya 
sattığı ve devrettiği
Vilâyet-i Anadolu’da Kastamonu kazâsına tâbi‘ Akkubbe nâhiyesinde Eceoğ-
lu nâm karyede sâkin Mehmed Bey b. Turgud Çavuş nâm kimesne meclis-i 
şer‘-i hatîr-i lâzımü’t-tevkīrde, işbu hâmilü’l-kitâb İbrahim Bey b. el-Hâc Mus-
tafa mahzarında bi’t-tav‘i’s-sâf ikrâr ve i‘tirâf edip, silk-i mülkümde münselik 
karye-i mezbûrede vâki‘ bir tarafı mezbûr İbrahim Bey mülkü ve bir tarafı Mus-
tafa Çelebi b. Mustafa mülkü ve bir tarafı Veli b. (  ) mülkü ve bir tarafı tarîk-i 
âm ile mahdûd olup, bir beyt-i ulvî ve altında ahır ve bir samanlık ve bir çatma 
anbar ve bir öküz damını ve zât-ı eşcâr-ı müsmire ve gayr-ı müsmire hadîkayı 
ve mülk mâ-i cârîyi müştemil olan çiftlik menzilini mezbûr İbrahim Bey[‘e] iki 
bin nakd-i râyic fi’l-vakt akçeye tarafeynden îcâb ve kabûlü hâvî bey‘-i bât-ı 
sahîh-i şer‘î ile bey‘ edip, ol dahi iştirâ ve kabûl eyledikden sonra yine karye-i 
mezbûre sınırı dâhilinde mevâzi‘-i müteferrikada vâki‘ bana intimâ ile her bi-
rinin hudûdu lede’l-ahâlî ve’l-cîrân ma‘lûme olan (  ) kıt‘a tarlalarımın hakk-ı 
tasarrufunu sâhib-i arz izin ve ma‘rifeti ile mezbûr İbrahim Bey’e on dört bin 
nakd-i râyic fi’l-vakt akçe bedel-i tefvîz ile tefvîz edip, ol dahi tefevvuz ve kabûl 
eyledikden sonra semen-i merkūm iki bin akçe ve bedel-i tefvîz olan meblağ-ı 
mezbûr on dört bin akçe ki cem‘an on iki bin akçe olur mezbûr İbrahim Bey ye-
dinden bi’t-tamâm ve’l-kemâl ahz u kabz edip, çiftlik-i mezbûr ve sâlifü’z-zikr 
tarlaları mahallinde kabza mezbûr İbrahim Beyi taslît eyledim. Ba‘de’l-yevm 
zikr olunan çiftlik ve tarlalara keyfe mâ yeşâ ve yahtâr mutasarrıf olsun dedik-
de, mukırr-ı mezbûr Mehmed Bey’in minvâl-i meşrûh üzre cârî ve sâdır olan 
ikrârını müşterî-i mezbûr İbrahim Bey vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ min Saferi’l-hayr li sene selâsin ve erba‘în ve elf.
Şuhûdü’l-hâl: Mustafa Efendi b. el-Hâc Ali, Mehmed Bey b. Ahmed, Süleyman b. 
Mustafa, Piyâle b. Abdullah, Mehmed b. Hüseyin, Hasan b. Hüseyin, İbrahim b. 
( ) el-attâr, Şaban b. ( ) Ta‘lîmhâneci.

99 [19a-4] Ölen Belkıs Hanım’ın mehir alacağının ölen kocası 
Ka ra çe le bi zâ de Mehmed Efendi’nin terekesinden alınıp 
mirasçılarına intikal ettiği
Mahmiye-i İstanbul’da Muhtesib Karagöz mahallesinde sâkin iken bundan ak-
dem vefât eden merhûme ve mağfûrun-lehâ Belkıs Hanım bt. el-merhûm Se[yyi]
d Ahmed Paşa’nın verâseti zevc-i metrûkü olup kendinden sonra vefât eden 
merhûm ve mebrûr Ka ra çe le bi zâ de Mehmed Efendi’ye ve li-ebeveyn hemşîresi 
Aişe Hâtun’a ve sadriye kebîre kızı umdetü’l-muvakkarât tâcü’l-mestûrât Fâtıma 
Hâtun’a münhasıra olduğu şer‘an mütehakkık oldukdan sonra müşârunileyhâ 
Fâtıma Hanım tarafından husûs-ı âti’z-zikre vekîl olup, Behrâm Bey b. Abdul-
lah ve Yusuf Bey b. Abdullah şehâdetleri ile şer‘an vekâleti sâbite olan fahrü’l-
akrân Veli Bey b. Mustafa meclis-i şer‘-i hatîr-i lâzımü’t-tevkīrde, merhûm-ı 
müşârunileyh Ka ra çe le bi zâ de Mehmed Efendi hazretlerinin necl-i necîl ve 
selîl-i asîli olup sâbıkan Edirne kadısı olan umdetü’l-ulemâ’i’l-izâm kıdvetü’l-
fuzalâ’i’l-fihâm yenbû‘ü’l-fazli ve’l-me‘âlî metbû‘ü’l-efâzil ve’l-e‘âlî Mahmud 
Efendi hazretlerinin taraf-ı pür-şereflerinden ikrâr-ı âti’l-beyânı tasdîka vekîl 
olup fahrü’l-kuzât Ali Efendi b. Üveys ve Hasan Bey b. Mustafa şehâdetleri ile 
şer‘an vekâleti sâbite olan umdetü’l-kuzât Abdülkādir Efendi b. Mahmud mah-
zarında bi’l-vekâle ikrâr-ı sahîh-i şer‘î ve i‘tirâf-ı sarîh-i mer‘î kılıp, müvekkile-i 
müşârunileyhânın vâlidesi merhûme-i mezkûre Belkıs Hanım’ın merhûm-ı 
müşârunileyh Mehmed Efendi zimmetinde mehr-i müeccelinden yüz bin 
nakd-i râyic fi’l-vakt akçe hakkı olup ba‘de vefâtihâ verâseti vech-i meşrûh 
üzre merhûm-ı müşârunileyh hemşîresi olup gāib ani’l-meclis olan Aişe Hâtun 
ve müvekkile-i mûmâ-ileyhâya münhasıra olmağın meblağ-ı mezbûr bun-
lara intikāl eyledikde, meblağ-ı mezbûrdan müvekkile-i müşârunileyhânın 
hisse-i şer‘iyyesine isâbet eden elli bin nakd-i râyic fi’l-vakt akçeyi merhûm-ı 
mûmâ-ileyhin muhallefâtına vâzı‘u’l-yed olan müvekkil-i müşârunileyh Mah-
mud Efendi hazretlerinden da‘vâ ve taleb eyledikde, anlar dahi inkâr eyleyip 
şuhûd ve udûl ile müvekkil-i müşârunileyhâ müdde‘âsını mûmâ-ileyh Mah-
mud Efendi huzûrunda vech-i şer‘î üzre isbât eyleyip ve meblağ-ı mezbûr yüz 
bin akçeyi merhûme-i mezkûre Belkıs Hanım hâl-i hayâtında zevci müteveffâ-
yı müşârunileyh Mehmed Efendi yedinden kabz ve istîfâ ve yahud zimmetini 
ibrâ eylediğini bilmediğine tahlîf-i şer‘î olunup, ba‘de’l-hükmi’ş-şer‘î merhûm-ı 
mûmâ-ileyhin muhallefâtından mahmiye-i merkūmede İbrahim Paşa hamamı 
kurbunda olan sûkda vâki‘ arsasının Fenârîzâde Şeyhî Efendi Vakfı’na beher 
mâh yirmi akçe mukāta‘ası olup, binâsı mülk olan bir tarafı vakf-ı mezbûr ve bir 
tarafı Emîr Ayas Vakfı ve bir tarafı ( ) ve bir tarafı tarîk-i âm ile mahdûd olan bir 
bâb tabbâh dükkânını meblağ-ı mezbûr elli bin akçe mukābelesinde ahz u kabz 
edip, vâlidesi merhûme-i mezkûrenin mehr-i müeccelinden kendilere isâbet 
eden meblağ-ı mezbûr elli bin akçeden merhûm-ı mûmâ-ileyh muhallefâtında 
bir akçe ve bir habbe hakları bâkī kalmadı dedikde, vekîl-i mezkûr Veli’nin 
minvâl-i meşrûh üzre bi’l-vekâle cârî ve sâdır olan ikrârını vekîl bi’t-tasdîk olan 
mezkûr Abdülkādir [19b] Efendi bi’l-vekâle vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî min Saferi’l-hayr li sene selâsin ve erba‘în ve elf.
Şuhûdü’l-hâl: Umdetü’l-müderrisîn Hamdi Efendi b. Mehmed, Fahrü’l-
müderrisîn Mehmed Efendi eş-şehîr bi Çelebi, Umdetü’l-kuzât Bostan Efendi b. 
(  ), Fahrü’l-kuzât Mustafa Efendi, Mehmed b. Mehmed, Umdetü’l-kuzât Musta-
fa Efendi eş-şehîr bi Tezkirecizâde.

100 [19b-1] Üveys Bey b. Yusuf ’un vârislerinin miras kahvehâne ve 
arsasını Bektaş Ağa b. Hasan’a sattıkları ve devrettikleri
Mahmiye-i Kostantıniyye’de Karagümrük mahallesinde bundan akdem 
müteveffâ olan Üveys Bey b. Yusuf nâm kimesnenin sulbî oğulları Mehmed 
ve Mustafa nâm kimesneler meclis-i şer‘de, mahmiye-i merkūmede Çavuşba-
şı Mescidi mahallesi sükkânından olan bâ‘isü’l-kitâb Bektaş Ağa b. Hasan nâm 
kimesne tarafından husûs-ı âti’l-beyâna vekîl olup, vekâleti mahzar-ı hasm-ı 
câhidde Ahmed Bey b. Şaban ve diğer Ahmed Bey b. Mustafa nâm kimesne-
ler şehâdetleri ile sâbite olan Hüseyin Bey b. Hasan nâm kimesne mahzarında 
bi tav‘ihâ ikrâr ve takrîr-i kelâm edip, mahmiye-i merkūmede Yenibahçe nâm 
mevzi‘ kurbunda vâki‘ bir tarafı merhûm Çivizâde Efendi Vakfı ve bir tarafı Ala-
cacı Receb mülkü ve iki tarafı tarîk-i âm ile mahdûd olup arsasının mahmiye-i 
merkūmede Aksaray’da câmi‘i olan merhûm Murad Paşa Vakfı’na yevmî ikişer 
akçe ücret-i maktû‘ası olup üç bâb odayı müştemil olan bir bâb kahvehânenin 
ebniye-i memlûkesi babamız müteveffâ-yı merkūmdan bi tarîki’l-irsi’ş-şer‘î 
[bize] intikāl etmişdi. El-hâletü hâzihî zikr olunan kahvehânenin ebniye-i 
memlûkesi müvekkil-i mûmâ-ileyh Bektaş Ağa’ya elli iki bin nakd-i râyic fi’l-
vakt akçeye bey‘-i kat‘î ile bey‘ ve teslîm eylediğimizde, müşârunileyh Bektaş 
Ağa dahi vech-i meşrûh üzre iştirâ ve kabûl eyledikden sonra semeni olan elli iki 
bin akçeyi alâ vechi’l-münâsafa meclis-i şer‘de vekîl-i merkūm Hüseyin Bey ye-
dinden alıp kabz ve tesellüm edip arsasının dahi hakk-ı tasarrufunu mütevellî-i 
vakf-ı merkūm olan Mustafa Bey ma‘rifetiyle müvekkil-i mûmâ-ileyh Bektaş 
Ağa’ya tefvîz ve teslîm eylediğimizde mezbûr dahi vech-i mastûr üzre tefevvuz 
ve tesellüm eyledi. Ba‘de’l-yevm keyfe mâ yeşâ mutasarrıf olsun dediklerinde, 
mukırrân-ı merkūmân Mehmed ve Mustafa’yı ikrâr-ı meşrûhlarında mezbûr 
Hüseyin Bey dahi bi’l-vekâle tasdîk ve minvâl-i muharrer üzre iştirâ ve tefev-
vuz edicek, mâ vaka‘a bi’t-taleb ketb olundu.
Tahrîren fî evâili Saferi’l-muzaffer min şuhûri li sene selâsin ve erba‘în ve elf.
Şuhûdü’l-hâl: Ramazan Efendi el-İmâm, Resûl Halîfe el-Müezzin, Mehmed 
Efendi el-Müezzin, Hasan b. Memi, Hasan Çelebi, Halil Çelebi b. Ali, Mehmed 
b. Rıdvan.

101 [19b-2] Kötü hali ve işleri sebebiyle Mustafa b. Abdullah’ın 
mahalleden ihracı talebi
Mahmiye-i Kostantıniyye mahallâtından Müneccim Sadi mahallesi ahâlîsinden 
mahalle-i mezbûre imâmı Hızır b. Abdüttalib ve müezzini Hüseyin b. Ömer 
ve İsmail b. Hasan et-tabîbü’s-sultânî ve Ali b. Nasuh el-İmâm ve Ahmed Bey 
b. Hamza ve Mustafa b. Abdullah el-Yesârî ve Keyvan b. Abdullah ve Bayram 
b. Hasan el-Müezzin ve Davud b. Ahmed er-Râcil ve Ahmed Beşe b. Musa er-
Râcil ve Ali b. Mehmed er-râcil ve Ali b. Abdullah en-neccâr ve Mehmed b. Os-
man ve Müyesser b. Süleyman ve el-Hâc Ali b. Durmuş ve es-Seyyid Mehmed 
b. Şücâeddin ve Mehmed b. Osman nâm kimesneler meclis-i şer‘-i şerîfe gelip 
her biri takrîr-i kelâm ve bast-ı merâm edip, mahalle-i mezbûrede sâkin işbu 
hâzır bi’l-meclis olan Mustafa b. Abdullah nâm râcil deyyûs ve menzili me’vâ-
yı zevânî ve lüsûs olup, mezbûrun kavl ve fi‘ilinden her birimiz mütezarrırız 
ve mahallemizde olması takrîbi ile mahallemizde katl-i nefs ve ihrâk vâki‘ ol-
mak ihtimâli vardır. Ve’l-hâsıl sıfât-ı zemîme ile muttasıf kimesnedir, mahalle-
mizden ihrâc olunmak matlûbumuzdur dediklerinde, vâki‘ hâl hıfzan li’l-makāl 
bi’t-taleb ketb olundu.
Tahrîren fi’l-yevmi’t-tâsi‘ min Saferi’l-hayr li sene selâsin ve erba‘în ve elf.
Şuhûdü’l-hâl: Yusuf Bey b. Şaban, Piyâle Çavuş b. (  ), Mehmed Beşe b. Yusuf, 
Mehmed b. ( ).

102 [19b-3, Arapça] Kasap Mustafa b. Abdullah’ın evini sarrâc-ı hâssa 
İsa Çelebi b. Mehmed’e sattığı
Dârü’s-saltanati’s-seniyye mahmiye-i Kostantıniyye mahallâtından Kazancı 
Sadi mahallesi ahâlîsinden Kasab Mustafa b. Abdullah nâm kimesne meclis-i 
şerî‘at-i şerîfe-i garrâ ve mahfil-i tarîkat-i münîfe-i zehrâda hâzır olup, işbu ak-
din kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu, mahalle-i merkūmede kâin, tahtânî iki beyti, ahırı, 
su kuyusunu, eşcâr-ı müsmire ve gayr-ı müsmireyi hâvî avluyu müştemil olan, 
bir tarafdan Ali Beşe er-râcil mülkü, diğer tarafdan Debbâğlar zâviyesi, öteki ta-
rafdan müezzin-i mahalleye vakfedilmiş menzil ve diğer tarafdan da tarîk-i hâs 
ile mahdûd bulunan menzilini cümle hudûdu ve tevâbi‘i ve kâffe-i menâfi‘ ve 
mürâfıkı ile râyicü’l-vakt yirmi dokuz bin akçe semen-i mu‘ayyen-i makbûzla 
sarrâcîn-i hâssadan hâfız-ı kitâb İsâ Çelebi b. Mehmed’e îcâb kabûlü ve teslîm 
tesellümü hâvî bey‘-i bât-ı sahîh ile bey‘ ettiğini ikrâr ve i‘tirâf etti. O da kendi 
mâlıyla ve kendisi içim menzil-i mezkûru ondan iştirâ etti. Vâki‘ ikrâr, müşterî-i 
merkūm tarafından vicâhen ve şifâhen tasdîk edildi.
Cerâ zâlike fi’t-târihi’l-mezbûr.
Şuhûdü’l-hâl: Umdetü’l-kuzât Mehmed Efendi b. Mehmed el-kadı, Ahmed 
Halîfe el-İmâm, Ali Bey b. Abdülganî, Mehmed Halîfe el-Müezzin, Ahmed 
Halîfe b. Ali Çavuş, Mehmed b. Abdullah, Ömer Efendi b. Mehmed, İdris b. Ab-
dullah, Mustafa Efendi b. Mehmed, Ali b. Mustafa, Ahmed b. Abdullah, Zülfikar 
b. Abdullah, Yusuf Dede b. Abdullah

103 [19b-4, Arapça] Şehid Mehmed Paşa Camii Vakfı’ndan alınan 
ödünce karşılık rehin edilmiş evin borca karşılık Solak Hızır Bey 
b. Ali’ye satıldığı
Mahmiye-i Kostantıniyye’de Kumkapısı kurbunda vâki‘ İbrahim Paşa Câmii 
mahallesinde sâkine olan Komneyi bt. Dimo nâm zimmîyye, meclis-i şerî‘at-i 
şerîfe-i garrâda hâzıra olup, işbu akdin kendilerinden sudûruna kadar sâhibi 
ve mâliki olduğu, elinde ve taht-ı tasarrufunda bulundurduğu, mahalle-i 
merkūmede kâin, tahtânî ve fevkānî birer beyti, zulleyi, su kuyusunu, helâyı, 
eşcâr-ı müsmire ve gayr-ı müsmireyi ve avluyu müştemil olan, bir tarafdan 
zimmî Niyaki v. Nikola mülkü, diğer tarafdan Bemandi v. Kiryazi mülkü, öte-
ki tarafdan Elkeni bt. Kiryazi mülkü ve diğer tarafdan da tarîk-i âm ile mahdûd 
cemî‘-i menzilini cümle hudûdu ve kâffe-i [hukūkuyla] râyicü’l-vakt yirmi dört 
bin akçe semen-i mu‘ayyen-i makbûzla bâ‘is-i kitâb Solak Hızır Bey b. Ali’ye 
îcâb kabûlü ve teslîm tesellümü hâvî bey‘-i bât-ı sahîh ile bey‘ ettiğini ikrâr ve 
i‘tirâf etti. O da kendi mâlıyla ve kendisi için menzil-i mezkûru ondan iştirâ etti. 
Vâki‘ ikrâr, müşterî-i merkūm tarafından vicâhen ve şifâhen tasdîk edildi. İşbu 
mubâya‘a, on bin akçe mukābilinde âtiyyü’z-zikr vakfa rehin ve teslîm edilmiş 
olan menzil-i mezbûrdaki rehnin fekkinden ve mahmiye-i merkūmedeki Ka-
dırga Limanı’nda vâki‘ Şehid Mehmed Paşa Câmii Vakfı’na mütevellî olan Mus-
tafa Bey b. Mahmud’a izin verilmesinden sonra vukû‘ buldu.
Cerâ zâlike ve hurrire fi’l-yevmi’s-sâmin min şehri Safer el-muzaffer min şuhûri 
sene selâse ve erba‘în ve elf.
Şuhûdü’l-hâl: Yahya Halîfe b. Musa el-İmâm, Salih Halîfe el-Müezzin, el-Hâc 
Mehmed b. Halil, Davud Halîfe b. Davud el-İmâm, el-Hâc İvaz b. Abdullah, 
Mehmed b. Ali, Mehmed Bey b. Abdullah su yolcu, Yahya b. Seydî el-Câbî, Abdi 
b. Abdullah, Yusuf b. Abdullah

104 [20a-1] Mehmed ve kardeşi Âişe bt. Mehmed Bey üzerine amcaları 
Kurd Beşe’nin vasî tayin edildiği
Mahmiye-i Galata’da Hüseyin Ağa mahallesi sâkinlerinden iken bundan akdem 
müteveffâ olan Mehmed Bey b. (  ) nâm bevvâb-ı sultânînin li-ebeveyn karde-
şi bâ‘isü’l-kitâb Kurd Beşe nâm râcil meclis-i şer‘-i şerîfe kardeşi müteveffâ-
yı merkūm Mehmed Bey’in sulbî sagīr oğlu Mehmed’i ve sulbiye sagīre kızı 
Aişe’yi ihzâr edip, sagīrân-ı merkūmânın vasîleri olmayıp ben ammileri ol-
makla mezbûrlara kıbel-i şer‘den vasî nasb olunmam murâd ederim deyicek, 
fi’l-hakīka sagīrân-ı mezbûrâna vasî nasb olunmak lâzım ve mühim olmağın, 
mezbûr Kurd Beşe sagīrân-ı mezbûrânın tesviye-i umûrları için kıbel-i şer‘den 
vasî nasb olunup, ol dahi vesâyet-i mezkûreyi kabûl ve hizmet-i lâzımesini edâya 
müte‘ahhid olmağın, mâ hüve’l-vâki‘ bi’t-taleb ketb olundu.
Tahrîren fi’l-yevmi’t-tâsi‘ min Saferi’l-hayr li sene selâsin ve erba‘în ve elf.
Şuhûdü’l-hâl: Mustafa Çavuş b. (  ), Piyâle Çavuş b. (  ), Yusuf Bey b. Abdullah, 
Hüseyin b. Ahmed ve gayruhüm mine’l-huzzâr.

105 [20a-2] Mehmed Ağa b. Abdülkerim’in ebniye vakfiyesi
Vakfiye-i Mehmed Ağa b. Abdülkerim eş-şehîr bi Memi Ağa
Hamd-i nâ-mahdûd ve senâ-yı gayr-ı ma‘dûd ol vâcibü’l-vücûd ve müfeyyizü’l-
hayr ve’l-cûd hazretlerine lâyık ve sezâ ve ahrâ ve revâdır ki, hıls-ı ibâdını zînet-i 
akl-ı râsih ve hilye-i şer‘-i nâsih ile müzeyyen ve muhallâ ve uyûn-ı basâyirini 
kuhl-i hidâyet ile mükehhal ve mücellâ edip râh-ı Hüdâ’ya sülûkda tevfîkini 
refîk ve temhîd esâs-ı ma‘âşa hakīk eyledi. Ve dürûd-ı amîmü’l-vürûd ol sâhib-i 
makām-ı mahmûd ve misbâh-ı bezmgâh-ı vücûd ve miftâh-ı gencîne-i sehâ ve 
cûd a‘nâ ol güzîde-i enbiyâ ve rüsül ve râh-nümâ-yı rehrevân-ı sübül habîb-i 
Hüdâ ve Resûl-i müctebâ Muhammed Mustafa -aleyhi efdalü’s-salavât ve 
ekmelü’t-tahiyyât- hazretlerinin rûh-ı pür fütûh-ı şerîflerine îsâr ve nisâr kılınır 
ki, ashâb-ı âsâm ve me‘âsî yevme yü’hazü’l-mücrimûne bi’n-nevâsî ol hazret-i 
âlî-rütbetin şefâ‘atini recâ ve nazar-ı merhametlerini temennâ ederler. Ve 
tahiyyât-ı bî-pâyân ve teslîmât-ı firâvân-ı ervâh-ı tayyibe-i âl ü ashâb ve etbâ‘ ve 
ezvâc-ı tâhirât ve evlâd ve ahbâblarına olsun ki, her biri vâkıf-ı mazmûn-ı 
hadîs-i şerîf ‘’el-mer’ü tahte zılli sadakātihî’’ olup emvâlini vücûh-ı hayrâta nisâr 
ve infâk-ı fî sebîlillâhi sâyir ef ‘alleri üzerine îsâr eylediler. -Rıdvânullâhi te‘âlâ 
aleyhim ecma‘în.- Erbâb-ı elbâba cenî? ve hafî ve ashâb-ı ârâya muzmer ve 
muhtefî değildir ki, bu cihân-ı gaddâr esâsı cism-i nizâr gibi nâ-üstüvâr ve bu 
dünyâ-yı mekkâr medâr-ı bevâr dünyâsı gāyet nâ-pâyidârdır, mukīmi şeref-i 
irtihâl ve ni‘meti muntazır-ı zevâl menâzil-i mesâyibe süknâ ve mesâkini 
mesâ’ibe mu‘annâdır, mahall-i ikāmet-i sürûr ve mahfil-i râhat-ı hubûr değildir. 
Ve bu dahi zâhir ve rûşen ve bâhir-i müberhendir ki libâs-ı hayât-ı insân bir 
pelâs-ı âr ve câme-i vücûd-ı âlemiyân bir kubâ-yı müste‘ar[dı]r. Lâ-cerem 
insân-ı kâmil ve merdüm-i âkıl oldur ki, “vemâ halaktü’l-cinne ve’l-inse illâ li-
ya‘budûn” muktezâsınca hazret-i hâliku’l-ibâda ibâdetde kâhil ve bir an fikr ve 
zikirden gāfil olmayıp hâl-i âfiyetde meâl-i âkıbetini re’y-i reşîd ile tedebbür ve 
fikr-i sedîd ile tefekkür edip ‘’ed-dünyâ mezra‘atü’l-âhire’’ muktezâsınca mezâri‘-ı 
dünyâda tohum-ı hayrâtı zirâ‘at ve bezr-i hasenâtı hırâset edip, tahsîl-i melekât-ı 
kudsiyye ve tekmîl-i ma‘ârif-i ünsiyye bâbında sarf-ı kudret ve bezl-i cehd ve 
tâkat kılıp, mehâsin-i a‘mâl ile muhallâ ve a‘mâl-i hasene ile müzekkâ ve musaffâ 
olup rûz-ı haşrde hey’et-i heniyye üzre mahşûr ve na‘îm, mukīm-i dârü’n-na‘îm 
ile mesrûr ve muğtenim ola. Binâ’en alâ zâlike mahmiye-i Kostantıniyye’de 
-hamâhallâhu te‘âlâ ani’n-nuhûs- de Dikilitaş kurbunda vâki‘ Ali Paşa-yı atîk 
mahallesinde sâkin sâhibü’l-hayrât ve’l-hasenât tâlibü’s-sadakāt ve’l-meberrât 
dergâh-ı âlî -dâme mahfûfen bi’l-me‘âlî- müteferrikalarından fahrü’l-emâcid 
ve’l-ekârim Memi Ağa demekle şehîr Mehmed Ağa b. Abdülkerim tarafından 
vakf-ı âti’l-beyânı ikrâr ve şurûtunu tebyîn ve ta‘yîn ve mütevellîye teslîm ve 
rücû‘ ve istirdâda ve tescîl-i şer‘îye vekîl olup, hasm-ı şer‘î-i câhid mahzarında 
Ali Bey b. Süleyman ve Mehmed b. Veli şehâdetleri ile vekâleti sâbite olan fahrü’l-
a‘yân makbûlü’s-sudûr ve’l-erkân Mahmud Ağa b. Abdurrahman meclis-i şer‘-i 
şerîf-i râsihu’l-erkân ve mahfil-i dîn-i münîf-i şâmihu’l-bünyadda vakf-ı âti’z-
zikre li ecli’t-tescîl ve’l-itmâm ve’t-tekmîl mütevellî nasb ve ta‘yîn olunan Musa 
Beşe b. Mehmed mahzarında bi’l-vekâle ikrâr ve takrîr-i kelâm ve ta‘bîr ani’l-
merâm kılıp, müvekkilim müşârunileyh Mehmed Ağa Cenâb-ı Rabbü’l-eflâk 
mâlike’l-emlâk -cellet azametuhû ve izzet kudretuhû- hazretlerinin ibâdına 
ihsân eylediği ni‘am-ı celîle ve minen-i cezîlesini kemâl-i tenebbüh üzre tefek-
kür ettikde “ahsin kemâ ahsenallâhu ileyke” emr-i şerîfinden gāfil olmayıp, 
mefhûm-ı şerîf-i “mâ indeküm yenfedü ve mâ indallâhi bâkin” tab‘-ı çâlâk-i 
serî‘ü’l-idrâkine münsâk olmağın, mazmûn-ı hadîs-i şerîf-i “izâ mâte ibnü 
âdeme inkata‘a amelühû illâ an selâsin” müsted‘âsınca erbâb-ı hasenât-ı câriye 
ve ashâb-ı sadakāt bâkiye silkine münselik olmağa râgıb olup, tasarrufât-ı 
şer‘iyyesi nâfize ve teberru‘ât-ı mer‘iyyesi câriye olduğu hâlâ mahalle-i 
mezbûrede vâki‘ arsası merhûm Ali Paşa-yı atîk evkāfından olup, icâre-i tavîle 
ve her şehr cânib-i vakfa yüz elli beş akçe ücret-i müeccele ile hâlâ müvekkilim 
mezbûr Mehmed Ağa’nın taht-ı icâresinde olan bir tarafı el-Hâc Süleyman b. 
Ahmed et-tâcir mülküne ve bir tarafı yine vakf-ı merkūmdan İbrahim b. el-Hâc 
Ahmed el-Kemânî tasarrufunda olan oda ve bir tarafı yine vakf-ı mezbûrdan 
Ahmed b. Yusuf ile Takyeci Şemseddin Ahmed tasarrufunda olan oda ve bir ta-
rafı tarîk-i hâs ile mahdûd olup, zikr olunan arsa üzerine izn-i mütevellî ve 
ma‘rifet-i şer‘-i şerîf ile müceddeden esâsından kendi mâlları ile mülkü olmak 
üzre binâ olunan muhavvata-i dâhiliye ve hâriciyeyi müştemil olup, muhavvata-i 
dâhiliyesi dört bâb fevkānî odaları ve iki bâb tahtânî evi ve bir mutfak ve kiler 
ve tahta-pûşu ve sofaları ve bi’r-i mâ ve kenîf ve muhavvatayı müştemil olup ve 
muhavvata-i hâriciyesi altı bâb fevkānî odayı ve bir tahtânî evi ve sofaları ve 
mutfak ve tahta-pûşu ve ahırı ve bi’r-i mâ ve kenîf [20b] ve eşcâr-ı müsmireyi 
müştemil olan mülk ebniyeyi cemî‘ tevâbi‘ ve levâhıkı ve âmme-i tarâik ve 
merâfıkı ile niyet-i hâlisa ve taviyyet-i vâfiye ile hasbeten lillâhi’l-azîm ve tale-
ben li-merzâti’r-Rabbi’r-rahîm ve hasbeten li rûh-ı resûlihi’l-kerîm vakf-ı mü-
ebbed ve habs-i muhalled edip şart eyledi ki, vâkıf-ı mûmâ-ileyh -esbağallâhu 
te‘âlâ ni‘amehû aleyhi- mâdâme libâs-ı hayâtı lâbis ola menzil-i mezbûrde sâkin 
olup keyfe mâ yeşâ ve yahtâr mutasarrıf ola. Ve ba‘de vefâtihî vâkıf-ı mezbûrun 
evlâdı ve evlâd-ı evlâd-ı evlâdı ilâ inkırâz sâkin olup süknâdan fazla kalan 
mevâzi‘i icâreye verip icâresini ale’s-seviyye mutasarrıf olalar. Ve vâkıf-ı 
mezbûrun halîle-i celîlesi Ruhzîba bt. Abdullah nâm hâtun mâ-dâmet hayâtta 
ola vâkıf ile ma‘an sâkine ve mutasarrıfe ola, evlâdı kalmaz ise mesfûre Ruhzîba 
Hâtun menzil-i mezkûru müstakilleten mutasarrıfı ola. Ve ba‘de vefâtihâ ve 
inkırâzi’l-evlâd vâkıf-ı müşârunileyhin kardeşi olup mukaddemâ vefât eden 
merhûm Ahmed’in oğlu Mahmud’un oğlu olup hâlâ vilâyet-i Rumeli’nde vâki‘ 
(  ) nâm (  ) sâkin olan Mustafa Çelebi İstanbul’a gelip sâkin olmak ihtiyâr eder-
se ve yahud mezbûr Mustafa Çelebi’nin evlâd-ı evlâdından gelip menzil-i 
mezbûrda sâkin olmak ihtiyâr ederlerse ile’l-inkırâz sâkin olalar ve eğer gelip 
sâkin olmazlar ise icâreye vermeyeler. Menzil-i mezbûrda vâkıf-ı mezbûrun 
zükûr ve inâsdan mevcûd bulunan mu‘tak ve mu‘takası butûn i‘tibâr olunmayıp 
muhtâc olanlar sâkin olup sâkin olmadıkları odaları icâreye verip icâresini ale’s-
seviyye mutasarrıf olalar. Ve mu‘teka ve mu‘tekanın evlâdları ve evlâd-ı evlâd-ı 
evlâdları ile’l-inkırâz sâkin ve mutasarrıf olanlar ve içlerinden biri bi emrillâhi 
te‘âlâ vefât eyledikde hissesini hayâtda olanlar ile’l-inkırâz mutasarrıf olalar. Ve 
ba‘de’l-inkırâz ne‘ûzü billâhi te‘âlâ min kahri’l-Feyyâz re’y-i hâkimü’ş-şer‘ ile bir 
racül-i sâliha tevcîh olunup sâkin ola. Ve her kim menzil-i mezbûrda sâkin ve 
yahud mutasarrıf ola nevbetlerinde zikr olunan menzilin arsasının beher şehr 
yüz elli beş akçe icâre-i müeccelesini cânib-i vakfa teslîm edeler, menzil-i 
mezbûrda sâkin olanlar kendi mâllarından vereler ve eğer odaları icâreye verip 
icâre hâsıl olursa arsasının icâresini icâreden vereler. Ve her kim menzil-i 
mezkûrda sâkin ve yahud mutasarrıf ola növbetinden menzil-i mezbûrun ta‘mîr 
ve termîmine muhtâc olan mevâzi‘i mâllarından ve yahud icâreden ta‘mîr ve 
meremmet ettireler, ta‘mîr ve meremmetten nevbetde ihmâl ve tekâsül edenle-
rin hisseleri icâreye verilip icâreden ta‘mîr oluna ba‘dehû yine kendiye teslîm 
oluna. Ve her kim menzil-i mezbûrda sâkin ve yahud mutasarrıf ola nevbetinde 
her gün üç İhlâs-ı şerîf ve bir sûre-i Fâtihatü’l-kitâb kırâ’at edip sevâbını vâkıf-ı 
müşârunileyhin rûhuna hibe edeler. Ve vakf-ı mezbûrun tevliyeti ve tebdîl ve 
tağyîri ve taklîl ve teksîri merreten ba‘de uhrâ yedinde olup ba‘de vefâtihî 
utekānın zükûrundan aslah ve mütedeyyini mütevellî olup ve meremmet-i 
menzile mukayyed ola. Ve mürûr-ı eyyâm ve kürûr-ı şuhûr-ı a‘vâm ile şerâyit-i 
mezbûrenin ri‘âyeti müte‘azzir olursa cümlesini fukarâ-i müslimîn mutasarrıf 
ola dedi deyü vekîl-i sâlifü’z-zikr Mehmed Ağa ta‘yîn-i vakf [ve] tebyîn-i şerâyit 
eyledikden sonra vakf-ı mübeyyenetü’l-evsâf-ı mezkûru li ecli’t-tescîl li-
maslahati’l-itmâm ve’l-ahkâm ve’t-tesbîl nefs-i vâkıfa tevliyetde teşrîk olunan 
mezbûr (  ) fâriğan ani’ş-şevâgil teslîm eyledi deyüp mütevellî-i mezbûr dahi 
vakf-ızikri bi'l-muvâcehe tasdîk ve vekîl-i mezkûr dahi mütevellî-i merkūmu ikrâr-ı 
meşrûhunda şifâhen tahkīk edip, tarafeynden tevâfuk ve tesâduk tamâm ve 
sâk-ı mesâk-ı kelâmları halhal-i ihtitâm ile zîver-i tâm buldukdan sonra vekîl-i 
mezbûr kelâmını vifâkdan cânib-i şikāka ma‘tûf ve nehc-i âhara masrûf kılıp bir 
cihet-i birr için vakf olunan arsa üzerine binâ olunan ebniyenin cihet-i uhrâya 
vakfiyetini ehille-i âsumân-ı ta‘ayyün olan ekser-i eimme-i ecille-i dîn -aleyhim 
rahmetü'l-meliki'l-mu‘în- katlarında câiz ve ona müteferri‘ olan şurût sahîh ol-
madığı maktû‘ ve meczûmdur. Binâen alâ zâlike zikr olunan ebniye-i memlûkenin 
vakfından rücû‘ ettim, mütevellî-i mezbûr yedinden istihlâs ve kemâ-kân silk-i 
mülk-i müvekkilime istirdâd murâd ederim dedikde, mütevellî-i mezbûr dahi cevâb-ı bâ-savâbına mütesaddî olup, gerçi bu cihet-i birr için vakf olunan arsa 
üzerine binâ olunan ebniyenin cihet-i uhrâya vakfı ba‘zı eimme-i Hanefiyye 
katlarında câiz olmadığı müsellemdir. Lâkin ba‘zı inde'l-eimmeti'l-Hanîfeti'l-
kirâm -aleyhim rahmetü'l-meliki'l-allâm- câiz ve cevâzına hükm eden hâkim 
ücûr-ı cezîleyi hâizdir, anların kavl-i şerîf ve re’y-i münîfleri üzre zikr olunan 
ebniye-i memlûkenin vakfiyetine hükm taleb ederim deyü red ve teslîmden 
imtinâ‘ etmekle, beynlerinde nizâ‘ ve cidâl mütemâdî olmağın, tevkī‘-i refî‘-i 
müveşşah-ı sadr-ı kitâb olan âlim-i Rabbânî ve fâzıl-ı samedânî en-nihrîru'l-
kâmil ve'l-bahru'l-âhir? el-hâkim el-âmil el-âdil el-fâzıl beyne'l-hak ve'l-bâtıl-ı 
vâlâ-cenâb ve ma‘delet-nisâb hazretleri huzûr-ı müstetâblarına vâkı‘a ve vech-i 
mübîn üzre muhâsama ve münâza‘a kıldıklarında ol hâkim-i haber ve habîr 
-sehhelallâhu te‘âlâ aleyhi külle asîr- muhâsımân-ı mezbûrânın kelâmlarını ısgā 
ve tarafeynin delîllerini nazar-ı fâyik ve te’emmül-i lâyık buyurduklarında, 
cânib-i temhîd-i mebânî-i hayrâtı evlâ ve turuk-ı teşyîd-i hayr ve meberrâtı 
ahrâ görüp vakfa nazar ve mennâ‘un li'l-hayr olmakdan hazer edip, zikr olunan 
ebniye-i memlûkenin cihet-i uhrâya vakfını tecevvüz eden eimme-i mü[cte]
hidîn -rıdvânullâhi te‘âlâ aleyhim ecma‘în- kavl-i şerîfleri üzre vakf-ı mezbûrun 
sıhhatine hüküm buyurduklarından sonra vekîl-i mezbûr i‘âde-i kelâm edip, ev-
velce zikr olunan ebniye-i memlûkenin cihet-i uhrâya vakfının sıhhatine ba‘zı 
eimme-i dîn zâhib olup sıhhatine hükm lâhık oldu. Lâkin üstâd-ı kül ve 
rehnümâ-yı sübül sultân-ı serîr-i ictihâd İmâm-ı A‘zam ve hümâm-ı efhâm haz-
retleri katında sıhhat-i vakf lüzûmu müstelzim değildir, ona binâiyyeten bi'l-
vekâle vakf-ı mezbûrdan rücû‘ ve mülk-i müvekkilime istirdâd taleb ederim de-
yip tekrâr da‘vâ-yı nizâ‘ eyledikde, mütevellî-i mezbûr yine cevâba mütesaddî 
olup, gerçi İmâm-ı efhâm ve a‘zam kavl-i şerîf ve mezheb-i münîfleri nehc-i 
mezbûr üzre cârî ve müsellemdir. Lâkin İmâm-ı Rabbânî Hazret-i İmâm Ebî Yu-
suf el-imâmü's-sânî -aleyhi rahmetü'l-meliki'l-bârî- kavl-i şerîf ve mezheb-i 
münîfleri üzre sıhhat lüzûmdan müfârık olmaz, ol vechile lüzûm târî olmuşdur, 
ol imâm-ı celîlü'ş-şân kavl-i şerîfleri üzre lüzûmuna dahi hüküm taleb ederim 
deyü hükm-i hâkim-i mûmâ-ileyh -esbağallâhu te‘âlâ ni‘amehû aleyhi- hazret-
leri dahi alâ kavli'l-imâmi'l-mesfûr vakf-ı mezbûrun lüzûmuna dahi âlimen bi'l-
hilâfi'l-cârî beyne'l-e’immeti'l-eslâf fî emri'l-evkāf hükm-i muhkem-i şer‘î ve 
kazâ-i mübrem-i mer‘î buyurup ve habl-i hıdâmları? mütehattim ve urve-i 
ihtisâbları münkasim olup, vakf-ı mezbûr vakf-ı sahîh ve lâzım ve haps-i sarîh-i 
mütehattim olup, min ba‘d efrâd-ı âferîdeden bir ferd için nakzına mecâl muhâl 
ve ihlâl ve ibtâl mümteni‘ü’l-ihtimâl oldu. “Fe-men beddelehû ba‘de mâ semi‘âhû 
fe-innemâ ismuhû ale’l-lezîne yübeddilûne innallâhe semî‘un alîm” ve ecrü’l-
vâkıfi ale’l-hayyi’l-cevâdi’l-kerîm ve alâ bi hâzâ vaka‘a’l-işhâd ve’t-tahrîr fî 
evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Fahrü’l-akrân Halil Efendi b. Veli Kethüdâ el-merhûm Ali Paşa, 
Zahrü’l-ahâlî Mehmed Ağa b. Bâli el-bevvâbu’s-sultânî, Mefharü erbâbi’t-tahrîr 
ve’l-kalem Kenan Efendi b. Abdurrahman el-kâtibü’d-dîvânî, Fahrü’l-eşbâh 
Hamza Bey b. Mustafa, Fahrü’l-akrân el-Hâc Mehmed b. Danyal el-Kemânî, Ha-
san Bey b. Mustafa, Zülfikar b. Abdullah, Yusuf b. Abdullah, Baba Halil b. İbra-
him, Mehmed Beşe b. Veli er-râcil, el-Hâc Süleyman b. Ahmed, Muharrem Ça-
vuş b. el-Hâc Süleyman, Abdülbâkī Çelebi b. el-Hâc Süleyman, Receb Çelebi b. 
el-Hâc Süleyman el-Yesârî, Hasan Çelebi b. Mehmed el-Yesârî, İsmail Çelebi b. 
Mehmed er-râcil, Oruc b. Durak, Mehmed Çelebi b. Mehmed el-Mücellid, Meh-
med Çelebi b. Veli er-Râcil, Mehmed Çelebi b. Mahmud, Hüdâverdi b. Abdullah, 
Yusuf Çelebi b. Abdurrahim ve gayruhüm.

106 [21a-1, Arapça] Saliha Hatun bt. İbrahim’in, kızını öldürdüğünü 
iddia ettiği Ahmed Beşe b. Mustafa ile sulh olduğu
Mahrûse-i Galata mahallâtından Emek yemez mahallesinde sâkine olan ve 
mahrûse-i mezbûre muzâfâtından Kasımpaşa kasabasında bundan akdem 
maktûlen vefât eden Fâtıma bt. Mehmed nâm hâtunun annesi ve vârisi olan Sa-
liha Hâtun bt. İbrahim nâm hâtun meclis-i şerî‘at-i şerîfe-i garrâda -sânehallâhu 
te‘âlâ ani’l-be’sâi- hâzıra olup, beraberinde de, Ahmed Beşe b. Mustafa er-Râcil 
kıbelinden tasdîka vekâleti İbrahim Çelebi b. Hüseyin ve Hüseyin Beşe b. Ali’nin 
şehâdetleri ile sâbit olan Musa Beşe b. Derviş nâm kimesneyi ihzâr edip vekîl-i 
merkūm mahzarında şöyle ikrâr ve i‘tirâf etti ki, vakt-i zamânında müvekkil-i 
mezbûrunun, mezkûre kızını amden katlettiğini iddi‘â etmiş o da bu iddi‘âyı inkâr 
etmişdi. Aralarında envâ‘-ı husûmet vâki‘ olup hâkim huzûrunda murâfa‘a olun-
duklarında delil ikāmesine imkân bulamayıp ityân-ı beyyineden âciz olmuşdu. 
Elân verâset-i mahkiyyesi hasebiyle müvekkil-i mezbûrla sulh oldu. O da râyicü’l-
vakt üç bin akçe meblağ-ı ma‘kūd-i mu‘ayyen sulh bedeli ile icbâr ve ikrâhtan ârî 
olarak kendi rızâ ve ihtiyârıyla onunla sulh oldu. Müvekkil-i mezbûrun zimme-
tini cemî‘-i de‘âvî, mutâlebât, eymân ve muhâsamâtdan umûmen ve husûsen ibrâ 
etti. Vâki‘ ikrâr vekîl-i mezbûr tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’l-âşir min Saferi’l-hayr sene selâse ve erba‘în 
ve elf.
Şuhûdü’l-hâl: Osman Beşe b. Şaban el-Mübâşir, Mehmed Beşe b. Mustafa, Ali 
Beşe b. Musa er-Râcil, Süleyman Beşe b. Yakub, Mustafa b. Kurd, Hüseyin Bey 
b. Hasan el-Cündî, Ahmed Çavuş b. Veli, Mustafa Beşe b. Ahmed, Ahmed b. 
Mehmed el-Cündî, Bayram Beşe b. Abdullah er-Râcil, Hüseyin Bey b. Musta-
fa, fahrü’l-a‘yân Osman b. Ali Efendi el-kadı, Kapudan b. ( ), muharrirü’l-hurûf 
Mehmed Turâbî









107 [21a-2] Merve Hatun bt. Ebûbekir’in nukud vakfiyesi
Vakfiye-i Merve Hâtun bt. Ebûbekir
Hamd-i mevfûr ve şükr-i nâ-mahsûr ol hâlik-i ibâd ve vâkıf-ı mâ fi’l-fuâd ve 
cenâb-ı vâlâ-nisâbına ref ‘ olunur ki vasiyyeti hayr-zâd ve zahr-ı yevm-i mî‘âd 
eyledi. Ve salât ü selâm ol seyyid-i enâm ve sened-i hâs ve âm hazretlerinin 
meşhed-i münevver ve merkad-i mu‘attarına îsâr ve nisâr olunur ki, ümme-
tini sübül-i hakka da‘vet ve tâ‘at ve ibâdet ile vasiyyet eyledi. Ve bakiyye-i 
nakıyye-i selâm ü peyâm âl ü evlâd-ı kirâm ve ashâb ü ahbâb-ı zevi’l-ihtirâmları 
meşâhid-i aliyye ve merâkıd-ı seniyyesine ihdâ olunur ki, her biri mütevellî-i 
cihât-ı dîn ve nâzır-ı şer‘-i seyyidi’l-mürselîndirler. -Rıdvânullâhi te‘âlâ aleyhim 
ecma‘în.- Ve ba‘d dâ‘î-i tahrîr-i kitâb-ı anberîn-nikāb ve bâ‘is-i tastîr-i hitâb-ı 
müstetâb budur ki, dârü’s-saltanati’s-seniyye mahmiyye-i Kostantıniyye’de Baba 
Hasan Alemî mahallesinde bundan akdem müteveffât olan sâhibetü’l-hayrât, 
tâlibetü’l-meberrât fahrü’l-muhadderât zahrü’l-muvakkarât Merve Hâtun bt. 
Ebûbekir hâl-i hayât ve kemâl-i sıhhat-i zâtında vesâyâ-yı şer‘iyyesi nâfize ve 
tasarrufât-ı mer‘iyyesi câize olduğu hâlde silk-i mülkünde münselik ve munta-
zam olan sekiz bin akçe kıymetli bir mücevher istefan ve yedi bin akçe kıymet-
li bir la‘l küpe ve kezâlik yedi bin akçe kıymetli doksan yedi aded dizi inci ve 
bin beş yüz akçe kıymetli bir la‘l hâtem ve sekiz bin akçe kıymetli bir mücevher 
kuşak cem‘an otuz bir bin beş yüz akçe kıymetli beş kıt‘a halısı ba‘de vefâtihâ 
bey‘ olunup semenlerinden kemâ yenbağī techîz ve tekfînine ve sâir levâzım-ı 
mühimmesine harc ve sarf olundukdan sonra bakiyyesi vech-i âtî üzre vakf ve 
habs olunmak için vasiyyet edip, zevc-i metrûkü umdetü’l-a‘yân Mirza Çavuş b. 
Mustafa nâm kimesneyi vasîyy-i muhtâr nasb ve ta‘yîn edip eşyâ-i merkūmeyi 
def ‘ ve teslîm etmekle mûmâ-ileyh Mirza Çavuş dahi vesâyet-i merkūmeyi 
kabûl ve eşyâ-i mersûmeyi kabz ve tesellüm edip, ba‘de vefâtihâ bey‘ ve esmân-ı 
merkūmeden bi’l-vesâye mesârif-i mezbûre harc ve sarf eyledikden sonra yet-
miş üç riyâl guruş bakiyye kaldığı hakîm-i muvakki‘ü’l-kitâb -tûbâ leh ve hüs-
nü me’âb- huzûrunda zâhir ve müte‘ayyin ve sâbit ve mütebeyyin olmağın, 
vasîyy-i mûmâ-ileyh Mirza Çavuş meclis-i şer‘-i lâzımü’t-tevkīrde hâzır olup, 
meblağ-ı merkūm yetmiş üç riyâl guruşu bi’l-vesâye hasbeten lillâh ve taleben 
li-merzâtihî vakf-ı sahîh-i şer‘î ve habs-i sarîh-i mer‘î ile vakf ve habs edip şart 
eyledi ki, mâl-ı mevsûf ve meblağ-ı mevkūfun senede on guruşu on bir guruş 
ve rub‘ guruş ziyâde olmak üzre rehn-i kavî ve kefîl-i melî ile ber vech-i mübâh 
ve helâl istirbâh ve istiğlâl olunup, hâsıl olan rey‘-i galle ve nemâ ve fazlasından 
yevmî ikişer akçe vazîfe ile müteveffât-ı merkūme rûhu için günde bir cüz’-i 
şerîfin tilâveti evvelâ Ali Efendi b. Abdurrahman nâm kimesneye meşrûta olup, 
ba‘dehû re’y-i hâkimü’ş-şer‘le bir müstahık kimesneye tevcîh oluna ve tevliyet-i 
merkūme dahi ibtidâ vasîyy-i merkūm Mirza Çavuş’a meşrûta olup ba‘dehû 
mahmiye-i merkūmede Takyeciler çarşısı evkāfının mütevellîsi olan kimesneye 
meşrûta ola. Ve zikr olunan murâbahanın kalîl ü kesîr fazlası ber vech-i mu‘tâd 
vakf-ı merkūmun muhâsebesi defteri mühimmâtına sarf oluna. Ve eğer mürûr-ı 
eyyâm hasebi ile vakfa fütûr gelip şerâyit-i merkūmeye ri‘âyet müte‘azzir olur 
ise hâsıl olan rey‘-i galle mutlakā fukarâ-i müslimîne sarf oluna deyü vech-i 
merkūm üzre tebyîn-i vakf ve ta‘yîn-i harc ve sarf edip, ahkâm-ı vakfı te’bîd 
ve mebânî-i hayrı te’kîd için meclis-i şer‘-i hatîrde li ecli’t-tescîl mütevellî nasb 
eylediği zahrü’l-a‘yân Veli Ağa b. Mustafa’ya nukūd-ı merkūmeyi teslîm ey-
ledim, ol dahi vakfiyet üzre kabz ve tesellüm eyledi deyü bi’t-tav‘i’s-sâf ikrâr 
ve i‘tirâf eyledikde mütevellî-i merkūm dahi mersûm Mirza Çavuş’u kelimât-ı 
meşrûhasında bi’l-muvâcehe tasdîk ve vech-i muharrer üzre kabz ve tesellüm ey-
lediğini tahkīk edip, emr-i vakf ve teslîm kemâ hüve hakkahû ikmâl [ve] tetmîm 
olundukdan sonra vasîyy-i merkūm Mirza Çavuş’dan vakf-ı derâhim ve denânîr 
eimme-i selâse-i nehârîr re’y-i münîr ve mezheb-i hatîrinde bâtıl ve ona müte-
ferri‘ olan şurût ve kuyûd hilye-i sıhhat ve kabûlden bi’l-külliye âtıldır deyü ber 
vech-i mu‘tâd rücû‘ ve istirdâd bâbında nizâ‘ ve mütevellî-i merkūmdan imsâk 
ve teslîmden imtinâ‘ vâki‘ olup, hâkim-i müşârunileyh huzûrunda müterâfi‘ân 
ve fasl ve hükme tâlibân olduklarında, hâkim-i mûmâ-ileyh dahi cânib-i vak-
fa nazar ve mubtıl-ı hayr olmakdan hazer edip, âlimen bi’l-hilâfi’l-cârî beyne’l-
eimmeti’l-eşrâf vakf-ı nukūdun evvelâ sıhhatine ve sâniyen İmâm-ı Rabbânî 
Ebû Yusuf eş-şehîr bi’l-imâmi’s-sânî mezheb-i şerîfi üzre lüzûmuna hükm-i 
sahîh-i şer‘î edip, min ba‘d vakf-ı merkūm vakf-ı sahîh-i lâzım ve habs-i sarîh-i 
mütehattim olup nakz ve tebdîli muhâl ve tağyîr ve tahvîli mümteni‘ü’l-ihtimâl 
oldukda, sûret-i hâl gıbbe’t-taleb ve’s-suâl ketb ve tahrîr olundu.
Tahrîren fî evâsıti’l-Muharremi’l-harâm li sene selâsin ve erba‘în ve elf.
Şuhûdü’l-hâl: Mahmud Efendi b. Mustafa el-İmâm, Ali Halîfe b. ( ) el-Müezzin, 
Fahrü’l-kuzât Mehmed Efendi b. Mehmed el-kadı, Ali Efendi el-Müderris, Ha-
san Bey b. Abdullah el-Yesârî, Fahrü’n-neccâr Ömer Çelebi b. Ali, Mehmed Beşe 
b. Yusuf çukadâr, Derviş b. Abdullah, Mustafa Bey b. Abdurrahman el-Yesârî ve 
gayruhüm.

108 [21b-1, Arapça] Ümmühani bt. İlyas’ın kocası Ali b. Abdullah’tan 
muhâlaa yoluyla boşandığı
Dâru’l-hilâfeti’l-aliyye mahmiye-i Kostantıniyye mahallâtından Mahmud Paşa 
mahallesinde sâkine olan Ümmühâni bt. İlyas nâm hâtun meclis-i şer‘-i şerîf 
ve mahfil-i dîn-i münîfde -el-masûn ani’t-tağyîr ve’t-tahrîf- hâzıra olup hâmil-i 
hâze’l-kitâb Ali b. Abdullah nâm zevci ile muhâla‘a yaptı. Zevc-i mezbûr da 
nikâhında ma‘kūdun aleyh olan râyicü’l-vakt altı bin akçe mehr-i müecceli, 
nafaka-i iddet-i mefrûzası ve meûnet-i süknâsından ferâgati üzre zevcesi ile hul‘ 
eyledi. Zevce-i merkūme bu sûretle yeni bir mehir ödenmeden ve akd-i nikâh 
yapılmadan helâl olmayacak şekilde zevc-i mezkûrundan ayrılmış oldu. Son her 
biri cemî‘-i de‘âvî, mutâlebât, eymân ve muhâsamâtdan umûmen, zevciyyetle 
alâkalı da‘vâdan husûsen yek diğerinin zimmetini ibrâ-i âm ile kātı‘an li’n-nizâ‘ 
ve hâsimen li-mâddeti’ş-şikāk, ibrâ eyledi.
Cerâ zâlike ve hurrire fi’l-yevmi’l-hâdî aşere min Saferi’l-hayr sene selâse ve 
erba‘în ve elf.
Şuhûdü’l-hâl: El-Hâc Mustafa b. Abdullah, el-Hâc Mehmed b. Abdullah, Meh-
med Beşe b. Abdullah ve diğer Mehmed Beşe b. Abdullah, Mehmed Beşe b. Yu-
suf, Yusuf Beşe b. Abdullah

109 [21b-2, Arapça] İbrahim Bey b. Musa’nın, muhallefâtının bir kısmına 
el konulan Yusuf Ağa b. İshak’ın amca oğlu ve vârisi olduğu
Vilâyet-i Anadolu-yı ma‘mûrede vâki‘ Rum kal‘a kazâsı kadısı Mevlânâ Abdül-
hay b. Ömer’in imzâsıyla mümzâ, hâtemiyle mahtûm ve 29 Zilhicce-i şerîfe 
1042 târihiyle müverrah ve mazmûnu her ikisi de kazâ-i mezbûr muzâfâtından 
Habeşî İsa? karyesi ahâlîsinden olan Hüdâverdi b. Bahadır b. Tanrıverdi ve İs-
hak b. Hasan b. İshak nâm kimesnelerin şehâdetlerini müştemil bulunan kitâb-ı 
naklî ve hitâb-ı hükmî vârid oldu ki, şâhidân-ı mezbûrân, hâmil-i hâze’l-kitâb 
İbrahim Bey b. Musa b. Harun’dan sâdır olan da‘vâ-i sahîha-i şer‘iyyede şöy-
le şehâdet ettiler ki, müsteşhed-i mezbûr, Bağdad seferinde bundan akdem fevt 
olan ve bazı muhallefâtı Dâru’l-hilâfeti’l-aliyye mahmiye-i Kostantıniyye’de bu-
lunduğu mesmû‘ olan Gülâbiye Hâtun bt. ( ) tarafından zabt edilen Yusuf Ağa b. 
İshak b. Harun’un amca oğlu ve usûbe-i nesebiyye cihetiyle vârisidir. Şu cihet-
le ki, müsteşhed-i mezbûrun babası Musa ve müteveffâ-i merkūmun babası İs-
hak ana-baba bir kardeştirler; babalarının adı Harun dedelerinin adı Gazal’dır. 
Ondan başka vâris ve terekesine müstehak kimesne ma‘lûmumuz değildir. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın 
mûcibince hükmedildi. Gülâbiye Hâtun kıbelinden hasm-ı şer‘î câhid mahza-
rında husûmet ve redd-i cevâba vekâleti kendisini ma‘rifet-i şer‘iyye ile tanıyan 
Mustafa Bey b. Hasan ve Hasan b. Mustafa’nın şehâdetleri ile sâbit olan Ahmed 
b. Osman ihzâr olunup kendisine hüccet-i şer‘iyye okunduğunda müvekkile-i 
mezbûresinin muhallefât-ı mezkûreye vâzı‘-ı yed olduğunu inkâr etti. İsimleri 
şuhûd-ı tarîk arasında muharrer bulunan Ali Efendi b. Burhaneddin ve İbrahim 
Efendi b. Süleyman nâm kimesneler meclis-i şer‘a hâzırân olup gıbbe’l-istişhâd 
şöyle şehâdet ettiler ki, hüccet-i mezkûre Abdülhay Efendi el-merkūmdan 
vâriddir; zeyilde vâki‘ hat onun hattıdır; zahrındaki mühür onun mührüdür. Bi-
zim yanımızda ve katımızda yazmış, imzâlamış ve mühürlemiştir. Nehc-i şer‘î 
üzre şehâdet eyledik. Şehâdetleri ba‘de ri‘âyeti şerâiti’l-kabûl inde’ş-şer‘ makbûl 
ve mu‘teber olmağın mûcibince müsteşhed-i mebrûrun nehc-i meşrûh üzre 
verâsetine hükmedildi.
Cerâ zâlike ve hurrire fi’l-yevmi’s-sâbi‘ min Saferi’l-hayr sene selâse ve erba‘în 
ve elf.
Şuhûdü’l-hâl: Fahrü’l-a‘yân Yusuf Ağa b. Kadı reisü’l-muhzırîn, zahrü’l-emsâl 
Veli Bey b. Abdülkādir, Mehmed Beşe b. Yusuf er-Râcil

110 [21b-3] Mehmed Bey b. Hüseyin’in üzerindeki mezraa ve çayırları 
Ayasofya Vakfı’na devrettiği
Havâss-ı Kostantıniyye kazâsı muzâfâtından Sarac karyesinde sâkin olan Meh-
med Bey b. Hüseyin el-Cündî meclis-i şer‘-i hatîr-i lâzımü’t-tevkīrde, mahmiye-i 
Kostantıniyye’de vâki‘ Ayasofya Vakfı’nın bi’l-fi‘il mütevellîsi olan bâ‘isü’l-kitâb 
umdetü’l-emâcid ve’l-a‘yân İsmail Efendi b. Bâli nâm kimesne tarafından ikrâr-ı 
âti’z-zikri tasdîka vekîl olup, vekâleti nehc-i şer‘î üzre sâbite olan el-Hâc İbrahim 
b. el-Hâc Abdi nâm kimesne mahzarında bi tav‘ihî ikrâr ve takrîr-i kelâm edip, 
mahmiye-i merkūmede âsûde olan merhûm-ı mağfiret-nişân Şehzâde Sultan 
Mehmed Hân Vakfı’ndan havâss-ı merkūme tevâbi‘inden Terkos nâhiyesinde 
Tahir Fakīh cibâyetine tâbi‘ Gölbaşı demekle ma‘rûfe Küçük Belgrad nâm kar-
yede vâki‘ hudûdunun bir cânibi Büyük İncirli tarla demekle ma‘rûfe olan 
mezra‘aya ve bir cânibi Merkeb Deresi nâm mevzi‘e ve bir cânibi Macarlar sınırı 
demekle ma‘rûfe olan mevzi‘e ve bir cânibi Celebköyü sınırına müntehiye olup 
ilâ hîni’t-tefvîz taht-ı tasarrufumda olan tahmînen altmış müdlük tohum istî‘âb 
eden mezâri‘in ve Nalband çayırı demekle ma‘rûfe iki kıt‘a çayırın hakk-ı tasar-
rufunu sâhib-i arz ma‘rifetiyle müvekkil-i müşârunileyh İsmail Efendi’ye tefvîz 
ve teslîm eylediğimde, mûmâ-ileyh dahi vech-i meşrûh üzre tefevvuz ve tesel-
lüm eyledikden sonra mukābele-i tefvîzde yedinden kırk beş bin nakd-i râyic 
fi’l-vakt fiddîsin alıp kabz eyledim. Min ba‘d zikirleri sebk eden mezâri‘ ve ça-
yırlar müvekkil-i mûmâ-ileyh İsmail Efendi’nin taht-ı tasarrufunda olup ve zikr 
olunan mezâri‘ ve çayırların dâhilinde vâki‘ olan biçilmiş otluk ve kat‘ olunmuş 
odunların cümlesi müvekkil-i mûmâ-ileyhin mülk-i mahzıdır benim alâkam 
yokdur dedikde, mukırr-ı merkūm Mehmed Bey’in minvâl-i meşrûh üzre sudûr 
eden i‘tirâfını merkūm el-Hâc İbrahim dahi bi’l-vekâle tasdîk ve müvekkil-i 
merkūmun vech-i muharrer üzre tefevvuz ve kabûl ettiğin tahkīk edicek, mâ 
vaka‘a bi’t-taleb ketb ve tahrîr olundu.
Tahrîren sâbi‘u’l-Muharremi’l-harâm li sene selâsin ve erba‘în ve elf.
Şuhûdü’l-hâl: Mehmed Efendi el-Müderris, Ramazan b. Osman el-Müezzin, 
Mehmed rûznâmeci der Vakf-ı Ayasofya, Hüseyin Bey vekîl-i harc der-vakf-ı 
mezbûr, el-Hâc Abdülcelil el-Câbî, el-Hâc İbrahim Bey el-bevvâb, Mustafa Bey 
kethüdâ-yı çiftlik, Murad Bey tâbi‘-i İsmail Ağa, Ali Bey b. Sinan, Osman Beşe 
er-Râcil, el-Hâc Mustafa Beşe er-Râcil ve gayruhüm mine’l-huzzâr.

111 [22a-1, Arapça] Mahmud Efendi b. Kara Çelebizâde Mehmed 
Efendi’nin Rus asıllı kölesini tedbir yoluyla âzat ettiği
Mefharü’l-kuzât Ali Efendi b. Üveys ve fahrü’l-akrân Hasan Bey b. Mustafa el-
Cündî nâm kimesneler meclis-i şer‘-i şerîfde -el-masûn ani’t-tağyîr ve’t-tahrîf- 
hâzırân olup husûs-ı âtiyyü’z-zikri inkâr eden a‘lemu’l-ulemâi’l-mutabahhirîn 
efdalü’l-fuzalâi’l-müteverri‘în Hazreti Mahmud Efendi b. Kara Çelebizâde Meh-
med Efendi nâm hasm-ı câhid mahzarında, sâbıkan mevlâ-yı müşârun ileyhin 
kölesi olan açık kaşlı, gök gözlü, sarışın, orta boylu, sakallı dülger, Müslimü’l-
millet, rûsiyyü’l-asl râfi‘-i hâzihi’l-vesîka en-nâtıka ani’l-hakīka Yusuf b. Abdul-
lah nâm kuldan sâdır olan da‘vâ-i sahîha-i şer‘iyyede şöyle şehâdet ettiler ki, 
mevlâ-yı mezbûr hâl-i hayâtı, kemâl-i aklı ve nefâz-ı tasarrufâtında bizim ya-
nımızda müdde‘î-i mezkûr abd-i memlûkini, mevtimden kırk gün mukaddem 
hürsün diyerek tedbîr-i mukayyed ile tedbîr eyledi. Mevlâ-yı merkūm müddet-i 
mezbûreden ziyâde yaşadı ve abd-i mezkûr efendisinin cemî‘-i mâlından âzat 
oldu. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber ol-
mağın mûcibince abd-i mezkûrun ıtkına hükmedildi.
Cerâ zâlike ve hurrire fi’l-yevmi’l-hâmis aşere mine’l-Muharremi’l-harâm sene 
selâse ve erba‘în ve elf.
Şuhûdü’l-hâl: Umdetü’l-müderrisîni’l-kirâm İbrahim Efendi b. Mehmed, fahrü’l-
kuzât Bestan b. Mehmed, zahrü’l-vülât Mustafa Efendi b. İbrahim, Ali Çelebi b. 
Osman el-Müderris, Mustafa Çelebi b. Ahmed, Mehmed Efendi b. Ali el-İmâm, 
Ali Bey b. Nasuh, Nasuh b. İlyas

112 [22a-2] Nasuh Efendi’den intikal eden ebniyenin Âişe Hatun 
bt. Sinan Çavuş’a satıldığı
Mahmiye-i İstanbul’da Hüseyin Ağa mahallesinde sâkin iken bundan akdem 
vefât eden merhûm Nasuh Efendi’nin verâseti zevce-i metrûkesi Saliha bt. Meh-
med Çavuş nâm hâtuna ve sulbiye sagīre kızı Aişe’ye münhasıra olduğu şer‘an 
zâhir olup ve mezbûre Saliha men lehü’n-nasb olan hâkim kıbelinden sagīre-i 
mezbûrenin tesviye-i umûruna li’l-ihtiyâc vasî nasb olunduğu şer‘an mütehak-
kık oldukdan sonra mezbûr Saliha Hâtun tarafından husûs-ı âti’l-beyânı ikrâra 
vekîl olup hasm-ı câhidü’l-vekâle mahzarında bimâ hüve nehcü’s-sübût şer‘an 
vekâleti sâbite olan Mehmed Ağa b. (  ) meclis-i şer‘-i hatîr-i lâzımü’t-tevkīrde, 
mahalle-i mezbûre sâkinlerinden iken bundan akdem mağsûben katl olunan Laz 
Deli Hüseyin Bey’in sulbiye sagīre kızı Rukiye’nin cânib-i şer‘den mansûb vasîsi 
ve menzil-i âti’l-beyâna vâzı‘atü’l-yed olduğu şer‘an sâbit olan yine müteveffâ-yı 
mezbûrun zevce-i metrûkesi ve sagīre-i mezkûrenin vâlidesi fahrü’l-muhadderât 
Aişe Hâtun bt. Sinan Çavuş tarafından tasdîk-i âti’l-beyâna vekîl olup, hasm-ı 
câhidü’l-vekâle mahzarında mezbûreyi ma‘rifet-i şer‘iyye ile ârifân olan fahrü’l-
akrân Mehmed Ağa b. Sinan ve Ahmed Ağa b. Mustafa nâm kimesneler şehâdetleri 
ile şer‘an vekâleti sâbite olan Habib Efendi [b.] İbrahim mahzarında bi’l-vekâle 
ikrâr-ı sahîh-i şer‘î ve i‘tirâf-ı sarîh-i mer‘î kılıp, bundan akdem mezbûr Nasuh 
Efendi mahalle-i mezbûrede vâki‘ bir tarafı Camcı Ahmed Beşe b. (  ) mülkü ve 
bir tarafı yine müvekkile-i merkūmeye ve vasî olduğu sagīre-i mezbûre mülkü 
ve iki tarafı tarîk-i âm ile mahdûd mukaddemâ mezbûr Nasuh Efendi’nin zevce-
si (  ) nâm hâtunun vakfı olup, ma‘mûlün bih kitâb-ı vakfında vefâtından sonra 
bey‘ ve semeni ile akār-ı âhar iştirâ oluna deyü şart eylediği menzilde müteveffâ-
yı mezbûr Nasuh Efendi’nin zevcesi vâkıfe-i mezkûre izniyle ba‘zı ebniye ihdâs 
edip vefât eyledikde, ebniye-i merkūme zevce-i metrûkesi müvekkile-i mezbûre 
Saliha Hâtun ve sulbiye kızı mezbûre Aişe’ye intikāl eyledikde, ihdâs eylediği eb-
niyeyi takvîm için cânib-i şer‘den ta‘yîn olunan Mevlânâ Mehmed b. Mehmed 
el-kadı ve hâssa mi‘mârlarından Üstâd Muslu Çelebi b. Hüsameddin el-Eyübî ve 
Üstâd Hüsrev b. Abdullah nâm kimesneler takvîm-i sahîh-i şer‘î ile seksen yedi 
bin sekiz yüz elli akçeye tahmîn-i sahîh ile tahmîn ve takvîm eyleyip hüccet-i 
şer‘iyye tahrîr olunmuş idi. Ve mukaddemâ müvekkile-i mezbûre Saliha Hâtun 
kendinin hisse-i şer‘iyyesi mukābelesinde meblağ-ı mezbûr seksen yedi bin se-
kiz yüz akçeden on yedi bin beş yüz akçesini ahz u kabz etmeğin, hâlâ meblağ-ı 
bâkī yetmiş bin üç yüz elli akçeyi dahi müvekkile-i mezbûre Aişe Hâtun yedin-
den bi’t-tamâm ve’l-kemâl ahz u kabz edip, hudûd-ı mezkûre ile mahdûd olan 
menzilde ve ebniyesinde kat‘â alâkam ve medhalim kalmamışdır dedikde, vekîl-i 
mesfûr Mehmed Ağa’nın minvâl-i meşrûh üzre cârî ve sâdır olan ikrâr[ını] vekîl 
bi’t-tasdîk olan mezkûr Habib Efendi vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Tahrîren fi’l-yevmi’s-sânî min Saferi’l-hayr li sene selâsin ve erba‘în ve elf.
Şuhûdü’l-hâl: Mehmed Efendi b. Ali el-İmâm, Ahmed Ağa b. Mustafa el-
müteferrika, Ömer Bey b. Hasan el-Cündî, el-Hâc Mehmed b. Veli, İsâ b. Meh-
med, el-Hâc Hüseyin b. el-Hâc Ali, Hasan b. Nesimî, Hasan b. Murad, Mehmed 
b. Abdullah, Yakub b. Abdünnebî, Mahmud Bey b. Abdülmennân, Hasan b. Ab-
dullah el-Cündî, Yusuf Bey b. Abdullah el-Cündî113 [22a-3, Arapça] Râbia Hatun bt. Ahmed adlı kadına 
nafaka takdir edildiği
Hâkim-i muvakki‘-i a‘lâ hâze’l-kitâb bi tevkī‘ihi şerîf-i müstetâb, hâzır bi’l-
meclis Mehmed Bey b. Halil el-Cündî nâm kimesnenin zevce-i menkûhası olan, 
Dâru’l-hilâfeti’l-aliyye mahmiye-i Kostantıniyye mahallâtından Kürekçi başı 
mahallesinde sâkine Râbia Hâtun bt. Ahmed nâm hâtunun nafakası, kisvesi 
ve sâir havâic-i zarûriyesi için, mefrûz-i lehâ el-mezbûrenin talebiyle ve zevc-i 
mezbûrunun rızâsıyla zevc-i mûmâ ileyhin üzerine zeyilde mezkûr târihden 
i‘tibâren yevmî râyicü’l-vakt beş akçe farz ve takdîr etti ve vakt-i hâcette istidâne 
edip lede’z-zafer zevc-i merkūmuna rücû‘ etmeye mezkûre Râbia Hâtun’a izin 
verdi.
Cerâ zâlike ve hurrire fi’l-yevmi’l-hâmis aşere min Saferi’l-hayr fi’t-târihi’l-
mezbûr.
Şuhûdü’l-hâl: Fahrü’l-akrân Hasan Çelebi b. Ahmed, Yusuf Bey b. Süleyman, 
Piyâle Çavuş b. Abdullah, Mehmed b. Mehmed

114 [22b-1] Mültezim Mehmed Çavuş’un İstanbul bâdiye-i gebrân, 
ispençe ve resm-i bennâk vergilerinin tahsilindeki engelleri 
kaldırmayı taahhüt ettiği
Mahmiye-i Kostantıniyye’de vâki‘ bâdiye-i gebrân ve ispençe ve resm-i bennâk 
mukāta‘asının ber vech-i iltizâm emîni olan bâ‘isü’l-kitâb Mehmed Çavuş nâm 
kimesne meclis-i şer‘de, mahmiye-i merkūme ahâlîsinden Mahmud Bey b. Meh-
med el-Cündî ve Mehmed Beşe b. Ali er-Râcil mahzarında takrîr-i da‘vâ edip, 
bundan akdem bin kırk iki senesi Recebü’l-müreccebi gurresinden bin kırk üç 
Recebü’l-harâmı gurresine değin mukāta‘a-i merkūmenin bir senesi on yük 
akçeye taht-ı iltizâmımda olmakla, mezbûrân Mahmud Bey ve Mehmed Beşe 
müddet-i mersûme tamâmına değin zikr olunan on yük akçeye der-uhde eyle-
diğimde merkūmân dahi ber vech-i iştirâk kabûl edip elân tasarruflarında ol-
makla, zikr olunan on yük akçe taraf-ı mîrîye ber vech-i peşîn teslîm olunmak 
iktizâ etmekle ben dahi merkūmân Mahmud Bey ve Mehmed Beşe’den taleb ey-
lediğimde mezbûrân dahi meblağ-ı merkūmun altı yük yirmi sekiz bin akçesini 
teslîm edip mâ‘adâsını teslîmden imtinâ‘ ederler, hakīkat-i hâl mezbûrândan suâl 
olunup takrîrleri tahrîr olunmak taleb ederim dedikde, gıbbe’s-suâl mezbûrân 
Mahmud Bey ve Mehmed Beşe cevâblarında, fi’l-vâki‘ mukāta‘a-i merkūmeyi 
müddet-i mersûme tamâmına değin ber vech-i iştirâk on yük akçeye iltizâm 
edip elân tasarrufumuzda olmakla, meblağ-ı merkūmun ber vech-i peşîn altı 
yük yirmi sekiz bin akçesini teslîm eyledik. Lâkin yedimizde olan emr-i şerîfde 
mastûr olduğu üzre mukāta‘a-i mersûmenin tevâbi‘-i kadîmesinden olan 
sultânlar hâsları ve vüzerâ hâsları ve evkāf-ı selâtîn karyeleri re‘âyâsının bâdiye 
olanlarının rusûm-ı mu‘tâdesini cem‘e olıgelmişe muhâlif ba‘zı mevâni‘ zuhûr 
etmekle ancak teslîm eylediğimiz elli yük yirmi sekiz bin akçe mikdârı tahsîline 
imkân vardır, eğer zikr olunan re‘âyânın rusûm-ı mu‘tâdenin cem‘e mâni‘ olun-
maz ise taht-ı iltizâmımızda olan on yük akçeyi tekmîl ederiz ve illâ ziyâdeye 
kādir değiliz dediklerinde, sâlifü’z-zikr Mehmed Çavuş dahi def ‘-i mevâni‘e 
müte‘ahhid olduğu bi’t-taleb ketb ve tahrîr olundu.
Tahrîren evâ’ili Saferi’l-muzaffer li sene selâsin ve erba‘în ve elf.
Şuhûdü’l-hâl: Es-Seyyid Mustafa b. Ali gulâm-ı şâhî, Ali Bey b. Abdülke-
rim gulâm-ı şâhî, Mustafa Bey b. Sinan gulâm-ı şâhî, Mustafa Bey b. Mehmed 
gulâm-ı şâhî.

115 [22b-2, Arapça] Kaybolan malın Mahmud Beşe b. Nasuh’a ait olduğu
Her ikisi de Dâru’l-hilâfeti’l-aliyye mahmiye-i Kostantıniyye mahallâtından Ka-
dırga limanı mahallesi sükkânından olan udûlden Mehmed Bey b. Abdullah ve 
Muslu Bey b. Abdullah nâm kimesneler meclis-i şerî‘at-i şerîfe-i garrâ ve mahfil-i 
tarîkat-i münîfe-i zehrâda -sânehallâhu te‘âlâ ani’l-be’sâi ve’d-darrâi- hâzırân 
olup, ipekden ma‘mûl bir dokumaya Ramazan Bey b. ( ) el-bevvâb-ı sultânî’den 
râyicü’l-vakt dokuz yüz akçe semenle iştirâ yoluyla vâzı‘-ı yed olan Mehmed 
Beşe b. Abdullah nâm hasm-ı câhid mahzarında, hâmil-i hâze’l-kitâb Mahmud 
Beşe b. Nasuh’dan sâdır olan da‘vâ-i sahîha-i şer‘iyyede gıbbe’l-istişhâd şöyle 
şehâdet ettiler ki, mezbûr mal, müdde‘î-i merkūmun bir ay önce zâyi‘ olmuş 
olan mülk-i mahzı ve hakk-ı sırfıdır. Müdde‘î-i mezbûre mâl-ı mezkûru ona bey‘ 
etmediğine, hibe etmediğine, bi vechin mine’l-vücûh mülkünden ihrâc etme-
diğine dâir yemîn verilmesinden sonra şehâdetleri ba‘de ri‘âyeti şerâiti’l-kabûl 
inde’ş-şer‘ makbûl ve mu‘teber olmağın hâkim şehâdetleri mûcibince hükmetti.
Cerâ zâlike ve hurrire fi’l-yevmi’s-sânî mine’l-Muharremi’l-harâm sene selâse 
ve erba‘în ve elf.
Şuhûdü’l-hâl: Fahrü’l-akrân Mehmed Ağa b. (  ), zahrü’l-emsâl Yusuf Ağa b. b. 
Hacı reisü’l-muhzırîn, Ali b. Abdullah, Mehmed b. Ahmed

116 [22b-3, Arapça] Solak Mustafa Çelebi b. Mehmed’in evini bey‘ 
bi’l-istiğlâl ile Kestel Vakfı’na sattığı
Mahmiye-i Kostantıniyye mahallâtından Kızıltaş mahallesi ahâlîsinden Solak 
Mustafa Çelebi b. Mehmed nâm kimesne meclis-i şerî‘at-i şerîfe-i garrâda hâzır 
olup, işbu akdin kendilerinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu, mahalle-i merkūmede kâin, bir tarafdan Meh-
med Efendi b. Abdülkerim mülkü, diğer tarafdan Mâhbende? Hâtun bt. Abdul-
lah mülkü, bir cânibden Davud Paşa Sarayı ve diğer cânibden de tarîk-i hâs ile 
mahdûd bulunan cemî‘-i menzilini cümle hudûdu ve kâffe-i hukūku ile râyicü’l-
vakt altmış bin akçe semen-i mu‘ayyen-i makbûzla, mahmiye-i merkūmede vâki‘ 
merhûm Kestel vakfı kāimmakām-ı mütevellîsi olan Hüseyin Bey b. Abdullah’a 
bey‘ ettiğini ikrâr ve i‘tirâf etti. Müşterî-i mezbûr da vakf-ı mezkûr mâlıyla ve 
istiğlâl maksadıyla menzil-i mahdûd-ı mesfûru ondan iştirâ etti. Bâyi‘-i mezkûrun 
menzili icâreye almak istemesi üzerine müşterî-i mûmâ ileyh ba‘de’t-tahliye ve’t-
tekābuz zeyilde mezkûr târihden bir sene tamâmına dokuz bin akçe ücret-i kirâ 
ile icâreye verdi. Vâki‘ ikrâr, tasdîk hakkı sâhibince vicâhen ve şifâhen tasdîk edil-
di. Mukırr-ı mezbûrun zevcesi Raziye Hâtun bt. Abdullah nâm hâtun kıbelinden 
âtiyyü’z-zikr kefâleti ikrâra vekâleti Mehmed b. Eğlence el-Kayyım ve Mustafa 
Çelebi b. Mehmed’in şehâdetleri ile sâbit olan câmi‘-i merhûm-ı mûmâ ileyhin 
imâmı Rıdvan Efendi b. Abdullah hâzır olup müvekkile-i merkūmesinin menzil-i 
mezbûrun derkine ve ücret-i kirâya îcâb ve kabûlü hâvî kefâletle kefil olduğunu 
vekâlet-i mahkiyyesi hasebiyle ikrâr etti.
Cerâ zâlike ve hurrire fi’l-yevmi’l-âşir min Saferi’l-hayr sene selâse ve erba‘în 
ve elf.
Şuhûdü’l-hâl: Ramazan Halîfe b. Abdullah el-Müezzin, Şaban b. Abdullah, Meh-
med b. Nasuh, Mehmed b. Abdullah, Şaban b. Abdullah

117 [22b-4] Yasef v. Elyaz’ın kumaş ticaretinden Panayot’ta 
alacağı olduğu
Mahmiye-i İstanbul’da sâkin Yahûd tâyifesinden Katalan cemâ‘atinden Yasef v. 
Elyaz nâm Yahudi meclis-i şer‘-i hatîr-i lâzımü’t-tevkīrde, Panayot v. (  ) nâm 
zimmî muvâcehesinde üzerine takrîr-i da‘vâ edip, bundan akdem mezbûr Pa-
nayot benden iştirâ ve kabz eylediği her donluğu dörder zirâ‘ bir donluk dar-
çini ve bir donluk kahve rengi ve bir donluk sünbülî ve bir donluk benefşe Pa-
ris çuka bahâlarından altmış dört riyâlî guruş ve her zirâ‘ı ikişer riyâlî guru-
şa altı zirâ‘ mâî ve beş zirâ‘ lâciverdî çuka bahâlarından yirmi iki riyâlî guruş 
cem‘an mezbûr Panayot zimmetinde seksen altı riyâlî guruş hakkım olup, hâlâ 
taleb eylediğimde vermede ta‘allül eder suâl olunup alıverilmek matlûbumdur 
dedikde, gıbbe’s-suâl ve akībe’l-inkâr müdde‘î-i mezbûrdan sıdk-ı da‘vâsına 
beyyine taleb olundukda, Yahûd tâyifesinden olup Sinor cemâ‘atinden olan 
Salamon v. Royen ve Portakal cemâ‘atinden Kemal v. ( ) nâm Yahudiler li ecli’ş-
şehâde meclis-i şer‘-i kadîme hâzırân olup gıbbe’l-istişhâd, fi’l-vâki‘ müdde‘î-i 
mezbûr Yasef bizim huzûrumuzda mezkûr Panayot’a altmış dört riyâl guruşu 
her donluğu dörder zirâ‘ gelir bir donluk darçini ve bir donluk kahve rengi ve 
bir donluk sünbülî ve bir donluk benefşe Paris çuka ve her zirâ‘ı ikişer riyâlî 
guruşa altı zirâ‘ mâ’î ve beş zirâ‘ lâciverdî çuka bey‘ ve teslîm edip, ol dahi 
iştirâ ve tesellüm eyledi. Biz bu husûsa şâhidleriz şehâdet dahi ederiz deyü 
edâ-i şehâdet-i şer‘iyye ettiklerinde, ba‘de ri‘âyeti şerâiti’l-kabûl şehâdetleri 
hayyiz-i kabûlde vâkı‘a oldukdan sonra mûcebi ile mezbûr Panayot meblağ-ı 
mezbûr seksen altı guruşun edâsıyla ilzâm olunup, mâ hüve’l-vâki‘ bi’t-taleb 
ketb olundu.
Tahrîren fi’l-yevmi’l-hâmis aşer min Saferi’l-hayr li sene selâsin ve erba‘în ve elf.
Şuhûdü’l-hâl: Yusuf Ağa, Mehmed Çelebi, Mehmed Beşe b. Yusuf, Ali b. ( ).

118 [23a-1] Âişe bt. Mehmed’in Ahmed Çelebi b. Mehmed Sadık’ın 
sandığından bazı mücevherlerini aldığını kabul ettiği
İşbu hâmilü’l-kitâb Ahmed Çelebi b. Mehmed Sadık meclis-i şer‘-i hatîr-i 
lâzımü’t-tevkīrde, Aişe bt. Mehmed nâm hâtun mahzarında üzerine takrîr-i 
da‘vâ edip, bundan akdem mezbûre mahmiye-i İstanbul’da Atmeydânı kurbun-
da sâkin olduğum menzilim dâhilinde bir mukaffel sandık içinden her miskāli 
bir altın kıymetli yirmi miskāl bir çift altın bilezik ve bin beş yüz akçe kıymet-
li bir altın la‘l hâtem ve her biri yüzer akçe kıymetli biri dokuma biri münak-
kaş iki makra[ma]mı ahz eylemişdir, suâl olunup mûceb-i şer‘îsi ricâ olunmak 
matlûbumdur dedikde, gıbbe’s-suâl mezbûre Aişe cevâbında, fi’l-vâki‘ eşyâ-i 
mezkûreleri ahz eyledim deyü bi’t-tav‘i’s-sâf ikrâr ve i‘tirâf etmeğin, mâ hüve’l-
vâki‘ bi’t-taleb ketb olundu.
Tahrîren fi’l-yevmi’l-ışrîn mine’l-Muharremi’l-harâm li sene selâsin ve erba‘în 
ve elf.
Şuhûdü’l-hâl: Fahrü’l-akrân Yusuf Ağa b. Kadı reisü’l-muhzırîn, Veli Bey b. (  ), 
Mehmed Beşe b. ( ), Yusuf Beşe b. ( ), Ali b. Abdullah, Osman Efendi el-İmâm, 
Abdullah Halîfe b. ( ) el-Müezzin, Ömer Çelebi b. Abdullah.

119 [23a-2] Mitrak v. Bağdasar’ın Serkis v. Aydın’a olan 
borcunu ödediği
Vilâyet-i Anadolu’da Erzurum kazâsında Erzincan kasabasından Serkis v. Aydın 
nâm Ermeni zimmî meclis-i şer‘-i hatîr-i lâzımü’t-tevkīrde, kasaba-i merkūme 
sükkânından işbu hâmilü’l-kitâb Mitrak v. Bağdasar nâm Ermeni zimmî 
muvâcehesinde bi tav‘ihî ikrâr ve takrîr-i kelâm edip, bundan akdem merkūm 
Mitrak zimmetinde deyn-i şer‘îden olan sekiz yüz riyâl guruş hakkımın dört 
yüz guruşunu mukaddemâ Erzurum’da ve iki yüz guruşunu hâlâ bunda mezbûr 
Mitrak’ın yedinden alıp kabz etmekle zimmetinde iki yüz guruşum bâkī kaldı 
idi. El-hâletü hâzihî zikr olunan iki yüz guruş hakkımı mezbûr Mitrak’a hibe-i 
sahîha-i şer‘iyye ile hibe ve temlîk eylediğimde, mezbûr Mitrak dahi vech-i 
meşrûh üzre ittihâb ve kabûl etmekle zikr olunan sekiz yüz guruşdan mezbûr 
Mitrak zimmetinde bir akçe ve bir habbe hakkım kalmayıp, mezbûr Mitrak’ın 
zimmetini husûs-ı mezbûrdan bi’l-külliye ibrâ-i âmm-ı kātı‘u’n-nizâ‘la ibrâ 
ve iskāt eyledim dedikde, mukırr-ı merkūm Serkis’i kelimât-ı meşrûhasında 
merkūm Mitrak dahi bi’l-muvâcehe tasdîk ve ittihâb ve kabûl eylediğin tasdîk 
edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Saferi’l-mu‘azzam li sene selâsin ve erba‘în 
ve elf.
Şuhûdü’l-hâl: Mehmed Bey b. Yusuf çukadâr, Mustafa Çavuş el-Mübâşir, Yusuf 
Bey b. Abdullah, Yusuf b. Abdullah el-muhzır, Mansur b. Hızır.

120 [23a-3] İdam edilen Defterdar Mustafa Paşa’nın mühürdarı Murad 
Bey b. Abdullah’ta başbâki kuluna intikal edecek paranın kalmadığı
Hâlâ başbâkīkulu olan fahrü’l-akrân Ahmed Ağa b. Abdülmennân meclis-i şer‘-i 
hatîr-i lâzımü’t-teşrîfde, bundan akdem şıkk-ı evvel defterdârı iken mağdûben 
katl olunan Mustafa Paşa’nın mühürdârı olan işbu hâmilü’l-kitâb Murad Bey 
b. Abdullah mahzarında üzerine takrîr-i da‘vâ edip, bundan evvel beynimizde 
ma‘lûm husûs için maktûl-i mezbûr Mustafa Paşa’ya îsâl eyle deyü mezbûr Mu-
rad Bey’e yetmiş bin nakd-i râyic fi’l-vakt akçe def ‘ ve teslîm edip, ol dahi kabz 
eyleyip ba‘dehû mezbûr Mustafa Paşa katl olunup husûs-ı mezbûrun husûlü 
olmamakla, meblağ-ı mezbûr yetmiş bin akçeyi hâlâ mezbûr Murad Bey’den 
taleb ederim dedikde, gıbbe’s-suâl mezbûr Murad Bey cevâbında, fi’l-hakīka 
müşârunileyh Ahmed Ağa yedinden vech-i meşrûh üzre yetmiş bin akçe alıp 
kabz eylemiş idim. Lâkin meblağ-ı mezbûru maktûl-i mezbûra hâl-i hayâtında 
me’mûr olduğum üzre bi’t-tamâm def ‘ ve teslîm edip yedimde meblağ-ı 
mezbûrdan bir akçe ve bir habbe bâkī kalmadı dedikde, mezbûr Murad Bey 
resûl olup meblağ-ı mezbûru mezkûr Mustafa Paşa’ya hâl-i hayâtında def ‘ ve 
teslîm eyledim dediğinde yemîni ile musaddak olmağın, müdde‘î-i mezbûr ta-
lebi ile meblağ-ı mezbûr yetmiş bin akçeyi merkūm Mustafa Paşa’ya bi’t-tamâm 
ve’l-kemâl def ‘ ve teslîm edip yedinde kalmadığına mezkûr Murad Bey’e yemîn 
teklîf olundukda, ol dahi hasbe’l-mes’ûl yemîn billâhi te‘âlâ etmeğin, mâ hüve’l-
vâki‘ bi’t-taleb ketb olundu.
Tahrîren fi’l-yevmi’r-râbi‘i aşer min Saferi’l-hayr li sene selâsin ve erba‘în ve elf.
Şuhûdü’l-hâl: Mehmed Bey b. Mahmud el-Cündî, Zülfikar b. Abdullah el-Cündî, 
Ahmed Çavuş b. ( ), Mehmed Ağa b. ( ) reisü’l-muhzırîn, Yusuf Ağa b. ( ) reisü’l-
muhzırîn.

121 [23a-4] Tabip Yehûd v. Nesimi ile David v. Menahem ve David 
v. Avraham’ın birbirlerinin zimmetini ibrâ ettiği
Mahmiye-i İstanbul’da sâkin Yehûd tâyifesinden Sisilye cemâ‘atinden David 
v. Menahem ve La‘lî cemâ‘atinden David v. Avraham nâm Yahudiler meclis-i 
şer‘-i hatîr-i lâzımü’t-tevkīrde, işbu hâmili’s-sifr etıbbâ-i Yahudi’den Yehûd v. 
Nesimî muvâcehesinde her biri bi’t-tav‘i’s-sâf ikrâr ve i‘tirâf edip, bundan ak-
dem mezbûr Yehûd ile târih-i kitâba gelince beynimizde ba‘zı mu‘âmelât ve ahz 
u i‘tâ vâki‘ olmuş idi. El-hâletü hâzihî her birimizin mezbûr Yehûd zimmetin-
de bir akçe ve bir habbe hakkımız olmayıp, mezbûr[un] zimmetini ibrâ-i âm 
ile ibrâ ve iskāt-ı tâm eyledik. Ba‘de’l-yevm bizden merkūm Yehûd üzerine bir 
vechile da‘vâ ve nizâ‘ sudûr ve zuhûr ederse, lede’l-hükkâmi’l-kirâm mesmû‘a 
ve makbûle olmaya dediklerinde, gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Tahrîren fi’l-yevmi’l-hâmis ve’l-ışrîn min Saferi’l-hayr li sene selâsin ve erba‘în 
ve elf.
Şuhûdü’l-hâl: Fahrü’l-a‘yân Mirza Çavuş b. Mustafa, Fahrü’l-akrân Veli Bey b. 
Mustafa, Musli b. Musa, Mehmed Beşe b. Yusuf, Ali b. Abdi, Piyâle Çavuş b. ( ).

122 [23b-1, Arapça] Todori v. Dimitri’nin evini bey‘ bi’l-istiğlâl ile 
Murtaza Paşa Vakfı’na sattığı
Mevlânâ Mehmed Efendi b. Mehmed nâm kadı, taleb üzerine husûs-ı âtiyyü’z-
zikri tahrîr için irsâl olunup, ebvâb-ı hısn-ı mahmiye-i Kostantıniyye’den 
hâric-i bâb-ı Balat’da vâki‘ Todori v. Dimitri nâm zimmînin menziline vâsıl 
oldukda akd-i meclis eyledi. Zimmî-i mezkûr meclis-i şer‘-i şerîfde işbu akdin 
kendilerinden sudûruna kadar sâhibi ve mâliki olduğu, elinde ve taht-ı tasar-
rufunda bulundurduğu, mahalle-i mezbûrede kâin, bir tarafdan Niyaki b. Ka-
raca mülkü, diğer tarafdan İstemad Kargun mülkü, öteki tarafdan sâhil-i bahr 
ve diğer tarafdan da tarîk-i âm ile mahdûd cemî‘-i menzilini cümle tevâbi‘ ve 
levâhıkı ve kâffe-i menâfi‘ ve levâhıkı iken râyicü’l-vakt yüz yirmi bin akçe 
semen-i mu‘ayyen-i makbûzla merhûm Murtaza Paşa Vakfı’na kāimmakām-ı 
mütevellî olan hâmil-i hâze’l-kitâb umdetü’l-emâcid ve’l-ekârim câmi‘u’l-
mehâmid ve mekârim Ahmed Ağa b. Mustafa’ya bey‘ ettiğini ikrâr ve i‘tirâf etti. 
Müşterî-i merkūm da vakf-ı mezkûr mâlıyla ve istiğlâl maksadıyla menzil-i 
mesfûru iştirâ etti. Bâyi‘-i mezkûrun menzili icâreye almak istemesi üzeri-
ne müşterî-i mûmâ ileyh ba‘de’t-tahliye ve’t-tekābuz zeyilde mezkûr târihden 
bir sene tamâmına on beş bin akçe ücret-i kirâ ile icâreye verdi. Vâki‘ ikrâr, 
müşârun ileyh Ahmed Ağa tarafından vicâhen ve şifâhen tasdîk edildi. Sonra 
Nikol Veyuda v. İstefan nâm zimmî ve müste’cir-i mezbûrun zevci olan Asula 
bt. Dimo nâm zimmîyye menzil-i mezbûrun derkine ve ücret-i kirâya îcâb ve 
kabûlü hâvî kefâletle kefil oldu. Mevlânâ-yı mezbûr, vukū‘-i hâl-i alâ hâze’l-
minvâli haber verdi.
Vaka‘a’l-işhâd ve’t-tahrîr fî gurreti Saferi’l-hayr sene selâse ve erba‘în ve elf.
Şuhûdü’l-hâl: Fahrü’l-a‘yân Ahmed Çavuş b. Abdülmennân, Ali Çelebi b. Ab-
dullah, Mehmed Beşe b. Yusuf çukadâr, Mehmed b. Mehmed

123 [23b-2] Ali Beşe b. Mehmed’in kendisini yaralayan Osman 
b. Abdullah ile sulh olduğu
Dergâh-ı âlî -dâme mahfûfen bi’l-me‘âlî- yeniçerilerinin otuz sekizinci 
cemâ‘atinden Ali Beşe b. Mehmed nâm râcil meclis-i şer‘-i şerîfde, havâss-ı Kos-
tantıniyye muzâfâtından Aya İstefanoz nâm karye sâkinlerinden Osman b. Ab-
dullah nâm kimesne mahzarında bi’t-tav‘i’s-sâf ikrâr ve i‘tirâf edip, bundan ak-
dem mezbûr Osman karye-i mezbûrede bi gayri vechin amden çeneme vu-
rup alt dişlerimin sol tarafından iki dişimi çıkardıkda, mûcebini mezbûrdan 
da‘vâ ve taleb eylediğimde ol dahi inkâr edip, beynimizde münâza‘ât-ı kesîre ve 
muhâsamât-ı şedîde vâkı‘a olmuş idi. El-hâletü hâzihî beynimizde muslihûn ta-
vassut edip husûs-ı mezbûrdan beni an-inkâr mezbûr Osman ile beş yüz nakd-i 
râyic fi’l-vakt akçe üzerine sulh ettiklerinde, ben dahi sulh-ı mezbûru kabûl ve 
bedel-i sulh olan meblağ-ı mezbûr beş yüz akçeyi merkūm Osman yedinden 
bi’t-tamâm ve’l-kemâl alıp kabz edip, zimmetini husûs-ı mezkûrdan ibrâ-i âm 
ile ibrâ ve iskāt-ı tâm ile iskāt eyledim. Ba‘de’l-yevm husûs-ı mezbûra müte‘allik 
nizâ‘ benden bi’z-zât veya vekîlimden bi’l-vâsıta mezbûr Osman Efendi’den 
sudûr ederse lede’l-hükkâmi’l-kirâm mesmû‘a ve makbûle olmaya dedikde, 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Saferi’l-hayr li sene selâsin ve erba‘în 
ve elf.
Şuhûdü’l-hâl: Fahrü’l-a‘yân Ahmed Ağa b. Mahmud, Hasan Beşe b. Mustafa, Os-
man b. Veli, Kurd Beşe b. Ali.









124 [23b-3, Arapça] Ebûbekir Efendi b. Abdullah’ın Leh asıllı 
kölesini âzat ettiği
Dâru’l-hilâfeti’l-aliyye mahmiye-i Kostantıniyye mahallâtından Cafer Ağa mahal-
lesinde sâkin olan umdetü’l-erbâbi’t-tahrîr ve’l-kalem Ebûbekir Efendi b. Abdul-
lah meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup, rıkkını mu‘terif, kısa boylu, gök gözlü, sarışın, Lehiyyü’l-asl hâmil-i 
hâze’l-kitâb Dilaver b. Abdullah nâm abd-i memlûkini hasbeten lillâhi te‘âlâ ve ta-
leben li-marzâti rabbihi’l-a‘lâ âzat ve tahrîr ettiğini ikrâr ve i‘tirâf etti. Efendilerin 
âzatlı köleleri üzerinde şer‘an sâbit olan velâ hakkından gayrı üzerinde kimesne-
nin bir hakkı kalmadı.
Cerâ zâlike ve hurrire fi’l-yevmi’l-hâmis aşere min Saferi’l-hayr sene selâse ve 
erba‘în ve elf.
Şuhûdü’l-hâl: Fahrü’l-a‘yân Hasan Ağa b. Mustafa el-Cündî, Ali Bey b. ( ) el-Cündî, 
Mustafa Bey b. Sancakdâr el-Cündî, Hüseyin Çelebi b. Topçu oğlu, Ali Bey b. Na-
suh

125 [23b-4] Sahibi bt. Şoya’nın Mehmed b. Mehmed’den kazancı dükkânı 
kirası bedelini tahsil ettiği
Mahmiye-i Kostantıniyye’de Meydancık mahallesinde sâkine olan Sahibe bt. Şoye 
nâm Yahudiye tarafından husûs-ı âti’z-zikri ikrâra vekîl olup, vekâleti mahzar-ı 
hasm-ı câhidde İsmail b. Mehmed ve Mehmed b. Ali nâm kimesneler şehâdetleri 
ile sâbite olan Yuda v. Yako nâm Yahudi meclis-i şer‘de Mircel tâyifesinden işbu 
bâ‘isü’l-kitâb Mehmed b. Mehmed nâm kimesne mahzarında bi’l-vekâle ikrâr ve 
takrîr-i kelâm edip, müvekkil-i merkūm Sahibe mahmiye-i mersûmede Mah-
mudpaşa nâm mevzi‘ kurbunda Çukacılar Çarşısı’nda vâki‘ olup, kendiye intimâ 
ile tahdîd ve tavsîfden müstağnî olan bir bâb mülk çukacı dükkânı[nı] mezbûr 
Mehmed’e târih-i kitâb senesi şehr gurresinden senede on beşer bin üç yüz akçeden 
kırk beş bin dokuz yüz akçe icâre-i müeccele ile üç sene tamâmına değin îcâr ve 
teslîm eyledikde, mezbûr Mehmed dahi minvâl-i muharrer üzre istîcâr ve tesellüm 
eyledikden sonra müvekkile-i merkūme Sahibe bir senenin ücreti olup sâbıku’z-
zikr olan on beş bin üç yüz akçeyi ber vech-i peşîn müste’cir-i merkūm Mehmed 
yedinden alıp kabz eyledi dedikde, mukırr-ı merkūm Yuda yahudinin bi’l-vekâle 
sudûr eden i‘tirâfını merkūm Mehmed dahi bi’l-muvâcehe tasdîk ve vech-i meşrûh 
üzre istîcâr ve kabûl eylediğini tahkīk edicek, mâ vaka‘a bi’t-taleb ketb olundu.
Tahrîren fi’l-yevm fî evâhiri Saferi’l-muzaffer li sene selâsin ve erba‘în ve elf.
Şuhûdü’l-hâl: İbrahim b. Mehmed, Mehmed Bey b. Yusuf, Veli Ağa b. Mustafa, el-
Hâc Hüseyin b. Mehmed, Piyâle Çavuş b. Abdullah.









126 [24a-1] Hayrabolu Erzenlü köyündeki çiftliğin Fâtıma Hatun 
bt. Hüsrev Paşa’ya ait olduğu
Vilâyet-i Anadolu’da Kangırı sancağında Karıpazarı kasabası tevâbi‘inden Bas-
dak nâm karyede sâkine Nefise bt. Abdülkerim Çelebi nâm hâtun tarafından 
husûs-ı âti’l-beyâna vekîl olup, vekâleti nehc-i mu‘teber üzre sâbite olan Ra-
mazan Çavuş nâm kimesne meclis-i şer‘de, âti’z-zikr olan bir kıt‘a mülk çift-
liğe vâzı‘atü’l-yed idiği şer‘an ma‘lûm olan bâ‘isetü’l-kitâb fahrü’l-muhadderât 
Fâtıma Hâtun bt. el-merhûm Hüsrev Paşa tarafından vech-i âtî üzre husûmet 
ve redd-i cevâba sâbitü’l-vekâle vekîl olan Mustafa Bey [b.] Osman nâm yesârî 
mahzarında bi’l-vekâle takrîr-i da‘vâ edip, vilâyet-i Rumeli’nde Hayrabolu 
kazâsında Erzenlü nâm karyede vâki‘ iki bâb çatma odayı ve dört anbarı ve 
iki at ahırını ve iki sığır ahırını ve bir ahır odasını ve bir samanlığı ve muhav-
vata ve harman yerini müştemil ve inde ahâli’d-diyâr ma‘lûmü’l-hudûd olup, 
elân müvekkile-i merkūme Fâtıma Hanım’ın yedinde olan bir kıt‘a çiftlik bun-
dan akdem müvekkile-i merkūme Nefise’nin mülkü iken merkūme Nefise’nin 
üvey babası olan Abdülcelil b. Abdülkerim nâm kimesne zikr olunan çiftliği 
on yedi sene mukaddem gasben zabt edip, ba‘dehû yeniçeri kâtibi olup bun-
dan esbak müteveffâ olan Osman Efendi’ye bey‘ etmiş idi. Hâlâ zikr olunan çift-
lik bir tarîk ile müvekkile-i merkūme Fâtıma Hanım’ın yedine vâsıl olmuşdur, 
mahdûd-ı mezkûr müvekkilemin mülk-i mağsûbu olmakla taleb ederim dedik-
de, gıbbe’s-suâl mezbûr Mustafa Bey bi’l-vekâle cevâbında, fi’l-hakīka zikr olu-
nan çiftlik mukaddemâ müvekkil-i merkūme Nefise Hâtun’un mülkü idi. Lâkin 
merkūme Nefise Hâtun zikr olunan çiftliği on yedi sene mukaddem mezbûr 
Abdülcelil’e yirmi iki bin akçeye bey‘-i bât ile bey‘ edip kabz-ı semen ve teslîm-i 
mebî‘ eyledikden sonra bin otuz iki senesinde yedine hüccet-i şer‘iyye verdik-
den sonra mezbûr Abdülcelil dahi merkūm Osman Efendi’ye bey‘ edip, ba‘dehû 
mezbûr Osman Efendi müteveffâ olup verâseti zevce-i metrûke-i merkūme 
Fâtıma Hanım’a münhasıra olmakla, terekesinden kendiye âyid olan rub‘ his-
se mukābelesinde alıp kabûl eylemiş idi deyü târih-i merkūm ile müverraha ve 
kasaba-i mezbûre kadısı olan Mevlânâ el-Hâc Mahmud’un imzâsıyla mümzâ 
ve hâtemiyle mahtûme ve takrîr-i meşrûhuna mutâbıka ve merkūme Nefise’nin 
vech-i muharrer üzre bey‘ ve teslîmini nâtıka hüccet ibrâz edicek, merkūmun 
mazmûnu vekîl-i mezbûr Mustafa Bey’in takrîr-i meşrûhuna mutâbık oldu-
ğundan mâ‘adâ zamân mürûr etmek ile zikr olunan çiftlik-i merkūme Fâtıma 
Hanım’ın yedinde ibkā olunup, mâ vaka‘a bi’t-taleb ketb olundu.
Tahrîren fî evâhiri Saferi’l-muzaffer li sene selâsin ve erba‘în ve elf.
Şuhûdü’l-hâl: Umdetü’l-emâcid ve’l-a‘yân Kadri Efendi b. Mustafa Reisülküttâb, 
Kıdvetü’l-a‘yân Abdi Efendi baştezkireci, Ali Bey b. Mustafa el-Cündî, Ahmed 
b. Receb, Mirza Çavuş b. Mustafa, Mehmed Ağa b. Mustafa el-bevvâbü’s-sultânî, 
Yusuf Ağa b. Abdullah reisü’l-muhzırîn.

127 [24a-2] Âişe Hatun bt. Derviş’in aldığı meblağı ödediğinden menzili 
üzerindeki Cafer Paşa Vakfı rehininin kaldırdığı
Medîne-i hazret-i Ebâ Eyyûb el-Ensârî -radiye anhu Rabbuhü’l-bârî- de vâki‘ 
merhûm Cafer Paşa Vakfı’nın hâlâ mütevellîleri olan Mustafa Efendi b. Ali ve 
Mehmed Beşe b. (  ) nâm kimesneler meclis-i şer‘-i hatîr-i lâzımü’t-tevkīrde, 
medîne-i (  ) [mezkûre] mahallâtından Takyecibaşı mahallesi sâkinelerinden 
fahrü’l-muhadderât Aişe Hâtun bt. Derviş tarafından ikrâr-ı âti’l-beyânı tasdîka 
vekîl olup, mezbûreyi ma‘rifet-i şer‘iyye ile ârifân olan İbrahim Çelebi b. Ali 
ve Mustafa b. Rıdvan nâm kimesne şehâdetleri ile şer‘an vekâleti sâbite olan 
zevci Yahya Çavuş b. Hızır mahzarında her biri ikrâr-ı sahîh-i şer‘î ve i‘tirâf-ı 
sarîh-i mer‘î kılıp, müvekkile-i mezbûre zimmetinde mütevellîsi olduğumuz va-
kıf mâlından deyn-i şer‘îden otuz bin nakd-i râyic fi’l-vakt akçe alıp, meblağ-ı 
mezbûr mukābelesinde silk-i mülkünde münselik mahalle-i mezbûrede vâki‘ 
bir tarafı Çaşnigir Vakfı’ndan olan odalar ve bir tarafı Hayyât Ali b. (  ) mül-
kü ve bir tarafı mekābir-i müslimîn ve bir tarafı tarîk-i âm ile mahdûd olup 
büyût-ı müte‘addideyi müştemil olan mülk menzilini vakf-ı mezbûra rehin ve-
rip, biz dahi tevliyetimiz hasebiyle kabz eylemişdik. Hâlâ meblağ-ı mezbûru 
müvekkile-i merkūme cânib-i vakf-ı mezbûra bi’t-tamâm ve’l-kemâl edâ ve 
teslîm edip, biz dahi kabz ve tesellüm eylediğimizden sonra yedimizde meblağ-ı 
mezbûr mukābelesinde rehin olan menzil-i mezbûrun müvekkil-i merkūmeye 
def ‘ ve teslîm edip, ol dahi kabz ve tesellüm edip fekk-i rehin olunup ve min 
ba‘d mâl-ı vakf-ı mezbûrdan müvekkile-i merkūme zimmetinde bir akçe ve 
bir habbe bâkī kalmadı dediklerinde, mukırrân-ı mezbûrânın minvâl-i meşrûh 
üzre cârî ve sâdır olan ikrârların vekîl-i mesfûr Yahya Çavuş vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Tahrîren fî selhi Saferi’l-hayr li sene selâsin ve erba‘în ve elf.
Şuhûdü’l-hâl: Osman Çavuş b. Ahmed, Ahmed b. ( ), İbrahim Çavuş b. Ali, Rıd-
van Bey b. (  ) el-Cündî, Muharrirü’l-hurûf Mehmed b. Mehmed el-kadı, Musli 
Bey b. Musa el-Cündî.

128 [24b-1, Arapça] Mahmud Efendi b. Mustafa’nın evini Kasım 
b. Ferhad’a sattığı
Rumeli-i ma‘mûrede vâki‘ kasaba-i Karaferye mahallâtından Câmi‘-i atîk ma-
hallesinde sâkin olan Mahmud Efendi b. Mustafa meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, kasaba-i mezkûre 
mahallâtından İnebeykar mahallesinde kâin olan, tahtânî iki beyti, bahçeyi ve fı-
rını müştemil bulunan, bir tarafdan Za‘îm Mehmed Bey mescidi, diğer tarafdan 
Ahmed Efendi b. ( ) mülkü, öteki tarafdan mekābir-i Müslimîn ve diğer tarafdan 
da tarîk-i âm ile mahdûd cemî‘-i menzilini cümle tevâbi‘ ve levâhıkı ve kâffe-i 
menâfi‘ ve mürâfıkı ile râyicü’l-vakt yedi bin akçe semen-i mu‘ayyen-i makbûzla 
hâmil-i hâze’l-kitâb Kasım b. Ferhad’a îcâb kabûlü ve teslîm ve tesellümü hâvî 
bey‘-i bât-ı sahîh ile bey‘ etmiş olduğunu ikrâr ve i‘tirâf etti. Bâyi‘-i mezbûr bu 
def ‘a semen-i merkūmdan dört bin akçeyi müşterî-i mezkûrdan ahz ü kabz ettiği-
ni ikrâr ve i‘tirâf etti. Müşterî-i merkūmun zimmetinde zeyilde mezkûr ayın gur-
resinden altı aya müeccel üç bin akçe kaldı. Menzil-i mezbûr, bâyi‘-i mezkûrun ye-
dinde, meblağ-ı bâkī mukābilinde rehn-i makbûzdur. Vâki‘ ikrâr mezbûr Kasım 
tarafından vicâhen ve şifâhen tasdîk edildi.
Cerâ zâlike ve hurrire fî selh-i Saferi’l-hayr sene selâse ve erba‘în ve elf.
Şuhûdü’l-hâl: Fahrü’l-kuzât Şeyh Mehmed Efendi b. ( ), Ahmed Efendi b. el-kadı 
eş-şehîr bi’l-mu‘îd, Mehmed Efendi b. eş-şehîr Bâlizâde, Mu‘îd Ali Efendi b. ( )

129 [24b-2, Arapça] Gülâbiye bt. Abdullah’ın evini bey‘ bi’l-istiğlâl ile 
Ali Ağa Vakfı’na sattığı
Dâru’l-hilâfeti’l-aliyye mahmiye-i Kostantıniyye mahallâtından Kızılminâre ma-
hallesinde sâkine olan Gülâbiye bt. Abdullah nâm hâtun meclis-i şerî‘at-i şerîfe-i 
garrâ ve mahfil-i tarîkat-i münîfe-i zehrâda -sâneha’llâhu te‘âlâ ani’l-be’sâi ve’d-
darrâi- hâzıra olup, işbu akdin kendilerinden sudûruna kadar sâhibi ve mâliki 
olduğu, elinde ve taht-ı tasarrufunda bulundurduğu, mahmiye-i mahkiyye 
mahallâtından İbrahim Paşa mahallesinde vâki‘, bir tarafdan kısmen merhûm 
Takyeci Ferhad Vakfı ve kısmen merhûme Tâcî Hâtun mülkü, diğer tarafdan 
kısmen Ömer Beşe b. Abdullah mülkü ve kısmen Ali Beşe b. Abdullah mül-
kü, tarafeynden de tarîk-i âm ile mahdûd olan ve dokuz dükkânı müştemil bu-
lunan cemî‘-i bahçesini cümle hudûdu ve kâffe-i hukūkuyla râyicü’l-vakt riyâl 
ta‘bîr edilen iki bin sikke-i harbiyye fıddiyye semen-i mu‘ayyen-i makbûzla 
merhûm Ali Ağa Vakfı mütevellîsi hâmil-i hâze’l-kitâb Ahmed Bey b. Osman’a 
îcâb kabûlü ve teslîm tesellümü hâvî bey‘ ile bey‘ ettiğini ikrâr ve i‘tirâf etti. Vâki‘ 
ikrâr, mütevellî-i mezbûr tarafından vicâhen ve şifâhen tasdîk edildi. Bâyi‘a-i 
mezkûrenin hadîka-i mesfûreyi icâreye almak istemesi üzerine müşterî-i mûmâ 
ileyh ba‘de’t-tahliye ve’t-tekābuz zeyilde mezkûr târihden bir sene tamâmına yir-
mi iki bin akçe ücret-i kirâ ile icâreye verdi. Sonra müste’cire-i mezkûrenin zev-
ci Ahmed Bey b. Mustafa nâm kimesne derk-i hadîkaya ve dükkânlara îcâb ve 
kabûlü hâvî kefâletle kefil oldu.
Cerâ zâlike ve hurrire fî selhi Saferi’l-hayr sene selâse ve erba‘în ve elf.
Şuhûdü’l-hâl: Seyyid Mustafa b. Seyyid Mehmed, Seyyid Mehmed b. Seyyid Ah-
med, Mustafa Beşe b. Ahmed, Yusuf Çelebi b. ( ), Muharrem Çelebi b. ( ), Piyâle 
Çavuş b. ( ), Muslu Çelebi b. ( )

130 [24b-3] Tuna Defterdarı Mustafa Efendi b. Ali’nin eski 
Sekbanbaşı Kurd Ağa’ya borcunu ödediğinden menzili 
üzerindeki rehinin kaldırıldığı
Husûs-ı âti’l-beyânı mahallinde ketb ve tahrîr için savb-ı şer‘-i hatîrden nâib ta-
leb olundukda, fahrü’l-müderrisîn es-Seyyid Mehmed Efendi b. es-Seyyid Meh-
med irsâl olunup, zeyl-i kitâbda mastûrü’l-esâmî olan müslimîn ile mahmiye-i 
Kostantıniyye’de Muhtesib Karagöz mahallesi ahâlîsinden olup bundan ak-
dem dergâh-ı âlî -mahfûfen bi’l-me‘âlî- yeniçerileri ocağından sekbanbaşı olan 
umdetü’l-emâcid ve’l-a‘yân Kurd Ağa’nın menziline varıp akd-i meclis eyle-
diklerinde, mûmâ-ileyh Kurd Ağa meclis-i mezkûrda, mahmiye-i merkūmede 
Kalenderhâne mahallesi ahâlîsinden olup bundan akdem Tuna Defterdârı olan 
bâ‘isü’l-kitâb fahrü’l-emâcid ve’l-ekârim hâvi’l-mehâmid ve’l-mekârim Musta-
fa Efendi b. Ali mahzarında bi tav‘ihî ikrâr ve takrîr-i kelâm edip, müşârunileyh 
Mustafa Efendi’nin mukaddemâ bana cihet-i karzdan iki yüz bin akçe deyni 
olmakla, mukābelesinde medîne-i Ebâ Eyyûb-i Ensârî mahallâtından Câmi‘-i 
atîk mahallesinde olup muhavvata-i dâhiliyesi üç beyt-i süflîyi ve iki sofayı 
ve mahzeni ve matbahı ve iki beyt-i ulvîyi ve iki ulvî sofayı ve fırını ve bi’r-i 
mâyı ve kenîfi ve eşcâr-ı müsmire ve gayr-ı müsmir[e]yi hâviye cüneyneyi ve 
muhavvata-i hâriciyesi dört beyt-i süflî ve sofayı ve mutfak ve ıstablı ve gurfe-
yi ve bi’r-i mâyı ve kenîfi ve eşcâr-ı müsmire-i mütenevvi‘ayı hâviye hadîkayı 
müştemile olup, bir tarafı Aişe Hâtun bt. Osman mülkü ve bir tarafı Süleyman 
Efendi mülkü ve bir tarafı merhûm Atûfî Efendi mülkü ve bir tarafı sâhil-i bah-
ra muttasıl tarîk-i âm ile mahdûd olan mülk menzilini yedimde rehn-i makbûz 
vaz‘ eylemiş idi. El-hâletü hâzihî zikr olunan iki yük akçeyi bi’t-tamâm ve’l-
kemâl müşârunileyh Mustafa Efendi’nin yedinden alıp kabz edip fekk-i re-
hin eyledim idi. Zikri sebk edip iki yük ta‘bîr olunan iki yüz bin akçe hak-
kımdan zimmetinde bir akçe ve bir habbe bâkī kalmayıp ve zikr olunan men-
zilde dahi vechen mine’l-vücûh alâkam [25a] kalmamışdır dedikde, mukırr-ı 
mûmâ-ileyh Kurd Ağa’yı kelimât-ı meşrûhasında müşârunileyh Mustafa Efen-
di bi’l-muvâcehe tasdîk ve bi’l-müşâfehe tahkīk eylediğini mevlânâ-yı mezbûr 
mahallinde ketb ve tahrîr edip, ba‘dehû gelip vukū‘u üzre ihbâr ve takrîr edicek, 
mâ vaka‘a bi’t-taleb ketb olundu.
Tahrîren fi’l-yevmi’l-ışrîn min Saferi’l-hayr li sene selâsin ve erba‘în ve elf.
Şuhûdü’l-hâl: Muslihiddin Ağa kethüdâ-yı yeniçeriyân sâbıkan, Hüseyin Suba-
şı b. Keyvan, İbrahim Efendi b. Ali kâtib-i fodula, Şaban Efendi b. Rıdvan, Ha-
san Subaşı b. Mehmed, Mehmed b. Mustafa el-Kâtib, Derviş Bey b. Abdullah 
kethüdâ-yı yesâriyân, Mehmed Bey b. Hurrem el-Yesârî, Musli Çelebi b. Ali el-
Kâtib, Mustafa b. Ali kisedâr, Ali Beşe b. Abdullah, Receb Çelebi b. Ahmed, Re-
ceb b. Abdullah, Hasan b. Yusuf zağari-i süvârân, Hüseyin Beşe b. Sefer er-Râcil, 
Ahmed Beşe b. Musa, Hüseyin b. Gāzi Bâli, Mehmed b. Cafer, Hüseyin Çelebi 
el-bevvâb, Ali b. Mustafa.

131 [25a-1] Mustafa Efendi b. Ali’nin menzilini Hüseyin Efendi 
b. Mustafa’ya sattığı
Husûs-ı âti’l-beyânı ketb ve tahrîr için savb-ı şer‘-i hatîrden nâib taleb olundukda, 
fahrü’l-müderrisîn es-Seyyid Mehmed Efendi b. es-Seyyid Mehmed irsâl olunup, 
zeyl-i kitâbda mastûrü’l-esâmî olan müslimîn ile mahmiye-i Kostantıniyye’de 
Muhtesib Karagöz mahallesi ahâlîsinden olup bundan akdem yeniçeri ocağın-
dan sekbanbaşı olan umdetü’l-emâcid ve’l-a‘yân Kurd Ağa’nın menziline varıp 
akd-i meclis-i şer‘ eylediklerinde, mahmiye-i merkūmede Kalenderhâne mahal-
lesi ahâlîsinden olup bundan esbak Tuna Defterdârı olan fahrü’l-emâcid ve’l-
ekârim câmi‘i’l-mehâmid ve’l-mekârim Mustafa Efendi b. Ali meclis-i mesfûrda, 
zikr olunan yeniçeri ocağından başhalîfe olan râfi‘ü’l-kitâb fahrü erbâbi’l-kalem 
zahrü ashâbi’r-rakam Hüseyin Efendi b. Mustafa mahzarında bi’t-tav‘i’s-sâf 
ikrâr ve i‘tirâf edip, medîne-i Ebâ Eyyûb-i Ensârî -radiye anhu Rabbuhü’l-bârî- 
mahallâtından Câmi‘-i Atîk mahallesinde vâki‘ muhavvata-i dâhiliyesi üç beyt-i 
süflîyi ve iki sofayı ve mahzeni ve mutfağı ve iki beyt-i ulvîyi ve iki ulvî sofayı 
ve fırını ve bi’r-i mâyı ve kenîfi ve eşcâr-ı müsmire ve gayr-ı müsmireyi hâviye 
cüneyneyi ve muhavvata-i hâriciyesi dört beyt-i süflîyi ve sofayı ve mutfağı 
ve ıstablı ve gurfeyi ve bi’r-i mâyı ve kenîfi ve eşcâr-ı müsmire-i mütenevvi‘ayı 
hâviye hadîkayı müştemile olup, bir tarafı Aişe Hâtun bt. Osman mülkü ve bir 
tarafı Süleyman Efendi mülkü ve bir tarafı merhûm Atûfî Efendi mülkü ve bir 
tarafı sâhil-i bahra muttasıl tarîk-i âm ile mahdûd olup, ilâ hîni’l-akd mülk-i 
mahz-ı sahîhim olan menzili cemî‘-i cümle tevâbi‘ ve levâhıkı ve kâffe-i menâfi‘ 
ve merâfıkı ile mûmâ-ileyh Hüseyin Efendi’ye dört yüz bin otuz sekiz bin nakd-i 
râyic fi’l-vakt fıddî akçeye bey‘-i bât-ı sahîh-i şer‘î ile bey‘ ve teslîm eylediğim-
de, müşârunileyh dahi vech-i meşrûh üzre iştirâ ve kabûl edip, semen-i merkūm 
dört yüz bin ve otuz bin akçeyi bi’t-tamâm ve’l-kemâl meclis-i mezkûrda ye-
dinden alıp kabz eyledim. Min ba‘d semen-i merkūmdan zimmetinde bir akçe 
ve bir habbe kalmayıp menzil-i merkūm mülk-i müşterâsı olmuşdur, keyfe 
mâ yeşâ ve yahtâr mutasarrıf olsun dedikde, müşârunileyh Mustafa Efendi’yi 
kelimât-ı meşrûhasında mûmâ-ileyh Hüseyin Efendi dahi bi’l-muvâcehe tasdîk 
ve minvâl-i muharrer üzre iştirâ ve kabûl eylediğini tahkīk eyledikden sonra 
bâyi‘-i mûmâ-ileyh Mustafa Efendi’nin halîlesi fahrü’l-muhadderât Aişe Hâtun 
bt. Hasan Bey’in vech-i âtî üzre sudûr eden ikrârını tahrîr için menziline var-
dıkda, merkūme Aişe Hâtun zevci mûmâ-ileyh Mustafa Efendi mahzarında 
ikrâr edip, zevcim Mustafa Efendi menzil-i mahdûd-ı mezkûru bundan akdem 
bin yirmi üç senesi Şevvâli’l-mükerreminin yirmi altıncı gününden üç sene 
tamâmına değin müeccel olmak üzre bey‘ bi’l-vefâ tarîki ile bana üç bin altı 
yüze bey‘ edip kabz-ı semen ve teslîm-i mebî‘ eyledikden sonra ecel-i merkūma 
hulûl eyledikde semen-i merkūm üç bin altını bana def ‘ ve teslîm edip menzil-i 
merkūmu kabz ve tesellüm eyledi idi. İle’l-ân zikr olunan menzil mûmâ-ileyh 
Mustafa Efendi’nin mülkü olup benim bir vechile alâkam kalmamışdır dedik-
de, müşârunileyhâ Aişe Hâtun’u kelimât-ı meşrûhasında mûmâ-ileyh Musta-
fa Efendi dahi bi’l-muvâcehe tasdîk eylediğini mevlânâ-yı mûmâ-ileyh mahal-
linde ketb ve tahrîr edip, ba‘dehû gelip vukū‘u üzre ihbâr ve takrîr edicek, mâ 
vaka‘a bi’t-taleb ketb olundu.
Tahrîren fi’l-yevmi’l-ışrîn min Saferi’l-hayr li sene selâsin ve erba‘în ve elf.
Şuhûdü’l-hâl: Fahrü’l-emâcid Muslihiddin Ağa kethüdâ-yı yeniçeriyân sâbıkan, 
Hüseyin Subaşı b. Keyvan, İbrahim Efendi b. Ali el-Kâtib, Şaban b. Rıdvan kâtib-i 
yeniçeriyân, Hüseyin Subaşı b. Mehmed, Derviş Bey b. Abdullah kethüdâ-yı 
yesâriyân, Mehmed Bey b. Hurrem el-Yesârî, Mustafa Çelebi b. Ali el-Kâtib, Mus-
tafa b. Ali kisedâr, Ali Beşe b. Abdullah er-Râcil, Receb Çelebi b. Ahmed, Meh-
med b. Mustafa el-Kâtib, Receb b. Abdullah, Hasan b. Sefer [Yusuf] …? süvârî, 
Hüseyin Beşe b. Sefer er-Râcil, Ahmed Beşe b. Musa, Hüseyin b. Gāzi Bâli, Meh-
med b. Cafer, Hüseyin Çelebi el-bevvâb, Ali b. Mustafa.

132 [25b-1, Arapça] Mehmed Çavuş b. Koçu’nun Nemçe asıllı 
câriyesini âzat ettiği
Dâru’l-hilâfeti’l-aliyye mahmiye-i Kostantıniyye mahallâtından Bâli Paşa ma-
hallesinde sâkin olan fahrü’l-akrân Mehmed Çavuş b. Koçu nâm kimesne 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup, orta boylu, elâ gözlü, açık kaşlı, Nemceviyyetü’l-asl, üç dışı kırık, 
hâmile-i hâzihi’l-vesîka Perihan bt. Abdullah nâm câriye-i memlûkesini, mev-
timden kırk gün mukaddem hürsün diyerek tedbîr-i mukayyed ile tedbîr ey-
ledi. Müddet-i mezbûre geçip mezbûr efendisi rabbine kavuştuğunda câriye-i 
merkūme sâir harâir-i asliyyât gibi hurre olacaktır.
Cerâ zâlike ve hurrire fî gurreti şehri Rebî‘ilevvel sene selâse ve erba‘în ve elf.
Şuhûdü’l-hâl: Umdetü’l-müderrisîni’l-kirâm Seyyid Ali Efendi b. el-merhûm, 
Kıdvetü’l-müderrisîni’l-kirâm Rahmetullah Efendi, Şerefüddin Efendi, Hüse-
yin Bey b. Mehmed Çavuş el-Cündî, Osman kethüdâ-yı çiftlik, Ali Çelebi b. el-
Cündî

133 [25b-2] Gülşah Hatun Vakfı boş arsanın Mustafa Halife 
b. Hüseyin’e tevcih edildiği
Mahrûse-i İstanbul’da Debbâğ Yunus mahallesinde vâki‘ iki tarafı Abdi Çele-
bi b. (  ) mülkü ve iki tarafı tarîk-i âm ile mahdûd olan menzili bundan akdem 
mâlikesi olan Gülşâh Hâtun bt. (  ) nâm sâhibetü’l-hayr hâl-i hayâtında kendi-
ye ba‘de vefâtihâ sulehâdan bir kimesneye vakf ve şart edip, menzil-i mezbûr 
muhterik olup, tûlen yirmi yedi zirâ‘ ve arzan yedi zirâ‘ olan arsası mahlûle olup 
hâlâ kimesnenin tasarrufunda olmamağın, arsa-i merkūme işbu hâmilü’l-hurûf 
Mustafa Halîfe b. Hüseyin nâm kimesneye mahal ve müstahık olmağın tevcîh 
olunup, tasarrufu için işbu hurûf ber sebîl-i temessük ketb ve yedine def ‘ olun-
du.
Tahrîren fi’l-yevmi’s-sânî min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Abdullah b. Hasan, Abdullah Çelebi b. Ahmed, Hüseyin Beşe b. 
Mehmed, Murad Bey b. Yakub, Emrullah Efendi el-Müezzin.

134 [25b-3] Şeyh Süleyman Efendi Vakfı menzilin Neslihan 
bt. İsa’nın tasarrufunda olduğu ve Mehmed Çelebi 
b. İbrahim’in talebinin reddi
Mahmiye-i Kostantıniyye’de Sofular mahallesi sükkânından Mehmed Çelebi b. 
İbrahim nâm kimesne meclis-i şer‘de, zevcesi bâ‘isetü’l-kitâb Neslihan bt. İsâ 
nâm hâtun mahzarında takrîr ve da‘vâ edip, mahmiye-i merkūmede merhûm 
Şeyh Süleyman Efendi Vakfı’ndan mahalle-i mersûmede vâki‘ olup bir tarafı 
vâkıf-ı merkūm zâviyesi ve iki tarafı Ferhad Bey Vakfı ve bir tarafı tarîk-i âm ile 
mahdûd olup, bir fevkānî odayı ve bir köşkü ve bir tahtânî beyti ve cüneyneyi 
ve kenîfi ve bi’r-i mâyı ve muhavvatayı müştemil olup, elân merkūmenin yedin-
de olan menzil mukaddemâ ücret-i mu‘accele-i ma‘lûme ve mâh be mâh kırkar 
akçe icâre-i müeccele ile babam merkūm İbrahim’in yedinde olup, ba‘de vefâtihî 
bi hasebi’l-kānûn hakk-ı tasarrufu bana intikāl etmiş iken merkūm Neslihan bi 
gayri vech-i şer‘î vaz‘-ı yed edip tasarruf eder, kasr-ı yedine tenbîh olunmak ta-
leb ederim dedikde, gıbbe’s-suâl mezbûre Neslihan Hâtun cevâbında, fi’l-vâki‘ 
menzil-i merkūm vech-i mersûm üzre müteveffâ-yı merkūm İbrahim’den bi 
hasebi’l-kānûn oğlu mezbûr Mehmed Çelebi’ye intikāl ettikden sonra mezbûr 
Mehmed Çelebi dahi menzil-i merkūmun hakk-ı tasarrufunu mütevellî-i vakf 
ma‘rifeti ile bana tefvîz ve teslîm edip, mukābele-i tefvîzde yedimden on beş 
bin nakd-i râyic fi’l-vakt fiddî akçem alıp kabz edip yedime hüccet-i şer‘iyye 
verilmiş idi deyü bin otuz dokuz senesi şehr-i Muharremü’l-harâmının ikin-
ci günü târihiyle müverraha ve târih-i merkūmda mahmiye-i mersûmede Sa-
raciye? Mahkemesinde nâibü’ş-şer‘ olan Mehmed b. Ahmed’in hat ve hâtemini 
hâviye mefhûmu takrîr-i meşrûhuna mutâbıka ve minvâl-i muharrer üzre te-
fevvuz ve tesellümü nâtıka hüccet-i şer‘iyye ibrâz edicek, gıbbe’s-suâl mezbûr 
Mehmed Çelebi mazmûn-ı hüccet-i merkūmeyi bi’l-külliye münkir olup, 
merkūme Neslihan Hâtun’dan takrîr-i meşrûhuna mutâbıka beyyine taleb olun-
dukda, zeyl-i kitâbda mastûrü’l-esâmî olan udûl-i müslimînden Halil Efendi b. 
Hâbil el-İmâm ve Ali Çelebi b. Pîrî nâm kimesneler li ecli’ş-şehâde hâzırân olup 
akībe’l-istişhâd, fi’l-vâki‘ menzil-i merkūm vech-i mersûm üzre müteveffâ-yı 
merkūm İbrahim’in oğlu Mehmed Çelebi’ye intikāl eyledikden sonra mezbûr 
Mehmed Çelebi dahi menzil-i merkūmun hakk-ı tasarrufunu mütevellî-i vakf-ı 
merkūm ma‘rifetiyle zevcesi merkūme Neslihan Hâtun’a tefvîz ve teslîm edip 
ve mukābele-i tefvîzde yedinden on beş bin nakd-i râyic fi’l-vakt fiddî akçesin 
alıp kabz edip yedine hüccet-i şer‘iyye verildi idi. Bu husûsa şâhidleriz şehâdet 
dahi ederiz deyü edâ-i şehâdet-i şer‘iyye eylediklerinde, ba‘de ri‘âyeti şerâiti’l-
kabûl şehâdetleri makbûle olup, mûcebiyle menzil-i merkūm mersûm Neslihan 
Hâtun’un yedinde ibkā olunup, merkūm Mehmed Çelebi bi gayri vech-i şer‘î 
mütâlebeden men‘ olundu.
Tahrîren evâhiri Saferi’l-mu‘azzam li sene selâsin ve erba‘în ve elf.
Şuhûdü’l-hâl: Hasan b. Ahmed, Yahya b. Zekeriya, Yusuf Bey b. Abdullah, Piyâle 
Çavuş b. Abdullah, Mehmed b. Hasan ve gayruhüm mine’l-huzzâr.

135 [26a-1] Litroz ve Ayvalıdere’deki Sultan Bayezid Vakfı arazilerin 
tasarrufunun Osman Bey b. Hızır Paşa’da olduğu ve Ferhad Paşa 
vârislerinin talebinin reddi
Bundan akdem mağdûben katl olunan Ferhad Paşa’nın sulbî oğlu olup, bundan 
akdem vefât eden Ahmed Bey’in sulbî kebîr oğulları Mustafa Çelebi ve Meh-
med Bey ve İbrahim Bey meclis-i şer‘-i şerîfde, dergâh-ı âlî -dâme mahfûfen bi’l-
me‘âlî- kapıcıbaşılarından umdetü’l-emâcid ve’l-ekârim müstecmi‘u’l-mehâmid 
ve’l-mekârim Osman Bey b. el-merhûm Hızır Paşa mahzarında her biri takrîr-i 
da‘vâ edip, merhûm ve mağfûrun leh Sultan Bayezid Hân -aleyhi’r-rahmetü ve’l-
gufrân- evkāfından hâlâ müşârunileyh Osman Bey’in yedinde ve taht-ı tasar-
rufunda olan Havâss-ı Aliyye muzâfâtından Litroz nâm karye sınırı dâhilinde 
ve Ayvalıdere nâm karye sınırı dâhilinde mevâzi‘-i şettâda vâki‘ her birinin 
hudûdu beynimizde ve lede’l-ahâlî ve’l-cîrân ma‘lûme olmakla tahdîd ve tavsîf 
ve beyân ve ta‘rîfden müstağnî olan (  ) kıt‘a tarla (  ) kıt‘a çayırı (  ) kıt‘a bostan 
yeri merhûm-ı maktûl-i mezbûr Ferhad Paşa’nın taht-ı tasarrufunda olup, târih-i 
kitâbdan otuz sekiz sene mukaddem katl olundukda arâzi-i mezbûrenin hakk-ı 
tasarrufu kānûn üzre babamız müteveffâ-yı mezbûra intikāl edip, ol dahi vefât 
eyledikde, kānûn-ı sultânî üzre bize intikāl etmiş iken müşârunileyh Osman Bey 
arâzi-i mezkûreye bi gayri vech vaz‘-ı yed eder suâl olunup kasr-ı yed ettirilip 
bize teslîme tenbîh olunmak matlûbumuzdur dediklerinde, gıbbe’s-suâl mûmâ-
ileyh Osman Bey cevâbında, fi’l-hakīka arâzi-i mezkûre mukaddemâ maktûl-i 
mezbûr Ferhad Paşa’nın taht-ı tasarrufunda olup, târih-i kitâbdan otuz sekiz 
sene mukaddem mağdûben katl olundukda taraf-ı mîrîden zabt olunup, ba‘dehû 
târih-i mezbûrda arazî-i mezkûreyi merhûm ve mağfûrun leh Sultan Mehmed 
Hân -aleyhi’r-rahmetü ve’l-gufrân- hazretleri hemşîreleri merhûme ve mağfûrun 
lehâ Fâtıma Sultan’a ve mütevellî-i vakf izin ve ma‘rifetiyle tefvîz edip, vâlidem 
müşârunileyhânın vefâtından sonra arâzi-i mezkûre mahlûle olup âhara tefvîz 
olunmak lâzım geldikde tefvîzine ben râgıb olup, Ayvalıdere sınırı dâhilinde olan 
tarlaların hakk-ı tasarrufunu on dokuz senesi şehr-i Ramazânü’l-mübârekinde 
vakf-ı mezbûr mütevellîsi olan Mustafa Bey bana iki bin akçe bedel-i tefvîz ile 
ve yedime hat ve hâtemini müştemile tezkire verip ve Litroz sınırı dâhilinde olan 
arâzinin hakk-ı tasarrufu[nu] bin yirmi senesi Saferi’l-hayrında vakf-ı mezbûr 
mütevellîsi olan Sinan Ağa yirmi bin nakd-i râyic fi’l-vakt akçe bedel-i tefvîz 
bana tefvîz edip, kezâlik yedime hat ve hâtemini müştemil tezkire verip, arâzi-i 
merkūmeyi târih-i mezbûrdan târih-i kitâba gelince mutasarrıf olup zirâ‘at 
ve harâset edip öşr ve resmin ve mukāta‘asın cânib-i vakf-ı mezbûra edâ ede-
rim, Ayvalıdere sınırında olan tarlalar yirmi beş seneden beri ve Litroz sınırın-
da olan arâzi on yedi seneden beri taht-ı tasarrufumdadır deyü kelâmını nâtıka 
ve târiheyn-i merkūmeyn ile müverraha ve mütevelliyeyn-i merkūmeynin hat 
ve hatemlerini müştemile iki kıt‘a tezkire ibrâz edip nazar ve kırâ’at olundukda, 
mazmûnları takrîr-i meşrûhuna muvâfık bulunmağın, müdde‘ûn-ı merkūmûn 
istintâk olunduklarında cevâblarında, fi’l-hakīka hâl zikr olunan minvâl üz-
redir deyü mûmâ-ileyh Osman Bey’in kelâmını ve zikr olunan iki kıt‘a tezki-
renin mazmûnlarını her biri i‘tirâf etmeğin, bu mikdâr zamândan beri arâzi-i 
mezkûrenin öşr ve resmin ve mukāta‘asın sâhib-i arza edâ eyleyip mutasar-
rıf olmağın, arâzi-i merkūme mûmâ-ileyh Osman Bey’in yedinde ibkā olunup, 
müdde‘ûn-ı merkūmûnun her biri müşârunileyhe min ba‘d bî-vech mu‘ârazadan 
men‘ birle, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Umdetü’l-emâcid Ali Ağa b. Hasan el-Cündî, Umdetü erbâbi’t-
tahrîr ve’l-kalem Mustafa Efendi tezkireci-i sadr-ı a‘zam, Mahmud Efendi 
tezkireci-i sadr-ı a‘zam, Umdetü’l-emâcid Mehmed Ağa, Mustafa [Efendi] el-
Müderris, Ali Efendi b. Atazâde, Yusuf Ağa el-Cündî, İsmail b. Turgud, Yusuf 
Efendi b. ( ), Hüseyin Efendi el-Müderris.

136 [26a-2] el-Hâc Mehmed Beşe b. Abdullah’ın Yarhisârî Mustafa 
Efendi Vakfı’na ait icâreteynli vakıf menzilin tasarruf hakkını 
Mehmed Çavuş b. Hüseyin’e devrettiği
Mahmiye-i Kostantıniyye’de Firuz Ağa mahallesi sükkânından el-Hâc Mehmed 
Beşe b. Abdullah er-Râcil meclis-i şer‘-i hatîr-i lâzımü’t-tevkīrde, dergâh-ı âlî 
yeniçerileri ocağı çavuşlarından Mehmed Çavuş b. Hüseyin nâm kimesne mah-
zarında bi tav‘ihî ikrâr ve takrîr-i kelâm edip, mahmiye-i merkūmede Yarhisârî 
Mustafa Efendi Vakfı’ndan mahalle-i merkūmede vâki‘ bir tarafı vakıf ve [bir] 
tarafı Ahmed Çavuş Vakfı ve bir tarafı tarîk-i hâs ve bir tarafı tarîk-i âm ile 
mahdûd olup, iki beyt-i süflîyi ve kenîf ve muhavvata-i yesîreyi müştemil olup 
icâre-i mu‘accele ve yevmî iki akçe icâre-i müeccele ile yedimde ve taht-ı ta-
sarrufumda olan bir bâb menzilin hakk-ı tasarrufunu, vakf-ı merkūmun bi’l-
fi‘il mütevellîsi olan Mustafa Çavuş ma‘rifetiyle mezbûr Mehmed Çavuş’a tefvîz 
ve teslîm eylediğimde, mezbûr Mehmed Çavuş dahi tefevvuz ve tesellüm ey-
ledikden sonra mukābele-i tefvîzde yedinden yirmi bin nakd-i râyic fi’l-vakt 
akçesin alıp kabz eyledim. Min ba‘d menzil-i merkūmu mezbûr Mehmed Ça-
vuş mutasarrıf olsun dedikde, mukırr-ı merkūm el-Hâc Mehmed Beşe’yi ikrâr-ı 
meşrûhunda mûmâ-ileyh Mehmed Çavuş dahi bi’l-muvâcehe tasdîk ve minvâl-i 
muharrer üzre tefevvuz ve kabûl eylediğini tahkīk edicek, mâ vaka‘a bi’t-taleb 
ketb olundu.
Tahrîren fî gurreti Rebî‘ilevvel min şuhûri li sene selâsin ve erba‘în ve elf.
Şuhûdü’l-hâl: Ahmed Efendi b. Ahmed el-İmâm, Mehmed b. el-Hâc Hüsam el-
Müezzin, Mehmed Ağa b. Mirza, Eyüb Ağa b. Kara Ali Ağa, Osman Beşe b. Mus-
tafa er-Râcil, Osman Efendi b. Mehmed el-Müderris, İbrahim b. Hüseyin, Mah-
mud b. Seydî.

137 [26b-1] Sikender v. Agob Sultan Mehmed Vakfı reâyâsından 
olduğundan İstanbul’da cizye vergisini toplamaya memur 
Avasıl’ın talebinin reddi
Vilâyet-i Anadolu’da Divriği kazâsına tâbi‘ Kesme nâm karye ahâlîsinden Avasıl 
v. ( ) nâm Ermeni meclis-i şer‘-i hatîr-i lâzımü’t-tevkīrde, işbu hâmilü’l-kitâb Si-
kender v. Agob nâm şâb Ermeni muvâcehesinde takrîr-i kelâm ve bast-ı merâm 
edip, karye-i mezbûre ahâlîsinden olup mahmiye-i İstanbul’da kâr u kisb üzre 
olan zimmîlerden baş harâclarını cem‘e me’mûr olmağın, mezbûr Sikender’in 
babası mezkûr Agob karye-i mezbûre ahâlîsinden olmakla sulbî oğlu mezkûr 
Sikender’in işbu bin kırk senesinde üzerine lâzım gelen iki yüz yetmiş akçe baş 
harâcını mezkûr Sikender’den taleb eyledikde, vermede ta‘allül eder suâl olunup 
alıverilmek matlûbumdur dedikde gıbbe’s-suâl mezbûr Sikender cevâbında, ben 
merhûm ve mağfûrun leh Sultan Mehmed Hân -aleyhi’r-rahmetü ve’l-gufrân- 
Vakfı re‘âyâsına mülhak olup cizye-i re’simi vakf-ı mezbûr mütevellîlerine 
edâ ederim, hattâ vech-i meşrûh üzre vakf-ı mezbûr re‘âyâsından olduğumu 
defter-i vakf nâtıkdır deyü hâlâ vakf-ı mezbûr mütevellîsi olan fahrü’l-a‘yân Sü-
leyman Bey’i defter-i vakf ile ihzâr edip mezbûr Süleyman Bey istintâk olun-
dukda, mezbûr Sikender mütevellîsi olduğum vakf-ı mezbûr re‘âyâsındandır, 
mezbûrun cizye-i re’sini her sene cânib-i vakf için ben ahz u kabz [ederim] de-
dikde, mezbûr Avasıl min ba‘d bi gayri vech mezbûr Sikender’e mu‘ârazadan 
men‘ olunup, mâ hüve’l-vâki‘ bi’t-taleb ketb olundu.
Tahrîren fi’l-hâdî aşer fî Saferi’l-hayr li sene selâsin ve erba‘în ve elf.
Şuhûdü’l-hâl: Yusuf Ağa b. Kadı reisü’l-muhzırîn, Mehmed Ağa b. ( ), Mehmed 
Beşe b. Yusuf çukadâr, Mehmed b. Abdullah.

138 [26b-2] Âişe Hatun bt. Hasan Ağa’nın menzilini Ka ra çe le bi zâ de 
Evkafı’na bey‘ bi’l-istiğlâl yoluyla sattığı
Husûs-ı âti’l-beyânın mahallinde tahrîri iltimâs olmağın savb-ı şer‘den Mevlânâ 
Mehmed Efendi b. Mehmed el-kadı irsâl olunup, ol dahi zeyl-i kitâbda mastûrü’l-
esâmî müslimîn ile mahmiye-i İstanbul’da sâbıkan Temeşvâr Defterdârı olan 
Mustafa Efendi b. Ali[‘nin] sâkin olduğu menzile varılıp akd-i meclis olunduk-
da, mezbûr Mustafa Efendi’nin hâlâ zevcesi olup Müstakīm bt. Abdullah ve Safa 
bt. (  ) nâm hâtunlar ta‘rîfleriyle mu‘arrefe olan fahrü’l-muhadderât Aişe Hâtun 
bt. Hasan Ağa meclis-i şer‘-i lâzımü’t-teşrîfde, merhûm ve mağfûrun lehâ Ha-
tice Hâtun bt. el-merhûm Hüsam Efendi eş-şehîr bi Ka ra çe le bi zâ de evkāfına 
bi’l-fi‘il mütevellî olan fahrü’l-eimmeti’l-kirâm Mehmed Efendi b. Ali mahza-
rında bi’t-tav‘i’s-sâf ikrâr ve i‘tirâf edip, silk-i mülkümde münselik mahalle-i 
mezbûrede vâki‘ iki tarafı Kurd Ağa b. (  ) mülkü ve bir tarafı Hasan Bey b. 
(  ) mülkü ve bir tarafı tarîk-i âm ile mahdûd mülk menzilimi, bin kırk üç se-
nesi Rebî‘ulûlâ gurresinde tarafeynden îcâb ve kabûlü hâvî bey‘-i bât-ı sahîh-i 
şer‘î ile mezbûr Mehmed Efendi’ye yüz seksen bin nakd-i râyic fi’l-vakt akçeye 
bey‘ edip, ol dahi mütevellîsi olduğu mâl-ı vakf-ı mezbûr ile vakf için iştirâ ve 
kabz ve tesellüm eyledikden sonra yine târih-i mezbûrdan bir sene tamâmına 
değin menzil-i mahdûd-ı mezkûru yirmi yedi bin mezbûru’n-na‘t akçe icâre 
ile bana îcâr edip, ben dahi minvâl-i meşrûh üzre istîcâr ve kabûl eyledim de-
dikde, mukırra-i mezbûrenin vech-i muharrer üzre cârî ve sâdır olan ikrârını 
mütevellî-i mezbûr Mehmed Efendi vicâhen tasdîk ve şifâhen [tahkīk] eyleyip, 
ba‘dehû menzil-i mezbûrun derkine bâyi‘a-i müşârunileyhânın zevci mezkûr 
Mustafa Efendi emr ve kabûlü hâviye kefâlet ile kefîl oldukdan sonra vâki‘ hâli 
Mevlânâ-yı mezbûr mahallinde tahrîr edip, ba‘dehû meclis-i şer‘e gelip vukū‘u 
üzre ihbâr ve takrîr-i etmeğin, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Fahrü’l-kuzât Ataullah Efendi b. el-Hâc Hüseyin el-kadı, Musta-
fa Efendi b. Abdülmümin eş-şehîr Şeyhzâde, Fahrü’l-eimme Mahmud Efendi 
b. Seydî, Fahrü’l-akrân Hasan Bey b. Mustafa, Hasan Çavuş b. Abdülmennân, 
Mehmed Efendi b. Mustafa, Receb b. Bâli, Musli b. Musa, Ali b. Abdi.

139 [26b-3] Atmacacıbaşı Vakfı menzilin Handan Efendi’ye 
tevcih edildiği
Ashâb-ı hayrâtdan Atmacacıbaşı demekle ma‘rûf (  ) nâm sâhibü’l-hayr vakf 
edip süknâsını ulemâdan bir racül-i sâliha şart eylediği mahmiye-i İstanbul’da 
Siyavuş Paşa Sarayı kurbunda Hacı Hamza mahallesinde vâki‘ bir tarafı Korucu 
Sinan Bey mülkü ile ve bir tarafı Siyavuş Paşazâde Etmekcibaşısı Hüseyin Bey 
mülkü ile ve bir tarafı Kazancıbaşı odaları ile ve bir tarafı tarîk-i âm ile mahdûd 
olan menzilde mukaddemâ tevcîh-i hâkimü’ş-şer‘ sâkin olan kuzâtdan Gümüşî 
Mehmed Efendi nâm kimesnenin mülk menzili olup ihtiyâcı olmadığı ecilden 
menzil-i mezbûru hilâf-ı şart-ı vâkıf âhara îcâr etmeğin, menzil-i mezbûrun 
süknâsına hâlâ eşedd-i ihtiyâc ile muhtâc olan umdetü’l-müderrisîni’l-kirâm 
kıdvetü’l-mütehakkıkīni’l-fihâm Handan Efendi’ye tevcîh olunup, tasarrufu için 
işbu hurûf li ecli’t-temessük ketb ve yedine def ‘ olundu.
Tahrîren fi’l-yevmi’s-sânî min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Fahrü’l-a‘yân Mirza Çavuş b. Mustafa, Zahrü’l-a‘yân Veli Ağa b. 
Mustafa, Fahrü’l-akrân Mehmed Ağa b. ( ), Yusuf Ağa b. Kadı, Mehmed Beşe b. 
Yusuf çukadâr, Ali b. Veli.

140 [26b-4, Arapça] Köle diye satılan Yusuf b. Abdullah’ın âzatlı olduğu 
ve hürriyetine hükmedildiği
Udûlden Abdurrahman Efendi b. Ahmed Efendi ve Abdülganî Efendi b. Musta-
fa nâm kimesneler meclis-i şerî‘at-i şerîfe-i garrâ ve mahfil-i tarîkat-i münîfe-i 
zehrâda -sâneha’llâhu te‘âlâ ani’l-be’sâi ve’d-darrâi- hâzırân olup, Kasım Efendi b. 
Mehmed’den iştirâ ettiği âtiyyü’l-vasf gulâma vâzı‘-ı yed olan ve husûs-ı âtiyyü’z-
zikri inkâr eden Hasan Çelebi b. (  ) nâm hasm-ı câhid mahzarında, orta boylu, 
açık kaşlı, elâ gözlü, Rûsiyyü’l-asl hâfız-ı hâze’l-kitâb Yusuf b. Abdullah’dan sâdır 
olan da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, gulâm-ı 
mezkûr el-yevm hürdür, silk-i ahrâr-ı asliyyîne dâhildir. Mezbûr Kasım efendi-
nin kulu iken, Kasım Efendi bizim yanımızda ve katımızda onu âzat etmiş ve 
silk-i ahrâra idrâc etmişdir. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mu‘teber olmağın mûcibince hürriyetine hükmedildi.
Cerâ zâlike fî şehri Rebî‘ilevvel sene 1043.
Şuhûdü’l-hâl: Yusuf Ağa b. Kadı reisü’l-muhzırîn, fahrü’l-a‘yân Mirza Çavuş b. 
Mustafa kethüdâ-yı kazasker, Mehmed Beşe b. Yusuf çukadâr

141 [27a-1] Muhzırbaşı Sinan Bey Vakfı menzillerinin kiracısı Cafer 
Efendi b. Şeyh Behrâm’ın bunları kiralamaktan vazgeçip vakıf 
hakdarı Zahide Hatun’a devrettiği
Mahmiye-i Kostantıniyye’de nefs-i Balat’da Camcı Muhyiddin mahallesin-
de sâkin olup belde-i Vize’de iftâya me’mûr olan fahrü’l-ulemâ Cafer Efendi b. 
el-merhûm Şeyh Behrâm meclis-i şer‘-i hatîr-i lâzımü’t-tevkīrde, mahmiye-i 
merkūmede vâki‘ merhûm Muhzırbaşı Sinan Bey nâm sâhibü’l-hayrın atîki 
Zülfikar b. Abdullah nâm kimesnenin sulbiye kızı ve âti’z-zikr olan iki bâb va-
kıf menzilin meşrûtun-aleyhâsı olan bâ‘isetü’l-kitâb Zahide Hâtun mahzarın-
da bi tav‘ihî ikrâr ve takrîr-i kelâm edip, merhûm-ı müşârunileyh Sinan Bey 
Vakfı’ndan mahalle-i merkūmede vâki‘ olup, bir tarafı Sekbanbaşı mülkü de-
mekle ma‘rûf menzil ve bir tarafı Mosi nâm Yahudi mülkü ve bir tarafı Samar-
ya nâm Yahudiye mülkü ve bir tarafı tarîk-i âm ile mahdûd olan menzil ile 
medîne-i Ebâ Eyyûb-i Ensârî mahallâtından Baba Haydar mahallesinde vâki‘ 
olup, bir tarafı Sağır Şeyh mülkü ve bir tarafı Ebûbekir Çelebi mülkü ve bir ta-
rafı Papuççu Ebûbekir mülkü ve bir tarafı tarîk-i âm ile mahdûd olup merkūme 
Zahide’nin meşrûtun-aleyhâsı olan iki bâb menzil mukaddemâ benim yedim-
de olmakla, zikr olunan menzilin her birinin ba‘zı mevzi‘ini izn-i mütevellî ile 
ta‘mîr edip mâlımdan küllî akçe sarf eylemiş idim. El-hâletü hâzihî zikr olunan 
menzilleri hasbemâ şarti’l-vâkıf merkūme Zahide Hâtun’a teslîm edip vech-i 
meşrûh üzre sarf eylediğim meblağ mukābelesinde merkūmenin yedinden iki 
bin akçe alıp kabz edip, mâ‘adâsından merkūmenin zimmetini ibrâ ve iskāt ey-
ledim. Min ba‘d zikr olunan menzillerde bir vechile alâkam yokdur dedikde, 
müşârunileyh Cafer Efendi’yi kelimât-ı meşrûhasında merkūme Zahide Hâtun 
dahi bi’l-muvâcehe tasdîk edicek, mâ vaka‘a bi’t-taleb ketb olundu.
Tahrîren fî evâ’ili Rebî‘ulâhir li sene selâsin ve erba‘în ve elf.
Şuhûdü’l-hâl: Ahmed Efendi b. Abdülgaffâr müfettişü’l-evkāf sâbıkan, Hasan 
Efendi el-kadı, Abdullah Efendi …?, Hasan Çavuş el-Mübâşir, Yusuf Bey el-
Cündî.

142 [27a-2] Mehmed Reis Vakfı’na ait menzilin icâreteyn yoluyla 
Saliha Hatun’a kiralandığı
Mahmiye-i Galata mahallâtından Şehsuvar mahallesinde vâki‘ bir tarafı el-Hâc 
Ali b. (  ) mülkü ve bir tarafı Ali Reis Vakfı ve bir tarafı tarîk-i hâs ve bir ta-
rafı tarîk-i âm ile mahdûd olup, merhûm Mehmed Reis vakf edip süknâsını 
evvelâ kendi nefsine ba‘dehû zevcesi Kâmile bt. Abdullah nâm hâtuna ba‘dehâ 
mu‘tekası Yasemin bt. Abdullah’a ve ba‘dehû mu‘tekası Rahime bt. Abdullah 
nâm hâtuna şart eylediği menzilin hâlâ hasbî mütevellîsi olan fahrü kuzâti’l-
İslâm Şaban Efendi b. Mehmed meclis-i şer‘-i hatîr-i lâzımü’t-tevkīrde, işbu 
hâfızatü’l-kitâb Saliha bt. ( ) nâm hâtun mahzarında takrîr-i kelâm edip, vâkıf-ı 
mezbûr ve zevcesi mezkûre Kâmile ve mu‘tekası mesfûre Yasemin mutasarrı-
fesi olup, hâlâ nevbet-i tasarruf menzil-i mezbûr-ı mezkûrda Rahime’nin olup, 
lâkin işrâf-ı küllî ile harâbe müşrif olup ta‘mîr ve meremmetine cânib-i vakıf-
da müsâ‘ade dahi olmamağın, menzil-i mezbûru merkūme Rahime’nin rızâsıyla 
âhara icâre-i mu‘accele ve müeccele ile îcâr etmek lâzım geldikde, mezkûre Sa-
liha Hâtun tâlibe ve râgibe olmağın, cânib-i vakf için yedinden iki bin akçe 
icâre-i mu‘accele alıp kabz edip, târih-i kitâb şehri gurresinden beher mâh otu-
zar akçe ücret-i müeccele ile merkūme Saliha Hâtun îcâr edip, ol dahi istîcâr ve 
kabûl eyledikden sonra menzil-i mezbûrda icâre-i mu‘accelesine mahsûb ol-
mak üzre kendi mâlından ebniye ihdâsına izin verdim dediğinde, mütevellî-i 
müşârunileyhin minvâl-i meşrûh üzre ve cârî ve sâdır olan kelâmını mezkûre 
Saliha Hâtun vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Tahrîren fi’l-yevmi’s-sâbi‘ min şehri Rebî‘ilâhir li sene selâsin ve erba‘în ve elf.
Şuhûdü’l-hâl: Ali Halîfe b. ( ) el-İmâm, Mustafa Çelebi b. Şaban Efendi, Mehmed 
Reis b. Murad, el-Hâc Perviz, el-Hâc Ali b. Kasım, el-Hâc Murad [b.] Abdullah, 
Kabil b. Abdullah, el-Hâc Hasan? b. ( ).

143 [27a-3, Arapça] Hâkimin, Şaban Efendi b. Mehmed’i Mehmed Reis 
Vakfı’na mütevelli atadığı
Hâkim-i muvakki‘-i a‘lâ hâze’l-kitâb bi tevkī‘ihi’ş-şerîfi’l-müstetâb, hâmil-i 
hâze’l-kitâb fahrü kuzâti’l-İslâm Şaban Efendi b. Mehmed’i, merhûm Mehmed 
Reis’in vakfettiği mahrûse-i Galata mahallâtından Şehsuvar mahallesinde vâki‘, 
hudûdu inde’l-cîrân ma‘lûm olan ve harâba müşrif bulunan vakıf menzilin 
umûrunu görmek için ve icâre ve sâir husûslarda mütevellîye ihtiyâcına binâen 
vakf-ı mezbûrun hasbî mütevellîliğine nasb etti. Şaban Efendi de tevliye-i 
mezbûreyi kabûl edip hidemât-ı lâzimesini üzerine aldı.
Cerâ zâlike ve hurrire fi’l-yevmi’s-sâdis min şehri Rebî‘ilâhir sene selâse ve 
erba‘în ve elf.
Şuhûdü’l-hâl: Sâbikūn

144 [27b-1] Mustafa Çelebi b. Ali’nin alacak talebinin zaman 
aşımı sebebiyle reddi
Mahrûse-i İstanbul’da Altımermer kurbunda sâkin Mustafa Çelebi b. Ali 
meclis-i şer‘-i şerîfde, mahrûse-i merkūmede sâkin iken bundan akdem vefât 
eden merhûm Murad Çavuş b. Mehmed’in sulbî oğlu ve hasran vârisi olan 
fahrü’l-akrân İbrahim Ağa mahzarında üzerine takrîr-i da‘vâ edip, bin yir-
mi altı senesinde bi’l-fi‘il Kastamonu nâzırı olan Mehmed Çavuş nâm kimes-
neye mâl-ı hâlisimden bi tarîki’l-karzi’ş-şer‘î bin sikke-i hasene verip, ol dahi 
iktirâz ve kabûl eyledikden sonra müteveffâ-yı mezbûr Murad Ağa meblağ-ı 
mersûma tarafeynden emr ve kabûlü hâviye kefâlet ile kefîl olduğundan mâ‘adâ 
mersûm Murad Ağa kendinin taht-ı tasarrufunda olan vilâyet-i Anadolu’da 
nefs-i İznikmid’de Topyeri demekle ma‘rûf mevzi‘de vâki‘ lede’l-ahâlî ve’l-cîrân 
ma‘lûmü’l-hudûd olan vakıf çiftliği bana meblağ-ı mersûm mukābelesinde re-
hin vaz‘ etmişdir. Hâlâ mezbûr Murad Ağa vefât edip muhallefâtına oğlu mezbûr 
İbrahim Ağa vaz‘-ı yed etmeğin, meblağ-ı merkūm bin sikke altını mezbûr İbra-
him Ağa’dan taleb ederim dedikde, müdde‘î-i mezbûr Mustafa Çelebi’nin takrîri 
üzre vakfın rehin olması câiz olmadığından mâ‘adâ üzerinden bilâ-özr-i şer‘î 
bu mikdâr zamân mürûr eden da‘vâ bilâ-emr istimâ‘ olunmayıp mâ hüve’l-vâki‘ 
bi’t-taleb ketb olundu.
Tahrîren fi’l-yevmi’s-sânî aşer min Saferi’l-hayr li sene selâsin ve erba‘în ve elf.
Şuhûdü’l-hâl: Mustafa Bey b. Abdullah el-bevvâbu’s-sultânî, Abdurrahman Çe-
lebi b. Hüseyin el-Müezzin, Ahmed Ağa b. Mustafa el-Müezzin, Ahmed Çelebi 
b. Hüseyin, Hüseyin Çelebi b. Hüsrev, Receb Çavuş [b.] Ali, Ali Çelebi b. ( ), Ah-
med Bey b. Osman, Ali Çavuş, Osman Çelebi b. Yusuf Bey.

145 [27b-2, Arapça] Mehmed Subaşı b. Süleyman’ın Rus asıllı 
kölesini âzat ettiği
Elân mahmiye-i Kostantıniyye mahallâtından Hoşkadem mahallesinde sâkin 
olan otuz ikinci ağa bölüğü bölükbaşısı fahrü’l-emâsil ve’l-a‘yân Mehmed Suba-









şı b. Süleyman kıbelinden hasm-ı şer‘î câhid mahzarında âtiyyü’z-zikr âzat ve 
tahrîr ikrârına vekâleti Hamza b. Mahmud ve Hasan b. Memi’nin şehâdetleri ile 
sâbit olan el-Hâc Mehmed Beşe b. Abdi er-Râcil nâm kimesne meclis-i şerî‘at-i 
şerîfe-i garrâda hâzır olup, müvekkil-i merkūmunun, rıkkını mu‘terif olan, uzun 
boylu, açık kaşlı, elâ gözlü, sakallı, Rûsiyyü’l-asl bâ‘is-i hâze’l-kitâb Hüseyin b. 
Abdullah nâm abd-i memlûkini hasbeten lillâhi’l-azîm ve taleben li-sevâbihi’l-
cesîm âzat ve tahrîr ettiğini bi’l-vekâle ikrâr ve i‘tirâf etti. Abd-i mezbûr bu 
sûretle sâir ahrâr-ı asliyyîn-i mükellefîn gibi hür bir kimesne oldu. Efendilerin 
âzatlı köleler üzerinde şer‘an sâhib oldukları velâ hakkından gayrı kimesnenin 
bir hakkı kalmadı.
Cerâ zâlike ve hurrire fi’l-yevmi’s-sâlis aşere min şehri Rebî‘ilâhir min şuhûri 
sene selâse ve erba‘în ve elf.
Şuhûdü’l-hâl: Mahmud Hâce el-İmâm, Yusuf Halîfe el-Müezzin, Mustafa Efendi 
el-Kâtib, Eyüb Beşe b. Abdullah odabaşı, Ali Beşe ellinci bölük vekil-harcı, Hü-
seyin Ağa b. Abdullah korucu, Hasan b. Ahmed el-muhzır, Yunus b. Zekeriya 
el-muhzır, Piyâle Çavuş b. Abdullah, Halil Beşe b. Hüseyin vekil-harc-ı elli ye-
dinci bölük

146 [28a-1] İdris b. Ömer’in Mustafa Bey b. Gazanfer’e olan 
borcunu ikrar ettiği
Mahmiye-i Kostantıniyye’de Baklahanı kurbunda Darbhâne mahallesinde sâkin 
olan sipâh tâyifesinden bâ‘isü’l-kitâb Mustafa Bey b. Gazanfer nâm kimesne 
meclis-i şer‘-i şerîfde, kazâ-i Galata tevâbi‘inden Kasımpaşa kasabasında Yah-
ya Kethüdâ odalarında sâkin olan İdris b. Ömer Amr nâm kimesne mahzarın-
da takrîr-i kelâm edip, bundan akdem mezbûr İdris’in zimmetinde cihet-i karz-
dan sekiz bin akçem alıp hâlâ taleb eylediğimde, yedi bin akçesin ikrâr ve bin 
akçesin inkâr etmekle mezbûru ihzâr eyledim. Vâki‘ hâl mezbûrdan suâl olu-
nup i‘tirâfı mûcebince zikr olunan yedi bin akçe alıverilmek taleb ederim dedik-
de, gıbbe’s-suâl mezbûr İdris cevâbında, fi’l-vâki‘ mezbûr Mustafa Bey’e vech-i 
meşrûh üzre cihet-i karzdan yedi bin akçe lâzımü’l-edâ deynim vardır dedik-
de, gıbbe’t-tasdîki’ş-şer‘î edâsına tenbîh olunup mâ hüve’l-vâki‘ bi’t-taleb ketb 
olundu.
Tahrîren fi’l-yevmi’s-sânî aşer min şehri Rebî‘ilâhir li sene selâsin ve erba‘în ve 
elf.
Şuhûdü’l-hâl: Halil Bey b. Salih el-Cündî, Siyavuş Bey b. Abdullah el-Cündî, 
Mehmed Beşe b. İsmail er-Râcil, Abdülganî b. Ali er-Râcil, Hüseyin Çelebi b. 
Abdullah, Ferhad Bey b. Hasan el-Cündî.









147 [28a-2] Arpacızâde Mehmed Efendi vârislerinin tereke davasında 
birbirlerinin zimmetini ibrâ ettiği
Fi’l-asl vilâyet-i Anadolu’da medîne-i Kayseriye’de Bozanlar mahallesi ahâlîsinden 
olup bundan akdem Medîne-i Münevvere kazâsından münfasıl iken müteveffâ 
olan merhûm Arpacızâde Mehmed Efendi’nin sulbî oğlu olup mahmiye-i 
Kostantıniyye’de Derviş Ali mahallesinde müteveffâ olan Ahmed Çelebi nâm 
sagīrin verâseti vâlidesi Aişe bt. Abdullah nâm hâtun ile li-ebeveyn ammi Os-
man Efendi b. İbrahim nâm kimesneye münhasıra olmakla, muhallefâtının sülü-
sü vâlidesi merkūme Aişe Hâtun’a ve sülüsânı ammi-i merkūm Osman Efendi’ye 
isâbet eylediği zâhir ve müte‘ayyin oldukdan sonra merkūm Osman Efendi 
meclis-i şer‘de merkūme Aişe Hâtun mahzarında bi tav‘ihî ikrâr ve takrîr-i kelâm 
edip, müteveffâ-yı merkūm Ahmed Çelebi’nin muhalle fâtından zikr olunan Der-
viş Ali mahallesinde vâki‘ olup, hudûd ve müştemilâtı beynimizde ve lede’l-cîrân 
ma‘lûm olan bir bâb menzil ile müddet-i merkūmede zikri sebk eden Bozanlar 
mahallesinde vâki‘ ma‘lûmü’l-hudûd bir bâb menzil ve Kulaklı nâm mevzi‘de 
vâki‘ ma‘lûmü’l-hudûd bir kıt‘a bağ ile Gurunlar? nâm mevzi‘de vâki‘ ma‘lûmü’l-
hudûd bir kıt‘a [bağ] ve bir kıt‘a bağçenin vech-i meşrûh üzre sülüsü merkūme 
Aişe Hâtun’a ve sülüsânı bana isâbet edip ve muhallefât-ı merkūmeden hâric ez-
defter altı yüz filori ile on sekiz bin kıymetli Musul esbâbı husûsunda beynimizde 
münâza‘ât-ı kesîre vâkı‘a olmuş iken muhallefât-ı merkūmeyi mezbûre Aişe Hâtun 
ile bi’t-terâzî iktisâm eylediğimizde, zikr olunan Derviş Ali mahallesinde vâki‘ olup 
sâlifü’z-zikr olan menzil merkūme Aişe Hâtun’un muhallefât-ı merkūmeden ken-
diye âyid olan sülüs hissesi mukābelesinde ta‘yîn olunup ve medîne-i merkūmede 
vâki‘ zikri sebk eden Bozanlar mahallesinde vâki‘ olup, benim makbûzum olan 
bir bâb menzil ile Kulaklıkaya ve Gurunlar nâm mevzi‘lerde vâki‘ iki kıt‘a bağ ve 
bir kıt‘a bahçe muhallefât-ı merkūmeden benim sülüsân hissem mukābelesinde 
ta‘yîn olunmakla, zikri sebk eden Derviş Ali mahallesinde vâki‘ olan menzil müs-
takillen merkūme hâtunun mülkü olup ve medîne-i merkūmede vâki‘ zikirleri 
sebk eden bir bâb menzil ve iki kıt‘a bağ ve bir kıt‘a bağçe dahi müstakillen benim 
mülküm olmak üzre tereke-i merkūmeyi vech-i meşrûh üzre iktisâm ve kabûl ey-
lediğimizden sonra zikr olunan altı yüz filori ile on sekiz bin akçe kıymetli Mu-
sul esbâbına müte‘allik olan cemî‘-i da‘vâ ve talebden her birimiz âharın zimme-
tini bi’l-vekâle ibrâ-i âmm-ı kātı‘u’n-nizâ‘la ibrâ ve iskāt eyledik. Min ba‘d tereke-i 
merkūmeye müte‘allik da‘vâ ve nizâ‘ımız yokdur dedikde, mukırr-ı merkūm Os-
man Efendi’yi kelimât-ı meşrûhasında merkūme Aişe Hâtun dahi bi’l-muvâcehe 
tasdîk ve tereke-i mersûmeyi minvâl-i muharrer üzre iktisâm ve kabûl edip zikr 
olunan altı yüz filori murâdımız sekiz bin akçe kıymetli Musul esbâbına müte‘allik 
olan da‘vâdan kendi dahi merkūm Osman Efendi’nin zimmetini ibrâ ve iskāt eyle-
diğin tahkīk edicek, mâ vaka‘a bi’t-taleb ketb olundu.
Tahrîren fî evâili Rebî‘ilevvel li sene selâsin ve erba‘în ve elf.
Şuhûdü’l-hâl: Receb Efendi b. Sadık el-Müderris, Mehmed Efendi b. Mehmed 
el-kadı, Ali b. Hüseyin, Yusuf Bey b. Abdullah, Abdullah Halîfe el-İmâm, Rıd-
van Halîfe b. Abdullah el-Müezzin, Haydar Dede b. Abdullah, Himmet Beşe b. 
Mehmed en-neccâr, Piyâle Çavuş b. Abdullah, Fahrü’l-müderrisîn Abdülmecid 
b. Abdülbâkī Çavuş, Ali Çelebi el-Kâtib.

148 [28b-1] Çoban Mustafa Paşa Vakfı İstanbul akarâtı câbîsi Ramazan 
Bey b. Şaban’ın sefere gideceğinden yerine vekil tayin ettiği
Mahrûse-i Üsküdar kazâsına tâbi‘ kasaba-i Gekvize’de medfûn olan merhûm 
Mustafa Paşa Vakfı’ndan mahmiye-i İstanbul’da vâki‘ olan akārâtına yevmî be-
şer akçe ile kâtib ve sâyir evkāfına câbî olan Ramazan Bey b. Şaban nâm kimes-
ne zümre-i sipâhiden olup, hâlâ sefer-i hümâyûna teveccüh iktizâ etmeğin, ye-
rine işbu hâzır bi’l-meclis olan Mehmed b. Mehmed nâm kimesneyi tevkîl ve 
kāimmakām nasb eyleyip ol dahi kabûl ve hizmet-i lâzımesini edâya müte‘ahhid 
olmağın, sûret-i hâl bi’t-taleb ketb olundu.
Tahrîren fî evâsıtı Rebî‘i’lâhir li sene selâsin ve erba‘în ve elf.
Şuhûdü’l-hâl: Mehmed b. Murad, Kasım b. Osman, Mustafa b. Mehmed, Ahmed 
b. Mahmud.

149 [28b-2, Arapça] Hasan Subaşı b. Ahmed’in câriyesini âzat ettiği
Mahmiye-i Kostantıniyye mahallâtından Akseki mahallesinde sâkin olan 
ve Atebe-i aliyye-i sultâniyede vâki‘ yayabaşılara mahsûs odalardan yedin-
cisinin odabaşısı olan fahrü’l-akrân Hasan Subaşı b. Ahmed meclis-i şer‘-i 
şerîfde -sâneha’llâhü te‘âlâ ani’t-tağyîr ve’t-tahrîf- hâzır olup, kendisine rıkkını 
mu‘terife olan, orta boylu, esmer, iri gözlü, açık kaşlı, yüzünde eser-i cerh bulu-
nan, Almaneviyyü’l-asl?, hâfıza-i hâze’l-kitâb Canfedâ bt. Abdullah nâm câriye-i 
memlûkesini hasbeten lillâhi te‘âlâ ve taleben li-marzâtihi yevme yestezıllu’l-
mer’u tahte zılli sadakātihî, âzat ve tahrîr ettiğini ikrâr ve i‘tirâf etti. Câriye-i 
mezbûre bu sûretle sâir harâir-i asliyyât-ı mükellefât gibi hurre oldu. Efendile-
rin âzatlı köleleri üzerinde şer‘an sâhib oldukları velâ hakkından gayrı üzerinde 
kimesnenin bir hakkı kalmadı.
Cerâ zâlike ve fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Hüseyin Efendi b. Mehmed el-İmâm, Osman Çelebi b. Hamza 
el-Müezzin, Osman Beşe b. er-Râcil, Süleyman Çelebi b. er-Râcil, Hasan Çelebi 
b. Mustafa, Şaban Halîfe b. Aynî, Hasan Dede b. Abdullah, Yakub Çavuş b. Meh-
med, Mehmed Çavuş b. ( ), Hasan Beşe b. ( ), Hüseyin Bey b. el-Cündî, Emrul-
lah Efendi b. el-Hâc, Ferhad Beşe b. Abdullah ve gayruhüm

150 [28b-3, Arapça] Hasan Subaşı b. Ahmed’in, evini karısı Belkıs 
Hatun bt. Abdullah’a sattığı
Mahmiye-i Kostantıniyye mahallâtından Akseki mahallesinde sâkin olan ve 
Atebe-i aliyye-i sultâniyede vâki‘ yayabaşılara mahsûs odalardan yedincisi-
nin odabaşısı olan fahrü’l-akrân Hasan Subaşı b. Ahmed meclis-i şer‘-i şerîfde 
-sâneha’llâhü te‘âlâ ani’t-tağyîr ve’t-tahrîf- hâzır olup, işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulundur-
duğu, mahalle-i merkūmede vâki‘, bir tarafdan merhûme Sultan Hâtun Dârü’t-
ta‘lîmi, diğer tarafdan Ali Beşe vakfı, öteki tarafdan Mehmed b. Bakkalzâde mül-
kü ve diğer tarafdan da tarîk-i âm ile mahdûd olan, altında ahır ve helâ bulunan 
fevkānî bir beyti, fevkānî iki beyti, tahtânî iki beyti, mutfağı, müşterek su ku-
yusunu, helâyı, avluyu eşcâr-ı müsmire ve gayr-ı müsmireli bahçeyi müştemil 
bulunan cemî‘-i menzilini cümle tevâbi‘ ve levâhıkıyla râyicü’l-vakt elli iki bin 
akçe semen-i mu‘ayyen-i makbûzla zevcesi hâfıza-i hâze’l-kitâb Belkıs Hâtun bt. 
Abdullah nâm hâtuna îcâb kabûlü ve teslîm tesellümü hâvî bey‘-i bât-ı sahîh ile 
bey‘ ettiğini ikrâr ve i‘tirâf etti. Müşteriye-i merkūme kıbelinden hasm-ı şer‘î 
câhid mahzarında ikrârı tasdîka vekâleti mahalle-i mezbûre imâmı Hüseyin 
Efendi b. Mehmed ve mahalle-i merkūme sükkânından Osman Çelebi b. Ham-
za er-Râcil nâm kimesnelerin şehâdetleri ile sâbit olan Seyyid Ömer b. Seyyid 
Hasan nâm kimesne vâki‘ ikrârı bi’l-vekâle vicâhen ve şifâhen tasdîk etti.
Cerâ zâlike ve fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Es-Sâbikūn

151 [28b-4] Sefere giden yayabaşı Hasan Subaşı b. Ahmed’in 
hanımında kalan eşyaları
Mahmiye-i İstanbul’da Akseki mahallesi sâkinlerinden olup hâlâ beyne’r-râcilin 
yedinci yayabaşılara mahsûs odanın zâbiti olan fahrü’l-akrân Hasan Suba-
şı b. Ahmed nâm kimesne meclis-i şer‘-i şerîfde, hâlâ zevce-i menkûhası olan 
râfi‘atü’l-kitâb Belkıs Hâtun bt. Abdullah tarafından husûs-ı âti’l-beyâna tasdîka 
vekîl olup, hasm-ı câhid-i şer‘î mahzarında vech-i mu‘teber-i mer‘î üzre vekâleti 
sâbite olan Seyyid Ömer b. es-Seyyid Hasan nâm kimesne mahzarında ikrâr ve 
takrîr-i kelâm eyleyip inşâallâhü te‘âlâ ben hâlâ fermân olan sefer-i zafer-rehîn-i 
hümâyûna teveccüh ve azîmet üzre olmağın, silk-i mülkümde olan eşyâdan zev-
cem müvekkile-i mezbûre hâtun yedinde ancak bir mor çuka ferâce ve sansar 
kürkü kaplı bir siyah çuka ferâce ve bir mor çuka çakşır ve bir gümüşlü raht ve 
bir gümüşlü garâre ve bir sürh ve bir beyâzî velence ve bir yemeni yorgan ve iki 
yasdık ve bir orta Selânik keçesi ve bir köhne ipi olup eşyâ-i mezkûreden mâ‘adâ 
mezkûre Belkıs Hâtun yedinde ism-i mâl ıtlâk olunur bir şeyim yokdur dedik-
de, gıbbe’t-tasdîki’ş-şer‘î sûret-i hâl bi’t-taleb ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Es-Sâbikūn el-mezbûrûn. 

152 [29a-1, Arapça] İbrahim Ağa b. Mahmud’un Rus asıllı 
câriyesini âzat ettiği
Mahmiye-i Kostantıniyye mahallâtından Murad Paşa-yı atîk mahallesinde 
sâkin olan fahrü’l-emâsil ve’l-akrân İbrahim Ağa b. Mahmud meclis-i şer‘-i şerîf 
ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup, kendi-
sine rıkkını mu‘terife, orta boylu, açık kaşlı, elâ gözlü, Rûsiyyetü’l-asl hâfıza-i 
hâzihi’l-vesîka Canfedâ bt. Abdullah nâm câriye-i memlûkesini hasbeten lillâhi 
te‘âlâ ve taleben li-marzâti rabbihi’l-a‘lâ âzat ve tahrîr ettiğini ikrâr ve i‘tirâf etti. 
Câriye-i mezbûre bu sûretle sâir harâir-i asliyyât-ı mükellefât gibi hurre oldu. 
Efendilerin âzatlı köleleri üzerinde şer‘an sâhib oldukları velâ hakkından gayrı 
üzerinde kimesnenin bir hakkı kalmadı.
Cerâ zâlike ve hurrire fi’l-yevmi’r-râbi‘ aşere min şehri Rebî‘ilâhir sene selâse ve 
erba‘în ve elf.
Şuhûdü’l-hâl: Fahrü’l-kuzât Seyyid Mahmud Efendi b. ( ), zahrü’l-eimme el-Hâc 
Muharrem Efendi b. Sadık, fahrü’l-akrân Yusuf Ağa b. Hüseyin el-müteferrika, 
Mustafa Çelebi b. Yusuf el-Cündî, Mehmed Beşe b. Abdullah er-Râcil, Muslu Çe-
lebi b. ( ), İbrahim Çelebi b. el-Kazzâz, Osman Beşe b. Hasan er-Râcil, Muslu Çe-
lebi b. Yusuf

153 [29a-2, Arapça] İbrahim Ağa b. Mahmud’un Rus asıllı 
kölesini âzat ettiği
Mahmiye-i Kostantıniyye mahallâtından Murad Paşa-yı atîk mahallesinde 
sâkin olan fahrü’l-emâsil ve’l-akrân İbrahim Ağa b. Mahmud meclis-i şer‘-i şerîf 
ve mahfil-i dîn-i münîfde -el-masûn ani’t-tağyîr ve’t-tahrîf- hâzır olup, kendi-
sine rıkkını mu‘terif, kısa boylu, sarışın, gök gözlü, sakallı, Rûsiyyü’l-asl hâmil-i 
hâze’l-kitâb Rıdvan b. Abdullah nâm abd-i memlûkini hasbeten lillâhi te‘âlâ ve 
taleben li-marzâti rabbihi’l-a‘lâ âzat ve tahrîr ettiğini ikrâr ve i‘tirâf etti. Abd-i 
mezbûr bu sûretle sâir ahrâr- asliyyîn-i mükellefîn gibi hür oldu. Efendilerin 









âzatlı köleleri üzerinde şer‘an sâhib oldukları velâ hakkından gayrı üzerinde ki-
mesnenin bir hakkı kalmadı.
Cerâ zâlike ve hurrire fi’l-yevmi’r-râbi‘ aşere min şehri Rebî‘ilâhir sene selâse ve 
erba‘în ve elf.
Şuhûdü’l-hâl: Es-Sâbikūn el-mezbûrûn

154 [29a-3, Arapça] İbrahim Ağa b. Mahmud’un Rus asıllı 
câriyesini âzat ettiği
Dâru’l-hilâfeti’l-aliyye mahmiye-i Kostantıniyye mahallâtından Murad Paşa-yı 
atîk mahallesinde sâkin olan fahrü’l-emâsil ve’l-akrân İbrahim Ağa b. Mahmud 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup, kendisine rıkkını mu‘terife, orta boylu, açık kaşlı, elâ gözlü, Rûsiyyetü’l-
asl hâmile-i hâze’l-kitâb Peymâne bt. Abdullah nâm câriye-i memlûkesini hasbe-
ten lillâhi te‘âlâ ve taleben li-marzâti rabbihi’l-a‘lâ âzat ve tahrîr ettiğini ikrâr ve 
i‘tirâf etti. Câriye-i mezbûre bu sûretle sâir harâir-i asliyyât-ı mükellefât gibi hur-
re oldu. Efendilerin âzatlı köleleri üzerinde şer‘an sâhib oldukları velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’r-râbi‘ aşere min şehri Rebî‘ilâhir sene selâse ve 
erba‘în ve elf.
Şuhûdü’l-hâl: Es-Sâbikūn el-mezkûrûn

155 [29a-4] Dimoka’nın vârislerinin Mehmed Çelebi b. Pervane 
aleyhindeki bağ davasının reddi
Kazâ-i havâss-ı aliyye muzâfâtından kasaba-i Çatalca’da Kefere mahallesin-
de sâkin iken mukaddemâ hâlik olan Dimoka v. (  ) nâm zimmînin verâseti, 
zevce-i metrûkesi Toybali bt. Pali ve sulbiye kebîre kızı Kaloğa’ya münhası-
ra olduğu şer‘an müte‘ayyin oldukdan sonra mezbûretân Toybali ve Kaloğa 
mahfil-i kazâda, âti’l-beyân olan bir kıt‘a bağa hâlâ mülkiyet üzre vâzı‘u’l-yed 
olduğu şer‘an sâbit olan râfi‘ü’l-kitâb Mehmed Çelebi b. Pervâne nâm kimes-
ne mahzarında üzerine da‘vâ eyleyip, hâlâ mezkûr Mehmed Çelebi’nin yedin-
de ve tasarrufunda olup, kasaba-i mezbûre sınırında vâki‘ bir tarafı mîrî değir-
men kurbunda bir tarafı Kulaksız bağı ve bir tarafı Anastaş v. Yani bağı ve bir 
tarafı Çukur çayır demekle ma‘rûf mevzi‘i ve bir tarafı tarîk-i âm ile mahdûd 
on dönüm mikdârı bir kıt‘a bağ mûrisimiz hâlik-i mezbûr Dimoka’nın tereke-
sinden olup hasran vâriseleri olduğumuz cihetle ikimize intikāl edip mülk-i 
mevrûsumuz iken mezkûr Mehmed Çelebi bi gayri vech-i şer‘î vaz‘-ı yed et-
mişdir, suâl olunup bi hasebi’ş-şer‘i’ş-şerîf kasr-ı yedine tenbîh olunmak 
matlûbumuzdur dediklerinde, gıbbe’s-suâl mezkûr Mehmed Çelebi cevâbında, 
fi’l-vâki‘ tafsîl-i hâl zikr olunan minvâl üzre olup, lâkin hâlik-i mezbûr Dimo-
ka zimmetinde cihet-i karzdan on iki bin fiddî râyic fi’l-vakt akçe hakkım olup, 
vâriseleri olan mezkûretân muvâcehelerinde vech-i şer‘î üzre isbât eyledik-
den sonra vârisetân-ı mezkûretân hudûd-ı mezkûre ile mahdûd olan bir kıt‘a 
bağı bana on üç bin mezkûru’n-na‘t akçeye bey‘-i bât-ı kat‘î ile bey‘ ve teslîm 
ve ba‘de’l-iştirâ zimmetimde semeni olan meblağ-ı mezbûr on üç bin akçe-
nin on iki bin akçesine mevrûsları zimmetlerinde vech-i meşrûh üzre hak-
kım olan on iki bin akçeye mukāssa eyleyip, mâ‘adâsı olan bin akçesini yedin-
den bi’t-tamâm alıp kabz etmekle zikr olunan [bağ] mülk-i müşterâm olmuş-
dur deyü sâbıkan kasaba-i mezbûrede nâibü’ş-şer‘i’l-hatîr olan Osman Efendi 
b. Ahmed’in hat ve hâtemini müştemil mazmûnu kelâm-ı meşrûhuna muvâfık 
bin kırk iki Zilhiccesi evâhiri ile müverraha hüccet-i şer‘iyye ibrâz eyleyip, 
ba‘de’n-nazar ve’l-kırâe vârisetân-ı mezkûretân istintâk olundukda, mazmûn-ı 
hüccet-i mastûreyi bi tav‘ihâ i‘tirâf etmeğin, mûcebiyle mezkûretân Toybali ve 
Kaloğa da‘vâ-yı mezkûrdan men‘ olunup, mâ hüve’l-vâki‘ bi’t-taleb ketb olun-
du.
Tahrîren fî evâili Rebî‘ilevvel li sene selâsin ve erba‘în ve elf.
Şuhûdü’l-hâl: İskender Bey b. Şaban, Mehmed b. Ahmed, Ali b. Abdullah, Hüse-
yin b. Hasan.

156 [29b-1] Mehmed Bey b. Hasan’ın menzil satışından hanımı Saliha 
bt. Mehmed’e borcu kalmadığı
Mahmiye-i İstanbul’da Gül Câmi‘i kurbunda Mustafa Paşa mahallesinde sâkin 
olan Mehmed Bey b. Hasan nâm kimesne meclis-i şer‘de, zevcesi işbu hâfızatü’l-
kitâb Saliha bt. Mehmed Çavuş nâm hâtun mahzarında bi tav‘ihî ikrâr ve 
takrîr-i kelâm edip, zevcem merkūme Saliha Hâtun bundan [akdem] mahalle-i 
merkūmede vâki‘ inde’l-cîrân ma‘lûmü’l-hudûd olan bir bâb mülk menzilini 
bana otuz bin akçeye bey‘-i kat‘î ile bey‘ ve teslîm eyledikde, ben dahi iştirâ ve 
kabûl edip semen-i merkūmun beş bin akçesini merkūmeye teslîm edip, yir-
mi beş bin akçesi zimmetimde iken menzil-i merkūm muhterik olup, meblağ-ı 
bâkī[yi] edâya hâzır akçem olmamakla, menzil-i merkūmun nısfını ve arsa-
sı hudûdu ile zevcem merkūme Saliha’ya deyn-i merkūm yirmi beş bin akçe 
mukābelesinde teslîm eylediğimde, merkūme dahi alıp kabz ve tesellüm edip 
meblağ-ı merkūm yirmi beş bin akçeden zimmetimi ibrâ ve iskāt eyledi dedik-
de, mukırr-ı merkūm Mehmed Bey’i kelimât-ı meşrûhasında merkūme Saliha 
Hâtun dahi bi’l-muvâcehe tasdîk ve minvâl-i muharrer üzre menzil-i merkūmun 
nısfını ve arsası[nı] deyn-i merkūm yirmi beş bin akçe mukābelesinde alıp kabz 
eylediğini tahkīk edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min şehri Rebî‘ilevvel li sene selâsin ve 
erba‘în ve elf.
Şuhûdü’l-hâl: Mehmed Ağa b. (  ) el-ma‘rûf bi Defterdârzâde, Yusuf Bey b. Ab-
dullah, Ramazan Bey b. Şaban, Mehmed Çelebi b. Hasan, Ali Bey b. Hüseyin.

157 [29b-2, Arapça] Sekbanbaşılıktan munfasıl Ahmed Ağa’nın evini 
bey‘ bi’l-istiğlâl ile 50. ağa bölüğü odası için tesis edilen nakit 
vakfına sattığı
Mahmiye-i Kostantıniyye’de vâki‘ Avrat Pazarı kurbundaki İğneci? mahallesin-
de sâkin olan sekbanbaşılıktan münfasıl fahrü’l-emâcid ve’l-a‘yân Ahmed Ağa 
kıbelinden âtiyyü’z-zikr ikrâr-ı bey‘a, kabz-ı semene sonra istîcâra hasm-ı şer‘î 
mahzarında vekâleti Mustafa b. Şaban ve Ali Beşe b. Abdullah’ın şehâdetleri ile 
sâbit olan vekîl Abdülgaffâr b. Mehmed meclis-i şerî‘at-i şerîfe-i garrâda hâzır 
olup, müvekkil-i mûmâ ileyhinin, işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, mahalle-i 
merkūmede vâki‘, dâhilî ve hâricî avlulu, dâhilî avlusu tahtânî iki beyti, mutfa-
ğı, su kuyusunu ve bahçeyi müştemil olan, hâricî avlusu fevkānî iki beyti, ahırı, 
selâmlığı hâvî bulunan, bir tarafdan müvekkil-i mûmâ ileyh mülkü, diğer taraf-
dan mîrî kethüdâsı Mustafa Ağa mülkü, öteki tarafdan Mehmed Efendi el-kadı 
mülkü, diğer tarafdan da tarîk-i âm ile mahdûd olan cemî‘-i menzilini cümle 
hudûdu ile râyicü’l-vakt yüz bin akçe semen-i mu‘ayyen-i makbûzla, mahmiye-i 
merkūmede vâki‘ ellinci ağa bölüğü odası mühimmâtı için vakfedilen nukūda 
mütevellî olan hâfız-ı kitâb Osman Bey b. Ali’ye bey‘ ettiğini bi’l-vekâle ikrâr ve 
i‘tirâf etti. Müvekkil-i mûmâ ileyhin menzil-i mezbûru mütevellî-i merkūmdan 
icâreye almak istemesi üzerine mütevellî-i müşârun ileyh, ba‘de’t-tahliye-i 
şer‘iyye, zeyilde mezkûr ayın gurresinden bir sene tamâmına on beş bin akçe 
ücret-i kirâ ile menzil-i mezkûru icâreye verdi. Vâki‘ ikrâr, mütevellî-i merkūm 
tarafından vicâhen ve şifâhen tasdîk edildi.
Cerâ zâlike ve hurrire fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Ali Beşe b. Yusuf odabaşı, Mehmed Beşe b. Abdullah …?, Ali Beşe 
b. Abdullah el-müteferrika, Mustafa Beşe b. Abdülkādir er-Râcil, Piyâle Çavuş 
b. Abdullah









158 [29b-3] İbrahim Efendi b. Abdülmennân’ın Yasin Bey b. Mehmed’den 
aldığı meblağı ikrar ettiği
Mukaddemâ Reisülküttâb iken müteveffâ olan merhûm Mustafa Efendi’nin 
kardeşi olup, medîne-i Âmid ahâlîsinden fahrü’l-akrân Yasin Bey b. Mehmed 
nâm kimesne meclis-i şer‘-i şerîf-i celîlü’ş-şân-ı cemîlü’l-ünvânda sâbıkan 
atebe-i aliyye-i sultâniyede muhâsebecilik hizmetinde olup mahmiye-i İstan-
bul mahallâtından Kalenderhâne mahallesinde sâkin umdetü’l-a‘yân İbrahim 
Efendi b. Abdülmennân nâm kimesne mahzarında takrîr-i kelâm ve bast ani’l-
merâm eyleyip, mâbeynimizde ma‘lûm bir husûsun temşiyyeti için kendi mâl-ı 
hâlisimden müşârunileyh İbrahim Efendi’ye kâmil bin aded guruş-ı riyâlî def ‘ 
ve teslîm edip, anlar dahi kabz ve tesellüm etmişlerdi, suâl ve takrîrleri tahrîr 
olunmak matlûbumdur dedikde, gıbbe’s-suâl mezkûr İbrahim Efendi cevâbında, 
fi’l-vâki‘ hâl minvâl-i meşrûh üzre olup mezkûr Yasin Bey mâl-ı hâlisinden bey-
nimizde ma‘lûm bir husûsun temşiyyeti için bana kâmil bin aded riyâl guruş 
def ‘ ve teslîm edip, ben dahi kabz ve tesellüm eyledim deyü bi’t-tav‘i’s-sâf ikrâr 
ve i‘tirâf eyledikde, sûret-i hâl bi’t-taleb ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Umdetü’l-a‘yân Behrâm Kethüdâ, Umdetü’l-emâcid İbrahim 
Efendi rûznâmeci, es-Seyyid Osman b. es-Seyyid Ömer, es-Seyyid Ali b. es-
Seyyid Veli, Yakub Bey b. Abdullah, Mustafa Bey b. Veli, Musa b. İslâm, Halil b. 
( ), Ali Çelebi b. Hasan, Halil Subaşı b. Ali.

159 [30a-1, Arapça] Reîsülküttâb-ı sâbık Mustafa Efendi’nin Mehmed ve 
Abdullah adlı küçük çocuklarının vasîsinin değiştirildiği
Bundan akdem mahmiye-i Kostantıniyye mahallâtından Kalenderhâne mahal-
lesinde fevt olan reisülküttâb-ı sâbık merhûm Mustafa Efendi’nin Mehmed ve 
Abdullah nâm sagīreyn oğullarının tesviye-i umûru için kıbel-i şer‘den mansûb 
vasî olan ve sâbıkan Atebe-i aliyyede muhâsebe hizmetine me’mûr bulunan 
umdetü’l-emâcid ve’l-a‘yân İbrahim Efendi b. Abdülmennân meclis-i şer‘-i 
hatîrde hâzır olup vesâyet hizmetinin edâsında aczini izhâr ettiğinde hâkim-i 
muvakki‘-i a‘le’l-kitâb onu vesâyet-i mezkûreden azl edip yerine müteveffâ-i 
mezbûrun kardeşi Yasin Bey b. Mehmed’i sagīreyn-i mezkûreynin tesviye-i 
umûru, hıfz-ı emvâli ve ıslâh-ı şuûnu için rüşd ve bülûğlarına kadar vasî nasb 
etti. Yasin Bey de vesâyet-i mezkûreyi kabûl edip hidemât-ı lâzimesini üzerine 
aldı.
Cerâ zâlike ve hurrire fî evâsıtı Rebî‘ilevvel sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn









160 [30a-2] Reîsülküttâb Mustafa Efendi vârislerinin vasî İbrahim 
Efendi b. Abdülmennân’ın zimmetini ibrâ ettikleri
Mukaddemâ Reisülküttâb olup mahmiye-i İstanbul’da Kalenderhâne ma-
hallesinde müteveffâ olan merhûm Mustafa Efendi b. (  ) nâm kimesnenin 
verâseti, zevce-i metrûkeleri (  ) Belkıs bt. Abdullah nâm hâtunlara ve sulbi-
ye kebîre kızı Rahime’ye ve sulbî sagīr oğulları Mehmed ve Abdullah’a mün-
hasıra olduğu hâkim-i muvakki‘-i kitâb huzûrunda şer‘an müte‘ayyin olduk-
dan sonra sagīreyn-i mezkûreynin ammileri ve hâlâ tesviye-i umûrları için 
kıbel-i şer‘-i hatîrden mansûb vasîleri ve mezkûretân Belkıs Hâtun ve Ra-
hime taraflarından husûs-ı âti’l-beyânda vekîlleri olup, hasm-ı şer‘î mah-
zarında vech-i mu‘teber-i mer‘î üzre vekâleti sâbite olan Yasin Bey b. Meh-
med nâm kimesne meclis-i şer‘-i şerîfde, mahalle-i mezbûre sâkinlerinden 
mukaddemâ Başmuhâsebeci olup sagīreyn-i mezbûreynin tesviye-i umûrları 
için vasîyy-i şer‘îleri iken vesâyetden azl olunan râfi‘ü’l-kitâb umdetü’l-a‘yân 
İbrahim Efendi b. Abdülmennân nâm kimesne mahzarında bi’l-vesâye ikrâr 
ve takrîr-i kelâm edip, müşârunileyh İbrahim Efendi mukaddemâ sagīreyn-i 
mezbûreynin tesviye-i umûrları için kıbel-i şer‘den mansûb vasîleri olmak-
la, müteveffâ-yı mezbûrun muhallefâtından ber mûceb-i defter-i kassâm-ı 
askerî yirmi yük doksan beş bin sekiz yüz kırk dokuz akçeye vaz‘-ı yed ey-
leyip, meblağ-ı mezbûrdan üç yüz yirmi iki bin dokuz yüz on iki akçesin 
edâ-i düyûn-ı müsbete ve mehr-i müeccel ve resm-i kısmet ve sâyir mesârif-i 
lâzıme için harc ve sarf edip, mâ‘adâsı olan on yedi yük yetmiş iki bin dokuz 
yüz otuz yedi akçenin semeni iki yüz yirmi bin altı yüz otuz iki akçe zevce-i 
metrûkelerden mezbûretân ( ) ve Belkıs ve altışar yük yirmişer bin beşer yüz 
on altışar akçe ve oğulları sagīreyn-i mezbûreynin her birine üç yük on bin 
iki yüz seksen üç akçe kızı mezkûre Rahime’ye isâbet etmeğin, hâlâ vekâlet 
ve vesâyet-i mahkiyyem hasebiyle müvekkilemin ve sagīrân-ı mezbûrânın 
hisseleri için vech-i meşrûh üzre mezkûr İbrahim Efendi’nin mukaddemâ 
vesâyeten makbûzu olan cem‘an on altı yük altmış iki bin yüz yirmi bir akçe-
yi bi’t-tamâm ve’l-kemâl yedinden alıp kabz eyledim. Min ba‘d muhallefât-ı 
mezbûreye müte‘allik cemî‘-i de‘âvî ve talebden zimmeti berî olmuşdur de-
dikde, mukırr-ı mezbûr Yasin Bey’i ikrâr-ı meşrûhunda el-mukarru lehü’l-
mesfûr İbrahim Efendi vicâhen tasdîk etmeğin, mâ hüve’l-vâki‘ bi’t-taleb 
ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Es-Sâbikūn el-mezkûrûn.









161 [30a-3, Arapça] İbrahim Efendi b. Abdülmennân’ın Yasin Bey 
b. Mehmed’e ödünçten borcu olduğu
Mahmiye-i Kostantıniyye mahallâtından Kalenderhâne mahallesinde sâkin 
olan Atebe-i aliyyede muhâsebe hizmetine me’mûr bulunan umdetü’l-emâcid 
ve’l-a‘yân İbrahim Efendi b. Abdülmennân meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzır olup, üzerinde ve zimmetin-
de medîne-i mahrûse ahâlîsinden fahrü’l-akrân Yasin Bey b. Mehmed el-Cündî 
nâm kimesneye karz-ı şer‘î cihetinden râyicü’l-vakt bin riyâlî kuruş lâzımü’l-
edâ ve vâcibü’l-kazâ deyni olduğunu ikrâr ve i‘tirâf etti. Vâki‘ ikrâr mukarrun 
leh el-mesfûr tarafından bi’l-muvâcehe tasdîk edildi.
Cerâ zâlike ve hurrire fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn

162 [30a-4, Arapça] Mehmed Bey b. Hasan ile karısı Saliha Hatun 
bt. Mehmed Çavuş’un muhâlaa yoluyla boşandıkları
Mahmiye-i Kostantıniyye’de vâki‘ Gül câmii kurbundaki Mustafa Paşa mahal-
lesi sükkânından Mehmed Bey b. Hasan nâm kimesne meclis-i şer‘-i şerîfde 
-sâneha’llâhu te‘âlâ ani’t-tağyîr ve’t-tahrîf- hâzır olup bâ‘isetü’l-kitâb Sali-
ha Hâtun bt. Mehmed Çavuş nâm zevcesini hul‘ eylediğini ikrâr ve itirâf etti. 
Zevce-i mezbûre de nikâhında ma‘kūdun aleyh olan râyicü’l-vakt altı bin akçe 
mehr-i müecceli, nafaka-i iddet-i şer‘iyyesi ve meûnet-i süknâsı kendi üzerine 
olmak üzre onu hul‘ eyledi. Zevce-i mezbûre bu sûretle yeni bir mehir ödenme-
den ve akd-i nikâh yapılmadan helâl olmayacak şekilde zevc-i merkūmundan 
ayrılmış oldu. Vâki‘ ikrâr, zevce-i mezkûre tarafından vicâhen ve şifâhen tasdîk 
edildi. Sonra her biri yek diğerinin zimmetini, cemî‘-i de‘âvî, mutâlebât, eymân 
ve muhâsamâtdan umûmen, zevciyyetle alâkalı da‘vâdan husûsen kātı‘an li’n-
nizâ‘ ve râfi‘an li’l-husûme ibrâ-i âm ile ibrâ etti.
Cerâ zâlike ve hurrire fi’l-yevmi’t-tâsi‘ ve’l-ışrîn min şehri Rebî‘ilevvel min 
şuhûri sene selâse ve erba‘în ve elf.
Şuhûdü’l-hâl: Mehmed Ağa el-ma‘rûf bi Defterdârzâde, Yusuf Bey b. Abdullah, 
Ramazan b. Şaban, Mehmed Çelebi b. Hasan, Ali Bey b. Hüseyin

163 [30b-1] el-Hâc Mehmed Beşe’nin babasından intikal eden çiftlik ve 
çayırları Hasan Beşe b. Mehmed’e sattığı
Vilâyet-i Rumeli’nde Avlonya sancağında Tepedelen kazâsında Karaşa nâm kar-
yede bundan akdem müteveffâ olan Mustafa b. Abdullah nâm kimesnenin sulbî 
oğulları olup, hâlâ mahmiye-i Kostantıniyye’de dergâh-ı âlî yeniçerileri odaların-
dan yeni odalarda sekizinci ağa bölüğünün odabaşısı olan el-Hâc Mehmed Beşe 
nâm kimesne meclis-i şer‘de, li-ebeveyn kız kardeşi oğlu olan işbu bâ‘isü’l-kitâb 
Hasan Beşe b. Mehmed nâm râcil mahzarında bi tav‘ihî ikrâr ve takrîr-i kelâm 
edip, karye-i mezbûrede vâki‘ olup tahtânî ve fevkānî büyût-ı müte‘addideyi 
ve dört kıt‘a bağı ve bir kıt‘a mülk çayırın yüz kök eşcâr-ı kurûmu müştemil 
olup bundan akdem bi tarîki’l-irsi’ş-şer‘î babam müteveffâ-yı merkūmdan ve li-
ebeveyn ammim olup ba‘dehû müteveffâ olan Mehmed Çavuş nâm kimesneden 
kezâlik bi tarîki’l-irsi’ş-şer‘î hasran bana intikāl etmekle, ahâlî-i diyâr beyninde 
ma‘rûf ve pür-iştihâr olup tahdîd ve tavsîfden müstağnî olan iki kıt‘alık çiftliği 
cümle tevâbi‘ ve levâhıkı ve kâffe-i menâfi‘ ve merâfıkı ile zikr olunan iki kıt‘a 
çiftliğin dâhilinde vâki‘ olup silk-i mülkümde olan altmış re’s koyun ve beş re’s 
ma‘lûmü’l-vasf sığır ve sâyir beynimizde ilm-i şer‘î ile ma‘lûm âlât-ı zirâ‘at ve 
erbâb-ı harâseti kız kardeşim oğlu mezbûr Hasan Beşe’ye safka-i vâhide ile otuz 
bin nakd-i râyic fi’l-vakt fiddî akçeye bey‘-i bât-ı sahîh-i şer‘î ile bey‘ eyledikde, 
mezbûr dahi vech-i meşrûh üzre iştirâ ve kabûl edip, semen-i merkūmu bi’t-
tamâm ve’l-kemâl yedinden alıp kabz ve tesellüm eylediğinden sonra mebî‘ât-ı 
merkūmâtı mahallinde zabt ve kabz etmek için mezbûr Hasan Beşe’yi taslît ey-
ledim. Min ba‘d karye-i merkūmede vâki‘ olup minvâl üzre babamdan ve am-
mimden intikāl eden ma‘lûmü’l-hudûd iki kıt‘a çiftliğin ve sâyir bağlar ve bahçe 
ve çayır dâhillerinde olan koyun ve sığır ve âlât-ı merkūme cemî‘an merkūmun 
mülk-i müşterâsı olup, benim [bir] vechile alâkam yokdur dedikde, merkūm el-
Hâc Mehmed Beşe’nin vech-i meşrûh üzre sudûr eden i‘tirâfını mersûm Hasan 
Beşe dahi bi’l-muvâcehe tasdîk ve nehc-i muharrer üzre iştirâ ve kabûl eylediği-
ni tahkīk edicek, mâ vaka‘a bi’t-taleb ketb olundu.
Tahrîren fî evâsıtı Rebî‘ilâhir min şuhûri li sene selâsin ve erba‘în ve elf.
Şuhûdü’l-hâl: İbrahim Beşe b. Abdullah er-Râcil, Ali Beşe b. Abdullah er-Râcil, 
el-Hâc Ömer Beşe b. Ali er-Râcil, Mehmed Beşe b. Abdülkerim vekîlü’l-harc, 
Haydar Beşe b. Murad er-Râcil, İsâ Beşe b. Ali er-Râcil, Hasan Beşe b. Murad 
er-Râcil, Piyâle Çavuş b. Abdullah, Mansur b. Hamza.

164 [30b-2] Mehmed Çelebi b. Süleyman Vakfı’na ait yanmış menzilin 
Aynî Hatun bt. Abdullah’a kiralandığı
Mahmiye-i Kostantıniyye’de Manisa[lı] Çelebi mahallesi imâmı ve mahalle-i 
merkūmede vâki‘ merhûm Mehmed Çelebi b. Süleyman nâm sâhibü’l-
hayrın vakfından olup âti’z-zikr olan bir bâb menzilin savb-ı şer‘den mansûb 
mütevellîsi olan Mustafa Halîfe b. Mehmed nâm kimesne ile vâkıf-ı merkūmun 
zevce-i metrûkesi zikr olunan menzilin meşrûtun-aleyhâsı olan Zamâne bt. Ab-
dullah nâm hâtun meclis-i şer‘de, işbu hâfızatü’l-kitâb Aynî Hâtun bt. Abdul-
lah mahzarında bi tav‘ihâ ikrâr ve takrîr-i kelâm edip merkūm-ı müşârunileyh 
Mehmed Çelebi mahalle-i merkūmede vâki‘ olup, bir beyt-i süflî ve bir beyt-i 
ulvî ve bir zulleyi ve kenîfi ve muhavvata-i yesîreyi müştemil olup bir tara-
fı Mehmed b. Ebülkasım mülkü ve iki tarafı Mi‘mâr Muslihiddin Vakfı ve bir 
tarafı tarîk-i âm ile mahdûd olan bir bâb mülk menzili hâl-i hayâtında hasbe-
ten lillâh vakf ve habs edip süknâsını evvelâ kendi nefsine ba‘de vefâtihî zev-
cesi merkūme Zamâne Hâtun’a ve ba‘de vefâtihâ evlâdına ve evlâd-ı evlâd-ı 
evlâdına ve ba‘de’l-inkırâzi’l-evlâd îcâr olunup, ücret-i hâsılasından mahalle-i 
merkūme avârızı mühimmâtına senede yüz yirmi beşer akçe verile deyü şart 
edip vakfiye tahrîr olunmağın, zevce-i metrûkesi merkūme Zamâne Hâtun 
menzil-i merkūmda hasbemâ şarti’l-vâkıf sâkine iken bi irâdetillâhi te‘âlâ muh-
terik olup, hâsıl olan üç bin akçe kıymetli nakzı ile tecdîd ve imâret mümkün 
olmayıp vech-i meşrûh üzre tecdîde vakfın müsâ‘adesi olmamakla, merkūme 
Aynî Hâtun menzil-i merkūmun tecdîd ve imâretine kendi mâlından sarf ey-
lediği meblağ taraf-ı vakıfda ücret-i mu‘accelesine mahsûb olmak üzre tecdîd 
ve imârete râgıbe olup istîzân eyledikde, minvâl-i muharrer üzre izin veril-
mek her vechile vakfa nâfi‘ olmağın, tevliyet-i mahkiyye ve meşrûtiyyet-i 
merkūmemiz hasebiyle mersûm[e] Aynî Hâtun menzil-i mezkûru minvâl-i mu-
harrer üzre tecdîd ve imâret edip kendi mâlından sarf eylediği meblağ cânib-i 
vakıfda ücret-i mu‘accelesine mahsûb olduğu için müceddeden binâ ve imârete 
izin verip, menzil-i mesfûru zikirleri sebk eden üç bin akçe kıymetli nakzı ile 
merkūme Aynî Hâtun’a teslîm eyledik dediklerinde, mütevellî-i merkūm Mus-
tafa Halîfe ile meşrûtun-aleyhâ olan mersûme Zamâne Hâtun’un nehc-i mastûr 
üzre sudûr eden kelimâtını mezbûre Aynî Hâtun dahi bi’l-muvâcehe tasdîk ve 
bi’l-müşâfehe tahkīk edicek mâ vaka‘a bi’t-taleb ketb olundu.
Tahrîren fi’l-yevmi ( ) şehri Rebî‘ilâhir li sene [1]143.
Şuhûdü’l-hâl: Mehmed Efendi b. Ahmed el-Müderris, Ahmed b. İbrahim el-
Müezzin, Mustafa b. Mehmed, Hasan Çavuş b. Mahmud, Mehmed Çelebi b. 
Haydar, Mustafa Bey b. Abdullah, Behrâm Bey b. Abdullah, Ahmed b. Hüseyin.

165 [31a-1, Arapça] Manol ve Zifre adlı küçüklere vasî atandığı
Hâkim-i muvakki‘-i a‘le’l-kitâb âmil-i fazli rabbihi’l-vehhâb, Atanos v. Nikola 
nâm zimmîyi, bundan akdem mahmiye-i Kostantıniyye mahallâtından Abdi 
Subaşı mahallesinde hâlik olan Nikola nâm zimmînin Manol ve Zifre nâm 
sagīreyninin tesviye-i umûru, hıfz-ı ahvâli ve hâlik-i mezbûr babalarından ken-
dilerine irs-i şer‘le intikāl eden emvâlin zabtı için rüşd ve bülûğlarına kadar vasî 
nasbetti. O da vesâyet-i mesfûreyi kabûl edip hidemât-ı lâzimesini üzerine aldı.
Cerâ zâlike ve hurrire fî evâsıtı âhiri’r-Rebî‘ayn sene selâse ve erba‘în ve elf.
Şuhûdü’l-hâl: Piyâle Bey b. Abdullah, İskender Bey b. Osman, Sinan b. Ahmed, 
Süleyman Bey b. Ali, Yusuf Bey b. Hüseyin

166 [31a-2] Matyoz v. Nikola’nın babasının terekesi davalarında 
vekil tayin edildiği
Mahmiye-i İstanbul’da Abdi Subaşı mahallesi sâkinlerinden râfi‘ü’l-kitâb Mat-
yoz v. Nikola nâm zimmîden mahfil-i kazâda, da‘vâ-yı sahîha ile mesbûk 
istişhâd-ı şer‘î sudûrundan sonra mahalle-i mezbûre sâkinlerinden Nikola v. Fi-
lota ve Sevasto v. Nakomi nâm zimmîler li ecli’ş-şehâde meclis-i şer‘e hâzırân 
olup, gıbbe’l-istişhâdi’ş-şer‘î fi’l-hakīka mukaddemâ mahalle-i mezbûrede [Ni-
kola] hâlik olup, verâseti zevcesi Tırandafilo bt. Agusti’ye ve sulbî kebîr oğlu 
mezbûr Matyoz’a ve sulbiye kebîre kızı Tırandafilo Velisar [‘a münhasıra olup], 
hâlik-i mezbûrun terekesinden kendilere âyid olan hisse-i şer‘iyyelerin tereke-i 
mezbûreye vâzı‘u’l-yed olanlardan da‘vâ ve taleb ve ahz u kabza ve kendile-
re îsâl ve iktizâ ederse hukkâm-ı kirâm huzûrunda mürâfa‘a ve muhâsamaya 
müdde‘î-i mezbûr Matyoz’u bizim huzûrumuzda müvekkil ve nâib-i menâb 
nasb eylediler, ol dahi vekâlet-i mezbûreyi kabûl ve hizmet-i lâzımesin edâya 
müte‘ahhid ve iltizâm eyledi. Biz bu husûsa bu vech üzre şâhidleriz şehâdet 
dahi ederiz deyip istişhâd-ı şer‘iyye eylediklerinde, ba‘de ri‘âyeti şerâiti’l-kabûl 
şehâdetleri makbûle olmağın, mâ hüve’l-vâki‘ bi’t-taleb ketb olundu.
Tahrîren fî evâsıtı Rebî‘ulâhir li sene selâsin ve erba‘în ve elf.
Şuhûdü’l-hâl: Es-Sâbikūn mezbûrûn.

167 [31a-3] Mehmed Paşa b. Mehmed’in borcunu zamanında ödemeyle 
rehin verdiği gayri menkullerini satması için Yusuf Bey 
b. Mehmed’i vekil tayin ettiği
Mahmiye-i İstanbul’da Yedikule kurbunda Bucakbağı demekle ma‘rûf mahal-
lede sâkin sâbıkan Trabzon Beylerbeyisi olan emîrü’l-ümerâ’i’l-kirâm kebîrü’l-
küberâ’i’l-fihâm Mehmed Paşa b. Mehmed nâm kimesne meclis-i şer‘-i şerîf-i 
şâmihü’l-imâdda, mahmiye-i mezbûrede Horhor mahallesi sâkinlerinden 
râfi‘ü’l-kitâb mefharü’l-akrân Mehmed Bey b. Yahya el-Yesârî mahzarında ikrâr 
ve takrîr-i kelâm eyleyip, mezkûr Mehmed Bey’in hâlâ zimmetinde bin aded 
riyâlî guruş karz-ı şer‘îden ve bin beş yüz aded riyâlî guruş beynimizde envâ‘ 
ve eczâsı ma‘lûme müşriye? ve makbûze olan emti‘a-i mütenevvi‘a esmânından 
cem‘an iki bin beş yüz aded riyâlî guruş hakkı olup, meblağ-ı mezbûrun cümlesi 
mukābelesinde silk-i mülk-i sahîhimde olan eşyâdan Havâss-ı Aliyye kazâsına 
tâbi‘ Terkos nâhiyesinde Boyalık nâm karyede vâki‘ bir tarafı Beyoğlu çiftliği ve 
bir tarafı mer‘â ve iki tarafı arz-ı hâliye ile mahdûd dâhiliye ve hâriciye fevkānî 
ve tahtânî büyût-ı müte‘addide ve mutfak ve fırın ve anbar ve zât-ı eşcâr-ı müs-
mire hadîka ve bağı müştemil olan çiftliği ve karye-i mezbûrede vâki‘ bir tara-
fı Yusuf b. Abdullah mülkü ve bir tarafı Hüsrev b. Abdullah mülkü ve bir tara-
fı vâdi ve bir tarafı tarîk-i âm ile mahdûd büyût-ı müte‘addide ve fırın ve cü-
neyne ve bağı müştemil olan menzili ve mahmiye-i mezbûrede Süleyman Ağa 
mahallesinde vâki‘ bir tarafı Hasan Ağa mülkü ve bir tarafı mescid duvarı ve 
bir tarafı ba‘zan yine mezkûr Süleyman ve ba‘zan Mehmed Ağa mülkleri ve 
bir tarafı tarîk-i âm ile mahdûd büyût-ı müte‘addide ve su kuyusu ve arsa-i 
hâliye[yi] müştemil olan menzili ve mahmiye-i mezbûrede Sipâhi pazarında ve 
Kuyumcular sûkunda vâki‘ lede’l-ahâlî ma‘lûmü’l-hudûd olan iki bâb dükkânlar 
cümle tevâbi‘ ve levâhıkıyla mesfûr Mehmed Bey yedinde rehn-i makbûzdur 
deyip, gıbbe’t-tasdîki’ş-şer‘î mûmâ-ileyh Mehmed Paşa i‘âde-i kelâm eyleyip, 
deyn-i mezkûrdan mâ‘adâsı karz olan bin beş yüz guruş târih-i kitâbdan bir 
sene tamâmına değin mesfûr Mehmed Bey’e edâya kudretim olmaz ise zikr olu-
nan iki bâb dükkânlarım vefâ etmezse sâyir rehinleri semen-i misilleriyle bey‘-i 
bât ile bey‘a ve esmânından deyn-i mezkûru mezbûr Mehmed Bey’e edâya ve 
ziyâdesini kendiye îsâle hâzır bi’l-meclis olan Yusuf Bey b. Mehmed nâm kimes-
neyi azlden masûn vekâlet-i devriye ile tevkîl ve nâib-i menâb nasb ve ta‘yîn ey-
leyip, ol dahi vekâlet-i mastûreyi kabûl ve hizmet-i lâzımesini edâya müte‘ahhid 
ve iltizâm etmeğin, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sânî aşer min [şehri] Rebî‘ilâhir li sene selâsin ve erba‘în 
ve elf.
Şuhûdü’l-hâl: Mehmed Bey b. Mustafa, Habib Çelebi b. Mehmed, Hasan Bey 
b. Abdullah, Mustafa b. Kasım, Piyâle Bey b. Abdullah, Ahmed Çelebi b. İsmail, 
Mehmed Bey b. Ahmed.

168 [31b-1] Sultan bt. Nasuh Vakfı’na ait menzili talep davasının reddi
Mahmiye-i Kostantıniyye’de Soğukkuyu kurbunda Hacı Demirhânzâde ma-
hallesinde sâkine olan Hatice bt. Mehmed nâm hâtun meclis-i şer‘-i hatîr-i 
lâzımü’t-tevkīrde, mahalle-i merkūmede vâki‘ merhûm Pîrî Paşa Câmi‘i’nin bi’l-
fi‘il imâmı olup âti’z-zikr olan bir bâb menzile vâzı‘u’l-yed idiği şer‘an ma‘lûm 
olan bâ‘isü’l-kitâb Mustafa Halîfe b. Kasım nâm kimesne tarafından husûs-ı 
âti’l-beyâna sâbitü’l-vekâle vekîl olan Ali Çelebi b. Haydar nâm kimesne mah-
zarında ikrâr ve takrîr-i kelâm edip, babam merhûm Mehmed hâl-i hayâtında 
mahalle-i merkūmede merhûme Sultan bt. Nasuh Vakfı olan arsa üzerinde 
vâki‘ olup, süknâsı câmi‘-i merkūm imâmına meşrûta olmakla elân müvekkil-i 
merkūm Mustafa Halîfe’nin yedinde olan bir bâb vakıf menzilin bir mikdâr hâlî 
yerine mukāta‘a takdîr ettirip, savb-ı şer‘den mansûb hasbî mütevellî ma‘rifetiyle 
kendi mâlından mülkü olmak üzre binâ eylediği bir bâb beyt-i ulvînin ebniye-i 
memlûkesini bana hibe ve temlîk etmekle, zikr olunan beyt-i ulvî mülk-i 
mevhûbum olmuş iken müvekkil-i merkūm Mustafa Halîfe menzil-i merkūmun 
cümlesini zabt ve tasarruf etmekle hakīkat-i hâl vekîl-i merkūm Ali Çelebi’den 
suâl olunup, müvekkil-i merkūm benim mülk-i mevhûbum olan beyt-i ulvîden 
kasr-ı yed etmek için tenbîh olunmak taleb ederim dedikde, gıbbe’s-suâl mezbûr 
Ali bi’l-vekâle cevâbında, fi’l-vâki‘ merkūme Hatice Hâtun’un babası merkūm 
Mehmed hâl-i hayâtında menzil-i merkūmun bir mikdâr hâlî yerine mukāta‘a 
takdîr ettirip izn-i mütevellî ile mâlından mülkü olmak üzre binâ eylediği bir 
bâb beyt-i ulvînin ebniye-i memlûkesini kızı merkūme Hatice Hâtun’a vech-i 
meşrûh üzre hibe ve temlîk eylemiş idi. Lâkin menzil-i merkūmun cümlesi 
hâlâ vâki‘ olan harîkde bi’l-külliye muhterik olup, eser-i binâsı kalmayıp arsa-i 
sırfa olmakla, merkūme Hatice Hâtun’un bir vechile alâkası kalmadığından 
mâ‘adâ müvekkil-i merkūm Mustafa Halîfe mevlânâ-yı merkūm Mehmed’in 
menzil-i merkūmede vech-i meşrûh üzre mukāta‘a takdîr ettirip izn-i mütevellî 
ile binâ eylediği beyt-i ulvînin ebniyesi şer‘an ref ‘a kādir olduğuna yedimde 
fetvâ-yı şerîfe dahi olmağın, merkūme Hatice Hâtun’un arsa-i merkūmede bir 
vechile alâkası kalmamışdır deyü takrîr-i meşrûhuna mutâbıka ve bundan ak-
dem Şeyhülislâm ve müfti’l-enâm olan merhûm Bostanzâde Mehmed Efendi 
ünvânıyla mu‘anvene fetvâ-yı şerîfe ibrâz eyledikde, gıbbe’l-istintâk merkūme 
Hatice Hâtun bi gayri vech-i şer‘î ta‘arruzdan men‘ olunup, mâ vaka‘a bi’t-taleb 
ketb olundu.
Tahrîren fî evâhiri şehri Rebî‘ilevvel li sene selâsin ve erba‘în ve elf.
Şuhûdü’l-hâl: Mehmed Efendi b. (  ) el-Müderris, el-Hâc Ali b. Ömer, el-Hâc 
Mahmud b. Mustafa, Mehmed Efendi b. İsmail, Mansur b. Hamza.

169 [31b-2] Sultan bt. Nasuh Vakfı menzilin mütevelliliğine Mustafa 
Halife b. Kasım’ın tayin edildiği
Dârü’s-saltanati’s-seniyye Kostantıniyye-i mahmiyye’de Soğukkuyu kurbunda 
Hacı Demirhânzâde mahallesinde merhûme Sultan bt. Nasuh Vakfı olan arsa 
üzerinde vâki‘ inde’l-cîrân ma‘lûmü’l-hudûd ve’l-hıytân olup, süknâsı mahalle-i 
merkūmede vâki‘ merhûm Pîr[î] Mahmud Paşa Câmi‘i imâmına meşrûta 
olan bir bâb vakıf menzilin hâlâ mütevellîsi olmayıp, cânib-i şer‘-i kavîmden 
bir mütevellî nasb olunmak lâzım ve mühim oldukda, câmi‘-i merkūmun bi’l-
fi‘il imâmı olup menzil-i mersûme hasbemâ şarate’l-vâkıf mutasarrıf olan işbu 
hâfızu’l-kitâb Mustafa Halîfe b. Kasım nâm kimesne her vechile mahal ve müsta-
hık olup, hizmet-i tevliyet uhdesinden gelmeğe kādir olmağın, mezbûr Mustafa 
Halîfe menzil-i merkūma savb-ı şer‘-i kavîmden hasbî mütevellî nasb ve ta‘yîn 
olundukda, mezbûr dahi tevliyet-i mersûmeyi kabûl ve hizmet-i lâzımesini 
edâya müte‘ahhid olıcak, mâ vaka‘a bi’t-taleb ketb ve tahrîr olundu.
Tahrîren fî evâhiri Saferi’l-muzaffer li sene selâsin ve erba‘în ve elf.
Şuhûdü’l-hâl: Ali Efendi b. Haydar, Mehmed Efendi b. Ahmed el-Müderris, 
Mehmed Efendi b. İsmail, el-Hâc Ali b. Ömer Mansûrî, el-Hâc Mahmud b. Mus-
tafa, Piyâle Çavuş b. Abdullah.

170 [31b-3] Ayasofya-i Kebîr Vakfı mahzenlerin tasarruf 
haklarının devri
Mahmiye-i İstanbul’da (  ) mahallesinde sâkine Fâtıma bt. Ali nâm hâtun ta-
rafından husûs-ı âti’l-beyânda ikrâra vekîl olup, hasm-ı câhid-i şer‘î mah-
zarında el-Hâc Mustafa b. Abdullah ve Osman Bey b. el-Hâc Mehmed nâm 
kimesne[ler] şehâdetleri ile vekâleti sâbite olan Beyti Bey b. Hızır nâm kimes-
ne meclis-i şer‘-i şerîfde, işbu kitâb-ı müstetâb eyâdî-i kerîmelerine vusûl ile 
şeref-yâb olan mahrûse-i Edirne kazâsından münfasıl umdetü’l-ulemâ’i’l-izâm 
kıdvetü’l-fuzalâ’i’l-kirâm menba‘u’l-mekârim ve’l-me‘âlî metbû‘ü’l-ekârim ve’l-
e‘âlî Mahmud Efendi b. el-müvellâ el-merhûm el-mağfûrun-leh Mehmed Efen-
di mahzarlarında ikrâr ve takrîr-i kelâm eyleyip, müvekkilem mezbûre Fâtıma 
Hâtun Ayasofya-i Kebîr Vakfı’ndan olup mahmiye-i mezbûrede Mahmud Paşa 
hânında vâki‘ icâre-i mu‘accele ve her ayda elli akçe ücret-i müeccele ile mu-
tasarrıfe olduğu ma‘lûmü’l-hudûd iki bâb mahzenin hakk-ı tasarruflarını, 
ma‘rifet-i mütevellî ile müşârunileyh Mahmud Efendi hazretlerine tefevvuz ve 
ferâğ ve ba‘de’t-tefvîz yedlerinden mukābelesinde altı yüz aded kâmil riyâlî gu-
ruş alıp kabz eyledi. Ba‘de’l-yevm zikr olunan iki bâb mahzenlerin tasarrufu 
mûmâ-ileyh hazretlerinin hakk-ı tasarruflarıdır emsâli gibi mutasarrıf olsunlar 
dedikde, ba‘de’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: El-Hâc Abbas b. İbrahim, İskender Bey b. Şaban, Mehmed Bey b. 
( ), Ali Çelebi b. ( ) ve gayruhüm mine’l-huzzâr.

171 [32a-1, Arapça] Mehmed Efendi b. el-Hâc Süleyman’ın evini ve 
bahçesini karısına sattığına dair iptal edilen hüccet 
(Doğrusu 33b-1’de)
Bu hüccetin hudûdu yenilenmiş olup tebdîle muhtâc olmağın tekrâr yazılıp 
bundan esfelde kayd olunmuşdur gaflet olunmaya.









&lt;&lt;Rumeli beylerbeyliğinden münfasıl, umdetü’l-ulemâ’i’l-mütebahhırîn 
kıd  ve  tü’l-fuzalâ’i’l-müteverri‘în yenbû‘u’l-fezâ’il ve’l-me‘âlî metbû‘ü’l-efâzil 
ve’l-e‘âlî a‘lemü’l-ilm Mehmed Efendi b. merhûm el-Hâc Süleyman meclis-i 
şerî‘at-i şerîfe-i garrâ ve mahfil-i tarîkat-i münîfe-i zehrâda hâzır olup, işbu 
akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu, mahmiye-i Galata kazâsı muzâfâtından Tophâne 
kasabası mahallâtından Cihangir mahallesinde kâin olan, eşcâr-ı müsmire ve 
gayr-ı müsmire-i mütenevvi‘ayı müştemil bulunan, bir tarafdan Mustafa Efen-
di b. Hasan el-Kâtib mülkü, diğer tarafdan Rıdvan Çavuş b. Abdullah mülkü, 
öteki tarafdan Veli b. ( ) en-neccâr ve Cihan Hâtun bt. ( ) mülkü, diğer taraf-
dan da tarîk-i âm ile mahdûd olan ve taraf-ı Kıblîsinde fevka’l-bâb fevkānî bir 
beyti, tahtânî iki beyti, aralarında selâmlığı, altında mahzen bulunan tahtânî 
bir beyti, hamamı, iki mutfağı, su kuyusunu, havuzu, şimâl tarafında fevka’l-
bâb fevkānî bir beyti ve çeşmeyi müştemil cemî‘-i hadîkasını cümle hudûdu ve 
kâffe-i hukūkuyla râyicü’l-vakt altı yüz bin akçe semen-i mu‘ayyen-i makbûzla 
halîle-i celîlesi hâfıza-i hâze’l-kitâb fahrü’l-muhadderât zahrü’l-muvakkarât 
Hatice Hâtun bt. el-Hâc Veli’ye îcâb kabûlü ve teslîm tesellümü hâvî bey‘-i 
bât-ı sahîh ve akd-i kat‘î ve sarîh-i mer‘î ile bey‘ ettiğini ikrâr ve i‘tirâf etti. 
Mezbûre de kendi mâlıyla ve kendisi için hadîka-i mezbûreyi ondan iştirâ 
etti. Bâyi‘-i mezkûr semen-i merkūmdan üç yüz elli bin akçesini müşteriye-i 
mezbûrenin yedinden ahz ü kabz ettiğini ikrâr etti. Zimmetinde iki yüz bin 
akçe kaldı. Elân bâyi‘-i merkūm, müşteriye-i mezkûrenin zimmetinde bir hab-
be ve bir akçe kalmadan bâkī semeni tâm ve kâmil olarak ahz ü kabz ettiğini 
ikrâr etti. Müşteriye-i merkūme kıbelinden ikrârı tasdîka vekâleti bi mâ hüve 
nehc-i şer‘î sâbit olan fahrü’l-kuzât İsmail Efendi b. el-Hâc Süleyman, vâki‘ 
ikrârı tasdîk etti.
Cerâ zâlike ve hurrire fî evâili Rebî‘ilâhir sene selâse ve erba‘în ve elf.
Şuhûdü’l-hâl: Fahrü’l-ulemâ İsâ Efendi sâbık Ebâ Eyyûb-i Ensârî kadısı, zahrü’l-
ulemâ Şeyhî Efendi sâbık Mekke-i mükerreme kadısı, iftihârü’l-ulemâ Mehmed 
Efendi sâbık mahmiye-i Galata kadısı, kıdvetü’l-müderrisîn Mehmed Efendi b. 
merhûm İsmail Efendi sahn-ı semân medresesi müderrisi, fahrü’l-akrân Behzad 
Çavuş b. Abdülmennân, Mehmed Çelebi b. Mustafa, kâtibü’l-hurûf Nakībzâde 
ve gayruhüm &gt;&gt;

172 [32a-2] Yasef v. İsak’ın mülk menzilini zevcesi Avro 
bt. Yasef ’e sattığı
Mahmiye-i Kostantıniyye’de Yahudiler mahallâtından Alacahamâm mahalle-
sinde sâkin olup Alman cemâ‘atinden olan Yasef v. İsak nâm Yahudi meclis-i 









şer‘de, zevcesi işbu hâmiletü’l-kitâb Avro bt. Yasef nâm yahudinin kardeşi ve 
ikrâr-ı âti’z-zikri tasdîka nâibü’l-vekâle vekîli olan Nesimî v. Yasef nâm Yahu-
di muvâcehesinde bi tav‘ihî ikrâr ve takrîr-i kelâm edip, mahalle-i merkūmede 
vâki‘ tahtânî ve fevkānî iki beyti ve hâricinde bir kasab dükkânını müştemil 
olup, bir tarafı Çelebi oğlu Vakfı ve iki tarafı Ebussuûdzâde Efendi Vakfı ve 
bir tarafı tarîk-i âm ile mahdûd olan bir bâb mülk menzili, bundan akdem 
cümle-i hudûd ve kâffe-i hukūku ile zevcem müvekkile-i merkūme Avro’ya yüz 
on beş bin nakd-i râyic fi’l-vakt fiddî akçeye bey‘-i kat‘î ile bey‘ edip kabz-ı 
semen ve teslîm-i mebî‘ eyledim, elân menzil-i merkūm zevcem müvekkilem 
mersûmenin mülk-i müşterâsı olup, benim bir vechile alâkam yokdur dedik-
de, mukırr-ı merkūm Yasef ’i kelimât-ı meşrûhasında merkūm Nesimî dahi bi’l-
vekâle tasdîk ve minvâl-i muharrer üzre iştirâ ve def ‘-i semeni tahkīk edicek, 
mâ vaka‘a bi’t-taleb ketb olundu.
Tahrîren fî gurreti şehri Rebî‘ilâhir min şuhûri li sene selâsin ve erba‘în ve elf.
Şuhûdü’l-hâl: Mehmed Bey b. Yusuf er-Râcil, Mahmud Bey b. Yusuf, Yusuf b. 
Abdullah er-Râcil, Abdurrahman Çelebi b. Yusuf er-Râcil, Mansur b. Hamza.

173 [32b-1, Arapça] İsak v. Bayram adlı yahudinin Mehmed Bey b. Resul’e 
elli beş riyâlî kuruş takside bağlanmış borcu olduğu
Mahmiye-i Kostantıniyye’de sâkin olan …? cemâ‘atinden İsak v. Bayram nâm Ya-
hudi meclis-i şer‘-i şerîfde -sâneha’llâhü te‘âlâ ani’t-tağyîr ve’t-tahrîf- hâzır olup 
üzerinde ve zimmetinde, mahmiye-i mezbûre mahallâtından Emin Bey mahal-
lesinde sâkin olan hâfızu’l-kitâb Mehmed Bey b. Resûl el-Cündî nâm kimes-
neye karz cihetinden her sene beş kıt‘a ödemek üzre zeyilde mezkûr târihden 
i‘tibâren tâmamen ödenene kadar takside bağlanan râyicü’l-vakt elli beş kıt‘a 
riyâlî kuruş borcu olduğunu ikrâr ve i‘tirâf etti. Vâki‘ ikrâr, mukarrun leh el-
mezbûr tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sânî aşere min Rebî‘ilâhir sene selâse ve 
erba‘în ve elf.
Şuhûdü’l-hâl: Ali Beşe b. Abdullah, Yunus Bey b. Hüdâverdi, Lütfi Bey b. (  ), 
Ömer b. el-Hâc Ahmed, el-Hâc Abdülganî b. Veli

174 [32b-2] Mustafa Hoca b. Abdi’nin ortağı Zafir v. Nikola’ya olan 
borçlarını ikrar ettiği
Mahmiye-i Galata’da Azebkapısı kurbunda sâkin Mustafa Hoca b. Abdi nâm 
kimesne meclis-i şer‘-i şerîfde, şerîki olan râfi‘ü’l-kitâb Zafir v. Nikola nâm 
zimmî mahzarında ikrâr-ı kelâm eyleyip, mukaddemâ mezkûr Zafir ve altı 
nefer kimesne ile iştirâk üzre Hasan Efendi nâm kimesneden bi tarîki’l-
mudârabe seksen dört bin beş yüz akçe alıp i‘mâl eylediğimizde hâsıl olan 
rıbh ve nemâdan mezkûr Zafir’e altı bin altı yüz akçe isâbet eyleyip, meblağ-ı 
mezbûr benim yedimdedir mezkûr Zafir’e edâ ve îfâya ederin ve re’s-i mâl-ı 
mezkûrdan otuz üç bin beş yüz akçe zimmetim nâsda olup, ânın dahi yerlerin 
gösterip beyân edeyin dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Tahrîren fî evâsıtı Rebî‘ulâhir min şuhûri li sene selâsin ve erba‘în ve elf.
Şuhûdü’l-hâl: İskender b. Şaban, Mehmed b. Ahmed, Ali b. Abdullah, Sinan b. 
Abdullah.

175 [32b-3, Arapça] İbrahim b. Mahmud’un evini bey‘ bi’l-istiğlâl ile 
Ramazan b. Osman’a sattığı
Hâric-i mahmiye-i Galata’da vâki‘ Kulaksız mahallesinde sâkin olan İbrahim 
b. Mahmud nâm kimesne meclis-i şer‘-i şerîfde -sâneha’llâhü te‘âlâ ani’t-tağyîr 
ve’t-tahrîf- hâzır olup işbu akdin kendilerinden sudûruna kadar sâhibi ve mâliki 
olduğu, elinde ve taht-ı tasarrufunda bulundurduğu, mahalle-i mezkûrede vâki‘, 
üstünde beyt, onun üstünde de kameriye bulunan tahtânî bir beyti, altında 
dükkân bulunan fevkānî bir beyti, eşcâr-ı müsmire ve gayr-ı müsmireli bahçe-
yi, su kuyusunu, helâyı müştemil olan, bir tarafdan Mehmed Reis b. Nuh mülkü, 
diğer tarafdan Ali b. Abdullah mülkü, öteki tarafdan Fâtıma Hâtun vakfı ve di-
ğer tarafdan da tarîk-i âm ile mahdûd olan cemî‘-i menzilini cümle hudûdu ve 
kâffe-i hukūku ile râyicü’l-vakt on beş bin akçe semen-i mu‘ayyen-i makbûzla 
mahmiye-i Kostantıniyye’de vâki‘ Kestel câmii müezzini hâfız-ı hâze’l-kitâb Ra-
mazan b. Osman’a bey‘ ettiğini ikrâr ve i‘tirâf etti. Ramazan el-mezbûr da ken-
di mâlıyla ve istiğlâl maksadıyla menzili mezbûru iştirâ etti. Bâyi‘-i merkūmun 
menzili icâreye almak istemesi üzerine müşterî-i mezkûr ba‘de’t-tahliye ve’t-
tekābuz zeyilde mezkûr târihden bir sene tamâmına iki bin sekiz yüz seksen 
akçe ücret-i kirâ ile icâreye verdi. Vâki‘ ikrâr, mukarrun leh el-mezbûr tarafın-
dan bi’l-muvâcehe tasdîk edildi.
Cerâ zâlike ve hurrire fi’l-yevmi’l-ışrîn min Rebî‘ilâhir min şuhûri sene selâse 
ve erba‘în ve elf.
Şuhûdü’l-hâl: Mustafa Çelebi b. İbrahim, Ahmed Efendi b. ( ), Mehmed Çelebi b. 
( ), Mustafa b. Ramazan, Yusuf b. Ramazan









176 [32b-4, Arapça] Köle diye satılan Râbia bt. Mehmed’in hürriyetine 
hükmedildiği
Mahmiye-i Kostantıniyye mahallâtından Davud Paşa mahallesi sâkinlerinden 
udûlden İbrahim Bey b. Abdullah ve el-Hâc Ömer b. Abdullah nân kimesneler 
meclis-i şer‘-i şerîfde -sânehu’llâhü te‘âlâ ani’t-tağyîr ve’t-tahrîf- hâzırân olup, 
mahmiye-i Kostantıniyye’de vâki‘ Esir Pazarından (  ) nâm hâtundan târih-i 
kitâbdan üç ay mukaddem doksan kıt‘a riyâlî kuruş semen-i mu‘ayyenle iştirâ 
ettiği zannıyla evsâfı aşağıda zikredilen bâkirenin vâzı‘-ı yedi olan, mahmiye-i 
Galata kazâsından Kasımpaşa kasabası mahallâtından Surûrî mahallesinde 
sâkin olan Sefer b. Abdullah nâm hasm-ı câhid mahzarında, elâ gözlü, orta boy-
lu, iri gözlü, beyaz tenli, bey‘ ve teslîme hazırlanmış, bâ‘isetü’l-kitâb Râbia bt. 
Mehmed nâm bâkireden sâdır olan da‘vâ-i sahîha-i şer‘iyyede gıbbe’l-istişhâd 
şöyle şehâdet ettiler ki, müdde‘iyye-i mevsûfe-i mezkûre hurre-i asliyyedir; Da-
vud Paşa mahallesinde sâkine olan Fâtıma Hâtun bt. ( ) nâm hurre-i asliyyeden 
doğmuştur. Kendisine ve ebeveynine bi vechin mine’l-vücûh rıkkıyet vâki‘ ol-
mamıştır. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber 
olmağın mûcibince hürriyet-i asliyyesine hükmedildi.
Cerâ zâlike ve hurrire fi’t-tâsi‘ aşere min Rebî‘ilâhir sene selâse ve erba‘în ve elf.
Şuhûdü’l-hâl: Nebi Beşe b. Ali, Mustafa Beşe b. Ali, Sinan b. Abdullah, Receb b. 
Mehmed

177 [33a-1, Arapça] Mahmud Efendi b. Mehmed Efendi’nin Gürcü asıllı 
kölesini âzat ettiği
Umdetü’l-ulemâ’i’l-izâm kıdvetü’l-fuzalâ’i’l-kirâm câmi‘u’l-furû‘ ve’l-usûl 
bâdi‘u’l-ma‘kūl ve’l-menkūl Hazreti Mahmud Efendi b. el-müvellâ el-merhûm 
ed-dâric ilâ medârici rahmeti rabbihi’l-kayyûm Mehmed Efendi el-kadı bi Edir-
ne el-mahrûse kıbelinden âtiyyü’z-zikr âzat ikrârına vekâleti Mevlânâ Hüseyin 
İlyas Efendi b. (  ) ve Sefer Bey b. Ahmed’in şehâdetleri ile sâbit olan fahrü’l-
a‘yân Ali b. Nasuh nâm kimesne meclis-i şer‘-i şerîfde -sânehu’llâhü te‘âlâ ani’t-
tağyîr ve’t-tahrîf- hâzır olup, müvekkil-i müşârun ileyhinin, kendisine rıkkı-
nı mu‘terif olan, orta boylu, açık kaşlı, beyaz tenli, elâ gözlü, sağ kaşının üze-
rinde eser-i cerh bulunan, Gürciyyü’l-asl hâfız-ı hâze’l-kitâb Hasan b. Abdul-
lah nâm abd-i memlûkini -hasbeten lillâhi te‘âlâ ve taleben li-marzâtihi yevme 
yestezıllu’l-mer’u tahte zılli sadakātihî- âzat ve tahrîr ettiğini bi’l-vekâle ikrâr ve 
i‘tirâf etti. Vâki‘ ikrâr, tasdîk hakkı sâhibince bi’l-muvâcehe tasdîk edildi. Abd-i 
mezbûr bu sûretle sâir ahrâr-ı asliyyîn-i mükellefîn gibi hür oldu. Efendilerin 
âzatlı köleleri üzerinde şer‘an sâhib oldukları velâ hakkından gayrı üzerinde ki-
mesnenin bir hakkı kalmadı.
Cerâ zâlike ve hurrire fi’l-yevmi’l-ışrîn min şehri Rebî‘ilâhir sene selâse ve 
erba‘în ve elf.
Şuhûdü’l-hâl: Camcılar mahallesi imâmı Mehmed Efendi b. (  ), fahrü’l-cuyûş 
Mustafa b. ( ), Behrâm b. Abdullah, Yunus b. Hüdâverdi, Piyâle Bey b. Abdullah, 
Mustafa Çelebi b. ( ), Ali Çelebi b. ( )

178 [33a-2] Sipahi Ömer Bey b. Mustafa’nın yeniçeri Mehmed Beşe 
b. Ahmed’e borcu olduğunu kabul ettiği
Medîne-i Konya mahallâtından Kaymak mahallesi sâkinlerinden olup zümre-i 
sipâhiden Ömer Bey b. Mustafa nâm kimesne meclis-i şer‘-i şerîfde, dergâh-ı 
âlî -dâme mahfûfen bi’l-me‘âlî- yeniçerilerinden râfi‘ü’l-kitâb Mehmed Beşe b. 
Ahmed nâm kimesne mahzarında bi’t-tav‘i’s-sâf ikrâr ve i‘tirâf eyleyip, mezkûr 
Mehmed Beşe’nin hâlâ zimmetimde karz-ı şer‘îden kâmil bin aded riyâlî guruş 
ve beynimizde kadr ve cinsi ma‘lûm çuka semeninden iki yüz seksen aded riyâlî 
guruş ki, cem‘an bin iki yüz seksen aded riyâlî guruş olur hakkı olup, mâ‘adâsı 
karz olan iki yüz seksen aded guruş târih-i kitâbdan iki yüz on gün tamâmına 
mev‘ûd ve müecceldir deyip, gıbbe’t-tasdîki’ş-şer‘î el-vâki‘ bi’t-taleb ketb olundu.
Tahrîren fi’l-yevmi’l-ışrîn min Rebî‘ilâhir li sene selâsin ve erba‘în ve elf.
Şuhûdü’l-hâl: Ali Bey b. Hasan el-Cündî, Hüseyin b. Çelebi Mustafa er-Râcil, Sü-
leyman Bey b. ( ), Receb Çelebi b. ( ), Piyâle Çavuş b. Abdullah, es-Seyyid İbra-
him b. es-Seyyid, Ali Çelebi b. Abdullah, Davud Ağa b. ( ) tâbi‘-i Mehmed Paşa.

179 [33a-3] Ahmed Paşa Vakfı’na ait menzili Fâtıma 
Hatun’un bırakması
Mahmiye-i İstanbul’da vâki‘ merhûm Ahmed Paşa Vakfı’na meşrûtiyyet üzre 
mütevellî olan sulbiye kızı Rahime Hâtun tarafından husûs-ı âti’z-zikrde da‘vâ 
ve isbât ve ikāmet-i beyyineye vekîl olup, hasm-ı câhidü’l-vekâle mahzarında 
mezbûreyi ma‘rifet-i şer‘iyye ile ârifân olan Receb Efendi b. Ali el-İmâm ve 
Ömer Çelebi b. Ramazan şehâdetleri ile şer‘an vekâleti sâbite olan umdetü’s-
sulehâ eş-Şeyh Mehmed Efendi b. Abdullah meclis-i şer‘-i hatîr-i lâzımü’t-
tevkīrde, menzil-i âti’l-beyânın nısfına mülkiyet üzre hâlâ vâzı‘u’l-yed oldu-
ğu ve nısf-ı âharına kezâlik vâzı‘atü’l-yed olan Fâtıma nâm hâtun tarafından 
husûmet ve redd-i cevâba vekîl olup, hasm-ı câhidü’l-vekâle mahzarında bimâ 
hüve nehcü’s-sübût şer‘an vekâleti sâbite olan Zülfikar Bey b. Turhân nâm ki-
mesne mahzarında üzerine bi’l-vekâle takrîr-i da‘vâ edip, hâlâ mezbûr Zül-
fikar Bey’in ve müvekkiletân-ı mezbûretânın yedlerinde ve taht-ı tasarrufla-
rında olup, mahmiye-i merkūmede Fenârîzâde mahallesinde vâki‘ bir tara-
fı mezbûr Ahmed Paşa Vakfı ve bir tarafı Azeb odaları demekle meşhûr olan 
hucurât ve bir tarafı el-Hâc Bayram Vakfı’ndan olan değirmen ve bir tara-
fı tarîk-i âm ile mahdûd arsasının el-Hâc Bayram Vakfı’na beher sene üç yüz 
akçe mukāta‘ası olup, ulüvven ve süflen büyût-ı müte‘addideyi müştemil olan 
menzili bin on senesi Saferü’l-hayrının evâhirinde müşârunileyh Ahmed Paşa 
silk-i mülküne dâhil olduğu hâlde vakf-ı sahîh-i şer‘î ile vakıf ve habs edip, 
menzil-i mezbûrda hayâtda oldukça sulbiye kızı Aişe Hâtun sâkine olup, ba‘de 
vefâtihâ evlâdı ve evlâd-ı evlâd-ı ve evlâd-ı evlâd-ı evlâdı sâkin ola ve ba‘de 
inkırâz yed-i mütevellî-i vakf-ı mezbûr ile ecr-i misli ile îcâr olunup, hâsıl olan 
icâresi mezbûr Ahmed Paşa’nın mahmiye-i İstanbul’da hısnı ebvâbından Eğri-
kapı hâricinde binâ eylediği mescidin mühimmâtına sarf oluna deyü şart edip, 
târih-i mezbûrda Rumeli Kazaskeri olan merkūm ve mağfûrun-leh Ahizâde 
Abdülhalim Efendi b. Mehmed mahzarında vâkıf-ı mezbûr minvâl-i meşrûh 
üzre i‘tirâf edip teslîm-i mütevellî olunup, müşârunileyh Abdülhalim Efendi 
âlimen bi’l-hilâf sıhhat ve lüzûm-ı vakf-ı mezbûra hükm-i sahîh-i şer‘î ve kazâ-i 
sarîh-i mer‘î kılıp, menzil-i mezbûr bi’l-ittifâk evkāf-ı lâzımeden iken mezbûr 
Zülfikar Bey ve müvekkile-i mezbûre bi gayri vech-i şer‘î vaz‘-ı yed ederler suâl 
olunup kasr-ı yed ettirilmek matlûbumuzdur deyü müşârunileyh Abdülhalim 
Efendi imzâsıyla mümzâ ve hâtemi ile mahtûme ve târih-i mezbûr ile müverra-
ha vakfiye-i ma‘mûlün-bihâ ibrâz edip [33b] nazar ve kırâ’at olunup mazmûnu 
vekîl-i mezbûrun takrîrine muvâfık bulunmağın, gıbbe’s-suâl mezbûr Zülfikar 
Bey asâleten ve vekâleten cevâbında, menzil-i mahdûd-ı mezkûr târih-i kitâbdan 
yirmi sene mukaddem Mustafa Ağa nâm kimesnenin mülkü olup, ba‘de vefâtihî 
vârisi sulbî kebîr oğlu Mehmed Çavuş’a münhasıra olmağın menzil-i mezbûr 
merkūm Mehmed Çavuş’a intikāl edip, ol dahi vefât eyledikde verâseti sulbiye 
sagīre kızı Aişe ve li-ebeveyn ammi oğlu Za‘îm Mehmed Çavuş’a münhasıra ol-
mağın, menzil-i mezbûrun nısfı mezbûre Aişe ve nısf-ı âharı mezbûr Mehmed 
Çavuş’a intikāl edip, ba‘demâ menzil-i mezbûrun nısfını ben mezbûr Mehmed 
Çavuş’dan elli bin nakd-i râyic fi’l-vakt akçeye şirâ-i şer‘î ile iştirâ eyleyip ve 
mezbûre Aişe vefât edip verâseti vâlidesi müvekkile-i mezbûre Fâtıma Hâtun’a 
münhasıra olmağın nısf-ı âharı ona intikāl edip nısf-ı şâyi‘-i mezbûr benim 
ve nısf-ı şâyi‘-i âharı müvekkile-i mezkûre Fâtıma Hâtun’un mülküdür deyü 
mukaddemâ ber vech-i meşrûh üzre vakf-ı lâzım ve müseccel olduğu bi’l-asâle 
ve bi’l-vekâle münkir olmağın, vekîl-i mesfûrdan sıdk-ı da‘vâsına beyyine taleb 
olundukda, udûl-i ricâlden olup mahmiye-i merkūmede Koruk Mahmud ma-
hallesinde sâkin Süleyman b. Mustafa ve Du‘âcı demekle ma‘rûf Abdi Dede b. 
Mehmed nâm kimesneler li ecli’ş-şehâde mahfil-i kazâda hâzırân olup gıbbe’l-
istişhâd, fi’l-vâki‘ menzil-i mahdûd-ı mezkûru bin on senesi Saferü’l-hayrının 
evâhirinde mezkûr Ahmed Paşa hâl-i hayâtında silk-i mülküne dâhil olduğu 
hâlde vakf-ı sahîh-i şer‘î ile vakf ve habs edip, menzil-i mezbûrda hayâtda ol-
dukça sulbiye kızı Aişe Hâtun sâkine ola ba‘dehümâ evlâdı ve evlâd-ı evlâdı 
ve evlâd-ı evlâd-ı evlâdı sâkin olalar ve ba‘de inkırâzi’l-evlâd yed-i mütevellî-i 
vakf-ı mezbûr ile îcâr olunup hâsıl olan icâresi mezbûr Ahmed Paşa’nın 
mahmiye-i İstanbul hısnı ebvâbından Eğrikapı hâricinde binâ eylediği mescid-i 
şerîfin mühimmâtına sarf oluna deyü şart edip, ba‘dehû târih-i mezbûrda Ru-
meli Kazaskeri olan merhûm ve mağfûrun-leh Abdülhalim Efendi b. Mehmed 
huzûrunda hâzır olup vech-i meşrûh üzre vakf ve habs eylediğini i‘tirâf eyleyip 
teslîm-i mütevellî eyledikden sonra müşârunileyh Abdülhalim Efendi menzil-i 
mahdûd-ı mezkûrun sıhhat ve lüzûmuna hükm-i sahîh-i şer‘î ve kazâ-i sarîh-i 
mer‘î kılıp, işbu vakfiye bizim huzûrumuzda tahrîr olundu. Biz bu husûsa bu 
vech üzre şâhidleriz şehâdet dahi ederiz deyü edâ-i şehâdet-i şer‘iyye ettiklerin-
de, gıbbe’t-ta‘dîl ve’t-tezkiye şehâdetleri hayyiz-i kabûlde vâkı‘a oldukdan son-
ra mûcibi ile mezbûr Zülfikar Bey ve müvekkilesi mezbûre Fâtıma Hâtun’un 
menzil-i mahdûd-ı mezbûrdan kasr-ı yedlerine tenbîh olunup, mâ hüve’l-vâki‘ 
bi’t-taleb ketb olundu.
Tahrîren fi’l-yevmi’r-râbi‘ min şehri Rebî‘ilâhir li sene selâsin ve erba‘în ve elf.
Şuhûdü’l-hâl: Umdetü’l-ulemâ’i’l-izâm Ethemzâde, Fahrü’l-müderrisîn Sadi 
Efendi b. Mehmed Efendi, Fahrü’l-müderrisîn Mehmed Efendi eş-şehîr bi 
Dâyezâde.

180 [33b-1, Arapça] Mehmed Efendi b. el-Hâc Süleyman’ın evini ve 
bahçesini karısına sattığı
Rumeli beylerbeyliğinden münfasıl, umdetü’l-ulemâ’i’l-mütebahhırîn kıdvetü’l-
fuzalâ’i’l-müteverri‘în yenbû‘u’l-fezâ’il ve’l-me‘âlî metbû‘ü’l-efâzıl ve’l-e‘âlî a‘lemü’l-
ilm Rumeli beylerbeyliğinden münfasıl Mehmed Efendi b. merhûm el-Hâc Süley-
man meclis-i şerî‘at-i şerîfe-i garrâ ve mahfil-i tarîkat-i münîfe-i zehrâda hâzır 
olup, işbu akdin kendilerinden sudûruna kadar sâhibi ve mâliki olduğu, elinde 
ve taht-ı tasarrufunda bulundurduğu, mahmiyye-i Galata kazâsı muzâfâtından 
Tophâne kasabası mahallâtından Cihangir mahallesinde kâin olan, eşcâr-ı müs-
mire ve gayr-ı müsmire-i mütenevvi‘ayı müştemil bulunan, bir tarafdan Musta-
fa Çelebi mülkü, Emine Hâtun mülkü, Rıdvan Çavuş mülkü ve Şaban Reis mül-
kü, diğer tarafdan Mehmed Ağa mülkü ve tarafeynden de tarîk-i âmla mahdûd 
olan ve taraf-ı Kıblîsinde fevka’l-bâb fevkānî bir beyti, tahtânî iki beyti, araların-
da selâmlığı, yanlarında iki selâmlığı, altında mahzen bulunan fevkānî bir beyti, 
hamamı, iki mutfağı, su kuyusunu, havuzu, selâmlığı ve havuzu ve yanında sekiz 
kuyuyu, şimâl tarafında fevka’l-bâb fevkānî bir beyti ve merdiven altındaki çeş-
meyi müştemil cemî‘-i hadîkasını cümle hudûdu ve tevâbi‘i ve kâffe-i hukūku ve 
menâfi‘iyle râyicü’l-vakt altı yüz bin akçe semen-i mu‘ayyen-i makbûzla halîle-i 
celîlesi hâfıza-i hâze’l-kitâb fahrü’l-muhadderât zahrü’l-muvakkırât Hatice Hâtun 
bt. el-Hâc Veli’ye îcâb kabûlü ve teslîm tesellümü hâvî bey‘-i bât-ı sahîh ve akd-i 
kat‘î ve sarîh-i mer‘î ile bey‘ ettiğini ikrâr ve i‘tirâf etti. Mezbûre de kendi mâlıyla 
ve kendisi için hadîka-i mezbûreyi ondan iştirâ etti. Bâyi‘-i mezkûr semen-i 
merkūmdan üç yüz elli bin akçesini müşteriye-i mezbûrenin yedinden ahz ü 
kabz ettiğini ikrâr etti. Zimmetinde iki yüz bin akçe kaldı. Elân bâyi‘-i merkūm, 
müşteriye-i mezkûrenin zimmetinde bir habbe ve bir akçe kalmadan bâkī seme-
ni tâm ve kâmil olarak ahz ü kabz ettiğini ikrâr etti. Müşteriye-i merkūme kıbelin-
den ikrârı tasdîka vekâleti bi mâ hüve nehc-i şer‘î sâbit olan fahrü’l-kuzât İsmail 
Efendi b. el-Hâc Süleyman, vâki‘ ikrârı tasdîk etti.
Cerâ zâlike ve hurrire fî evâili evvel mine’r-rebî‘ayn sene selâse ve erba‘în ve elf.
Şuhûdü’l-hâl: Fahrü’l-ulemâ İsâ Efendi sâbık Ebâ Eyyûb-i Ensârî kadısı, umdetü’l-
ulemâ’i’l-kirâm Şeyhî Efendi sâbık Mekke-i mükerreme kadısı, zahrü’l-ulemâ 
Mehmed Efendi sâbık mahmiye-i Galata kadısı, kıdvetü’l-müderrisîn Mehmed 
Efendi b. merhûm İsmail Efendi semân medresesi müderrisi, zahrü’l-akrân Beh-
zad Çavuş b. Abdülmennân, fahrü’l-a‘yân Mehmed Çelebi b. Mustafa

181 [34a-1] Sultan bt. Nasuh Vakfı menzil arsasının Ka ra çe le bi zâ de 
Mahmud Efendi’ye kiraya verildiği
Dârü’s-saltanati’s-seniyye mahmiyye-i Kostantıniyye’de Soğukkuyu kurbunda 
Hacı Demirhânzâde mahallesinde merhûme Sultan bt. Nasuh nâm sâhibetü’l-
hayrın vakfı olan arsa üzerinde vâki‘ âti’z-zikr olan bir bâb vakıf menzilin 
meşrûtun-aleyh ve kıbel-i şer‘den mansûb mütevellîsi olup, mahalle-i merkūme 
kurbunda merkūm Pîrî Paşa Câmi‘i’nin bi’l-fi‘il imâmı olan Mustafa Halîfe b. 
Kasım nâm kimesne meclis-i şer‘-i hatîrde, bundan akdem mahmiye-i Edir-
ne kazâsından münfasıl olup, bu kitâb-ı müstetâb yed-i kerîmelerine vusûl 
ile şeref-yâb olup beyne’l-mehâdimi’s-sa‘âde Kara Çelebizâde demekle ma‘rûf 
olan umdetü’l-ulemâ’i’l-kirâm kıdvetü’l-fuzalâi’l-fihâm yenbû‘ü’l-fezâ’il ve’l-
me‘âlî metbû‘ü’l-efâzıl ve’l-a‘yân nâsıb-ı râyâti’l-irfân vâsıl-ı gāyâti’l-ma‘ârif 
sülâletü’l-efâzil ve’l-ekâbir vârisü’l-mecdi ve’ş-şeref kâbiren an kâbir el-müvellâ 
el-mahdûm Mahmud Efendi neclü’l-müvellâ el-merhûm Mehmed Efendi haz-
retleri mahzarlarında bi tav‘ihî ikrâr ve takrîr-i kelâm edip, vakf-ı merkūmdan 
mahalle-i mersûmede vâki‘ bir tarafı Ali Bey zevcesi demekle ma‘rûfe olan 
hâtun mülkü ve bir tarafı Mustafa Efendi nâm kadı yedinde olan menzil ve iki 
tarafı tarîk-i âm ile mahdûd olup elân imâmı olduğum sâlifü’z-zikr Pîrî Paşa 
Câmi‘i imâmlarına meşrûta olan bir bâb vakıf menzil, bundan akdem vâki‘ olan 
harîkde bi’l-külliye muhterik olup tecdîd ve imâretine vakfın müsâ‘adesi olma-
makla, menzil-i merkūmun nakzı bey‘ ve arsasına mukāta‘a takdîr olunup se-
meni istirbâh ve istiğlâl olunmak fî külli’l-vücûh cânib-i vakfa nâfi‘ ve evlâ ol-
makla, menzil-i merkūmun nakzı mukaddemâ izn-i hâkimü’ş-şer‘le mecâlis-i 
tâlibînde nidâ ve müzâyede olundukda, müşârunileyh Mahmud Efendi hazret-
lerinin üzerlerinde dört akçede karâr edip bir akçe ziyâde ile âhar tâlibi ol-
mamakla, tevliyet-i mahkiyyem hasebiyle menzil-i merkūmun nakzını semen-i 
merkūme mûmâ-ileyh Mahmud Efendi hazretlerine bey‘ ve kabz-ı semen eyle-
diğimden sonra menzil-i merkūmun tûlen otuz beş ve arzan on bir bi hesâb-i 
şatrancî zirâ‘ binâ ile üç yüz seksen beş zirâ‘ olan arsasına ahâlî-i vukūf ittifâkıyla 
senede ecr-i misli olan yüz seksen akçe mukāta‘a takdîr olunup, tasarruflarına 
izin ve yedlerine hat ve hâtemi müştemil temessük verdim dedikde, mütevellî-i 
merkūmu kelimât-ı meşrûhasında müşârunileyh Mahmud hazretleri dahi bi’l-
muvâcehe tasdîk ve minvâl-i muharrer üzre iştirâ ve kabûl eylediklerini tahkīk 
edicek, mâ vaka‘a bi’t-taleb ketb olundu.
Tahrîren fî evâsıtı evâili’r-Rebî‘ayn li sene selâsin ve erba‘în ve elf.
Şuhûdü’l-hâl: Bostan Efendi b. Mustafa el-kadı, Kıdvetü’l-müderrisîni’l-kirâm 
Mehmed Efendi b. el-merkūm Ali Efendi, Ali Çelebi b. Haydar, Ali Kethüdâ b. 
Abdullah, Hasan Bey b. Mustafa el-Cündî.

182 [34b-1, Arapça] Mustafa b. İbrahim’in vârisleri olan Sâime Hatun 
bt. Abdullah ile Mehmed b. İbrahim’in miras uyuşmazlığında 
sulh oldukları
Mahmiye-i Kostantıniyye mahallâtından Sinan Paşa mahallesinde sâkine iken 
bundan akdem fevt olan Mustafa b. İbrahim’in verâsetinin Sâime Hâtun bt. Ab-
dullah nâm zevcesine ve mahalle-i mezbûrede sâkin olan ana-baba bir kardeşi 
Mehmed b. İbrahim’e münhasır olduğu hâkim-i muvakki‘-i a‘lâ hâze’l-kitâb in-
dinde zâhir olup tebeyyün ettiğinde mezbûr Mehmed meclis-i şer‘-i şerîfe hâzır 
olup râfi‘atü kitâb mezbûre Sâime Hâtun mahzarında mezkûre Sâime Hâtun ile 
sulh olduğunu ikrâr etti. Mezbûre Sâime Hâtun da müteveffâ-i mezkûr karde-
şinden intikāl eden urûz, akār, esbâb-ı beyt, nühâs, evânî, nukūd, libâs ve gay-
rından olan hisse-i şer‘iyyesinden doğan nizâ‘da râyicü’l-vakt altı bin akçe sulh 
bedeli üzre mezbûr Mehmed ile sulh oldu. Sonra her biri diğerinin zimmetini 
cemî‘-i de‘âvî ve mîrâs-ı mezkûreye müte‘allik münâza‘âttan kātı‘an li’n-nizâ‘ ve 
hâsimen li-mâddeti’ş-şikāk ibrâ eyledi. Vâki‘ ikrâr mezbûre Sâime Hâtun kıbe-
linden tasdîk edildi.
Cerâ zâlike ve hurrire fî evâhiri Rebî‘ilâhir sene selâse ve erba‘în ve elf.
Şuhûdü’l-hâl: Ramazan b. Abdullah, Mehmed Halîfe b. Nuh el-İmâm, Ahmed b. 
Mehmed, Mehmed b. Halil, Mehmed Çelebi b. Veli, Hasan b. Ali, Mehmed b. Ab-
dullah, Osman b. ( ), İbrahim b. Halil

183 [34b-2, Arapça] Mustafa b. İbrahim’in vârisleri olan Sâime Hatun 
bt. Abdullah ile Mehmed b. İbrahim’in miras uyuşmazlığında 
sulh oldukları (mükerrer)
Mahmiye-i Kostantıniyye mahallâtından Sinan Paşa mahallesinde sâkine iken 
bundan akdem fevt olan Mustafa b. İbrahim’in verâsetinin Sâime Hâtun bt. Ab-
dullah nâm zevcesine ve mahalle-i mezbûrede sâkin olan ana-baba bir kardeşi 
Mehmed b. İbrahim’e münhasır olduğu hâkim-i muvakki‘-i a‘lâ hâze’l-kitâb in-
dinde zâhir olup tebeyyün ettiğinde mezbûr Mehmed meclis-i şer‘-i şerîfe hâzır 
olup râfi‘atü kitâb mezbûre Sâime Hâtun mahzarında mezkûre Sâime Hâtun ile 
sulh olduğunu ikrâr etti. Mezbûre Sâime Hâtun da müteveffâ-i mezkûr karde-
şinden intikāl eden urûz, akār, esbâb-ı beyt, nühâs, evânî, nukūd, libâs ve gay-
rından olan hisse-i şer‘iyyesinden doğan nizâ‘da râyicü’l-vakt altı bin akçe sulh 
bedeli üzre mezbûr Mehmed ile sulh oldu. Sonra her biri diğerinin zimmetini 
cemî‘-i de‘âvî ve mîrâs-ı mezkûreye müte‘allik münâza‘âttan kātı‘an li’n-nizâ‘ ve 
hâsimen li-mâddeti’ş-şikāk ibrâ eyledi. Vâki‘ ikrâr mezbûre Sâime Hâtun kıbe-
linden tasdîk edildi.
Cerâ zâlike ve hurrire fî evâhiri Rebî‘ilâhir sene selâse ve erba‘în ve elf.
Şuhûdü’l-hâl: Es-Sâbikūn el-mezkûrûn

184 [34b-3] Mehmed Bey b. Yusuf ’un kayığına Dimitri v. Yani’nin 
kasten çatmadığına yemin ettiği
Mahmiye-i İstanbul’da Samatyakapısı kurbunda ( ) mahallesinde sâkin Mehmed 
Bey b. Yusuf nâm kimesne râfi‘ü’l-kitâb Dimitri v. Yani nâm zimmîyi meclis-i 
şer‘e ihzâr ve üzerine da‘vâ edip, bundan mukaddem yirmi bin akçe kıymet-
li mülk kayığım ile Akdeniz’de Hora nâm karyede mahmiye-i mezbûreye gelir-
ken Büyükçekmece kurbunda Bababurnu demekle ma‘rûf mevzi‘de deryâ üze-
rinde mezbûr Dimitri nısfü’l-leylde kayığı ile üzerime geldikde, ben mezbûru 
âgâh edip ve kayığını def ‘ ve zabt mümkün iken kasd ile benim kayığımı çiğ-
nedüp gark etmişdir, suâl olunup bi hasebi’ş-şer‘i’ş-şerîf zikr olunan kayığımın 
kıymeti olan meblağ-ı mezbûr tazmîn olunmak matlûbumdur dedikde, gıbbe’s-
suâl mesfûr Dimitri cevâbında, ben deryâ üzerinde giderken leyle-i muzlim ol-
mağın ale’l-gafle bi gayri kasdin kayığım mezbûrun kayığına birbirimizi gör-
meden çatdıkda mezbûrun kayığı yüklü olmakla gark olmuşdur deyü kendi 
sun‘ı ile kasden çatdığını münkir olmağın, müdde‘î-i mersûmdan da‘vâsına 
muvâfık beyyine taleb olundukda beyyineden aczine i‘tirâf ve istihlâf etmeğin, 
mezkûr Dimitri’ye mukaddemâ merkūm Mehmed Reis deryâya kayık ile ge-
lirken kendiyi âgâh ettikden sonra kendi fi‘il ve sun‘ıyla kasden çatmadığına 
yemîn teklîf olunup, ol dahi alâ vefki’l-mes’ûl yemîn billâhi’llezî enzele’l-İncîle 
alâ İsâ -aleyhi’s-selâm- etmeğin, mâ hüve’l-vâki‘ bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Hüseyin b. Abdullah, Hasan Beşe b. ( ) seroda, Yunus b. ( ), Ali Çe-
lebi b. Osman.

185 [35a-1] Hızır b. İlyas’ın Mosi v. Nesimi’den alacak davasının reddi
Vilâyet-i Anadolu’da Kastamonu kazâsına tâbi‘ (  ) nâm karye ahâlîsinden Hı-
zır b. İlyas nâm kimesne mahfil-i kazâda, mahmiye-i İstanbul’da sâkin olan Ke-
düs cemâ‘atinden râfi‘ü’l-kitâb Mosi v. Nesimî nâm Yahudi mahzarında üzerine 
da‘vâ eyleyip, mukaddemâ her bir sikke altını iki esedî guruş ile on akçeye sarf 
edivermek üzre mâl-ı hâlisimden mezkûr Yahudi’ye on bir aded sikke altın def ‘ 
ve teslîm etmiş idim. Hâlâ taleb ederim suâl olunsun deyip gıbbe’s-suâl Yahudi-i 
mesfûr cevâba tasaddî edip, merkūm Hızır bundan mukaddem vech-i meşrûh 
üzre bir def ‘a dahi benden on bir sikke altın taleb eyleyip ba‘de’l-inkâr tavassut-ı 
müslimîn ile beynimizde musâlaha-i şer‘iyye vâki‘ olup, zikr olunan on bir sikke 
altın da‘vâsından bin akçe üzerine beni sulh eylediklerinde, mezkûr Hızır dahi 
sulh-ı mezbûru kabûl ve berây-ı sulh olan meblağ-ı mezbûr bin akçeyi yedinden 
alıp kabz edip, husûs-ı mezkûra müte‘allik cemî‘-i talebden zimemim ibrâ ey-
lemişdir deyip gıbbe’l-istintâk ve’l-inkâr Yahudi-yi mesfûrdan sıdk-ı makāline 
beyyine taleb olundukda, sikāt-ı müslimînden Mehmed b. Yahya ve diğer Meh-
med b. Ali nâm kimesneler li ecli’ş-şehâde meclis-i şer‘e hâzırân olup bi hasebi’l-
istişhâdi’ş-şer‘î, fi’l-vâki‘ mezkûr Hızır mukaddemâ Yahudî-yi mesfûrdan on bir 
sikke altın taleb eyledikde ba‘de’l-inkâr beynlerinde musâlaha-i şer‘iyye vâki‘ 
olup, meblağ-ı mezbûr on sikke altını bin akçe üzerine bizim huzûrumuzda 
sulh eylediklerinde sulh-ı mezbûru mezkûr Hızır kabûl edip ve bedel-i sulh 
olan meblağ-ı mezbûru yedinden alıp kabz edip husûs-ı mezbûra müte‘allik 
da‘vâ ve talebden zimmetini ibrâ-i küllî ile ibrâ eyledi. Biz bu husûsa bu vech 
üzre şâhidleriz şehâdet dahi ederiz deyip edâ-i şehâdet-i şer‘iyye eylediklerin-
de, ba‘de’t-ta‘dîli’ş-şer‘î şehâdetleri makbûle olmağın, mezkûr Hızır da‘vâ-yı 
mezkûresinden men‘ olunup, mâ hüve’l-vâki‘ bi’t-taleb ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Resûl Efendi b. Abdurrahman, Süleyman Bey b. (  ) , Ömer b. (  ), 
Ahmed b. Ali.

186 [35a-2] Yasin Bey b. Mehmed’in Mahmud Çelebi b. Mehmed’de 
alacağı kalmadığı
Mahrûse-i Âmid ahâlîsinden Yasin Bey b. Mehmed nâm kimesne mahmiye-i 
İstanbul’da Kalenderhâne mahallesi sâkinlerinden Mahmud Çelebi b. el-
merhûm Reisülküttâb Mehmed tarafından husûs-ı âti’l-beyânda husûmet ve 
redd-i cevâba ikāmet-i beyyine ve isbâta vekîl [ve] hasm-ı münkir-i şer‘î mah-
zarında nehc-i mu‘teber-i mer‘î üzre vekâleti sâbite olan fahrü’l-a‘yân İbra-
him Efendi b. Abdülmennân nâm kimesne mahzarında üzerine da‘vâ eyle-
yip, müvekkil-i mezbûr Mahmud Çelebi zimmetinde cihet-i karz-ı şer‘îden 
iki yüz yirmi aded riyâlî guruş hakkım vardır, vekîl-i mezbûra suâl olunup 
ihkāk-ı hak olunmak matlûbumdur dedikde, gıbbe’s-suâl vekîl-i müşârunileyh 
İbrahim Efendi cevâba mütesaddî olup, fi’l-vâki‘ med‘uvv-i mesfûr Ya-
sin Bey’in müvekkilim mesfûr Mahmud Çelebi zimmetinde cihet-i karzdan 
iki yüz yirmi aded riyâlî guruş hakkı var idi. Lâkin yine mahalle-i mezbûre 
sâkinlerinden sâbıkan reisülküttâb olup müteveffâ olan merhûm Mustafa 
Efendi b. (  ) meblağ-ı mezbûru mezkûr Mahmud Çelebi’den da‘vâ ve taleb ve 
kabz ve îsâle kardeşi mezkûr Yasin Bey tarafından vekâlet-i şer‘iyye isbât edip, 
edâsına hükm-i şer‘î sudûrundan sonra mezkûr Mustafa Efendi meblağ-ı 
mezbûru bi’t-tamâm alıp kabz eyledi deyip gıbbe’l-istintâk ve’l-inkâr vekîl-i 
müşârunileyh İbrahim Efendi’den sıdk-ı makāline beyyine taleb olundukda, 
mahalle-i mezbûre sâkinlerinden Halil b. Hızır ve Yusuf Bey b. Abdullah nâm 
kimesneler li ecli’ş-şehâde meclis-i şer‘e hâzırân olup gıbbe’l-istişhâdi’ş-şer‘î, 
fi’l-vâki‘ müteveffâ-yı mesfûr Mustafa Efendi kardeşi müdde‘î-i mezkûr Ya-
sin Bey’in cihet-i karzdan müvekkil-i mesfûr Mahmud Çelebi zimmetinde 
hakkı olan meblağ-ı mezbûr iki yüz yirmi aded riyâlî guruş tarafından ahz u 
kabza ve kendiye îsâle isbât-ı vekâlet-i şer‘iyye eyleyip edâsına hükm-i şer‘î 
sudûrundan sonra merkūm Mustafa Efendi meblağ-ı mezbûru bi’t-tamâm 
mezbûr Mahmud Çelebi yedinden alıp kabz eyledi. Biz bu husûsa bu vech 
üzre şâhidleriz şehâdet dahi ederiz deyip edâ-i şehâdet-i şer‘iyye eylediklerin-
de, ba‘de’t-ta‘dîli’ş-şer‘î şehâdetleri makbûle olmağın mûcebi ile hükm olunup, 
mâ hüve’l-vâki‘ bi’t-taleb ketb olundu.
Tahrîren fî evâili Rebî‘ilevvel li sene selâsin ve erba‘în ve elf.
Şuhûdü’l-hâl: Mehmed b. Ahmed, Ali Bey b. Abdullah, Sinan b. Hızır, Yusuf b. 
Abdullah.









187 [35b-1] Murad v. Melkon’un borcunu ödemesine tembih edildiği
Mahmiye-i Kostantıniyye’de Langa kurbunda Kâtib Kasım mahallesinde sâkin 
olan hâmilü’l-kitâb Serkis v. Yakob nâm zimmî meclis-i şer‘-i hatîrde, mahalle-i 
merkūmede sâkin olan Murad v. Melkon nâm zimmî muvâcehesinde takrîr-i 
da‘vâ edip, bundan akdem merkūm Murad’ın zimmetinde cihet-i karzdan beş 
yüz riyâlî guruşum olmakla alıverilmek taleb ederim dedikde, gıbbe’s-suâl 
mezbûr Murad cevâbında, müdde‘î-i merkūm Serkis’in zimmetinde bi tarîki’l-
mudârebeti’ş-şer‘iyye beş yüz esedî guruş ile bundan akdem emr-i sultânî 
ile te‘âtîsi memnû‘ olan züyûf akçeden kırk bin akçesi vardır deyü meblağ-ı 
merkūmun vech-i meşrûh üzre beş yüz esedî guruşdan mâ‘adâsı beş yüz riyâlî 
guruş olup ve cihet-i karzdan olduğunu bi’l-külliye münkir olıcak müdde‘î-i 
merkūm Serkis’den müdde‘âsına mutâbık beyyine taleb olundukda, ityân-ı 
beyyineden izhâr-ı acz edip merkūm Murad’a yemîn verilmek murâd edi-
cek mezkûr Murad dahi meblağ-ı merkūmun minvâl-i muharrer üzre beş yüz 
esedî guruşdan mâ‘adâsı beş yüz riyâlî guruş olmayıp ve cihet-i karzdan olma-
dığına gıbbe’l-istihlâfi’ş-şer‘î yemîn billâhi’llezî enzele’l-İncîle alâ İsâ -aleyhi’s-
selâm- edicek, i‘tirâfı mûcebince zimmetinde olup zikri sebk eden beş yüz esedî 
guruşun aynı ile sâlifü’z-zikr olan kırk bin züyûf akçenin altından kıymet-i 
şer‘iyyesini edâ ve îfâ için merkūm Murad’a tenbîh olunup, mâ vaka‘a bi’t-taleb 
ketb olundu.
Tahrîren fî gurreti Şevvâli’l-mükerrem min şuhûri li sene selâsin ve erba‘în ve 
elf.
Şuhûdü’l-hâl: Hüseyin Efendi b. Mustafa el-kadı, Haydar b. Abdullah, Yusuf Bey 
b. Abdullah, Piyâle Çavuş b. Abdullah, Mansur b. Muzaffer, Behrâm b. Abdullah, 
Hüseyin b. Ahmed.

188 [35b-2] Mehmed Beşe’nin bağını İsa b. Mustafa’ya sattığı
Mahmiye-i Kostantıniyye’de Saraçhâne kurbunda Mi‘mâr Ayas mahallesinde 
bundan akdem müteveffâ olan Osman b. Hasan nâm kimesnenin verâseti, sulbî 
oğlu Mehmed Beşe nâm kimesneye ve sulbiye kızı Râbia Hâtun’a münhasıra ol-
makla, terekesinin üç sehimde iki sehimi oğluna ve bir sehimi kızına intikāl ey-
lediği zâhir ve müte‘ayyin oldukdan sonra müteveffâ-yı merkūmun sulbî oğlu 
merkūm Mehmed Beşe meclis-i şer‘de, işbu bâ‘isü’l-kitâb İsâ b. Mustafa nâm 
kimesne mahzarında bi tav‘ihî ikrâr ve takrîr-i kelâm edip, medîne-i Üsküdar 
tevâbi‘inden Çengel nâm karyede vâki‘ olup, bir tarafı fundalık ta‘bîr olunan 
arz-ı hâliye ve bir tarafı ba‘zan Andriye nâm zimmî mülkü ve ba‘zan Nikola 
Demi nâm zimmî bağı ve bir tarafı Panayot v. Andriye bağı ve bir tarafı tarîk-i 









âm ile mahdûd olan bağ ve yine zikr olunan bağ kurbunda vâki‘ olup, bir tarafı 
Dimitri v. Kosta nâm zimmî bağı ve bir tarafı Aleksandra nâm zimmî bağı ve bir 
tarafı Kuyumcu Yani nâm zimmî bağı ve bir tarafı ( ) nâm hâtun bağı ile mahdûd 
olan bağın nısfları merkūm İsa’nın ve nısfları babam müteveffâ-yı merkūm 
Osman’ın mülkü olup, ba‘dehû babam müteveffâ olmakla zikr olunan bağlar-
dan olan nısıf hisseleri ‘’li’z-zekeri misli hazzi’l-ünseyeyn’’ fehvâsınca üç sehim-
de iki sehimi bana ve bir sehimi kız karındaşım merkūme Râbia Hâtun’a intikāl 
etmiş idi. El-hâletü hâzihî zikr olunan iki kıt‘a bağda mülk-i mevrûsum olan iki-
şer hisse-i şâyi‘amı cümle tevâbi‘ ve levâhıkı ile safka-i vâhide ile merkūm İsa’ya 
on bin nakd-i râyic fi’l-vakt akçeye bey‘-i kat‘î ile bey‘ ve teslîm eylediğim-
de, mezbûr dahi vech-i meşrûh üzre iştirâ ve kabûl eyledikden sonra semen-i 
merkūmu bi’t-tamâm ve’l-kemâl yedinden alıp kabz ve tesellüm eyledim. Min 
ba‘d zikr olunan iki kıt‘a bağın nısıflarında vâki‘ olan üçer sehimde ikişer sehi-
mi merkūm İsa’nın mülk-i müşterâsıdır dedikde, mukırr-ı merkūm Mehmed 
Beşe’yi ikrâr-ı meşrûhunda mezbûr İsâ dahi bi’l-muvâcehe tasdîk ve vech-i mu-
harrer üzre iştirâ ve kabûlü tahkīk edicek, mâ vaka‘a bi’t-taleb ketb olundu.
Tahrîren fi[‘l-yevmi’s-] sânî min şehri Rebî‘ilâhir min şuhûri li sene selâsin ve 
erba‘în ve elf.
Şuhûdü’l-hâl: Mehmed Efendi b. Seydî el-İmâm, Mehmed b. Veli el-Müezzin, 
Süleyman b. Abdullah, Hüseyin Efendi b. Hüsam el-kadı, el-Hâc Abdülhalim b. 
Ali, Üstâd Mustafa b. Abdullah el-Hayyât, Veli b. Abdi el-fevâkihî, Satı b. Hacı 
el-fevâkihî, Mustafa b. Ahmed, Mustafa b. Mehmed.

189 [35b-3] Râbia Hatun’un bağını İsa b. Mustafa’ya sattığı
Mahmiye-i Kostantıniyye’de Saraçhâne kurbunda Mi‘mâr Ayas mahallesinde 
bundan akdem müteveffâ olan Osman b. Hasan nâm kimesnenin verâseti, sulbî 
oğlu Mehmed Beşe nâm râcile ve sulbiye kızı Râbia nâm hâtuna münhasıra ol-
makla, muhallefâtının ‘’li’z-zekeri misli hazzi’l-ünseyeyn’’ fehvâsınca üç sehimde 
iki sehimi oğluna ve bir sehimi kızına isâbet eylediği zâhir ve müte‘ayyin olduk-
dan sonra [36a] müteveffâ-yı merkūmun kızı merkūme Râbia Hâtun’un ammi ve 
husûs-ı âti’l-beyânı ikrâra vekîli olup, vekâleti mahzar-ı hasm-ı câhidde Süleyman 
b. Abdullah ve Yusuf b. Hasan nâm kimesneler şehâdetleri ile sâbite olan Ömer b. 
Hasan nâm meclis-i şer‘de, işbu hâfızu’l-kitâb İsâ b. Mustafa nâm kimesne mah-
zarında bi’l-vekâle ikrâr ve takrîr-i kelâm edip, medîne-i Üsküdar muzâfâtından 
Çengel nâm karyede vâki‘ olup, bir tarafı fundalık ta‘bîr olunan arz-ı hâliye ve 
bir tarafı ba‘zan Andriye nâm zimmî mülkü ve ba‘zan Nikola Demi nâm zimmî 
bağı ve bir tarafı Panayot v. Andriye nâm zimmî bağı ve bir tarafı tarîk-i âm ile 
mahdûd olan bağı ve yine zikr olunan bağ kurbunda vâki‘ olup bir tarafı Dimit-
ri v. Kosta nâm zimmî bağı ve bir tarafı Aleksandra nâm zimmî bağı ve bir tarafı 
Kuyumcu Yani nâm zimmî bağı ve bir tarafı ( ) nâm hâtun bağı ile mahdûd olan 
bağın nısfları merkūm İsa’nın ve nısfları müteveffâ-yı merkūmun mülkü olmak-
la, zikr olunan iki kıt‘a bağın nısf-ı şâyi‘alarının vech-i meşrûh üzre üçer sehimde 
ikişer sehimi oğlu merkūm Mehmed Beşe’ye ve birer sehimi kızı merkūme Râbia 
Hâtun’a intikāl etmiş idi. El-hâletü hâzihî müvekkilem merkūme Râbia Hâtun zi-
kirleri sebk eden iki kıt‘a bağın nısıflarından bi tarîki’l-irs-i şer‘î üçer sehimden 
kendiye isâbet eden birer sehim hisse-i şâyi‘asını merkūm İsa’ya safka-i vâhide 
ile altı bin nakd-i râyic fi’l-vakt akçeye bey‘ ve teslîm eyledikde, merkūm İsâ dahi 
vech-i meşrûh üzre iştirâ ve kabûl eyledikden sonra zikr olunan altı bin akçeyi 
bi’t-tamâm ve’l-kemâl yedinden alıp kabz eyledi. Ba‘de’l-yevm zikr olunan iki kıt‘a 
bağın nısıflarından vech-i muharrer üzre üçer sehimden müvekkile-i merkūmeye 
isâbet eden birer sehim hisse merkūm İsâ’nın mülk-i müşterâsıdır, keyfe mâ yeşâ 
mutasarrıf olsun dedikde, mukırr-ı merkūm Ömer’in bi’l-vekâle sudûr eden 
i‘tirâfını merkūm dahi bi’l-muvâcehe tasdîk ve nehc-i mastûr üzre iştirâ ve kabûl 
eylediğini tahkīk edicek, mâ vaka‘a bi’t-taleb ketb olundu.
Tahrîren fi[‘l-yevmi’s-] sânî min şehri Rebî‘ilâhir min şuhûri sene selâsin ve 
erba‘în ve elf.
Şuhûdü’l-hâl: Es-sâbikūn el-mezbûrûn.

190 [36a-1] Dimo v. Mihal’in bütününe sahip olduğunu zannettiği evin 
yarı hissesinin Yani’ye ait olduğunu anlayıp devretmesi
Mahmiye-i Kostantıniyye mahallâtından Tahtaminâre mahallesi sâkinlerinden 
olup mahdûd-ı âti’l-beyâna vâzı‘u’l-yed olan Dimo v. Mihal nâm zimmî meclis-i 
şer‘-i şerîfde, işbu râfi‘ü’l-kitâb Yani v. Doka nâm zimmî mahzarında bi’t-tav‘i’s-
sâf ikrâr ve i‘tirâf edip, mahalle-i mezbûrede vâki‘ bir tarafı Ahmed Beşe 
b. Abdullah mülkü ve bir tarafından Sıvacı Kosta mülkü ve bir tarafı tarîk-i 
âm ve taraf-ı râbi‘i (  ) mülküne müntehî olmakla mahdûd olup, iki fevkānî ve 
bir tahtânî odayı ve iki sofayı müştemil olan menzilin mecmû‘u benim mül-
küm olmak zu‘mu ile ben mutasarrıf iken mezbûr Yani mahdûd-ı mezkûrun 
nısf-ı şâyi‘i kendinin mülkü olmak üzre benim üzerime da‘vâ edip, beynimiz-
de husûs [-ı mezbûr] için münâza‘ât-ı kesîre vâkı‘a olmuş idi. Hâlâ fî hadd-i 
zâtihî mahdûd-ı merkūmun nısf-ı şâyi‘i mezkûr Yani’nin mülkü olduğu zâhir 
olup, benim dahi ilmim muhît olmağla mahdûd-ı mezkûrun nısf-ı şâyi‘inden 
kasr-ı yed eyledim, mezkûrun mülk-i mahzıdır, benim bi vech-i mine’l-vücûh 
alâkam yokdur, menzil-i mezbûrun nısfı[na] merkūm Yani keyfe mâ yeşâ ve 
yehtâr mutasarrıf olsun dedikde, gıbbe’t-tasdîki’ş-şer‘î mâ vaka‘a alâ vukū‘ihî 
bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Hüseyin b. Hamza, Bostancı İbrahim Beşe b. Abdullah, Nikola v. 
Osta, Zeniko v. Nikola, Nikili v. Dimo, Papaz Kenel v. Rağraf.

191 [36a-2] Dimo’nun damadı Yani’nin zimmetini ibrâ ettiği
Mahmiye-i Kostantıniyye mahallâtından Tahtaminâre mahallesi sâkinlerinden 
iken bundan [akdem] mürd olan Lisa v. Dimo nâm nasrâniyenin verâseti baba-
sı mezbûr Dimo ve zevci Yani ve sadriye kızları Zikola ve Kakona’ya münhası-
ra olduğu müte‘ayyin oldukdan sonra mezbûr Dimo müşârunileyh Yani mahza-
rında bi’t-tav‘i’s-sâf ikrâr ve i‘tirâf edip, sulbiye kızım mürd-i mezbûrenin beyni-
mizde ma‘lûm ba‘zı metrûkâtına merkūm Yani vaz‘-ı yed eylemek ile mezkûrun 
yedinde olan eşyâdan bana âide olan hisse-i mevrûsem için merkūm Yani ile 
hîn-i talebde beynimizde münâza‘ât-ı kesîre vâkı‘a oldukdan sonra beynimi-
ze muslihûn tavassut edip, dört bin nakd-i râyic fi’l-vakt akçe ve bir zenkârî 
zenne atlas kaftan ve iki köhne boğça üzerine inşâ-i akd-i sulh eylediklerinde, 
ben dahi sulh-ı mezbûru kabûl ve bedel[-i] olan eşyâ-i merkūme ve meblağ-ı 
mezbûru bi’t-tamâm ahz ve kabz edip, mürd-i mezkûrenin muhallefâtından 
mezkûr Yani’nin yedinde olan eşyâ-i ma‘lûme-i mezkûreden bana âid olan 
hisse-i mevrûse da‘vâsından mezkûr Yani’nin zimmetini ibrâ-i âmm-ı kātı‘u’n-
nizâ‘ ile ibrâ eyledim. Min ba‘d da‘vâ-yı mezkûreden merkūm Yani’nin zimme-
ti berîedir dedikde, gıbbe’t-tasdîki’ş-şer‘î mâ vaka‘a alâ vukū‘ihî bi’t-taleb ketb 
olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Papa Hamostodor v. Kiga, Papa Kenel v. Rağraf, Nikola v. Osta.

192 [36b-1] Âişe Hatun bt. Ali’nin evini Halil Çelebi b. Mehmed’e sattığı
Mahmiye-i Kostantıniyye’de Cebeali kapısı kurbunda Molla Hüsrev mahalle-
sinde bundan akdem müteveffâ olan Ali b. Abdullah nâm kimesnenin sulbi-
ye kızı ve bi tarîk[i’ş-şer‘î] vârisesi olan Aişe nâm hâtun meclis-i şer‘-i hatîr-i 
lâzımü’t-tevkīrde, kız karındaşı oğlu olup dergâh-ı âlî -dâme mahfûfen bi’l-
me‘âlî- yeniçerilerinden Korucu tâifesinden işbu hâfızu’l-kitâb fahrü’l-emâsil 
ve’l-eşbâh Halil Çelebi b. Mehmed nâm kimesne mahzarında bi tav‘ihâ ikrâr 
ve takrîr-i kelâm edip, mahalle-i merkūmede vâki‘ fevkānî bir odayı ve zulle-
yi ve kenîfi müştemil olup iki tarafı merkūm Halil çelebi mülkü ve bir tara-
fı Vekîl-i harc Mustafa mülkü ve bir tarafı tarîk-i âm ile mahdûd olup, babam 
müteveffâ-yı merkūmdan bi tarîki’l-irsi’ş-şer‘î intikāl eden bir bâb mülk-i muh-
terik selâmlık yerini cümle hudûdu ve kâffe-i hukūku ile mezbûr Halil Çelebi’ye 
altı bin nakd-i râyic fi’l-vakt fıddî akçeye bey‘-i kat‘î ile bey‘ ve teslîm eyledik-
de, merkūm dahi vech-i mersûm üzre iştirâ ve kabûl eyledikden sonra semen-i 
merkūmu bi’t-tamâm ve’l-kemâl yedinden alıp kabz ve tesellüm eyledim. Min 
ba‘d mülk-i müşterâsıdır dedikde, mukırra-i merkūme Aişe Hâtun’u kelimât-ı 
meşrûhasında merkūm Halil Çelebi dahi bi’l-muvâcehe tasdîk ve bi’l-müşâfehe 
tahkīk edicek, mâ vaka‘a bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: El-Hâc Abbas b. İbrahim, Ramazan Beşe b. Abdullah, Hasan Beşe 
b. Yahya er-Râcil, Mehmed Ağa kethüdâ-yı yesâriyân-ı hâssa, el-Hâc Mehmed b. 
(  ) el-Yesârî mine’l-fi’eti’l-ma‘rûfe bi altmış üçüncü, Ali b. Mehmed el-ma‘rûf bi 
Pazarbaşıoğlu, Piyâle Çavuş b. Abdullah.

193 [36b-2] Rıdvan Efendi b. Abdi’nin terekesinin taksim edildiği
Mahmiye-i Kostantıniyye’de Bucakyalı mahallesinde bundan akdem müteveffâ 
olan Rıdvan Efendi b. Abdi nâm kimesnenin verâseti zevce-i metrûkesi Rahi-
me bt. Ömer nâm hâtun ile sulbiye kızları Emine ve Aişe nâm hâtunlara mün-
hasıra olup, ba‘de’l-iktisâm merkūme Aişe Hâtun dahi müteveffât olup verâseti 
vâlidesi merkūme Rahime Hâtun ile li-ebeveyn kız karındaşı merkūme Emi-
ne Hâtun’a münhasıra olmakla terekesinin bi tarîki’r-red mes’elesi olan beş se-
himin iki sehimi vâlidesine ve üç sehimi kız karındaşına isâbet eylediği zâhir 
ve müte‘ayyin oldukdan sonra merkūmetân Rahime Hâtun ve Emine Hâtun 
meclis-i şer‘e gelip her biri takrîr-i kelâm edip, müteveffâ-yı sâlifü’z-zikr Rıd-
van Efendi’nin mahlûlünden mahalle-i merkūmede vâki‘ büyût-ı müte‘addideyi 
müştemil olup, bir tarafı Asiye Hâtun ve Mustafa Çelebi mülkleri ve bir tarafı 
Fâtıma Hâtun Vakfı ve bir tarafı diğer Fâtıma mülkü ve Mühreci Sinan ve Emine 
Hâtun vakıfları ve bir tarafı tarîk-i hâs ile mahdûd olup, bi tarîki’ş-şer‘î ikimize 
ve kızı müteveffât-ı merkūme Aişe Hâtun’a intikāl etmekle mukaddemâ savb-ı 
şer‘den nâib ve mi‘mâr irsâl olunup, ahâlî-i vukūf ittifâkı ile ba‘de’l-mesâha on 
dokuz bin sekiz yüz beş akçeye takvîm olunup ebniye ve arsasından her biri-
mizin hesâb-ı mezkûr üzre hissesi ta‘yîn ve teslîm olundukda, merkūme Aişe 
Hâtun’a tarîk-i hâs tarafında vâki‘ olup sekiz bin altı yüz altmış altı akçe kıymet-
li iki bâb tahtânî oda ile tûlen ve arzan bi hesâbı şatrancî yüz altmış altı zirâ‘ arsa 
ta‘yîn ve hissesi mukābelesinde kendiye teslîm olunup hüccet-i şer‘iyye tahrîr 
olunmuşdu. Hâlâ zikr olunan iki bâb oda ve yüz altmış zirâ‘ arsa bi tarîki’l-irsi’ş-
şer‘î ikimize intikāl etmekle beynimizde bi’t-terâzî taksîm etmek için her biri-
mizin hissesi ta‘yîn olunup hüccet olunmak taleb ederiz dediklerinde, zikr olu-
nan sekiz bin altı yüz altmış akçe kıymetli ebniye ve yüz altmış altı zirâ‘ arsadan 
bâ‘isetü’l-kitâb merkūme Rahime Hâtun’a tashîh-i merkūm vefkince beş sehim-
den iki sehim hissesi mukābelesinde üç bin dört yüz altmış altı buçuk akçe kıy-
metli ebniye ile altmış altı buçuk zirâ‘ arsa isâbet edip ve merkūme Aişe Hâtun’a 
dahi kezâlik beş sehimden üç sehim hisse mukābelesinde beş bin yüz doksan 
dokuz buçuk akçe kıymetli ebniye ile doksan buçuk zirâ‘ arsa isâbet eylediği 
merkūmetânın talebleri ile ketb ve sûreti yedlerine def ‘ olundu.
Tahrîren fi’l-yevmi’s-sâbi‘ ve’l-ışrîn fî şehri Rebî‘ilâhir min şuhûri li sene selâsin 
ve erba‘în ve elf.
Şuhûdü’l-hâl: Hüseyin Hoca b. Veli el-İmâm, Mehmed Halîfe b. Mustafa el-
Müezzin, Mehmed Efendi b. Mustafa el-İmâm, Mehmed Bey b. Bostân el-Yesârî, 
Yusuf b. Şaban, Siyavuş Bey b. Abdullah el-Cündî, Mansur b. Hamza.

194 [37a-1] Bostan Efendi b. el-Hâc Mehmed’e vakfa ait evi tamir 
için izin verildiği
Mahmiye-i Kostantıniyye’de Âşık Paşa mahallesi sükkânından olan işbu hâfızu’l-
kitâb zahrü’l-kuzât mevlânâ Bostân Efendi b. el-Hâc Mehmed meclis-i şer‘-i 
hatîre gelip takrîr-i kelâm edip, merhûme Aişe Hâtun nâm sâhibetü’l-hayrın 
vakfından mahalle-i merkūmede vâki‘ olup bir tarafı Medîne-i Münevvere Vak-
fı ve bir tarafı Sinan Ağa mülkü ve bir tarafı merhûm el-Hâc Hasan Vakfı ve bir 
tarafı tarîk-i âm ile mahdûd olup, süknâsı ulemâya meşrûta olmakla bundan 
akdem savb-ı şer‘den bana tevcîh olunan menzilde hasbemâ şarateti’l-vâkıfe 
sâkin iken bi irâdeti’llâhi te‘âlâ muhterik olmakla menzil-i merkūmu vakf-ı 
mersûmun savb-ı şer‘den nasb ve ta‘yîn olunan mütevellîsi Veli Bey b. Mus-
tafa nâm kimesne ma‘rifetiyle mâlımdan müceddeden binâ ve imâret etmek 
için kıbel-i şer‘den izin verilmek taleb ederim dedikde, mûmâ[-ileyh] Bostan 
Efendi[‘ye] menzil-i merkūmu vech-i meşrûh üzre mâlıyla binâ ve imâret etmek 
için savb-ı şer‘den izin verilmeğin, mâ vaka‘a bi’t-taleb ketb olundu.
Tahrîren fî evâ’ili şehri Rebî‘ilâhir min şuhûri li sene selâsin ve erba‘în ve elf.
Şuhûdü’l-hâl: Ali Efendi b. Üveys el-kadı, Şeyh Sinan Efendi, Umdetü’l-
müderrisîn Mehmed Efendi el-Halebî, Hasan Bey b. Mustafa el-Cündî.

195 [37a-2] Hüseyin Paşa’nın vârislerinin ölen miras 
bırakanlarının peşin olarak tahsil ettiği has gelirleri konusunda 
mültezimle anlaştıkları
Mahmiye-i Kostantıniyye’de Mahmud Paşa Câmi‘i mahallesinde sâkin olup ye-
niçeri tâifesinden olan Ahmed b. Hızır nâm kimesne meclis-i şer‘de, bundan ak-
dem Rumeli beylerbeyisi iken medîne-i Sofya’da müteveffâ olan merhûm Hüse-
yin Paşa’nın sulbî oğulları Ahmed ve İbrahim ve Halil ve Hasan ve Mustafa ve İs-
mail nâm sagīrlerin ve sulbiye kızı Hümaşah nâm sagīrenin vasîyy-i muhtârları 
olan bâ‘isü’l-kitâb Osman Ağa b. Behrâm nâm kimesne mahzarında bi tav‘ihî 
ikrâr ve takrîr-i kelâm edip, bundan akdem müteveffâ-yı müşârunileyhin mu-
tasarrıf olduğu hâslardan Berkofça hâssını bir sene tamâmına değin mûmâ-
ileyhden ber vech-i maktû‘ iltizâm edip, ber vech-i peşîn tarîki ile mâlımdan 
otuz bin akçe teslîm edip bir iki ay mikdârı ancak zabt ve tasarruf etmiş iken 
mûmâ-ileyh Hüseyin Paşa müteveffâ olup mutasarrıf olduğu hâsların cümlesi 
taraf-ı mîrîden âhara tevcîh olunmakla, müteveffâ-yı mûmâ-ileyhe ber vech-i 
peşîn teslîm eylediğim otuz bin akçeyi terekesinden taleb eylediğimde, mezbûr 
Osman Ağa bi’l-vesâye inkâr edip, ben dahi isbât sadedinde olup münâza‘ât-ı 
kesîre vukū‘undan sonra tavassut-ı muslihîn ile on bir bin akçeye sulh eyle-
diklerinde, sulh-ı mezbûr her vechile sıgār hakkında nâfi‘ olmağın ben dahi 
sulh-ı mezbûru kabûl ve bedel-i sulh-ı merkūm olan on bir bin akçeyi tereke-
sinden vasîyy-i merkūmun yedinden alıp kabz edip, mâ‘adâsı olan on dokuz bin 
akçeden müteveffâ-yı mûmâ-ileyhin zimmetini ibrâ-i âmm-ı kātı‘u’n-nizâ‘la 
ibrâ ve iskāt eyledim dedikde, merkūm Ahmed Beşe’yi kelimât-ı meşrûhasında 
merkūm Osman Ağa dahi bi’l-vesâye tahkīk ve akd-i sulh-ı mezbûru tasdîk edi-
cek, mâ vaka‘a bi’t-taleb ketb olundu.
Tahrîren fi[‘l-yevmi’t-] tâsi‘ [min şehri] Rebî‘ilâhir min şuhûri li sene selâsin ve 
erba‘în ve elf.
Şuhûdü’l-hâl: Yusuf Bey b. Şaban, Sinan b. Abdullah, Piyâle Çavuş b. Abdullah, 
Mansur b. Hamza.

196 [37a-3] Fâtıma Hatun bt. Cafer’in annesi Âişe Hatun bt. Şeyh 
Mehmed’e ev hibe ettiği
Mahrûse-i İstanbul’da Sancakdâr Hayreddin mahallesi sâkinelerinden fahrü’l-
muhadderât Fâtıma Hâtun bt. Cafer Ağa meclis-i şer‘-i hatîr-i lâzımü’t-tevkīrde, 
vâlidesi işbu hâfızatü’l-kitâb zahrü’l-muvakkarât Aişe Hâtun bt. eş-Şeyh Mehmed 
Efendi mahzarında bi’t-tav‘i’s-sâf ikrâr ve i‘tirâf edip, bundan akdem babamız 
müşârunileyh Cafer Ağa hâl-i sıgārımızda bin otuz senesi Cumâdelâhire’sinin 
on altıncı gününde bana hibe-i sahîha-i şer‘iyye ile hibe etmekle hâlâ silk-i mül-
kümde münselik mahalle-i mezbûrede vâki‘ tarafeyni Saka Hızır Vakfı’na ve 
bir tarafı mahalle-i mezbûre mescidi müezzinine mevkūf menzile ve bir tara-
fı tarîk-i âma müntehî olup, iki bâb fevkānî evleri ve orta sofasını ve yan so-
fasını ve kileri ve iki beyt-i süflîyi ve zât-ı eşcâr-ı müsmire ve gayr-ı müsmi-
re hadîkayı ve su kuyusunu ve kenîfi ve muhavvatayı müştemil olan menzili-
mi, ba‘de’t-tahliyeti’ş-şer‘iyyeti’l-mu‘tebere vâlidem müşârunileyh Aişe Hâtun’a 
hibe-i sahîha-i şer‘iyye ile hibe ve teslîm edip, ol dahi meclis-i hibede kabz 
[ve] ittihâb ve tesellüm eyledi. Ba‘de’l-yevm menzil-i mahdûd-ı mezkûr mülk-i 
mevhûbudur keyfe mâ teşâ ve tahtâr mutasarrıfe olsun dedikde, mukırra-i 
mesfûrenin minvâl-i meşrûh üzre cârî ve sâdır olan ikrârını müşârunileyhâ 
Aişe Hâtun vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.

[Tahrîren] fi’l-yevmi’l-âşir min şehri Rebî‘ilâhir li sene selâsin ve erba‘în ve elf.
Şuhûdü’l-hâl: Umdetü’l-meşâyihi’l-kirâm eş-Şeyh Mehmed Efendi b. Hamza, 
Umdetü’l-kuzât Mustafa Efendi b. eş-Şeyh Mehmed Efendi el-müşârunileyh, 
Umdetü’l-mehâdîmi’l-kirâm Mahmud Çelebi b. Mehmed Efendi el-müşârunileyh, 
Fahrü’l-kuzât Ahmed Efendi b. eş-Şeyh Mehmed Efendi el-mûmâ-ileyh, Cafer 
Ağa b. Mustafa, Mustafa Çelebi b. Mehmed, Hasan Halîfe b. Mustafa el-Müezzin.

197 [37b-1] Abdülaziz Efendi b. Hüsameddin Efendi’nin terekesinden 
vakıf alacaklarının tahsil edildiği
Sâbıkan (  ) kadısı olan umdetü’l-ulemâ’i’l-izâm kıdvetü’l-fuzalâ’i’l-fihâm 
sâhibü’l-me‘âlî ve’l-me’âsir hâvi’l-mehâmid ve’l-mefâhir Abdülaziz Efendi b. el-
müvellâ el-merhûm el-mebrûr ed-dâricü ilâ medârici rahmeti rabbihi’l-mağfûr 
Hüsameddin Efendi eş-şehîr beyne’l-ulemâi’s-sâde bi Ka ra çe le bi zâ de meclis-i 
şerî‘at-i şerîfede, bundan akdem Rumeli kazaskeri iken bi takdîri Rabbânî ile 
vedâ‘-ı âlem-i fânî edip gûşe-nişîn ...? dârü’n-ni‘am-ı cinân olan merhûm ve 
mağfûrun-leh birâder-i emcedleri Ka ra çe le bi zâ de Mehmed Efendi hazretlerinin 
necl-i necîl ve selîl-i aslı olup sâbıkan Edirne kadısı olan kıdvetü’l-ulemâi’l-izâm, 
zübdetü’l-fuzalâi’l-fihâm yenbû‘u’l-fezâ’il ve me‘âlî metbû‘ü’l-efâzıl ve’l-e‘âlî, 
a‘lemü’l-ilm ve’l-hüdâ, menârü’l-fazli ve’t-tukā Ebu’l-fazl Mahmud Efendi haz-
retleri mahzarında bi’t-tav‘i’s-sâf ikrâr ve i‘tirâf edip, merhûm-ı müşârunileyh 
hâl-i hayâtlarında meşrûtiyyet üzre merhûm Rum Mehmed Paşa ve babala-
rı Hüsameddin Efendi ve Sitti Hâtun Evkāfı’na mütevellî olup vefâtından son-
ra tevliyet-i evkāf-ı mezkûre meşrûtiyyet üzre bana intikāl etmeğin, evkāf-ı 
mezbûre mâllarından hîn-i vefâtlarında merhûm Mehmed Paşa Vakfı’ndan yed-
lerinde olan yüz altmış dokuz bin dört yüz on akçeyi ve mâl-ı vakf-ı mezbûrdan 
Molla Kabil nâm kimesne zimmetinde olan üç bin akçe ve Müstedâm Bey zim-
metinde olan on bin akçe ve Çukadâr Mehmed Beşe zimmetinde olan iki bin 
akçe ve Mustafa Bey zimmetinde olan dört bin akçe ve hâlâ Bacı kadısı olan 
Abdülaziz Efendi zimmetinde olan beş bin yedi yüz elli akçe ve Musli Çele-
bi zimmetinde olan üç bin akçe ki, cem‘an yirmi yedi bin yedi yüz elli akçe-
yi ve merkūme Sitti Hâtun evkāfından yedlerinde hîn-i vefâtlarında mevcûd 
olan yüz yedi bin dört yüz doksan akçeyi ve hâlâ Dağardı kadısı İsmail Efendi 
b. eş-Şeyh Ömer Efendi zimmetinde olan dört bin sekiz yüz akçeyi ve Malkaralı 
Mustafa Efendi zimmetinde asl-ı mâldan olan yetmiş riyâlî guruş ve mu‘âmele-i 
şer‘iyyeden dokuz yüz akçe ki, hurda akçe hesâbı üzre dokuz bin yüz elli akçe 
olup ve Babasultan’da sâkin Ali Bey nâm kimesne zimmetinde olan on bir bin 
akçeyi ve Ankaravî Mehmed Efendi veresesi zimmetinde olan on bir bin yüz elli 
akçeyi ki, cem‘an otuz altı bin yüz akçe eder zimem-i nâsda olan akçeleri yerli 
yerinde gösterip, ben dahi kabûl eyledikden sonra hâlâ Mehmed Paşa Vakfı’nda 
nakid olan yüz altmış dokuz bin dört yüz on akçeyi ve Sitti Hâtun Vakfı’ndan 
nakid olan yüz yedi bin dört yüz doksan akçeyi ve merhûm Hüsam Efendi 
Vakfı’ndan nakid olan kırk bin râyic fi’l-vakt akçeyi ba‘zı muhallefât-ı merhûm-ı 
müşârunileyhe vâzı‘u’l-yed olan mûmâ-ileyh Mahmud Efendi hazretlerinin bu 
kerîmelerinden bi’t-tamâm ve’l-kemâl ahz u kabz edip, evkāf-ı mezkûr mâlından 
mezbûr-ı merhûm mûmâ-ileyh muhallefâtından bir akçe ve bir habbe bâkī kal-
mamışdır dediklerinde, müşârunileyh Abdülaziz Efendi hazretlerinin minvâl-i 
meşrûh üzre cârî ve sâdır olan ikrârlarında mûmâ-ileyh Mahmud Efendi haz-
retleri vicâhen tasdîk ve şifâhen tahkīk ettiklerinde, mâ hüve’l-vâki‘ bi’t-taleb 
ketb olundu.
Tahrîren fî evâsıtı Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Umdetü’l-mevâli’l-kirâm Abdurrahman Efendi b. eş-şehîr bi 
Velizâde, Umdetü’l-mevâli’l-kirâm Mehmed Efendi eş-şehîr bi Sermahfilzâde, 
Umdetü’l-müderrisîni’l-kirâm Mehmed Esad Efendi, Umdetü’l-emâcid Ömer 
Ağa b. (  ), Zahrü’l-kuzât Zeynî Efendi, Hasan Çavuş b. Mustafa, Zahrü’l-kuzât 
Mustafa Efendi eş-şehîr bi Tezkirecizâde, Mustafa Çelebi Şeyhzâde, Osman Çe-
lebi b. Ali, Hasan Bey b. Mustafa, Halil Çelebi b. Mustafa, Küçük Ali Çelebi, Mus-
tafa Çavuş b. Davud, Receb Çavuş b. (  ), el-Hâc Piyâle Bey b. Abdullah, Süley-
man Çelebi b. Mehmed, Mehmed b. Muharrem, Ahmed Çavuş b. Hasan Çavuş, 
Kâtibü’l-hurûf Mehmed Sezâyî.

198 [38a-1] Yusuf Kethüdâ’nın vârislerinin veraset konusunda 
sulh oldukları
Mahmiye-i İstanbul’da (  ) mahallesinde sâkin olup bundan akdem sefer-i 
Bağdad’da vefât eden merhûm Yusuf Kethüdâ’nın verâseti, zevcesi Selime’ye ve 
li-ebeveyn ammi oğlu İbrahim Bey b. Musa nâm kimesneye münhasıra olduğu 
mütehakkık oldukdan sonra mezbûr İbrahim Bey meclis-i şer‘-i hatîr-i lâzımü’t-
tevkīrde, kendi nefsinden asîl ve mahmiye-i merkūmede Kızılminâre mahalle-
si sâkinelerinden Gülâbiye bt. Abdullah nâm hâtun tarafından ikrâr-ı âti’z-zikri 
tasdîka vekîl olup, bimâ hüve nehcü’s-sübût şer‘an vekâleti sâbite olan zevci Ah-
med Bey b. Mustafa mahzarında ikrâr ve takrîr-i kelâm edip, bundan [akdem] 
mezbûr Yusuf Kethüdâ vefât eyledikde zâhirde karındaşı oğlu Yunus nâm ki-
mesnenin müvekkile-i mezbûreden mütevellîde sulbiye sagīre kızı Fâtıma’dan 
gayrı vâris-i ma‘rûfu olmamak zu‘muyla mezbûre Fâtıma’nın vasîyy-i şer‘îsi 
olan mezbûre Gülâbiye muhallefât-ı müteveffâ-yı mezbûre vaz‘-ı yed edip, 
ba‘dehû mezbûre Fâtıma dahi vefât eyledikde, vâlidesi mezbûre Gülâbiye’yi ve 
li-üm karındaşı sagīr Mehmed b. Ahmed’i terk edip, ba‘dehû Mehmed dahi vefât 
edip vâlidesi mezkûre Gülâbiye ve babası Ahmed Bey’i terk etmekle, mezbûr 
Yusuf Bey’den bana intikāl eden muhallefâta mezbûre Gülâbiye ve mezbûr Ah-
med Bey vaz‘-ı yed idip, hâlâ ben gelip müteveffâ-yı mezkûr Yusuf Bey’in li-
ebeveyn ammi oğlu olduğumu vech-i şer‘î üzre isbât edip müteveffât-ı merkūme 
Fâtıma’yı hacb edip, mezkûr Yusuf Bey’in muhallefâtını merkūmeden taleb ey-
lediğimde onlar dahi vaz‘-ı yedlerini inkâr edip, beynimizde münâza‘ât-ı kesîre 
ve muhâsamât-ı şedîde vâkı‘a olmuş idi. El-hâletü hâzihî beynimizde muslihûn 
tavassut edip, husûs-ı mezbûrdan beni merkūmân Ahmed Bey, Gülâbiye Hâtun 
ile iki bin iki yüz nakd-i riyâlî guruş üzerine akd-i sulh inşâ ettiklerinde, ben 
dahi sulh-ı mezbûru kabûl ve bedel-i sulh olan meblağ-ı mezbûr iki bin iki 
yüz riyâlî guruşu mezbûr Ahmed Bey ve Gülâbiye Hâtun yedlerinden alıp 
kabz edip, zimmetlerini mezbûr Yusuf Bey’in mîrâsına müte‘allika olan cemî‘-i 
de‘âvî ve mütâlebât ve eymân ve muhâsamâtdan ibrâ-i âm ile ibrâ ve iskāt-ı tâm 
ile iskāt eyledim. Ba‘de’l-yevm husûs-ı mezbûra müte‘allika benden bizzat ve 
bi’l-vekâle ve bi’l-vâsıta da‘vâ ve nizâ‘ sudûr ve zuhûr ederse lede’l-hükkâmi’l-
kirâm mesmû‘a ve makbûle olmaya dedikde, mukırr-ı mezbûr İbrahim Bey’in 
minvâl-i muharrer üzre cârî ve sâdır olan ikrârını mezbûr Ahmed Bey asâleten 
ve vekâleten ve vicâhen tasdîk ve şifâhen tahkīk edicek, mâ hüve’l-vâki‘ bi’t-
taleb ketb olundu.
Tahrîren fi’l-yevmi’s-sânî min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Es-Seyyid Mehmed Efendi b. Mustafa, Mustafa Bey b. Ahmed, Ah-
med b. Hamza, Ahmed b. Musa, Ahmed Bey b. Mehmed el-Cündî, Hüseyin Ça-
vuş el-Cündî, Hüseyin Çavuş.

199 [38a-2] İbrahim Bey’in Gülâbî Hatun ve Ahmed’deki 
miras hakkını aldığı
Mahmiye-i Kostantıniyye’de Kızılminâre mahallesinde sâkin olup sipâh 
tâifesinin kethüdâsı olmakla Bağdad seferinde müteveffâ olan Yusuf Ağa b. 
Abdullah nâm kimesnenin [verâseti], zevce-i metrûkesi Selime bt. Kurd nâm 
hâtuna ve li-ebeveyn ammi oğlu İbrahim Bey b. Abdullah nâm cündîye mün-
hasıra olmakla muhallefâtının rub‘u zevcesine ve selâse-i erbâ‘ı ammi oğlu-
na isâbet eylediği müte‘ayyin olup ve yine müteveffâ-yı mezbûr Yusuf Ağa’nın 
karındaşı oğlunun kızı olup mahalle-i merkūmede müteveffât olan Fâtıma 
bt. Yunus’un verâseti vâlidesi Gülâbî bt. Abdullah nâm hâtuna ve li-üm karın-
daşı Mehmed b. Ahmed’e münhasıra olmakla, müteveffât-ı merkūme Fâtıma 
Hâtun’un terekesinin bi tarîki’l-münâsahati’ş-şer‘iyye dokuz sehimde sekiz se-
himi merkūme Gülâbî Hâtun’a ve bir sehimi mezbûr Ahmed’e isâbet eyledi-
ği zâhir ve mütebeyyin oldukdan sonra merkūm İbrahim Bey meclis-i şer‘de, 
müteveffât-ı merkūme Fâtıma Hâtun’un vech-i meşrûh üzre terekesine vâzı‘u’l-
yed olan bâ‘isü’l-kitâb merkūmân Gülâbî Hâtun ve Ahmed mahzarlarında bi 
tav‘ihî ikrâr ve takrîr-i kelâm edip, müteveffâ-yı sâbıku’z-zikr Yusuf Ağa’nın te-
rekesinin vech-i meşrûh üzre rub‘u zevcesine ve selâse-i erbâ‘ı bana isâbet edip 
ben âhar diyârda bulunmakla müteveffât-ı merkūme Fâtıma hâl-i hayâtında 
ben mezbûr Yusuf Ağa’nın karındaşı oğlunun kızıyım deyü terekesinden bana 
isâbet eden selâse-i erbâ‘ hisse-i usûbeti kabz edip, ba‘dehû müteveffâ olup te-
rekesi münâsaha-i ma‘hûde mûcebince merkūmân Gülâbî Hâtun ve Ahmed’e 
intikāl etmekle, hisse-i merkūmemi mezbûrândan taleb eylediğimde mezbûrân 
Gülâbî ve Ahmed dahi hisse-i merkūme mukābelesinde bana iki bin yüz riyâlî 
guruş nakid ve elli guruş kıymetli bir re’s kır at teslîm edip ve müteveffâ-yı 
merkūme Yusuf Ağa’nın terekesinden zimem-i nâsda olan elli sekiz bin akçeyi 
dahi yerli yerinden bana gösterip sâliyâne eylediklerinde, ben dahi kabûl edip 
mûrisim müteveffâ-yı merkūm Yusuf Ağa’nın muhallefâtından bana isâbet eden 
selâse-i erbâ‘ hisseden müteveffât-ı merkūme Fâtıma’nın zimmetinde bir akçe 
ve bir habbe hakkım kalmayıp, husûs-ı mezbûra müte‘allik da‘vâ ve talebden 
merkūmân Gülâbî ve Ahmed’in zimmetlerini dahi ibrâ ve iskāt eyledim dedik-
de, mukırr-ı merkūm İbrahim Bey’i kelimât-ı meşrûhasında merkūmân Gülâbî 
ve Ahmed bi’l-muvâcehe tasdîk ve bi’l-müşâfehe tahkīk eyledikde, mâ vaka‘a 
bi’t-taleb ketb olundu.
Tahrîren fî evâili Rebî‘ilevvel li sene selâsin ve erba‘în ve elf.
Şuhûdü’l-hâl: Ahmed b. Mehmed, Ahmed b. Osman, Mustafa b. Hasan, Veli Beşe 
b. Abdullah er-Râcil, İlyas Bey el-Cündî, Mehmed Beşe b. Abdullah er-Râcil.

200 [38a-3] Sâbiha bt. Ahmed’in evini Malkoç Efendi Vakfı’na bey‘ 
bi’l-istiğlâl yoluyla sattığı
Mahmiye-i Kostantıniyye’de Hacı İsâ mahallesinde sâkine olan Sâbiha bt. Ah-
med nâm hâtun meclis-i şer‘de, merhûm Malkoç Efendi Vakfı’nın bi’l-fi‘il 
mütevellîsi olan işbu bâ‘isü’l-kitâb Osman Halîfe b. Mustafa nâm kimes-
ne mahzarında bi tav‘ihâ ikrâr ve takrîr-i kelâm edip, mahalle-i merkūmede 
vâki‘ olup bir tarafı Mehmed Çelebi b. Hüseyin el-İmâm mülkü ve bir tarafı 
Mehmed b. Hüseyin mülkü ve bir tarafı Hamamcı Mehmed mülkü ve taraf-ı 
râbi‘i tarîk-i hâs ile mahdûd bir bâb mülk menzilimi, mütevellî-i merkūm Os-
man Halîfe’ye bin kırk senesinde yirmi bin akçeye bey‘ ve teslîm eylediğim-
de, mezbûr dahi vakf-ı merkūm mâlı ile bi tarîki’l-istiğlâl iştirâ ve tesellüm 
edip, def ‘-i semen ve kabz-ı mebî‘den sonra ba‘de’t-tahliyeti’ş-şer‘iyye sene-i 
merkūme Şa‘bânü’l-mu‘azzamı gurresinden senede üçer bin akçe icâre-i mü-
eccele ile îcâr ve teslîm edip, Galata kazâsında Kasımpaşa kasabasında Ku-
laksız mahallesi sükkânından Mustafa Bey b. Mehmed nâm kimesne emr ve 
kabûlü hâviye kefâlet ile derkine ve ücret-i ma‘hûdesine kefîl olup hüccet 
tahrîr olunmakla, bin kırk iki senesi şehr-i Recebü’l-müreccebi gāyetine değin 
icâre-i müeccelesini cânib-i vakfa edâ ve teslîm etmekle zimmetimde [38b] 
yirmi bin akçe asl-ı mâl kalmış iken vakf-ı merkūm mâlından mütevellî-i 
mersûm yedinden üç bin akçe alıp kabz edip, zimmetimde cem‘an yirmi üç 
bin akçe deynim oldukdan sonra mütevellî-i merkūm Osman Halîfe menzil-i 
merkūmu zikri sebk eden bin kırk iki senesi Şa‘bânü’l-mu‘azzamı gurresin-
de üç bin dört yüz ellişer akçeden üç sene gāyetine değin cem‘an on bin üç 
yüz elli akçe icâre-i müeccele ile îcâr ve teslîm eyledikde, ben dahi ber nehc-i 
meşrûh istîcâr ve kabûl eyledim dedikde, mukırra-i merkūme Sâbiha Hâtun’u 
ikrâr-ı meşrûhunda mütevellî-i merkūm Osman Halîfe dahi bi’l-muvâcehe 
tasdîk ve minvâl-i muharrer üzre îcâr ve teslîm eylediği tahkīk edicek, mâ 
vaka‘a bi’t-taleb ketb olundu.
Tahrîren fî evâili Rebî‘ilevvel min şuhûri li sene selâsin ve erba‘în ve elf.
Şuhûdü’l-hâl: Şeyhî Ahmed Efendi b. Ömer, Yusuf Efendi b. Veli el-İmâm, Bur-
han Efendi b. İbrahim el-İmâm, İbrahim Efendi b. Bâli el-İmâm, Mustafa Efendi 
b. Cafer el-İmâm, Mehmed Çelebi b. Hasan el-İmâm, Hasan Efendi b. Hüseyin 
el-İmâm, el-Hâc Mustafa b. Mahmud el-attâr, Ahmed Dede b. Abdullah el-attâr, 
Mahmud Halîfe b. Kulu el-Müezzin, el-Hâc Abdülkerim b. Mustafa el-kayyum, 
Hüseyin b. Ahmed el-muhzır, Yusuf Bey b. Abdullah el-muhzır, Yusuf b. Şaban 
el-muhzır.

201 [38b-1, Arapça] Ahmed Çavuş’un Mehmed Ağa’da mal bedelinden 
alacağı olduğu
Udûlden el-Hâc Ali b. Sefer ve Murtaza b. Abdullah nâm kimesneler meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzırân 
olup, bundan akdem fevt olan ve verâseti kendisine münhasır bulunan kar-
deşi merhûm Mehmed Ağa’nın muhallefâtına vâzı‘-ı yed olan ve husûs-ı 
âtiyyü’z-zikri inkâr eden fahrü’l-akrân Selim Efendi nâm hasm-ı câhid mah-
zarında, hâfız-ı hâzihi’l-vesîka Ahmed Çavuş b. (  )’dan sâdır olan da‘vâ-i 
sahîha-i şer‘iyyede gıbbe’l-istişhâd şöyle şehâdet ettiler ki, müdde‘î-i mezbûrun, 
müteveffâ-i merkūmun zimmetinde vasfı beynlerinde ma‘lûm emti‘a-i makbûze 
semeninden râyicü’l-vakt on bin yedi yüz akçe hakkı vardır. Elân müdde‘î-i 
mezkûrun alacağını müteveffâ-i mesfûrun muhallefâtından talebe hakkı vardır. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın 
ba‘de’t-tahlîf mûcibince hükmedildi.
Cerâ zâlike ve hurrire fi’l-yevmi’s-sâbi‘ min şehri Rebî‘ilevvel sene selâse ve 
erba‘în ve elf.
Şuhûdü’l-hâl: Fahrü’l-akrân Mirza Çavuş b. Mustafa, Yusuf Ağa b. Kadı reisü’l-
muhzırîn, Mehmed Beşe b. Yusuf çukadâr, Mehmed b. Ali

202 [38b-2, Arapça] Kamer Hatun bt. Abdullah’ın câriyesini âzat ettiği
Dârü’s-saltanati’s-seniyye mahmiye-i Kostantıniyye mahallâtından Hoşkadem 
mahallesinde sâkin olan Kamer Hâtun bt. Abdullah nâm hâtun meclis-i şerî‘at-i 
şerîfe-i garrâda hâzıra olup, kendisine rıkkını mu‘terife olan, orta boylu, açık 
kaşlı, elâ gözlü, Maskadiyyetü’l-asl? hâfıza-i hâze’l-kitâb Mülâyim bt. Abdullah 
nâm câriye-i memlûkesini hasbeten lillâh ve taleben li-marzâtihi âzat ve tahrîr 
ettiğini ikrâr ve i‘tirâf etti. Câriye-i mezbûre bu sûretle sâir harâir-i asliyyât-ı 
mükellefât gibi hurre oldu. Efendilerin âzatlı köleleri üzerinde sâhib oldukları 
velâ hakkından gayrı üzerinde kimesnenin bir hakkı kalmadı.
Cerâ zâlike fi’l-yevmi’l-âşir min şehri Rebî‘ilevvel sene selâse ve erba‘în ve elf.
Şuhûdü’l-hâl: Hasan Efendi b. el-Müderris, İslâm Efendi b. el-Müderris, Ali 
Halîfe el-İmâm, mahalle-i mezbûre müezzini Yusuf Halîfe, Papaz oğlu mahallesi 
imâmı Üveys Halîfe, Ahmed Çelebi b. Rıdvan, Pazar oğlu mahallesinden Mah-
mud b. Hızır, Hoşkadem mahallesinden el-Hâc Hasan b. Abdullah, Papaz oğlu 
mahallesinden Ahmed Bey b. Abdullah, Mimar Kemal mahallesinden Mehmed 
Çavuş b. Handan, Dîvân-ı Hümâyûn kâtiblerinden Ali Efendi, Hoşkadem ma-
hallesinden Hasan Beşe b. Abdullah, İbrahim b. Abdullah ser-ferrâş

203 [39a-1, Arapça] Fâtıma bt. Mustafa’nın evini içindeki eşyası ile 
birlikte babasına bağışladığı
Dâru’l-hilâfeti’l-aliyye mahmiye-i Kostantıniyye mahallâtından Sarrâc Doğan 
mahallesinde sâkine olan Fâtıma bt. Mustafa nâm hâtun meclis-i şer‘-i şerîf ve 
mahfil-i dîn-i münîfe -el-masûn ani’t-tağyîr ve’t-tahrîf- hâzıra olup, âtiyyü’z-zikr 
menzil dâhilinde vâki‘ kendisine ait mâl cinsinden cemî‘-i emti‘a-i mütenevvi‘ayı 
Mustafa nâm mezbûr babasına tevdî‘ ve teslîm ettiğini ikrâr ve i‘tirâf etti. Mus-
tafa el-merkūm da kızının ikrârını tasdîk etti. Mukırra-i mezbûre sonra, sâhibi 
ve mâliki olduğu, mahalle-i mezbûrede vâki‘, tahtânî iki beyti, fevkānî iki beyti, 
ahırı, helâyı, eşcâr-ı müsmire ve gayr-ı müsmireli bahçeyi müştemil olan, tara-
feynden merhûm Şemseddin Vakfı, bir cânibden mahalle-i mezbûre imâmı için 
vakfedilmiş ev, bir cânibden de tarîk-i âm ile mahdûd bulunan cemî‘-i menzi-
lini cümle tevâbi‘ ve levâhıkı ve kâffe-i menâfi‘ ve mürâfıkı ile babası mezkûr 
Mustafa’ya hibe edip teslîm eylediğini dahi ikrâr etti. O da hibeyi kabûl edip 
menzil-i mezkûru tesellüm eyledi. Vâki‘ ikrâr, mevhûbun leh tarafından vicâhen 
ve şifâhen tasdîk edildi.
Cerâ zâlike ve hurrire fi’l-yevmi’t-tâsi‘ min şehri Rebî‘ilevvel sene selâse ve 
erba‘în ve elf.
Şuhûdü’l-hâl: Mustafa Efendi b. Süleyman el-İmâm, Halil b. Hamza el-Müezzin, 
Mustafa Bey b. Mehmed el-Cündî, Ahmed Çelebi b. Sefer, Bakkalzâde Mehmed 
Çelebi, İbrahim Bey b. el-Cündî, Rıdvan b. Abdullah, Yusuf Beşe b. Hasan ve 
gayruhüm min[e’l-hâzırîn]

204 [39a-2, Arapça] Âişe Hatun bt. Menteş’in Rus asıllı câriyesini 
âzat ettiği
Mahmiye-i Kostantıniyye mahallâtından (  ) mahallesinde sâkine olan fahrü’l-
muhadderât Ayşe Hâtun bt. Menteş nâm hâtun kıbelinden hasm-ı şer‘î mahza-
rında âtiyyü’z-zikr âzat ve tahrîr ikrârına vekâleti, kendisini ma‘rifet-i şer‘iyye 
ile tanıyan Abdurrahman b. Hüsrev ve el-Hâc Yusuf b. Abdullah nâm kimesne-
lerin şehâdetleri ile sâbit olan fahrü’l-eimme Siyami Efendi b. Mustafa meclis-i 
şerî‘at-i şerîfe-i garrâ ve mahfil-i tarîkat-i münîfe-i zehrâda -sâneha’llâhü te‘âlâ 
ani’l-be’sâi ve’d-darrâi- hâzır olup, müvekkile-i mezbûresinin, kendisine rıkkını 
mu‘terife olan, açık kaşlı, elâ gözlü, buğday tenli, Rûsiyyetü’l-asl hâfıza-i hâzihi’l-
vesîka Vildan bt. Abdullah nâm câriye-i memlûkesini hasbeten lillâhi te‘âlâ ve 
taleben li-marzâti rabbihi’l-a‘lâ, âzat ve tahrîr ettiğini bi’l-vekâle ikrâr ve i‘tirâf 
etti. Câriye-i mezbûre bu sûretle sâir harâir-i asliyyât-ı mükellefât gibi hurre 
oldu. Efendilerin âzatlı köleleri üzerinde şer‘an sâhib oldukları velâ hakkından 
başka üzerinde kimesnenin bir hakkı kalmadı.
Cerâ zâlike ve hurrire fi’l-yevmi’r-râbi‘ aşere min şehri Rebî‘ilevvel sene selâse 
ve erba‘în ve elf.
Şuhûdü’l-hâl: Abdurrahman Bey b. el-Cündî, Seydî Bey b. Abdullah, Musa Beşe 
b. Halil, Veli b. Abdullah, Mustafa Bey b. bevvâb-ı sultânî, İsâ b. Mustafa el-
Kayyım, kayyım-ı mezbûrun kardeşi Resûl Beşe [b.] Mustafa, Ebûbekir Bey b. 
Abdullah









205 [39a-3, Arapça] Ayas Ağa b. Davud’un evini Ali Ağa 
b. Ahmed’e sattığı
Dârü’s-saltanati’s-seniyye mahmiye-i Kostantıniyye mahallâtından Mu-
rad Paşa-yı atîk mahallesi ahâlîsinden umdetü’l-emâcid ve’l-a‘yân Ayas Ağa 
b. Davud meclis-i şerî‘at-i şerîfe-i garrâda hâzır olup, işbu akdin kendilerin-
den sudûruna kadar sâhibi ve mâliki olduğu, elinde ve taht-ı tasarrufunda bu-
lundurduğu, mahalle-i merkūmede kâin, dâhilî ve hâricî avlulu, hâricî avlusu, 
fevkānî beş beyti, beş selâmlığı, tahtânî üç beyti, su kuyusunu müştemil olan, 
dâhilî avlusu ise fevkānî üç beyti, beş selâmlığı, tahtânî üç beyti, su kuyusu-
nu, bahçeyi ve helâyı müştemil olan, bir yandan Hafsa Hâtun bt. Receb mül-
kü, diğer tarafdan Solak Hasan Bey b. Abdullah mülkü, öteki tarafdan Halil Çe-
lebi b. Abdullah mülkü ve diğer tarafdan da Hâfız Ahmed Efendi veresesi mül-
kü ve tarîk-i âm ile mahdûd olan cemî‘-i menzilini cümle tevâbi‘ ve levâhıkı ve 
kâffe-i menâfi‘ ve mürâfıkı ile râyicü’l-vakt dört yüz yirmi bin akçe semen-i 
mu‘ayyen-i makbûz ile mahmiye-i merkūmede vâki‘ Gümrük mukāta‘ası emîni 
bâ‘is-i hâze’l-kitâb kıdvetü’l-a‘yân Ali Ağa b. Ahmed’e îcâb kabûlü ve teslîm 
tesellümü hâvî bey‘-i bât-ı sahîh-i şer‘î ve akd-i sarîh-i mer‘î ile bey‘ ettiğini 
ikrâr ve i‘tirâf etti. Müşterî-i mezbûr da kendi mâlıyla ve kendisi için menzil-i 
merkūmu ondan iştirâ etti. Müşterî-i mûmâ ileyh kıbelinden hasm-ı şer‘î mah-
zarında ikrârı tasdîka vekâleti Halil Bey b. Hasan el-Cündî ve Mehmed Efendi b. 
el-Kâtib nâm kimesnelerin şehâdetleri ile sâbit olan kıdvetü’l-emâcid ve’l-a‘yân 
Yusuf Ağa b. Abdülmun‘im el-müteferrika, vâki‘ ikrârı bi’l-vekâle tasdîk etti.
Cerâ zâlike ve hurrire fi’l-yevmi’r-râbi‘ aşere min şehri Rebî‘ilevvel sene selâse 
ve erba‘în ve elf.
Şuhûdü’l-hâl: Sâbık Gümrük emîni Mehmed Çavuş, hâlâ kâtib-i Gümrük olan 
Mustafa Çavuş, Yusuf Bey b. Abdullah el-Cündî, Süleyman Bey b. Abdullah, Hü-
seyin Çelebi b. Abdullah er-Râcil, İbrahim Çelebi b. Mehmed Çavuş, Fazlı Bey b. 
el-Cündî, Piyâle Çavuş b. Abdullah

206 [39b-1, Arapça] Musa v. Kamal adlı yahudinin Mustafa 
b. Hocayurd’da çuka bedelinden alacağı olduğu
Mahrûse-i Bursa kadısı kıdvetü’l-ulemâi’l-kirâm Mahmud Efendi b. Ahmed ta-
rafından verilmiş, ünvânıyla mu‘anven, mührüyle memhûr, zeyilde mezkûr se-
nenin evâhir-i Safer-i muzafferi târihiyle müverrah, mazmûnunda, mahrûse-i 
merkūme mahallâtından İncepençe? mahallesi sükkânından Seyyid Mehmed 
Çelebi b. Ali b. Abdülkerim ve yine mahrûse-i merkūme tekkesinden Musta-
fa b. Ali b. Abdullah nâm kimesneler, mahrûse-i merkūme mahallâtından Ku-
ruçeşme mahallesi sükkânından Musa v. Kamal nâm yahudiden sâdır olan 
da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, müdde‘î-i 
mezbûrun, mahrûse-i merkūme mahallâtından Gufranlık mahallesinde 
sâkin olup elân mahmiye-i Kostantıniyye’de yaşadığı mesmû‘ olan Mustafa b. 
Hocayurd’un zimmetinde vasfı ve nev‘i aralarında ma‘lûm, müşterâ-i makbûz 
çuka bahâsından lâzımü’l-edâ ve vâcibü’l-kazâ yüz altmış beş kıt‘a riyâlî ku-
ruş hakkı vardır. Şehâdetleri ba‘de ri‘âyeti şerâiti’l-kabûl inde’ş-şer‘ makbûl 
ve mu‘teber olmağın mûcibince hükmedildi. Kadı-i mezbûrdan verilen işbu 
hüccet-i mezbûre vârid olduğunda, medyûn-i mezbûr Mustafa meclis-i şer‘a 
ihzâr edilip hüccet-i şer‘iyye yüzüne okundu. Müdde‘â aleyh-i mezbûr tarafın-
dan hüccet-i merkūmenin vürûdu inkâr olunduğunda, isimleri zeyl-i kitâbda 
muharrer şuhûd-ı tarîkden Mevlânâ Mahmud b. Hamza ve Ali b. Nazar, hüccet-i 
mezbûrenin kādı-i mezkûrdan sâdır olduğuna, üzerindeki hattın onun hat-
tı olduğuna, üzerindeki mührün onun mührü olduğuna şehâdet ettiklerinde, 
şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın 
mûcibince hükmedildi.
Cerâ zâlike ve hurrire fî evâsıtı Rebî‘ilevvel sene selâse ve erba‘în ve elf.
Şuhûdü’l-hâl: Yusuf Bey b. Şaban, Hüseyin b. Ahmed, Veli Ağa b. Mustafa, Man-
sur b. Hamza

207 [39b-2] Nüzül Emini İbrahim Efendi’nin bedel-i nüzülden 
hazineye borcunun kalmadığı
Atebe-i aliyye ve südde-i seniyyede hâlâ şıkk-ı evvel defterdârı olan umdetü’l-
emâcid ve’l-ekârim kıdvetü erbâbi’l-mehâmid ve’l-mekârim zü’l-kadri’r-refî‘ 
ve’l-mecdi’l-menî‘ İbrahim Efendi tarafından husûs-ı âti’l-beyânı ikrâra sâbitü’l-
vekâle vekîl olup, elân Başbâkīkulu olan fahrü’l-emâcid ve’l-a‘yân Ahmed Ağa 
b. (  ) nâm kimesne meclis-i şer‘-i hatîr-i lâzımü’t-tevkīrde, sipâh-ı zafer-penâh 
zümresinden olup bundan akdem bin kırk senesine mahsûb olmak üzre vilâyet-i 
Anadolu’ya livâ-i Hüdâvendigâr’da vâki‘ olan re‘âyânın nüzullerin cem‘e me’mûr 
olan işbu bâ‘isü’l-kitâb zahrü’l-akrân Mehmed Ağa b. Ahmed mahzarında bi’l-
vekâle ikrâr ve takrîr-i kelâm edip, livâ-i merkūm re‘âyâsının bedel-i nüzulle-
rin cem‘ edenler bir senede Hazîne-i Âmireye on dört yük seksen bin iki yüz 
akçe teslîm ettikleri muhâsebât-ı kadîme defterlerinde mastûr olmakla, mezbûr 
Mehmed Ağa dahi sene-i merkūmenin bedel-i nüzulü için on üç yük altmış 
üç bin akçeyi sâbıkan defterdâr olan merhûm Mustafa Paşa zamânında dâhil-i 
hazîne edip ve yüz on bir bin sekiz yüz akçe dahi müşârunileyh İbrahim Efen-
di zamânında teslîm edip ve beş bin akçe dahi ba‘zı mesârif-i mühimmeye sarf 
etmekle, muhâsebât-ı kadîme muktezâsınca mezbûr Mehmed Ağa zimmetin-
de sene-i merkūmenin bedel-i nüzulü akçesinden zimmetinde bir akçe bâkī 
kalmamışdır dedikde, mukırr-ı mûmâ-ileyh Ahmed Ağa’nın bi’l-vekâle sudûr 
eden i‘tirâfını mezbûr Mehmed Ağa dahi bi’l-muvâcehe tasdîk ve bi’l-müşâfehe 
tahkīk edicek, mâ vaka‘a bi’t-taleb ketb olundu.
Tahrîren fî evâsıtı Rebî‘ilevvel min şuhûri [sene] selâsin ve erba‘în ve elf.
Şuhûdü’l-hâl: Yusuf Ağa b. Abdullah, İbrahim Çelebi el-Cündî, Yusuf Bey b. Şa-
ban, İbrahim Çelebi el-Kâtib, Ahmed Çavuş b. Mustafa.

208 [39b-3] Macar asıllı Cora bt. Abdullah’ın âzat edildiği
Mahmiye-i Kostantıniyye’de Kızılminâre mahallesi sükkânından olup sipâh 
tâifesinin kethüdâsı olmakla bundan akdem şark seferinde müteveffâ olan Yu-
suf Kethüdâ b. Abdullah nâm kimesnenin verâseti, zevce-i metrûkesi Selime bt. 
Kurd nâm hâtun ile li-ebeveyn ammi zâdesi İbrahim Bey b. Musa nâm cündîye 
münhasıra olmakla, terekesinin rub‘u zevcesine ve selâse-i erbâ‘ı ammizâdesine 
isâbet eylediği zâhir ve müte‘ayyin oldukdan sonra mezbûr İbrahim Bey meclis-i 
şer‘-i kavîmde, işbu hâfız-ı hâze’r-rakīm orta boylu açık kaşlı elâ gözlü ak beniz-
li ve kolunda iki siyah hâli ve sol elinde eser-i cerâhati olan Macariyyetü’l-asl 
Coza bt. Abdullah mahzarında bi tav‘ihî ikrâr ve takrîr-i kelâm edip, merkūme 
Coza bundan esbak mûrisim müteveffâ-yı mezbûr Yusuf Kethüdâ’nın câriye-i 
memlûkesi olup, ba‘de vefâtihî bi tarîki’l-irsi’ş-şer‘î zevce-i metrûkesi merkūme 
Selime Hâtun ile bana intikāl etmekle, merkūme Selime Hâtun câriye-i 
merkūmede vâki‘ rubu‘ hissesini i‘tâk etmiş imiş. El-hâletü hâzihî [40a] ben 
dahi mevsûfe-i merkūme Coza’da vâki‘ olan selâse-i erbâ‘ hissemi hasbeten 
lillâhi’l-Hallâk tahrîr ve i‘tâk eyledim. Min ba‘d mevsûfe-i merkūme Coza sâir 
harâyir-i asliyyât gibi hurre olup üzerinde hakk-ı velâdan gayrı hakkım kalma-
dı dedikde, gıbbe’t-tasdîk mâ vaka‘a bi’t-taleb ketb olundu.
Tahrîren fî evâsıtı Rebî‘ilevvel min şuhûri sene selâsin ve erba‘în ve elf.
Şuhûdü’l-hâl: Ahmed Bey b. Mehmed, Hüseyin Çavuş b. Halil, Hasan Çavuş b. 
Abdullah, Veli Beşe b. Abdullah, el-Hâc Osman b. Abdullah.

209 [40a-1] Merdümân Şah Hatun Vakfı mütevellisinin Attâr Mehmed 
Vakfı’na ait olan menzile müdahale etmemesi
Mahmiye-i Kostantıniyye’de vâki‘ merhûm Attâr Mehmed Vakfı’nın bi’l-fi‘il 
mütevellîsi olan bâ‘isü’l-kitâb Ahmed Çavuş b. Abdüllatîf nâm kimesne meclis-i 
şer‘de, mahmiye-i merkūmede merhûme Merdümân Şah Hâtun Vakfı’nın elân 
mütevellîsi olan el-Hâc Mustafa nâm kimesne mahzarında takrîr-i kelâm edip, 
mahmiye-i merkūmede el-Hâc Küçük mahallesi nâm mevzi‘de vâki‘ iki tara-
fı merkūm Attâr Mehmed Vakfı’ndan olan odalar ve bir tarafı merhûme Şah 
Hûbân Hâtun Vakfı ve taraf-ı âharı tarîk-i âm ile mahdûd olup fevkānî ve 
tahtânî dört bâb odayı ve müşterek kenîfi ve bi’r-i mâyı hâvî hâzır bi’l-meclis 
olan İlya v. Yehpe nâm Yahudi taht-ı icâresinde olan menzil mütevellîsi oldu-
ğum sâlifü’z-zikr Attâr Mehmed Vakfı’ndan olup, âhar vakfın alâkası yoğiken 
mezbûr Mustafa menzil-i mezbûr mersûme Merdümân Şah Hâtun Vakfı’ndan 
olmak zu‘mu ile müdâhale ve ta‘arruzdan hâlî olmamakla, mezbûr el-Hâc Mus-
tafa ile mukaddemâ hâkimü’ş-şer‘ huzûrunda murâfa‘a olduğumuzda zikr olu-
nan menzil sâbıku’z-zikr Attâr Mehmed Vakfı’ndan olduğu zâhir ve müte‘ayyin 
olup, mezbûr el-Hâc Mustafa bi gayri vech-i şer‘î ta‘arruz etmemek için yedime 
hüccet-i şer‘iyye verilmişiken, merkūm el-Hâc Mustafa yine bî-vech müdâhale 
etmekle, yedimde olan hüccete nazar olunup, min ba‘d bi gayri vech-i şer‘î 
müdâhale etmemek için tenbîh olunmak taleb ederim dedikde, kırk üç sene-
si el-Muharremü’l-harâmının üçüncü günü târihiyle müverraha ve mahmiye-i 
merkūmede muhâsebât-ı evkāf mahkemesinde nâibü’ş-şer‘ olan Mevlânâ Ah-
med Efendi’nin imzâsıyla mümzâ ve hâtemiyle mahtûme ve mefhûmu min 
külli’l-vücûh takrîr-i meşrûhuna mutâbıka hüccet-i şer‘iyye ibrâz edicek, 
mûcebince mezbûr el-Hâc Mustafa menzil-i merkūma bi gayri vech-i şer‘î 
ta‘arruz etmemek için tenbîh olunup, mâ vaka‘a bi’t-taleb ketb olundu.
Tahrîren fî selhi Muharremü’l-harâm li sene selâsin ve erba‘în ve elf.
Şuhûdü’l-hâl: Hüseyin b. Ahmed, Yusuf Bey b. Abdullah, Dilaver b. Abdullah, 
Piyâle Çavuş b. Abdullah.

210 [40a-2] Saliha bt. Mehmed ile kızı Âişe’nin Nasuh Efendi’nin 
terekesinden hakkını aldıkları
Mahmiye-i İstanbul’da Hüseyin Ağa mahallesinde sâkin iken bundan akdem 
vefât edip verâseti, zevce-i metrûkesi Saliha bt. Mehmed Çavuş nâm hâtuna ve 
sulbiye sagīre kızı Aişe’ye münhasıra olduğu şer‘an mütehakkık olan merhûm 
Nasuh Efendi’nin kızı mezbûre Aişe’nin kıbel-i şer‘den mansûbe vasîsi olan 
mezbûre Saliha Hâtun tarafından husûs-ı âti’l-beyâna vekîl olup, hasm-ı câhid-i 
şer‘î mahzarında mezbûreyi ma‘rifet-i şer‘iyye ile ârifân Musli Bey b. Musa el-
Cündî ve Ali b. Abdi şehâdetleri ile şer‘an vekâleti sâbite olan Genceli Mehmed 
Ağa b. ( ) meclis-i şer‘-i hatîr-i lâzımü’t-tevkīrde, mahalle-i mezbûre sâkinlerinden 
iken bundan akdem mağdûben katl olunan Laz Deli Hüseyin Bey’in zevce-i 
metrûkesi olup muhallefâtından olan menzil-i âti’z-zikre vâzı‘atü’l-yed olduğu 
sâbit olan fahrü’l-muhadderât Aişe Hâtun bt. Sinan Çavuş tarafından ikrâr-ı 
âti’l-beyânı tasdîka vekîl olup, hasm-ı câhid mahzarında mezbûreyi ma‘rifet-i 









şer‘iyye ile ârifân olan karındaşı Mehmed Ağa b. Sinan Çavuş ve Ahmed Ağa b. 
Mustafa nâm kimesneler şehâdetleri ile şer‘an vekâleti sâbite olan Habib Efen-
di b. İbrahim mahzarında bi’l-vekâle ikrâr ve takrîr-i kelâm edip, bundan ak-
dem müvekkile-i mezbûre Saliha Hâtun mahalle-i mezbûrede vâki‘ bir tara-
fı müteveffâ-yı mezbûr Nasuh Efendi veresesi mülkü ve bir tarafı camcı Ah-
med Beşe b. (  ) mülkü ve iki tarafı tarîk-i âm ile mahdûd olup, mezbûr Na-
suh Efendi’nin zevce-i uhrâsı Raziye bt. (  ) nâm hâtunun evvelâ kendi nefsi-
ne ba‘dehû zevci mezbûr Nasuh Efendi’ye vakf ba‘dehû bey‘ olunup semeni ile 
mahall-i i‘tibârda bir akār kesîrü’r-rey‘ iştirâ olunup, rey‘i eczâ-i şerîfe tilâvetine 
sarf oluna deyü ma‘mûlün-bih kitâb-ı vakfında şart ve tahsîs etmekle, mezbûr 
Nasuh Efendi’nin vefâtından sonra ber mûceb-i şart-ı vâkıfe semeni ile âhar 
akār alınmak için bey‘a arz olundukda, maktûl-i mezbûr Hüseyin Bey şirâ ile te-
mellük edip hâlâ veresesine intikāl eden menzil-i mezbûrun hudûdu dâhilinde 
Camcı Ahmed Beşe mülkü ile tarîk-i âm tarafında olan arz-ı hâliye üzerinde 
olan birbirlerine muttasıl iki bâb oda ve fevkānî hamam ve cihânnümâ ve zîr 
[ü] zemîni vâkıfe-i mezbûre izniyle müteveffâ-yı mezbûr Nasuh Efendi ken-
di mâlıyla nefsiyçün mülkü olmak üzre binâ eylediğini mukaddemâ hasm-ı 
şer‘î muvâcehesinde isbât edip, hîn-i isbâtda sagīre kızı mezbûre Aişe’nin ne-
sebi dahi sâbit olmayıp evlâdı olmamak zu‘muyla beytülmâl[c]e zabt olunan 
selâse-i erbâ‘ını mezbûr Hüseyin Bey beytülmâlden iştirâ ile temlîk edip, zevce-i 
metrûkesi olduğu ecilden müvekkile-i mezbûreye âid olan rubu‘ hisse-i şâyi‘ayı 
müvekkile-i mezbûreden on yedi bin akçeye iştirâ edip, tamâmen mülk eyledi-
ği ebniye-i muhdese-i mezbûrenin beytülmâl tarafından bey‘ olunan selâse-i 
erbâ‘ı hâlâ nesebi müteveffâ-yı mezbûr Nasuh Efendi’den sâbit olup vasîsi oldu-
ğum sagīre kızı mezbûre Aişe’ye intikāl eylediği da‘vâ ve şer‘ ile nesebini isbât 
eylediğinde, ebniye-i mezbûrenin sagīre-i mezbûreye intikāl eden [40b] selâse-i 
erbâ‘ının arz-ı vakf-ı mezbûrda hakk-ı karârı olmamakla şer‘an kal‘ı lâzım gelip 
ref ‘ olunmak sadedinde iken, maktûl-i mezbûrun zevce-i metrûkesi mersûme 
Aişe Hâtun ekall-i kıymeteyn ile râgıbe olduğunda maklû‘an kıymetini takvîm 
için cânib-i şer‘-i kavîmden Mevlânâ Mehmed Efendi b. Mehmed el-kadı [ve] 
hâssa mi‘mârlarından Üstâd Musli b. Hüsameddin el-Eyübî ve Üstâd Hüsrev 
b. Abdullah nâm mi‘mârlar ile üzerine varıp keşf olunup, ebniye-i mezbûrenin 
cümlesinin maklû‘an kıymeti semen-i sahîh ile seksen yedi bin sekiz yüz elli 
akçe olduğuna hüccet-i keşf yazılmışdı. El-hâletü hâzihî müvekkile-i merkūme 
Saliha Hâtun vesâyeten zikr olunan ebniye-i muhdesenin sagīre-i mezbûreye 
âid olan selâse-i erbâ‘ını bey‘ sagīre-i mezbûreye enfa‘ olmakla, minvâl-i meşrûh 
üzre ta‘yîn olunan kıymet hesâbı üzre selâse-i erbâ‘ hissenin kıymeti olan sek-
sen bir bin sekiz yüz fıddî râyic fi’l-vakt akçeye bey‘-i bât-ı sahîh-i şer‘î ile bey‘ 
ve teslîm edip, ol dahi iştirâ ve kabûl eyledikden sonra semeninden yetmiş üç 
bin üç yüz fıddî râyic fi’l-vakt akçesini müvekkilem mezbûre Saliha Hâtun 
müşârunileyhâdan nakid alıp kabz edip bâkī kalan sekiz bin beş yüz akçesi-
ni sâbıkan merkūm Nasuh Efendi vefât eyledikde sagīre-i mezbûre mevcûde 
olmayıp vârisi olmamak zu‘muyla beytülmâl tarafına kabz ve bey‘ olundukda, 
müvekkilemin ebniye-i muhdesede olan rub‘ hissesinin semeni olmak üzre his-
sesinde tenfîz-i bey‘ eyleyip Hüseyin Bey yedinden alıp kabz eylediği on yedi 
bin akçeden hâlâ semen hesâbı ile sagīreye âid olan sekiz bin beş yüz akçesiy-
le takās olunup, cem‘an ebniye-i mezbûrenin cümlesinin tamâmen maklû‘an 
kıymeti olan seksen yedi bin sekiz yüz akçe vech-i meşrûh üzre bi’t-tamâm 
makbûz olup, min ba‘d müvekkilemin ve sagīre-i mezbûrenin ol ebniye-i muh-
desede vechen mine’l-vücûh alâkaları kalmamışdır, müşteriye-i merkūmenin 
müşterâsı olmuşdur dedikde, vekîl-i mezbûr Mehmed Ağa’nın vech-i meşrûh 
üzre cârî ve sâdır olan ikrârını tasdîka vekîl olan mezbûr Habib Efendi şifâhen 
tahkīk ve vicâhen tasdîk edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî min Saferi’l-hayr li sene selâsin ve erba‘în ve elf.
Şuhûdü’l-hâl: Mehmed Efendi b. Ali el-İmâm, Ahmed Ağa b. Mustafa el-
müteferrika, Ömer Bey b. Hasan el-Cündî, el-Hâc Mehmed b. Veli, İsâ b. Meh-
med, el-Hâc Hüseyin b. el-Hâc Ali, Hasan b. Nesimî, Hasan b. Murad, Mehmed 
b. Abdullah, Yakub b. Abdünnebî, Mahmud Bey b. Abdülmennân, Hasan Bey b. 
Abdullah el-Cündî, Yusuf Bey b. Abdullah el-Cündî, Diğer Yusuf Bey b. Abdul-
lah el-Cündî.

211 [40b-1] Emine Hatun bt. Veli Reis’in miras ev hissesini kız kardeşi 
Saliha Hatun’a sattığı
Mahmiye-i Galata’da Şehsuvar mahallesinde bundan akdem müteveffât olan 
Aişe bt. Receb Reis nâm hâtunun verâseti, sadriye kızları Saliha ve Emine ve 
Ümmühâni benât-ı Veli Reis hâtunlara münhasıra olmakla, muhallefâtı far-
zan ve redden ale’s-seviyye beynlerinde üç sehim i‘tibâr olunup, her birine bir 
sehim isâbet eylediği zâhir ve müte‘ayyin oldukdan sonra merkūme Emine 
Hâtun meclis-i şer‘-i hatîr-i lâzımü’t-tevkīrde, kızkarındaşı işbu bâ‘isü’l-kitâb 
merkūme Saliha Hâtun mahzarında bi tav‘ihâ ikrâr ve takrîr-i kelâm edip, 
mahalle-i merkūmede vâki‘ olup bir fevkānî ve bir tahtânî iki beyti müştemil 
olup bir tarafı Mehmed Reis mülkü ve bir tarafı Hümâ Hâtun Vakfı ve bir ta-
rafı tarîk-i hâs ve bir tarafı tarîk-i âm ile mahdûd olup, vâlidemiz müteveffât-ı 
merkūme Aişe Hâtun’un muhallefâtından bi tarîki’l-irsi’ş-şer‘î cümlemize 
intikāl eden bir bâb menzilden vech-i meşrûh üzre üç sehimde bana isâbet 
eden bir sehim hisse-i şâyi‘amı, cümle tevâbi‘ ve levâhıkı ile kız karındaşım 
merkūme Saliha Hâtun’a beş bin nakd-i râyic fi’l-vakt fıddî akçeye bey‘-i kat‘î 
ile bey‘ ve teslîm eylediğimde, merkūme dahi minvâl-i muharrer üzre iştirâ 
ve kabûl eyledikden sonra semen-i merkūmu bi’t-tamâm ve’l-kemâl yedinden 
alıp kabz eyledim. Min ba‘d menzil-i merkūmun üç sehimde iki sehimi irsen 
ve şirâen kız karındaşım merkūme Saliha Hâtun’un mülk-i mahzıdır, keyfe mâ 
teşâ ve tahtâr mutasarrıfe olsun dedikde, mukırra-i merkūme Emine Hâtun’u 
ikrâr-ı meşrûhunda mezbûre Saliha Hâtun dahi bi’l-muvâcehe tasdîk ve vech-i 
mastûr üzre iştirâ ve kabûl eylediğini tahkīk edicek, mâ vaka‘a bi’t-taleb ketb 
olundu.
Tahrîren fî evâsıtı Rebî‘ilevvel min şuhûri sene selâsin ve erba‘în ve elf.
Şuhûdü’l-hâl: Şaban Efendi b. Mehmed el-kadı, Ali Efendi b. ( ) el-İmâm, el-Hâc 
Perviz b. Abdullah, el-Hâc Ali b. Kasım, Kabil b. Abdullah, Memi b. Abdullah, 
Mehmed Reis b. Behrâm, Yusuf Bey b. Abdullah.

212 [41a-1, Arapça] Kadızâde Mehmed Efendi’nin Rus asıllı 
câriyesini âzat ettiği
Dâru’l-hilâfeti’l-aliyye mahmiye-i Kostantıniyye mahallâtından Haydarhâne 
mahallesinde sâkin olan umdetü’l-emâcid ve’l-a‘yân makbûlü’s-sudûr ve’l-erkân 
Kadızâde Mehmed Efendi b. (  ) meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâzır olup, kendisine rıkkını mu‘terife olan, 
uzun boylu, açık kaşlı, elâ gözlü, sarışın, Rûsiyyetü’l-asl, sağ elinin serçe parma-
ğında naks bulunan hâfıza-i hâzihi’l-vesîka Gülistan bt. Abdullah nâm câriye-i 
memlûkesini hasbeten lillâhi te‘âlâ ve taleben li-marzâti rabbihi’l-a‘lâ, âzat 
ve tahrîr ettiğini ikrâr ve i‘tirâf etti. Câriye-i mezbûre bu sûretle sâir harâir-i 
asliyyât-ı mükellefât gibi hurre oldu. Efendilerin âzatlı köleleri üzerinde sâbit 
olan velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-ışrîn min şehri Rebî‘ilevvel sene selâse ve 
erba‘în ve elf.
Şuhûdü’l-hâl: Mehmed Bey b. Yusuf el-Cündî, Mehmed Bey b. Ali el-Cündî, 
Mehmed Bey b. Osman el-Cündî, Mehmed Bey b. Rıdvan el-Cündî, Ali Bey b. 
İlyas el-Cündî, Kalender b. Ahmed el-Cündî, Hodbeşe b. Pîrbarak, Ali b. Kasım 
kâtib, Mahmud b. Hasan kâtib

213 [41a-2] Mehmed Ağa b. Abdullah’ın Anbersima 
bt. Abdullah’a borcu olduğu
Mahmiye-i İstanbul’da (  ) mahallesi sâkinelerinden Anbersima bt. Abdullah 
nâm hâtun meclis-i şer‘-i şerîfde, Mehmed Ağa b. Abdullah mahzarında üze-
rine takrîr-i da‘vâ ve tasdîr-i müdde‘â edip, bundan akdem mezbûr Mehmed 
Ağa’ya silk-i mülkümde münselik olan işbu hâzıra bi’l-meclis Vildan bt. Abdul-
lah nâm câriyeyi tarafeynden îcâb ve kabûlü hâvî bey‘-i bât-ı sahîh-i şer‘î ile 
kırk bin nakd-i râyic fi’l-vakt akçeye bey‘ edip, ol dahi iştirâ ve tesellüm eyle-
dikden sonra semeni olan meblağ-ı mezbûrun beş bin mezbûru’n-na‘t akçe-
sini mezbûr Mehmed Ağa yedinden alıp otuz beş bin akçesi hâlâ zimmetinde 
kalmağın, hâlâ taleb eyledikde vermekde ta‘allül eder, suâl olunup alıverilmek 
matlûbumdur dedikde, gıbbe’s-suâl mezbûr Mehmed Ağa cevâbında, fi’l-hakīka 
müdde‘iyye-i merkūmeden iştirâ ve tesellüm eylediğim câriye-i mezkûre 
bahâsından mezbûre Anbersima’ya zimmetimde otuz beş bin mezbûru’n-na‘t 
akçe deynim vardır deyü bi’t-tav‘i’s-sâf ikrâr ve i‘tirâf etmeğin, edâsıyla ilzâm 
olunup mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Ahmed Çavuş b. Abdullah, Mehmed Halîfe b. Kurd, Ali b. Hasan, 
Mehmed b. Ali.

214 [41a-3] Binası yanmış olan vakıf arsa üzerinde tekrar bina 
yapması için Osman Efendi b. Yusuf ’a izin verildiği
Ashâb-ı hayrât-ı hisân ve erbâb-ı meberrât-ı ihsândan ( ) nâm sâhibü’l-hayr vakf 
edip, her kimin tasarrufunda olursa ulemâ-i Nakşibendiye’ye beher sene üç yüz 
akçe mukāta‘a vere deyü şart eylediği mahmiye-i İstanbul’da Pirinççi Sinan ma-
hallesinde vâki‘ bir tarafı mahalle-i mersûme mescidi imâmına meşrût menzil 
ve bir tarafı merhûm Ahizâde Efendi Vakfı’na ve iki tarafı tarîk-i âm ile mahdûde 
arsa-i merkūme üzerinde mebnî olan binâ-i memlûk muhterik olup arsa-i hâliye 
kalmağın, arsa-i mahdûde-i mezkûre yine binâ-i muhterik-i mezkûrun mâliki 
ve arsa-i mezkûrenin mutasarrıfı olan fahr-i kuzâtü’l-İslâm zahr-ı vülâti’l-
enâm Osman Efendi b. Yusuf ’a kendi dahi ulemâ-i Nakşibendiye’den olmak-
la mukāta‘a-i mezkûre ile ma‘an tevcîh olundukdan sonra mukāta‘a-i merkūma 
dahi ba‘de’l-yevm kendi mutasarrıf olup arsa-i mezkûre üzerinde keyfe mâ yeşâ 
ebniye ihdâsına cânib-i şer‘den istîzân etmeğin izin verilip, mâ hüve’l-vâki‘ bi’t-
taleb ketb olundu.
Tahrîren fi’l-yevmi’t-tâsi‘ aşer min şehri Rebî‘ilevvel li sene selâsin ve erba‘în ve 
elf.
Şuhûdü’l-hâl: Fahrü’l-akrân Mirza Çavuş b. (  ), Zahrü’l-akrân Veli Ağa b. (  ), 
Mehmed Beşe b. Yusuf çukadâr.









215 [41a-4, Arapça] Seydi Çavuş b. Receb’in arazisini Mehmed 
Beşe b. Hasan’a sattığı
Dâru’l-hilâfeti’l-aliyye mahmiye-i Kostantıniyye mahallâtından Çırakçı ma-
hallesi ahâlîsinden Seydî Çavuş b. Receb meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzır olup, işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu, mahalle-i mezbûrede vâki‘, bir tarafdan Abdülbâkī Çelebi b. (  ) mül-
kü, diğer tarafdan Abdullah Çelebi b. ( ) mülkü, öteki tarafdan el-Hâc Mehmed 
b. Abdullah mülkü ve diğer tarafdan da tarîk-i âm ile mahdûd arâzi-i hâliyesini 
râyicü’l-vakt on beş bin akçe semen-i mu‘ayyen-i makbûzla hâmil-i hâze’l-kitâb 
Mehmed Beşe b. Hasan nâm kimesneye îcâb kabûlü ve teslîm tesellümü hâvî 
bey‘-i bât-ı sahîh ile bey‘ ettiğini ikrâr ve i‘tirâf etti. Mezbûr Mehmed Beşe de 
kendi mâlıyla ve kendisi için arâzi-i merkūmeyi iştirâ etti. Vâki‘ ikrâr, tasdîk 
hakkı sâhibince vicâhen ve şifâhen tasdîk edildi.
Cerâ zâlike ve hurrire fi’l-yevmi’l-hâdî ve’l-ışrîn min şehri Rebî‘ilevvel sene 
selâse ve erba‘în ve elf.
Şuhûdü’l-hâl: Umdetü’l-emâcid ve’l-a‘yân Durak Ağa b. ( ), fahrü’l-akrân el-Hâc 
Ebûbekir b. ( ), Mehmed Efendi b. el-İmâm, Mehmed Beşe b. ( ), Mehmed Beşe 
b. ( ), Odabaşı İdris Çavuş, Seyyid Mehmed Çavuş

216 [41b-1] Kurd Ağa ve oğlu Mehmed Ağa’nın boş arazilerini defter 
emini İsmail Efendi’ye sattığı
Mahmiye-i İstanbul’da Muhtesib Karagöz mahallesinde sâkin iken bundan ak-
dem müteveffât olan Fâtıma bt. Mehmed Ağa nâm hâtunun verâseti, zevc-i 
metrûkü umdetü’l-emâcid ve’l-a‘yân makbûlü’s-sudûr ve’l-erkân Kurd Ağa’ya 
ve sadrî oğlu olup sin ve cüssesinin bülûğa tahammülü olmamakla bülûğuna 
mu‘terif olan Mehmed Ağa b. Kurd Ağa nâm şâbb-ı emrede münhasıra oldu-
ğu şer‘an mütehakkık oldukdan sonra müşârunileyhimâ Kurd Ağa ve Meh-
med Ağa taraflarından vech-i âtî üzre bey‘ ve kabz-ı semeni ikrâra vekîl olup, 
vekâleti mahzar-ı hasm-ı câhidde Salih Bey b. Mehmed ve İshak b. Mustafa nâm 
kimesneler şehâdetleri ile sâbite olup yeniçeri ocağı çavuşlarından olan Hü-
seyin Çavuş b. Mustafa nâm kimesne meclis-i şer‘-i hatîr-i lâzımü’t-tevkīrde, 
hâlâ atebe-i aliyyede Defter Emîni olan işbu râfi‘ü’l-kitâb umdetü’l-emâcid ve’l-
ekârim câmi‘u’l-mehâmid ve’l-mekârim İsmail Efendi b. (  ) tarafından ikrâr-ı 
âti’l-beyânı tasdîka vekîl olup, vekâleti mahzar-ı hasm-ı câhidde şâhidân-ı 
merkūmân şehâdetleri ile sâbite olan fahrü’l-kuzâti’l-İslâm Ahmed Efendi b. Re-
ceb mahzarında bi’l-vekâle ikrâr ve takrîr-i kelâm edip, mahmiye-i merkūmede 
Küçükpazar kurbunda Koca Muhyiddin mahallesinde vâki‘ olup, bir tarafı 
Uzun Ahmed mülkü ve bir tarafı Rum Mehmed Paşa Vakfı’ndan olan Horasan-
cı odaları demekle ma‘rûfe olan hucurât ve bir tarafı mûmâ-ileyh İsmail Efen-
di ve ba‘zan Aişe Hâtun bt. Sinan Çelebi mülkleri ve bir tarafı tarîk-i âm ile 
mahdûd olup, müvekkilân-ı merkūmâna mûriseleri mezkûre Fâtıma Hâtun’dan 
irs-i şer‘î ile intikāl eden mülk arz-ı hâliyeyi, cümle hudûd ve kâffe-i hukūku 
ile müvekkil-i mûmâ-ileyh İsmail Efendi’ye on bin nakd-i râyic fi’l-vakt akçe 
ile adedi ma‘lûm ve ba‘de’l-kabz meclis-i mübâya‘ada mudî‘a bir kabza filoriye 
bey‘-i kat‘î ile bey‘ ve teslîm eyledikde, mûmâ-ileyh İsmail Efendi dahi vech-i 
meşrûh üzre iştirâ ve kabûl eyledikden sonra müvekkilân-ı merkūmân semen-i 
merkūmu bi’t-tamâm ve’l-kemâl müşârunileyh İsmail Efendi’nin yedinden alıp 
kabz ve tesellüm eyledi. Min ba‘d zikr olunan arz-ı hâliye mûmâ-ileyh İsma-
il Efendi’nin mülk-i müşterâsıdır, keyfe mâ yeşâ ve yehtâr mutasarrıf olsun de-
dikde, mukırr-ı merkūm Hüseyin Çavuş’un bi’l-vekâle sudûr eden i‘tirâfını 
merkūm Ahmed Efendi bi’l-vekâle vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Tahrîren fî evâsıtı şehri Rebî‘ilevvel li sene selâsin ve erba‘în ve elf.
Şuhûdü’l-hâl: Fahrü’l-kuzât Mehmed Efendi b. Mehmed el-kadı, Osman bey 
b. Veli el-Cündî, Ali Efendi b. Abdullah el-Müderris, Piyâle Çavuş b. Abdul-
lah, Mehmed Çelebi b. Mustafa el-bevvâbü’s-sultânî, İbrahim Çelebi b. Yakub 
el-bevvâbü’s-sultânî, Yusuf bey b. Abdullah el-Cündî, Hamza Bey b. Abdul-
lah el-Cündî, İbrahim Ağa b. (  ) el-müteferrika, Mehmed Efendi b. Mustafa el-
mütekā‘id, Ali Bey b. Abdullah el-Cündî.

217 [41b-2, Arapça] İsmail Bey b. Halil’in Rus asıllı kölesini âzat ettiği
Mahmiye-i Kostantıniyye mahallâtından Balyan Ağa mahallesinde sâkin olan 
sarrâc-ı sultânî fahrü’l-akrân İsmail Bey b. Halil meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, kendisine rıkkını 
mu‘terif olan, sarışın, elâ gözlü, beyaz tenli, Rûsiyyü’l-asl, boğazının sol yanında 
eser-i cerh bulunan hâmil-i hâze’l-kitâb Yusuf b. Abdullah nâm abd-i memlûkini 
hasbeten lillâhi te‘âlâ ve taleben li-marzâti rabbihi’l-a‘lâ, âzat ve tahrîr ettiğini 
ikrâr ve i‘tirâf etti. Abd-i mezbûr bu sûretle sâir ahrâr-ı asliyyîn-i mükellefîn 
gibi hür oldu. Efendilerin âzatlı köleleri üzerinde sâbit olan velâ hakkından gay-
rı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilevvel sene 
selâse ve erba‘în ve elf.
Şuhûdü’l-hâl: Üstâd Ali b. Abdullah berber, el-Hâc Receb b. Abdullah, Rüstem b. 
Yurderi, Piyâle Çavuş









218 [41b-3] es-Seyyid Zeynelabidin Efendi b. es-Seyyid Ali’nin Abdi 
Yazıcı b. Ali’ye borcu olduğu
Vilâyet-i Anadolu’da Karaman sancağında Ereğli kasabasında kāimmakām-ı 
Nakībü’l-eşrâf olup elân Dârü’s-saltanati’s-seniyye mahmiye-i Kostantıniyye’de 
Karagümrük nâm mevzi‘ kurbunda sâkin olan fahrü’l-eşrâf es-Seyyid Zeyne-
labidin Efendi b. es-Seyyid Ali nâm kimesne meclis-i şer‘-i celîde, mahmiye-i 
merkūmede dergâh-ı âlî yeniçerileri çavuşlarından başçavuş yazıcısı bâ‘isü’l-
kitâb Abdi Yazıcı b. Ali nâm kimesne mahzarında ikrâr ve takrîr-i kelâm edip, 
bundan akdem mezbûr Abdi Yazıcı’nın zimmetinde deyn-i şer‘îden olan beş 
yüz seksen riyâlî guruş hakkının altmış guruş mukābelesinde yedimden altmış 
guruş kıymetli bir re’s kır atımı alıp kabz edip, mâ‘adâsı olan beş yüz yirmi riyâlî 
guruşu târih-i kitâb gününden doksan gün tamâmına değin te’cîl eylemiş idi. 
Hakīkat-i hâl mezbûrdan suâl olunup takrîri tahrîr olunmak taleb ederim de-
dikde, gıbbe’l-istintâk merkūm Abdi Yazıcı cevâbında, fi’l-hakīka müşârunileyh 
es-Seyyid Zeynelabidin Efendi zimmetinde deyn-i şer‘îden olan beş yüz seksen 
riyâlî guruş hakkımın vech-i meşrûh üzre altmış guruşu mukābelesinde yedin-
den altmış guruş kıymetli bir re’s kır atını alıp kabûl edip [42a] mâ‘adâsı olan 
beş yüz yirmi riyâlî guruşu târih-i kitâb gününden doksan gün tamâmına değin 
te’cîl eyledim deyü mûmâ-ileyh es-Seyyid Zeynelabidin Efendi’yi bi’l-muvâcehe 
tasdîk edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî ve’l-ışrîn min şehri Rebî‘[ilevvel] min şuhûri sene 
selâsin ve erba‘în ve elf.
Şuhûdü’l-hâl: Mustafa Efendi b. Ahi el-Müderris, İbrahim b. Cafer, Mehmed Çe-
lebi b. Abdullah el-Yesârî, Osman Beşe b. Ömer er-Râcil, Hüseyin b. Ahmed, 
Piyâle Çavuş b. Abdurrahman, Mansur b. Hamza.

219 [42a-1] Mustafa Beşe b. Memi’nin veraseti ile alakalı Mustafa Bey 
b. Mehmed’in zimmetinin ibrâ edildiği
Vilâyet-i Rumeli’nde medîne-i Selânik kazâsında vâki‘ olup bostancıbaşıla-
rı hâslarından olan Zeylova nâm karyenin bundan akdem voyvodası iken 
müteveffâ olan Mustafa Beşe b. Memi nâm kimesnenin verâseti, li-ebeveyn 
kızkarındaşı Aişe Hâtun ile kezâlik li-ebeveyn karındaşı oğlu İbrahim b. Ha-
san nâm kimesneye münhasıra olduğu zâhir ve müte‘ayyin oldukdan son-
ra merkūm İbrahim kendi nefsinden asâleten ve ammesi mezbûre Aişe Hâtun 
tarafından husûs-ı âti’l-beyâna vekîli olup, vekâleti mahzar-ı hasm-ı câhidde 
İbrahim Efendi b. Hasan el-mülâzım ve Abdullah Beşe b. İslâm şehâdeleri 
ile sâbite oldukdan sonra vekâleten meclis-i şer‘-i hatîr-i lâzımü’t-tevkīrde, 
müteveffâ-yı merkūmun muhallefâtına vâzı‘u’l-yed olan Mustafa Bey b. Meh-
med nâm kimesne mahzarında bi’l-asâle ve bi’l-vekâle ikrâr ve takrîr-i kelâm 
edip, ammim Mustafa Beşe bundan akdem müteveffâ oldukda zâhirde vâris-i 
ma‘rûfu olmayıp terekesi cânib-i mîrîye âid olmak zu‘mu ile merkūm Musta-
fa Bey’i mukaddemâ atebe-i aliyyede Bostan[cı]başı olan fahrü’l-emâcid ve’l-
ekârim Rıdvan Ağa mezbûrun terekesini kabz için irsâl etmekle, mezbûr Mus-
tafa dahi varıp tereke-i mevcûdesinden makbûzu olan elli iki bin yüz seksen 
akçe nukūdun ber mûceb-i defter-i kassâm techîz ve tekfînine ve sâir rusûm-ı 
mu‘tâdeye ve vesâyâ-yı mu‘ayyenesi üzre teslîm eyledikden sonra bakiyyesin-
den ve menkūl makūlesinden füruht eylediği bir re’s at ve iki seyishâne ve ba‘zı 
hurdavât bahâsı bakiyyesinden cem‘an yedinde sekiz bin dokuz yüz on sekiz 
akçe kalıp ve zikr olunan menkūl kıymetinden bir Dımeşkī topuz ve bir kır-
mızı ihrâm ve bir kırmızı kırba velencesi ve bir eğer ve iki üzengi ve bir gü-
ğüm ve tencere ve bir sahan ve bir mücelled evrâd-ı şerîfe ve bir mikdâr evrâk-ı 
perişân olmakla ben dahi gelip verâsetimi ve müvekkilemin verâsetini şuhûd-ı 
udûlle mezbûr Mustafa Bey’in muvâcehesinde isbât etmekle, zikr olunan nakid 
ve menkūlât benim ve müvekkilem merkūme için savb-ı şer‘den hükm olun-
dukdan sonra mezbûrun yedinde olan nakid ve sâir menkūlden mâ‘adâ tere-
ke olmadığına mezbûr Mustafa Bey gıbbe’l-istihlâfi’ş-şer‘î yemîn billâh etmeğin, 
zikirleri sebk eden sekiz bin dokuz yüz on sekiz akçe ve menkūlâtı bi’l-asâle ve 
bi’l-vekâle mezbûrun yedinden alıp kabz edip, tereke-i merkūmeye müte‘allik 
da‘vâ ve talebden bi’l-asâle ve bi’l-vekâle zimmetini ibrâ ve iskāt eyledim de-
dikde, mukırr-ı merkūm İbrahim’i vech-i muharrer üzre sudûr eden i‘tirâfını 
merkūm Mustafa Bey bi’l-muvâcehe tasdîk ve bi’l-müşâfehe tahkīk edicek, mâ 
vaka‘a bi’t-taleb ketb olundu.
Tahrîren fî evâsıtı Rebî‘ilevvel li sene selâsin ve erba‘în ve elf.
Şuhûdü’l-hâl: Hüseyin b. Ahmed, Mahmud Dede b. Veli, Yusuf Bey b. Abdullah, 
Piyâle Çavuş b. Abdurrahman, Mansur b. Hamza.

220 [42a-2, Arapça] Rahime Hatun bt. Hüseyin Çavuş’un evini kocası 
İsmail Çelebi b. Hüseyin’e sattığı
Fahrü’l-kuzât Mevlânâ Mehmed Efendi b. Mehmed, taleb üzerine Dârü’s-
saltanati’l-aliyye mahmiye-i Kostantıniyye mahallâtından Sekban başı mahal-
lesinde sâkine olan fahrü’l-muhadderât Rahime Hâtun bt. Hüseyin Çavuş’un 
evine irsâl olundukda, kādı-i mezbûr merkūmenin evine vâsıl olup akd-i mec-
lis eyledi. Mezbûre Rahime Hâtun, işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, mahalle-i 
mezbûrede vâki‘, fevkānî iki beyti, ahırı ve bahçeyi müştemil olan, tarafeynden 
Şâkire Hâtun bt. (  ) mülkü, bir tarafdan Mazhar Efendi b. (  ) vakfı ve diğer ta-
rafdan da tarîk-i âm ile mahdûd bulunan cemî‘-i menzilini râyicü’l-vakt elli bin 
akçe semen-i mu‘ayyen-i makbûzla hâmil-i hâze’l-kitâb İsmail Çelebi b. Hü-
seyin nâm zevcine îcâb kabûlü ve teslîm tesellümü hâvî bey‘-i bât-ı sahîh ile 
bey‘ eylediğini ikrâr ve i‘tirâf etti. Zevc-i mezbûru da kendi mâlıyla ve kendi-
si için menzil-i mesfûru ondan iştirâ etti. Vâki‘ ikrâr, müşterî-i mezkûr tarafın-
dan vicâhen ve şifâhen tasdîk edildi. Hâl bu minvâl üzre iken, mevlânâ-i mezbûr 
vukū‘-i hâli yazıp haber verdi.
Ve alâ hâzâ vaka‘a’l-işhâd ve’t-tahrîr fi’l-yevmi’l-ışrîn min şehri Rebî‘ilevvel sene 
selâse ve erba‘în ve elf.
Şuhûdü’l-hâl: Mehmed Efendi b. Burhan el-İmâm, Musa Efendi b. Eyüb el-
Müezzin, Hamza Bey b. Hasan, Mehmed Beşe b. Ahmed er-Râcil, Haydar Bey 
b. Abdullah, Mehmed Bey b. Nalbandbaşı, Mehmed b. Musa, Beyti Çelebi b. Ab-
dullah, Mehmed Çelebi b. Hızır Çavuş, Muslu Bey b. Musa el-Cündî

221 [42a-3] Mehmed Efendi b. Ali Efendi’nin borcunu ödediği
Dârü’s-saltaniyye mahmiye-i Kostantıniyye’de Kirmasti mahallesi ahâlîsinden 
müderrisîn-i kirâm zümresinden umdetü’l-mehâdîmi’l-kirâm Mehmed Efendi 
b. el-müvellâ el-merhûm Ali Efendi nâm kimesne meclis-i şer‘-i hatîr-i lâzımü’t-
tevkīrde, işbu hâfızu’l-kitâb kıdvetü ulemâ’i’s-sâde Sermahfilzâde b. el-merhûm 
İsmail Efendi’nin birâderi ve ikrâr-ı âti’l-beyânı tasdîka sâbitü’l-vekâle vekîli 
olan Ahmed Çelebi mahzarında bi tav‘ihî ikrâr ve takrîr-i kelâm edip, sâbıkan 
müvekkil-i mûmâ-ileyh Mehmed Efendi’nin zimmetinde deyn-i şer‘îden olan 
yirmi iki bin akçe hakkımın on bir bin dört yüz akçesini zevce-i mutalla-
kam olup, mûmâ-ileyh Mehmed Efendi’nin halîlesinin hemşîresi olan Fâtıma 
bt. el-merhûm Rıdvan Efendi nâm hâtuna yevmî yirmişer akçeden üç aylık 
nafaka iddeti olan bin sekiz yüz akçe ile kezâlik yevmî yirmişer akçe hesâbı 
üzre sagīr oğlu Ali’nin on altı aylık nafaka mefrûzası olan dokuz bin altı yüz 
akçe mukābelesinde müvekkil-i mûmâ-ileyh Mehmed Efendi’nin kabûlünü ve 
merkūme Fâtıma Hâtun’un rızâsını hâviye havâle-i sahîha-i şer‘iyye ile havâle 
eylediğimde, müşârunileyh Mehmed dahi ba‘de kabûlü’l-havâle meblağ-ı 
merkūm on bir bin dört yüz akçeyi bi’t-tamâm merkūme Fâtıma Hâtun’a edâ 
ve teslîm edip ve mâ‘adâsı olan on bin altı yüz [42b] akçenin dahi üç bin üç yüz 
akçesini mukaddemâ yedinden nakid alıp kabz etmekle, zimmetinde yedi bin 
üç yüz akçe bâkī kalmışdı. El-hâletü hâzihî zikr olunan yedi bin üç yüz akçeyi 
dahi meclis-i şer‘de vekîl-i merkūm Ahmed Çelebi’nin yedinden bi’t-tamâm ve 
kemâl alıp kabz eyledim. Min [ba‘d] bâlâda zikr olunan yirmi iki bin akçe hak-
kımdan müvekkil-i mûmâ-ileyh Mehmed Efendi zimmetinde bir akçe ve bir 
habbe bâkī kalmadı dedikde, mukırr-ı mûmâ-ileyh Mehmed Efendi’yi kelimât-ı 
meşrûhasında mezbûr Ahmed Çelebi dahi bi’l-vekâle tasdîk ve tahkīk edicek, 
mâ vaka‘a bi’t-taleb ketb olundu.
Tahrîren fî evâsıtı Rebî‘ilevvel min şuhûri sene selâsin ve erba‘în ve elf.
Şuhûdü’l-hâl: Umdetü’l-müderrisîn Mehmed Efendi el-ma‘rûf bi Hâşimîzâde, 
Nuh Efendi el-Müderris, Fahrü’l-kuzât Mehmed Efendi b. Mehmed el-Kâtib, Ali 
Çelebi b. Abdullah, Ali Şah el-acemî es-Sahhâf, Yusuf Bey b. Şaban el-muhzır.

222 [42b-1] Pavlaki v. Sanos’un Kiro v. İstati’ye olan borcundan dolayı 
zimmetini ibrâ ettiği
Mahmiye-i İstanbul’da Karamyo? mahallesi sâkinlerinden Kiro v. İstati nâm 
zimmî meclis-i şer‘-i hatîr ve dîvân-ı âlî -dâme mahfûfen bi’l-me‘âlî-de yine 
mahmiye-i merkūme mahallâtından el-Hâc İsâ mahallesinde sâkin Pavlaki v. 
Panayos nâm zimmî muvâcehesinde üzerine takrîr-i da‘vâ edip, bundan akdem 
mezbûr Pavlaki’ye mâl-ı hâlisimden iki sahtiye samur kürkümü bin aded riyâlî 
guruşa bey‘ ve teslîm edip, ol dahi iştirâ ve tesellüm eylemişdi. Hâlâ meblağ-ı 
mezbûru merkūm Pavlaki’den taleb ederim dedikde, gıbbe’s-suâl mezbûr Pavla-
ki cevâbında, mukaddemâ mezbûr Kiro vech-i meşrûh üzre benden iki sahtiye 
samur kürk bahâsından bin guruş da‘vâ ve taleb eyledikde, ben dahi inkâr edip 
beynimizde münâza‘ât-ı kesîre vukū‘undan sonra tavassut-ı muslihîn ile mezbûr 
Kiro ile üç yüz kıt‘a riyâlî guruş üzerine sulh olup, bedel-i sulh olan meblağ-ı 
mezbûr üç yüz kıt‘a riyâlî guruşu yedinden bi’t-tamâm ve’l-kemâl kabz eyledik-
den sonra da‘vâ-yı mezkûreden ve mukaddemâ Boğdan voyvodası olan Alek-
sandra v. Rado’ya ikrâz eylediğim beş yük akçeye gāib ani’l-meclis olan Dimitri v. 
Kosti ve Hiristoyili v. Kalaskos ve Kostantin v. Dimitri ve gayrı nâm zimmîler ile 
meblağ-ı mezbûra beş kefîl olup zimmetinde cihet-i kefâletden yüz yirmi beş bin 
nakd-i râyic fi’l-vakt akçem vardır deyü benden cihet-i kefâletleri taleb eylediği 
yüz yirmi beş bin akçe da‘vâsından zimmetimi ibrâ-i âm ile ibrâ ve iskāt-ı tâm 
ile iskāt eylediğini bin otuz iki senesi Zilhicce’sinin on yedinci günü Balat mah-
kemesinde nâibü’ş-şer‘ olan Mevlânâ Abdülhalim Efendi b. Ahmed huzûrunda 
i‘tirâf edip, hüccet-i şer‘iyye tahrîr olunmuşdu deyü târih-i mezbûr ile müver-
raha ve mevlânâ-yı mezbûrun hat ve hâtemini müştemile husûs-ı mezbûru 
nâtıka hüccet-i şer‘iyye ibrâz edip nazar ve mezbûr Kiro muvâcehesinde kırâ’at 
olunup istintâk olundukda, cevâbında mazmûn-ı hüccet-i merkūmeyi mün-
kir olmağın, mezkûr Pavlaki’den mazmûn-ı hüccet-i mesfûreye beyyine taleb 
olundukda, zeyl-i hüccet-i mezkûrede mastûrü’l-esâmî olan Müslimîn’den İs-
mail Dede b. Mehmed el-İmâm ve Sefer Halîfe b. Veli el-İmâm ve Abdülkerim 
b. Abdurrahim nâm kimesneler li ecli’ş-şehâde mahfil-i kazâda hâzirûn olup 
gıbbe’l-istişhâd, fi’l-vâki‘ müdde‘î-i mezkûr Kiro Pavlaki’den zikr olunan kürk 
bahâsından da‘vâ edip ol dahi inkâr eylediği bin guruşdan tavassut-ı muslihîn 
ile üç yüz guruş üzerine sulh olup, bedel-i sulh olan meblağ-ı mezbûr üç yüz 
guruşu bizim huzûrumuzda merkūm Pavlaki yedinden alıp kabz eyledikden 
sonra zimmetini da‘vâ-yı mezkûrdan ve mukaddemâ mezbûrûn vech-i meşrûh 
üzre cihet-i kefâletden eylediği yüz yirmi beş bin akçe da‘vâsından zimmeti-
ni ibrâ-i âm ile ibrâ ve iskāt-ı tâm ile iskāt eyleyip, hüccet-i merkūme mezkûr 
Kiro’nun muvâcehesinde tahrîr olundu. Biz bu husûsa şâhidleriz şehâdet dahi 
ederiz deyü edâ-i şehâdet-i şer‘iyye eylediklerinde, gıbbe’t-ta‘dîl ve’t-tezkiye 
şehâdetleri hayyiz-i kabûlde vâkı‘a oldukdan sonra bu …? ile mezkûr Kiro min 
ba‘d bi gayri vech merkūm Pavlaki’ye mu‘ârazadan men‘ olunup, mâ hüve’l-vâki‘ 
bi’t-taleb ketb olundu.
Tahrîren fi’l-yevmi’s-sâbi‘ min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Fahrü’l-akrân Yusuf Ağa b. Kadı reisü’l-muhzırîn, el-Hâc Abbas b. 
İbrahim, Musli Bey b. Musa, Ali b. Hüseyin, Osman Çavuş b. Abdullah, Murad 
Çavuş b. Hüseyin, Diğer Osman Çavuş b. Ali, Yunus Efendi b. ( ) el-kadı.

223 [43a-1] Ahmed Bey b. Mehmed’in Ahmed Çavuş b. Veli’yi 
vekil tayin ettiği
Vilâyet-i Anadolu’da kasaba-i Tokat’da Meydan mahallesi ahâlîsinden olup, 
bundan akdem Çorum sancağı beyi olan fahrü’l-ümerâ Ahmed Bey b. Meh-
med zikr olunan Meydan mahallesinde vâki‘ olup, kendiye intimâ ile her biri 
inde ahâli’d-diyâr ma‘lûmü’l-hudûd olan üç bâb mülk sarayını ve yine kasaba-i 
merkūme tevâbi‘inden Cincife nâm karye kurbunda cârî nehir üzerinde dâyir 
olup, kezâlik ma‘lûmü’l-hudûd olan üç göz mülk değirmenini bey‘ ve esmânını 
kabza ve esmân-ı merkūmeden dergâh-ı âlî yeniçerileri odabaşılarından on 
sekizinci ağa bölüğünün odabaşısı İbrahim Beşe b. Abdullah nâm kimesneye 
cihet-i karzdan olan bin dokuz yüz altmış riyâlî guruş ve kırk üçüncü cemâ‘atin 
odabaşısı Mehmed Beşe b. Abdullah nâm kimesneye olan sekiz yüz riyâlî guruş 
ve elli beşinci cemâ‘atin odabaşısı diğer İbrahim Beşe b. Haydar nâm kimesne-
ye olan dokuz yüz riyâlî guruş ve elli altıncı cemâ‘atin odabaşısı İsâ Beşe b. Ah-
med nâm kimesneye olan bin dokuz yüz riyâlî guruş ve zikr olunan kırk üçün-
cü cemâ‘atin vekîlü’l-harcı Ahmed Beşe b. Şaban nâm kimesneye olan sekiz yüz 
riyâlî guruş ve düyûnunu edâ ve îfâya ve fazlasını kendiye îsâle ve kabz [ve] îsâl 
tevakkuf eylediği umûrun cümlesine der-i devlet çavuşlarından işbu bâ‘isü’l-
kitâb Ahmed Çavuş b. Veli nâm kimesneyi azl ve in‘izâlden ârî ve nehc-i sıhhat 
ve sedâddan cârî olan vekâlet-i devriye ile vekîl edip, şol vech üzre ki mezbûr 
Ahmed Çavuş’u her bâr vekâletden azl eyledim yine vekîl ola deyü vekâlet-i 
ma‘hûde ile vekîl ve nâib-i menâb nasb ve ta‘yîn eyledikde, merkūm Ahmed Ça-
vuş dahi vekâlet-i merkūmeyi kabûl ve hidmet-i lâzımesini edâya ta‘ahhüd ve 
iltizâm edicek, mâ vaka‘a bi’t-taleb ketb olundu.
Tahrîren fi’l-yevmi’s-sâmin min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Umdetü’l-ulemâ es-Seyyid Mahmud Efendi el-münfasıl an kazâ-i 
ordu-yı hümâyûn, Mehmed Ağa el-ma‘rûf bi …? damadı, Ahmed Bey kethüdâ-
yı Mehmed Ağa el-merkūm, Ali Ağa b. Abdülhalim el-Cündî, Hasan Bey b. Ab-
dullah el-Cündî, Ali Beşe b. Abdullah, İbrahim Beşe b. Abdullah er-Râcil, Ah-
med b. Abdullah.

224 [43a-2] Ramazan’ın kiralık oda konusunda Ahmed Çavuş’a yaptığı 
muârazadan menedildiği
Dergâh-ı âlî yeniçerileri çavuşlarından fahrü’l-akrân Ahmed Çavuş b. Pir Veli 
meclis-i şer‘-i şerîfde Ramazan b. ( ) nâm kimesne mahzarında üzerine takrîr-i 
da‘vâ edip, mahmiye-i İstanbul’da Kaliçeciler hânında vâki‘ lede’l-ahâlî ve’l-cîrân 
ma‘lûmü’l-hudûd olan bir bâb Haseki Vakfı’ndan olan oda icâre-i mu‘accele ve 
yevmî iki akçe ücret-i müeccele ile karındaşım olup bundan akdem vefât eden 
Hacı Mehmed’in yedinde olup, ba‘de vefâtihî evlâdı kalmayıp zikr olunan oda 
mahlûle oldukda zikr olunan odayı mezbûr Ramazan ve gāib ani’l-meclis olan 
Abdülganî nâm kimesne ale’l-iştirâki’s-seviy vakf-ı mezbûr mütevellîsi olan İb-
rahim Ağa’dan izn-i mütevellî ile tefevvuz eylediklerinden sonra mezbûr Ra-
mazan ve gāib ani’l-meclis olan Abdülganî yine zikr olunan odayı bana tefvîz 
edip, ben dahi tefevvuz ve kabûl eyledikden sonra ikisi yedimden bedel-i tefev-
vuz beş bin nakd-i râyic fi’l-vakt akçe alıp kabz edip, zikr olunan oda hâlâ be-
nim tasarrufumda iken mezbûr Ramazan benim tasarrufuma mâni‘ olur, suâl 
olunup mu‘ârazadan men‘ olunmak matlûbumdur dedikde, gıbbe’s-suâl mezbûr 
Ramazan cevâbında husûs-ı mezbûru münkir olmağın, müdde‘î-i mezbûr Ah-
med Çavuş’dan sıdk-ı da‘vâsına beyyine taleb olundukda, udûl-i ricâlden Yu-
suf b. Abdullah ve Ali b. Yunus nâm kimesneler li ecli’ş-şehâde mahfil-i kazâya 
hâzırân olup gıbbe’l-istişhâd, fi’l-vâki‘ zikr olunan odanın nısfı gāib ani’l-meclis 
olan Abdülganî ve nısf-ı âharını mezkûr Ramazan bizim huzûrumuzda izn-i 
mütevellî-i vakf-ı mezbûr ile müdde‘î-i mezbûr Ahmed Çavuş’a ferâğ ve tefvîz 
edip, ol dahi tefevvuz ve kabûl eyledikden sonra yedinden bedel-i tefvîz beş bin 
nakd-i râyic fi’l-vakt akçe alıp kabz eyledi. Biz bu husûsa şâhidleriz şehâdet dahi 
ederiz deyü edâ-yı şehâdet-i şer‘iyye eylediklerinde, gıbbe’t-ta‘dîl ve’t-tezkiye 
şehâdetleri hayyiz-i kabûlde vâkı‘a oldukdan sonra min ba‘d mezbûr Ramazan 
müdde‘î-i mezkûr Ahmed Çavuş’a bi gayri vech mu‘ârazadan men‘ olunup, mâ 
hüve’l-vâki‘ bi’t-taleb ketb olundu.
Tahrîren fî evâhiri şehri Rebî‘ilevvel li sene selâsin ve erba‘în ve elf.
Şuhûdü’l-hâl: Mehmed b. Ahmed, Kurd b. Hasan, Yusuf b. Şaban, Mehmed b. Ali 
ve gayruhüm.

225 [43a-3] Vakıf arsanın Âbide Hatun bt. Seyyid Mehmed Efendi’ye 
tevcih edildiği
Mahmiye-i İstanbul’da Çıkrıkçı mahallesinde vâki‘ bir tarafdan ba‘zan İbni 
Necib Vakfı’ndan olan mekteb ve ba‘zan Çorbacızâde mülkü ve ba‘zan İhsan 
Halîfe Vakfı’ndan olan menzil ve tarafeynden Medîne-i Münevvere Vakfı olan 
menzil bir tarafı tarîk-i âm ile mahdûd olan menzil-i mezbûra mülâsık olup, 
lede’l-ahâlî ve’l-cîrân hudûdu ma‘lûme olan menzili bundan akdem Ali Çelebi 
b. Mehmed nâm sâhibü’l-hayr vakf ve süknâsını günde bir cüz’-i şerîf tilâvet et-
mek üzre sulehâdan birine şart etmeğin, ber mûceb-i şart-ı vâkıf menzileyn-i 
mezbûreyne bundan akdem tevcîh-i hâkimü’ş-şer‘le mutasarrıf olan umdetü’l-
ulemâ es-Seyyid Mehmed Efendi b. el-merhûm es-Seyyid Hayreddin Efen-
di vefât eyledikden sonra menzileyn-i mezbûreyn muhterik olup arsa-i hâliye 
kalıp bir mahal ve müstahıkka tevcîh olunmak lâzım geldikde, arsaları yine 
müşârunileyh es-Seyyid Mehmed Efendi’nin kerîme-i mükerremesi olup her 
vechile müstahıkka olan işbu sâhibetü’l-kitâb Âbide Hâtun’a tevcîh olunup, ta-
sarrufu için işbu hurûf ber sebîl-i temessük ketb ve yedine def ‘ olundu.
Tahrîren fi’l-yevmi’s-sânî [min] şehri Rebî‘ilâhir li sene selâsin ve erba‘în ve elf.
Şuhûdü’l-hâl: Fahrü’l-a‘yân Veli Ağa b. Mustafa, Zahrü’l-emsâl Yusuf Ağa b. ( ) 
reisü’l-muhzırîn, Hüseyin Çelebi b. Ahmed, Mehmed Beşe b. Yusuf çukadâr.

226 [43b-1] Şıkk-ı evvel defterdarının Divriği kazası cizyelerinin tahsili 
meselesinde Bağdasar v. Selyar’ı davadan menedildiği
Atebe-i aliyye-i sultâniyede hâlâ şıkk-ı evvel defterdârı olan zü’l-kadri’r-refî‘ 
ve’l-câhi’l-menî‘ İbrahim Efendi b. (  ) tarafından husûs-ı âti’z-zikre vekîl olup, 
hasm-ı câhidü’l-vekâle mahzarında bimâ hüve nehcü’s-sübût şer‘an vekâleti 
sâbite olan fahr-ı erbâbü’t-tahrîr ve’l-kalem Musa Efendi b. ( ) el-Kâtib meclis-i 
şer‘-i hatîr-i lâzımü’t-tevkīrde, vilâyet-i Anadolu’da vâki‘ nefs-i kazâ-i Divri-
ği ve tevâbi‘i keferesinin örf-i me’lûfları üzre husûs-ı âti’z-zikrde husûmet ve 
redd-i cevâba vekîl olup, tarîk-i şer‘î-i mu‘teber üzre vekâleti sâbite olan Bağ-
dasar v. Selyar nâm Ermeni muvâcehesinde üzerine bi’l-vekâle takrîr-i da‘vâ ve 
tasdîr-i müdde‘â kılıp, bin kırk iki senesine mahsûb olmak üzre kazâ-i mezbûr 
ve tevâbi‘i keferesinin üzerlerine maktû‘an lâzım gelen üç yüz otuz bin nakd-i 
râyic fi’l-vakt akçenin mîrîsinden yüz altmış bin akçe alındıkdan sonra bâkī ka-
lan yüz yetmiş bin akçe cizyeleri henüz cem‘ olunmayıp üzerlerinde olmağın, 
meblağ-ı mezbûru ve örf-i sultânî üzre bu misillü haraçlardan alınagelen altmış 
bin akçe gulâmiyyeyi kazâ-i mezbûr ve tevâbi‘i keferesinden vekâlet-i mahkiy-
yem hasebiyle taleb [ederim] dedikde, gıbbe’s-suâl mezbûr Bağdasar cevâbında, 
bundan akdem târih-i mezbûrda mahsûb olmak üzre kazâ-i mezbûr ve tevâbi‘i 
keferesinin üzerlerine lâzım gelecek cizyeleri için mâbeynlerinde iki yüz otuz 
bin mezbûru’n-na‘t akçe cem‘ edip meblağ-ı mezbûru bana def ‘ ve teslîm edip, 
işbu meblağı bundan akdem vefât eden Mehmed Bey b. Abdullah nâm kimes-
neye hâl-i hayâtında verip, ol dahi meblağ-ı mezbûr ile cizye-i merkūmeyi cem‘ 
hizmetini ahz edip peşîn versin deyü emr eylediklerinde, ben dahi meblağ-ı 
[mezbûr] iki yüz otuz bin akçeyi mesfûr Mehmed Bey’e vekîlleri olduğum ke-
fere tarafından teslîm eyleyip, ol dahi meblağ-ı mezbûrun altmış bin akçesi-
ni gulâmiyye olmak üzre ve yüz yetmiş bin akçesini mîrîsine mahsûb olmak 
üzre bundan akdem defterdâr olan Mustafa Paşa’ya def ‘ ve teslîm edip, ol dahi 
mezbûr Mehmed Bey yedi ile Hazîne defterine geçirip, hâlâ yüz yetmiş bin ak-
çeyi dahi teslîm eyledikden sonra kazâ-i mezbûr ve tevâbi‘i keferesinin üze-
rinde târih-i [mezbûr] cizyesinden bir akçe ve bir habbe bâkī kalmadı dedik-
de, gıbbe’l-istintâk vekîl-i mezbûr cevâbında, fi’l-hakīka müteveffâ-yı mezbûr 
Mehmed Bey yedinden kazâ-i mezbûr ve tevâbi‘i keferesinin târih-i mezbûrda 
üzerlerine lâzım gelen cizyeleri için gulâmiyyeden altmış bin akçe ve cizyeden 
ber vech-i peşîn yüz yetmiş bin akçe geçmişdir. Lâkin ba‘de’t-teslîm mezbûr 
Mehmed Bey vefât edip zâhirde vâris-i ma‘rûfu olmamağın muhallefâtı cânib-i 
mîrîye âid olup, meblağ-ı mezbûr mîrîye âid olan cümle muhallefâtından ol-
muşdur, vekîl-i mesfûrun takrîri üzre meblağ-ı mezbûr iki yüz otuz bin akçe 
kazâ-i mezbûr ve tevâbi‘i keferesinin mâlı olup vech-i meşrûh üzre merkūm 
Bağdasar müteveffâ-yı mezbûr Mehmed Bey’e hâl-i hayâtında teslîm eylediğini 
münkir olmağın, mezbûr Bağdasar’dan sıdk-ı kelâmına beyyine taleb olunduk-
da, udûl-i ricâlden umdetü’l-emâsil ve’l-akrân Çaker Ağa b. Abdülmennân ve 
Mustafa Ağa b. Abdullah nâm kimesneler li ecli’ş-şehâde mahfil-i kazâya hâzırân 
olup isre’l-istişhâd, fi’l-vâki‘ kazâ-i mezbûr ve tevâbi‘i keferesinin bin kırk sene-
sinde gulâmiyyeden mâ‘adâ üzerlerine lâzım gelecek üç yüz otuz bin akçenin 
yüz yetmiş bin akçesini ve altmış bin akçe gulâmiyye ki cem‘an iki yüz otuz bin 
akçeyi cem‘ edip, meblağ-ı mezbûru merkūm Bağdasar’a teslîm eyleyip mesfûr 
Mehmed Bey’e verip ol dahi meblağ-ı mezbûrun altmış bin akçesini gulâmiyye 
nâmına ve yüz yetmiş bin akçesini ber vech-i peşîn cânib-i mîrîye versin dedik-
lerinde, mezbûrların emirleri üzre mezbûr Bağdasar meblağ-ı merkūm iki yüz 
otuz bin akçeyi bizim huzûrumuzda merkūm Mehmed Bey’e me’mûr olduğu 
üzre def ‘ ve teslîm edip, ol dahi cânib-i mîrîye verdi. Biz bu husûsa şâhidleriz 
şehâdet dahi ederiz deyü edâ-i şehâdet-i şer‘iyye ettiklerinde, gıbbe’t-ta‘dîl ve’t-
tezkiye şehâdetleri hayyiz-i kabûlde vâkı‘a oldukdan sonra vekîl-i mezbûr Musa 
Efendi mesfûr Bağdasar’a bi gayri vech mu‘ârazadan men‘ olunup, mâ hüve’l-
vâki‘ bi’t-taleb ketb olundu.
Tahrîren fi’l-yevmi’s-sâlis min şehri Rebî‘ilevvel li sene selâsin ve erba‘în ve elf.
Şuhûdü’l-hâl: Fahrü’l-a‘yân Veli Ağa b. ( ), Hüseyin Bey b. Ahmed, Ali Çavuş b. 
( ) tâbi‘-i Ebûbekir Paşa, Mehmed b. Ali, Kurd b. Hasan.

227 [44a-1, Arapça] Mehmed b. Sinan’ın Rus asıllı câriyesini âzat ettiği
Dârü’s-saltanati’s-seniyye mahmiye-i Kostantıniyye mahallâtından Sofular ma-
hallesinde sâkin olan hayyâtîn-i hâssadan Mehmed b. Sinan kıbelinden hasm-ı 
şer‘î mahzarında âtiyyü’z-zikr âzat ve tahrîr ikrârına vekâleti Halil Halîfe b. 
Hâbil el-İmâm ve Yunus b. Allahverdi nâm kimesnelerin şehâdetleri ile sâbit olan 
Mehmed b. Nurullah nâm kimesne meclis-i şer‘-i şerîfde -el-masûn ani’t-tağyîr 
ve’t-tahrîf- hâzır olup, müvekkil-i merkūmunun, kendisine rıkkını mu‘terife 
olan, orta boylu, açık kaşlı, elâ gözlü, Rûsiyyetü’l-asl bâ‘ise-i hâze’l-kitâb Ru-
kiye bt. Abdullah nâm câriye-i memlûkesini hasbeten lillâhi’l-azîm ve taleben 
li-sevâbihi’l-cesîm âzat ve tahrîr ettiğini bi’l-vekâle ikrâr ve i‘tirâf etti. Câriye-i 
mezbûre bu sûretle sâir harâir-i asliyyât-ı mükellefât gibi hurre oldu. Efendile-
rin âzatlı köleleri üzerinde şer‘an sâhib oldukları velâ hakkından gayrı üzerinde 
kimesnenin bir hakkı kalmadı.
Cerâ zâlike ve hurrire fî gurreti şehri Rebî‘ilâhir sene selâse ve erba‘în ve elf.
Şuhûdü’l-hâl: Halil Efendi b. Hâbil el-İmâm, Mehmed b. Nurullah el-Müezzin, 
Ahmed Beşe b. Abdullah er-Râcil, Musa Bey b. Abdullah er-Râcil, Abdi b. Ah-
med, Hüseyin b. Kemal, Seyyid Abdurrahim b. Seyyid Süleyman, el-Hâc Hüse-
yin b. Sinan

228 [44a-2] Mehmed Ağa b. Mustafa’nın ödünçten dolayı Hüseyin 
Efendi’den alacağı olduğu
Dergâh-ı âlî -dâme mahfûfen bi’l-me‘âlî- kapıcılarından işbu bâ‘isü’l-kitâb 
fahrü’l-emâsil ve’l-a‘yân Mehmed Ağa b. Mustafa nâm kimesne meclis-i şer‘-i 
hatîr-i lâzımü’t-tevkīrde, vilâyet-i Rumeli’nde Yenişehir kazâsında vâki‘ Lajde 
nâm kasabada bundan akdem müteveffâ olan Hüseyin Efendi nâm cündînin 
sulbî oğlu ve vârisi olup muhallefâtına vâzı‘u’l-yed olan Abdülbâkī Bey nâm 
kimesne mahzarında üzerine takrîr-i da‘vâ edip, müteveffâ-yı merkūm Hüse-
yin Efendi zimmetinde cihet-i karz-ı şer‘îden iki yüz riyâlî guruş hakkım ol-
mağın muhallefâtından alıverilmek taleb ederim dedikde, gıbbe’s-suâl merkūm 
Abdülbâkī Bey cevâbında, müdde‘î-i merkūm Mehmed Ağa’nın hakkı oldu-
ğu ma‘lûmum değildir deyü bi’l-külliye inkâr edicek, müdde‘î-i merkūmdan 
müdde‘âsını mübeyyine beyyine taleb olundukda, udûl-i Müslimîn’den 
mahmiye-i Kostantıniyye’de Nahilbend mahallesinden Ali b. Mehmed ve Atpa-
zarı mahallesinden Mehmed b. İbrahim nâm kimesneler li ecli’ş-şehâde hâzırân 
olup akībe’l-istişhâd, fi’l-vâki‘ müdde‘î-i merkūm Mehmed Ağa’nın müteveffâ-yı 
merkūm Hüseyin Efendi zimmetinde cihet-i karz-ı şer‘îden iki yüz riyâlî guruş 
hakkı olduğu ma‘lûmumuzdur, bu husûsa şâhidleriz şehâdet dahi ederiz deyü 
edâ-i şehâdet-i şer‘iyye eylediklerinde, ba‘de ri‘âyet-i şerâiti’l-kabûl şehâdetleri 
makbûle oldukdan sonra müdde‘î-i merkūm Mehmed Ağa meblağ-ı merkūmu 
müteveffâ-yı merkūmdan hâl-i hayâtında külliyen ve ba‘zan alıp kabz etmeyip 
ve hibe ve âhara havâle etmeyip bir vechile ahz ve istîfâ ve zimmetini ibrâ et-
mediğine gıbbe’l-istihlâfi’ş-şer‘î yemîn billâhi’l-azîm edicek, mûcebiyle edâsına 
tenbîh olunup, mâ vaka‘a bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Fahrü’l-a‘yân Mirza Çavuş b. Mustafa, Yusuf Bey b. Gāzi el-bevvâb, 
Piyâle Çavuş b. Abdullah, İskender b. Şaban, Yahya b. Zekeriya, Mirza Çavuş b. 
Mustafa, Veli Bey b. Mustafa, Mehmed b. İbrahim.

229 [44a-3] Süleyman Paşa’nın Manol v. Apostol’un gemisinden aldığı 
malları geri vermesi gerektiği
Akdeniz cezâirinden nefs-i cezîre-i Midilli’de sâkin olan mellâh tâifesinden 
Manol v. Apostol nâm zimmî dîvân-ı keyvân-ı eyvân-ı sultânî -dâme medâru’l-
emn ve’l-emânî- de meclis-i şer‘-i hatîr-i lâzımü’t-tevkīrde, sâbıkan Trablus-ı 
Mağrib Paşası olup beyne’l-ahâlî Kefelioğlu demekle ma‘rûf Süleyman Paşa 
mahzarında üzerine takrîr-i da‘vâ ve tasdîr-i müdde‘â edip, bundan akdem 
silk-i mülkümde münselik olan eşyâmdan on bin aded kösele ve yirmi bin aded 
sahtiyânı İzmir iskelesinden sefîneme tahmîl edip ticâret için Frengistan’a gi-
derken Trablus-ı Mağrib kurbunda deryâda Memi kapudan nâm kimesne be-
nim sefînemi ahz edip, sefîne-i merkūmeye tahmîl eylediğim zikr olunan on 
bin aded kösele ve yirmi bin aded sahtiyân ile Trablus-ı Mağrib iskelesine ge-
tirdikde, zikr olunan on bin köselenin öşrü olmak üzre her dâneye ikişer riyâlî 
guruşdan iki bin riyâlî guruş kıymetli bin aded kösele ve her dâneye üç rub‘ 
riyâlî kuruş kıymetli iki bin aded sahtiyânımı mûmâ-ileyh Süleyman Paşa 
gasb ve ahz edip, mâ‘adâsını ba‘zı kimesneler mâbeynlerinde kısmet eyledi-
ler, suâl olunup mezbûr Süleyman Paşa’nın ahz eylediği eşyâ-i mezkûrenin 
mevcûde ise a‘yânını hâlike ise kıymet-i meşrûhalarını mûmâ-ileyh Süley-
man Paşa’dan taleb ederim dedikde, gıbbe’s-suâl ve akībe’l-inkâr, müdde‘î-i 
mezbûrdan sıdk-ı da‘vâsına beyyine taleb olundukda, udûl-i ricâlden olup 
mahmiye-i İstanbul’da Kızıltaş mahallesinde sâkin Hızır Bey b. Murad ve 
medîne-i Ebâ Eyyûb-i Ensârî -aleyhi’r-rahmetü’l-bârî- de vâki‘ Kızılmekteb 
demekle ma‘rûf mekteb kurbunda sâkin olan Hızır b. Abdullah nâm kimes-
neler li ecli’ş-şehâde mahfil-i kazâya hazırân olup gıbbe’l-istişhâd, fi’l-vâki‘ 
müdde‘î-i mezbûr Manol’un sefînesini zikr olunan Memi kapudan ahz edip 
Trablus-ı Mağrib iskelesine getirdikde, mûmâ-ileyh Süleyman Paşa müdde‘î-i 
mezbûrun sefînesinden her dânesi ikişer riyâlî guruş kıymetli bin aded kö-
sele ve her biri [44b] üçer rub‘ riyâlî guruş kıymetli iki bin aded sahtiyânını 
sefînesinde mahmûl olan on bin aded kösele ve yirmi bin aded sahtiyânı için-
den bizim huzûrumuzda gasb ve ahz eyledi. Biz bu husûsa şâhidleriz şehâdet 
dahi ederiz deyü edâ-i şehâdet-i şer‘iyye ettiklerinde, gıbbe’t-ta‘dîl ve’t-tezkiye 
şehâdetleri hayyiz-i kabûlde vâkı‘a oldukdan sonra mûcebi ile hükm birle mâ 
hüve’l-vâki‘ bi’t-taleb ketb olundu.
Tahrîren fî evâhiri’l-Muharremi’l-harâm li sene selâsin ve erba‘în ve elf.
Şuhûdü’l-hâl: Fahrü’l-a‘yân Veli Ağa, Zahrü’l-akrân Mirza Çavuş b. (  ), Fahrü’l-
akrân Yusuf Ağa b. Kadı reisü’l-muhzırîn, Mehmed Beşe b. Yusuf çukadâr, Ah-
med Çelebi b. Hüseyin, Rıdvan b. Abdullah, el-Hâc Mahmud b. ( ), Mehmed b. ( ).

230 [44b-1] İcâreteynli vakıf menzil meselesinde Âişe bt. Pervane’nin 
Ümmühani bt. Hacı’ya müdahale etmemesi
Mahmiye-i Kostantıniyye’de Çinilihamam kurbunda Şah Hûbân Hâtun mahal-
lesinde bundan akdem müteveffât olan Emine bt. Hüsam nâm hâtunun sadri-
ye kızı Aişe bt. Pervâne nâm hâtun meclis-i şer‘de, âti’z-zikr olan bir bâb vakıf 
menzile ücret-i mu‘accele ve icâre-i müeccele ile vâzı‘atü’l-yed olan bâ‘isetü’l-
kitâb Ümmühâni bt. Hacı nâm hâtun mahzarında takrîr-i da‘vâ edip, mahalle-i 
merkūmede Şah Hûbân Hâtun odaları demekle ma‘rûfe olan vakıf odalarda 
vâki‘ ma‘lûmü’l-hudûd olup elân merkūme Ümmühâni’nin yedinde olan bir 
bâb menzil, bundan akdem ücret-i mu‘accele ve icâre-i müeccele ile vâlidem 
müteveffât-ı merkūmenin yedinde olup, ba‘de vefâtihâ tasarrufu bana intikāl 
eyledikde, ben sagīre iken babam merkūm Pervâne izn-i mütevellî ile âhara 
tasarrufun tevfîz eylemiş imiş, hâlâ merkūme Ümmühâni Hâtun menzil-i 
merkūma bi gayri vech vaz‘-ı yed eylemişdir, kasr-ı yedine tenbîh olunmak taleb 
ederim dedikde, gıbbe’s-suâl merkūme Ümmühâni Hâtun cevâbında, fi’l-vâki‘ 
menzil-i merkūm vech-i mersûm üzre müteveffât-ı mezbûre Emine Hâtun’dan 
kızı müdde‘iyye-i merkūme Aişe Hâtun’a intikāl etmişdi. Lâkin merkūme Aişe 
Hâtun’un babası mezbûr Pervâne mersûmenin hâl-i sıgārında zarûret-i nafa-
kası için ma‘rifet-i mütevellî ile bedel-i mu‘ayyen mukābelesinde tasarrufunu 









âhara tevfîz eyledikden sonra tedâvül-i eyâdî ile benim tasarrufuma dâhil ol-
duğundan mâ‘adâ merkūme Aişe Hâtun ba‘de’l-bülûğ da‘vâ etmeyip yirmi bir 
sene sükût etmekle hâlâ menzil-i merkūmu talebe kādir olmadığına yedimde 
fetvâ-yı şerîfe vardır deyü Şeyhülislâm-ı müfti’l-enâm …? Allâhu te‘âlâ bi tûli 
bekā’ihî ilâ yevmi’l-kıyâm hazretlerinin ünvânıyla mu‘anvene fetvâ-yı şerîfe 
ibrâz edip nazar olundukda, mefhûm-ı şerîfinde Hind-i sagīreye anası Zey-
neb müteveffâtdan intikāl eden icâre-i mu‘accele ve müecceleli vakıf menzili 
Hind’in babası Zeyd izn-i mütevellî ile Amr’a tevfîz eyledikde tedâvül-i eyâdî 
ile menzil-i merkūm Hatice’nin yedine dâhil olmuş olsa ba‘de’l-bülûğ hâlâ yir-
mi bir sene sükût mürûrundan sonra Hind babası Zeyd-i mezbûrun tefvîzini 
mücîze olmayıp menzil-i mezbûru Hatice’nin yedinden almağa şer‘an kādire 
olur mu deyü istiftâ olundukda, cevâb-ı bâ savâbda olmaz deyü buyrulmağın, 
merkūme Aişe istintâk olundukda cevâbında, mukaddemâ süknâya ihtiyâcım 
olmamakla ba‘de’l-bülûğ yirmi bir sene sükût eyledim idi. Hâlâ sâkine oldu-
ğum menzilim muhterik olup süknâya ihtiyâcım olmağın taleb ederim deyü 
yirmi bir sene sükûtuna mu‘terife olmağın, merkūme Aişe Hâtun ber mûceb-i 
fetvâ-yı şerîfe bi gayri vech ta‘arruzdan men‘ olunup, mâ vaka‘a bi’t-taleb ketb 
olundu.
Tahrîren fî evâili Rebî‘ilâhir li sene selâsin ve erba‘în ve elf.
Şuhûdü’l-hâl: Mahmud Çavuş b. Ahmed, Osman Çavuş el-acemî, Mustafa Bey b. 
Abdullah, Mehmed Bey b. Abdullah, Halil b. Hacı.

231 [44b-2] Avraham v. Efraim’in navlundan dolayı Nikola Reis 
v. Feraci’ye borcu olmadığı
Vilâyet-i Rumeli’nde kasaba-i Anaboli sükkânından olup gemici tâifesinden 
olan Nikola Reis v. Feraci nâm zimmî meclis-i şer‘de, işbu hâmilü’l-kitâb Av-
raham v. Efraim nâm Yahudi muvâcehesinde bi tav‘ihî ikrâr ve takrîr-i kelâm 
edip, merkūm Avraham bundan akdem kasaba-i merkūmeden mahmiye-i 
Kostantıniyye’ye getirmek için gemiye tahmîl eylediği beş yüz tekerlek peyni-
rin navlunu olan dört bin altı yüz elli akçeyi bi’t-tamâm ve’l-kemâl merkūm Av-
raham yedinden alıp kabz eyledim, zikr olunan peynirin navlunundan bir akçe 
ve bir habbe hakkım kalmadı dedikde, gıbbe’t-tasdîk mâ vaka‘a bi’t-taleb ketb 
olundu.
Tahrîren fî selhi Rebî‘ilevvel min şuhûri li sene selâsin ve erba‘în ve elf.
Şuhûdü’l-hâl: İskender Bey b. Şaban, Mehmed Çavuş b. Abdullah el-Mübâşir, 
Piyâle Çavuş b. Abdullah, Yusuf Bey b. Abdullah.









232 [45a-1] Askalavete’nin babası Menteş v. Mosi’nin mirasından 
hakkını aldığı
Mahmiye-i İstanbul’da Maruloğlu mahallesi sâkinlerinden iken bundan akdem 
hâlik olan Menteş v. Mosi nâm yahudinin verâseti, sulbî kebîr oğulları Avra-
ham ve İsak ve David’e ve sagīr oğulları Harun ve Mosi’ye ve sulbiye sagīre kızı 
Tamarika’ya ve sulbiye kebîre kızları Asdola ve Askalavete’ye münhasıra olduğu 
şer‘an mütehakkık oldukdan sonra sıgār-ı merkūmînin kıbel-i şer‘den mansûbe 
vasîleri olan Fadol bt. Avraham nâm Yahudiye meclis-i şer‘-i şerîfde, işbu hâfızu’l-
kitâb mezbûre Askalavete mahzarında bi’t-tav‘i’s-sâf ikrâr edip, vasîsi olduğum 
sıgār-ı merkūmînin babaları hâlik-i mezbûr Menteş’in ücreteyn-i ma‘hûdeteyn 
ile mutasarrıf olduğu mahalle-i mezbûrede vâki‘ bir tarafı Bostancıbaşı Vak-
fı ve bir tarafı İsak v. Avraham ve Yasef v. Hamo nâm Yahudiler mülkleri ve iki 
tarafı tarîk-i âm ile mahdûd beş bâb kârgîr mahzen üzerlerinde kârgîr iki bâb 
kebîr odalar ve bir sofa ve bir dehliz ve bir hamam ve yine bir mahzen ve üze-
rinde üç bâb oda ve yine birbirine mukābil iki bâb oda ve bir orta sofa ve iki 
şehnişîn ve dört bâb büyût-ı ulviye ve süfliye ve bir mahzen ve fevkinde ulvî ve 
süflî üçer bâb odalar ve bi’r-i mâ ve hadîka ve kenîfi müştemil olup, merhûm Ali 
Ağa nâm sâhibü’l-hayrın kutbü’l-ârifîn merhûm eş-Şeyh Mahmud Efendi’nin 
nefs-i Üsküdar’da vâki‘ câmi‘-i şerîflerine vakf eylediği menzil ba‘de helâkihî 
ale’s-seviyye evlâdına intikāl etmeğin, mezbûre Askalavete’nin sümün hissesi-
ni menzil-i mahdûd-ı mezkûrdan mukaddemâ ta‘yîn ve ifrâz için hâlâ kassâm-ı 
askerî olan fahrü’l-müderrisîn mevlânâ Hamdi Efendi b. Mehmed tarafından 
irsâl olunan Abdurrahman Efendi ve hâssa mi‘mârlardan Üstâd Musli Çelebi b. 
Hüsam el-Eyübî menzil-i mezbûrun arsasını ve binâsını keşf ve mesâha eyle-
diklerinde, zikr olunan menzilin binâ zirâ‘ıyla tûlen otuz zirâ‘ ve arzan on yedi 
buçuk zirâ‘ bi hesâb-i şatrancî beş yüz yirmi zirâ‘ arsası ve bi hesâb-i mezbûr 
bin iki yüz doksan bir zirâ‘ binâsını cem‘an bin sekiz yüz on altı zirâ‘ binâ ve ar-
sası olduğuna icmâ‘ ve ittifâk eylediklerinden sonra mezbûre Askalavete’nin sü-
mün hissesi için bir tarafı sâlifü’z-zikr Bostancıbaşı Vakfı ve iki tarafı verese-i 
merkūmîn hisseleri ve bir tarafı mezbûre Askalavete’nin zevci Mosi Yahudi mu-
tasarrıf olduğu menzil ile mahdûd tûlen on dokuz arzan sekiz zirâ‘ bi hesâb-i 
mezbûr yüz elli iki zirâ‘ arsa üzerinde vâki‘ bir mahzen ve ulvî ve süflî üçer 
bâb odalar ve fevklerinde bir kameriye ve bi’r-i mâ ve yine tûlen on yedi ve ar-
zan beş zirâ‘ bi hesâb-i mezbûr yüz seksen beş zirâ‘ arsa ki cem‘an iki yüz yir-
mi yedi zirâ‘ sümün hisse ta‘yîn olundukda, mezbûre Askalavete’nin menzil-i 
mezbûrdan hissesine isâbet eden tarafı harâbe müşrif olup kal‘i olmayıp sâyir 
binâ zî-kıymet ve ma‘mûr olmakla tesviye-i husûs için zevci mersûm Mosi’nin 
menziline muttasıl yine hâlik-i mezbûr menzilinden bâlâda zikr olunan bin se-
kiz yüz on altı zirâ‘dan mâ‘adâ beher zirâ‘ı ber vech-i tahmîn yüz yirmişer ak-









çeye olmak üzre dokuz bin yüz yirmi akçe kıymetli yetmiş altı zirâ‘ muhavvata 
tekmîl-i hissesiyçün menzil-i merkūmdan mersûme Askalavete zikr olunan his-
seyi kabz ve zabt edip, zikr olunan hissede sıgār-ı merkūmînin min ba‘d alâka 
ve medhali kalmamışdır dedikde, mezbûre Fadol’un minvâl-i meşrûh üzre cârî 
sâdır olan ikrârımızı mezbûre Askalavete vicâhen tasdîk edicek, mâ hüve’l-vâki‘ 
bi’t-taleb ketb olundu.
Tahrîren fî evâili şehri Rebî‘ilevvel li sene selâsin ve erba‘în ve elf.
Şuhûdü’l-hâl: Veli Ağa b. Mustafa, Mirza Çavuş b. Mustafa, Yusuf Ağa b. Kadı 
reisü’l-muhzırîn, Mehmed Ağa b. ( ), Ali Çavuş.

233 [45a-2, Arapça] el-Hâc Pîrî b. Hasan’ın İsmihan Hatun bt. Abdullah 
adlı karısını boşadığı
Mahmiye-i Kostantıniyye mahallâtından el-Hâc İlyas mahallesinde sâkin olan 
tabbâhîn-i hâssadan el-Hâc Pîrî b. Hasan nâm kimesne meclis-i şerî‘at-i şerîfe-i 
garrâda hâzır olup, bâ‘ise-i hâze’l-kitâb İsmihan Hâtun bt. Abdullah nâm zev-
cesini tatlîk eylediğini ikrâr ve i‘tirâf etti. Zevce-i mezbûre bu sûretle mutalla-
ka oldu. Mutallaka-i merkūme İsmihan Hâtun, mutallik-i mezkûru el-Hâc Pîrî 
yedinden nikâhında ma‘kūdun aleyh olan râyicü’l-vakt on bin akçe mehr-i mü-
eccelini, bin akçe mikdârındaki nafaka-i iddetini ahz ü kabz ettiğini ikrâr etti; 
meûnet-i süknâsından da zevc-i merkūmunun zimmetini ibrâ etti. Vâki‘ ikrâr, 
tasdîk hakkı sâhibince vicâhen ve şifâhen tasdîk edildi.
Cerâ zâlike ve hurrire fî selhi Rebî‘ilevvel sene selâse ve erba‘în ve elf.
Şuhûdü’l-hâl: Mehmed Halîfe b. Mustafa el-İmâm, Osman b. Ahmed, Yusuf b. 
Şaban, Ahmed Çelebi [b.] el-Hâc Ahmed, Piyâle Çavuş b. Abdullah, Mansur b. 
Hamza, el-Hâc Hasan b. Hüsameddin

234 [45b-1, Arapça] Fâtıma Hatun bt. Mahmud Paşa’nın evini 
bey‘ bi’l-istiğlâl ile Dilsiz Mehmed Ağa Vakfı’na sattığı
Mahmiye-i Galata mahallâtından …? mahallesinde sâkine olan mefharü’l-
muhadderât Fâtıma Hâtun bt. merhûm Mahmud Paşa nâm hâtun meclis-i şer‘-i 
şerîfe -el-masûn ani’t-tağyîr ve’t-tahrîf- hâzıra olup, işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulundur-
duğu, (  ) kazâsı tevâbi‘inden Kanlıcak kasabasında vâki‘, bir tarafdan a‘lemü’l-
ulemâi’l-izâm Ebussuûdzâde Efendi diye meşhûr Mehmed Efendi mülkü, diğer 
tarafdan dağ, öteki tarafdan deryâ, diğer tarafdan da tarîk-i âm ile mahdûd bu-
lunan, dâhilî ve hâricî avluyu, fevkānî ve tahtânî büyût-ı müte‘addideyi, mutfağı, 
hamamı ve helâyı müştemil olan cemî‘-i menzilini cümle tevâbi‘ ve levâhıkıyla 
râyicü’l-vakt yüz bin akçe semen-i mu‘ayyen-i makbûzla merhûm Dilsiz Meh-
med Ağa Vakfı’na mütevellî olan hâfız-ı hâze’l-kitâb bevvâb-ı sultânî Musa 
Bey b. Haydar’a bey‘ ettiğini ikrâr ve i‘tirâf etti. Mütevellî-i mezbûr da vakf-ı 
mezbûr mâlıyla ve istiğlâl maksadıyla menzil-i merkūmu iştirâ etti. Bâyi‘a-i 
mezkûrenin menzili icâreye almak istemesi üzerine, mütevellî-i mesfûr, ba‘de’t-
tahliye ve’t-tekābuz zeyilde mezkûr 1043 senesi Rebî‘ulâhir ayının gurresinden 
[bir sene tâmamına] yirmi bin akçe ücret-i kirâ ile icâreye verdi. Vâki‘ ikrâr 
mütevellî-i mezbûr tarafından bi’l-muvâcehe tasdîk edildi. Mahmiye-i mah-
kiyye mahallâtından (  ) mahallesinde sâkin olan umdetü’l-fuzalâi’l-müderrisîn 
kıdvetü’l-ulemâi’l-mutehakkıkīn Esad Efendi b. Mehmed ve emânet-i mezkûre 
kāimmakāmı mefharü’l-a‘yân ve’l-emâcid Seyyid Ali Efendi b. (  ) nâm kimes-
neler menzil-i mezbûrun derkine ve ücret-i kirâya îcâb ve kabûlü hâvî kefâletle 
kefil oldular.
Cerâ zâlike ve hurrire fî evâili âhiri’r-Rebî‘ayn sene selâse ve erba‘în ve elf.
Şuhûdü’l-hâl: Ahmed Efendi b. Receb el-kadı, Ali Çelebi b. el-kadı, İshak Çavuş 
b. Mustafa, Hamza Bey b. Abdullah, Mehmed Çelebi b. Mustafa

235 [45b-2] el-Hâc Hasan Ağa b. Mahmud’un bazı reâyâdan 
alacağı olduğu
Vilâyet-i Rumeli’nde Enez kazâsı sükkânından olan re‘âyâ tâifesinden Kominoz 
v. Berti ve Manol v. Keşiş ve Lazari v. Doma nâm zimmîler meclis-i şer‘-i hatîr-i 
lâzımü’t-tevkīrde, mahmiye-i Kostantıniyye’de Lâleli Çeşme kurbunda sâkin hâlâ 
Asesbaşı olan işbu bâ‘isü’l-kitâb fahrü’l-a‘yân el-Hâc Hasan Ağa b. Mahmud ta-
rafından ikrâr-ı âti’z-zikri tasdîka sâbitü’l-vekâle vekîl olan Yusuf Bey b. Abdul-
lah nâm kimesne mahzarında bi tav‘ihim ikrâr ve takrîr-i kelâm edip, müvekkil-i 
müşârunileyh el-Hâc Hasan Ağa’nın târih-i kitâb gününden üç ay tamâmına de-
ğin müeccel ber vech-i iştirâk ve deyn-i şer‘îden zimmetimizde lâzımü’l-edâ ve 
vâcibü’l-kazâ yüz otuz bin akçe ki te‘kîdü’l-asl ve tavzîhan li’l-kül nısfı altmış beş 
bin akçe olur hakkı olup ve her birimiz zikr olunan yüz otuz bin akçe hakkın-
dan âharın zimmetinde olan mâla ve kabûlü hâviye kefâlet-i sahîha-i şer‘iyye 
ile kefîl olduğumuza i‘tirâfımızı nâtık ve hat ve hâtemimizi müştemil yedine te-
messük verdik dediklerinde, mukırrûn-ı merkūmûn Kominoz ve ve Manol ve 
Lazari kelimât-ı meşrûhalarında merkūm Yusuf Bey dahi bi’l-vekâle tasdîk et-
tikden sonra kazâ-i mezbûrda vâki‘ memlaha mukāta‘asının bi’l-fi‘il emîni olan 
İstati v. İstemad nâm zimmî dahi i‘tirâf edip, meblağ-ı merkūm yüz otuz bin 
akçenin cümlesine tarafeynden emr ve kabûlü hâviye kefâlet-i sahîha-i şer‘iyye 
ile kefîl olup, ber minvâl-i muharrer olan kefâlet-i merkūmeyi i‘tirâfımı nâtık 
müvekkil-i mûmâ-ileyhin yedine hat ve hâtemimi müştemil temessük verdim 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi[‘l-yevmi’l-] âşir şehri Rebî‘ilâhir min şuhûri li sene selâsin ve erba‘în 
ve elf.
Şuhûdü’l-hâl: Es-Seyyid Ali Çelebi b. es-Seyyid Ahmed, Mehmed b. Ahmed eş-
şehîr bi Kalender, İsfendiyar Bey b. Abdülkādir el-Cündî, Bâli Bey b. Abdullah 
el-Cündî, İbrahim Bey b. Abdullah el-Cündî, Yusuf Bey Sarvânî, Ahmed Beşe b. 
Mehmed er-Râcil, İbrahim b. Mehmed, Mehmed Çelebi.

236 [46a-1] Rıdvan Efendi b. Abdi’nin terekesinin taksim edildiği
Mahmiye-i Kostantıniyye’de Bucak mahallesinde bundan akdem müteveffâ 
olan Rıdvan Efendi b. Abdi nâm kimesnenin verâseti, zevce-i metrûkesi Rahime 
bt. Ömer nâm hâtun ile sulbiye kızları Emine ve Aişe nâm hâtunlara münhası-
ra olup, ba‘de’l-iktisâm kızı merkūme Aişe Hâtun dahi müteveffât olup vâlidesi 
merkūme Rahime Hâtun ile li-ebeveyn kızkarındaşı mersûme Emine Hâtun’a 
münhasıra olmakla, terekesinin bi tarîki’r-red tashîh-i mes’elesi olan beş se-
himin iki sehimi vâlidesine ve üç sehimi kızkarındaşına isâbet eylediği zâhir 
ve müte‘ayyin oldukdan sonra merkūmetân Rahime Hâtun ve Emine Hâtun 
meclis-i şer‘a gelip her biri takrîr-i kelâm edip, müteveffâ-yı merkūm Rıdvan 
Efendi’nin muhallefâtından mahalle-i merkūmede büyût-ı müte‘addideyi müş-
temil olup, bir tarafı Asiye Hâtun ve Mustafa Çelebi mülkleri ve bir tarafı Fâtıma 
Hâtun Vakfı ve bir tarafı diğer Fâtıma Hâtun mülkü ve Mühreci Sinan ve Emine 
Hâtun vakıfları ve bir tarafı tarîk-i hâs ile mahdûd olup, bi tarîki’l-irsi’ş-şer‘î iki-
mize ve kızı müteveffât-ı merkūme Aişe Hâtun’a intikāl etmekle, mukaddemâ 
savb-ı şer‘den nâib ve mi‘mâr irsâl olunup ahâlî-i vukūf ittifâkı ile ba‘de’l-
mesâha menzil-i merkūmun ebniye ve arsası on dokuz bin sekiz yüz beş akçe-
ye takvîm olunup her birimizin hissesi ta‘yîn ve teslîm olundukda, merkūme 
Aişe Hâtun’a tarîk-i hâs tarafında vâki‘ olup sekiz bin altı yüz altmış altı akçe 
kıymetli iki bâb tahtânî oda ile tûlen ve arzan bi hesâb-i şatrancî yüz altmış 
altı zirâ‘ arsa ta‘yîn ve hissesi mukābelesinde kendiye teslîm olunup hüccet-i 
şer‘iyye tahrîr olunmuşdu. Hâlâ zikr olunan iki bâb oda ve yüz altmış altı zirâ‘ 
arsa bi tarîki’l-irsi’ş-şer‘î ikimize intikāl etmekle, beynimizde bi’t-terâzî taksîm 
etmek içün birbirimizin hissesi ta‘yîn olunup hüccet-i şer‘iyye verilmek taleb 
ederiz dediklerinde, zikr olunan sekiz bin altı yüz altmış altı akçe kıymetli eb-
niye ve yüz altmış altı zirâ‘ arsadan bâ‘isetü’l-kitâb merkūme Emine Hâtun’a 
tashîh-i merkūm vefkince beş sehimden üç sehim hissesi mukābelesinde beş 
bin yüz doksan dokuz buçuk akçe kıymetli ebniye ile doksan dokuz buçuk zirâ‘ 
arsa isâbet edip ve merkūme Rahime Hâtun’a dahi kezâlik beş sehimden iki se-
him hissesi mukābelesinde üç bin dört yüz altmış altı buçuk akçe kıymetli eb-
niye ile altmış altı buçuk zirâ‘ arsa isâbet eylediği merkūmânın talebleri ile ketb 
ve sûreti yedlerine def ‘ olundu.
Tahrîren fi’l-yevmi’s-sâbi‘ ve’l-ışrîn min şehri Rebî‘ilâhir min şuhûri sene selâsin 
ve erba‘în ve elf.
Şuhûdü’l-hâl: Es-sâbikūn el-mezbûrûn.

237 [46a-2] Halil Bey b. Mustafa’nın Âişe bt. Yusuf ’u boşadığı
Husûs-ı âti’l-beyânın mahallinde tahrîri itlimâs olunmağın Hüseyin Efendi b. 
Mehmed irsâl olunup ol dahi mahmiye-i İstanbul’da Hoşkadem mahallesinde 
Yusuf Bey b. Hüseyin nâm kimesne menziline varıp zeyl-i kitâbda mastûrü’l-
esâmî olan müslimîn mahzarlarında akd-i meclis eyledikde, Halil Bey b. Mustafa 
nâm yesârî meclis-i şer‘de menzil-i mezbûrda sâkine Aişe nâm bikr-i bâliğanın 
babası ve tarafından husûs-ı âti’z-zikre vekîli olup nehc-i şer‘î üzre vekâleti 
sâbite olan mezkûr Yusuf Bey mahzarında ikrâr ve takrîr-i kelâm edip mesfûr 
Yusuf Bey kızı ve müvekkilesi olan merkūme Aişe’yi on beş bin akçe mehr-i 
müeccel ile bana tezvîc eyleyip ben dahi tezevvüc eyledikden sonra mezkûre 
Aişe ile halvet-i sahîha olup ve nefsini bana teslîm edip lâkin ben innîn olmağ-
la vusûle kudretim olmamağın mukaddemâ bin otuz dokuz senesi Rebî‘ilevveli 
gurresinden te’cîl-i şer‘î olunduğumda yine vusûl müyesser olmamağın hâlâ 
zevcem müvekkile-i mezbûre Aişe’yi talâk-ı bâyin ile tatlîk ve mehr-i müecceli 
olan meblağ-ı mezbûr on beş bin akçenin on bin akçesini vekîl-i merkūm Yusuf 
Bey’e def ‘ ve teslîm edip, ol dahi kabz ve tesellüm ve mâ‘adâsı olan beş bin akçe 
ile nafaka-i iddetinden zimmetimi ibrâ eyledi dedikde, ba‘de’t-tasdîki’ş-şer‘î 
vâki‘ hâli mezbûr Hüseyin Efendi mahallinde tahrîr ve ba‘dehû gelip meclis-i 
şer‘de ihbâr etmeğin, mâ hüve’l-vâki‘ bi’t-taleb ketb olundu.
Tahrîren fî evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Yusuf Bey b. Mustafa, İbrahim Çelebi b. Mehmed er-Râcil, Meh-
med b. Yusuf, el-Hâc İbrahim b. Hüseyin, el-Hâc Pîrî b. el-Hâc Hasan, Halil Beşe 
b. Mustafa, Mahmud b. Bâli.

238 [46b-1] Binası yanmış olan vakıf arsanın Yahya Efendi neslinden 
birine tevcih edildiği
Mahmiye-i İstanbul’da (  ) mahallesinde vâki‘ tarîk-i âm ve tarafeyni merhûm 
Kadızâde mescidi ve merhûm Yahya Efendi veresesi mülkleri ile mahdûd 
menzil evkāf-ı kadîm ashâbından Hatîbzâde Süleyman Efendi nâm kimes-
nenin vakfı olup süknâsı ulemâya meşrût olmakla, mukaddemâ mutasarrıf 
olan mahmiye-i Âmid kazâsından münfasıl merhûm İbrahim Efendi verese-
si yedlerinde iken hâlâ vâki‘ olan harîk-i azîmde muhterik olup, cânib-i vakıf-
da tecdîd ve imârete imkân olmamağın, arsa-i mezkûr üzerine ihdâs-ı binâ et-
mek için merhûm-ı müşârunileyh Yahya Efendi’nin necl-i nesîl ve selîl-i asılla-
rı umdetü’l-mehâdîmü’l-kirâm kıdvetü’l-müderrisîni’l-fihâm (  ) Efendi tâlib ol-
mağın, ber mûceb-i şart-ı vâkıf arsa-i mezkûrun tasarrufu cânib-i şer‘-i şerîfden 
müşârunileyh efendiye tevcîh olunup, bu vesîka bi’t-taleb ketb ve yedlerine def ‘ 
olundu ki, lede’l-hâce tezekkür-i mâ cerâ ola.
Tahrîren fî evâhiri âhiri’r-Rebî‘ayn li sene selâsin ve erba‘în ve elf.
Şuhûdü’l-hâl: Fahrü’l-akrân Yusuf Bey reisü’l-muhzırîn, Piyâle Çavuş b. Abdul-
lah, Mehmed Bey b. ( ).

239 [46b-2, Arapça] Hatice Hatun bt. Abdülkadir’in yanmış evinin yerini 
Ahmed b. Hamza’ya bağışladığı
Mahmiye-i mezbûre mahallâtından Çerağcı Hamza mahallesinde sâkine olan 
Hatice Hâtun bt. Abdülkādir kıbelinden hasm-ı şer‘î mahzarında âtiyyü’z-zikr 
hibe, temlîk ve teslîm ikrârına vekâleti Mehmed Efendi b. Ali el-İmâm ve Ha-
san Halîfe b. Murad el-Müezzin nâm kimesnelerin şehâdetleri ile sâbit olan 
mahmiye-i Kostantıniyye’de vâki‘ merhûm Sultan Selim Hân câmii imâmı 
fahrü’l-eimmeti’l-kirâm Mevlânâ İbrahim Efendi b. Mustafa, meclis-i şer‘-i 
şerîfde hâzır olup, müvekkile-i merkūmesinin Çerağcı Hamza mahallesin-
de vâki‘, bir tarafdan Muharrem b. Kadri mülkü, diğer tarafdan Ahmed Çele-
bi b. ( ) mülkü, öteki tarafdan Şah Sultan Vakfı, diğer tarafdan da tarîk-i hâs ile 
mahdûd bulunan yanmış ev yerini cemî‘-i tevâbi‘ ve levâhıkıyla bâ‘is-i kitâb Ah-
med b. Hamza’ya hibe ve temlîk ettiğini bi’l-vekâle ikrâr ve i‘tirâf etti. Vâki‘ ikrâr, 
mevhûbun leh el-mezbûr tarafından bi’l-muvâcehe tasdîk edildi.
Cerâ zâlike ve hurrire fi’l-yevmi’s-sâlis min Cemâziyelevvel sene selâse ve 
erba‘în ve elf.
Şuhûdü’l-hâl: Fahrü’l-müderrisîn Hâfız Mehmed Efendi, zahrü’l-vülât Halim-
zâde Abdülhalim Efendi, Nuh b. Ali Bey solak, el-Hâc Mehmed b. er-Râcil, Ab-
dullah Çelebi b. solak

240 [46b-3, Arapça] Hatice Hatun bt. Abdülkadir’in Rus asıllı 
câriyesini âzat ettiği
Mahmiye-i mezbûre mahallâtından Çerağcı Hamza mahallesinde sâkine olan 
Hatice Hâtun bt. Abdülkādir kıbelinden hasm-ı şer‘î mahzarında âtiyyü’z-zikr 









âzat ve tahrîr ikrârına vekâleti Mehmed Efendi b. Ali el-İmâm ve Hüseyin Halîfe 
b. Murad el-Müezzin nâm kimesnelerin şehâdetleri ile sâbit olan mahmiye-i 
Kostantıniyye’de vâki‘ merhûm Sultan Selim Hân câmii imâmı fahrü’l-
eimmeti’l-kirâm İbrahim Efendi b. Mustafa, meclis-i şer‘-i şerîfde hâzır olup, 
müvekkile-i mezbûresi Hatice Hâtun’un, kendisine rıkkını mu‘terife olan, orta 
boylu, elâ gözlü, açık kaşlı, beyaz tenli, yüzünde çiçek bozuğu olan, Rûsiyyetü’l-
asl hâfıza-i hâze’l-kitâb Pâyidâr bt. Abdullah nâm câriye-i memlûkesini has-
beten lillâhi te‘âlâ ve taleben li-merdâtihi yevme yestezıllu’l-mer’u tahte zılli 
sadakātihî, âzat ve tahrîr ettiğini bi’l-vekâle ikrâr ve i‘tirâf etti. Vâki‘ ikrâr, mu-
karrun lehâ el-mezbûre tarafından tasdîk edildi. Câriye-i mezkûre bu sûretle 
sâir harâir-i asliyyât-ı mükellefât gibi hurre oldu. Efendilerin âzatlı köleleri üze-
rinde şer‘an sâhib oldukları velâ hakkından gayrı üzerinde kimesnenin bir hak-
kı kalmadı.
Cerâ zâlike ve hurrire fi’l-yevmi’s-sâlis min Cumâdelûlâ sene selâse ve erba‘în 
ve elf.
Şuhûdü’l-hâl: Fahrü’l-müderrisîn Hâfız Mehmed Efendi, zahrü’l-vülât 
Halimzâde Abdülhalim Efendi, Nuh b. Ali Bey solak, el-Hâc Mehmed b. er-Râcil, 
Abdullah Çelebi b. solak, Abdülbâkī b. Ahmed solak

241 [47a-1] Binası yanmış olan vakıf arsanın Mehmed Efendi’ye tevcihi
Mahmiye-i Kostantıniyye’de Küçük Karaman kurbunda Pirinççi Mescidi mahal-
lesinde vâki‘ bir tarafı Rumeli kazaskeri muhzırlarından el-Hâc Mahmud nâm 
kimesne mülkü ve bir tarafı ba‘zan Osman Çavuş mülkü ve ba‘zan Çalık Musta-
fa nâm kimesne mülkü ve bir tarafı tarîk-i âm ile mahdûd olan menzilin mâliki 
olup, Rumeli kuzâtından olan merhûm Abdi Efendi nâm sâhibü’l-hayr hâl-i zât 
ve zamân-ı nefâz-ı tasarrufât ve teberru‘âtından menzil-i merkūmu hasbeten 
lillâh vakf ve habs edip, süknâsını evvelâ merhûm Paşazâde Efendi’ye ba‘dehû 
merhûm-ı müşârunileyhin mülâzimlerine ve mülâzimleri bi’l-külliye munkariz 
oldukdan sonra rûhu için yevmî üç sûre-i İhlâs-ı şerîf tilâvet etmek üzre re’y-i 
hâkim ile bir racül-i sâlih ve âlime tevcîh ve ta‘yîn oluna deyü şart eylediği 
menzil, mukaddemâ vâki‘ olan harîk-i azîmde bi’l-külliye muhterik olup tecdîd 
ve imâretine vakfın müsâ‘adesi olmayıp ve müşârunileyh Paşazâde Efendi’nin 
mülâzimleri bi’l-külliye munkariz olmakla, ulemâdan ma‘rûf olan işbu bâ‘is[ü’l-
kitâb] Mehmed Efendi nâm kimesne süknâya şiddet-i ihtiyâcı olup menzil-i 
merkūmu kendi mâlı ile tecdîd ve imârete râgıb olmağın, hasbemâ şarti’l-vâkıf 
menzil-i merkūmun arsa ve nakzı mûmâ-ileyh Mehmed Efendi’ye tevcîh ve 
ta‘yîn olunup, bu hurûf li ecli’t-temessük ketb ve tahrîr olunup yedine def ‘ olun-
du ki, lede’l-hâce ihticâc ede.
Tahrîren fî evâhiri âhiri’r-Rebî‘ayn min şuhûri li sene selâsin ve erba‘în ve elf.
Şuhûdü’l-hâl: Umdetü’l-müderrisîn Mehmed Efendi b. Abdullah, Kıdvetü’l-
kuzât Mehmed b. el-merhûm Mahmud Efendi, Veli Bey b. Mustafa el-Cündî, 
Mehmed Bey b. Yusuf er-Râcil, Ali Efendi b. Abdullah el-Müderris.

242 [47a-2, Arapça] Âişe ve Emine adlı küçüklere nafaka takdir edildiği
Hâkim-i muvakki‘-i a‘la’l-kitâb âmil-i fazli rabbihi’l-vehhâb, bundan akdem 
mahmiye-i Kostantıniyye mahallâtından Balyan Ağa mahallesinde fevt olan 
merhûm Abdünnebî Efendi’nin Ayşe ve Emine nâm sagīreteyninin ve Mülâyim 
bt. Abdullah nâm câriyelerinin nafaka, kisve ve sâir havâic-i zarûriyeleri için, 
himâye ve terbiyesi altında bulundukları Hatice Hâtun bt. Mehmed nâm anne-
lerinin talebiyle, müteveffâ-i mesfûr babalarından irs-i şer‘le kendilerine intikāl 
eden mâllardan alınmak üzre, zeyilde mezkûr târihden i‘tibâren yevmî râyicü’l-
vakt on beş akçe farz ve takdîr etti. Hâkim, istidâne edip sonra sagīreteyn-i 
mezkûreteyni nafakasız bırakıp yolculuğa çıkan vasîlerine rücû‘ etmesine 
mezbûre anneye izin verdi.
Cerâ zâlike ve hurrire fi’l-yevmi’r-râbi‘ min Cumâdelûlâ sene selâse ve erba‘în 
ve elf.
Şuhûdü’l-hâl: Mevlânâ Mehmed Efendi b. Mehmed el-mülâzım, Mehmed b. Ah-
med, Piyâle Çavuş b. Abdullah, Ahmed b. Abdullah, Sinan b. Abdullah

243 [47a-3] Mahmud Bey b. Mehmed ve Mehmed Beşe b. Ali’nin 
üzerindeki mukātaaların muhasebesi
Mahmiye-i Kostantıniyye’de vâki‘ yava-i gebrân ve ispençe ve resm-i bennâk 
mukāta‘asına berât-ı âlîşân ile ber vech-i iştirâk mutasarrıf olan bâ‘isiyyü’l-kitâb 
Mahmud Bey b. Mehmed el-Cündî ve Mehmed Beşe b. Ali er-Râcil meclis-i şer‘-i 
hatîr-i lâzımü’t-tevkīrde, mukāta‘a-i merkūmun sâbıkan nâzırı olup bundan ak-
dem Uncubaşı olan Mehmed Çavuş nâm kimesne mahzarında takrîr-i kelâm 
edip, mukāta‘a-i merkūmenin bir senesi bundan akdem ümenâ uhdesinde sekiz 
buçuk yük akçeye iltizâmda iken yedimizde olan berât-ı âlîşânda mastûr oldu-
ğu üzre mukāta‘a-i merkūmenin tevâbi‘-i kadîmesinden olan sultânlar hâsları ve 
vüzerâ hâsları ve evkāf-ı selâtîn karyeleri re‘âyâsının yava olanlarının rüsûm-ı 
mu‘tâdesi cem‘ ve tahsîl olunmak şartı ile bin kırk iki senesi Recebü’l-müreccebi 
gurresinden bin kırk üç Recebü’l-harâmı gurresine değin bir senesi on yük ak-
çeye ber vech-i iştirâk ikimize der-uhde olunup, ber vech-i peşîn yedimizden 
iki yük akçemiz alınmakla mukāta‘a-i merkūmeyi ibtidâsından sekiz ay muta-
sarrıf olup zikr olunan havâss-ı merkūme ve evkāf-ı selâtîn karyeleri re‘âyâsının 
rusûmunu cem‘ etmek mümkün olmadığından mâ‘adâ tahvîlimiz tamâmına 
dört ay dahi var iken merkūm Mehmed Çavuş mukāta‘a-i merkūmeyi bize zabt 
ettirmeyip iki ay kendi zabt etmekle, hâlâ muhâsebemiz makbûzumuzdan gö-
rülüp ve yahud mukāta‘a-i mezbûre müddet-i merkūme tamâmına değin zabt 
ettirilip tahvîlimiz tamâmında görülmek iktizâ etmiş iken mezbûr Mehmed 
Çavuş muhâsebemizi on yükden görmek ister, men‘ olunmak taleb ederiz de-
diklerinde, gıbbe’s-suâl mezbûr cevâbında, mukāta‘a-i merkūmenin bir senesi 
mukaddemâ ümenâ uhdesinde sekiz buçuk yük akçeye iltizâmda iken berât-ı 
âlîşânda mastûr olan şurût ve kuyûd icrâ olunmak üzre merkūmân Mahmud 
Bey ve Mehmed Beşe’ye ber vech-i iştirâk on yük akçeye der-uhde olunduğu-
na ve tahvîlleri tâmamına dört ay kalmağın mukāta‘a-i merkūmeyi mezbûrlara 
zabt ettirip iki ay kendisi zabt ve tasarruf ettiğine mu‘terif olıcak, bu sûretde 
taraf-ı mîrîye ve şerîkân-ı merkūmâna gadr olmamak için mezbûrân Mah-
mud Bey ve Mehmed Beşe mukāta‘a-i mersûmeyi tahvîlleri tamâmına değin 
zabt edip [47b] zikr olunan berât-ı âlîşânda mastûr olan şurût ve kuyûd üzre 
zabt ederler ise tahvîlleri ahırında muhâsebeleri on yük görülüp ve eğer şurût-ı 
merkūme mûcebince mümkün olmaz ise muhâsebeleri bâlâda zikr olunduğu 
üzre ümenâ-i sâbıka muhâsebâtı üzre görülmek için tarafeyne tenbîh olunup, 
mâ vaka‘a bi’t-taleb ketb olundu.
Tahrîren evâhiri Rebî‘ilâhir li sene selâsin ve erba‘în ve elf.
Şuhûdü’l-hâl: Fahrü’l-emâcid Mehmed Çavuş, Zahrü’l-a‘yân İbrahim Ağa 
kethüdâ-yı sipâhiyân, Pîrî Ağa kethüdâ-yı defterdâr, İbrahim Çavuş el-Mübâşir, 
Mehmed Bey b. el-merhûm Hüseyin Paşa, Mustafa Bey b. Ali er-Râcil, Veli Ağa 
b. Mustafa.

244 [47b-1, Arapça] Sâime Hatun bt. Hasan’ın Rus asıllı câriyesini 
âzat etmesi
Mahmiye-i Kostantıniyye mahallâtından Şeyh Muhyiddin Koca Veli mahalle-
sinde sâkine olan Sâime Hâtun bt. Hasan kıbelinden hasm-ı şer‘î mahzarın-
da âtiyyü’z-zikr tedbîr ikrârına vekâleti kendisini ma‘rifet-i şer‘iyye ile tanı-
yan arabacıyân-ı hâssadan Bilal Beşe b. Cafer ve müezzin Hüseyin Çelebi b. 
Ali nâm kimesnelerin şehâdetleri ile sâbit olan bakkal Ali Beşe b. Veli, meclis-i 
şerî‘at-i şerîfe-i garrâda hâzır olup, müvekkile-i mezbûresinin, kendisine rık-
kını mu‘terife olan, uzun boylu, açık kaşlı, elâ gözlü, Rûsiyyetü’l-asl hâfızatü’l-
kitâb Afitab bt. Abdullah nâm câriye-i mezkûresini mevtimden kırk gün mu-
kaddem hür ol diyerek tedbîr-i mukayyed ile tedbîr eyledi. Müddet-i mezbûre 
geçip efendisi hakkın rahmetine kavuştuğunda mezheb-i muhtâra göre efendi-
sin cemî‘-i mâlından âzat olacaktır.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir sene selâse 
ve erba‘în ve elf.
Şuhûdü’l-hâl: Hasan Efendi b. Emir el-İmâm, el-Hâc Murad b. Abdullah, el-
Hâc Osman b. Abdülkerim, Hamza b. Sultanşâh, Yusuf Bey b. Abdullah, el-Hâc 
Hamza

245 [47b-2, Arapça] Sâime Hatun bt. Hasan’ın Rus asıllı 
câriyesini âzat etmesi
Mahmiye-i Kostantıniyye mahallâtından Şeyh Muhyiddin Koca Veli mahalle-
sinde sâkine olan Sâime Hâtun bt. Hasan kıbelinden hasm-ı şer‘î mahzarın-
da âtiyyü’z-zikr tedbîr ikrârına vekâleti kendisini ma‘rifet-i şer‘iyye ile tanıyan 
arabacıyân-ı hâssadan Bilal Beşe b. Cafer ve müezzin Hüseyin Çelebi b. Ali nâm 
kimesnelerin şehâdetleri ile sâbit olan bakkal Ali Beşe b. Veli, meclis-i şerî‘at-i 
şerîfe-i garrâ ve mahfil-i tarîkat-i münîfe-i zehrâda hâzır olup, müvekkile-i 
mezbûresinin, kendisine rıkkını mu‘terife olan, orta boylu, açık kaşlı, iri göz-
lü, Rûsiyyetü’l-asl râfi‘atü’l-kitâb Üftâde bt. Abdullah nâm câriye-i mezkûresini 
mevtimden kırk gün mukaddem hür ol diyerek tedbîr-i mukayyed ile tedbîr 
eyledi. Müddet-i mezbûre geçip efendisi hakkın rahmetine kavuştuğunda 
mezheb-i muhtâra göre efendisin cemî‘-i mâlından âzat olacaktır.
Cerâ zâlike ve hurrire fi’l-yevmi’s-sâbi‘ ve’l-ışrîn min şehri Rebî‘ilâhir sene selâse 
ve erba‘în ve elf.
Şuhûdü’l-hâl: el-Mezbûrûn

246 [47b-3, Arapça] Câriye diye satılan Fâtıma bt. Mehmed’in 
hürriyetine hükmedildiği
Mahmiye-i Kostantıniyye mahallâtından Davud Paşa mahallesi sükkânından 
İbrahim Bey b. Abdullah ve el-Hâc Ömer b. Abdullah nâm kimesneler meclis-i 
şer‘-i şerîfde -sânehallâhu te‘âlâ ani’t-tağyîr ve’t-tahrîf- hâzırân olup, hâric-i 
mahmiye-i Galata’da vâki‘ Kasımpaşa kasabası mahallâtından Surûrî mahallesin-
de sâkin olan ve mahmiye-i merkūmede vâki‘ esir pazarından ( ) nâm hâtundan 
târih-i kitâbdan üç ay mukaddem doksan riyâlî kuruşa iştirâ etmesi sebebiy-
le kendi câriyesi zannıyla müdde‘iyye-i âtiyyü’z-zikre vâzı‘-ı yed olan, onuncu 
yaya başılar cemâ‘atinden Sefer Beşe b. Abdullah nâm hasm-ı câhid mahzarın-
da, elâ gözlü, orta boylu, beyaz tenli, açık kaşlı bâ‘isetü’l-kitâb Fâtıma bt. Meh-
med nâm hâtundan sâdır olan da‘vâ-i sahîha-i şer‘iyyede gıbbe’l-istişhâd şöy-
le şehâdet ettiler ki, müdde‘iyye-i mezbûre aslen hürdür. Mahalle-i mezbûrede 
sâkine olan Fâtıma Hâtun bt. (  ) nâm hür bir anneden doğmuştur. Kendisi ve 
ebeveyni asla köle olmamıştır. Şehâdetleri ba‘de ri‘âyeti şerâiti’l-kabûl inde’ş-
şer‘ makbûl ve mu‘teber olmağın mûcibince mevsûfe-i merkūmenin hürriyeti-
ne hükmedildi.
Cerâ zâlike ve hurrire fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Nebi Beşe b. Ali, Mustafa Beşe b. Ali, Sinan b. Abdullah, Receb b. 
Mehmed, Nebi Beşe b. Hüsam, Piyâle Çavuş b. Abdullah, Mansur b. Hamza ve 
gayruhüm mine’l-hâzırîn

247 [48a-1] Kara Kadı mahallesindeki vakıf ev ile Ali Fakih 
mahallesindeki mülk evlerin mübadele edildiği (istibdâl)
Mahmiye-i İstanbul’da Silivrikapısı dâhilinde Karakadı mahallesinde vâki‘ bir 
tarafı tarîk-i âm ve bir tarafı ba‘zan Hatice Hâtun b. Mahmud mülkü ve bir 
tarafı vâkıf-ı âti’l-beyânın mülkü ve bir tarafı ba‘zan Sırmakeş Mehmed Çe-
lebi b. Ali ve ba‘zan Musa b. İsâ mülkleri ile mahdûd mukaddemâ büyût-ı 
müte‘addide ve sofa ve tahtında matbah ve ahır ve tahta-pûş ve bi’r-i mâ ve 
eşcâr-ı müsmire ve gayr-ı müsmireyi muhtevî ve hâlâ ebniyesi münhedim ol-
makla nakz-ı mahz olup Mehmed Ağa b. Hüsrev nâm sâhibü’l-hayrın vakf 
eylediği menzilin bi’l-fi‘il mütevellîsi olan râfi‘ü’l-kitâb Veli Dede b. Abdul-
lah nâm kimesne meclis-i şer‘-i hatîrde takrîr-i kelâm ve bast-ı merâm ey-
leyip, mahmiye-i İstanbul’da (  ) mahallesinde sâkine fahrü’l-muhadderât ve 
zahrü’l-muvakkarât Aişe Hâtun bt. el-mevlâ el-merhûm Salih Efendi menzil-i 
mevkūf-ı merkūmu mahmiye-i mezbûrede Ali Fakīh mahallesinde vâki‘ bir ta-
rafı Cemile Hâtun bt. Abdullah mülkü ve bir tarafı Yasemin Hâtun Vakfı ve 
tarafeyni tarîk-i âm ile mahdûd iki bâb beyt-i süflî ve bir sofa ve cüneyne ve 
kenîfi müştemil olan menzil ve bir tarafı Durmuş b. Mehmed mülkü ve bir ta-
rafı Sitti Hâtun Vakfı ve bir tarafı Râbia Hâtun bt. Mustafa mülkü ve bir ta-
rafı tarîk-i âm ile mahdûd bir tahtânî oda ve bir sofa ve kenîfi müştemil olan 
menzil ve Arakiyeci Bayezid mahallesinde vâki‘ bir tarafı Hasan b. Abdullah 
mülkü ve bir tarafı Sitti Hâtun Vakfı ve bir tarafı Kerime Hâtun mülkü ve bir 
tarafı tarîk-i âm ile mahdûd bir beyt-i süflî ve bir beyt-i ulvî ve bir sofa ve 
bi’r-i mâ ve cüneyneyi müştemil menzil ile istibdâl murâd eder, kıbel-i şer‘-i 
şerîfden menâzil-i merkūmenin üzerlerine varılıp mülk olan menzillerin vakıf 
olan menzilden binâ ve kıymeten ekser ve evfer olduğu görülüp tahrîr olun-
masın iltimâs ederin dedikde, savb-ı şer‘-i şerîfden Mevlânâ Ahmed Çelebi b. 
Celal ile hâssa mi‘mârlardan Üstâd Mehmed b. Tatar irsâl olunup, ol dahi zeyl-i 
kitâbda esâmîsi mastûr olup ahvâl-i ebniye ve sukūfa vukūfu olan bî-garaz 
kimesneler ile evvelâ mülk olan menzillerin üzerlerine varılıp keşf olunduk-
da, her birinin müştemilâtı bâlâda beyân olunduğu üzre müşâhede olunduk-
dan sonra mi‘mâr-ı mezkûr menâzil-i memlûkenin arsaların mesâha eyledik-
de, bennâ zirâ‘ıyla tûlen ve arzan bi hesâb-i şatrancî üzre yedi yüz dört zirâ‘ 
gelip, ba‘dehû menzil-i mevkūfun üzerine varıp fi’l-hakīka ebniyesi münhe-
dim olmakla nakz-ı mahz olduğu[nu] müşâhede eylediklerinden sonra kezâlik 
mi‘mâr-ı mezkûr menzil-i mevkūf-ı mezbûrun dahi arsasın mesâha eyledik-
de, bennâ zirâ‘ıyla tûlen ve arzan beş yüz zirâ‘ geldikde mevlânâ-yı mezbûr ve 
gayriler bi esrihim meclis-i şer‘e gelip menâzil-i memlûke-i mezbûre birbirine 
karîb mahalde vâki‘ olmakla, arsalarından her bir zirâ‘ın kıymeti kırk akçede 
yirmi sekiz bin yüz altmış akçe ve menzil-i mevkūfun nakzının kıymeti on beş 
bin ve mülk olan menzillerin binâlarının kıymeti yirmi altı bin sekiz yüz kırk 
akçe olup, cem‘an menzil-i mevkūfun kıymeti otuz beş bin akçe ve ecr-i mis-
li yevmî dört akçe ve mülk olan menzillerin kıymeti elli beş bin akçe ve ecr-i 
misli yevmî altı akçe olmakla istibdâl cânib-i vakfa enfa‘ olıcak istibdâl olu-
na deyü emr-i şerîf-i celîlü’l-kadr vârid olmağın, mütevellî-i mezbûr talebiy-
le hâkim-i muvakki‘-i sadr-ı kitâb dahi istibdâli tecvîz eden fukahâ üli’n-nühâ 
kavilleri üzre istibdâle izin verdikden sonra menzil-i mezbûr zikr olunan va-
kıf menzili sâlifü’z-zikr olan mülk menzil ile mezkûre Aişe Hâtun’un vekîli 
olan Yusuf Bey b. Abdullah ile istibdâl edip, ol dahi müvekkilesinin mülkü olan 
menzilleri bedel verip vakf-ı mezbûr mülk olup, mülk-i merkūm dahi ânın be-
deli vakıf oldukda vekîl-i mezbûr i‘âde edip, mütevellî-i mezbûr sâbıkan vakıf 
olan menzil-i merkūma vâzı‘u’l-yed edip vakıf için tasarruf eder, kasr-ı yed ey-
leyip istibdâl-i mezbûr muktezâsınca mülkiyet üzre bana teslîm olunması ta-
leb ederim deyip, gıbbe’l-istintâk mütevellî-i mezbûr cevâb verip, vâkıf istibdâl 
şart etmeyecek istibdâl câ’iz olmamağın, kemâ-kân vakf-ı mezbûrdan olmak 
üzre tasarruf ederim, vekîl-i mezbûrun müvekkilesi sâbıkan mülk olan menzi-
line tasarruf etsin dedikde, vekîl-i mezbûr dahi cevâb verip, vâkıf istibdâl şart 
etmediği sûretde hâkimü’ş-şer‘ için istibdâle kudret vardır zîrâ vakfa nev‘-i 
za‘f târî olsa mütevellî rey‘ ve kıymet cihetinden ekser ve evfer bedel olduğu 
takdîrde istibdâle kādir olduğu kütüb-i fıkhiyyede musarrah olunmuşdur, esah 
kavl olmadığı takdîrde hâkim emr-i şerîf-i celîlü’l-kadr ile istibdâl edicek nak-
zına mecâl yokdur, istibdâl-i mezbûrun sıhhatine hüküm taleb ederim dedik-
de, hâkim-i müşârunileyh dahi âlimen bi’l-hilâf sıhhat-i istibdâl-i mezbûra ve 
menzil-i mevkūfun mülkiyetine ve bedel verilen menâzil-i memlûkenin vakfı-
na hükm edicek, mâ hüve’l-vâki‘ bi’t-taleb ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Ahmed Efendi b. İlyas, es-Seyyid Mehmed Çelebi b. Abdülcelil, 
Şeyhî Efendi b. Mustafa el-kadı, Osman b. Mustafa, Mustafa b. Hızır, Ahmed Çe-
lebi b. ( ) el-Müderris, el-Hâc Hüseyin b. Mehmed, Mehmed Çelebi b. Cafer, Ha-
san Çelebi. b. Ahmed, Mustafa b. Abdullah, Mehmed b. Ali.









248 [48b-1] İbrahim b. Hasan’ın borcuna Hüseyin b. Ahmed’in 
kefil olduğu
Râfi‘ü’l-kitâb Mehmed Beşe b. Ali nâm râcil mahmiye-i İstanbul’da Horhor de-
mekle ma‘rûf sûkda nalçacı olan Hüseyin b. Ahmed nâm râcili meclis-i şer‘-i 
şerîfe ihzâr ve üzerine da‘vâ eyleyip, mahmiye-i Galata kazâsına tâbi‘ kasaba-i 
Kasımpaşa’da Seferikoz mahallesinde sâkin gāib ani’l-meclis olan İbrahim b. Ha-
san nâm kimesne zimmetinde deyn-i şer‘îden on sekiz bin sekiz yüz fıddî râyic 
fi’l-vakt akçe hakkım olup, meblağ-ı mezbûrun cümlesine merkūm Hüseyin 
emr ve kabûlü hâviye kefâlet ile kefîl olmuşdu. Hâlâ meblağ-ı mezbûr on sekiz 
bin sekiz yüz akçe hakkımı kefâlet-i mahkiyyesi hasebiyle mezkûr Hüseyin’den 
taleb ederim suâl olunsun deyip gıbbe’s-suâl mezkûr cevâbında, fi’l-hakīka 
müdde‘î-i mezbûr Mehmed Beşe’nin deyn-i şer‘îden mezkûr İbrahim zimmetin-
de on sekiz bin sekiz yüz akçe hakkı olup, lâkin ben mezkûr İbrahim’in nefsine 
ve hîn-i mütâlebede meclis-i şer‘e ihzârına kefîl olmuşdum, meblağ-ı mezbûra 
kefîl olmadım deyü kefâlet-i mâliyeyi inkâr etmeğin, müdde‘î-i mezkûr Meh-
med Beşe’den alâ vefki da‘vâhu beyyine taleb olundukda, sikāt-ı Müslimînden 
Sofular mahallesinde sâkin Rıdvan b. Abdullah ve Ömer Bey b. Ahmed nâm 
kimesneler li ecli’ş-şehâde meclis-i şer‘e hâzırân olunup gıbbe’l-istişhâdi’ş-şer‘î, 
fi’l-hakīka müdde‘î-i mezkûr Mehmed Beşe’nin merkūm İbrahim zimmetinde 
cihet-i deyn-i şer‘îden hakkı olan on sekiz bin sekiz yüz akçeye merkūm Hüse-
yin emr ve kabûlü hâviye kefâlet-i şer‘iyye ile bizim huzûrumuzda kefîl olup, biz 
bu husûsa bu vech üzre şâhidleriz şehâdet dahi ederiz deyü şehâdet-i şer‘iyye 
eylediklerinde, ba‘de’t-ta‘dîli’ş-şer‘î şehâdetleri makbûle olmağın, mûcebiyle 
mezbûr Hüseyin meblağ-ı mezbûr on sekiz bin sekiz yüz akçeyi müdde‘î-i 
mezbûr Mehmed Beşe’ye edâ etmek üzre hükm ve ilzâm olunup, mâ hüve’l-vâki‘ 
bi’t-taleb ketb olundu.
Tahrîren fi’l-yevmi’l-hâmis min Cemâziyelevvel li sene selâsin ve erba‘în ve elf.
Şuhûdü’l-hâl: Mehmed Beşe b. (  ) çukadâr, Hızır Bey b. (  ) el-muhzır, İskender 
Bey b. Şaban, Mehmed b. Ahmed.

249 [48b-2, Arapça] Sâime Hatun bt. Hasan’ın vakfiyesi
Hamdele ve salvele. Ammâ ba‘d. İşbu mazmûnunda vakıf ikrârından bahseden 
sahîh ve şer‘î bir hüccettir. Mahmiye-i Kostantıniyye mahallâtından Şeyh Muh-
yiddin Koca Veli mahallesinde sâkine olan sâhibe-i hayrât ve tâlibe-i meberrât 
Sâime Hâtun bt. Hasan kıbelinden hasm-ı şer‘î mahzarında âtiyyü’z-zikr vakıf 
ikrârına, tescîline ve rücû‘ da‘vâsına vekâleti kendisini ma‘rifet-i şer‘iyye ile tanı-
yan udûlden, arabacıyân-ı hâssadan Hasan Efendi b. İbrahim el-İmâm ve Hüse-
yin Halîfe b. Ali el-Müezzin ve Bilal Beşe b. Cafer nâm kimesnelerin şehâdetleri 
ile sâbit olan vekîl Ali Beşe b. Bâli en-na‘âl nâm kimesne meclis-i şerî‘at-i şerîfe-i 
garrâya hâzır olup, müvekkile-i merkūmesinin işbu vakıf ikrârının kendisinden 
sudûruna kadar sâhibi ve mâliki olduğu, elinde ve taht-ı tasarrufunda bulundur-
duğu, mahalle-i merkūmede vâki‘, bir tarafdan mahalle-i mezbûre imâmı içi vak-
fedilen menzil, diğer tarafdan merhûm Şeyh Muhyiddin zâviyesi, öteki tarafdan 
Mustafa Ağa mülkü ve diğer tarafdan da tarîk-i âm ile mahdûd bulunan yanmış 
evinin arâzisini cümle hudûdu ve kâffe-i hukūkuyla, niyet-i sâfiye ve taviyye-i 
vâfiye ile habsedip vakfettiğini ikrâr ve i‘tirâf etti. Vâkıfe-i mezbûre sonra arâzi-i 
mezbûreyi tescîl maksadıyla mütevellî nasbettiği Hüseyin Çelebi b. Veli’ye teslîm 
etti. Mezbûr Hüseyin Çelebi de tesellüm ve kabz eyledi. Vâkıfe-i merkūme arâzide 
tasarrufu müddet-i hayâtınca kendisine, vefâtından sonra ise Kamer Hâtun, 
Habbâne? Hâtun, Afitab Hâtun ve Üftâde Hâtun nâm âzatlı câriyelerine iştirâk-i 
seviyye üzre tasarruf etmeleri kaydıyla şart etti. Bunların inkırâzından sonra Ka-
mer Hâtun’un Kasım Dede b. Abdullah nâm zevcine ve Habbâne? Hâtun’un Ali 
Beşe b. ( ) nâm zevcine iştirâk-i seviyye üzre tasarruf etmeleri kaydıyla şart etti. 
İkisinin de vefâtından sonra tasarrufu Medîne-i münevvere fukarâsına şart etti. 
Vâki‘ ikrâr, mütevellî-i mezbûr tarafından tasdîk edildi [bundan sonrası ciltle-
me hatasıyla 51a-1’de] Hâl bu minvâl üzre iken, vekîl-i mezbûrun rücû‘ davası-
nı ikāme etmesinden ve mütevellînin redden imtinâ‘ etmesinden sonra hâkim-i 
muvakki‘-i a‘lâhu –a‘lâhu mevlâhü–, vakıf husûsunda eimme-i eşrâf beyninde-
ki ihtilâfı bilerek ve hüküm için lâzım gelen husûsâta ri‘âyet ederek husûsen ve 
umûmen vakfın sıhhatine ve lüzûmuna hükmetti. Bu sûretle sahîh, lâzım ve mü-
ebbed vakıf hâline geldi.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir sene selâse 
ve erba‘în ve elf.
Şuhûdü’l-hâl: Ali b. Veli, el-Hâc Osman b. Abdülkerim, el-Hâc Murad b. Abdul-
lah, Yusuf Bey b. Abdullah, Hamza b. Sultanşâh, el-Hâc Hamza et-tâcir

250 [49a-1] Abdi Ağa b. Ramazan’ın değirmenlerin işletmesini İbrahim 
b. Abdi ile Salih Mehmed b. Ahmed’e verdiği
Atebe-i aliyye-i sultâniyede hâlâ matbah-ı âmire emîni olan fahrü’l-emâsil 
ve’l-akrân Abdi Ağa b. Ramazan meclis-i şer‘-i hatîr-i lâzımü’t-tevkīrde, mîrî 
simidçilerden İbrahim b. Abdi ve Salih Mehmed b. Ahmed nâm kimesneler 
muvâcehelerinde takrîr-i kelâm ve bast-ı merâm edip, Yoros kazâsına tâbi‘ Bey-
koz nâm karyede vâki‘ üç göz mîrî değirmenleri mezbûrân İbrahim ve Salih 
Mehmed’e teslîm edip, zikr olunan değirmenlerde tathîn olunan buğdayın her 
müdde biraz gırbâlî çıkdıkdan sonra elek üstüne gelen dakīkden cânib-i mîrîye 
on dört keyl hâs dakīk verip ve mezbûrlara dahi cânib-i mîrîden her şehirde 
dokuz bin akçe ücret verilmek üzre kavl ve karâr ve ittifâk ve şedd-i visâk ey-
ledik, suâl olunup takrîrleri tahrîr olunmak matlûbumdur dedikde, gıbbe’s-suâl 
mezbûrân İbrahim ve Salih Mehmed cevâblarında, fi’l-hakīka müşârunileyh 
Abdi Ağa zikr olunan değirmenleri bize teslîm edip, minvâl-i meşrûh üzre kavl 
ve karâr ve ittifâk ve şedd-i visâk eyledik dediklerinde, vâki‘ hâl bi’t-taleb ketb 
olundu.
Tahrîren fî evâhiri Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-a‘yân Hasan Ağa b. ( ), Zahrü’l-emsâl Hasan Çavuş b. ( ), 
Mustafa Çavuş b. Davud, Receb Çavuş, Yusuf b. Şaban kethüdâ, Mustafa b. Ali, 
Ali b. Mustafa, el-Hâc Hasan b. Mehmed, Süleyman b. Murad ve gayruhüm.

251 [49a-2] Şah Mehmed Efendi’nin borcu olmadığına yemin ettiği
Cezîre-i İstanköy sâkinlerinden fahrü’l-a‘yân Ahmed Ağa b. Abdünnebî 
meclis-i şer‘-i hatîr-i lâzımü’t-tevkīrde, bundan akdem cezîre-i merkūme kadısı 
olan umdet-i kuzâtü’l-İslâm zübted-i vülâti’l-enâm Şah Mehmed Efendi b. Re-
ceb mahzarında üzerine takrîr-i da‘vâ edip, müşârunileyh Şah Mehmed Efen-
di zimmetinde cihet-i karz-ı şer‘îden üç yüz on kıt‘a riyâlî guruş hakkım var-
dır, suâl olunup alıverilmek matlûbumdur dedikde, gıbbe’s-suâl ve akībe’l-inkâr 
müdde‘î-i mezbûrdan sıdk-ı da‘vâsına beyyine taleb olundukda ityân-ı beyyi-
neden izhâr-ı acz edip istihlâf etmeğin, müşârunileyh Şah Mehmed Efendi’ye 
zimmetinde cihet-i mezkûreden müdde‘î-i mezbûra üç yüz on kıt‘a riyâlî guruş 
deyni olmadığına yemîn teklîf olundukda, ol dahi hasbe’l-mes’û[l] yemîn billâhi 
te‘âlâ etmeğin, mâ hüve’l-vâki‘ bi’t-taleb ketb olundu.
Tahrîren fî evâili Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-akrân Hasan Ağa b. ( ), Zahrü’l-emsâl Hasan Çavuş b. ( ), 
Umdetü’l-akrân Mustafa Çavuş b. Davud ve gayruhüm.

252 [49a-3] el-Hâc Nezir’in terekesinden taş ocaklarının veresesi 
arasında taksimi
Dârü’l-cihâd-ı medîne-i Belgrad’da el-Hâc Nezir mahallesi sâkinlerinden iken 
bundan akdem vefât eden merhûm el-Hâc Nezir b. ( ) nâm kimesnenin verâseti, 
zevce-i metrûkesi Servi bt. Abdullah nâm kimesne ve sulbî kebîr oğlu Salih 
Beşe’ye ve sulbî sagīr oğlu Halil’e münhasıra olduğu şer‘an mütehakkık olduk-
dan sonra mezbûr Salih Beşe meclis-i şer‘-i hatîr-i lâzımü’t-tevkīrde âti’z-zikr 
olan on bir ocak mülk taş ma‘denine hâlâ vâzı‘u’l-yed olan Mehmed Ağa b. Na-
suh mahzarında üzerine takrîr-i da‘vâ edip, hâlâ mezbûr Mehmed Ağa’nın ye-
dinde ve taht-ı tasarrufunda olup medîne-i merkūme kurbunda vâki‘ her biri 
beynimizde ve lede’l-ahâlî ma‘lûm olmağın tahdîd ve tavsîfden müstağnî olan 
on bir ocak taş ma‘deni babamız müteveffâ-yı mezbûr el-Hâc Nezir’in mül-
kü olup, ba‘de vefâtihî verâseti bana ve zevce-i metrûkesi mezbûre Servi’ye ve 
sulbî sagīr oğlu karındaşım Halil’e münhasıra olmağın, zikr olunan on bir ocak 
taş ma‘deninin sümünü mezkûre Servi’ye ve seb‘a-i esmânının nısfı bana ve 
nısf-ı âharı karındaşım mezbûr Halil’e intikāl etmeğin, mezbûr Mehmed Ağa 
sâlifü’z-zikr olan on bir ocak [49b] taş ma‘denine bi gayri vech-i şer‘î vaz‘-ı yed 
eder, suâl olunup zikr olunan ma‘denlerde benim hisse-i şer‘iyyem olan nısıf 
seb‘a-i esmândan kasr-ı yedine tenbîh olunmak matlûbumdur dedikde, gıbbe’s-
suâl mezbûr Mehmed Ağa cevâbında, zikr olunan on bir ocak taş ma‘deni fi’l-
hakīka müteveffâ-yı mezbûr el-Hâc Nezir’in mülkü olup, ba‘de vefâtihî verese-i 
merkūmesine intikāl eyledi. Lâkin merkūme Servi asâleten ve mezbûr Halil Bey 
ve merkūm Salih Beşe’nin hâl-i hayâtında vasîyy-i muhtârı olan Hasan b. Ab-
dullah nâm kimesne zikr olunan on bir ocak taş ma‘denlerini ba‘zı müsevviğāt-ı 
şer‘iyye ile bana yirmi üç bin beş yüz nakd-i râyic fi’l-vakt akçeye bey‘-i kat‘î 
ile bey‘, ben dahi iştirâ ve tesellüm eyleyip yedime hüccet-i şer‘iyye almışdım. 
Lâkin hüccet-i merkūme hâlâ yedimde değildir ve mazmûn-ı sıhhat-şuhûdum 
bunda yokdur deyip, hâlâ müsevviğ-ı şer‘î beyân edip müdde‘âsını isbâtdan âciz 
olmağın, mâdem ki bey‘-i mezkûr müsevviğ-ı şer‘î ile olduğunu isbât eyleme-
ye, sâlifü’z-zikr on bir ocak taş ma‘denlerinin seb‘a-i esmânının nısfından kasr-ı 
yed etmek için mezbûr Mehmed Ağa’ya tenbîh olunup, mâ hüve’l-vâki‘ bi’t-taleb 
ketb olundu.
Tahrîren fî evâhiri Zilka‘deti’l-harâm li sene isneteyn ve erba‘în ve elf.
Şuhûdü’l-hâl: Hasan Beşe b. Mustafa mumcu, Umdetü’s-sâdât es-Seyyid Meh-
med Efendi eş-şehîr bi Nakībzâde, Fahrü’l-kuzât Osman Çelebi b. Ali el-kadı, 
Mustafa Beşe b. Süleyman Odabaşı, Ahmed Beşe b. Yahya, İsmail Çelebi b. Mus-
tafa, Mansur b. ( ) ve gayruhüm.

253 [49b-1] Vefat eden Mehmed’e ait ev ve tarlaların Muslihiddin 
Ağa’ya satılarak mirasçılar arasında bölüşüldüğü
Havâss-ı Kostantıniyye muzâfâtından Küçükçekmece nâhiyesine tâbi‘ Kaltekāle 
nâm karyede sâkin iken bundan esbak vefât eden Mehmed nâm kimesnenin 
verâseti, zevce-i metrûkesi Fâtıma Hâtun bt. Abdullah ve sulbiye sagīre kızı 
Aişe’ye münhasıra olduğu şer‘an mütehakkık oldukdan sonra mezbûre Fâtıma 
Hâtun sadriye sagīre kızı mezbûre Aişe’nin tesviye-i umûru için cânibi şer‘-i 
hatîrden mansûbe vasîsi olduğu hâkim-i muvakki‘ü’l-kitâb huzûrunda sâbit 
ve zâhir oldukdan sonra mezkûre Fâtıma Hâtun kendi tarafından asâleten 
ve sagīre-i mersûme tarafından vesâyeten mahfil-i kazâda, sâbıkan yeniçeri-
ler kethüdâsı olan işbu sâhibü’l-kitâb umdetü’l-emâcid ve’l-ekârim câmi‘i’l-
mehâmid ve’l-mekârim Muslihiddin Ağa b. (  ) tarafından ikrâr-ı âti’z-zikri 
tasdîka vekîl olup, Ramazan Efendi b. Süleyman el-Müderris ve el-Hâc Mah-
mud Efendi b. Seydî el-İmâm şehâdetleri ile şer‘an vekâleti sâbite olan fahrü’l-
eşbâh Sinan Beşe b. Abdullah mahzarında asâleten ve vesâyeten bi tav‘ihâ ikrâr 
ve i‘tirâf edip, mûrisimiz müteveffâ-yı mersûmdan bi hasebi’l-irsi’ş-şer‘î bana 
ve sagīre-i mersûmeye intikāl eden emlâkden karye-i mezkûrede vâki‘ lede’l-
cîrân ma‘lûmü’l-hudûd ulvî ve süflî üç bâb odaları ve samanlığı ve bi’r-i mâyı 
ve eşcâr-ı müsmire ve gayr-ı müsmireli hadîkayı ve muhavvatayı müştemil çift-
lik demekle ma‘rûf menzilini, müteveffâ-yı mersûmun karye-i merkūmede 
vâki‘ Kadri Beşe b. ( ) vakfına müsbet üç bin akçe deyni ve sagīre-i mersûmenin 
zarûret-i nafakası olmakla sûk-ı sultânîde mezâd ettirip ragabât-ı nâs münkatı‘a 
oldukdan sonra müvekkil-i mûmâ-ileyh Muslihiddin Ağa semen-i mislinin 
za‘fı ile tâlib olmağın sâlifü’z-zikr menzili cemî‘ tevâbi‘ ve levâhıkı ile mûmâ-
ileyh Muslihiddin Ağa’ya tarafeynden îcâb ve kabûlü hâvî bey‘-i bât-ı sahîh-i 
şer‘î ile on beş bin fıddî râyic fi’l-vakt akçeye asâleten ve vesâyeten bey‘ edip 
ol dahi iştirâ ve kabûl eyledikden sonra yine sâlifü’z-zikr karye sınırında vâki‘ 
lede’l-cîrân ma‘lûmü’l-hudûd on üç kıt‘a tarlaların hakk-ı tasarrufu nısfı benim 
ve nısf-ı âharı sagīre-i mersûmenin yedinde olup, lâkin sagīre-i mersûmenin 
zarûret-i nafakası olmağın zikri mürûr eden üç kıt‘a tarlaların hakk-ı tasar-
rufunu sâhib-i arz ma‘rifetiyle müvekkil-i mûmâ-ileyh Muslihiddin Ağa’ya 
on beş bin akçe mukābelesinde tefvîz edip, ol dahi tefevvuz ve kabûl eyledik-
den sonra mârrü’z-zikr menzilin semeni olan meblağ-ı mastûr on bin akçe-
yi ve mukābele-i tefvîzde olan meblağ-ı mesfûr on beş bin akçeyi cem‘an otuz 
bin mezbûru’n-na‘t akçeyi asâleten ve vesâyeten mûmâ-ileyh Muslihiddin Ağa 
yedinden bi’t-tamâm ahz ve kabz edip, zikr olunan emlâk ve arâziyi mahal-
linde kabza mûmâ-ileyh Muslihiddin Ağa’yı taslît eyledim dedikde mukırra-i 
mersûmenin asâleten ve vesâyeten cârî olan ikrârın vekîl-i merkūm Sinan Beşe 
vicâhen tasdîk eyledikden sonra karye-i mezbûrede sâkin Mustafa b. Abdullah 
ve zevcesi mezbûre Fâtıma Hâtun mahfil-i kazâda vekîl-i mersûm Sinan Beşe 
mahzarında her biri ikrâr ve takrîr-i kelâm edip, sâlifü’z-zikr on kıt‘a tarlarla-
da hâlâ hasadının salâhı zâhir olmuş mer‘î ve müşâhed olup mülkümüz olan 
kasîli dahi müvekkil-i mûmâ-ileyh Muslihiddin Ağa’ya fıddî râyic fi’l-vakt on 
bin akçeye bey‘-i kat‘î ile bey‘ edip, ol dahi iştirâ ve kabûl eyledikden sonra 
semeni olan meblağ-ı mezkûr on bin akçeyi dahi mûmâ-ileyh yedinden bi’t-
tamâm ahz ve kabz eyledik dediklerinde, gıbbe’t-tasdîki’ş-şer‘î mâ vaka‘a bi’t-
taleb ketb olundu.
Tahrîren fi’l-yevmi’l-ışrîn min Zilka‘deti’ş-şerîfe [50a] li sene isneteyn ve erba‘în 
ve elf.
Şuhûdü’l-hâl: Umdetü’l-müderrisîni’l-kirâm Abdullah Efendi b. Süleyman, Hü-
seyin Efendi b. (  ) el-kadı, el-Hâc Abdülkerim b. Ali el-kayyum, Kasım Beşe b. 
Nasuh er-Râcil, el-Hâc Mustafa Bey b. ( ) bevvâb-ı sultânî, İbrahim Bey b. ( ) su-
yolcu, İbrahim b. Abdullah, Mustafa b. Ahmed, Hasan Çelebi b. Mehmed, Ali 
Çelebi b. Derviş, el-Hâc Mehmed b. Abdullah, Behrâm b. Abdullah ve gayruhüm.

254 [50a-1, Arapça] Fâtıma Hatun bt. Abdullah’ın Âişe bt. Mehmed adlı 
küçüğe vasî atandığı
Hâkim-i muvakki‘-i a‘lâ hâze’l-kitâb âmil-i fazli rabbihi’l-vehhâb, Fâtıma Hâtun 
bt. Abdullah’ı, Vilâyet-i Rumeli-i ma‘mûrede vâki‘ Havâss-ı mahmiye-i Kostan-
tıniyye tevâbi‘inden Küçükçekmece nâhiyesi mahallâtından Katakale karyesin-
de sâkin iken bundan akdem fevt olan Mehmed nâm kimesnenin Ayşe nâm 
sagīre kızının tesviye-i umûru ve müteveffâ-i mezbûr babasından irs-i şer‘le 
kendisine intikāl eden emvâlin zabtı ve hıfz-ı ahvâli için ihtiyâcına binâen vasî 
nasbetti. Mezbûre Fâtıma Hâtun da vesâyet-i merkūmeyi kabûl edip hidemâtını 
üzerine aldı.
Cerâ zâlike ve hurrire fi’l-yevmi’l-hâmis ve’l-ışrîn min Zilka‘de eş-şerîfe sene is-
neyn ve erba‘în ve elf.
Şuhûdü’l-hâl: El-Hâc Mehmed Efendi b. Seydî el-İmâm, umdetü’l-müderrisîni’l-
kirâm Abdullah Efendi b. Süleyman, Kasım Ağa b. Nasuh er-Râcil, el-Hâc Mus-
tafa b. Abdullah el-bevvâb, İbrahim Bey b. su yolcu, İbrahim Bey b. Abdullah, 
Mustafa b. Ahmed, Mustafa b. İbrahim, Behrâm b. Abdullah, Hüseyin Çelebi b. 
Mehmed, Ali Çelebi b. Derviş, el-Hâc Mehmed b. Abdullah ve gayruhüm

255 [50a-2] Süleyman b. Ahmed’in karısı Hümâ Hatun bt. Abdullah’a 
borcunu ödemesi gerektiği
Mahmiye-i İstanbul’da Ayasofya-i Kebîr câmi‘-i şerîfi kurbunda sâkine işbu 
râfi‘atü’l-kitâb Hümâ Hâtun bt. Abdullah meclis-i şer‘-i hatîr-i lâzımü’t-tevkīrde, 
zevci olan Süleyman b. Ahmed mahzarında üzerine da‘vâ edip, zevcim mersûm 
Süleyman zimmetinde lede’l-cîrân ma‘lûmü’l-hudûd mülk-i bahtım olup bey‘ 
eylediğim menzil semeninden on dört aded sikke-i hasene ve yirmi bin kıt‘a 
riyâlî guruş ve on dört miskāl altın [ve] bilezik semeninden iki bin akçe ve zirâ‘ı 
beynimizde ma‘lûm keten bezi bahâsından bin akçe hakkım vardır taleb eyle-
rim suâl olunsun dedikde, gıbbe’s-suâl mersûm Süleyman cevâbında, fi’l-vâki‘ 
zevcem mersûme Hümâ Hâtun’a minvâl-i muharrer üzre on dört sikke-i ha-
sene ve yirmi beş kıt‘a riyâlî guruş ve bilezik ve keten bezi bahâsından üç bin 
akçe deynim olup, lâkin sâlifü’z-zikr on dört altının on iki altınını mersûme 
Hümâ Hâtun’a edâ ve teslîm eyledim deyicek, gıbbe’s-suâl ve’l-inkâr, mersûm 
Süleyman’dan da‘vâsına mutâbık beyyine taleb olundukda, ityân-ı beyyineden 
izhâr-ı acz edip istihlâf eylemeğin, mersûme Hümâ Hâtun dahi mârrü’z-zikr on 
iki altını zevci mersûm Süleyman’dan ahz ve kabz eylemediğine yemîn billâhi’l-
aliyyi’l-a‘lâ etmeğin, mûcebi ile meblağ-ı mârrü’l-beyân on dört sikke-i hasene 
ve yirmi bin kıt‘a riyâlî guruşu ve üç bin akçeyi mersûme Hümâ Hâtun’a teslîme 
merkūm Süleyman’a tenbîh birle, mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: El-Hâc İvaz b. Mehmed, Mehmed b. Mehmed, Mehmed b. Hüse-
yin, Yunus b. Hüdâverdi ve gayruhüm.

256 [50a-3] Ahmed b. Ali’nin mâlik olduğunu iddia ettiği evin 
İlyas Beşe tarafından satın alındığının sabit olduğu
Mahmiye-i İstanbul’da (  ) mahallesi sâkinlerinden Ahmed b. Ali nâm kimes-
ne meclis-i şer‘-i hatîr-i lâzımü’t-tevkīrde, menzil-i âti’l-beyâna hâlâ vâzı‘u’l-
yed idiği şer‘an sâbit olan işbu hâmilü’l-kitâb İlyas Beşe b. (  ) mahzarında üze-
rine takrîr-i da‘vâ edip, hâlâ mezbûr İlyas Beşe’nin yedinde olup mahmiye-i 
mezkûre mahallâtından Oruc Gāzi mahallesinde vâki‘ bir tarafı Fâtıma Hâtun 
Vakfı ve bir tarafı Haraccı İbrahim Çelebi mülkü ve iki tarafı tarîk-i âm ile 
mahdûd olup üç beyt-i süflîyi ve iki beyt-i ulvîyi ve iki su kuyusunu ve iki 
cüneyneyi müştemil olan menzili târih-i kitâbdan iki sene mukaddem Meh-
med b. Hüseyin nâm kimesneden şirâ-i şer‘î ile kırk bir bin beş yüz elli ak-
çeye iştirâ ve tesellüm eyleyip mülk-i mahzım olmuş iken mezbûr İlyas Beşe 
menzil-i mahdûd-ı mezkûra bi gayri vech-i şer‘î vaz‘-ı yed eder suâl olunup 
kasr-ı yedine tenbîh olunmak matlûbumdur [50b] dedikde, gıbbe’s-suâl mezbûr 
İlyas Beşe cevâbında, menzil-i mahdûd-ı mezkûru ben târih-i kitâbdan altı sene 
mukaddem Fâtıma bt. (  ) nâm hâtun ile Veli b. Hüseyin nâm kimesneden altı 
bin mezbûru’n-na‘t akçeye iştirâ ve tesellüm eyleyip mülk-i mahzım olmuş-
dur deyü def ‘ ile mukābele edicek, mezkûr İlyas Beşe’den sıdk-ı kelâmına bey-
yine taleb olundukda, udûl-i ricâlden Mehmed Efendi b. (  ) ve Ali Efendi b. 
( ) nâm kimesneler li ecli’ş-şehâde mahfil-i kazâya hâzırân olup gıbbe’l-istişhâd, 
fi’l-vâki‘ mezbûr İlyas Beşe menzil-i mahdûd-ı mezkûru târih-i kitâbdan altı 
sene mukaddem Fâtıma bt. ( ) nâm hâtun ile Veli b. Hüseyin nâm kimesneden 
bizim huzûrumuzda elli bin nakd-i râyic fi’l-vakt akçeye iştirâ ve tesellüm edip, 
onlar dahi bey‘ ve teslîm eydiklerinden sonra semen-i mezkûr elli bin akçeyi 
mezbûr İlyas Beşe yedinden bi’t-tamâm ve’l-kemâl ahz ve kabz eyledi. Biz bu 
husûsa şâhidleriz şehâdet dahi ederiz deyü edâ-i şehâdet-i şer‘iyye ettiklerin-
de, gıbbe’t-ta‘dîl ve’t-tezkiye şehâdetleri hayyiz-i kabûlde vâkı‘a oldukdan sonra 
mûcibi ile mezbûr Ahmed min ba‘d mezkûr İlyas Beşe’ye mu‘ârazadan men‘ bir-
le mâ vaka‘a bi’t-taleb ketb olundu.
Tahrîren fî evâhiri Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Fahrü’l-a‘yân Muslihiddin Ağa b. (  ) kethüdâ-yı Yeniçeriyân 
sâbıkan, İftihârü’l-emâsil ve’l-a‘yân Hasan Ağa Turnacıbaşı sâbıkan, Fahrü’l-
akrân Hamza Ağa, Fahrü’l-eşbâh Sefer Ağa es-sarrâcü’s-sultânî, Ramazan Efen-
di b. (  ) el-Müderris, Mehmed Efendi b. (  ) el-Müderris, Şaban Efendi b. (  ) el-
Hatîb, el-Hâc Mehmed b. ( ) er-Râcil, Ali Çelebi b. ( ) er-Râcil, Hüseyin Dede b. 
( ) eş-şehîr bi Korkun?, Hüseyin b. Hasan, Cafer b. Abdullah, Ali Bey b. ( ), Ha-
san Ağa b. ( ), Ali b. Davud, Mehmed Çelebi b. Mehmed ve gayruhüm.

257 [50b-1] İbrahim b. Abdullah’ın Ahmed Ağa’nın muhallefâtı 
konusunda Mehmed Çelebi ile sulh olduğu
Dârü’s-saltanati’l-aliyye Kostantıniyyetü’l-mahmiyye’de Haydarhâne mahalle-
sinde sâkin iken bundan esbak vefât eden merhûm Ahmed Ağa nâm kimes-
nenin karındaşı oğlu ve bi’l-inhisâr vârisi olan İbrahim b. Abdullah nâm râcil 
meclis-i şer‘-i hatîr-i lâzımü’t-tevkīrde, zikri âtî olan menzil ve bağlarda hâlâ 
mülkiyet üzre vâzı‘u’l-yed olduğu şer‘an sâbit ve mütehakkık olan râfi‘-i hâze’l-
kitâb fahrü’l-ahâlî Mehmed Çelebi b. Bâli mahzarında ikrâr-ı tâm ve takrîr-i 
kelâm edip, mahrûse-i Galata kazâsında Balta Limanı demekle ma‘rûf mevzi‘de 
vâki‘ etrâf-ı erba‘ası sâhil-i bahri vely eden tarîk-i âm ve arz-ı hâliye ile mahdûd 
dâhiliyesi iki bâb oda ve bir mahzen ve bir kayıkhâne ve bir su kuyusunu ve 
hâriciyesi bir oda ve bir matbah ve bir hadîkayı müştemil ve mârrü’z-zikr men-
zil kurbunda vâki‘ etrâf-ı erba‘ası merhûm İbrahim Paşa ve Uzunsolak demek-
le ma‘rûf Mehmed Bey b. (  ) ve Abdullah Efendi b. (  ) bağları ile mahdûd bi-
ribirine muttasıl üç kıt‘a bağ mûrisim ve ammim mersûm Ahmed Ağa’nın 
muhallefâtından olup, bi hasebi’ş-şer‘î bana intikāl etmiş iken zikr olunan men-
zil ve bağlara mersûm Mehmed Çelebi bi gayri vech-i şer‘î vaz‘-ı yed eyledi deyü 
bin otuz sekiz senesi Zilhicce’sinin yirminci gününde taleb ve da‘vâ eyledikde, 
ol dahi sâlifü’z-zikr menzil ve bağlar müteveffâ-yı mezbûr Ahmed Ağa’dan hâl-i 
hayâtında ve kemâl-i sıhhatinde safka-i vâhide ile yetmiş bin makbûz akçeye 
iştirâ eyledim dedikde, beynimize muslihûn tavassut edip husûs-ı mersûmdan 
on sekiz bin akçe ile iki bin akçe kıymetli bir kırmızı çuka ferâce üzerine inşâ-i 
akd-i sulh eylediklerinde, ben dahi sulh-ı merkūmu kabûl ve bedel-i sulh olan 
meblağ-ı mersûm on sekiz bin akçe ile zikr olunan kırmızı çuka ferâceyi ye-
dinden ahz u kabz eylemiş idim. Lâkin mezbûr Mehmed Çelebi iddi‘â eyledi-
ği sâlifü’z-zikr şirâ esnâsında semen-i müşterâ için sâlifü’z-zikr Ahmed Ağa’ya 
üç yüz sikke-i hasene verip verdiği mikdâr-ı mezkûr hasene mûrisim olan 
merkūm Ağa’nın mâlı olup vech-i mezkûr üzre olan mu‘âmeleleri muvâza‘a idi-
ği ma‘lûmum olmakla, makbûzum olan mikdâr-ı mezkûr sikke-i hasene be-
nim hakk-ı mevrûsum olur deyü verâset-i mahkiyyem hasebiyle taleb eyledi-
ğimde beynimize muslihûn tavassut edip husûs-ı mersûmdan dahi yirmi iki 
bin akçe üzerine inşâ-i akd-i sulh eyledikde ben dahi sulh-ı mersûmu kabûl ve 
bedel-i sulh olan meblağ-ı mastûr yirmi iki bin akçeyi mersûm Mehmed Çele-
bi yedinden bi’t-tamâm ahz ve kabz edip, târih-i kitâba değin mersûm Mehmed 
Çelebi ile mûrisim müteveffâ-yı merkūmun muhallefâtına müte‘allik bi vechin 
mine’l-vücûh alâka ve medhalim yokdur, ba‘de’l-yevm benden asâleten ve ya-
hud vekâleten mûrisim müteveffâ-yı merkūmun muhallefâtına müte‘allik da‘vâ 
ve nizâ‘ sudûr ederse lede’l-hükkâmi’l-kirâm makbûle ve mesmû‘a olmasın de-
dikde, mukırr-ı mersûm İbrahim Beşe’nin vech-i meşrûh üzre cârî ve sâdır olan 
ikrârın mersûm Mehmed Çelebi vicâhen tasdîk ve şifâhen tahkīk eyledikden 
sonra vâki‘ hâl bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene isneteyn ve erba‘în ve 
elf.
Şuhûdü’l-hâl: Umdetü’l-emâcid ve’l-a‘yân Ömer Ağa b. Ali sekbanbaşı sâbıkan, 
Derviş Çavuş b. Abdullah el-Mübâşir, Hamza Efendi b. Ahmed el-İmâm, 
Umdetü’l-kuzât Zeynî Efendi b. Mustafa, Osman b. Abdullah, Çaker Çavuş b. 
Abdullah, Yusuf Beşe b. Abdullah er-Râcil, İbrahim Beşe b. Abdullah er-Râcil, 
Mustafa Efendi b. ( ) el-mülâzım, Mehmed Çelebi b. el-Hâc Hüsam el-Müezzin, 
el-Hâc Ali b. (…), Hasan b. Mehmed, Ramazan Beşe b. ( ) er-Râcil, Ramazan b. 
( ) destârî, Ebûbekir b. Ali, Rıdvan Bey b. Abdullah el-Cündî.

258 [51a-1, Arapça] 48b-2’deki Sâime Hatun bt. Hasan’ın 
vakfiyesinin devamı

… Hâl bu minvâl üzre iken, vekîl-i mezbûrun rücû‘ davasını ikāmesinden ve 
mütevellînin redden imtinâ‘ etmesinden sonra hâkim-i muvakki‘-i a‘lâhu –a‘lâhu 
mevlâhu–, vakıf husûsunda eimme-i eşrâf beynindeki ihtilâfı bilerek ve hüküm 
için lâzım gelen husûsâta ri‘âyet ederek husûsen ve umûmen vakfın sıhhatine ve 
lüzûmuna hükmetti. Bu sûretle sahîh, lâzım ve müebbed vakıf hâline geldi.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir sene selâse 
ve erba‘în ve elf.
Şuhûdü’l-hâl: Ali b. Veli, el-Hâc Osman b. Abdülkerim, el-Hâc Murad b. Abdul-
lah, Yusuf Bey b. Abdullah, Hamza b. Sultanşâh, el-Hâc Hamza et-tâcir









259 [51a-2] Haremeyn-i şerîfeyn muhasebesinde başhalife olan Halil 
Efendi b. Abdi’nin vakfiyesi
Hamd ü dürûd ve şükr-i nâ-ma‘dûd ol vâcibü’l-vücûd ve zü’l-inâyeti ve’l-cûd 
hazretine sezâdır ki, hilkat-i Âdem’i ketm-i âdemden pehn-i vücûda getirip 
sâhib-i akl-ı selîm ve mekteb-i tekvînde esmâyı ta‘lîm kılıp câmi‘-i fezâ’il-i cezîle 
ve mecma‘-ı hasâil-i cemîle edip sücûd-ı melâik-i izâm ile in‘âm ve envâ‘-ı 
kerâmet ile ikrâm eyledi. Ve dahi salât ü selâm-ı huceste-nizâm ol merkez-i 
dâire-i risâlet ve matla‘-ı sitâre-i vilâyet pîşvâ-yı isâbe-i evliyâ ve muktedâ-yı 
cemâ‘at-i asfiyâ Ebülkasım Muhammed Mustafa -sallallâhu te‘âlâ aleyhi ve sel-
lem- hazretlerinin rûh-ı münevver ve kabr-i mu‘attarlarına nisâr olunur ki, 
makām-ı Mahmud’un sâhibi ve livâ-yı mes‘ûdun sâhibidir. Ve tahiyyât-ı firâvân 
ve teslîmât-ı bî-pâyân cümle-i âl-i kirâm ve ashâb-ı fihâmları üzerine ihdâ olu-
nur ki, her biri zümre-i ehl-i İslâma sâyık-ı hayrât-ı ihsân ve rehnümâ-yı ravza-i 
rıdvân olup saray-ı ukbâ-yı câvidânda mânend-i vakf-ı müebbed-i medîd ve 
riyâz-ı heşt-behişt-i na‘îmde mukīm ve hâlid-i muhalledlerdir. Rıdvânullâhi 
te‘âlâ aleyhim ecma‘în. Ammâ ba‘d sebeb-i tahrîr-i risâle-i şer‘iyye ve mûcib-i 
tastîr-i makāle-i mer‘iyye oldur ki, ashâb-ı fıtnat ve erbâb-ı basîret ayn-ı i‘tibâr 
ve dîde-i ihtiyâr ile gerdiş-i devr-i dûn ve cünbüş-i çark-ı bukalemûna nazar 
edip edvârında selâmet ve etvârında hayr ve istikāmet görmeyip yakīnen bil-
mişlerdir ki, dünyâ dâr-ı makām ve medâr-ı nizâm değildir, na‘îmi zıll-ı zâyil ve 
mukīmi dayf-ı râhil olup bünyânının inhidâmı mu‘ayyen ve sükkânının in‘idâmı 
mübeyyendir. Pes devlet onun ki zamân-ı sıhhat ve evân-ı kudretinde hayır ve 
ihsâna tâlib ve birr-i imtinâna râgıb olup makdûrunu dâr-ı na‘îme ve mevcûdunu 
makām-ı kerîme sarf edip rûz-ı mahşerde ekser-i halk azâb-ı elîm ve cezâ-yı 
azîme mübtelâ oldukları zamânda ettiği hasenât ve işlediği meberrât sebeb-i 
fevz ü necât ve bâ‘is-i neyl-i sa‘âdât ola. Bi fazlillâhi te‘âlâ binâ’en alâ zâlik sü‘edâ-
yı mezbûre silkine sâlik işbu dârü’s-saltanati’s-seniyye Kostantıniyyetü’l-
mahmiyye mahallâtından Ayasofya-i Kebîr mahallesinde sâkin Âsitâne-i 
sa‘âdetde Haremeyn-i şerîfeyn muhâsebesinde Başhalîfe olan kıdvet-i erbâbü’l-
ikbâl zübded-i ashâbü’l-iclâl el-mahfûfu bi sunûf-i avâtıfi’l-meliki’l-ilâh Halil 
Efendi b. Abdi -eslahallâhu defâtire a‘mâlihî ve yessere lehû cemî‘a âmâlihî- ilm-i 
kâmil ve irfân-ı şâmil ile bildiyse ki, dünyâ kesb-i hayrât-ı fâhire edecek 
makāmdır ki, ‘’ed-dünyâ mezra‘atü’l-âhire’’ mazmûnu onu i‘lâm ve ol mefhûmu 
ifhâm eder, sadakāt-ı câriye sa‘âdât-ı âhireye mukzî ve meberrât-ı müstemirre 
siyâdât-ı fâhireyi muktezî ola deyü niyet-i hâlisa ve taviyyet-i sâfiye ile meclis-i 
şerîf-i mutahhar ve mahfil-i dîn-i münîf-i münevver -sallallâhu te‘âlâ alâ şâri‘ihî-
ye hâzır olup li ecli’t-tescîl vakf-ı âti’l-beyâna mütevellî nasb edip ba‘dehû azl ve 
tardın kendi yedinde olmak şart ettiği Hoca Sefer b. Ahmed nâm tabbâh-ı hâssa 
muvâcehesinde ikrâr-ı sahîh-i şer‘î ve i‘tirâf-ı sarîh-i mer‘î edip mukaddemâ 
silk-i mülkümde münselik olan mâlımın her biri seksen akçe hesâbı üzre altı 
yüz aded tâmmü’l-vezn ve kâmilü’l-ayâr guruş ve yüz yirmişer akçe hesâbı üzre 
yüz filori cem‘an altmış bin akçe olur sâyir emvâlimden ifrâz ve imtiyâz-ı tâm 
ile mümtâz kılıp, hasbeten lillâhi te‘âlâ ve hasbeten li-rûhi resûlihi’l-mu‘allâ vakf 
ve habs edip şöyle şart eylemişdim ki: Nukūd-ı merkūma her yılda on akçesi on 
bir olmak hesâbı üzre mütevellî yediyle mu‘âmele-i şer‘iyye ve murâbaha-i 
mer‘iyye ile ale’l-vechi’l-halâl istirbâh ve istiğlâl için sîmâlarında âsâr-ı emânet 
zâhir ve beşerelerinde envâr-ı istikāmet bâhir ola, sâhib-i bisyâr ve kaviyyü’l-
iktidâr kimesneler ile mu‘âmele olunup askerî tâifesinden ve bi’l-cümle ziyâ‘ 
ihtimâlin olan yerlerden ve istiğlâlî ve dükkân ve bağ ve bağçe rehin ile verilme-
den kemâl-i mertebe hazer olunup rehn-i kavî ve kefîl-i melî ve yahud ikisinden 
biri ile ve rihân altın ve gümüş ve bu misillü eşyâ olmayınca kimesneye verilme-
yip ve akçe zimem oldukda filori ve guruş verilip alındığı vaktin yine misli filo-
ri ve guruş [51b] alınıp hurda akçe alınmaya. Bi lutfillâhi’l-müte‘âl hâsıl olan rey‘ 
ve galle ve nemâ fazlasından Ayasofya-i Kebîr câmi‘inin mihrâbında her gün 
dört nefer kimesne sekînet ve vakār birle ba‘de salâti’s-subh cem‘ olup, vech-i 
teennî ve tertîl üzre tenzîl-i celîlden birer cüz’-i şerîf tilâvet edip yevmî her biri 
ikişer akçe vazîfeye mutasarrıf ola. Ve tilâvet ettikleri eczâ-i şerîfenin birisi 
hazret-i habîb-i ekrem -sallallâhu te‘âlâ aleyhi ve sellem- rûh-ı şerîfi için ve bi-
rinin sevâbını benim ve birinin sevâbı vâlideynim ve birinin zevcem Aişe Hâtun 
rûhlariyçün i‘tâ ve ihdâ oluna. Ve câmi‘-i mezbûrda imâm olan kimesne eczâ-i 
şerîfeden bir cüz’-i şerîf tilâvet edip hatm-i şerîf tamâm olundukda du‘âsını ede-
ne verip vazîfe-i mu‘ayyenesinden mâ‘adâ buçuk akçe dahi sermahfillik 
vazîfesine mutasarrıf ola. Ve eczâhanlardan biri noktacı ve hâfız-ı eczâ olup ol 
hizmet mukābelesinde yevmî buçuk akçe vazîfeye mutasarrıf ola. Ve câmi‘-i 
mezbûrda Yâsînhân olan kimesne ba‘de salâti’s-subh âhir-i sûretü’l-Bakara’yı -ki, 
ibtidâsı âmene’r-resûlü âyet-i kerîmesidir- tilâvet ve rûh-ı seyyidü’l-kevneyn 
için du‘â edip yevmî bir akçe vazîfeye mutasarrıf ola. Ve Sultan Bayezid-i velî 
câmi‘-i şerîfinde mu‘arrif olan kimesne her cum‘a namazı vaktinde rûh-ı vâkıf 
için du‘â edip, her sene yüz elli akçe verile. Ve mâdem ki kendim hayâtda olam 
vakf-ı mezbûra kendim mütevellî olup bi emrillâh vefâtımdan sonra bir 
emânetkâr ve sâlih ve dindâr kimesne mütevellî olup yevmî üç akçe vazîfeye 
mutasarrıf ola. Ve vakf-ı mezbûrun tevliyeti vârisim olan kimesneye verilmeye 
ve hâvi’l-me‘âlî ve’l-fâhir aynü’l-a‘yân ve’l-ekâbir dârü’s-sa‘âde ağası olanlar 
vakf-ı mezbûra nâzır olup yevmî bir akçe vazîfeye mutasarrıf olalar. Ve cihet-i 
tevliyet dahi onların ma‘rifetiyle verile ve ilm-i kitâbda mâhir bir kimesne vakf-ı 
mezbûra kâtib ve câbî olup yevmî iki akçe vazîfeye mutasarrıf ola. Ve mâl-ı 
mezbûr için ahz olunan rihân bir sandıkda hızf ve nihân olunup bezzâzistânın 
birinde bir mevzi‘-i mu‘ayyende vaz‘ olunup ol mevzi‘ için her sene yüz yirmi 
akçe icâre verile. Ve her sene ibtidâsında nâzır-ı müşârunileyh ve müfettiş-i 
evkāf ma‘rifetiyle rehinler yoklanıp, mütevellînin muhâsebesi görülüp sene-i 
uhrâya tedâhül ettirilip eğer hıyâneti zuhûr ederse azl olunup yerine bir 
müstakīm ve dindâr kimesne mütevellî nasb oluna ve mütevellînin azl ve nasbı 
nâzır-ı mûmâ-ileyh yedinde ola. Ve nukūd-ı mezbûre mesârifi ihâta eden 
münâsib mahallerde düşdükçe akāra tebdîl oluna. Ve vâkıf-ı mûmâ-ileyh 
-esbağallâhu te‘âlâ ni‘ame gufrânihî aleyh- şöyle şart eyledi ki: Mürg-i rûh-ı pür-
fütûhu gülşen-i bî-bekā-yı âlemde mekân ve gülzâr-ı bî-sebât-ı dünyâda âşiyân 
ettikçe vakf-ı mezbûrun tebdîl ve tağyîri ve taklîl ve teksîri ve azl ve nasb-ı 
erbâb-ı vezâif ve naks ve izdiyâd-ı mesârif merreten ba‘de uhrâ yedinde olup ki-
mesne mâni‘ olmamak üzre nukūd-ı merkūmeyi mevâni‘-i kabzdan âriye oldu-
ğu hâlde mütevellî-i sâlifü’l-beyân Hoca Sefer’e teslîm, ol dahi kabz ve tesellüm 
edip mütevellîler sâyir evkāfda tasarruf ettikleri gibi ilâ hâze’l-ân tasarruf üzre-
dir. Lâkin asl-ı mâl-ı mevkūfun taklîl ve teksîri ve şurût-ı kuyûdunun tebdîl ve 
tağyîri hayâtda olduğumca merreten ba‘de uhrâ yedimde olmağa meşrût ol-
makla hâlâ atyeb-i emvâlimden yüz altmış altı filori -ve bir kâmil guruş dahi bir 
filori yüz yirmişer akçe hesâbı üzre yirmi bin akçe olur- sâyir emvâlimden ifrâz 
ve vakf-ı merkūma ilhâk edip şöyle şart eyledim ki: Meblağ-ı mezbûr yirmi bin 
akçe dahi nukūd-ı kadîme ile ma‘an seksen bin akçe olur ma‘an yed-i mütevellî 
ile minvâl-i meşrûh üzre istirbâh ve istiğlâl olunup onu on bir hesâbınca yirmi 
bin akçenin her sene hâsıl olan murâbaha-i şer‘iyyesinden mukaddemâ 
mütevellî vazîfesi yevmî üç akçe ta‘yîn olunmuşdu. Lâkin şey-i kalîl olmağın bir 
akçe dahi zam olunup yevmî dört akçeye mutasarrıf ola. Ve mukaddemâ dört 
nefer kimesne cüzhân şart ve ta‘yîn olunmuşdu, hâlâ bir nefer kimesne dahi 
zam ve ilhâk oluna, ol dahi bir cüz’-i şerîf tilâvet edip sevâbını Hakk-ı te‘âlânın 
rızâ-yı şerîfi için ve cihâr-ı yâr-ı güzîn ervâhına ihdâ edip, yevmî iki akçe vazîfe 
verile. Ve hatm-i şerîf tâmam oldukda du‘âsını eden kimesneye sermahfillik 
vazîfesi buçuk akçe ta‘yîn olunmuşdu, hâlâ buçuk dahi zam olunup yevmî bir 
akçe vazîfesi ola ve noktacı ve hâfız-ı eczâya dahi mukaddemâ buçuk akçe şart 
olunmuşdu, ona dahi buçuk akçe ziyâde olunup onun dahi bir akçe vazîfesi ola. 
Ve bi emrillâh vefâtımdan sonra bir sâlih ve mütedeyyin kimesne her salâti’s-
subh mezârım ve ehlimin mezârı üstünde Yâsîn-i şerîf tilâvet edip yevmî bir 
akçe vazîfeye mutasarrıf ola. Ve hazret-i Ebâ Eyyûb-i Ensârî câmi‘-i şerîfinin 
cânib-i yesârî tarafından câmi‘-i merkūmun duvarı köşesinden mezârımın sofası 
köşesine gelince olan tahta havlu köhne oldukda yevmî buçuk akçe hesâbı üzre se-
nede yüz seksen akçe eder mütevellî-i mezbûr hıfz eyleyip bir senede mi iktizâ 
eder iki senede mi her ne vakit lâzım gelirse zikr olunan tahta havlunun ve sofa-
nın meremmâtına harc ve sarf oluna. Ve altın yüz yirmi akçe ve guruş [52a] sek-
sener akçeye olduğu sûrette mârrü’z-zikr olan cem‘an seksen bin akçenin 
murâbaha-i şer‘iyyesi vech-i meşrûh üzre vakf-ı mezbûrun cemî‘mesârifine bi’t-
tamâm îfâ eder. Ammâ mürûr-ı eyyâm ile altın ve guruş tefâvüt eyleye -meselâ 
hâlâ râyic olduğu üzre ki altın ikişer yüz akçe ve guruş yüz onar akçeye râyic ol-
makla, murâbaha-i şer‘iyyesinden dahi her sene cemî‘mesârif-i vakıfdan dört bin 
akçe tefâvüt eder- meblağ-ı mezbûr dört bin akçenin üç bin yedi yüz akçesi ile her 
sene kapama iştirâ olunup, îyd-i fıtırda İstanbul’da vâki‘ Cebehâne kurbunda İbra-
him Ağa mu‘allimhânesinde sıbyân fukarâsına tevzî‘ ve ilbâs oluna. Ve bâkī üç yüz 
akçesi sene başında mütevellînin muhâsebesi görüldükde muhâsebe harcı için ve-
rile. Ve tefâvüt-i hasene ve guruş olmayıp altın yüz yirmi akçeye ve kâmil guruş 
seksen akçeye tenzîl ve râyic olduğu takdîrce zikr olunan kapama ve muhâsebe 
harcı ref ‘ oluna. Ve meblağ-ı mezbûr yirmi bin akçeyi dahi fâriğan ani’ş-şevâgil 
mütevellî-i rûşen-dile teslîm edip ol dahi vakfiyet üzre kabz ve tesellüm edip 
mütevellîler sâyir evkāfda tasarruf ettikleri üzre nukūd-ı merkūmeyi üç ay tasar-
ruf ve istiğlâl edip cihet-i tevliyet için mu‘ayyen olan üç yüz altmış akçe vazîfeyi al-
mışdır dedikde, vâkıf-ı müşârunileyhi cemî‘ kelimât-ı meşrûhasında mütevellî-i 
mezbûr bi’l-muvâcehe tasdîk ve bi’l-müşâfehe tahkīk edip emr-i vakf tamâm ve 
hâl-i tesbîl encâm bulmuş iken vâkıf-ı zü’l-avârif inân-ı vifâkı semt-i şikāka sârif 
olup vakıfdan rücû‘ ve mukaddemât-ı husûmâtla nizâ‘a şurû‘ edip, vakf-ı nukūd 
ve ona müteferri‘ olan şurût ve kuyûd eimme-i Hanefiyye’nin hıyârı ve müctehidînin 
kavl-i muhtârı üzre bâtıl olmakla meblağ-ı mezbûru ve mütevellî-i mezbûrun 
vazîfe-i tevliyet deyü ahz ettiği meblağın ecr-i misilden ziyâdesini mülküme 
istirdâd ederim deyü sevk-i kelâm ve ve da‘vâ-yı hısâm edip, mütevellî-i mezbûrdan 
cevâb taleb olundukda, vakf-ı nukūd ve zımnında beyân olunan şurût ve kuyûd 
eğerçi ekser-i ulemâ-i a‘lâm -aleyhim rahmetullâhi’l-meliki’l-allâm- katlarında 
câyiz değildir. Lâkin eimme-i Hanefiyye’den hazret-i imâm Züfer’den hazret-i 
İmâm Ensârî rivâyeti üzre vakf-ı nukūd ve ona müteferri‘ olan şurût ve kuyûd 
sahîh ve meşrû‘dur ona binâ’en ecr-i misilden ziyâde kabz ettiğim meblağı verme-
zin deyip işbu kitâb-ı belâgat-nisâbı hatt-ı refî‘i ile tevkī‘ eden pîşvâ-yı ulemâ-i 
a‘lâm muktedâ-yı fudalâ-yı kirâm, mesned-ârâ-yı mahâfil-i erbâb-ı fezâ’il, ukūd-
güşây-ı müşkilât-ı mesâil hazretlerine müterâfi‘ân ve fasl-ı husûmete râgıbân ol-
duklarında hâkim-i mûmâ-ileyh tarafeynin delîlinde nazar-ı enîk ve cânibeynin 
kelâmında fikr-i dakīk ettikden sonra cânib-i vakfa nazar ve mennâ‘un li’l-hayr ol-
makdan hazer edip, umûr-ı evkāfda muvâfık-ı hilâfa vâkıf ve ahvâl-i tesbîlde 
mevâkı‘-ı ihtilâfa ârif olduğu hâlde vakf-ı nukūd ve şurûtunun sıhhate ve 
mütevellî-i mezbûrun ecr-i misilden ziyâde olan yüz seksen akçeyi zamândan 
berâtına imâm-ı mezkûr rivâyeti üzre hükm ettikden sonra vâkıf-ı müşârunileyh 
inân-ı merâmını semt-i âhara sarf edip, eğerçi vakf-ı nukūd ve ona tâbi‘ olan şurût 
ve kuyûd imâm-ı ma‘hûd rivâyeti üzre sahîhadır, lâkin sıhhat lüzûmu müstelzim 
değildir, binâen alâ zâlik asl-ı meblağ-ı merkūmu mülküme istirdâd ederin deyip 
mütevellî-i mezbûr dahi sıhhat lüzûmdan müfârık olmaz diyenler kavli üzre red-
den imtinâ‘ ve husûmet ve nizâ‘ edip, sâniyen hâkim-i câsim-i müşârunileyh haz-
retlerine müterâfi‘ân olduklarında hâkim-i mûmâ-ileyh -esbağallâhu ni‘amehû 
aleyh- hazretleri hıyâr-ı eimmeden ‘’el-vakfu izâ sahha lezime’’ denilir kavilleri 
üzre vakf-ı mezbûrun sıhhat ve lüzûmuna hükm-i muhkemlerin ta‘lîk ve hatt-ı 
refî‘leri ile tevkī‘-i şerîflerin tenmîk edip vakf-ı mezbûr hâlâ sahîh ve lâzım ve 
habs-i sarîh kāyim olmağın, min ba‘d nakz ve naks ve tebdîline ve tahrîf ve 
tağyîr ve tahvîline mecâl muhâl oldu. Fe-men beddelehû ba‘demâ semi‘âhû fe-
innemâ ismuhû ale’l-lezîne yübeddilûnehû innallâhe semî‘un alîm ve ecrü’l-
vâkıfi ale’l-hayyi’l-cevâdi’l-kerîm cerâ zâlik.
Hurrire fi’l-yevmi’s-sâmin min Zilhicceti’ş-şerîfe li sene isneteyn ve erba‘în ve 
elf. Mine’l-hicreti men lehü’l-izzü ve’ş-şeref.
Şuhûdü’l-hâl: Umdetü’l-meşâyihi’l-kirâm eş-Şeyh Mehmed Efendi şeyh-i 
zâviye-i Erdebil, Umdetü’s-sulehâ eş-Şeyh Ahmed Efendi b. eş-Şeyh Mehmed 
Efendi el-mezbûr, Mehmed Dede b. Bünyad reisü’z-zâkirîn bi zâviye-i Erdebil 
el-mezbûr, Fazlı Çavuş el-mütevellî bi Evkāfi Emir Sultan, Zülfikar b. Gülâbî el-
Müezzin, Fahrü’l-akrân Mustafa el-Kâtib bi evkāfi câmi‘-i Muradiye bi medîne-i 
Bursa, Yusuf Ağa b. Abdullah, Şaban Bey b. Hızır, Bıyıklı Mehmed Bey el-Câbî, 
Mustafa b. Mehmed el-Kâtib, Mahmud b. Molla Habib Efendi, es-Seyyid Meh-
med b. Cafer, Veli Halîfe b. Hüsam, Ali b. Musa, Mehmed b. Hızır, İbrahim Halîfe 
b. İsa, Yusuf Dede b. Abdullah, Mustafa b. Mehmed Dede, Mehmed b. Abdullah 
Dede, Mehmed Dede b. Satılmış, Mahmud Efendi b. Hamza kâtib-i Evkāf-ı Sü-
leymaniye, Ebûbekir Çelebi b. Abdullah, es-Seyyid Mahmud b. (  ) tâbi‘-i Meh-
med Paşa, Vâcibü’t-takdîm umdetü’l-eimmetü’l-kirâm Halil Efendi b. İbrahim, 
Musli b. Hızır, Habib b. Süleyman.

260 [52b-1, Arapça] Selime Hatun bt. Kurd’un evini bey‘ bi’l-istiğlâl ile 
Ali Ağa Vakfı’na sattığı
Mahmiye-i Kostantıniyye mahallâtından Kızılminâre mahallesinde sâkine olan 
Selime Hâtun bt. Kurd nâm hâtun meclis-i şer‘-i şerîfe -sânehu’llâhu te‘âlâ 
ani’t-tağyîr ve’t-tahrîf- hâzıra olup, işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, ebvâb-ı 
hısn-ı mahmiye-i mezbûreden Silivrikapı dâhilinde vâki‘ İbrahim Paşa ma-
hallesinde kâin olan, tarafeynden tarîk-i âm ile, diğer tarafdan Takyeci Ferhad 
Vakfı ve Tâcî Hâtun’un Dârü’t-ta‘lîm’i ile, diğer tarafdan da Ömer Beşe b. Ab-
dullah ve Ali Beşe b. Abdullah mülkleri ile mahdûd bulunan, dâhilî ve hâricî 
fevkānî ve tahtânî beytleri, dükkânları, su kuyusunu, bahçeyi ve helâyı müş-
temil olan cemî‘-i menzilini cümle tevâbi‘ ve levâhıkı ile râyicü’l-vakt dok-
san sekiz bin akçe semen-i mu‘ayyen-i makbûzla, Ali Ağa Vakfı’na mütevellî 
olan hâfız-ı hâze’l-kitâb Ahmed Çelebi b. Osman’a bey‘ ettiğini ikrâr ve i‘tirâf 
etti. Mütevellî-i merkūm da menzil-i mezkûru vakf-ı mesfûr mâlıyla ve istiğlâl 
maksadıyla ondan iştirâ etti. Bâyi‘-i merkūmun menzili icâreye almak isteme-
si üzerine müşterî-i mezbûr, ba‘de’t-tahliye ve’t-tekābuz zeyl-i kitâbda mezkûr 
senenin gurre-i Rebî‘ilâhirinden bir sene tâmamına on dört bin akçe semen-i 
mu‘ayyen-i makbûzla icâreye verdi. Vâki‘ ikrâr, mütevellî-i mezbûr tarafından 
bi’l-muvâcehe tasdîk edildi. İbrahim Paşa el-mezbûr mahallesinde sâkin olan 
Hasan Çelebi b. Mustafa, menzil-i mezbûrun derkine ve ücret-i kirâya îcâb ve 
kabûlü hâvî kefâletle kefîl oldu.
Cerâ zâlike ve hurrire fî evâsıtı Rebî‘ilâhir sene selâse ve erba‘în ve elf.
Şuhûdü’l-hâl: Muslu Çelebi b. Ahmed, Mustafa b. Hasan er-Râcil, Ahmed Çele-
bi b. Mustafa, Mustafa Halîfe el-İmâm

261 [52b-2] Gülâbî bt. Abdullah’ın evini Selime Hatun bt. Kurd’a sattığı
Mahmiye-i İstanbul’da Kızılminâre mahallesinde sâkine Gülâbî bt. Abdullah 
nâm hâtun mahfil-i kazâda, mahalle-i mezbûrede sâkine râfi‘atü’l-kitâb Se-
lime Hâtun bt. Kurd mahzarında ikrâr ve takrîr-i kelâm eyleyip mahmiye-i 
mezbûrede Silivrikapısı dâhilinde İbrahim Paşa mahallesinde vâki‘ tarafeyni 
tarîk-i âm ve bir tarafı Takyeci Ferhad Vakfı ve Naci[ye] Hâtun mu‘allimhânesi 
ve bir tarafı Ömer Beşe b. Abdullah ve Ali Beşe b. Abdullah mülkleri ile mahdûd 
muhavvata-i dâhiliyesi iki bâb tahtânî ve dört bâb fevkānî büyûtu ve üç sofa 
ve bir tahta-pûş ve iki fırın ve bir su kuyusu ve hadîka ve kenîfi muhtevîye ve 
muhavvata-i hâriciyesi bir ahır ve bir su kuyusu ve on bir bâb dükkânı muhtevîye 
olan menzilin nısf-ı şâyi‘i benim mülküm ve nısf-ı şâyi‘-i âharı mezkûre Selime 
Hâtun’un mülkü olmağın, vech-i meşrûh üzre menzil-i mahdûd-ı mezbûrun 
mülküm olan nısf-ı şâyi‘ini mezkûre Selime Hâtun’a yüz altmış bin fıddî ve 
râyic fi’l-vakt akçeye bey‘-i bât-ı sahîh-i şer‘î ile bey‘ ve teslîm eyleyip, ol dahi 
vech-i meşrûh üzre iştirâ ve tesellüm eyledikden sonra semeni olan meblağ-ı 
mezbûru yedinden bi’t-tamâm alıp kabz eyledim. Ba‘de’l-yevm menzil-i 
mahdûd-ı mezbûrun cümlesi mezkûre Selime Hâtun’un mülk-i müşterâsıdır 
dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâsıtı Rebî‘ilâhir li sene selâsin ve erba‘în ve elf.
Şuhûdü’l-hâl: Mustafa Çelebi b. Ahmed, Mustafa b. Hasan er-Râcil, Ahmed Çe-
lebi b. Mustafa, Mustafa Halîfe el-İmâm, İskender Bey b. Şaban, Yunus Bey b. ( ), 
Yusuf Bey b. ( ).









262 [52b-3, Arapça] Emine Hatun bt. Nasuh’un evini Mehmed Beşe 
b. Yusuf ’a sattığı
Dâru’l-hilâfeti’l-aliyye mahmiye-i Kostantıniyye mahallâtından Kâtib Kasım 
mahallesinde sâkine olan Emine Hâtun bt. Nasuh nâm hâtun meclis-i şer‘-i 
şerîfe -sânehu’llâhu te‘âlâ ani’t-tağyîr ve’t-tahrîf- hâzıra olup, işbu akdin kendi-
lerinden sudûruna kadar sâhibi ve mâliki olduğu, elinde ve taht-ı tasarrufunda 
bulundurduğu menzilini hâfız-ı hâze’l-kitâb Mehmed Beşe b. Yusuf ’a bey‘ etti-
ğini ikrâr ve i‘tirâf etti. Mezbûr Mehmed Beşe de ondan iştirâ etti. [devâmı, ha-
talı ciltleme sonucu 55a-1’e konulmuş] Mahalle-i mezbûrede vâki‘, bir tarafdan 
el-Hâc Yusuf b. ( ) mülkü, diğer tarafdan Yunus Efendi Vakfı, öteki tarafdan Key-
taz v. ( ) en-Nasrânî mülkü, diğer tarafdan da tarîk-i âm ile mahdûd olan, fevkānî 
üç beyti, kasrı, mutfağı, ahırı, mahzeni, tahta-pûşu, su kuyusunu, helâyı müşte-
mil olan cemî‘-i menzilini cümle tevâbi‘ ve levâhıkı ile râyicü’l-vakt, aded ve 
keyfiyet cihetinden mechûl fülûsla yüz bin akçe semen-i mu‘ayyen-i makbûzla 
hâfız-ı hâze’l-kitâb Mehmed Beşe b. Yusuf ’a bey‘ ettiğini ikrâr ve i‘tirâf etti.
Cerâ zâlike ve hurrire fî evâili Cumâdelûlâ sene selâse ve erba‘în ve elf.
Şuhûdü’l-hâl: Ahmed Beşe b. Murad er-Râcil, Hüseyin b. Mustafa solak, Ali b. 
Halil, Yusuf b. Abdullah, Ali Beşe b. Hüseyin, Hüsam b. el-Müezzin, Sefer Çelebi 
b. ( ), Mustafa Çelebi b. Hamza el-İmâm, Mustafa b. Salih

 [55a-1, Arapça] Başı 52b-3’te olan ev satış hüccetinin devamı
… [Emine Hâtun bt. Nasuh], mahalle-i mezbûrede vâki‘, bir tarafdan el-Hâc Yu-
suf b. (  ) mülkü, diğer tarafdan Yunus Efendi Vakfı, öteki tarafdan Keytaz v. 
(  ) en-Nasrânî mülkü, diğer tarafdan da tarîk-i âm ile mahdûd olan, fevkānî 
üç beyti, kasrı, mutfağı, ahırı, mahzeni, tahtaboşu, su kuyusunu, helâyı müşte-
mil olan cemî‘-i menzilini cümle tevâbi‘ ve levâhıkı ile râyicü’l-vakt, aded ve 
keyfiyet cihetinden mechûl fülûsla yüz bin akçe semen-i mu‘ayyen-i makbûzla 
hâfız-ı hâze’l-kitâb Mehmed Beşe b. Yusuf ’a bey‘ ettiğini ikrâr ve i‘tirâf etti.
Cerâ zâlike ve hurrire fî evâili Cumâdelûlâ sene selâse ve erba‘în ve elf.
Şuhûdü’l-hâl: Ahmed Beşe b. Murad er-Râcil, Hüseyin b. Mustafa solak, Ali b. 
Halil, Yusuf b. Abdullah, Ali Beşe b. Hüseyin, Hüsam b. el-Müezzin, Sefer Çelebi 
b. ( ), Mustafa Çelebi b. Hamza el-İmâm, Mustafa b. Salih

263 [53a-1, Arapça] Satın alınan arazinin Fâtıma bt. Abdullah 
Vakfı’na ait olduğu
Medîne-i mahrûse-i Galata’da vâki‘ Şehsuvar mahallesi sükkânından olan 
udûlden fahrü’l-kuzât Şaban Efendi b. Mehmed ve Hüseyin Bey b. Bâli nâm ki-
mesneler meclis-i şer‘-i şerîf ve mahfil-i dîn-i münîfde hâzırân olup, âtiyyü’z-zikr 
arâzi-i hâliyeye mülkü zannıyla vâzı‘a-i yedi olan husûs-ı âtiyyü’l-beyânı münki-
re olan Ayşe bt. Memi nâm hâtun mahzarında, merhûme Fâtıma bt. Abdullah’ın 
vakfına mütevellî olan hâmil-i hâze’l-kitâb Şaban Efendi b. Mustafa’dan sâdır 
olan da‘vâ-i sahîha-i şer‘iyyede gıbbe’l-istişhâd şöyle şehâdet ettiler ki, medîne-i 
merkūme mahallâtından Okçu Musa mahallesinde vâki‘ olup inde’l-ahâlî ve’l-
cîrân ma‘lûm olması cihetiyle tahdîd ve beyândan müstağnî bulunan arâzi, 
merhûme-i mezkûrenin vakfıdır. Vâkıfe-i merkūme, hâl-i hayâtında, Mevlânâ 
Mehmed Efendi b. İsmail’in imzâsıyla mümzâ ve 929 senesi Receb-i ferdinin 
yevm-i hâmis târihiyle müverrah hüccetinde de yazıldığı üzre arâzisini vakfet-
mişdir. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber 
olmağın mûcibince hükmedildi.
Cerâ zâlike ve hurrire fî evâhiri Zilka‘de eş-şerîfe sene isneyn ve erba‘în ve elf.
Şuhûdü’l-hâl: Mustafa Çelebi b. Hasan, Mehmed Beşe b. Sinan, Hasan Çelebi 
b. Mehmed el-Haffâf, Ali Beşe b. Abdullah, Ahmed Çavuş b. ( ), Muslu b. Musa, 
el-Hâc İsâ b. el-bevvâbü’s-sultânî, el-Hâc Perviz b. Abdullah, Ali Efendi b. Halil, 
Mehmed Reis b. ( ) ve gayruhüm

264 [53a-1] Âkile bt. Abdullah’ın muhafaza için Zamâne bt. Abdullah’a 
bıraktığı elbiselerin çalındığı
Mahmiye-i Kostantıniyye’de Firuz Ağa mahallesinde sâkine Âkile bt. Abdullah 
nâm hâtun meclis-i şer‘de, kendinin icâre ile sâkine olduğu menzilin mûciresi 
olan bâ‘isetü’l-kitâb Zamâne bt. Abdullah nâm hâtun mahzarında takrîr ve 
da‘vâ edip, ben merkūme Zamâne Hâtun’un mahalle-i merkūmede vâki‘ men-
zilde icâre ile sâkine olmağın târih-i kitâbdan beş ay mukaddem Bayram Paşa 
Alayı vâki‘ olduğu gün ben ba‘zı mesâlih için âhar yere gittiğimde sâkin oldu-
ğum menzilin miftâhını menzil-i merkūm dâhilinde mersûme Zamâne Hâtun’a 
teslîm edip, ben gelinceye değin yabana gitme menzil-i mesfûr dâhilinde olan 
esbâbımı muhâfaza eyle dediğimde, merkūme Zamâne Hâtun dahi zikr olu-
nan miftâhı alıp kabz edip esbâbımı muhâfazaya ta‘ahhüd ve iltizâm etmiş iken 
ba‘de zamân menzil-i merkūmu hâlî koyup âhar yere gitmekle sâkin olduğum 
menzilimin kilidleri kırılıp dâhilinde on beş bin akçe kıymetli esbâbım zâyi‘ ol-
muşdu. Hâlâ merkūme Zamâne Hâtun’un taksîri sebebiyle tazmîn ettirilmek ta-
leb eylerim dedikde, gıbbe’s-suâl mezbûre Zamâne Hâtun cevâbında, fi’l-vâki‘ 
müdde‘iyye-i merkūme Âkile Hâtun târih-i merkūmda âhar yere gidip bana 
menzil-i merkūmdan âhar yere gitme deyü tenbîh edip gittiğinden sonra ba‘de 
salâti’z-zuhr taşra gitmek iktizâ etmekle ben dahi gitmiş idim, minvâl-i meşrûh 
üzre merkūmenin menzil miftâhını alıp zabt eyledikden mâ‘adâ esbâbını dahi 
muhâfazaya ta‘ahhüd ve iltizâm eylemedim idi deyü inkâr edicek müdde‘iyye-i 
merkūme Âkile Hâtun’dan müdde‘âsına mutâbıka beyyine taleb olundukda 
ityân-ı beyyine için istimhâl etmeğin müd‘iye-i merkūme Âkile Hâtun dahi işbu 
târih-i kitâbdan üç gün tamâmına değin mehl-i şer‘î ile imhâl olunup, sûret-i 
hâl gıbbe’t-taleb ketb olundu.
Tahrîren fî gurreti Zilhicceti’ş-şerîfe min şuhûri sene isneteyn ve erba‘în ve elf.
Şuhûdü’l-hâl: Hüseyin Efendi b. Mustafa el-Müderris, Mehmed Çelebi b. el-Hâc 
Hüsam el-Müezzin, Mustafa b. Mehmed, İskender Bey b. Şaban, Haydar Bey b. 
Abdullah ve gayruhüm.

265 [53a-2] Mehmed Efendi b. Ali’nin Fâtıma Hatun 
bt. Osman’a borçlu olduğu
Vilâyet-i Rumeli’nde hâlâ Zağra-i Cedîd vâlîsi umdetü’l-kuzât Mehmed Efendi b. 
Ali meclis-i şer‘-i hatîr-i lâzımü’t-tevkīrde, mahmiye-i İstanbul’da Zincirlikuyu 
mahallesinde sâkine işbu râfi‘atü’l-kitâb Fâtıma Hâtun bt. Osman muvâcehesinde 
bi’t-tav‘i’s-sâf ikrâr ve i‘tirâf edip, merkūme Fâtıma Hâtun’a cihet-i karz-ı şer‘îden 
fıddî râyic fi’l-vakt on bir bin akçe zimmetimde lâzımü’l-edâ ve vâcibü’l-kazâ 
deynim vardır deyicek mukırr-ı mersûm Mehmed Efendi’nin vech-i mübeyyen 
üzre cârî olan ikrârın mersûme Fâtıma Hâtun vicâhen tasdîk ve şifâhen tahkīk 
edicek, mâ vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Mehmed Çelebi b. Mehmed, Mehmed Çelebi b. Yakub el-attâr, 
Derviş Mehmed el-Kâtib, Ali Çavuş b. Abdülbâkī, Mehmed Efendi b. Ali el-
İmâm, Mehmed b. Mustafa, Hasan b. Abdullah, Abdullah b. Mustafa, Mustafa b. 
Sinan ve gayruhüm.

266 [53b-1] Murad Çelebi b. Rıdvan’ın zimmîlerden gulâmiyye 
bedelinden alacağı kalmadığı
Atebe-i aliyyede sâbıkan sekbanbaşı olan umdetü’l-emâcid ve’l-ekârim 
câmi‘u’l-mehâmid ve’l-mekârim Nasuh Ağa adamlarından Murad Çelebi 
b. Rıdvan nâm râcil mahfil-i kazâda, mahmiye-i Galata muzâfâtından olup 
merhûm ve mağfûrun-leh Şehzâde Sultan Mehmed Hân -aleyhi’r-rahmetü 
ve’r-rıdvân- evkāfından Marmara ve Kapudağı ve Mirali ve Kızılada ve Mal-
tepe nâhiyeleri sâkinlerinden olup kendi taraflarından asîl ve sâir evkāf-ı 
mezbûre re‘âyâsı taraflarından husûs-ı âtîye vekîl olup, vekâletleri nehc-i şer‘î 
üzre sâbite olan Kelavnoz v. Kiryako ve Papa Todori v. (  ) ve Yorgi v. Kirya-
ko ve Yorgaki v. Asparinor ve Talaşkoz v. İskarinoz ve Maskalyo Reis v. ( ) ve 
Papa Yanaki v. ( ) ve Yanaki v. Nikola ve Yanaki v. Paloç ve Falko v. Polo ve Kir-
yako v. Dimo ve Lefota v. Somi ve Uzun İstemad v. (  ) ve Papa Vasalko v. (  ) 
ve Papa Çanko v. Yorgi ve Kostantin v. Preşkova ve Totol v. Yakomi ve Doket 
v. ( ) ve Panayot v. Luka ve Panayot Reis v. Falahto ve Papa Yomi v. ( ) ve Lon-
dani v. (  ) nâm zimmîler muvâcehelerinde bi tav‘ihî ikrâr ve i‘tirâf ve takrîr-i 
kelâm edip, evkāf-ı mezbûreden nevâhî-i merkūmede ve gayride sâkin olan 
zimmî re‘âyâdan bin kırk bir senesinde ber mûceb-i berât-ı şerîf ve defter-i 
âlî altı bin kırk nefer olmak üzre ziyâde-i cizyeleri cem‘ine me’mûr olup 
ziyâde-i cizyeyi ve hizmetim mukābelesinde yedi bin riyâlî guruş gulâmiyyeyi 
mezbûrûn zimmîlerden ve müvekkillerinden taleb edip merkūmûn zimmîler 
bizim ziyâde-i cizyemiz için taraf-ı mîrîye beher sene kırk iki bin çeki odun 
maktû‘dur her sene cânib-i mîrîye bi’t-tamâm teslîm eyleriz ve târih-i kitâba 
gelince taleb olunan mikdârı gulâmiyye veregelmedik dediklerinde, tavassut-ı 
müslimîn ile mezbûrûn zimmîler yedlerinden asâleten ve vekâletleri hase-
biyle gulâmiyye nâmına yedi bin riyâlî guruş alıp kabz edip yedimde olan 
berât ve defteri mezbûrûn zimmîlere teslîm eyledim. Ba‘de’l-yevm mezbûrûn 
zimmîler ve müvekkilleri zimmetlerinde gulâmiyye nâmında bir akçe ve bir 
habbem kalmadı. Ba‘de’l-yevm bundan asâleten veya vekîlimden vekâleten 
husûs-ı mezbûra müte‘allik mezbûrûn zimmîler ve müvekkillerinden taleb 
ve da‘vâ sudûr ederse, lede’l-hükkâm makbûle ve mesmû‘a olmasın dedik-
de, mukırr-ı mezbûr Murad Çelebi’nin vech-i meşrûh üzre cârî olan ikrârın 
merkūmûn zimmîler asâleten ve vekâleten vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Tahrîren fî gurre-i Zilka‘deti’ş-şerîfe li sene isneteyn ve erba‘în ve elf.
Şuhûdü’l-hâl: Umdetü’l-a‘yân Derviş Ağa b. Ali Muhzır Ağa hâlâ, Fahrü’l-akrân 
Mustafa Çelebi b. (  ) çavuş-ı yeniçeriyân, Umdetü’l-emâcid ve’l-ekârim Du-
rak Ağa b. (  ) çavuşbaşı hâlâ, Umdetü’l-a‘yân Osman Ağa b. (  ) el-mütevellî bi 
Câmi‘-i Şehzâde, Fahrü’l-akrân Hasan Bey b. Mustafa kethüdâ, Hasan Çavuş b. 
Mustafa, Piyâle Bey b. Abdullah el-bevvâb, el-Hâc Hüsam b. Mehmed el-muhzır, 
Yusuf Bey b. Şaban el-muhzır ve gayruhüm.
Bu sicil buraya gelince merhûm ve mağfûrun-leh Ka ra çe le bi zâ de Mehmed Efen-
di b. el-merhûm Hüsam Efendi’nin def ‘a-i sâniyede Rumeli kazaskeri oldukla-
rında kayd olunan vekāyi‘in cild-i sâlisidir ki şer‘iyyâtı Atazâde Mehmed Efen-
di zamânında vâki‘ olmuşdur.
İnteha’l-kelâm fî zemâni el-müvellâ el-merhûm el-müşârunleh fî hâze’l-makām.
[mühür]









267 [54a-1] Mustafa b. Ali ve Ebûbekir’in Fâtıma bt. Veli Hoca’nın 
ırzına kastettiklerini itiraf ettikleri
Vilâyet-i Anadolu’da medîne-i Kayseriye muzâfâtından Erguncak nâm karye 
ahâlîsinden Ömer Beşe b. İbrahim nâm kimesne meclis-i şer‘-i şerîfe Musta-
fa b. Ali nâm kimesneyi ihzâr ve mahzarında takrîr-i kelâm ve bast-ı merâm 
edip târih-i kitâbdan bir buçuk sene mukaddem mezbûr Mustafa ve refîki olup 
gāib ani’l-meclis olan Ebûbekir b. (  ) nâm kimesne gece ile karye-i mezbûrede 
hâlâ zevcem olan Fâtıma bt. Veli Hoca nâm hâtun sâkine olduğu menzilin du-
varından aşıp fi‘l-i şenî‘ kasd eylemişdir. Suâl olunup takrîri tahrîr olunmak 
matlûbumdur dedikde gıbbe’s-suâl mezbûr Mustafa cevâbında hizmet eyledi-
ğimiz ağamız Hüseyin Bey nâm cündînin mezbûre Fâtıma Hâtun ile husûmeti 
olup bir gece varın ırz eksikliği edin deyü beni ve gāib ani’l-meclis olan mezbûr 
Ebûbekir’i irsâl eyledikde biz dahi gece ile varıp mezbûre Fâtıma Hâtun’un 
sâkine olduğu menzilin duvarından aşıp girdik, mezbûre Fâtıma Hâtun tâyi‘a 
olmayıp feryâd eyledikde, ahâlî-i karye gelip mezbûreyi yedimizden halâs eyle-
diler dediklerinde vâki‘ hâl hıfzan li’l-makāl ketb olundu.
Tahrîren fi’l-yevmi’r-râbi‘ aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: Mustafa Beşe b. Ali mumcu, Kâtib Ali Efendi b. Hızır, Ömer Beşe 
b. Osman er-Râcil, Receb Beşe b. Hüseyin, İsmail b. Hüseyin, Osman b. Ömer 
ve gayruhüm.

268 [54a-2, Arapça] İbrahim Subaşı b. Derviş’in evini Mehmed Çavuş 
b. Abdullah’a sattığı
&lt;&lt; Dârü’s-saltanati’s-seniyye mahmiye-i Kostantıniyye mahallâtından Emîn 
Nureddin mahallesinde sâkin olan, Atabe-i aliyyede vâki‘ yayabaşılar züm-
resi zâbitlerinden fahrü’l-emâsil ve’l-akrân İbrahim Subaşı b. Derviş meclis-i 
şerî‘at-i şerîfe-i garrâ ve mahfil-i tarîkat-i münîfe-i zehrâya hâzır olup, işbu ak-
din kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu, mahalle-i merkūmede vâki‘, tahtânî ve fevkānî iki-
şer beyti, selâmlığı ve ahırı müştemil bulunan, bir tarafdan Yaya beyi Mehmed 
Ağa mülkü, diğer tarafdan bâyi‘-i mezkûr mülkü, diğer tarafdan da tarîk-i âm 
ile mahdûd olan cemî‘-i menzilini cümle hudûdu ve tevâbi‘i ve kâffe-i hukūku 
ve menâfi‘i ile râyicü’l-vakt aded ve keyfiyet cihetinden mechûl fülûsla doksan 
bin akçe semen-i mu‘ayyen-i makbûz ile hâfız-ı hâze’l-kitâb zahrü’l-eşbâh Yaya 
beyi Mehmed Çavuş b. Abdullah’a îcâb kabûlü ve teslîm tesellümü hâvî bey‘-i 
bât-ı sahîh ile bey‘ ettiğini ikrâr ve i‘tirâf etti. Mezbûr Mehmed Çavuş da kendi 
mâlıyla ve kendisi içi menzil-i mezkûru ondan iştirâ etti. Vâki‘ ikrâr, müşterî-i 
merkūm tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’r-râbi‘ aşer min şehri Zilhicce eş-şerîfe sene is-
neyn ve erba‘în ve elf.
Şuhûdü’l-hâl: Şaban Subaşı b. Abdünnebî, Hasan Beşe b. İskender er-Râcil, Sü-
leyman Beşe b. Bâli odabaşı, Murtaza Beşe b. İhtiyar, Mustafa Beşe b. Osman, 
Hasan Bey b. Abdullah er-Râcil ve gayruhüm&gt;&gt;

269 [54b-1] Emine bt. İbrahim’in kaybolan eşyasının Mustafa 
b. Ali’nin evinde bulunduğu
Vilâyet-i Anadolu’da vâki‘ Kayseriye kazâsında Arguncuk nâm karyeden olup hâlâ 
mahmiye-i Kostantıniyye’de Mi‘mâr Acem mahallesinde sâkine olan bâ‘isetü’l-
kitâb Emine bt. İbrahim nâm hâtun tarafından husûs-ı âti’l-beyâna vekîl olup, 
vekâleti mahzar-ı hasm-ı câhidde Receb Beşe b. Hüseyin ve Durak Beşe b. Ab-
dullah nâm kimesneler şehâdetleri ile sâbite olan İsmail Beşe b. Hüseyin nâm 
kimesne meclis-i şer‘de, kazâ-i merkūmdan olup elân mahmiye-i merkūmede 
sâkin Mustafa b. Ali nâm emred muvâcehesinde bi’l-vekâle takrîr-i kelâm edip, 
bundan akdem müvekkile-i merkūmenin mahalle-i merkūmede vâki‘ menzili 
açılıp yedimde mevcûd olan defterde mastûr olduğu üzre dâhilinde vâki‘ olup 
zâyi‘ olan esbâbdan mezbûr Mustafa Bey yedinde bir münakkaş dülbend örtü-
sü ve iki münakkaş makrama ve bir dokuma uçkur bulunmağın mezbûru bi’l-
vekâle ihzâr eyledim, hakīkat-i hâl mezbûr Mustafa’dan suâl olunup takrîri tahrîr 
olunmak taleb ederim dedikde, gıbbe’l-istintâk merkūm Mustafa cevâbında, 
mukaddemâ müvekkile-i merkūmenin menzili tarafına vardığımda merkūmenin 
akrabâsından Kadri nâm kimesne merkūmenin menzilinden bir mikdâr esbâb 
ile taşra çıkdıkda zikr olunan dülbend örtüsü ve iki münakkaş makramayı ve bir 
dokuma uçkuru bana teslîm etmek ile ben dahi alıp kabz eyledim idi deyicek, 
sûret-i hâl zabt-ı makāl için bi’t-taleb ketb ve tahrîr olundu.
Tahrîren fi’l-yevmi’r-râbi‘ aşer min Zilhicceti’ş-şerîfe li sene isneteyn ve erba‘în 
ve elf.
Şuhûdü’l-hâl: Ömer Beşe b. Mehmed er-Râcil, Hamdi b. Mehmed, Mehmed Bey 
b. Abdullah, Dilaver Çavuş b. Abdullah, Mehmed b. Abdi ve gayruhüm.

270 [54b-2] Âzat edilmiş olan Keyvan’ın Eyüb Bey b. Mustafa’nın 
tasarrufunda bulunduğu
Vilâyet-i Anadolu’da Karahisâr-ı sâhib sancağında Şuhud kasabası tevâbi‘inden 
Haydarlı nâm karyeden Yusuf Bey b. Yahya nâm cündî meclis-i şer‘de, dergâh-ı 









âlî solaklarından işbu bâ‘isü’l-kitâb Eyüb Bey b. Mustafa nâm kimesne mahza-
rında takrîr-i da‘vâ edip, işbu hâzır bi’l-meclis olup elân mezbûr Eyüb Bey’in 
yedinde ve taht-ı tasarrufunda olan uzun boylu gök elâ gözlü sarışın Rûsiyyü’l-
asl Keyvan nâm gulâm mukaddemâ benim abd-i memlûkum olup mülküm-
den ibâk eylemiş idi. Elân mezbûr Eyüb Bey’in yedinde buldum bi gayri vech-i 
şer‘î vaz‘-ı yed eylemişdir, kasr-ı yedine tenbîh olunmak taleb ederim dedik-
de, gıbbe’s-suâl mezbûr Eyüb Bey cevâbında, gulâm-ı mevsûf-ı mezbûr bun-
dan akdem maktûlen müteveffâ oldukda terekesi taraf-ı mîrîden kabz olunan 
İlyas Paşa’nın muhallefâtından olmakla mukaddemâ beytülmâl emîni olup 
müteveffâ-yı merkūmun terekesine vâzı‘u’l-yed olan Mehmed Ağa nâm kimes-
neden altmış guruşa iştirâ edip abd-i memlûküm olmakla vaz‘-ı yed ederim, 
vech-i meşrûh üzre müdde‘î-i merkūmun abd-i memlûku olup mülkünden 
ibâk eylediği ma‘lûmumuz değildir deyü inkâr edicek, müdde‘î-i merkūmdan 
müdde‘âsına mutâbık beyyine taleb olundukda, udûl-i Müslimîn’den Şaban b. 
Yusuf ve Receb b. Mustafa nâm kimesneler li ecli’ş-şehâde hâzırân olup akībe’l-
istişhâd, fi’l-vâki‘ gulâm-ı mevsûf-ı merkūm Keyvan müdde‘î-i merkūm Yu-
suf Bey’in abd-i memlûkü olup, bundan akdem mülkünden ibâk eylediği 
ma‘lûmumuzdur. Bu husûsa şâhidleriz şehâdet dahi ederiz deyü edâ-i şehâdet-i 
şer‘iyye eylediklerinde, ba‘de ri‘âyet-i şerâiti’l-kabûl şehâdetleri makbûle olduk-
dan sonra müdde‘î-i merkūm gulâm-ı mersûmu bundan akdem âhara bey‘ veya 
hibe etmeyip, ve yahud i‘tâk etmeyip vücûh-ı ihrâcdan bir vechile mülkünden 
ihrâc etmediğine gıbbe'l-istihlâf yemîn billâhi'l-azîm edicek mûcebince gulâm-ı 
merkūmdan mezbûr Eyüb Bey'in kasr-ı yedine tenbîh birle mâ vaka‘a bi't-taleb 
ketb olundu.
Tahrîren fî râbi‘ şehri Zilhicceti’ş-şerîfe li sene isneteyn ve erba‘în ve elf.
Şuhûdü’l-hâl: Mustafa Efendi b. İbrahim, Hüseyin Efendi b. Mustafa el-kadı, 
Mehmed b. Ali, Yusuf Bey b. Abdullah ve gayruhüm.

271 [55a-1] Yasef v. İsak ile Hayim v. Mosi’nin ortaklıklarını 
sona erdirdiği
Mahmiye-i Kostantıniyye’de vâki‘ yahud mahallâtından Çelebioğlu mahalle-
sinde sâkin olan Alman cemâ‘atinden Yasef v. İsak nâm Yahudi meclis-i şer‘de, 
mahalle-i merkūmede sâkin olan hâmilü’l-kitâb Hayim v. Mosi nâm Yahudi 
muvâcehesinde bi tav‘ihî ikrâr ve takrîr-i kelâm edip mukaddemâ mezbûr Ha-
yim ile şerîkler olup mahmiye-i merkūmede Balıkpazarı’nda vâki‘ olup hudûdu 
beynimizde ma‘lûm olan meyhânede şirket üzre kâr ü kisb eder idik. Hâlâ rızâm 
ile fesh-i akd-i şirket edip, erbâb-ı elbâb huzûrunda hesâb ve kitâb edip her biri-miz âharın zimmetinde olan mâlı alıp kabz edip şirket-i merkūmeye müte‘allik 
da‘vâ ve talebden zimmetini ibrâ ve iskāt eyledikden sonra benim merkūm Ha-
yim yedinde iki yüz müdre arakım vardır, şirket-i merkūmeye alâkası yokdur 
dedikde, mukırr-ı merkūm Yasef ’i kelimât-ı meşrûhasında merkūm Hayim 
dahi bi’l-muvâcehe tasdîk ve minvâl-i muharrer üzre fesh-i akd-i şirket edip 
merkūmun âhar husûsdan zimmetinde iki yüz müdre arakı olduğunu tahkīk 
edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min şehri Rebî‘ilâhir li sene selâsin ve erba‘în ve 
elf.
Şuhûdü’l-hâl: Mehmed Beşe b. Yusuf çukadâr, Murad b. Abdullah, Hüseyin b. 
Ahmed, Piyâle Bey b. Abdullah.

272 [55a-2] el-Hâc Abdülkerim b. Hüdaverdi’nin Hızır Paşa 
b. Ali’ye borcu olduğu
Hâlâ eyâlet-i Eğri beylerbeyisi olan emîrü’l-ümerâi’l-kirâm kebîrü’l-küberâ’i’l-
fihâm Hızır Paşa b. Ali nâm kimesne meclis-i şer‘-i şerîf-i Nebevî ve mahfil-i 
dîn-i münîf-i Mustafavî’de, mahmiye-i İstanbul’da Mahmud Paşa mahallesinde 
râfi‘ü’l-kitâb el-Hâc Abdülkerim b. Hüdâverdi nâm kimesne mahzarında ikrâr-ı 
sahîh-i şer‘î ve i‘tirâf-ı sarîh-i mer‘î eyleyip, mezkûr el-Hâc Abdülkerim’den beş 
bin aded esedî guruş istikrâz ve bin beş yüz esedî guruşluk beynimizde mikdâr 
ve cinsi ma‘lûm emti‘a-i mütenevvi‘a iştirâ ve kabz eyleyip, cem‘an vech-i 
meşrûh üzre mezkûr el-Hâc Abdülkerim’in zimmetinde elli bin beş yüz aded 
mezkûru’n-na‘t hakkı olup mâ‘adâ-yı kabzı olan bin beş yüz guruş târih-i kitâb 
senesinde vâki‘ gurre-i Rebî‘ilâhir’den yüz seksen gün tamâmına değin mev‘ûd 
ve müecceldir dedikde, mukırr-ı müşârunileyhi ikrâr-ı meşrûhunda el-mukarru 
lehü’l-mezbûr el-Hâc Abdülkerim vicâhen tasdîk etmeğin, mâ hüve’l-vâki‘ bi’t-
taleb ketb olundu.
Tahrîren fi’l-yevmi’l-hâdî aşer min Cemâziyelevvel li sene selâsin ve erba‘în ve 
elf.
Şuhûdü’l-hâl: Fahrü’l-akrân Mehmed Çavuş b. Koçu, Abdullah Efendi b. (  ) el-
kadı, İbn Şeyh Hasan Efendi, Süleyman Bey b. Abdullah, Ahmed Bey b. Süley-
man, Hüseyin b. ( ).

273 [55b-1] el-Hâc Hasan b. Üveys’in evini Hasan Beşe b. Receb’e sattığı
Vilâyet-i Anadolu’da Bolu sancağında Kuhbaz kazâsında Dikenli nâm karye 
ahâlîsinden olup hâlâ dârü’s-saltanati’s-seniyye mahmiyye-i Kostantıniyye’de 
Karagümrük nâm mevzi‘ kurbunda sâkin olan el-Hâc Hasan b. Üveys nâm ki-
mesne meclis-i şer‘-i hâtiru’t-tevkīrde, işbu hâfızu’l-kitâb fahrü’l-eşbâh Hasan 
Beşe b. Receb er-Râcil mahzarında bi tav‘ihî ikrâr ve takrîr-i kelâm edip karye-i 
merkūmede vâki‘ bir beyt-i ulvîyi ve altında ahırı ve önünde anbarı ve bi’r-i 
mâyı ve ve bir etmek fırınını müştemil olup inde ahâli’d-diyâr bana intimâ ile 
ma‘lûmü’l-hudûd ve’l-mikdâr olan bir bâb mülk menzilimi, cümle hudûdu ve 
kâffe-i hukūku ile merkūm Hasan Beşe’ye sekiz yüz nakd-i râyic fi’l-vakt fıddî 
akçeye bey‘-i kat‘î ile bey‘ eylediğimde, mezbûr dahi vech-i meşrûh üzre iştirâ 
ve kabûl eyledikden sonra semen-i merkūmu bi’t-tamâm ve’l-kemâl mezbûr 
Hasan Beşe yedinden alıp kabz edip, mebî‘-i mezkûru mahallinde kabz ve zabt 
etmek için mezbûru taslît eyledim dedikde, mukırr-ı merkūm el-Hâc Hasan’ı 
müşterî-i mesfûr Hasan Beşe dahi bi’l-muvâcehe tasdîk ve minvâl-i muharrer 
üzre iştirâ ve kabûl eylediğini tahkīk edicek, mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Cemâziyelevvel min şuhûri sene selâsin ve 
erba‘în ve elf.
Şuhûdü’l-hâl: İbrahim Efendi b. Hasan el-kadı, Ahmed Çelebi b. Mehmed el-
Müderris, Hüseyin b. Resûl, Hüsam Bey b. ( ) el-Cündî, Hüseyin b. Abdi.

274 [55b-2, Arapça] Ramazan Beşe b. Durmuş’un Kıbrıs asıllı 
kölesini âzat ettiği
Udûlden, mahmiye-i Kostantıniyye’de vâki‘ râciline mahsûs eski odalarda 
sâkin olan kırk beşinci ağa bölüğü yayalarından Mehmed Beşe b. Ahmed ve 
el-Hâc Sinan Beşe b. Abdullah nâm kimesneler meclis-i şerî‘at-i şerîfe-i garrâ 
ve mahfil-i tarîkat-i münîfe-i zehrâya hâzırân olup, husûs-ı âti’l-beyânı inkâr 
eden Ramazan Beşe b. Durmuş nâm odabaşının mahzarında, orta boylu, açık 
kaşlı, elâ gözlü, sağ ayak parmakları kesik, Kıbrısiyyü’l-asl bâ‘isü’l-kitâb Piyâle b. 
Abdullah’dan sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet 
ettiler ki, müdde‘î-i mezbûrun efendisi Ramazan Beşe el-mezbûr, bizim yanı-
mızda ve katımızda müdde‘î-i mezkûr abd-i memlûkini hasbeten lillâh ve ta-
leben li-marzâtihi âzat ve tahrîr ettiğini ikrâr ve i‘tirâf eylemişdi. Elân, abd-i 
mezbûr, medîne-i mahrûse-i Üsküdar müvellâsı Mevlânâ Ali b. Abdülganî’den 
sâdır olan, imzâsıyla mümzâ, ünvânıyla mu‘anven, 942 senesi Cumâdelâhire 
ayının 22. günü târihiyle müverrah hüccetin mazmûnuna mutâbık olarak sâir 
ahrâr-ı asliyyîn gibi hür oldu. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mu‘teber olmağın mûcibince müdde‘î-i mezbûr Piyâle’nin ıtkına 
hükmedildi.
Cerâ zâlike ve hurrire fi’l-yevmi’l-âşir min şehri Cumâdelûlâ sene selâse ve 
erba‘în ve elf.
Şuhûdü’l-hâl: Hüseyin b. Ahmed, Mansur b. Hamza, Piyâle Çavuş b. Abdullah, 
Behrâm Bey b. Yusuf

275 [55b-3] İlbasan sancağı beyi Ahmed Bey b. Mahmud Çavuş’un bazı 
zimmîlere borcu olduğu
Vilâyet-i Rumeli’nde kasaba-i Gölikesri ahâlîsinden olup hâlâ İlbasan sancağı 
beyi olan umdetü’l-ümerâ’i’l-kirâm Ahmed Bey b. Mahmud Çavuş nâm kimes-
ne meclisi şer‘-i şerîfde, kasaba-i mezbûre sâkinlerinden Dimitri v. Velko ve 
Atyaş v. Nasde ve Yorgi v. İstati nâm zimmîler mahzarlarında ikrâr ve takrîr-i 
kelâm eyleyip, mezkûrların ale’l-iştirâki’s-seviy deyn-i şer‘îden zimmetimde bin 
altı yüz riyâlî guruş ile otuz bin fıddî râyic fi’l-vakt akçe hakları olup, meblağ-ı 
mezbûr târih-i kitâbdan yüz seksen gün tamâmına mev‘ûd ve müecceldir de-
dikde, mukarr-ı müşârunileyh Ahmed Bey’i ikrâr-ı meşrûhunda el-mukarru 
lehümü’l-mezbûrûn zimmîler vicâhen tasdîk ve şifâhen tahkīk eylediklerinde, 
mâ hüve’l-vâki‘ bi’t-taleb ketb olundu.
Tahrîren fi’l-yevmi’l-âşir bin Cemâziyelevvel li sene selâsin ve erba‘în ve elf.
Şuhûdü’l-hâl: Ali Bey b. ( ), Derviş Bey b. ( ), el-Hâc Mustafa b. ( ), Abdi Beşe b. 
(  ), Mahmud Bey b. (  ), Süleyman Beşe b. (  ), Mehmed Beşe b. (  ), el-Hâc Rıd-
van b. ( ).

276 [56a-1, Arapça] Ahmed Bey b. Mahmud’un yahudi Şemail 
v. Salamon ve Yasef v. Dimitri ve Estatro v. Nikola’ya mal 
bedelinden borcu olduğu
Rumeli-i ma‘mûrede vâki‘ İlbasan livâsının emîr-i sâbıkı olan Ahmed Bey b. 
Mahmud meclis-i şerî‘at-i şerîfe-i garrâya hâzır olup üzerinde ve zimmetinde 
hâmileyn-i kitâb Yahudi Şemail v. Salamon ve zimmîyeyn Yasef v. Dimitri ve Es-
tatro v. Nikola’ya müşterâ-yı makbûz …? semeninden zeyilde mezkûr târihden 
yüz seksen güne müeccel olan lâzımü’l-edâ ve vâcibü’l-kazâ sekiz yüz kıt‘a riyâlî 
kuruş borcu olduğunu ikrâr ve i‘tirâf etti. Vâki‘ ikrâr, dâ‘ineyn-i mezkûreyn tara-
fından vicâhen ve şifâhen ikrâr edildi.
Cerâ zâlike ve hurrire fî[’l-yevmi’l-]âşir Cumâdelûlâ sene selâse ve erba‘în ve elf.
Şuhûdü’l-hâl: Yusuf Bey b. Şaban, Eyüb Beşe b. Abdullah er-Râcil, Hüseyin Ağa 
b. Abdullah, Mehmed Çelebi b. Ebûbekir, Kasım b. Abdullah, Mustafa b. er-Râcil, 
Abdi Beşe er-Râcil









277 [56a-2] Hüseyin Beşe’nin vârislerinin ev ve tarlalarını Mehmed Beşe 
b. Şaban’a sattıkları
Vilâyet-i Rumeli’nde medîne-i Yenişehir kazâsına tâbi‘ Hasanbaba nâm karye 
ahâlîsinden olup mukaddemâ mahmiye-i İstanbul’da Koruk Mahmud mahal-
lesinde sâkin iken müteveffâ olan Hüseyin Beşe b. ( ) nâm kimesnenin verâseti 
sulbî kebîr oğlu Mehmed nâm şâbbe ve sulbiye kebîre kızı Aişe’ye münhasıra 
olmağın, mezkûr Mehmed asâleten ve merkūme Aişe tarafından husûs-ı âti’l-
beyânda vekîl olup, hasm-ı münkir-i şer‘î mahzarında Ahmed b. Mehmed ve Ca-
fer b. Abdullah şehâdetleri ile vekâleti sâbite olan Rıdvan Bey b. Abdullah nâm 
kimesne vekâleten mahfil-i şer‘-i şerîfde, kırk üçüncü yayabaşılar cemâ‘atinden 
râfi‘ü’l-kitâb Mehmed Beşe b. Şaban nâm kimesne mahzarında ikrâr ve takrîr-i 
kelâm eyleyip, mûrisimiz müteveffâ-yı mesfûrun muhallefâtından karye-i 
mezbûrede vâki‘ bir tarafı Kalender b. (  ) mülkü ve bir tarafı Şaban b. (  ) mül-
kü ve bir tarafı Mahmud b. ( ) mülkü ve bir tarafı tarîk-i âm ile mahdûd büyût-ı 
müte‘addideyi müştemil olan menzili ve yine kazâ-i mezkûra tâbi‘ Laspahor 
nâm karyede vâki‘ tarafeyni Ömer Bey b. ( ) ve Mehmed Efendi mülkleri ve ta-
rafeyni tarîk-i âm ile mahdûd olup eşcâr-ı müsmire ve gayr-ı müsmireyi hâvî iki 
dönüm mikdârı kıt‘a bağı ve menzil-i mezbûr dâhilinde beynimizde ilm-i şer‘î 
ile ma‘lûm âlât-ı zirâ‘at ve esbâb-ı hırâseti ve bir çift kara sığır öküzleri safka-i 
vâhide ile mezkûr Mehmed Beşe’ye sekiz bin fıddî râyic fi’l-vakt akçeye bey‘-i 
bât-ı şer‘î ile bey‘ edip ol dahi vech-i meşrûh üzre iştirâ eyledikden sonra seme-
ni olan meblağ-ı mezbûru yedinden kabz edip mebî‘ât-ı mezbûreyi mahallinde 
kabza mezkûr Mehmed Beşe’yi taslît eyledik dediklerinde, ba‘de’t-tasdîki’ş-şer‘î 
mesfûr Mehmed müstakillen müşterî-i mezkûr muvâcehesinde takrîr-i kelâm 
ve bast-ı merâm eyleyip Gekvize’de medfûn merhûm Mustafa Paşa Vakfı’ndan 
zikr olunan karye-i Laspahor sınırında lede’l-ahâlî ma‘lûmü’l-hudûd olup ta-
sarrufu babam müteveffâ-yı mesfûrdan bana intikāl eden dokuz kıt‘a tarlanın 
hakk-ı tasarrufunu ma‘rifet-i mütevelliyle mezkûr Mehmed Beşe’ye tefvîz eyle-
yip, ol dahi tefevvuz eyledikden sonra mukābele-i tefvîzde yedinden dört bin 
mezkûru’n-na‘t akçe alıp kabzeyleyip zikr olunan tarlaları mahallinde kabza 
mezkûr Mehmed Beşe’yi taslît eyledim dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: El-Hâc Mustafa b. Süleyman, el-Hâc Mehmed b. ( ), Diğer el-Hâc 
Mehmed b. (  ), Ali Çelebi b. Mehmed, Ömer Beşe b. Mahmud, Hasan Beşe b. 
Durmuş, Ahmed Subaşı b. Derviş, Hüseyin Bey b. ( ), İskender Bey b. ( ).









278 [56b-1] Âişe Hatun bt. Ali’nin boşandığı eşi Ahmed Efendi b. Mustafa 
Ağa’dan mehir alacağı olmadığı
Sakku nâibü’l-fakīr Abdullah el-kadı bi askerî Rumeli -ufiye anhu-
el-emru kemâ hurrire fîhi nemekahû el-fakīr ileyhi subhânehû Hüseyin b. Meh-
med el-me’mûr bi istimâ‘ı hâzihi’l-kaziyye min kıbeli minhu’l-emr.
Mahmiye-i İstanbul’da Altımermer mahallesinde sâkine fahrü’l-muhadderât 
Aişe Hâtun bt. Ali Paşa meclis-i şer‘-i şerîfde, hâlâ zevc-i mutallıkı olan 
dîvân-ı hümâyûn-ı sa‘âdet-makrûn-ı sultânî -dâme medâru’l-emn ve’l-emânî- 
kâtiblerinden fahrü’l-a‘yân Ahmed Efendi b. Mustafa Ağa nâm kimesne mahza-
rında üzerine da‘vâ edip müşârunileyh Ahmed Efendi zimmetinde mehr-i mü-
eccelimden altmış bin akçe hakkım olup meblağ-ı mezbûrun otuz bin akçesi 
mukaddemâ mesfûr Ahmed Efendi’ye hibe-i şer‘iyye ile hibe ve temlîk edip ol 
dahi ittihâb ve kabûl edip hâlâ beni tatlîk etmeğin mâ‘adâsı olan otuz bin akçe 
hakkımı taleb ederim suâl olunsun deyip, gıbbe’s-suâl mezkûr Ahmed Efen-
di cevâbında, fi’l-vâki‘ mezkûre Aişe Hâtun altmış bin akçe mehr-i müeccel 
ile zevce-i menkûham olup lâkin leyle-i zifâfda meblağ-ı mezbûrun cümlesin 
bana hibe-i şer‘iyye ile hibe ve temlîk edip ben dahi ittihâb ve kabûl etmekle 
deyn-i mezbûrun cümlesinden zimmetim berî olmuşdur deyü gıbbe’l-istintâk 
ve’l-inkâr mezbûr Ahmed Efendi’den sıdk-ı makāline beyyine taleb olundukda 
mahmiye-i mezbûrede Murad Paşa mahallesi sâkinlerinden Hüseyin Çavuş b. 
Abdullah ve Piyâle Çavuş b. Abdullah ve Ahmed Çavuş b. Murad nâm kimes-
neler ve Sahhâf Süleyman mahallesinden Fâtıma bt. Sinan ve Rahime bt. Hasan 
nâm hâtunlar [li-]ecli’ş-şehâde meclis-i şer‘e hâzır olup gıbbe’l-istişhâdi’ş-şer‘î, 
fi’l-vâki‘ mezbûre Aişe Hâtun leyle-i zifâfda zevci mesfûr Ahmed Efendi zim-
metinde mehr-i müeccel olan meblağ-ı mezbûr altmış bin akçenin cümlesini 
bizim huzûrumuzda mezkûr Ahmed Efendi’ye hibe-i şer‘iyye ile hibe ve temlîk 
eyleyip ol dahi ittihâb ve kabûl eyledi. Biz bu husûsa bu vech üzre şâhidleriz 
şehâdet dahi ederiz deyip edâ-i şehâdet-i şer‘iyye eylediklerinde ba‘de’t-ta‘dîli’ş-
şer‘î şehâdetleri makbûle olmağın mûcebince hükm olunup, mezkûre Aişe 
Hâtun da‘vâ-yı meşrûhasından men‘ olundu.
Tahrîren fi’l-yevmi’l-hâdî aşer min Cemâziyelevvel li sene selâsin ve erba‘în ve 
elf.
Şuhûdü’l-hâl: İbrahim b. Mustafa el-Cündî, Ali Bey b. Abdullah el-bevvâbü’s-
sultânî, Mustafa Bey b. Abdullah el-bevvâbü’s-sultânî, İsmail Çavuş cündî, Meh-
med Efendi b. Hasan, Mehmed Efendi b. Mehmed kâtib-i Dîvân-ı hümâyûn, 
Fahrü’l-kuzât Abdullah Efendi ve gayruhüm.









279 [56b-2] Yasef v. İsak’ın Avraham v. İlya’da alacağı olduğu
Mahmiye-i İstanbul'daKostantıniyye'de yahud mahallâtından Çelebioğlu 
mahallesi sükkânından Alman cemâ‘atinden olan işbu hâmilü'l-kitâb Yasef v. İsak 
nâm Yahudi meclis-i şer‘-i hatîr-i lâzımü't-tevkīrde, mahmiye-i merkūmede Frenk 
mahallesi sükkânından olup meyhâneci tâifesinden olan Avraham v. İlya nâm 
Yahudi muvâcehesinde takrîr-i da‘vâ edip, mezbûr Avraham meyhâneci olmak-
la mukaddemâ i‘mâl edip, fâ’idesi beynimizde bi tarîki’l-münâsafe tevzî‘ olunmak 
üzre mâlımdan dört bin yedi yüz guruş teslîm eylediğimde, mezbûr dahi kabz ve 
i‘mâl edip ba‘dehû re’s-i mâl olan dört bin yedi yüz guruşun üç bin altı yüz guruşu 
bilâ nakid yedimde zâyi‘ oldu deyip kavlinde musaddak olmak üzre savb-ı şer‘den 
tahlîf olunmakla yedinde re’s-i mâldan bin yüz guruşum kaldığına Müslimîn 
huzûrunda i‘tirâf ettikden sonra meblağ-ı merkūmu mezbûr Avraham'dan taleb 
eyledikde, re’s-i mâl olup sâlifü'z-zikr olan dört bin yedi yüz guruşdan yedimde 
bir akçe kalmadı cümlesi zâyi‘ oldu deyü mukaddemâ vech-i meşrûh üzre olan 
i‘tirâfını inkâr etmiş iken tekrâr zikr olunan bin yüz guruş re’s-i mâlı sana def ‘ ve 
teslîm eyledim deyip kelâmında tenâkuz zuhûr etmekle, mezbûr Avraham'ı ihzâr 
[ve] zikri sebk edip vech-i meşrûh üzre re’s-i mâldan olan bin yüz guruşum alı-
verilmek taleb ederim dedikde, gıbbe's-suâl mezbûr Avraham cevâbında, evvelâ 
zikr olunan dört [bin] yedi yüz guruş re’s-i mâlın cümlesi yedimde zâyi‘ oldu 
ve sâniyen müdde‘î-i merkūm Yasef 'in taleb eylediği bin yüz guruşu bi't-tamâm 
kendiye teslîm eyledim deyü da‘vâ-yı def ‘ edicek, akībe'l-istintâk merkūm Ya-
sef husûs-ı mezbûru bi'l-külliye inkâr edip mezbûr Avraham'dan da‘vâ-yı def ‘ine 
beyyine taleb olundukda, ityân-ı beyyineden izhâr-ı acz edip [57a] mezbûr 
Yasef ’e yemîn verilmek murâd edicek, merkūm Yasef dahi zikr olunan bin yüz gu-
ruşu mekrūm Avraham’ın yedinden alıp kabz ve istîfâ etmediğine gıbbe’l-istihlâf 
yemîn billâhi’llezî enzele’t-Tevrâte alâ Musa aleyhi’s-selâm edicek, mûcebince 
merkūm Avraham’a edâya tenbîh olunup, mâ vaka‘a bi’t-taleb ketb olundu.
Tahrîren fî gurreti Rebî‘ilâhir li sene selâsin ve erba‘în ve elf.
Şuhûdü’l-hâl: Abdurrahman Beşe b. Yusuf er-Râcil, İskender Bey b. Şaban, Yusuf 
b. Abdullah, Mehmed Bey b. Yusuf er-Râcil, Piyâle Çavuş b. Abdullah.

280 [57a-1, Arapça] Kazasker Musa Efendi’nin muhâlaa yoluyla 
karısından boşandığı
Fahrü’l-muhadderât zahrü’l-muvakkırât ( ) Hâtun bt. Ali Ağa kıbelinden hasm-ı 
şer‘î mahzarında âtiyyü’z-zikr hul‘ ve ibrâya vekâleti kendisini ma‘rifet-i şer‘iyye 
ile tanıyan müvekkile-i mezbûrenin kardeşi fahrü’l-akrân Mahmud Ağa b. Ali 
Ağa ve Mehmed Efendi b. Mustafa’nın şehâdetleri ile sâbit olan Mevlânâ Ah-
med Efendi b. Receb meclis-i şer‘-i şerîfeye -sânehu’llâhu te‘âlâ ani’t-tağyîr 
ve’t-tahrîf- hâzır olup, müvekkile-i mezbûrenin, zevc-i halîli, a‘lemü’l-ulemâi’l-
izâm efdalü’l-fuzalâi’l-kirâm câmi‘u’l-furû‘ ve’l-usûl bâdi‘u’l-ma‘kūl el-mahfûf 
bi sunûfi avâtıfi’l-meliki’l-a‘lâ sâbıkan kazasker olan Hazreti Musa Efendi kı-
belinden husûs-ı âtiyyü’z-zikre vekâleti nehc-i şer‘î üzre sâbit olan Mehmed 
Efendi b. İshak mahzarında müvekkile-i mezbûresinin zevci Musa Efendi’yi 
bi’l-vekâle hul‘ eyledi. Mehmed Efendi b. İshak da müvekkile-i mûmâ ileyhânın 
zevcinin zimmetinde bulunan iki bin kıt‘a riyâlî kuruş mehr-i müecceli ve ara-
larında ma‘lûm olan nafaka-i iddeti mukābilinde onunla hul‘ eyledi. Vekîleyn-i 
mezbûreyn, cemî‘-i de‘âvî ve husûmâttan umûmen, zevciyyetle alâkalı da‘vâdan 
husûsen ve müvekkileyn-i mezbûreynin yedlerinde bulunan Abazaviyyetü’l-asl 
Sehergân bt. Abdullah ve Çerkeziyyetü’l-asl Kâmile bt. Abdullah ve Rûsiyyetü’l-
asl Kâmile bt. Abdullah ve Şâkire bt. Abdullah nâm câriyelerle alâkalı da‘vâdan 
ve sâir mu‘âmelâttan diğerinin müvekkilinin zimmetini ibrâ-i âm ile ibrâ eyledi.
Cerâ zâlike ve hurrire fî evâsıtı Cumâdelûlâ min şuhûri sene Cumâdelûlâ sene 
selâse ve erba‘în ve elf.
Şuhûdü’l-hâl: Mahmiye-i Kostantıniyye sâbık kadısı umdetü’l-ulemâ’i’l-izâm 
Cevvîzâde Mehmed Efendi, iftihârü’l-müderrisîni’l-fihâm Esad Efendi, Mehmed 
Efendi b. Çelebi, Yusuf Efendi b. et-Tayyib, Hasan Efendi b. Murad, Ebussuûd 
Çelebi b. Receb, İsmail Bey b. Abdullah, İbrahim Bey b. Abdullah, Seyyid Meh-
med Çelebi b. Seyyid İbrahim

281 [57a-2, Arapça] Sâbık yeniçeri kethüdâsı Karabaş Mehmed Ağa 
b. Abdülmennân’ın Nemçe asıllı câriyesini âzat ettiği
Mahmiye-i Kostantıniyye mahallâtından (  ) mahallesinde sâkin olan sâbık 
yeniçeri kethüdâsı umdetü’l-emâcid ve’l-a‘yân Karabaş Mehmed Ağa b. 
Abdülmennân kıbelinden hasm-ı şer‘î mahzarında âtiyyü’z-zikr âzat ikrârına 
vekâleti mahmiye-i Kostantıniyye mahallâtından (  ) mahallesi sükkânından 
Seyyid Ali Efendi b. Seyyid Mehmed ve Mustafa Bey b. Hüsrev nâm kimesnele-
rin şehâdetleri ile sâbit olan müderris Hasan Efendi b. Bâli meclis-i şer‘-i şerîfe 
-sânehallâhu te‘âlâ ani’t-tağyîr ve’t-tahrîf- hâzır olup, müvekkil-i mûmâ iley-
hi Mahmud Ağa’nın, kendisine rıkkını mu‘terife olan, beyaz tenli, uzun boylu, 
açık kaşlı, elâ gözlü, Nemceviyyetü’l-asl hâfıza-i hâze’l-kitâb Sâkine bt. Abdullah 
nâm câriye-i memlûkesini hasbeten lillâhi te‘âlâ ve taleben li-marzâtihi yevme 
yestezıllu’l-mer’u tahte zılli sadakātihî, âzat ve tahrîr eylediğini bi’l-vekâle ikrâr 
ve i‘tirâf eyledi. Câriye-i mezbûre bu sûretle sâir harâir-i asliyyât-ı mükellefât 
gibi hurre oldu. Efendilerin âzatlı köleleri üzerinde şer‘an sâhib oldukları velâ 
hakkından gayrı üzerinde kimesnenin bir hakkı kalmadı.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: İbrahim Subaşı b. Abdullah, Mehmed Subaşı b. Abdullah, Mah-
mud Subaşı b. Abdullah, Abdullah b. Bâli, Mehmed Bey b. el-Cündî, Derviş 
Mehmed b. ( )

282 [57b-1, Arapça] Sâbık yeniçeri kethüdâsı Kara Mehmed Ağa 
b. Abdülmennân’ın Rus asıllı kölesini âzat ettiği
Mahmiye-i Kostantıniyye mahallâtından ( ) mahallesinde sâkin olan sâbık yeni-
çeri kethüdâsı umdetü’l-emâcid ve’l-a‘yân Kara Mehmed Ağa b. Abdülmennân 
kıbelinden hasm-ı şer‘î mahzarında âtiyyü’z-zikr âzat ikrârına vekâleti 
mahmiye-i Kostantıniyye mahallâtından (  ) mahallesi sükkânından Sey-
yid Ali Efendi b. Seyyid Mehmed ve Mustafa Bey b. Hüsrev nâm kimesnele-
rin şehâdetleri ile sâbit olan Mevlânâ Hasan Efendi b. Bâli meclis-i şer‘-i şerîfe 
-sânehu’llâhü te‘âlâ ani’t-tağyîr ve’t-tahrîf- hâzır olup, müvekkil-i mûmâ ileyhi 
Mahmud Ağa’nın, kendisine rıkkını mu‘terif olan, orta boylu, açık kaşlı, sarışın, 
gök gözlü, sakallı, yüzünde eser-i cerh bulunan Rûsiyyü’l-asl hâfız-ı hâze’l-kitâb 
Kenan b. Abdullah nâm abd-i memlûkini hasbeten lillâhi te‘âlâ ve taleben li-
marzâtihi yevme yestezıllu’l-mer’u tahte zılli sadakātihî, âzat ve tahrîr eylediğini 
bi’l-vekâle ikrâr ve i‘tirâf eyledi. Abd-i mezbûr bu sûretle sâir ahrâr-ı asliyyîn-i 
mükellefîn gibi hür oldu. Efendilerin âzatlı köleleri üzerinde şer‘an sâhib olduk-
ları velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn

283 [57b-2, Arapça] Sâbık yeniçeri kethüdâsı Kara Mehmed Ağa 
b. Abdülmennân’ın Çerkez asıllı câriyesini âzat ettiği
Mahmiye-i Kostantıniyye mahallâtından ( ) mahallesinde sâkin olan sâbık yeni-
çeri kethüdâsı umdetü’l-emâcid ve’l-a‘yân Kara Mehmed Ağa b. Abdülmennân 
kıbelinden hasm-ı şer‘î mahzarında âtiyyü’z-zikr âzat ikrârına vekâleti 
mahmiye-i Kostantıniyye mahallâtından (  ) mahallesi sükkânından Sey-
yid Ali Efendi b. Seyyid Mehmed ve Mustafa Bey b. Hüsrev nâm kimesnele-
rin şehâdetleri ile sâbit olan Mevlânâ Hasan Efendi b. Bâli el-Müderris meclis-i 
şer‘-i şerîfe -sânehu’llâhü te‘âlâ ani’t-tağyîr ve’t-tahrîf- hâzır olup, müvekkil-i 
mûmâ ileyhi Mahmud Ağa’nın, kendisine rıkkını mu‘terife olan, orta boylu, es-
mer, iri gözlü, açık kaşlı, Çerkeziyyetü’l-asl hâfıza-i hâzihi’l-vesîka Meleksimâ 
bt. Abdullah nâm abd-i memlûkini hasbeten lillâhi te‘âlâ ve taleben li-marzâtihi 
yevme yestezıllu’l-mer’u tahte zılli sadakātihî, âzat ve tahrîr eylediğini bi’l-
vekâle ikrâr ve i‘tirâf eyledi. Câriye-i mezbûre bu sûretle sâir harâir-i asliyyât-ı 
mükellefât gibi hurre oldu. Efendilerin âzatlı köleleri üzerinde şer‘an sâhib ol-
dukları velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn

284 [57b-3, Arapça] Sâbık yeniçeri kethüdâsı Kara Mehmed Ağa 
b. Abdülmennân’ın Rus asıllı kölesini âzat ettiği
Mahmiye-i Kostantıniyye mahallâtından ( ) mahallesinde sâkin olan sâbık yeni-
çeri kethüdâsı umdetü’l-emâcid ve’l-a‘yân Kara Mehmed Ağa b. Abdülmennân 
kıbelinden hasm-ı şer‘î mahzarında âtiyyü’z-zikr âzat ikrârına vekâleti 
mahmiye-i Kostantıniyye mahallâtından (  ) mahallesi sükkânından Sey-
yid Ali Efendi b. Seyyid Mehmed ve Mustafa Bey b. Hüsrev nâm kimesnele-
rin şehâdetleri ile sâbit olan Mevlânâ Hasan Efendi b. Bâli meclis-i şer‘-i şerîfe 
-sânehu’llâhü te‘âlâ ani’t-tağyîr ve’t-tahrîf- hâzır olup, müvekkil-i mûmâ ileyhi 
Mahmud Ağa’nın, kendisine rıkkını mu‘terif olan, orta boylu, açık kaşlı, elâ göz-
lü, yüzünde eser-i cerh bulunan Rûsiyyü’l-asl hâfız-ı hâze’l-kitâb Yusuf b. Ab-
dullah nâm abd-i memlûkini hasbeten lillâhi te‘âlâ ve taleben li-marzâtihi yev-
me yestezıllu’l-mer’u tahte zılli sadakātihî, âzat ve tahrîr eylediğini bi’l-vekâle 
ikrâr ve i‘tirâf eyledi. Abd-i mezbûr bu sûretle sâir ahrâr-ı asliyyîn-i mükellefîn 
gibi hür oldu. Efendilerin âzatlı köleleri üzerinde şer‘an sâhib oldukları velâ 
hakkından gayrı üzerinde kimesnenin bir hakkı kalmadı.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn

285 [58a-1] Mustafa Efendi b. Şemseddin’in menzil vakfiyesi
El-hamdü li-veliyyihî ve’s-salâtü alâ nebiyyihî ve alâ âlihî ve sahbihî ecma‘în 
ve ba‘d işbu kitâb-ı sıhhat-nisâbın tahrîr ve inşâ ve tastîr ve imlâsına sebeb ve 
dâ‘î budur ki, merhûm kutbü’l-ârifîn hazreti Akşemseddin evlâdından olup 
mahmiye-i İstanbul’da Etmekcioğlu mahallesinde sâkin sekbanlar kitâbetinden 
mütekā‘id olan sâhibü’l-hayrâti’l-hisân fahrü’l-a‘yân Mustafa Efendi b. Şemsed-
din nâm kimesne hâl-i sıhhat-i zât ve kemâl-i nefâz-ı tasarrufâtında meclis-i 
şer‘-i şerîfde vakf-ı âti’l-beyânı üzre emr-i tescîl ve maslahat-ı itmâm ve tekmîl 
için mütevellî nasb eylediği Mehmed Çelebi b. Hüseyin nâm kimesne mah-
zarında ikrâr-ı sahîh-i şer‘î ve i‘tirâf-ı sarîh-i mer‘î eyleyip hâlâ silk-i mülk-i 
sahîhimde dâhil olup mahalle-i mezbûrede vâki‘ bir tarafı Ümmühâni Hâtun bt. 









( ) mülkü ve iki tarafı Mehmed Çelebi b. Ömer Halîfe mülkü ve bir tarafı tarîk-i 
âm ile mahdûd dâhiliyesi iki bâb tahtânî ve bir bâb fevkānî oda ve iki sofa ve 
bir matbah ve bi’r-i mâ ve eşcâr-ı müsmire ve gayr-ı müsmireyi hâvî bağçeyi ve 
kenîfi müştemile ve hâriciyesi kapı üzerinde bir bâb oda ve onun fevkinde dehli-
zi müştemil bir bâb şehnişînli odayı ve ahırı ve üzerinde bir bâb odayı hâvî olan 
menzili, cümle tevâbi‘ ve levâhıkıyla hasbeten lillâhi te‘âlâ vakf-ı sahîh-i şer‘î 
eyleyip şöyle şart eyledi ki: Mâdemki hayâtda olam menzil-i mezbûrda kendim 
sâkin ve mutasarrıf olam, benden sonra zevcem Râbia Hâtun bt. Himmet muta-
sarrıfe ola, ba‘dehâ ikimizin evlâdı ba‘dehüm evlâd-ı evlâdımız mutasarrıf olalar, 
ba‘dehüm evlâd-ı evlâd-ı evlâdımız mutasarrıf olalar. Ba‘de’l-inkırâz şâkirdim 
mütevellî-i mezbûr Mehmed Çelebi ve emekdârım Mehmed Beşe b. Abdullah ve 
ba‘dehümâ evlâdları mutasarrıf olalar. Ba‘dehüm li-ebeveyn kız karındaşım Ha-
tice Hâtun ve li-üm kız karındaşım Râbia Hâtun ile el-Hâc Keyvan mutasarrıfa-
lar olup, ba‘dehümâ evlâdları mutasarrıf olalar. Ve ba‘de inkırâzi’l-kül menzil-i 
mezbûrda ulemâ-i sâlihîn ve meşâyih-i müfessirînden bir kimesne sâkin ve 
mutasarrıf ola. Ve vakf-ı mezbûrun hasbî tevliyetine hayâtımda kendim mu-
tasarrıf olam, ba‘dehû menzil-i mezbûrda her kim sâkin olursa mütevellî olup 
lede’l-hâce mâlından imâret ve meremmet ve ba‘de salâti’l-işâ on İhlâs-ı şerîf 
ve bir Fâtiha-i şerîfe tilâvet edip sevâbını rûhuma hibe eyleye. Ve bi emrillâhi’l-
mukadder icrâ-i şerâit-i mezkûre müte‘azzir olursa mutlakā fukarâ-i müslimîne 
vakf ola ve şurût-ı mezkûrenin tebdîl ve tağyîri merreten ba‘de uhrâ yedim-
de ola ve mahalle-i mezbûre ahâlîsi hasbî nâzır ola ve menzil-i merkūmu cüm-
le tevâbi‘ ve levâhıkıyla fâriğan ani’ş-şevâgil mütevellî-i mezbûra teslîm edip 
ol dahi tesellüm ve sâyir evkāf mütevellîleri tasarruf ettikleri gibi tasarruf etti 
dedikde, mütevellî-i mezbûr vâkıf-ı mesfûru cemî‘ kelimâtında vicâhen tasdîk 
edip emr-i vakf tamâm oldukdan sonra vâkıf-ı mezbûr vakf-ı merkūmdan rücû‘ 
ve tarîk-i istirdâda şurû‘ edip, vakf-ı akār sultân-ı eimme-i kibâr hazreti Ebî 
Hanîfe Numan b. Sâbit el-Kûfî -cûziye hayre’l-cezâ ve kûfiye- mezheb-i şerîf 
ve re’y-i münîfi üzre gayr-ı lâzım olduğundan gayrı vâkıf menfa‘at-i vakfı nef-
sine iştirât zevâl-i mülkü mâni‘ olduğu cihetden İmâm Muhammed ve Hilâl 
katlarında asl-ı vakfı ibtâl etmeğin, menzil-i mezbûrun vakfından rücû‘ ettim, 
yine ke’l-evvel silk-i mülküme idhâl murâdımdır dedikde, mütevellî-i mezbûr 
cevâb-ı bâ savâba mütesaddî olup eğerçi vakf-ı akār hazreti İmâmı A‘zam -aley-
hi rahmetü meliki’l-ekrem- re’y-i şerîfi üzre gayr-ı lâzım olup ve İmâmı Ebû Yu-
suf hazretleri vâkıf galle-i vakıfda nefsini gayr üzerine takdîm cevâzına zâhib 
olmuşdur ve onun katında vâkıfın mücerred ‘’vakaftü’’ kavli ile vakf-ı lüzûm ve 
devâm ve te’yîd-i emr mütehattim olduğu beyne’l-ulemâ ma‘lûm ve meşhûr ve fî 
zamâninâ mes’ele-i müftâ-bihâ kavl imâm-ı mezkûr [üzre] olup, vakf-ı mezbûru 
red ve teslîmden imtinâ‘ ve husûmet ve nizâ‘ eyleyip, hâkim-i muvakki‘ü’l-kitâb 
hazretlerine terâfu‘ ettiklerinde hâkim-i müşârunileyh cânib-i vakfa nazar ve 
mennâ‘un li’l-hayr olmakdan hezer edip, âlimen bi’l-hilâf akār-ı mezkûrun sıh-
hat ve lüzûmuna ve şerâit-i muharrerenin sıhhatine hükm-i şer‘î ve kazâ-i mer‘î 
edip ba‘de’l-yevm vakf-ı mezbûr sahîh ve lâzım ve müseccel olup nakz ve nak-
sına mecâl muhâl ve muhâlif-i mazmûn-ı kitâb tebdîl ve tağyîri mümteni‘ü’l-
ihtimâl oldu. Fe-men beddelehû ba‘de mâ semi‘âhû fe-innemâ ismuhû ale’l-
lezîne yübeddilûne innallâhe semî‘un alîm, ve ecrü’l-vâkıf ale’l-hayyi’l-kerîm. 
Cerâ zâlik ve hurrire fî evâili Cemâziyelevvel min şuhûri li sene selâsin ve 
erba‘în ve elf.
Şuhûdü’l-hâl: Umdetü’l-emâcid Mustafa Efendi b. Ali Bey kâtib-i yeniçeriyân, 
Umdetü’l-a‘yân Mustafa Efendi b. Mehmed kâtib-i fodula, Fahrü’l-akrân Em-
rullah Efendi b. Budak Bey rûznâmeci-i sâbık, Fahrü’l-küttâb Memi Çelebi b. 
Emrullah Efendi, Mehmed Ağa b. Mahmud mütekā‘id, Kadri Ağa el-müteferrika, 
Mehmed Çelebi el-Kâtib, Mehmed Efendi b. Hüsameddin, Süleyman Subaşı b. 
Ahmed, Ali Efendi el-kadı, Mustafa Efendi b. Abdülhalim el-kadı, Mustafa Efen-
di b. İshak, Hasan Çelebi b. Mehmed er-Râcil, Mustafa Halîfe b. İbrahim el-
İmâm, Mehmed Çelebi b. Ömer, Mehmed Bey b. Ahmed, Ali Beşe er-Râcil, Meh-
med b. Haydar er-Râcil, Dilaver b. Abdullah el-Cündî.

286 [58b-1, Arapça] Ali Ağa b. Ahmed’in evini Ali Ağa b. Bâli’ye sattığı
Mahmiye-i Kostantıniyye mahallâtından Murad Paşa-yı atîk mahallesinde sâkin 
olan, mahmiye-i merkūme gümrük mukāta‘ası emîn-i sâbıkı umdetü’l-emâcid 
ve’l-a‘yân Ali Ağa b. Ahmed kıbelinden hasm-ı şer‘î mahzarında âtiyyü’z-zikr 
bey‘a ve kabz-ı semene vekâleti Mirza Çavuş b. Mustafa ve Hasan Bey b. Ab-
dullah el-Cündî nâm kimesnelerin şehâdetleri ile sâbit olan fahrü’l-emâcid 
ve’l-eşbâh Yusuf Ağa b. Abdullah el-müteferrika nâm kimesne meclis-i şer‘-i 
şerîf-i şâmih-i bünyân ve mahfil-i dîn-i münîf-i râsih-i erkânda hâzır olup 
vekâlet-i mahkiyyesi hasebiyle şöyle ikrâr ve i‘tirâf etti ki, işbu akdin kendilerin-
den sudûruna kadar müvekkil-i mezbûrunun sâhibi ve mâliki olduğu, elinde ve 
taht-ı tasarrufunda bulundurduğu, mahalle-i mezbûrede vâki‘ dâhilî ve hâricî 
avlulu, hâricî avlusu beş fevkānî beyti, beş selâmlığı, üç tahtânî beyti ve su ku-
yusunu müştemil olan, dâhilî avlusu üç fevkānî beyti, beş selâmlığı, üç tahtânî 
beyti, su kuyusunu, helâyı ve bahçeyi hâvî bulunan, bir tarafdan Hafsa Hâtun bt. 
Receb mülkü, diğer tarafdan Solak Hasan Bey b. Abdullah mülkü, öteki tarafdan 
Halil Çelebi b. Abdullah mülkü, diğer tarafdan da Hâfız Ahmed Efendi veresesi 
mülkü ve tarîk-i âm ile mahdûd olan cemî‘-i menzilini cümle hudûdu ve kâffe-i 
hukūkuyla râyicü’l-vakt üç yüz elli bin akçe semen-i mu‘ayyen-i makbûzla 
kethüdâ beyliğinden münfasıl hâfız-ı hâze’l-kitâb fahrü’l-emâcid ve’l-e‘âlî Ali 
Ağa b. Bâli’ye îcâb kabûlü ve teslîm tesellümü hâvî bey‘-i bât-ı sahîh ile bey‘ 
etti. Müşterî-i mezbûr da kendi mâlıyla ve kendisi için menzil-i merkūmu on-
dan iştirâ etti. Vâki‘ ikrâr, müşterî-i merkūm kıbelinden tasdîka vekâleti Derviş 
Efendi b. Şükrullah ve Mehmed Efendi b. Bâli’nin şehâdetleri ile sâbit olan Meh-
med Ağa b. Ferhad tarafından tasdîk edildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Çavuşzâde Ahmed Efendi, Yusuf Halîfe b. Ramazan el-Müezzin, 
Hasan Bey b. Abdullah el-Cündî, Kurd Çelebi b. Abdi el-Müezzin, Ali Çelebi b. 
Odabaşı, Mehmed Çelebi b. Ahmed, Mehmed Beşe b. Abdullah er-Râcil, Halil 
Bey b. Mehmed el-Cündî

287 [58b-2] Vakıf arsanın bina yapmak üzere icâreteyn yoluyla 
Hüseyin b. Cafer’e kiralandığı
Mahmiye-i İstanbul’da Şah Nisâ Hâtun Vakfı’na hâlâ mütevellî olan Hüsam Halîfe 
b. Hanefi nâm kimesne meclis-i şer‘-i şerîfde, işbu râfi‘ü’l-kitâb Hüseyin b. Ca-
fer nâm kimesne mahzarında ikrâr ve takrîr-i kelâm eyleyip, vakf-ı mezbûrdan 
mahmiye-i merkūmede Hüsam Bey mahallesinde vâki‘ bir tarafı İbrahim Ağa 
b. (  ) mülkü ve bir tarafı su kemeri ve bir tarafı Müezzinzâde Vakfı ve bir tara-
fı tarîk-i âm ile mahdûd tûlen yirmi üç zirâ‘ ve arzan yedi zirâ‘ hesâb-ı şatrancî 
üzre yüz altmış zirâ‘ arsa üzerinde vâki‘ fevkānî ve tahtânî iki bâb odalar icâre-i 
mu‘accele ve yevmî bir akçe ücret-i müeccele ile el-Hâc Hurrem b. ( ) nâm kimes-
nenin taht-ı icâresinde iken hâlâ vâki‘ harîk-i azîmde muhterik olup ve mezbûr 
el-Hâc Hurrem arsa-i merkūme üzerine mâlıyla binâya rağbet etmeyip ve cânib-i 
vakıfda binâya müsâ‘ade olmamağın arsa-i merkūme ecr-i misil ile âhara îcâr için 
tâlibîne arz ve müzâyede olundukda yedi bin akçe icâre-i mu‘accele ve ücret-i 
müeccele-i mezkûre ile mezbûr Hüseyin üzerinde karâr etmeğin arsa-i mezbûreyi 
vech-i meşrûh üzre ücreteyn-i merkūmeteyn ile târih-i kitâb gününden mezkûr 
Hüseyin’e îcâr eyleyip, ol dahi istîcâr ve kabûlden sonra ücret-i mu‘accele-i 
mezbûr yedi bin akçeyi vakf için yedinden alıp kabz eyleyip ve mâlından harc 
ve sarf eylediği meblağ icâre-i mu‘accele-i mezkûreye zam ve ilhâk olunmak üzre 
binâya mezkûr Hüseyin’e izin verdim. Ba‘de’l-yevm ta‘yîn olunan ücret-i yevmi-
yesini mâh be mâh cânib-i vakfa edâ eyleyip emsâli gibi mutasarrıf olsun dedik-
de, ba‘de’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâmis aşer min Cemâziyelevvel li sene selâsin ve erba‘în 
ve elf.
Şuhûdü’l-hâl: Mehmed b. Şaban, el-Hâc İvaz b. ( ), Hasan Çelebi b. ( ), Hüsrev b. 
Abdullah, Hasan b. Abdullah, Mustafa b. Abdullah.









288 [59a-1] Âişe adlı küçük kıza ait icâreteynli vakıf arsanın Mustafa 
Beşe’ye devredildiği
Mahmiye-i Kostantıniyye’de Sarıgerz kurbunda Çıkrıkçı Kemal mahallesinde 
bundan akdem müteveffâ olan es-Seyyid Sadeddin Çelebi b. es-Seyyid Zey-
neddin nâm kimesnenin li-ebeveyn ammi ve sulbiye kızı Aişe nâm sagīrenin 
men lehü’n-nasb olan hâkim kıbelinden vasîsi olan es-Seyyid Hüseyin Çele-
bi b. Abdülcemil nâm kimesne meclis-i şer‘-i hatîr-i lâzımü’t-tevkīrde, dergâh 
yeniçerilerinden işbu hâfızu’l-kitâb fahrü’l-emâsil ve’l-eşbâh Mustafa Beşe 
b. Abdullah nâm odabaşı mahzarında bi’l-vesâye ikrâr ve takrîr-i kelâm edip 
Haremeyn-i şerîfeyn evkāfından mahalle-i merkūmede vâki‘ muhavvata-i 
dâhiliyesi üç beyt-i ulvîyi ve bir sofayı ve bir matbahı ve kileri ve bi’r-i mâyı ve 
kenîfi muhtevî olup ve muhavvata-i hâriciyesi bir beyt-i ulvîyi ve bir şehnişîni 
ve dehlizi ve ahırı ve kenîfi müştemil olup, bir tarafı Zağarcıbaşı Ali Ağa mül-
kü ve bir tarafı Ali Beşe b. Abdullah er-Râcil mülkü ve bir tarafı Şah Efendi 
odaları ve bir tarafı tarîk-i âm ile mahdûd olan menzil bundan akdem ücret-i 
mu‘accele ve mâh be mâh kırk beşer akçe icâre-i müeccele ile mezbûr es-Seyyid 
Sadeddin Çelebi’nin yedinde ve taht-ı tasarrufunda olup ba‘de vefâtihî intikāl-i 
âdî ile sulbiye kızı sagīre-i merkūmeye intikāl etmiş iken bi irâdeti’llâhi te‘âlâ 
vâki‘ olan harîkde bi’l-külliye muhterik olup bir vechile kābil-i süknâ olmayıp 
ve müceddeden binâ olunduğu takdîrce harcı gallesinden ziyâde olup sagīreye 
nef ‘i olmamakla arsası bedel-i tefvîz ile âhara verilip bedel-i merkūm sagīre-i 
mersûme için hıfz ve zabt olunmak min külli’l-vücûh sagīre-i merkūme hak-
kında nâfi‘ olmağın, bundan akdem izn-i hâkimü’ş-şer‘le kirâren ve mirâren 
mecâlis-i tâlibînde nidâ ve müzâyede olunup ragabât-ı nâs münkatı‘a olup 
mezbûr Mustafa Beşe’nin üzerinde on beş bin akçe bedel-i mu‘ayyende karâr 
edip bir akçe ziyâde ile âhar tâlibi olmadığından mâ‘adâ savb-ı şer‘den nâib 
ve mi‘mâr irsâl olunup ahâlî-i vukūf ile varıp mu‘âyene ve müşâhede ettikle-
rinde, bedel-i merkūm arsa-i mersûmenin her vechile bedel-i mislidir deyü 
icmâ‘ ve ittifâk ettikleri ecilden ben dahi vesâyet-i mahkiyyem hasebi ile arsa-i 
merkūmenin hakk-ı tasarrufunu mütevellî-i vakf-ı merkūm olan Mustafa nâm 
kimesne ma‘rifetiyle merkūm Mustafa Beşe’ye bedel-i merkūm mukābelesinde 
tefvîz ve teslîm eylediğimde, mezbûr dahi vech-i meşrûh üzre tefevvuz ve 
kabûl eyledikden sonra bedel-i tefvîzi olan sâlifü’z-zikr on beş bin akçeyi bi’t-
tamâm ve’l-kemâl yedinden alıp kabz eyledim dedikde vasîyy-i merkūm es-
Seyyid Hüseyin Çelebi’yi kelimât-ı meşrûhasında mezbûr Mustafa Beşe dahi 
bi’l-muvâcehe tasdîk ve minvâl-i muharrer üzre tefevvuz ve kabûl eylediğini 
tahkīk edicek mâ vaka‘a bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Ahmed Efendi b. ( ), İbrahim Çavuş b. Muzaffer, Mustafa Efendi b. 
Abdullah el-Kâtib, Osman Çelebi b. Ömer el-İmâm, es-Seyyid Hüseyin Efendi b. 
Ali, Mehmed b. Mustafa, Abdullah b. Mehmed el-Müezzin, Yusuf Dayı el-bevvâb, 
Hüseyin b. Bayezid el-Hayyât, Halil Beşe b. ( ) er-Râcil, Üstâd İbrahim el-Hayyât.

289 [59a-2, Arapça] Câriye diye satılan Fâtıma Hatun bt. Viko’nun 
hürriyetine hükmedildiği
Rumeli-i ma‘mûre vilâyetinde vâki‘ Eski Cum‘a kazâsı tevâbi‘inden Çoban Dere-
si karyesi ahâlîsinden olan udûlden Piyâle Bey b. Abdullah ve Haydar Bey b. Ab-
dullah nâm kimesneler meclis-i şer‘-i şerîf-i Dîvân-ı âlî’de -dâme mahfûfen bi’l-
me‘âlî- hâzırân olup, elân mahmiyye-i Kostantıniyye mahallâtından ( ) mahalle-
sinde sâkin olan ve bundan altı ay mukaddem Ayşe bt. Mehmed nâm hâtundan 
râyicü’l-vakt on sekiz bin akçe ödeyerek câriye diye iştirâ ettiği âtiyyü’z-zikr 
hâtuna vaz‘-ı yedini mu‘terif bulunan sâbık yayabaşı umdetü’l-emâcid ve’l-
a‘yân Mehmed Ağa b. Abdullah kıbelinden âtiyyü’l-beyân istimâ‘-ı da‘vâya, 
husûmete ve redd-i cevâba vekâleti mahalle-i mezbûre sükkânından İbrahim b. 
(  ) ve Mehmed b. Abdullah nâm kimesnelerin şehâdetleri ile sâbit olan fahrü’l-
müderrisîn Mevlânâ Ebûbekir Efendi b. Ahmed mahzarında, elâ gözlü, orta boy-
lu, açık kaşlı, esmer, bâ’ise-i kitâb Fâtıma Hâtun bt. Viko’dan sâdır olan da‘vâ-i 
sahîha-i şer‘iyyede gıbbe’l-istişhâd şöyle şehâdet ettiler ki, mevsûfe-i mezkûre 
hâtun hurre-i asliyyedir. Mezkûre Çoban Deresi karyesinde sâkine olan Yive bt. 
Yani nâm Nasrâniyeden doğmuştur. Kendisi ve ebeveyni asla köle olmamıştır. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olmağın 
mûcibince mevsûfe-i mezkûrenin hürriyetine hükmedildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Fahrü’l-akrân Mehmed muhzırbaşı, Mehmed Beşe b. Yusuf 
çukadâr, İskender Bey b. Şaban, Ahmed b. Ali

290 [59b-1, Arapça] Raziye Hatun bt. Ahmed’in Rus asıllı câriyesini 
tedbir yoluyla âzat ettiği
Udûlden, mahmiye-i Kostantıniyye mahallâtından Cebeci mahallesi imâmı 
Mevlânâ Ahmed Efendi b. Mehmed ve yine mahalle-i mezbûrede sükkânından 
Fazlı Çelebi b. Mehmed nâm kimesneler meclis-i şer‘-i şerîfe -sânehu’llâhu 
te‘âlâ ani’t-tağyîr ve’t-tahrîf- hâzırân olup, âtiyyü’l-beyân müdde‘iyyeye 
muhallefâtdan diye vâzı‘ûn-i yed olan aşağıdaki kimesneler mahzarında yani, 
bundan akdem mahalle-i mezbûrede fevt olan Raziye Hâtun bt. Ahmed’in tey-
zesinin kızı ve vârisi olan Hatice Hâtun bt. Mehmed nâm hâtun mahzarın-
da ve müteveffât-ı mezbûrenin sülüs-i cemî‘-i mâlından yaptığı vasiyetlerinin 
tenfîzine vasîyy-i muhtâr olan Mahmud Subaşı b. (  ) nâm kimesne mahzarın-
da ve müteveffât-ı merkūmenin zevc-i ve vârisi olan Yusuf Beşe b. (  ) nâm ki-
mesne mahzarında, orta boylu, gök gözlü, açık kaşlı, beyaz tenli, Rûsiyyetü’l-asl 
hâfıza-i kitâb La‘lpâre? bt. Abdullah nâm hâtundan sâdır olan da‘vâ-i sahîha-i 
şer‘iyyede gıbbe’l-istişhâd şöyle şehâdet ettiler ki, müteveffât-ı mezbûre Razi-
ye Hâtun hâl-i hayâtında ve nefâz-ı tasarrufâtında kendisine rıkkını mu‘terife 
olan câriye-i memlûke-i mezkûresini bizim yanımızda tedbîr-i mutlak ile 
tedbîr eyledi. Sonra ecel şerbetini içip rabbine kavuştu. Şehâdetleri ba‘de ri‘âyeti 
şerâiti’l-kabûl inde’ş-şer‘ makbûl ve mu‘teber olmağın mûcibince müdde‘iyye-i 
mezbûrenin ıtkına hükmedildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Fahrü’l-akrân Mehmed Ağa muhzırbaşı, Mehmed Beşe çukadâr, 
İskender Bey b. Şaban, Ahmed b. Mehmed

291 [59b-2, Arapça] Raziye Hatun bt. Ahmed’in Rus asıllı câriyesini 
tedbir yoluyla âzat ettiği
Udûlden, mahmiye-i Kostantıniyye mahallâtından Cebeci mahallesi imâmı 
Mevlânâ Ahmed Efendi b. Mehmed ve yine mahalle-i mezbûrede sükkânından 
Fazlı Çelebi b. Mehmed nâm kimesneler meclis-i şer‘-i şerîfe -sânehu’llâhu te‘âlâ 
ani’t-tağyîr ve’t-tahrîf- hâzırân olup, âtiyyü’l-beyân müdde‘iyyeye muhallefâtdan 
diye vâzı‘ûn-i yed olan aşağıdaki kimesneler mahzarında yani, bundan akdem 
mahalle-i mezbûrede fevt olan Raziye Hâtun bt. Ahmed’in teyzesinin kızı ve 
vârisi olan Hatice Hâtun bt. Mehmed nâm hâtun mahzarında ve müteveffât-ı 
mezbûrenin sülüs-i cemî‘-i mâlından yaptığı vasiyetlerinin tenfîzine vasîyy-i 
muhtâr olan Mahmud Subaşı b. (  ) nâm kimesne mahzarında ve müteveffât-ı 
merkūmenin zevc-i ve vârisi olan Yusuf Beşe b. (  ) nâm kimesne mahzarında, 
orta boylu, gök gözlü, açık kaşlı, beyaz tenli, Rûsiyyetü’l-asl hâfıza-i kitâb ( ) bt. 
Abdullah nâm hâtundan sâdır olan da‘vâ-i sahîha-i şer‘iyyede gıbbe’l-istişhâd 
şöyle şehâdet ettiler ki, müteveffât-ı mezbûre Raziye Hâtun hâl-i hayâtında 
ve nefâz-ı tasarrufâtında kendisine rıkkını mu‘terife olan câriye-i memlûke-i 
mezkûresini bizim yanımızda tedbîr-i mutlak ile tedbîr eyledi. Sonra ecel şer-
betini içip rabbine kavuştu. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mu‘teber olmağın mûcibince müdde‘iyye-i mezbûrenin ıtkına hük-
medildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn









292 [59b-3, Arapça] Raziye Hatun bt. Ahmed’in Rus asıllı câriyesini 
tedbir yoluyla âzat ettiği
Udûlden, mahmiye-i Kostantıniyye mahallâtından Cebeci mahallesi imâmı 
Mevlânâ Ahmed Efendi b. Mehmed ve yine mahalle-i mezbûrede sükkânından 
Fazlı Çelebi b. Mehmed nâm kimesneler meclis-i şer‘-i şerîfe -sânehu’llâhu te‘âlâ 
ani’t-tağyîr ve’t-tahrîf- hâzırân olup, âtiyyü’l-beyân müdde‘iyyeye muhallefâtdan 
diye vâzı‘ûn-i yed olan aşağıdaki kimesneler mahzarında yani, bundan akdem 
mahalle-i mezbûrede fevt olan Raziye Hâtun bt. Ahmed’in teyzesinin kızı ve 
vârisi olan Hatice Hâtun bt. Mehmed nâm hâtun mahzarında ve müteveffât-ı 
mezbûrenin sülüs-i cemî‘-i mâlından yaptığı vasiyetlerinin tenfîzine vasîyy-i 
muhtâr olan Mahmud Subaşı b. (  ) nâm kimesne mahzarında ve müteveffât-ı 
merkūmenin zevc-i ve vârisi olan Yusuf Beşe b. (  ) nâm kimesne mahzarında, 
orta boylu, gök gözlü, açık kaşlı, beyaz tenli, Rûsiyyetü’l-asl hâfıza-i kitâb Şerife 
bt. Abdullah nâm hâtundan sâdır olan da‘vâ-i sahîha-i şer‘iyyede gıbbe’l-istişhâd 
şöyle şehâdet ettiler ki, müteveffât-ı mezbûre Raziye Hâtun hâl-i hayâtında 
ve nefâz-ı tasarrufâtında kendisine rıkkını mu‘terife olan câriye-i memlûke-i 
mezkûresini bizim yanımızda tedbîr-i mutlak ile tedbîr eyledi. Sonra ecel şer-
betini içip rabbine kavuştu. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mu‘teber olmağın mûcibince müdde‘iyye-i mezbûrenin ıtkına hük-
medildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Es-Sâbikūn el-mezbûrûn

293 [60a-1] Rus asıllı Nazenin’in Âişe bt. Mehmed Subaşı’nın 
câriyesi olduğu
Medîne-i Ebâ Eyyûb el-Ensârî -radiye anhu Rabbühü’l-bârî- de Takyecibaşı ma-
hallesinde sâkine Aişe bt. Mehmed Subaşı nâm bikr-i bâliğa tarafından husûs-ı 
âti’l-beyânda da‘vâ ve ikāmet-i beyyineye vekîl olup nehc-i şer‘î üzre vekâleti 
sâbite olan Ömer Halîfe b. Mustafa nâm kimesne Dîvân-ı Hümâyûn-ı sa‘âdet-
makrûn-ı sultânîde, işbu orta boylu açık kaşlı elâ gözlü yüzünde eser-i cede-
ri olan Rûsiyyetü’l-asl Nâzenîn bt. Abdullah mahzarında üzerine da‘vâ eyleyip, 
müvekkilem mezbûre Aişe’nin babası olup mukaddemâ müteveffâ olan mezkûr 
Mehmed Subaşı b. Keyvan câriye-i mezkûreyi bin otuz altı senesi Zilka‘desi 
evâsıtında iştirâ ve kızı mezkûre Aişe’ye sagīre iken hibe-i şer‘iyye ile hibe ve 
temlîk edip, hattâ mezkûr Mehmed Subaşı müteveffâ oldukda li-eb kızkarın-
daşı Raziye nâm hâtun tarafından vekâleten hâzır bi’l-meclis olan zevci Meh-
med Beşe b. Abdullah nâm kimesne hibe-i merkūmeyi inkâr ve müvekkilesinin 
câriye-i mezkûreden hisse-i şer‘iyyesin taleb ettikde mezkûre Aişe’nin vâlidesi 
ve kıbel-i şer‘den mansûbe vasîsi olan Ümmü Gülsüm bt. Hasan nâm hâtun 
vech-i meşrûh üzre câriye-i merkūme, mezbûre Aişe’nin mülk-i mevhûbu ol-
duğun ol zamânda Kassâm-ı askerî huzûrunda vech-i meşrûh üzre isbât edip 
mûcibi ile hükm olunmağın, mezkûre Nâzenîn ile’l-ân mezkûre Aişe’nin mülk-i 
mevhûbu olmak üzre zimmetinde iken târih-i kitâbdan bir aydan mütecâvizdir 
rıkk üzre itâ‘atten imtinâ‘ eder, suâl olunup ihkāk-ı hak olunmak taleb ederim 
deyü hâlâ kassâm-ı askerî olan Hamdi Efendi’nin hat ve hâtemini müştemil 
mazmûnu tahrîr-i meşrûhuna muvâfık sûret-i hüccet-i şer‘iyye ibrâz eyleyip, 
mezkûre Nâzenîn’e suâl olundukda cevâbında, fi’l-vâki‘ ben mezkûr Mehmed 
Subaşı’nın câriye-i memlûkesi idim, lâkin beni vefâtından üç ay mukaddem otuz 
yedi Recebü’l-müreccebinde i‘tâk etmişdi. Mukaddemâ kızı mezkûre Aişe’ye 
hibe-i şer‘iyye ile hibe ve temlîk eyleyip ba‘dehû vech-i meşrûh üzre isbât-ı 
hibe-i şer‘iyye vechile hükm olunduğu ma‘lûm[um] değildir deyü mazmûn-ı 
sûret-i hüccet-i mastûreyi inkâr etmeğin, vekîl-i mesfûrdan da‘vâsına muvâfık 
ve mazmûn-ı hüccet-i mesfûreye mutâbık beyyine taleb olundukda, zeylin-
de mastûrü’l-esâmî olan Müslimîn’den Mustafa Bey b. Mehmed el-Cündî ve 
Mehmed Efendi b. Musa nâm kimesneler li ecli’ş-şehâde meclis-i şer‘e hâzırân 
olup gıbbe’l-istişhâdi’ş-şer‘î, fi’l-vâki‘ mezkûr Mehmed Subaşı câriye-i mezkûre 
Nâzenîn’i bin otuz altı senesi Zilka‘desi evâsıtında iştirâ ve kızı mezkûre Aişe’ye 
sagīre iken hibe-i şer‘iyye ile hibe ve temlîk etmekle mülk-i mevhûbu olup 
ba‘de vefâtihî kızkarındaşı mezkûre Raziye tarafından zevci mezkûr Meh-
med Beşe vekâleten câriye-i merkūmeden hisse-i şer‘iyyesin taleb ettikde, 
mezkûre Aişe’nin vâlidesi [ve] vasîyy-i şer‘iyyesi mezkûre Ümmü Gülsüm 
Hâtun ol zamânda kassâm-ı askerî huzûrunda câriye-i mezkûre, merkūme 
Aişe’nin vech-i meşrûh üzre mülk-i mevhûbu olduğunu vech-i şer‘î üzre isbât 
edip mûcebiyle hükm olundu. Biz bu husûsda bu vech üzre sûret-i hüccet-i 
mastûrenin mazmûnuna şâhidleriz, şehâdet dahi ederiz deyüp edâ-i şehâdet-i 
şer‘iyye eylediklerinde, ba‘de ri‘âyet-i şerâiti’l-kabûl şehâdetleri makbûle ol-
mağın mûcebiyle mezkûre Nâzenîn müvekkile-i mezbûre Aişe’nin câriye-i 
mezkûre-i memlûkesi olmak üzre hükm olunup mâ hüve’l-vâki‘ bi’t-taleb ketb 
olundu.
Şuhûdü’l-hâl: Fahrü’l-akrân Mehmed Ağa reisü’l-muhzırîn, Mehmed Beşe b. 
Mehmed Yusuf çukadâr, Veli Halîfe b. Abdullah, Ahmed Bey b. Abdullah, Mus-
tafa b. İbrahim el-Müderris, Halil b. (  ), İskender Bey b. Şaban, es-Seyyid Meh-
med b. es-Seyyid Abdülcebbar, Ahmed b. İbrahim el-Kâtib, Mustafa b. Yusuf, 
Mustafa Bey b. ( ) el-bevvâbü’s-sultânî.









294 [60b-1, Arapça] el-Hâc Pîrî Bey b. Sefer’in evini kızı Fâtıma 
Hatun’a sattığı
Dârü’s-saltanati’s-seniyye mahmiye-i Kostantıniyye mahallâtından Yedi Kule 
nâm mevzi‘ kurbundaki Mirahor mahallesi ahâlîsinden olan tabbâh-ı sultânî el-
Hâc Pîrî Bey b. Sefer meclis-i şerî‘at-i şerîfe-i garrâya hâzır olup, işbu akdin ken-
dilerinden sudûruna kadar sâhibi ve mâliki olduğu, elinde ve taht-ı tasarrufun-
da bulundurduğu, mahalle-i merkūmede vâki‘, fevkānî üç beyti, tahtânî bir beyti, 
mutfağı, kileri, selâmlığı, su kuyusunu, eşcâr-ı müsmire ve gayr-ı müsmireli av-
luyu hâvî olan, bir tarafdan bâi‘-i mezbûr mülkü, diğer tarafdan zimmî Boğçelo 
mülkü ve zimmî Şatraz mülkü ve tarafeynden de tarîk-i âm ile mahdûd bulunan 
cemî‘-i menzilini cümle hudûdu ve kâffe-i hukūkuyla râyicü’l-vakt yirmi dokuz 
bin akçe semen-i mu‘ayyen-i makbûzla bâ‘isetü’l-kitâb Fâtıma Hâtun nâm sul-
biye kızına îcâb kabûlü ve teslîm tesellümü hâvî bey‘-i bât-ı sahîh ile bey‘ eyledi-
ğini ikrâr ve i‘tirâf etti. Mezbûre Fâtıma Hâtun da kendi mâlıyla ve kendisi için 
menzil-i mezbûru ondan iştirâ etti. Vâki‘ ikrâr, müşteriye-i merkūme tarafından 
vicâhen ve şifâhen tasdîk edildi.
Cerâ zâlike ve hurrire fi’l-yevmi’t-tâsi‘ min şehri Cumâdelûlâ sene selâse ve 
erba‘în ve elf.
Şuhûdü’l-hâl: Hızır Efendi b. Abdurrahman el-Hatîb, Ali Efendi b. Mah-
mud imâm-ı mahalle, Mehmed b. Mustafa el-İmâm, Mehmed b. Süleyman el-
İmâm, Osman Beşe b. Mehmed er-Râcil, İbrahim b. Hüdâverdi, Sübhanverdi b. 
Abdülganî, Osman b. Abdi ed-debbâğ, Hüseyin b. Ahmed, Mustafa b. İbrahim 
ser-bölük, Ferhad b. Abdullah, Yusuf Bey b. Şaban

295 [60b-2] Hayim ve İsak’ın Mahmud Beşe b. Mustafa’ya 
borçlu olduğu
Mahmiye-i Kostantıniyye’de yahud mahallâtından olup Argon cemâ‘atinden olan 
Hayim v. Mosi nâm Yahudi ile şerîki olup Balıkpazarı mahallesinden ve Seba-
tay cemâ‘atinden olan İsak v. Harun nâm Yahudi meclis-i şer‘-i hatîr-i lâzımü’t-
tevkīrde, dergâh-ı âlî yeniçerilerinden işbu hâfızu’l-kitâb Mahmud Beşe b. Musta-
fa nâm kimesne mahzarında bi tav‘ihâ ikrâr ve takrîr-i kelâm edip, mezbûr Mah-
mud Beşe’ye ber vech-i iştirâk nev‘i ve zirâ‘ı beynimizde ilm-i şer‘î ile ma‘lûm 
çuka bahâsından târih-i kitâbdan yüz seksen gün tamâmına değin müeccel kırk 
üç bin akçe lâzımü’l-edâ deynimiz olmakla ve deyn-i merkūmun nısfı olan yir-
mi bir bin beş yüz akçesi târih-i merkūm ibtidâsından doksan gün tamâmında 
ve nısf-ı âharı olan yirmi bir bin beş yüz akçeyi dahi müddet-i merkūme ahırın-
da bi’l-iştirâk edâ ve îfâya ta‘ahhüd eyledik dediklerinde, mukırrân-ı merkūmân 
Hayim ve İsak’ın minvâl-i muharrer üzre sudûr eden i‘tirâflarını dâyin-i merkūm 
Mahmud Beşe dahi bi’l-muvâcehe tasdîk ve bi’l-müşâfehe tahkīk edicek mâ vaka‘a 
bi’t-taleb ketb olundu.
Tahrîren fi’l-yevmi’l-hâmis aşer min şehri Rebî‘ilâhir min şuhûri sene selâsin ve 
erba‘în elf.
Şuhûdü’l-hâl: Hüseyin b. Ahmed, Yahya b. Zekeriya, Piyâle Çavuş b. Abdullah, 
Mansur b. Hamza, Mehmed Beşe b. Yusuf er-Râcil, Behrâm Bey b. Abdüsselâm, 
Yusuf Bey b. Şaban, Yusuf b. Abdullah.

296 [60b-3, Arapça] Mahmud Efendi b. Mehmed Efendi’nin Rus 
asıllı kölesini âzat ettiği
Mahmiye-i Edirne sâbık kadısı olan umdetü’l-ulemâ’i’l-izâm kıdvetü’l-fuzalâ’i’l-
kirâm zü’l-kadri’r-refî‘ ve’l-vecdi’l-menî‘ el-mahfûf bi sunûfi avâtıfi’l-meliki’l-
gayyûr Hazreti Mahmud Efendi b. el-müvellâ el-merhûm Mehmed Efendi kıbe-
linden âtiyyü’z-zikr âzat ve tahrîr ikrârına vekâleti nehc-i şer‘î üzre sâbit olan 
fahrü’l-a‘yân Hasan Bey b. Mustafa meclis-i şer‘-i şerîfe hâzır olup, müvekkil-i 
mûmâ ileyhinin, kendisine rıkkını mu‘terif olan, uzun boylu, açık kaşlı, elâ 
gözlü, beyaz tenli, sakallı, Rûsiyyü’l-asl hâfız-ı hâze’l-kitâb Sinan b. Abdul-
lah nâm abd-i memlûkini hasbeten lillâhi te‘âlâ ve taleben li-marzâtihi yev-
me yeztezıllü’l-mer’u tahte zılli sadakātihî âzat ve tahrîr ettiğini bi’l-vekâle ikrâr 
ve i‘tirâf etti. Vâki‘ ikrâr tasdîk hakkı sâhibince tasdîk edildi. Abd-i mezbûr bu 
sûretle sâir ahrâr-ı asliyyîn-i mükellefîn gibi hür oldu. Efendilerin âzatlı köle-
leri üzerinde şer‘an sâhib oldukları velâ hakkından gayrı üzerinde kimesnenin 
bir hakkı kalmadı.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Mustafa Çelebi b. Tâceddin el-kadı, Ali Çelebi b. el-Müderris, Ha-
lil Bey, Ali Bey b. Nasuh, fahrü’l-kuzât Bestan Efendi b. (  ), zahrü’l-vülât Hüse-
yin Efendi, İskender Bey b. Şaban ve gayruhüm

297 [61a-1, Arapça] Aleksandra Vestiyar adlı zimmînin Mehmed 
Çelebi b. Ahmed’e borcu olduğu
Mahmiye-i Kostantıniyye mahallâtından Yayla yokuşu mahallesi sükkânından 
olan Ömer b. Musa ve Ali b. Mehmed nâm kimesneler meclis-i şer‘-i şerîfe 
-sânehallâhu te‘âlâ ani’t-tağyîr ve’t-tahrîf- hâzırân olup, husûs-ı âtiyyü’z-
zikri münkir bulunan, mahmiye-i mezbûrede vâki‘ Fener Kapısı mahalle-
si sükkânından, Aleksandra Vestiyar nâm babası bundan akdem vilâyet-i 
Boğdan’da helâk olan Raksi nâm Nasrânî mahzarında ve hâlik-i mezbûrun 
kızı İsanya bt. Aleksandra nâm Nasrâniye kıbelinden vekâlet-i nehc-i şer‘î 
üzre sâbit olan Yani v. Yanos nâm Nasrânî mahzarında, mahmiye-i mezkûre 
mahallâtından Uzun Yusuf mahallesinde sâkin olan hâfız-ı kitâb Mehmed Çe-
lebi b. Ahmed er-Râcil nâm kimesneden sâdır olan da‘vâ-i sahîha-i şer‘iyyede 
gıbbe’l-istişhâd şöyle şehâdet ettiler ki, bundan akdem mahmiye-i merkūmede 
vâki‘ …? Hânında sâkin olan tâcir Mehmed Çelebi b. Musa bize şâhid olmuşdur 
ki, müdde‘î-i mezkûr Mehmed Çelebi’nin, hâlik-i mersûm Aleksandra Vestiyar 
zimmetinde altı yüz yedi kıt‘a esedî kuruş hakkı vardır. Bunun dört yüz kuruşu 
deyn-i şer‘îden, yüz kuruşu iştirâ ettiği at semeninden, yüz yedi kuruşu beyn-
lerinde ma‘lûm müşterâ-yı makbûz emti‘a-i mütenevvi‘a bahâsındandır. Zirâ‘ 
hâlik-i mesfûr Aleksandra Vestiyar hâl-i hayâtında müdde‘î-i mezkûra altı yüz 
yedi esedî kuruş borcu olduğunu ikrâr etmişdi. Bize şâhid olun dedi biz de onun 
şehâdetine şâhidleriz. Ebâ Eyyûb-i Ensârî -radiye anhu rabbuhü’l-bârî- mahal-
lesinden Mustafa b. Abdullah nâm kimesne, münkireyn-i mezkûreyn mahzarla-
rında müdde‘î-i mezbûrdan sâdır olan da‘vâ-i sahîha-i şer‘iyyede gıbbe’l-istişhâd 
şöyle şehâdet etti ki, müdde‘î-i mesfûr Mehmed Çelebi’nin hâlik-i mezbûr Alek-
sandra Vestiyar zimmetinde altı yüz yedi kıt‘a esedî kuruş hakkı vardır. Bu-
nun dört yüz akçesi deyn-i şer‘îden, bâkīsi ise at ve beynlerinde ma‘lûm olan 
müşterâ-i makbûz emti‘a bahâsındandır. Hâlik-i mezbûr Aleksandra Vestiyar 
hâl-i hayâtında altı yüz yedi kıt‘a esedî kuruş borcu olduğunu ikrâr etmişdir. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mu‘teber olma-
ğın mûcibince deyn-i mesfûrun vâriseyn-i merkūmeynin zimmetinde borç ol-
duğuna hükmedildi ve müdde‘î-i mezbûrdan vâriseyn-i mezkûreynin hâlik-i 
mesfûr babalarının terekesini kabz ettiklerine dâir ikāme-i beyyine taleb edildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: İskender Bey b. Şaban, Mehmed b. Ahmed, Piyâle Çavuş b. Abdul-
lah, Ali b. Hüseyin

298 [61a-2] Ömer ve Mustafa b. Murad’ın Mehmed b. Ahmed’in 
evini bey‘ bi’l-istiğlâl yoluyla satın aldıkları ve vadesi dolunca 
geri sattıkları
Mahmiye-i İstanbul’da Müftî Ali Çelebi mahallesinde mukaddemâ müteveffâ 
olan Murad b. (  ) nâm kimesnenin sulbî sagīr oğulları Ömer ve Mustafa’nın 
kıbel-i şer‘den mansûb vasîleri olan Hasan Bey b. Abdullah nâm [kimes-
ne] mahfil-i kazâda, mahmiye-i mezbûrede Kâtib Kasım mahallesinde sâkin 
râfi‘ü’l-kitâb Mehmed b. Ahmed nâm mahzarında ikrâr ve takrîr-i kelâm eyle-
yip, mesfûr Mehmed yedinden esbak bin kırk iki senesi Zilhicce’sinin yirmin-
ci gününde mahalle-i mezbûrede vâki‘ bir tarafı Siyâmi Efendi b. Emir el-İmâm 
ve bir tarafı Abdurrahman Halîfe b. (  ) el-Müezzin mülkü ve bir tarafı Ahmed 
Ağa mülkü ve bir tarafı tarîk-i âm ile mahdûd büyût-ı müte‘addideyi müştemil 
olan mülk menzilini, bana altmış bin fıddî ve râyic fi’l-vakt akçeye bey‘-i şer‘le 
bey‘ edip ben dahi sagīreyn-i mezbûreyn mâllarıyla bi tarîki’l-istiğlâl iştirâ ve 
tahliye ve tarafeynden tekābuz-ı bedeleynden sonra yine menzil-i mezbûru 
târih-i mezkûrdan sene tamâmına değin on beş bin akçe ücret-i mu‘ayyene ile 
mezkûr Mehmed’e îcâr edip, ol dahi istîcâr etmişdi. Hâlâ asl-ı mâl-ı merkūmu ve 
târih-i kitâba gelince ücret-i menzil-i mastûru mezbûr Mehmed yedinden bi’t-
tamâm alıp kabz eyleyip fekk-i rehin eyledim. Min ba‘d sagīreyn-i mezkûreynin 
menzil-i mezbûrda alâkaları kalmamışdır dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Tahrîren fî evâili Cemâziyelevvel li sene selâsin ve erba‘în ve elf.
Şuhûdü’l-hâl: İskender Bey b. Abdullah, Yunus Bey b. Ali, Mehmed Bey b. Ah-
med, Sinan b. Abdullah.

299 [61b-1, Arapça] Mehmed Bey b. Ahmed’in evini Süleyman Ağa 
b. Nasuh’a sattığı
Kostantıniyye mahallâtından Kâtib Kasım mahallesinde sâkin olan Mehmed 
Bey b. Ahmed el-Cündî nâm kimesne meclis-i şer‘-i şerîfe hâzır olup, işbu ak-
din kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu, mahalle-i mezbûrede vâki‘, bir tarafdan bevvâb-ı 
sultânî Mustafa Bey b. Abdullah mülkü, diğer tarafdan Ahmed Ağa mül-
kü, öteki tarafdan merhûm Şehzâde Sultan Mehmed Hân -tâbe serâhû- vak-
fı ve diğer tarafdan da tarîk-i âm ile mahdûd bulunan, iç ve dış avlulu, iç av-
lusu fevkānî iki beyti, iki selâmlığı, mutfağı, iki helâyı, su kuyusunu, eşcâr-ı 
müsmire ve gayr-ı müsmireyi müştemil, dış avlusu ise fevkānî iki beyti, diğer 
fevkānî iki sagīr beyti, selâmlığı ve helâyı hâvî bulunan cemî‘-i menzilini cüm-
le tevâbi‘ ve levâhıkıyla râyicü’l-vakt yüz otuz beş bin akçe semen-i mu‘ayyen-i 
makbûzla hâfız-ı hâze’l-kitâb umdetü’l-emâcid ve’l-ekârim câmi‘u’l-mehâmid 
ve’l-mekârim Küçük mirahoru Süleyman Ağa b. Nasuh’a îcâb kabûlü ve teslîm 
tesellümü hâvî bey‘-i bât-ı sahîh ile bey‘ ettiğini ikrâr ve i‘tirâf etti. Mezbûr Sü-
leyman Ağa da kendi mâlıyla ve kendisi için menzil-i merkūmu ondan iştirâ 
etti. Vâki‘ ikrâr, müşterî-i müşârun ileyh kıbelinden hasm-ı şer‘î mahzarında 
sâlifü’z-zikr ikrârı tasdîka vekâleti Mehmed Çavuş b. Abdullah ve Yusuf Çavuş 
b. Cafer nâm kimesnelerin şehâdetleri ile sâbit olan fahrü’l-cuyûş Ali Çavuş b. 
İsâ tarafından tasdîk edildi.
Cerâ zâlike ve hurrire fî evâsıtı Cumâdelûlâ sene selâse ve erba‘în ve elf.
Şuhûdü’l-hâl: Siyami Efendi b. el-İmâm, Ali Çavuş b. ( ), Aydın Ağa b. ( ), Mehmed 
Çavuş b. ( ), Dilaver Ağa b. sarrâc başı, Hüseyin Çelebi b. el-Cündî, Abdurrahman 
Halîfe el-Müezzin, Abdi Beşe b. (  ), Receb b. ed-dellâl, Mustafa Bey el-bevvâbü’s-
sultânî, el-Hâc Yusuf b. ( ), Mustafa Beşe b. er-Râcil, Osman Beşe b. er-Râcil, Meh-
med Çelebi el-Kâtib, Ahmed Ağa b. el-Müezzin, el-Hâc Hasan b. Hüseyin

300 [61b-2] Kurd Ağa b. Abdülmennân’ın evini oğlu Abdülbâki 
Çelebi’ye hibe ettiği
Mahmiye-i Galata kazâsına tâbi‘ Sarıyar nâm karye sâkinlerinden fahrü’l-akrân 
Kurd Ağa b. Abdülmennân nâm tabbâh-ı sultânî meclis-i şer‘-i celîlü’ş-şânda, 
sulbî oğlu râfi‘ü’l-kitâb Abdülbâkī Çelebi nâm şâb mahzarında ikrâr-ı sahîh-i 
şer‘î ve i‘tirâf-ı sarîh-i mer‘î eyleyip hâlâ silk-i mülk-i sahîhime dâhil olup 
karye-i mezbûrede vâki‘ bir tarafı hâlâ Kapıcılar kethüdâsı Hasan Ağa b. Ab-
dullah mülkü ve bir tarafı Kerestecizâde Mehmed Beşe b. ( ) mülkü ve bir tarafı 
sâhil-i bahr ve bir tarafı tarîk-i âm ile mahdûd bir bâb fevkānî ve bir bâb tahtânî 
beyti ve iki su kuyusunu ve ayazma ve eşcâr-ı müsmire ve gayr-ı müsmireyi ve 
bağı çayırlı hadîkayı müştemil olan menzili cümle tevâbi‘ ve levâhıkı ile oğlum 
mezkûr Abdülbâkī Çelebi’ye hibe-i sahîha-i şer‘iyye ile ba‘de’t-tahliye hibe ve 
teslîm ve temlîk eyleyip, ol dahi vech-i meşrûh üzre ittihâb ve kabz ve kabûl ey-
ledi ve menzil-i mezbûrun hadd-i sâlisi olan sâhil-i bahre karîb mahalde deryâ 
içinde olup tasarrufu hakk-ı sırfım olan dalyanın dahi hakk-ı tasarrufu[nu] 
mezbûr Abdülkādir Çelebi’ye tefvîz eyleyip, ol dahi tefevvuz ve kabûl eyledi. 
Ba‘de’l-yevm menzil-i mahdûd-ı mezbûr mezkûr Abdülbâkī Çelebi’nin mülk-i 
mevhûbu ve zikr olunan dalyanın dahi hakk-ı tasarrufuna keyfe mâ yeşâ muta-
sarrıf olsun dedikde, ba‘de’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: El-Hâc Sefer b. Abdullah, Cafer Ağa b. Süleyman, Mehmed Bey b. 
Hasan el-Cündî, Mustafa b. Abdullah et-tabbâh-ı sultânî.

301 [62a-1] Raziye bt. Abdullah’ın Sertabi ve Rahime adlı câriyeler 
üzerinde hakkı kalmadığı
Mahmiye-i Kostantıniyye’de Tahtaminâre mahallesinde bundan akdem 
müteveffât olan Raziye bt. Abdullah nâm Hâtun’un muhallefâtı bi’l-inhisâr 
zevc-i metrûkü Beyzâde Mehmed Çavuş b. Abdullah nâm kimesne ile mevlâ-yı 
mu‘takı Mehmed Çavuş b. Ramazan nâm kimesnenin li-ebeveyn ammi oğlu-
nun oğlu ve usûbet-i nesebiyye ile vârisi olan Mehmed Çelebi b. Abdişah nâm 
kimesneye intikāl eylediği zâhir ve müte‘ayyin oldukdan sonra medîne-i Ebâ 
Eyyûb el-Ensârî mahallâtından Kasım Paşa mahallesinde sâkin olan Pürkadem 
Mehmed Çelebi meclis-i şer‘-i hatîrde işbu bâ‘isiyetü’l-kitâb Sertabi bt. Abdul-
lah ve Rahime bt. Abdullah nâm hâtunlar mahzarlarında takrîr-i da‘vâ edip 
merkūmetân Sertabi ve Rahime mukaddemâ mûrisem müteveffât-ı mersûme 
Raziye Hâtun’un câriye-i memlûkeleri olup, ba‘de vefâtihâ muhallefâtının nıs-
fı zevci merkūm Beyzâde Mehmed Çavuş’a ve nısf-ı âharı bana intikāl etmeğin 
merkūmetândan nısıf hissemi taleb ederim dedikde, gıbbe’s-suâl merkūmetân 
Sertabi ve Rahime cevâblarında, fi’l-vâki‘ mukaddemâ merkūme Razi-
ye Hâtun’un câriye-i memlûkeleri idik, lâkin merkūme Sertabi’yi seyyidemiz 
merkūme Raziye Hâtun bundan esbak zevc-i nâkihi olan Mehmed b. Abdul-
lah el-Hammâmî ile ber vech-i iştirâk on altı bin akçeye iştirâ edip ba‘dehû 
merkūme Raziye Hâtun semen-i merkūmun nısfı olan sekiz bin akçeyi zevci 
merkūm Mehmed’in yedinden alıp kabz edip merkūme Sertabi ile mezbûre Ra-
hime ba‘de’l-yevm zevcim merkūm Mehmed’in câriye-i memlûkeleridir benim 
alâkam yokdur deyü hüccet ettirmekle mersûme Raziye Hâtun’un bizde alâkası 
kalmayıp biz hâlâ mu‘takayız deyü sene ihdâ ve erba‘în ve elf Zilka‘de’sinin evâili 
târihiyle müverraha ve ol târihde mahmiye-i merkūmede Balat mahkemesinde 
nâibü’ş-şer‘ olan Nuh b. eş-Şeyh Sinan imzâsıyla mümzât ve mefhûmu takrîr-i 
meşrûhlarına mutâbıka ve müdde‘âlarını nâtıka hüccet-i şer‘iyye ibrâz eyledik-
lerinde, gıbbe’s-suâl ve akībe’l-inkâr, mazmûn-ı hüccet-i merkūmeye mutâbıka 
beyyine taleb olundukda, udûl-i Müslimîn’den ve zeyl-i kitâb-ı merkūmda 
mastûretü’l-esâmî olan Müslimîn’den Fazlullah Beşe b. Mehmed er-Râcil ve 
Abdi b. Ramazan nâm kimesneler li ecli’ş-şehâde hâzırân olup gıbbe’l-istişhâd, 
min külli’l-vücûh mazmûn-ı hüccet-i merkūmeye mutâbık edâ-i şehâdet-i 
şer‘iyye eylediklerinde, ba‘de ri‘âyet-i şerâiti’l-kabûl şehâdetleri makbûle olup 
müteveffât-ı merkūme Raziye Hâtun’un merkūmetân Sertabi ve Rahime’de bir 
vechile alâkası kalmadığı müte‘ayyin olıcak, merkūm Mehmed Çelebi bi gayri 
vech-i şer‘î ta‘arruzdan men‘ olunup, mâ vaka‘a bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Mehmed b. Mehmed el-İmâm, Abdülbâkī b. Ahmed el-Müezzin, 
Mehmed b. Cafer, Mehmed b. Abdullah er-Râcil, Hasan Beşe b. Ali er-Râcil, Ah-
med Çelebi b. Mehmed, Ali b. Ahmed, Ahmed Beşe b. Abdullah er-Râcil, Meh-
med b. Şaban, Hüseyin b. Hamza.

302 [62a-2] Canfeda bt. Abdullah’ın terekesinden Raziye bt. Mehmed 
Çavuş’un zimmetinin ibrâ edildiği
Medîne-i Ebâ Eyyûb el-Ensârî -radiye anhu Rabbuhü’l-bârî- de Kasımpaşa ma-
hallesinde sâkin Mehmed Beşe b. Abdi nâm râcil mahfil-i kazâda, mahmiye-i 
İstanbul’da Tahtaminâre mahallesinde sâkin iken müteveffâ olan Mehmed Ça-
vuş b. Abdullah nâm kimesnenin sulbiye sagīre kızı Raziye’nin meclis-i şer‘den 
mansûb vasîsi olan râfi‘ü’l-kitâb Mahmud b. Abdullah nâm kimesne mahzarın-
da ikrâr ve takrîr-i kelâm eyleyip mukaddemâ zikr olunan Tahtaminâre mahal-
lesinde müteveffât olan Canfeza bt. Abdullah nâm hâtun babam mesfûr Abdi 
Şâh’ın ibn-i ammi olan diğer Mehmed Çavuş b. Ramazan nâm kimesnenin 
mu‘tekası olmakla verâseti, usûbet-i nesebiyye cihetinden bana ve zevci sagīre-i 
mezkûrenin babası mezkûr Mehmed Çavuş’a münhasıra olup, muhallefâtının 
nısfı bana ve nısfı mesfûr Mehmed Çavuş’a isâbet etmiş iken mezkûr Meh-
med Çavuş müteveffâ-yı mesfûrun cümle altmış bin akçelik muhallefâtına 
vaz‘-ı yed ve benim verâsetimi ketm edip ve emîn-i beytülmâli için sekiz bin 
akçe ile def ‘ ve iskāt etmeğin mâ‘adâsı olan elli iki bin akçe nısfını dahi kendi-
si ihlâk eylediğine mahzar-ı Müslimîn’de i‘tirâfından sonra müteveffâ olup, te-
rekesine vasîyy-i mezbûr vâzı‘u’l-yed olmağın hâlâ mesfûr Mehmed Çavuş’un 
vech-i meşrûh üzre müteveffât-ı merkūmenin muhallefâtından makbûzu olan 
meblağ-ı mezbûrdan hisse-i şer‘iyyemi vasîyy-i mezbûrdan vech-i meşrûh 
üzre verâset-i mahkiyyem hasebiyle taleb eylediğimde, ba‘de’l-inkâr isbât sa-
dedinde olup nizâ‘ ve husûmet üzre iken tavassut-ı Müslimîn ile beynimizde 
musâlaha vâki‘ olup ve sulh sagīre-i mezkûreye enfa‘ olmağın, vasîyy-i mezbûr 
ile merkūme Canfedâ’nın terekesinden müteveffâ-yı mezbûr Mehmed Çavuş’un 
makbûzu olan nısıf hisse-i şer‘iyyemi sekiz bin akçe üzerine inşâ-i akd-i sulh-ı 
şer‘î eyleyip, bedel-i sulh olan meblağ-ı mezbûr sekiz bin akçeyi yedinden bi’t-
tamâm alıp kabz edip, merkūme Canfedâ’nın muhallefâtına müte‘allik da‘vâ ve 
talebden sagīre-i mezkûrenin zimmetini ibrâ-i küllî ile ibrâ ve iskāt eyledim de-
dikde, ba‘de’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Fahrü’l-akrân Ahmed Ağa el-müteferrika, Hüseyin Bey b. Ham-
za, Fazlullah Beşe b. Mehmed er-Râcil, İbrahim Çelebi b. Şaban, Abdi b. Rama-
zan, el-Hâc Salim b. Mehmed, Hüseyin b. Kasım, Mehmed b. Mehmed el-İmâm, 
Abdülbâkī b. Mehmed el-Müezzin, Hasan b. Ali er-Râcil, Ali b. Ahmed, Fazlul-
lah b. Mehmed ve gayruhüm.

303 [62b-1] Abdülaziz Efendi’nin Müstesna Ali Çelebi Vakfı’na 
olan borcunu ödediği
Mahmiye-i İstanbul’da Müstesna Ali Çelebi Vakfı’na hâlâ mütevellî olan el-
Hâc Piyâle b. Abdullah nâm kimesne meclis-i şer‘-i şerîfde, sâbıkan Mekketü’l-
mükerreme -şerrefehümu’llâhû te‘âlâ ilâ yevmi’l-kıyâme- kadısı olan umdetü’l-
ulemâ ve’l-hükkâm kıdvetü’l-fuzalâ’i’l-kirâm Abdülaziz Efendi b. el-merhûm 
tavru’l-fezâ’il? ve bahrü’l-ulûm Hüsameddin Efendi muvâcehelerinde 
ikrâr-ı sahîh-i şer‘î ve i‘tirâf-ı sarîh-i mer‘î eyleyip, vakf-ı mezbûr mâlından 
müşârunileyh efendi hazretleri uhdelerinde on bin fıddî ve râyic fi’l-vakt akçe 
deyn-i şer‘î olup, hâlâ meblağ-ı mezbûr on bin akçeyi rıbhı ile bi’t-tamâm yedle-
rinden vakf için istîfâ ve kabz eyledim dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Tahrîren fî evâili Cemâziyelevvel li sene selâsin ve erba‘în ve elf.
Şuhûdü’l-hâl: Zahrü’l-akrân Ali Efendi b. Bâli, Nuh Efendi b. Mehmed el-
Müderris, Osman Çelebi b. Süleyman, İskender Bey b. Şaban, el-Hâc Abbas b. 
İbrahim.

304 [62b-2, Arapça] Şerife Asiye Hatun bt. İsa’nın evini el-Hâc 
Piyâle b. Abdullah’a sattığı
Mahmiye-i Kostantıniyye mahallâtından Molla Hüsrev mahallesinde sâkine olan 
Şerife Asiye Hâtun bt. İsâ nâm hâtun, meclis-i şer‘-i şerîfe -sânehu’llâhü te‘âlâ 
ani’t-tağyîr ve’t-tahrîf- hâzır olup, işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, mahalle-i 
mezbûrede vâki‘, bir tarafdan (  ) mülkü, diğer tarafdan (  ) mülkü, öteki taraf-
dan ( ) mülkü ve diğer tarafdan da tarîk-i âm ile mahdûd bulunan cemî‘-i men-
zilini cümle tevâbi‘ ve levâhıkı ile râyicü’l-vakt on bin akçe semen-i mu‘ayyen-i 
makbûzla mahmiye-i mezbûrede vâki‘ merhûm Müstesna? Ali Çelebi Vakfı’na 
mütevellî olan hâfız-ı hâze’l-kitâb el-Hâc Piyâle b. Abdullah nâm kimesneye 
bey‘ ettiğini ikrâr ve i‘tirâf eyledi. Bâyi‘-i mezkûrun menzil-i merkūmu icâreye 
almak istemesi üzerine mütevellî-i mezkûr ba‘de’t-tahliye ve’t-tekābuz zeyilde 
mezkûr senenin gurre-i Muharrem-i harâmından bir sene tâmamına bin yedi 
yüz elli akçe ücret-i kirâ ile icâreye verdi. Vâki‘ ikrâr, tasdîk hakkı sâhibince bi’l-
muvâcehe tasdîk edildi.
Cerâ zâlike ve hurrire fi’l-yevmi’r-râbi‘ aşer min Cumâdelûlâ sene selâse ve 
erba‘în ve elf.
Şuhûdü’l-hâl: Es-Sâbikūn el-mezbûrûn

305 [62b-3] İbrahim Subaşı b. Kurd’un kendi mülkü zannettiği eve 
yaptığı masrafın tesbiti
Mahmiye-i İstanbul’da Davud Paşa mahallesinde mukaddemâ müteveffâ olan 
merhûm Selim Çelebi b. Hasan nâm râcilin ammi kızları ve zât-ı rahm ci-
hetinden vâriseleri olan râfi‘atü’l-kitâb Saliha bt. Pîrî ve Kâmile bt. Karagöz 
nâm hâtunlar meclis-i şer‘-i şerîfde takrîr-i kelâm ve bast-ı merâm eyleyip, 
mûrisimiz müteveffâ-yı mesfûrdan bize intikāl edip mahalle-i mezbûrede 
vâki‘ ma‘lûmü’l-hudûd menzile mukaddemâ hâzır bi’l-meclis olan İbrahim 
Subaşı b. Kurd nâm kimesne mülk-i müşterâsı olmak zu‘muyla vaz‘-ı yed ve 
ba‘zı ebniye ihdâs eyleyip ba‘dehû biz menzil-i mezbûra da‘vâ-yı istihkāk ve 
isbât ve yedinden emr-i şer‘le ahz ve nez‘ eylediğimizde, ebniye-i muhdesenin 
mezkûr İbrahim Subaşı’ya maklû‘an kıymeti verilmek lâzım olmağın mezbûr 
İbrahim Subaşı bizim gaybetimizde menzil-i mezbûrun imâret ve merem-
metine harc ve sarf eylediği meblağı keşf ve tahrîr ettirip bize gadr etmeğin 
tekrâr müdâhale-i ferde tahammülü görülüp ve ta‘yîn olunmak matlûbumdur 
dediklerinde, kıbel-i şer‘-i şerîfden Hüseyin Efendi b. Mehmed ve hâssa 
mi‘mârlardan Üstâd Musli Çelebi b. Hüsameddin irsâl olunup onlar dahi 
zeyl-i mastûrü’l-esâmî olan Müslimîn ile menzil-i mezkûra varıp mesfûr İb-
rahim Subaşı mahzarında menzil-i mezbûrun tecdîd ve ta‘mîr olunan yerleri-
ne nazar ve mi‘mâr-ı mezkûr mesâha eyledikde, tûlen iki zirâ‘ ve kadden dört 
zirâ‘ hesâb-ı şatrancî üzre yirmi dört zirâ‘ şatranc duvarın her zirâ‘ına yirmi-
şer akçeden altı yüz akçe tûlen yirmi zirâ‘ ve arzan beş zirâ‘ hesâb-ı mezkûr 
yüz beş zirâ‘ sakfın her zirâ‘ına yirmi beş akçeden iki bin yüz akçe ve hesâb-ı 
mezkûr üzre yirmi dokuz zirâ‘ tuğla duvara yirmi beşer akçeden yedi yüz yir-
mi beş akçe ve yüz zirâ‘ sıvanın her zirâ‘ına beş akçeden beş yüz yirmi beş 
akçe ve otuz yedi zirâ‘ sürh boyalı tavanın her zirâ‘ına otuz beş akçeden bin 
iki yüz doksan beş akçe ve yirmi dört aded tahta perdesine on beş akçeden üç 
yüz altmış akçe ve iki pencere demirlerine ve camlarına altı yüz akçe ve kırk 
aded döşeme tahtayı yirmi beş akçeden sekiz yüz akçe ve yirmi iki taş duva-
ra kırkar akçeden sekiz yüz seksen akçe ve yirmi aded döşeme tahtasına onar 
akçeden dört yüz akçe ve on beş aded kestane tahtasına dörder akçeden altmış 
ve yirmi altı aded karadeniz tahtasına on ikişer akçeden üç yüz on iki akçe ve 
masdara kapıya beş yüz akçe orta kapıya iki yüz akçe ve kırk beş zirâ‘ taş du-
vara her zirâ‘ı otuz beş akçeden bin yüz doksan beş akçe ve zîr-i zemînin otuz 
zirâ‘ molozuna altmış akçeden iki bin iki yüz seksen akçe ve zîr-i zemînin 
malzemesine ve toprağın ihrâcına altı yüz akçe üstâdiye ve ırgādiyesiyle [63a] 
cem‘an on üç bin sekiz yüz otuz iki akçeye ancak tahammülü vardır deyü 
mi‘mâr-ı mezbûr ve sâir Müslimîn tahmîn-i sahîh ile tahmîn ettiklerinde, vâki‘ 
hâli müşârunileyh efendi mahallinde tahrîr ba‘dehû meclis-i şer‘de ihbâr et-
meğin, mâ hüve’l-vâki‘ bi’t-taleb ketb olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Osman Beşe b. Abdullah, Mehmed Beşe b. Bâli, Sinan b. Abdul-
lah, Mehmed Bey b. Osman el-bevvâbü’s-sultânî, Ahmed Efendi b. (...), Musta-
fa b. Mehmed.









306 [63a-1, Arapça] Asiye Hatun bt. Ahmed Efendi’nin Rus 
asıllı câriyesini âzat ettiği
Mahmiye-i Kostantıniyye mahallâtından Âşık Paşa mahallesinde sâkine olan 
fahrü’l-muhadderât Asiye Hâtun bt. Ahmed Efendi kıbelinden hasm-ı şer‘î mah-
zarında âtiyyü’z-zikr âzat ve tahrîr ikrârına vekâleti kendisini ma‘rifet-i şer‘iyye 
ile tanıyan, mahalle-i merkūme ahâlîsinden udûlden Abdüllatîf Efendi b. Siyami 
ve Hüseyin Ağa b. Hasan nâm kimesnelerin şehâdetleri ile sâbit olan kıdvetü’l-
kuzât, umdetü’l-vülât Salih Efendi b. el-müvellâ merhûm Mustafa Efendi meclis-i 
şer‘-i şerîf-i şâmih-i imâd ve mahfil-i dîn-i münîf-i râsih-i evtâdda hâzır olup, 
müvekkile-i mersûmesinin, kendisine rıkkını mu‘terife bulunan, orta boylu, açık 
kaşlı, elâ gözlü, Rûsiyyetü’l-asl bâ‘isetü’l-kitâb Nevzâde bt. Abdullah nâm câriye-i 
memlûkesini hasbeten lillâhi te‘âlâ ve taleben li-marzâtihi âzat ve tahrîr ettiğini 
bi’l-vekâle ikrâr ve i‘tirâf etti. Câriye-i mezbûre bu sûretle sâir harâir-i asliyyât-ı 
mükellefât gibi hurre oldu. Efendilerin âzatlı köleleri üzerinde şer‘an sâhib ol-
dukları velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’s-sânî aşer min şehri Cumâdelûlâ sene selâse 
ve erba‘în ve elf.
Şuhûdü’l-hâl: Hüsamzâde Osman Efendi, Çelebizâde Mehmed Efendi, Eminzâde 
Mustafa Efendi, Şeyhzâde Mehmed Efendi, Yusuf Bey b. Şaban, Piyâle Çavuş b. 
Abdullah

307 [63a-2, Arapça] Asiye Hatun bt. Ahmed Efendi’nin Rus asıllı 
câriyesini âzat ettiği
Mahmiye-i Kostantıniyye mahallâtından Âşık Paşa mahallesinde sâkine olan 
fahrü’l-muhadderât Asiye Hâtun bt. Ahmed Efendi kıbelinden hasm-ı şer‘î 
mahzarında âtiyyü’z-zikr âzat ve tahrîr ikrârına vekâleti kendisini ma‘rifet-i 
şer‘iyye ile tanıyan, mahalle-i merkūme ahâlîsinden udûlden Abdüllatîf Efen-
di b. Siyami ve Hüseyin Ağa b. Hasan nâm kimesnelerin şehâdetleri ile sâbit 
olan kıdvetü’l-kuzât, umdetü’l-vülât Salih Efendi b. el-müvellâ merhûm Mus-
tafa Efendi meclis-i şer‘-i şerîf-i şâmih-i imâd ve mahfil-i dîn-i münîf-i râsih-i 
evtâdda hâzır olup, müvekkile-i mersûmesinin, kendisine rıkkını mu‘terife bu-
lunan, uzun boylu, açık kaşlı, elâ gözlü, Rûsiyyetü’l-asl hâfızatü’l-kitâb Har-
man bt. Abdullah nâm câriye-i memlûkesini hasbeten lillâhi’l-azîm ve taleben 
li-sevâbihi’l-cesîm âzat ve tahrîr ettiğini bi’l-vekâle ikrâr ve i‘tirâf etti. Câriye-i 
mezbûre bu sûretle sâir harâir-i asliyyât-ı mükellefât gibi hurre oldu. Efendile-
rin âzatlı köleleri üzerinde şer‘an sâhib oldukları velâ hakkından gayrı üzerinde 
kimesnenin bir hakkı kalmadı.
Cerâ zâlike ve hurrire fi’l-yevmi’s-sânî aşer min şehri Cumâdelûlâ sene selâse 
ve erba‘în ve elf.
Şuhûdü’l-hâl: el-Mezbûrûn

308 [63a-3] Mehmed Ağa b. Abdülmennân’ın hak iddia ettiği evle ilgili 
olarak Mustafa Ağa b. Yusuf ’a yönelik iddiasından vazgeçtiği
Mahmiye-i Galata hâricinde kasaba-i Tophâne mahallâtından Mehmed Ağa 
mahallesinde dergâh-ı âlî -dâme mahfûfen bi’l-me‘âlî- müteferrikalarından 
fahrü’l-akrân Mehmed Ağa b. Abdülmennân nâm kimesne mahfil-i kazâda, bi’l-
fi‘il bostancılar kethüdâsının başhasekisi olan fahrü’l-emâsil ve’l-akrân Mustafa 
Ağa b. Yusuf mahzarında ikrâr ve takrîr-i kelâm eyleyip mukaddemâ mahmiye-i 
İstanbul’da Nişancı Paşa[-yı] atîk mahallesinde vâki‘ bir tarafı İbrahim Paşa b. 
Abdullah mülkü ve bir tarafı Mustafa b. Ali mülkü ve bir tarafı Nikola v. Yani 
mülkü ile mahdûd fevkānî ve tahtânî büyût-ı müte‘addide ve bir sofa ve bi’r-i 
mâ ve ahırı ve eşcâr-ı müsmire ve gayr-ı müsmire hâvî hadîkayı müştemil mülk 
menzilimi, bundan mukaddem hâlâ Trablus Defterdârı olan Mahmud Efendi’ye 
bey‘-i bât ile bey‘ edip ve ba‘de’l-iştirâ semen[ini] kabz eyleyip ol dahi menzil-i 
mezbûru müşârunileyh Mustafa Ağa’ya bey‘-i kat‘î ile bey‘ ve teslîm ve ba‘de’l-
iştirâ kabz-ı semen etmekle mülk-i mahzı olmuş iken menzil-i mezbûra da‘vâ-
yı istihkāk etmiş idim, hâlâ da‘vâ-yı mezkûreden ferâğ ve müşârunileyh Musta-
fa Ağa’nın husûs-ı merkūma müte‘allik da‘vâ ve talebden zimmetini ibrâ-i küllî 
ile ibrâ eyledim dedikde, ba‘de’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Tahrîren fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Ahmed Çavuş b. Abdullah, Mustafa Efendi b. Bâli, Mehmed Çavuş 
b. Ali el-Mübâşir, Ahmed Bey b. Ali.

309 [63b-1, Arapça] Asiye Hatun bt. Ahmed Efendi’nin Rus asıllı 
câriyesini tedbir yoluyla âzat ettiği
Mahmiye-i Kostantıniyye mahallâtından Âşık Paşa mahallesinde sâkine [olan 
fahrü’l-muhadderât Asiye Hâtun bt. Ahmed Efendi kıbelinden] hasm-ı şer‘î 
mahzarında âtiyyü’z-zikr âzat ve tahrîr ikrârına vekâleti kendisini ma‘rifet-i 
şer‘iyye ile tanıyan, mahalle-i merkūme ahâlîsinden udûlden Abdüllatîf Efen-
di b. Siyami ve Hüseyin Ağa b. Hasan nâm kimesnelerin şehâdetleri ile sâbit 
olan kıdvetü’l-kuzâti’l-kirâm Salih Efendi b. el-müvellâ merhûm Mustafa Efen-
di meclis-i şer‘-i şerîf-i şâmih-i imâd ve mahfil-i dîn-i münîf-i râsih-i evtâdda 
hâzır olup, müvekkile-i merkūmesinin, kendisine rıkkını mu‘terife bulunan, 
sagīre, açık kaşlı, gök gözlü, Rûsiyyetü’l-asl râfi‘atü hâze’l-kitâb Perihan bt. Ab-
dullah nâm câriye-i memlûkesini mutlak tedbîr ile tedbîr eylediğini bi’l-vekâle 
ikrâr ve i‘tirâf etti. Efendisi ecel şerbetini içip rabbine kavuştuğunda câriye-i 
mezbûre sâir harâir-i asliyyât gibi efendisinin sülüs-i mâlından âzat olacaktır. 
Vâki‘ ikrâr, câriye-i mezkûre tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sânî aşer min Cumâdelûlâ sene selâse ve 
erba‘în ve elf.
Şuhûdü’l-hâl: Hüsamzâde Osman Efendi, Çelebizâde Mehmed Efendi, Eminzâde 
Mustafa Efendi, Şeyhzâde Mehmed Efendi el-kadı, Piyâle Çavuş b. Abdullah, Yu-
suf Bey b. Şaban, Behrâm Bey b. Abdullah el-muhzır, kâtibü’l-hurûf Nakībzâde 
Bursevî Seyyid Mehmed

310 [63b-2] Ali Bey b. Nesimi’nin Rahime Hatun’un vekili olduğu
Diyâr-ı şarkiyyede vâki‘ medîne-i Musul mahallâtından Circis Peygam-
ber mahallesi ahâlîsinden olup bundan akdem müteveffâ olan Hüseyin Çe-
lebi b. Cemaleddin el-Bağdâdî’nin sulbiye kızı olup mahalle-i merkūmede 
sâkine olan Rahime nâm hâtun tarafından âti’z-zikr olan bir bâb vakıf men-
zil ile bir bâb dükkânın hakk-ı tasarrufunu tefvîze ve bedel-i tefvîzi kabza vekîl 
olan Ali Bey b. Nesimî nâm kimesne meclis-i şer‘de, işbu hâfızu’l-kitâb Meh-
med Çavuş b. Abdullah nâm mahzarında bi’l-vekâle ikrâr ve takrîr-i kelâm 
edip, mahmiyye-i Kostantıniyye’de merhûm Mehmed Paşa-yı Velî Vakfı’ndan 
merhûm-ı müşârunileyhin câmi‘-i şerîfi mahallesinde hamam mukābelesinde 
Acıçeşme üzerinde vâki‘ müte’ehhil odalarından olup mâh be mâh kırk beş akçe 
icâre-i müeccelesi olan ma‘lûmü’l-hudûd olan bir bâb berber dükkânı bun-
dan akdem ücret-i mu‘accele ve mâh be mâh seksen akçe icâre-i müeccele ile 
merkūm Hüseyin Çelebi’nin yedinde ve taht-ı tasarrufunda olup, ba‘de vefâtihî 
bi hasebi’l-kānûn sulbiye kızı müvekkile-i merkūme Rahime Hâtun’a intikāl ey-
ledikde, merkūme Rahime Hâtun dahi zikr olunan üç bâb odanın bir bâb ber-
ber dükkânının hakk-ı tasarrufunu bedel-i mu‘ayyen mukābelesinde tefvîz ve 
teslîm ve bedel-i merkūmu ahz ve kabza beni nâib-i menâb nasb etmekle, ben 
dahi gelip zikr olunan üç bâb oda ve bir bâb berber dükkânının hakk-ı tasarru-
funu mütevellî-i vakf-ı merkūm olan İbrahim nâm kimesne ma‘rifetiyle mezbûr 
Mehmed Çavuş’a yüz yirmi beş bin akçe bedel-i mu‘accel mukābelesinde bi’l-
vekâle tefvîz eylediğimde, mezbûr Mehmed Çavuş dahi vech-i meşrûh üzre te-
fevvuz ve kabûl eyledikden sonra bedel-i tefvîz olan sâlifü’z-zikr yüz yirmi beş 
bin akçeyi bi’t-tamâm ve’l-kemâl bana teslîm eyledi dedikde, mukırr-ı merkūm 
Ali Bey’i kelimât-ı meşrûhasında merkūm Mehmed Çavuş dahi bi’l-muvâcehe 
tasdîk ve vech-i muharrer üzre zikr olunan üç bâb oda ve bir bâb dükkânını 
bedel-i merkūm mukābelesinde tefevvuz ve kabûl edip bedel-i merkūmu bi’t-
tamâm teslîm eylediğini tahkīk eyledikden sonra vekîl-i merkūm Ali Bey zikr 
olunan üç bâb oda ve bir bâb berber dükkânını merkūm Mehmed Çavuş’a teslîm 
murâd eyledikde, merkūm Mehmed Çavuş takrîr-i kelâm edip eğerçi merkūm 
Ali Bey zikr olunan üç bâb oda ve bir bâb berber dükkânının hakk-ı tasarrufu-
nu merkūme Rahime Hâtun tarafından tefvîz ve teslîm ve bedelini kabza vekîl 
ve bu bedel-i merkūm mukābelesinde tefvîz etmekle ben dahi tefevvuz edip 
bedel-i merkūmu teslîm eyledim. Lâkin mezbûr Ali Bey’in vekâleti şer‘an sâbite 
olmamıştır deyü kabzdan imtinâ‘ edicek, gıbbe’l-istişhâd udûl-i Müslimîn’den 
merkūme Rahime Hâtun’un zâtını ma‘rifet-i şer‘iyye ile ârifân olup medîne-i 
merkūmede zikr olunan Circis Peygamber mahallesi ahâlîsinden olan Mehmed 
b. Kasım ve İmâm Avdeddin? mahallesi ahâlîsinden olan Kara Ahmed b. Meh-
med Çavuş nâm kimesne li ecli’ş-şehâde hâzırân olup, fi’l-vâki‘ merkūme Rahi-
me Hâtun zikr olunan üç bâb oda ve bir bâb berber dükkânının hakk-ı tasar-
rufunu bedel-i mu‘ayyen ile tefvîz eylemeye ve bedel-i tefevvuzü ahz ve kabza 
merkūm Ali Bey’i bizim huzûrumuzda vekîl ve nâib-i menâb nasb eyledi idi. Bu 
husûsa şâhidleriz şehâdet dahi ederiz deyü edâ-i şehâdet-i şer‘iyye eyledikle-
rinde, ba‘de ri‘âyet-i şerâiti’l-kabûl şehâdetleri makbûle olup mûcebiyle sıhhat-i 
vekâlet-i merkūmeye hükm ve mezbûr Mehmed Çavuş zikr olunan üç bâb oda 
ve bir bâb berber dükkânını kabza emr olunup, mâ hüve vaka‘a bi’t-taleb ketb 
olundu.
Tahrîren fî evâsıtı şehri Rebî‘ilâhir min şuhûri li sene selâsin ve erba‘în ve elf.
Şuhûdü’l-hâl: Ali Efendi b. Ahmed el-müteferrika, Ramazan b. Osman min 
mahalle-i Kestel, Hasan b. Abdullah min mahalle-i Muhtesib Karagöz, el-Hâc 
Yusuf b. Abdullah min mahalleti’l-merkūme, Osman b. el-Hâc (…) [Mansur?] 
min mahalle-i Hoşkadem, Nasrullah b. Cemaleddin min mahalleti’l-merkūme, 
Süleyman b. Abdullah min mahalle-i Hoşkadem, Yusuf Bey b. Abdullah min 
mahalle-i Kurşunlu, Ali Çelebi b. Hamza el-ma‘rûf bi Mehterzâde, es-Seyyid 
Mehmed Çavuş b. Şaban, Yahya b. Mahmud el-Hatîb.

311 [64a-1, Arapça] Kara Çelebi Mehmed Efendi’nin Rus asıllı kölesini 
tedbir yoluyla âzat ettiği
Fahrü’l-kuzât Ali Efendi b. Üveys ve Hüseyin Bey b. Mustafa el-Cündî nâm ki-
mesneler meclis-i şerî‘at-i şerîfe-i garrâya hâzırân olup, âtiyyü’l-beyân müdde‘îye 
verâseti îcâbınca vâzı‘-ı yed olan ve husûs-ı âtiyyü’z-zikri inkâr eden, a‘lemü’l-
ulemâi’l-izâm efdalü’l-fuzalâi’l-fihâm Hazreti Mehmed Efendi b. müvellâ-yı 
merhûm-ı mebrûr el-vâsıl ilâ rahmeti rabbihi’l-gafûr Mehmed Efendi eş-şehîr 
bi Kara Çelebi mahzarında, orta boylu, kara gözlü, Rûsiyyetü’l-asl hâfız-ı kitâb 









(…) b. Abdullah’dan sâdır olan da‘vâ-i sahîha-i şer‘iyyede gıbbe’l-istişhâd şöy-
le şehâdet ettiler ki, merhûm-ı mûmâ ileyh hâl-i hayâtı ve kemâl-i akl ve sıh-
hatinde, silk-i mülkünde bulunan abd-i mezbûrunu mevtimden kırk gün mu-
kaddem hürsün diyerek tedbîr-i mukayyed ile tedbîr eylemişdi. Elân, mevlâ-
yı mezbûr ecel şerbetini içip rabbine vâsıl oldu. Abd-i mezbûr bu sûretle sâir 
ahrâr-ı asliyyîn gibi hür oldu. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mu‘teber olmağın mûcibince abd-i mezkûrun hürriyetine hükme-
dildi.
Cerâ zâlike ve hurrire fî fî evâili Muharremi’l-harâm sene selâse ve erba‘în ve elf.
Şuhûdü’l-hâl: Sinan Efendi b. Mehmed, İbrahim Efendi b. Mehmed, Mustafa 
Efendi b. el-kadı, Ali Çelebi b. Osman el-Müderris, Mehmed Efendi b. Ali, Ali 
Bey b. Nasuh, Mustafa Çelebi b. Nasuh

312 [64a-2, Arapça] İbrahim Subaşı b. Derviş Ağa’nın evini 
Mehmed Ağa b. Abdülmennân’a sattığı
Mahmiye-i Kostantıniyye mahallâtından Emin Nureddin mahallesinde sâkin 
olan yayabaşılar zümresinden fahrü’l-a‘yân İbrahim Subaşı b. merhûm Der-
viş Ağa meclis-i şer‘-i şerîfe -sânehu’llâhu te‘âlâ ani’t-tağyîr ve’t-tahrîf- hâzır 
olup, işbu akdin kendilerinden sudûruna kadar sâhibi ve mâliki olduğu, elin-
de ve taht-ı tasarrufunda bulundurduğu, mahalle-i mezbûrede vâki‘, tahtânî 
iki beyti, fevkānî iki beyti, selâmlığı ve ahırı hâvî olan, tarafeynden bâyi‘-i 
mezkûr mülkü, diğer tarafdan müşterî-i merkūm mülkü ve diğer tarafdan 
da tarîk-i âm ile mahdûd bulunan cemî‘-i menzilini cümle hudûdu ve kâffe-i 
hukūkuyla râyicü’l-vakt yüz riyâlî kuruş semen-i mu‘ayyen-i makbûzla yaya-
beyleri zümresinden hâfız-ı hâze’l-kitâb umdetü’l-emâcid ve’l-a‘yân Mehmed 
Ağa b. Abdülmennân’a îcâb kabûlü ve teslîm tesellümü hâvî bey‘-i bât-ı sahîh 
ile bey‘ ettiğini ikrâr ve i‘tirâf etti. Mezbûr Mehmed Ağa da kendi mâlıyla ve 
kendisi için menzil-i mezkûru ondan iştirâ etti. Müşterî-i müşârun ileyh kıbe-
linden hasm-ı şer‘î mahzarında sâlifü’z-zikr ikrârı tasdîka vekâleti umdetü’l-
a‘yân Salih Ağa [b.] Mehmed ve Mustafa Bey b. Abdullah’ın şehâdetleri ile sâbit 
olan Mehmed Beşe b. Mustafa er-Râcil nâm kimesne, vâki‘ ikrârı bi’l-vekâle 
tasdîk etti.
Cerâ zâlike ve hurrire fî evâili Cumâde[lûlâ] sene selâse ve erba‘în ve elf.
Şuhûdü’l-hâl: Şaban Subaşı b. Abdünnebî, Hasan Beşe b. İskender er-Râcil, Sü-
leyman Beşe b. Bâli, Murtaza Beşe b. İhtiyar, Mustafa Beşe b. Osman, Hasan Bey 
b. Abdullah









313 [64a-3, Arapça] Hâkimin, Muhzırzâde Abdülvehhâb Efendi 
b. el-Hâc Sefer’in vakfettiği araziye Hatun bt. Ahmed Efendi’yi 
mütevelli atadığı
Hâkim el-müvellâ el-fâzıl menbû‘u’l-efâzil yenbû‘u’l-fezâ’il kâşifü esrâri’l-hakāik, 
merhûm Muhzırzâde Abdülvehhâb Efendi b. el-Hâc Sefer el-kadı nâm kimes-
nenin vakfettiği, mahmiye-i Kostantıniyye’de vâki‘ Küçük Harman? nâm mevzi‘ 
kurbundaki Pirinççi Mescidi mahallesinde vâki‘ ve vakti zamânındaki harîkden 
dolayı üzerinde binâsı bulunmayan, bir tarafdan tarîk-i âm, diğer tarafdan Meh-
med Kethüdâ vakfı, öteki tarafdan Hüsam Efendi mülkü ve diğer tarafdan da 
Ferhad b. Abdullah mülkü ile mahdûd olan arâzi-i hâliye-i mevkūfenin hasbî 
mütevellîliğine sâlifü’z-zikr vâkıfın irâdesi muktezâsınca fahrü’l-muhadderât 
Rukiye Hâtun bt. müvellâ-yı merhûm Ahmed Efendi b. Hüseyin nâm hâtunu 
tevliye-i mezbûre ehil olduğu tebeyyün ettikden sonra tayin etti. Mezbûre Ru-
kiye Hâtun da tevliye-i mesfûreyi kabûl edip hidemât-ı lâzimesini üzerine aldı.
Cerâ zâlike ve hurrire fî evâhiri Cumâdelûlâ sene selâse ve erba‘în ve elf.
Şuhûdü’l-hâl: Fahrü’l-a‘yân Mirza Çavuş b. Mustafa, Mehmed Ağa b. muhzırba-
şı, Mehmed Bey b. Abdullah, Ahmed Bey b. ( )

314 [64b-1] Orhan’ın Mehmed Çavuş b. Abdullah’a borcu olduğu
Mahrûse-i Üsküdar’da vâki‘ hâlâ kāimmakām-ı sadâret-i a‘zam olan vezîr-i âlî-
kadr âsaf-nişân Bayram Paşa -ve nassarallâhu te‘âlâ mâ yürîd ve mâ yeşâ- hazret-
lerinin bağçelerinde sâkin olan umdetü’l-emâcid ve’l-a‘yân ve Orhan b. ( ) nâm ki-
mesne tarafından husûs-ı âti’l-beyâna vekîli olup hasm-ı münkir-i şer‘î mahzarın-
da kal‘a-i Kars ahâlîsinden el-Hâc Hüsrev b. Abdullah ve medîne-i Van ahâlîsinden 
Kâtib Osman b. Hüseyin şehâdetleri ile vekâleti sâbite olan fahrü’l-akrân Rama-
zan Ağa b. Receb nâm kimesne meclis-i şer‘-i şerîfde, mahmiye-i İstanbul’da Hoş-
kadem mahallesinde sâkin dergâh-ı âlî -dâme mahfûfen bi’l-me‘âlî- çavuşların-
dan râfi‘ü’l-kitâb Mehmed Çavuş b. Abdullah nâm kimesne mahzarında ikrâr ve 
takrîr-i kelâm eyleyip, mesfûr Mehmed Çavuş’un mâl-ı hâlisinden müvekkil-i 
müşârunileyh ve Orhan zimmetinde deyn-i şer‘î vechi üzre üç bin altı yüz aded 
riyâlî guruş ve bir vaşak nâfesi kürk semeninden iki bin dört yüz aded riyâlî gu-
ruş ve bir samur kürk semeninden iki bin aded riyâlî guruş cem‘an sekiz bin aded 
mezkûru’l-vasf guruş hakkı olup, meblağ-ı mezbûrun cümlesi târih-i kitâbdan 
yüz yirmi gün tamâmına mev‘ûd ve müecceldir ve meblağ-ı mezbûr sekiz bin aded 
riyâlî guruş mukābelesinde müvekkil-i müşârunileyh ve Orhan’ın silk-i mülk-i 
sahîhinde olan eşyâdan sîm zincir ve palan ve bâzûbendiyle üç yüz guruş kıymet-
li bir sîm raht ve beş bâftesi nâkıs yüz elli guruş kıymetli bir altın raht ve yüz elli 
guruş kıymetli bir sîm leğenguruş kıymetli bir çift sîm rikâb ve yüz altmış guruş kıymetli bir sîm eyer ve kırk 
guruş kıymetli baratasıyla bir abayı ve cümlesi yüz elli guruş kıymetli bir sırma-
lı yorgan ve bir seccâde ve iki sofra ve bir yasdık ve yüz yirmi guruş kıymetli üç 
aded hil‘at ve dört yüz guruş kıymetli samur kürklü bir hil‘at ve iki yüz elli guruş 
kıymetli samur kürklü bir diğer hil‘at ve beş yüz guruş kıymetli acem tarzı bir sa-
mur kürk ve üç yüz guruş kıymetli diğer tarz-ı acem bir samur kürk ve beş yüz gu-
ruş kıymetli altın düğmeli samur kaplı sürh kıt‘a kapaniçe ve otuz guruş kıymet-
li bir murassa‘ nemekdân ve yetmiş guruş kıymetli otuz sekiz miskāl bir altın tas 
müşârunileyh Mehmed Çavuş yedinden rihân-ı makbûze vaz‘ ve teslîm olunmuş-
dur dedikde, vekîl-i mesfûru ikrâr-ı meşrûhunda dâyin-i mezkûr Mehmed Çavuş 
vicâhen tasdîk etmeğin, mâ hüve'l-vâki‘ bi't-taleb ketb olundu.
Tahrîren fi'l-yevmi'l-ışrîn min Cemâziyelevvel li sene selâsin ve erba‘în ve elf.
Şuhûdü’l-hâl: Umdetü'l-a‘yân Mustafa Ağa b. el-vezîr-i mükerrem Mehmed Paşa, 
es-Seyyid İbrahim b. es-Seyyid ( ), Nasrullah Çelebi b. el-Hüseyn el-Halebî, Meh-
med Ağa b. ( ) mine'l-müteferrika sâkin-i Sultantepesi, Ali Ağa b. Behrâm, Mus-
tafa Ağa b. ( ) el-bevvâbü's-sultânî, Mehmed Çavuş b. el-Hâc Mirza, Ali Efendi b. 
Hamza el-İmâm bi bâb-ı Eski odalar, Mustafa Bey b. Abdullah el-Yesârî, Abbas 
Çelebi b. Seyfi bezzâzistân kapısında, Seyyid Mehmed Çavuş der Emîr Buhârî, 
Sireddin Çelebi el-Halebî, Osman Çelebi b. Mansur sâkin-i Behrâm mahallesi, 
Veli b. Davud, Abdülkerim Çelebi b. ( ) Pîrî Paşa hânında, el-Hâc Kenan b. Ab-
dullah, el-Hâc İbrahim Çelebi der hân-ı Pîrî Paşa, Ahmed Çavuş b. el-Hâc Ab-
bas, el-Hâc Rıdvan b. Satılmış Karamânî, el-Hâc Murad b. ( ) tâbi‘-i Osman Ağa.

315 [64b-2] Evliya Mehmed Efendi b. Cafer’in nukud vakfiyesi
Envâ‘-ı hamd-i cemîl, evsâf-ı şükr-i cezîl ol vâkıf-ı ahvâl ve vâhib-i câh-ı halâl 
vâcibü’l-vücûd mümteni‘ü’l-misâl cenâbına mahsûr ve fâizü’l-cûd, menba‘u’n-
nevâl hazretine maksûrdur. Onun sultâniyyetine tağyîr ve tebdîl ve zevâl ve 
şân-ı bî-nişânına tahvîl ve ihtilâl gelmez. Ve sılât-ı salavât ve simât-ı teslîmât ol 
makbûl-i dergâh ve mahrem-i harâm-i lî-ma‘allâh server-i zümre-i enbiyâ, 
habîb-i cenâb-ı Hudâ hazreti Muhammedü’l-Mustafa -aleyhi mine’s-salavât mâ 
hüve’l-evfâ ve mine’t-tahiyyât mâ hüve’l-ezkâ- merkad-i mutahhar ve ravza-i 
münevverlerine olsun ki, mesûbât-ı meberrâtı beyân ve izhâr ve harâyir-i 
sadakātı ayân ve âşikâr eyledi. Ve dahi cümle âl-i athâr ve fırka-i ashâb-ı ebrârları 
üzerlerine lâyık ve sezâvardır ki, sipihr-i vilâyette her biri necm-i münîr ve evc-i 
hidâyetde âfitâb-ı bî-nazîrdir. Rıdvânullâhi te‘âlâ aleyhim ecma‘în. Ve ba‘de bâ‘is-i 
tahrîr-i kitâb-ı müşgîn-nikāb oldur ki, hâlâ pâdişâh-ı rub‘-ı meskûn ve şehinşâh-ı sükkân zîr-i çarh-ı bukalemûn sultân-ı a‘zam hâkān-ı ekrem mâlik-i serîr-i izz ü 
temkîn zıllullâhi’z-zalîl fi’l-arzeyn fahr-i dûd-mân-ı âl-i Osman es-sultân ibnü’s-
sultân es-sultân Murad Hân ibnü’l-merhûm -el-mebrûr ed-dâricü ilâ medârici 
rahmeti Rabbihi’l-gafûr- es-Sultan Ahmed Hân -lâ zâlet silsiletü saltanatihî müte-
selsileten ilâ âhiri’z-zamân- hazretlerinin hizmet-i aliyye-i emânetleriyle müşerref 
olmakla cenâb-ı Rabbü’l-âlemîn -cellet azametuhû bi celâlihî ve aliyyeti kelimeti 
bi kemâlihî- hazretinden ni‘am-ı kesîre ve minen-i cezîleye nâ’il olup zât-ı sütûde 
sıfâtları ta‘rîf ve tavsîfden müstağnî olan umdetü’l-ulemâ’i’l-meteşerri‘în kıdvetü’l-
fuzalâ’i’l-müteverri‘în sâhibü’l-hayrâti’l-hisân sâhibü ezyâli’l-lutf ve’l-kerem ve’l-
ihsân Evliyâ Mehmed Efendi b. Cafer -zîde fazluhû ve takvâhu ve nâle mâ 
yetemennâhu fî uhrâhu [65a] ve ûlâhu- hazretleri hâl-i sıhhat-i zât ve nefâz-ı 
kemâl-i tasarrufâtlarında meclis-i şer‘-i şerîf-i münîr ve mahfil-i dîn-i münîf-i 
Mustafavî’de vakf-ı âti’l-beyânı üzre emr-i tescîl ve maslahat-ı itmâm ve tekmîl 
için mütevellî nasb ve ta‘yîn eyledikleri fahrü’l-akrân Üveys Bey b. Himmet el-
bevvâbü’s-sultânî mahzarında şöyle takrîr-i kelâm ve bast-ı merâm eylediler ki: 
Mukaddemâ sene ihdâ ve erba‘în ve elf Şevvâli’l-mükerremi evâilinde atyeb-i 
emvâl ve ahlas-ı menâllarinden yüz on bin fıddî râyicü’l-vakt akçe ifrâz ve vakf 
edip meblağ-ı mezbûrun yüz bin akçesi onu on bir ve bir pul hesâbı üzre ale’l-
vechi’ş-şer‘i’l-helâl istirbâh ve istiğlâl olunup hâsıl olan rey‘ ve nemâsından 
merhûm-ı mağfiret-nişân müşârunileyh Sultan Ahmed Hân -tâbe serâhû- hazret-
lerinin mahmiye-i İstanbul’da câmi‘-i şerîf-i bedî‘ü’l-ünvân-ı menba‘u’l-erkânda 
hâlen hatîb olan mefharü’l-hutebâi’l-kirâm Mevlânâ Abdurrahman Efendi b. ( ) 
Hazret-i Ebâ Eyyûb el-Ensârî -radiye anhü Rabbühü’l-bârî- türbesinde merkad-i 
şerîfleri hizâsında haftada üç gün ba‘de edâ-i salâti’s-subh fukarâ-i tâlibînden on 
nefer kimesneye ta‘lîm-i kırâ’at-i Kur’ân-ı azîm edip, mukābelede yevmî on 
akçe vazîfeye mutasarrıf ola ve mezkûr olan on nefer kimesnenin her biri dahi 
yevmî birer akçe vazîfeye mutasarrıf olalar. Ve mûmâ-ileyh Abdurrahman Efen-
di vakf-ı mezbûra nâzır olup yevmî bir akçe vazîfe-i nezârete mutasarrıf ola. Ve 
bir mu‘temedün-aleyh kimesne câbî olup yevmî bir akçe vazîfeye mutasarrıf ola. 
Ve mütevellî-i mezbûr yevmî dört akçe vazîfeye mutasarrıf ola. Ve meblağ-ı 
mezbûrun on bin akçesi mütevellî yedinde der kîse durup mâh be mâh vazîfe 
verilmekde usret ve su‘ûbet olmaya deyü şart ve kitâb-ı vakfında ta‘yîn ve tasrîh 
olunmuşdu. Hâlâ yine vâkıf-ı kesîrü’l-avârıf hazretleri yine mâl-ı hâlislerinden 
yüz yirmi bin mezkûru’l-vasf akçe dahi ifrâz ve hasbeten lillâhi te‘âlâ vakf-ı 
sahîh ile vakf ve habs edip şöyle şart eylediler ki: Meblağ-ı mezbûr bâlâda 
mezkûr olan meblağ-ı mevkūf-ı mastûra zam ve ilhâk olunup kezâlik onu on bir 
ve bir pul hesâbı üzre rehîn-i kavî ve kefîl-i melî bi’l-mâl ve yahud ikisinden bi-
riyle hasbe’l-âde istirbâh ve istiğlâl olunup hâsıl olan rıbhından yevmî üç akçe 
mütevellî-i mesfûr vazîfesine zam oluna ve birer akçe nâzır ve câbî ve kâtib 
vazîfelerine zam oluna. Ve mâdemki hayâtda olalar mesfûr Üveys Bey mütevellî 
ve hatîb-i merkūm Abdurrahman Efendi nâzır ola, rıbh-ı mezkûrdan bâkī olan 
meblağa vâkıf-ı müşârunileyh hayâtında istediği gibi mutasarrıf ola. Bi 
irâdeti’llâhi te‘âlâ kazâ-i sicinden sonra meblağ-ı bâkīden sâlifü’z-zikr olan on 
nefer talebeye yevmî birer akçe dahi verilip vazîfe-i yevmiyeleri ikişer akçe ola. 
Ve hâlâ zevce-i menkûhaları ve halîleleri olan fahrü’l-muhadderât Meryem 
Hâtun bt. Mehmed Efendi’ye zevc-i âhara tezevvüc etmedikce yevmî on üç 
[akçe] vazîfe verile. Tezevvüc yahud bi emrillâhi te‘âlâ intikāl eyledikde, meblağ-ı 
mezbûr on üç akçenin yevmî altı akçesi mahmiye-i mahkiyyede Kaliçeci Hasan 
mescidinde ba‘de’l-asr şeyhü’l-kurrâ olan kimesnenin mukaddemâ mutasarrıf 
olduğu yevmî dört akçe vazîfesine zam olunup cem‘an ve vazîfe-i yevmiyesi on 
akçe olup haftada üç gün bilâ özr-i şer‘î dersi terk etmeye ve zikr olunan şeyhü’l-
kurrâlığa vâkıf-ı mûmâ-ileyh hazretlerinin talebelerinden sâlih ve mütedeyyin 
ve hizmetinde cidd ü sa‘yi müte‘ayyin kimesne takdîm olunup mühmil olup 
derse müdâvemet etmeyene tenbîh-i ekîd ve musır olursa ref ‘ olunup lâyık-ı 
müstahıkkına verile. Ve Hazret-i Ebâ Eyyûb el-Ensârî dârü’l-kurrâsı şeyhine 
yevmî bir akçe verile, ol dahi mukābelede kable’d-ders vâkıf-ı müşârunileyh 
rûhu ve sâir ehl-i İslâm ervâhıyçün bimâ yülâyimü hâzihi’l-makām du‘â edip 
ba‘dehû derse şurû‘ ede. Ve sâlifü’z-zikr on nefer talebe günde üçer İhlâs-ı şerîf 
tilâvet edip sevâbını sultân-ı kevneyn ve resûl-i Rabbü’l-âlemîn -aleyhi 
salavâtullâh ve selâm ve alâ sâiri’l-mürselîn- rûh-ı şerîflerine ve cemî‘ ehl-i îmân 
ve vâkıf-ı mûmâ-ileyh hazretlerinin vâlidesi rûhlarına hibe eyleyeler. Eğer 
havâdis-i zamân-ı bî-emân ile âlem mütegayyir olup, mesârif-i mezkûreye sarf 
müte‘azzir ya müte‘assir olursa mahsûl-ı vakf-ı mezbûr mutlakā fukarâ-i 
Müslimîne sarf oluna. Ve ba‘de tertîbi’ş-şerâyiti’l-mezkûre meblağ-ı mezbûru 
târih-i kitâbdan üç ay mukaddem mütevellî-i mezbûr Üveys Bey’e teslîm eyle-
dim deyü mezkûr Üveys Bey muvâcehesinde ikrâr ve i‘tirâf eyleyip mukırr-ı 
müşârunileyhi ikrâr-ı meşrûhlarında merkūm Üveys Bey dahi tasdîk ve 
meblağ-ı mezbûru üç ay mukaddem vakfiyet üzre kabz ve tesellüm edip sâir 
evkāf mütevellîleri tasarruf ettikleri gibi tasarruf ettiğini tahkīk eyledikden 
sonra vâkıf-ı sâlif-i mardiyyetü’l-hasâil -lâ zâlet âyâtü fazlihi mütelevvin fi’l-
mecâmi‘ ve’l-mehâfil- hazretleri mütevellî-i mezkûr mahzarında da‘vâ edip, 
eimme-i selâse ve nehârîr -aleyhi rıdvânullâhi’l-meliki’l-kadîr- mezheb-i hatîr 
ve re’y-i münîrlerinde vakf-ı nukūd ve ona müteferri‘ olan cemî‘ şurût ve kuyûd 
bâtıl ve hilye-i sıhhatten âtıl ve mütevellî-i mesfûr üç ayda tevliyet-i mezkûre 
için aldığı iki yüz yetmiş akçenin doksan akçesi ecr-i misilden zâyid olmakla 
lâzımü’r-reddir. Binâen alâ zâlik asl-ı mâl-ı mâr ve mütevellînin ecr-i misilden 
zâyid aldığı meblağ-ı ma‘lûmü’l-mikdâr bana red ve teslîm matlûbumdur de-
diklerinde mütevellî-i mesfûr dahi feth-i makāl edip, fi’l-vâki‘ vakf-ı derâhim ve 
denânîr eimme-i selâse-i nehârîr katlarında sahîh olmadığı kütüb-i mu‘teberde 
mastûr ve sarîhdir [65b] lâkin esâtîn-i eimme-i ictihâd ve selâtîn-i ecille-i rüşd 
ü sedâddan imâm-ı mu‘teber ve hümâm-ı cennet-makar hazreti İmâm Züfer’den 
merhûm İmâm Ensârî rivâyetinde vakf-ı nukūd ve zımnında olan şurût ve 
kuyûd sahîh ve câiz olup, fî zamâninâ vülât-ı İslâm-ı zevi’l-ihtirâm (…) rivâyet 
ile hükme müvellâ oldukları mukarrer olup ve galâl-ı vakf-ı mezkûrdan aldığım 
vazîfe dahi ber mûceb-i şart-ı sahîh hakk-ı sarîhim olmuşdur deyü red ve 
teslîmden imtinâ‘ ve nizâ‘ edip, tevkī‘-i şerîfi zîver-i sadr-ı kitâb-ı müstetâb olan 
hâkim-i hâsim -âlî kadr-i fezâyil-nisâb- hazretleri huzûrunda müterâfi‘ân ve 
fasl-ı husûmete râgıbân olduklarında, hâkim-i müşârunileyh -lâ zâle yenâbi‘ü’l-
ahkâm câriyeten beyne yedeyhi- hazretleri dahi alâ re’yi’l-imâmi’l-mezbûr 
sıhhat-i vakf-ı mezkûra ve şurût ve kuyûdunun dahi sıhhatine ve zamân-ı 
vazîfe-i mezkûreden zimmet-i mütevellînin berâtına hükm ettikden sonra 
vâkıf-ı sâlif-i kesîrü’l-avârif hazretleri inân-ı kelâmı semt-i âhara âtıf olup eğer-
çi hükm-i mezkûr ile vakfa sıhhat hâsıl oldu, lâkin İmâm A‘zam ve hümâm-ı ak-
dem Ebû Hanîfe-i Kûfî hazretleri re’y-i münîrlerinde sıhhat lüzûmu müstelzim 
olmayıp rücû‘ meşrû‘ ve İmâm Muhammed b. el-Hasan eş-Şeybânî katında 
vâkıf galle-i vakıfdan nefsine ta‘yîn etmekle vakıf bâtıl olmağın tekrâr vakf-ı 
mezbûrdan rücû‘ eyledim meblağ-ı mezbûru bana red ve teslîm olunmak taleb 
ederim dedikde, mütevellî-i mezkûr cevâb verip eğerçi re’y-i imâm-ı mezkûr 
üzre sıhhat müfârık ani’l-lüzûm ve imâm-ı sâlis-i mersûm katında şart-ı mezkûr 
ile bâtıl olduğu ma‘lûmdur, lâkin İmâm Ebû Yusuf hazretleri mezheb-i hatîrinde 
[vâkıf] mücerred ‘’vakaftü’’ demekle lüzûm ârız olup istirdâda mecâl kalmamış-
dır, mezheb-i imâm-ı merkūm üzre lüzûmuna dahi hüküm taleb ederin dedik-
de hâkim-i mûmâ-ileyh hazretleri dahi cânib-i vakfa nazar ve mennâ‘un li’l-
hayr olmakdan hazer edip vakf-ı mezbûrun lüzûmuna re’y-i imâm-ı merkūm 
üzre âlimen bi’l-hilâf ve vâkıfan alâ mevâkıfi’l-ihtilâf hükm-i sarîh-i şer‘î ve 
kazâ-i sarîh-i mer‘î kılıp, min ba‘d nakz ve naksına mecâl muhâl oldu. Fe-men 
beddelehû ba‘de mâ semi‘âhû fe-innemâ ismuhû ale’l-lezîne yübeddilûne 
innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm. Cerâ zâlike.
Hurrire fî evâsıtı Cemâziyelevvel li sene selâsin ve erba‘în ve elf.
Şuhûdü’l-hâl: Kıdvetü’l-müderrisîni’l-kirâm es-Seyyid Yunus Efendi b. es-
Seyyid Mehmed Efendi eş-şehîr bi Zeyrekzâde, Fahrü’l-ulemâ Mehmed Efen-
di. Osman el-Müderrisü’l-âmme, Fahrü’l-eimmeti’l-kirâm Mustafa b. Receb, 
Mefharü’l-eimme Osman Efendi b. Cafer, eş-Şeyh Mehmed Efendi b. el-Hâc Ali, 
Mevlânâ Mehmed el-mukrî, Mevlânâ Yusuf Efendi b. ( ) el-İmâm, Mevlânâ Faz-
lullah Efendi b. Mustafa, Mevlânâ Ebûbekir Efendi b. Ramazan.









316 [65b-1] Mustafa Çelebi’nin evini Mustafa Çavuş b. Hüseyin’e sattığı
Mahrûse-i Edirne ahâlîsinden Kemal Bey demekle ma‘rûf merhûm Ahmed 
Ağa’nın sulbî oğlu Mustafa Çelebi nâm kimesne mahfil-i kazâda hâlâ eyâlet-i 
Budin muhâfazasına me’mûr olan vezîr-i mükerrem Musa Paşa’nın kethüdâsı 
râfi‘ü’l-kitâb fahrü’l-a‘yân Mustafa Çavuş b. Hüseyin nâm kimesne mahzarın-
da ikrâr ve takrîr-i kelâm eyleyip, bi’l-fi‘il silk-i mülk-i sahîhimde dâhil olup, 
mahmiye-i İstanbul’da Lâleli Çeşme demekle ma‘rûf ayn-ı câriye kurbunda vâki‘ 
tarafeyni Ferhad Paşa Sarayı ve bir tarafı mahalle-i mezbûre mescidi duvarı ve 
bir tarafı tarîk-i âm ile mahdûd ve muhavvatayı müştemil olup muhavvata-i 
dâhiliyesi iki bâb beyt-i ulvî ve bir sofa ve kenîf ve mukābelesinde iki beyt-i ulvî 
ve iki sofa ve kiler ve hücre ve matbah ve fırın ve hadîkası ve hâriciyesi dört bâb 
büyût-ı fevkāniye ve iki sofa ve kenîf ve ıstabl ve mahzen ve hücre-i tahtâniye ve 
anbar ve muhavvata-i yesîreyi muhtevî olan menzili, cemî‘ tevâbi‘ ve levâhıkıyla 
müşârunileyh Mustafa Çavuş’a iki yüz yirmi bin fıddî ve râyicü’l-vakt akçeye 
bey‘-i bât-ı sahîh-i şer‘î ile bey‘ ve teslîm eyleyip ol dahi vech-i meşrûh üzre 
iştirâ ve tesellümden sonra semeni olan meblağ-ı mezbûr iki yüz yirmi bin 
mezkûru’l-vasf akçeyi yedinden bi’t-tamâm ahz ve kabz eyledim. Ba‘de’l-yevm 
menzil-i mahdûd-ı mezkûr mesfûr Mustafa Çavuş’un mülk-i müşterâsıdır, key-
fe mâ yeşâ ve yehtâr mutasarrıf [olsun] dedikde, ba‘de’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Tahrîren fî evâhiri Cemâziyelevvel li sene selâsin ve erba‘în ve elf.
Şuhûdü’l-hâl: Fahrü’l-meşâyihü’l-kirâm eş-Şeyh Osman Efendi b. Mustafa, es-
Seyyid Yakub Efendi b. ( ) el-İmâm, Mustafa Ağa b. ( ), Mehmed Beşe b. ( ) ko-
rucu, el-Hâc Bayram b. ( ), İbrahim Çelebi b. ( ), diğer İbrahim Çelebi, Ahmed 
Çelebi b. İbrahim Çelebi, Hüseyin Bey b. İsmail Bey, Ahmed Çelebi, Şaban Ça-
vuş b. Veli, Mehmed Efendi.

317 [66a-1] Rahime Hatun bt. Hüseyin’in Mehmed Efendi b. Sinan’a ait 
olduğu anlaşılan evi bırakması
Râfi‘ü’l-kitâb zahrü’l-vülât Mehmed Efendi b. Sinan nâm kimesne meclis-i şer‘-i 
şerîfde, mahmiye-i İstanbul’da Hoşkadem mahallesinde sâkine müdde‘iyye 
[menzil-i] âti’l-beyâna hâlâ vâzı‘atü’l-yed olduğu nehc-i şer‘î üzre sâbit olan 
Rahime Hâtun bt. Hüseyin tarafından husûs-ı âti’z-zikirde husûmet ve redd-i 
cevâba vekîl olup hasm-ı münkir mahzarında Mustafa Bey b. ( ) ve Abdülbâkī b. 
Mehmed şehâdetleri ile vekâleti sâbite olan fahrü’l-kuzât Abdülbâkī Efendi b. İb-
rahim nâm kimesne mahzarında üzerine da‘vâ eyleyip, mukaddemâ şarkda sefe-
rinde müteveffâ olan Çatalzâde merhûm Ahmed Paşa’nın muhallefâtından bi’l-
inhisâr veresesi zevce-i metrûkesi mezkûre Rahime Hâtun’a ve sulbiye kebîre 
kızları Ümmühâni ve Hatice’ye ve li-ebeveyn karındaşı Edhem Efendi’ye intikāl 
eyleyip mahalle-i mezbûrede vâki‘ ma‘lûmü’l-hudûd olan menzil, alâ farazallâhü 
te‘âlâ verese-i mezkûre beynlerinde yirmi dört sehim olup üç sehimi zevcesi 
mezkûre Rahime Hâtun’a ve sekiz sehimi mezkûretân Ümmühâni ve Hatice’ye 
ve beş sehimi mesfûr Edhem Efendi’ye isâbet etmeğin, menzil-i mezbûr taleb ve 
rızâlarıyla iktisâm olundukda, dâhiliyesinde vâki‘ bir tarafı merkūme Rahime 
Hâtun’a ta‘yîn olunan hisse ve tarafeyni Osman Paşa Vakfı ve bir tarafı tarîk-i âm 
ile mahdûd üç bâb tahtânî ve iki bâb fevkānî oda ve kapı arasında bir bâb fevkānî 
oda ve sofa ve dehliz ve zîr-i zemîn ve bir hamam ve matbah ve bir musluk ve bir 
köşk ve bi’r-i mâ ve kenîf ve muhavvata-i dâhiliyesiyle beş yüz kırk dört zirâ‘ arz-ı 
hâliye mezbûretân Ümmühâni ve Hatice’ye isâbet eden sihâm-ı merkūme ta‘yîn 
ve tahsîs olundukdan sonra mezbûretân Ümmühâni ve Hatice vech-i meşrûh 
üzre mezkûr olan hisse-i mu‘ayyenelerini bana yüz yetmiş bin fıddî ve râyic ak-
çeye bey‘ ve teslîm ve ba‘de’l-iştirâ kabz-ı semen etmekle mülk-i müşterâm ol-
muş iken zikr olunan büyût-ı tahtâniyenin tahtında vâki‘ menzil-i mezbûrdan 
merkūme Rahime Hâtun hissesine muttasıl olan zîr-i zemîne mezkûre Rahi-
me Hâtun bi gayri vech-i şer‘î vaz‘-ı yed edip tasarruf eder, vekîl-i mesfûra suâl 
olunup bi hasebi’ş-şer‘i’ş-şerîf müvekkilesinin kasr-ı yedine tenbîh olunmak 
matlûbumdur dedikde, gıbbe’s-suâl vekîl-i mezkûr Abdülbâkī Efendi cevâbında, 
fi’l-vâki‘ tafsîl-i hâl minvâl-i meşrûh üzre olup lâkin menzil-i mezbûr verese-i 
mezkûre beynlerinde iktisâm olundukda, zikr olunan zîr-i zemîn merkūm Meh-
med Efendi’nin bâliğaları olan merkūmetân Ümmühâni ve Hatice’nin sihâm-ı 
mezkûreleri için ta‘yîn ve tahsîs olunmamışdır deyü inkâr etmeğin, müdde‘î-i 
müşârunileyh Mehmed Efendi’den da‘vâsına muvâfıka beyyine taleb olundukda, 
hâssa mi‘mârlardan Hüsrev b. Abdullah ve el-Hâc Hasan b. Abdullah nâm kimes-
neler li ecli’ş-şehâde meclis-i şer‘e hâzırân olup gıbbe’l-istişhâdi’ş-şer‘î fi’l-vâki‘ 
müteveffâ-yı mesfûr Ahmed Paşa’nın muhallefâtından mahalle-i mezbûrede vâki‘ 
ma‘lûmü’l-hudûd olan menzil ber vech-i inhisâr veresesi mezkûrlar beynlerin-
de rızâlarıyla iktisâm olundukda, hudûd-ı mezkûre dâhilinde vâki‘ bâlâda beyân 
olunan büyût-ı tahtâniye tahtında olup, hâlâ müvekkile-i mezbûre vâzı‘atü’l-
yed olduğu zîr-i zemîn mezkûretân Ümmühâni ve Hatice sihâmlarına ta‘yîn ve 
tahsîs olunup, hâlâ müdde‘î-i mesfûr Mehmed Efendi’nin şirâ-i şer‘iyye ile iştirâ 
olunmuş mülk-i mahzı ve hakk-ı sarîhidir. Biz bu husûsa bu vech üzre şâhidleriz 
şehâdet dahi ederiz deyüp edâ-i şehâdet-i şer‘iyye eylediklerinde, ba‘de’t-ta‘dîli’ş-
şer‘î şehâdetleri makbûle olmağın, mûcebiyle zikr olunan zîr-i zemînden mezkûre 
Rahime Hâtun kasr-ı yed etmek üzre vekîli mesfûr Abdülbâkī Efendi’ye tenbîh-i 
şer‘î olunup, mâ hüve’l-vâki‘ bi’t-taleb ketb olundu.
Tahrîren fî evâhiri Cemâziyelevvel li sene selâsin ve erba‘în ve elf.
Şuhûdü’l-hâl: Mefharü’l-hutebâ el-Hâc Muharrem Efendi b. Sadık, İdris Efen-
di b. ( ) el-kadı, Receb Çelebi b. Osman el-kadı, Mehmed Çelebi b. Yusuf Halîfe, 
Yusuf Halîfe b. Mustafa el-Müezzin, Mehmed b. İsmail, Ali Çelebi b. Hamza el-
İmâm, Ahmed Çelebi b. Yusuf er-Râcil, Hamza b. Receb, Abdülfettâh Efendi b. 
( ) el-kadı, Mehmed Çelebi b. Sinan er-Râcil, Mustafa Çavuş el-Mübâşir, Fahrü’l-
kuzât Abdurrahman Efendi b. el-merhûm Abdülkerim Efendi.

318 [66b-1] Mustafa Efendi b. Şemseddin’in menzil vakfiyesi
El-hamdü li-veliyyihî ve’s-salâtü alâ nebiyyihî Muhammed ve alâ âlihî ve 
sahbihî ecma‘în. Ve ba‘d işbu kitâb-ı sıhhat-nisâbın tahrîr ve inşâ ve tastîr 
ve imlâsına sebeb budur ki, merhûm kutbü’l-ârifîn ve senedü’l-vâsilîn haz-
reti Akşemseddin evlâdından olup mahmiye-i İstanbul’da Ekmekçioğlu ma-
hallesinde sâkin sekbanlar kitâbetinden mütekā‘id olan sâhibü’l-hayrâti’l-
hisân fahrü’l-a‘yân Mustafa Efendi b. Şemseddin nâm kimesne hâl-i sıhhat-i 
zât ve kemâl-i nefâz-ı tasarrufâtında meclis-i şer‘-i şerîfde, vakf-ı âti’l-beyânı 
üzre emr-i tescîl ve maslahat-ı itmâm ve tekmîl için mütevellî nasb eyledi-
ği Mehmed Çelebi b. Hüseyin nâm kimesne mahzarında ikrâr ve sahîh-i 
şer‘î ve i‘tirâf-ı sarîh-i mer‘î eyleyip hâlâ silk-i mülk-i sahîhimde dâhil olup 
mahalle-i mezbûrede vâki‘ bir tarafı Ümmühâni Hâtun bt. (  ) mülkü ve ta-
rafeyni Mehmed Çelebi b. Ömer Halîfe mülkü ve taraf-ı âharı tarîk-i âm ile 
mahdûd dâhiliyesi iki bâb tahtânî ve bir bâb fevkānî oda ve iki sofa ve bir 
matbah ve bi’r-i mâ ve eşcâr-ı müsmire ve gayr-ı müsmireyi hâvî bahçesi ve 
kenîfi müştemile menzili, hasbeten lillâhi te‘âlâ vakf ve habs edip şöyle şart 
eyledi ki: Mâdemki hayâtda olam menzil-i mezbûrda kendim sâkin ve muta-
sarrıf olam, benden sonra zevcem Râbia Hâtun bt. Himmet mutasarrıfa ola. 
Ba‘dehâ ikimizin evlâdı ba‘dehüm evlâd-ı evlâdı mutasarrıf olalar. Ba‘de’l-
inkırâz şâkirdim mütevellî-i mezbûr Mehmed Çelebi ve emekdârım Meh-
med Beşe b. Abdullah ve ba‘dehümâ evlâdları mutasarrıf olalar. Ve hâriciyesi 
kapı üzerinde bir bâb oda ve onun üzerinde dehlizi müştemil olup bir bâb 
şehnişînli odası ve ahırı ve fevkinde bir bâb odayı hâvî olan menzili dahi 
vakf eyledim. Mâdemki hayâtda olam kendim sâkin ve mutasarrıf olam, ben-
den sonra evlâdım ve evlâd-ı evlâdım ile’l-inkırâz mutasarrıf olalar, ba‘dehüm 
mütevellî-i müşârunileyh Mehmed Çelebi ve mezbûr Mehmed Beşe sâkin olup 
ba‘dehümâ evlâdları ve evlâd-ı evlâdları ve ba‘dehüm zevce-i mezkûre Râbia 
Hâtun mutasarrıfa olup ba‘dehümâ evlâdı ve evlâd-ı evlâdı ve ba‘de’l-inkırâz 
li-ebeveyn kız karındaşım Hatice Hâtun ve li-üm kız karındaşım Râbia Hâtun 
bt. el-Hâc Keyvan mutasarrıfa olalar. Ba‘dehümâ evlâdları ve evlâd-ı evlâdları 
mutasarrıf olup, ba‘de’l-inkırâz utekām ve zevcem merkūme Râbia Hâtun’un 
utekāsı ve evlâdları ve evlâd-ı evlâdları mutasarrıf olup, ba‘de’l-inkırâzi’l-kül 
menzil-i mezbûrda ulemâ-i sâlihîn ve meşâyih-i müfessirînden bir kimes-
ne sâkin ve mutasarrıf ola. Ve vakf-ı mezbûrun hasbî tevliyetine hayâtımda 
kendim mutasarrıf olam. Ba‘dehû menzil-i mezbûrda her kim sâkin olursa 
mütevellî olup, lede’l-hâce mâlından imâret ve meremmet ve ba‘de salâti’l-
işâ on İhlâs-ı şerîf ve bir Fâtiha-i şerîfe tilâvet edip sevâbını rûhuma hibe 
eyleye. Ve bi emrillâhi’l-mukarrer icrâ-i şerâyit-i mezkûre müte‘azzire olursa, 
mutlakā fukarâ-i Müslimîn’e vakf ola. Ve şurût-ı mezkûrenin tebdîl ve tağyîri 
merreten ba‘de uhrâ yedimde ola ve mahalle-i mezbûre ahâlîsi hasbî nâzır 
ola ve menzil-i mezbûru cümle tevâbi‘ ve levâhıkıyla fâriğan ani’ş-şevâgil 
mütevellî-i mezbûra teslîm edip ol dahi tesellüm ve sâyir evkāf mütevellîleri 
tasarruf eyledikleri gibi tasarruf eyledi dedikde, mütevellî-i mezbûr vâkıf-ı 
merkūmu cemî‘ kelimâtında vicâhen tasdîk edip, emr-i vakf tâmam olduk-
dan sonra vâkıf-ı mûmâ-ileyh vakf-ı mezbûrdan rücû‘ ve istirdâda şurû‘ edip, 
vakf-ı akār sultân-ı eimme-i kibâr hazreti Ebî Hanîfe Numan b. Sabit el-Kûfî 
-cûziye hayre’l-cezâ’ ve kûfiye- mezheb-i şerîf ve re’y-i münîfi üzre gayr-ı lâzım 
olduğundan mâ‘adâ vâkıf menfa‘ât-i vakfı nefsine iştirât zevâl-i mülkü mâni‘ 
olduğu cihetten İmâm Muhammed ve Hilâl katlarında asl-ı vakfı ibtâl etme-
ğin menzil-i mezbûrun vakfiyetinden rücû‘ etdim, yine ke’l-evvel silk-i mül-
küme idhâl murâdımdır dedikde, mütevellî-i mezbûr cevâb-ı bâ-savâbına 
mütesaddî olup eğerçi vakf-ı akār hazret-i İmâm-ı A‘zam -aleyhi’r-rahme- 
re’y-i şerîfi üzre gayr-ı lâzım olup İmâm Yusuf hazretleri vâkıf galle-i vakıfda 
nefsini gayr üzerine takdîm cevâzına zâhib olmuşdur ve onun katında [vâkıf] 
mücerred ‘’vakaftü’’ kavli ile vakfa lüzûm ve devâm-ı emr mütehattim olduğu 
beyne’l-ulemâ ma‘lûm ve fî zamâninâ müftâ-bihâ kavl imâm-ı mezbûr olup, 
vakf-ı mezkûrun teslîmden imtinâ‘ ve nizâ‘ edip hâkim-i muvakki‘ü’l-kitâb 
hazretlerine terâfu‘ ettiklerinde, hâkim-i müşârunileyh cânib-i vakfa nazar 
ve mennâ‘un li’l-hayr olmakdan hazer edip, âlimen bi’l-hilâf akd-i mezkûrun 
sıhhat ve lüzûmuna ve şerâit-i muharrerenin sıhhatine hükm-i şer‘î edip 
ba‘de’l-yevm vakf-ı mezbûr sahîh ve lâzım ve müseccel olup nakz ve naksına 
mecâl muhâl oldu. Fe-men beddelehû ba‘de mâ semi‘âhû fe-innemâ ismuhû 
ale’l-lezîne yübeddilûne innallâhe semî‘un alîm ve ecrü’l-vâkıf ale’l-hayyi’l-
cevâdi’l-kerîm. Cerâ zâlike.
Hurrire fî evâili Cemâziyelevvel li sene selâsin ve erba‘în ve elf.
Şuhûdü’l-hâl: Umdetü’l-emâcid ve’l-a‘yân Mustafa Efendi b. Ali Bey kâtib-i 
yeniçeriyân-ı dergâh-ı âlî sâbıkan, Umdetü’l-a‘yân Safâyî Mustafa Efendi b. 
Mehmed kâtib-i fodula, Fahrü’l-akrân Emrullah Efendi b. Budak Bey rûznâmeci 
sâbıkan, Fahrü’l-akrân Mehmed Ağa b. Mahmud an tekā‘üdân-ı ocak, Fahrü’l-
küttâb Memi Çelebi b. Emrullah Efendi kâtib-i cây-ı kethüdâ.
Rumeli 56_ sicil.indd   296Rumeli 56_ sicil.indd   296 31.05.2011   19:07:4631.05.2011   19:07:46