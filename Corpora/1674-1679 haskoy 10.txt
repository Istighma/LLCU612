



1 [1-1] Sürsat kaydı? / 39
2 [2-1] Mustafa Efendi’nin Hasköy’e nâib tayin edildiği / 39
3 [2-2] Hasköy’ün 1085 senesi ihtisab ve ihzâriyyesi / 39
4 [2-3] ..? Mehmed Beşe’nin vârislerinin miras hisseleri hakkındaki ihtilafları ve 
sulh oldukları / 40
5 [4-1] Mekdiye v. Salamon’un Macar asıllı câriyesi Robana bt. Dupar ile âzatlık 
sözleşmesi (mükâtebe) yapması / 41
6 [5-1] Mehmed b. Ahmed’in tasarrufundaki evin vakıf değil mülkü 
olduğunun tespiti / 41
7 [6-1] Edirne’de kuyumcu iken ölen Yorgo v. Yamandi’nin vârislerinin Rali v. 
Kostantin zimmetinde kalan alacağı talep ettikleri / 42
8 [7-1] Derviş Mehmed Efendi’nin Turşucuzâde Camii imamlığıyla mektep 
hocalığı için İbrahim Halife’yi yerine vekil tayin ettiği / 43
9 [8-1] Fâtıma bt. İsmail’in kocası Ahmed b. Mustafa ile muhâlaa ile 
boşandıkları / 44
10 [9-1] Âişe bt. Mehmed’in Defterdar Mehmed Efendi Vakfı’ndan 
ödünç aldığı / 45
11 [9-2] Âişe bt. Hasan’ın muhtelif oda ve ayazmadaki hissesini Sarasenyora bt. 
Salamon’a sattığı / 45
12 [10-1] Serkis v. Harib’den köle satın aldığı iddiasıyla haraç talebinin reddi / 46
13 [11-1] Âişe bt. Hasan’ın muhtelif oda ve ayazmadaki hissesini diğer Âişe bt. 
Hasan’a sattığı / 47









14 [12-1] Âişe bt. Hasan’ın muhtelif oda ve ayazmadaki hissesini Sarasenyora bt. 
Salamon’a sattığı / 48

15 [12-2] Sarasenyora bt. Salamon’un elinde bulunan odalar ile ayazmayı 
kardeşlerinin miras iddiasına karşılık Âişe Hatun’dan satın aldığını 
söylediği ve sulh oldukları / 48

16 [14-1] Elpene bt. Dimitri’nin Rus asıllı câriyesi Raniye bt. Yovar’ı 
âzat ettiği / 49

17 [14-2] Sâliha bt. Mehmed’in bahçesinin damadı Hüseyin Beşe 
b. İbrahim’e satıldığı / 50

18 [15-1] Yaşuva v. Metatye’nin Rus asıllı Leska bt. Sahon adlı câriyesini 
sözleşmeyle âzat ettiği / 51

19 [15-2] Mayer v. Mosi’nin Rus asıllı câriyesi Saltane bt. Pevân’ı âzat ettiği / 51
20 [16-1] İshak Efendi b. Veli’nin evini zevcesi Neslihan Hatun 
bt. Cafer’e sattığı / 52
21 [17-1] Kiremitçi Ahmed Çelebi Vakfı’na ait cami, ev ve muallimhânede 
mütevellisi tarafından yapılan tamiratın maliyetinin keşfedildiği / 52
22 [19-1] Hasköy subaşılığının Musa Ağa’ya verildiği / 54
23 [19-2] Hasköy’ün 1085 ve 1086 yılları ihtisab ve ihzâriyyesinin 
Ali Bey’e verildiği / 54
24 [19-3, Arapça] Makrabet bt. Mardoros adlı küçük kızın ihtiyaçları için 
babasından kalan maldan nafaka tayin edildiği / 55
25 [20-1] Mahmud Efendi’nin Abdullah Efendi’den ödünç aldığı ve karşılığında 
evini ve bahçesini rehin olarak verdiği / 55
26 [20-2] Halil b. Mahmud’un evini kardeşi Mehmed’e sattığı ve 
bedelini hibe ettiği / 57
27 [21-1] Subaşı Musa Bey’in Yako’yu kayık içinde alınıp satılması yasak olan içki 
ile yakaladığı, Yako’nun içkiyi Hasköy’de satmak için getirdiğini ikrarı / 57
28 [21-2] Musa Paşa’nın kızları Rukiye, Hatice ve Rahime’nin İbrahim 
Ağa’nın kızı ile ev hissesi hakkındaki davaları için Mehmed Bey’i 
vekil tayin ettikleri / 58

29 [22-1] Bünyamin ile Sinyora’nın büyük annelerini kendi mallarından 
harcayarak baktıkları için vefatından sonra miras için rahatsız 
edilmemeleri talebi / 59

30 [22-2] Defterdar Ramazan Efendi’den alacak tahsili için yapılan talep / 59
31 [23-1] Ali Efendi’nin Hasköy niyâbetine tayin edildiği / 60
32 [23-2] Mustafa Ağa b. Bâli’nin evini Ali Beşe b. Hasan’a sattığı / 60









33 [24-1] Fâtıma bt. Mehmed’in muhtelif eşyasını Âişe bt. Hasan’a 
hibe ettiği / 60

34 [24-2] Hatice Hatun bt. Yusuf Ağa’nın evini Tavâşî Hasan Ağa Vakfı’na 
istiğlâl yoluyla sattığı / 61

35 [25-1, Arapça] Belise bt. Abdullah adlı câriyenin müslüman olarak Gülistan 
ismini aldığı ve Hüseyin Ağa’ya satıldığı / 62

36 [25-2] İsmihân bt. Abdullah’ın kocası İbrahim b. Ali ile 
muhâlaa ile boşandıkları / 62

37 [25-3] Hatice Hanım bt. Musa’nın yeniçerilerin 55. cemaatinin para vakfından 
ödünç aldığı ve evini rehin olarak verdiği / 63

38 [26-1] Paroya bt. Erican’ın evini yeniçerilerin 55. cemâatinin para vakfına 
istiğlâl yoluyla sattığı / 64

39 [27-1] Süleyman Çelebi b. Ramazan’ın şikâyeti üzerine kasaptan aldığı etin 
tartılarak fiyatının kontrol edildiği / 65

40 [27-2] Yani v. Pavlo’nun evini Anaştaş v. Porotolmaz’a sattığı / 65
41 [28-1] Âişe bt. Ali’nin kocası Yusuf b. Abdullah’ın ticaret için gittiği 
Rumeli’de vefat ettiğinin şahitlerle tespiti / 66
42 [28-2] İlya v. Polihroni’nin evini Abraham v. Polihron’a sattığı / 67
43 [29-1] Yani v. Nikola’nın evini Hristodoli v. Nikola’ya sattığı / 67
44 [30-1] Bolu reâyâsından Hasköy’e gelerek yerleşenlerin de memleketlerine 
gönderilmesi hakkında buyruldu / 68
45 [30-2] Anaştaş v. Yorgi’nin Rus asıllı câriyesi Puste 
bt. Perasin’i âzat ettiği / 68
46 [30-3] Anaştaş v. Yorgi’nin Rus asıllı câriyesi Mariya 
bt. Ligori’yi âzat ettiği / 69
47 [31-1] Yani v. Dimitri ile Apostol v. Yorgi’nin akraba ve birbirinin 
vârisi oldukları / 69
48 [31-2] Mustafa Çelebi b. Ali Bey’in âzatlık sözleşmesi (mükâtebe) yaptığı 
kölesi Siyavuş’un bedelini ödeyerek âzat olduğu / 70
49 [32-1] Rus asıllı câriyenin Fâtıma adıyla müslüman olduğu / 70
50 [32-2] Hatice Hanım bt. Musa’nın yeniçerilerin 55. odasına ait para vakfından 
ödünç aldığı ve karşılığında evini rehin olarak verdiği / 70
51 [33-1] Hasköy’deki ahalinin tahammüllerine göre ödeyecekleri 
verginin tespitine dair / 71
52 [33-2] Dellâl tayini / 72
53 [33-3] Hasköy subaşılığının Mehmed Bey b. Mustafa’ya verildiği / 72









54 [34-1] Hasköy ahalisine tevzi olunan zahirenin Çorlu’ya nakledilmesi / 72
55 [34-2] İsmail Çelebi b. Ahmed’in Yavani v. Salyo’daki alacağı hakkında / 73
56 [34-3] Şahsa kefil olma / 73
57 [34-4] Abdülaziz Efendi’nin Hasköy niyâbetine tayini / 73
58 [35-1] Gazer v. Rasnas’ın Rus asıllı kölesi İstefan v. Yuvan’ı âzat ettiği / 74
59 [36-1] Ekmekçi Peço’nun kaçan kiremitçinin emriyle çıraklarına verdiği 
ekmeğin parasını çıraklarından talep edemeyeceğine hükmedildiği / 74
60 [36-2] Mustafa Çelebi b. Hasan’ın Ramazan Efendi’deki alacağına kefil olan 
oğlu Hüseyin Ağa’yı kefaletten ıskat ettiği / 75
61 [37-1] İlyas v. Mosi’nin Leh asıllı Aşko bt. Nikola adlı câriyesiyle âzatlık 
sözleşmesi yaptığı / 75
62 [38-1] Kiremitçi Ahmed Çelebi Vakfı’na ait arsanın kiracısı Haydarşah’ın 
kiremit işlemek için arsaya verdiği zararı tazmin edeceği / 76
63 [38-2] İsmail b. Hasan’ın kendisini yaralayan Ezbode v. Yeragob ile 
davasında sulh oldukları / 76
64 [39-1] Âişe bt. Behram Bey’in Safiye Kadın’a olan borcunun bir kısmının 
ödendiği, kalanının otuz gün içinde ödeneceği / 77
65 [40-1] Kemal v. Salamon’un nalçacı gediğini Mustafa 
b. Hasan’a devrettiği / 78
66 [40-2] Süleyman b. Abdullah’ın Safiye bt. Yuvan adlı Rus asıllı 
câriyesini âzat ettiği / 78
67 [41-1] Ahmed b. Abdullah ile Âişe bt. Abdullah’ın nikâh kaydı / 79
68 [41-2, Arapça] Devenide bt. Abdullah’ın müslüman olarak 
Fâtıma adını aldığı / 79
69 [41-3] Menahem’in câriyesi Maroste’nin müslüman olarak 
Gülistan ismini aldığı / 79
70 [42-1] Hekim Kaşki evlâdından Hekim Mosi’ye ve çocuklarına Fâtih 
Sultan Mehmed tarafından verilen ve sonraki padişahlar tarafından da 
yenilenen muafnâme / 80

71 [43-1, Arapça] Mirzazâde’nin 1089 yılı Muharrem ayında Hasköy 
niyâbetine başladığı / 81

72 [43-2, Arapça] Mirzazâde’nin Hasköy niyâbeti / 81
73 [44-1] Beşir Ağa’nın siyahî kölesi Bilal b. Abdullah’ı âzat ettiği / 81
74 [44-2] Hasan b. Abdullah’ın Haseki Sinan Ağa’nın elindeki Gürcü asıllı 
kölenin kendisine ait olduğu iddiasını ispat edemediği / 82









75 [45-1] Yorgi v. Yani’nin yanında çalıştığı peksimetçi Andonaki’den ücret 
alacağını dava ettiği ve sulh oldukları / 82

76 [45-2] Ali Beşe b. Bayezid’in Yako v. Avraham’da alacağı olduğu / 83
77 [46-1] Haksız yere hapsedilen sürsatçının şikâyetinin 
huzurda görüşüleceği / 84
78 [46-2] Eski Anadolu Kazaskeri Mustafa Efendi’nin evini zevcesi Safiye Hatun 
bt. Yahya Efendi’ye sattığı / 84
79 [47-1] Safiye bt. Mustafa’nın kocası Yusuf b. Abdullah’tan 
muhâlaa ile boşandığı / 85
80 [48-1] Âişe bt. Abdullah’ın evini Safiye Kadın bt. Necib Efendi’ye sattığı / 85
81 [49-1] Mehmed Halife’nin Hasköy’ün sürsat malından teslim 
edilmemiş borcu kaldığı / 86
82 [50-1] Kasbar v. Kasbar’ın terekesi ve yetimlerine zevcesi Meryem’in 
vasî tayin edildiği / 87
83 [51-1] Kilisenin ihtiyaçları için İstanbul Patriği Diyonis’in Mustafa 
Ağa’dan ödünç aldığı / 88
84 [52-1] Mehmed Ağa b. Hüseyin Efendi’nin vârislerinin muhallefâtını Mehmed 
Ağa b. Yusuf ’tan teslim aldıkları / 89
85 [52-2] Şeyh İbrahim ve Şeyh Ali Efendi’ye yevmiye verilmesine dair / 90
86 [53-1] Hacı İkbal’in Şahbaz adlı câriyesini âzat ettiği / 90
87 [53-2] İbrahim Paşa’nın kızı Fâtıma Kadın’ın evini Ahmed Efendi b. Yusuf 
Efendi’ye sattığı / 90
88 [53-3] Mustafa Efendi’nin Hasköy niyâbetine tayin edildiği / 91
89 [53-4] Evinde saklanarak mahkemeye gelmeyen kişinin 
evinin mühürlenmesi / 91
90 [54-1] İbrahim b. Mehmed ile zevcesi Âişe’nin mülkiyet iddiasında 
bulundukları evi daha önce sattıklarının ispatlandığı ve 
davadan menedildikleri / 91

91 [55-1] Mahmud b. Mehmed’in Âişe bt. Abdullah’tan alacağı olduğu iddiasını 
ispat edemediği / 93

92 [56-1] Mosi v. İlya ile kız kardeşi Semhad’ın Rus asıllı câriyeleri Vaska bt. 
Aleksi’yi âzat ettikleri / 93

93 [56-2] Ölen Bodine bt. Yako’nun Rus asıllı câriyesi Balaşka bt. Levane’yi 
sağlığında âzat ettiği / 94

94 [56-3] Hacı Abdullah b. Ali’nin Rus asıllı câriyesi Mülâyim 
bt. Abdullah’ı âzat ettiği / 94

95 [56-4] Sara bt. Avraham’ın Rus asıllı Bane bt. Havader’i âzat ettiği / 94









96 [56-5] Hasköy niyâbetinin Mustafa Efendi’ye verildiği / 94
97 [57-1] Müslüman olup karısından boşanan Mehmed b. Abdullah’ın 

çocuklarına nafaka vermesi gerektiği / 95
98 [57-2] İsak v. Yasef ’in evini zevcesi Kalamire bt. Yasef ’e sattığı / 95
99 [58-1] Harap durumdaki vakıf evin tamiri için bahçesinden bir kısmının 
ayrılıp Ahmed Çelebi b. Mehmed Efendi’ye icâreteynle kiralandığı / 96
100 [58-2] Ali Efendi b. Hacı Mehmed’in evini Mehmed 
b. Abdullah’a sattığı / 97
101 [59-1, Arapça] Atâullah’ın Hasköy niyâbetine tayin edildiği / 97
102 [59-2] Serkis v. Devletyar’ın Eğin’deki bağının İlyo 
v. Aleksandri’ye satıldığı / 98
103 [59-3] İlya v. Menahem’in vakıftan ödünç aldığı paranın kefili olan kardeşi 
Mihayil’den tahsil edilmesi / 98
104 [60-1] Kosta v. Yorgi’nin kölesi Andriye’nin denizde boğularak öldüğünün 
cesedinin keşfinden anlaşıldığı / 99
105 [60-2] Ohan v. Menas’ın Bağdasar v. Serkis’e ödünç verdiği paranın 
ödenmesi talebi / 100
106 [61-1] Fâtıma bt. Hasan’ın zevci Gazi Bey b. Abdullah ile 
muhâlaa ile boşandıkları / 101
107 [62-1] Hatice Hatun bt. Yusuf Ağa’nın evinin Kalos v. Kurdbâli adlı 
Ermeni’ye satıldığı / 101
108 [62-2] Arslan v. Salamon’un Rus asıllı câriyesi Melaniye’yi azat ettiği / 102
109 [63-1] Hatice Hatun bt. Yusuf Ağa’nın evinin Kalos v. Kurdbâli adlı 
Ermeni’ye satıldığı / 103
110 [64-1] Saltane bt. Dimitri ile zevcesi Yorgaki v. Nikola’nın 
muhâlaa ile boşandıkları / 104
111 [64-2] Yakob v. Menas’ın Geyve’deki evini Yorgi v. Mihayil’e sattığı / 104
112 [65-1] Gülistan bt. Abdülmennân’ın terekesi / 105
113 [66-1] Ahmed Çelebi b. Mustafa’nın İsak v. Yasef ’teki alacağının kefili olan 
Menahem v. Mosi’den tahsiline dair / 107
114 [66-2] Şaban Beşe b. Receb’in Salamon v. Arslan’daki alacağının kefili olan 
Mosi v. Tursun’dan tahsiline dair / 107
115 [67-1] Serkis v. Devletyar’ın Eğin kasabasındaki evini Mankasar 
v. Ağozar’a sattığı / 108
116 [67-2] Yusuf b. Abdurrahman’ın evini Meryem bt. İlyas’a sattığı / 108









117 [67-3] Ebûbekir b. Derviş’in Hasköy kadısı Atâullah Efendi’ye 
borcu olduğu / 109

118 [68-1] Mosi v. Yasef ’in Rus asıllı câriyesi Anesti bt. Yasko ile âzatlık 
sözleşmesi (mükâtebe) yaptığı / 109

119 [68-2] İbrahim b. Receb’in evini vâlidesi Şahnisa’ya sattığı / 110
120 [69-1] Borcu olmadığı halde kendisinden para istenen Menahem’in davanın 
divanda görülmesi talebi / 110
121 [69-2] Ramazan b. Ali’nin ahırını Mehmed b. Receb’e sattığı / 110
122 [69-3] Fâtıma bt. Mehmed’in ölen Ahmed’e satmak için verdiği döşek 
kılıflarının bedeli için kardeşi Seyyid Mustafa ile sulh oldukları / 111
123 [70-1] Fâtıma bt. Mehmed’in ölen Ahmed’e satmak için verdiği döşek 
kılıflarının bedeli için kardeşi Seyyid Mustafa ile sulh oldukları / 111
124 [70-2] Avram’ın Mosi’deki alacağını tahsil edemediğinden talebi üzerine 
kadı huzurunda mürâfaa olunması / 112
125 [71-1] Davire b. İsayi’nin vefatından sonra vârislerinin hak iddia ettikleri 
evin Davire tarafından sağlığında kız kardeşine satıldığı / 112
126 [72-1] Meryem bt. Bâli’nin zevci Mehmed b. Abdullah ile 
muhâlaa ile boşandıkları / 114
127 [72-2] Yako v. Bünyamin’nin Moskof asıllı câriyesi Duka 
bt. Anton’u âzat ettiği / 114
128 [73-1] Mehmed Ağa b. Ali Ağa’nın Beykoz’daki evini Abdullah Beşe b. 
Hüseyin’e sattığı / 115
129 [73-2] Mehmed b. Ramazan’ın evinin Sultan İbrahim’in hasekilerinden Âişe 
Sultan’a satıldığı / 115
130 [74-1] Mercan v. Ferahzâd’ın kendisinden haksız yere para alındığı iddiasıyla 
açtığı davanın reddi / 116
131 [75-1] Mosi v. Esterka’nın Ali b. Durmuş tarafından pala ile yaralandığı 
iddiasıyla açtığı davada sulh oldukları / 117
132 [76-1] Mosi v. Esterka’nın Deli Mehmed b. Mustafa’nın kendisinden cebren 
para aldığı iddiasıyla açtığı davada sulh oldukları / 118
133 [76-2] Sâliha bt. Musli’nin, Hasan b. Mehmed’in kocası olduğu iddiasını 
ispat etmesi gerektiği / 118
134 [77-1] Okmeydanı’ndaki çukurların doldurulması talebi / 119
135 [77-2] Mustafa b. Mehmed’in yetim oğlu Mehmed için eniştesi Osman Efendi 
b. Ali’nin vasî tayin edildiği / 119
136 [77-3] Mustafa b. Mehmed’in yetim oğlu Mehmed için nafaka tayini / 119
137 [78-1] 1090 senesinde Hasköy ahalisine tevzi olunan sürsat kayıtları / 120









138 [78-2, Arapça] Mustafa b. Mehmed b. Abdullah adlı çocuğa annesinin talebi 
ile babasının malından nafaka tayin edildiği / 120

139 [79-1, Arapça] Ahmed b. Mehmed adlı çocuğa ninesinin talebi ile babasının 
malından nafaka tayin edildiği / 121

140 [79-2] Mustafa b. Mehmed’in terekesi / 121
141 [80-1, Arapça] Monika bt. Abdullah’ın müslüman olarak 
Rukiye ismini aldığı / 124
142 [80-2] Harsole bt. Hayim’den miras kalan evdeki hisselerin vârislerden 
Sabatay v. Mihayil’e satıldığı / 124
143 [81-1] Hacı İbrahim Çelebi’nin tasarrufundaki vakıf odaların Ahmed Çelebi 
b. Himmet’e ferâğ ve tefvîz edildiği / 125
144 [81-2] Musa Bey b. Mehmed Paşa’nın ölen babasının kiremitçi 
kârhânesinde kiracısı olan Kirakoz v. Agop’ta kalan kira alacağını talep 
ettiği ve sulh oldukları / 126

145 [82-1] Hüseyin Çelebi b. Mehmed’in Rus asıllı kölesi Hasan b. Abdullah’la 
marangozluk öğretmek şartıyla âzatlık sözleşmesi (mükâtebe) yaptığı / 126

146 [82-2] Harsole bt. Mihayil’in arsasını Sabatay v. Mihayil’e sattığı / 127
147 [83-1] Canfedâ bt. Abdullah ile kocası Mustafa b. Ali’nin 
muhâlaa ile boşandıkları / 128
148 [83-2] Emine bt. Osman’ın evini oğlu Mehmed Çelebi 
b. Mustafa’ya sattığı / 128
149 [84-1] Yako v. İsak’ın talebiyle kiracısı olduğu şişehânede kendi malıyla 
yaptığı binaların keşfi ve maliyetinin tahmin edilmesi / 129
150 [85-1] Anastas v. Yorgi’nin Rus asıllı câriyesi Hayka bt. Omil’i âzat ettiği / 130
151 [85-2] Mehmed Çavuş b. Abdurrahman’ın Yako v. Yahuda’da 
alacağı olduğu / 130
152 [86-1] Mehmed Çavuş b. Abdurrahman’ın Yako v. Yahuda’daki alacaklarını 
tahsil ettiği, kaybolan senetlerinin hükümsüz olduğu / 131
153 [86-2] Andonaki v. Manolaki ile kız kardeşi Ezmerağda’nın evlerini anneleri 
Kasandra bt. Dimitri’ye sattıkları / 132
154 [87-1] Musa Bey b. Mehmed Paşa’nın ölen Kandan v. Ferkarabet’te 
kalan kira alacağını talep ettiği, Kandan’ın borçlu olarak öldüğü ve 
geride malı kalmadığı / 132

155 [88-1] Hamya bt. İlya’nın boşandığı kocası Menahem v. Mosi’deki 
alacaklarını talep ettiği, bir yıl vade tanındığı ve Menahem’in 
babasının kefil olduğu / 133









156 [89-1] Hamya bt. İlya’nın boşandığı kocası Menahem v. Mosi’de olan 
alacakları için sulh oldukları / 134

157 [89-2] Rabia bt. Mustafa’nın kocası Ömer b. Ahmed ile muhâlaa 
ile boşandıkları / 135

158 [90-1, Arapça] Devenide bt. Abdullah adlı câriyenin müslüman olarak 
Belkıs ismini aldığı / 135

159 [90-2] Kasandra bt. Dimitri’nin evini yeniçerilerin 55. cemaatinin para 
vakfına istiğlâl yoluyla sattığı / 136

160 [91-1] Harap durumdaki vakıf evin tamiri için bahçesinden ifraz edilen 
arsanın Mehmed Çelebi b. Mehmed’e icâreteynle kiraya verildiği / 137

161 [92-1] Edirne’deki Karaî cemaatine mensup fakir yahudiler için kurulan para 
vakfından verilen ödünçlerin Mosi v. Avraham’dan talep edildiği / 138

162 [93-1] Avraham v. Yasef ’in yetimlerine Danyal v. Yako’nun vasî 
tayin edildiği / 138

163 [93-2] Kostantin v. Behar’a Kiremitçi Ahmed Çelebi mahallesinde yeni fırın 
açması için izin verildiği / 139

164 [94-1] Hayim v. Yuda’nın Rus asıllı câriyesi Canpâre’yle âzatlık sözleşmesi 
(mükâtebe) yaptığı / 140

165 [94-2] Rahime bt. Abdullah’ın zevci Ahmed b. Mehmed ile 
muhâlaa ile boşandıkları / 140

166 [95-1] Ölen Avraham v. Kemal’in çocuklarının kendilerine 
intikal eden evdeki hisselerini mehir alacağı karşılığında anneleri 
Esterola’ya devrettikleri / 141

167 [96-1] Salamon v. Aslan’ın Yako v. Yasef ’teki alacağını talep ettiği 
ve sulh oldukları / 142

168 [97-1, Arapça] Sâliha bt. Mehmed adlı küçük kız için annesinin talebi ile 
babasının malından nafaka tayin edildiği / 142

169 [97-2] Subaşı tarafından yahudi mezarlığında bıçaklanarak öldürülmüş 
olarak bulunan cesedin keşfi / 143

170 [98-1, Arapça] Sahak v. Sahak’ın müslüman olarak Mehmed 
ismini aldığı / 143

171 [98-2] Esterola bt. İsak’ın evini oğlu Kemal v. Avraham’a sattığı / 144
172 [99-1, Arapça] Rumeni bt. Nikola’nın müslüman olarak 
Fâtıma ismini aldığı / 144
173 [99-2] Muhtaç durumda bulunan Fâtıma bt. Sarı Mehmed’in talebi üzerine 
oğlu Mustafa’nın nafaka ödeyeceği / 145









174 [99-3] Mülâyim bt. Abdullah’ın kocası Dilâver b. Abdullah ile muhâlaa ile 
boşandıkları / 145

175 [100-1] Hüseyin Ağa b. Sinan’ın bahçesinin Rumeli Kazaskeri Abdülkadir 
Efendi’nin oğlu Abdullah Efendi’ye satıldığı ve yanındaki çayırın da 
tasarruf hakkının devredildiği / 146

176 [101-1] Varsan v. Vartan’ın Kumru v. Avanos’a terzilik yapıp iki aylık ücretini 
talep ve tahsil ettiği / 147

177 [102-1] İlyaz v. Aton’un Rus asıllı câriyesi Ene bt. Yuvan’ı âzat ettiği / 148
178 [102-2] Bayandur v. Gülbeki’nin Mircan v. Şirvan’a sattığı Eğin’deki bağın 
bedelini talep davasının reddi / 148
179 [103-1] Hacı Hasan b. İbrahim’in Karakaş v. Mayer’e sattığı susam yağı 
bedelinden kalan alacağını talep ettiği ve ödenmesine hükmedildiği / 149
180 [104-1] Kostantin v. Vasil’in Rus asıllı câriyesi Maroşka 
bt. İstefani’yi âzat ettiği / 150
181 [104-2] Kiremitçi İspolyot v. Yorgi’nin Ali b. Kanber’e verdiği kiremitleri veya 
bedelini talep ettiği ve ödemesinin tembih edildiği / 150
182 [105-1, Arapça] Tâye bt. Abdullah adlı câriyenin müslüman olarak Fâtıma 
ismini aldığı / 151
183 [105-2] Fâtıma bt. Musa’nın Hasköy’de oturmak şartıyla evlendiği kocası 
Mahmud b. Mehmed’in İstanbul’a taşınmak istediği, mahkeme kararıyla 
bundan menedildiği / 151

184 [106-1] Âişe bt. Mehmed’in Ömer Beşe b. Mehmed’den talep ettiği 
alacağının daha önce Âişe Hatun’un emriyle damadı Mehmed’e 
ödendiğinin tespiti / 152

185 [106-2] Aslan v. Beraya’nın Rus asıllı Hana bt. Fezasi adlı câriyesi ile âzatlık 
sözleşmesi (mükâtebe) yaptığı / 153

186 [107-1] Marziye Hatun bt. Ramazan’ın ölen oğlu Süleyman’ın evindeki 
hissesini gelini Belkıs bt. Abdullah’a sattığı ve evin tamamının Belkıs’ın 
mülkü olduğu / 154

187 [108-1] Marziye Hatun’un ölen oğlunun zevcesi Belkıs ile aralarındaki davada 
muhtelif eşya karşılığında sulh oldukları / 155

188 [109-1] Subaşının talebiyle Samuyel v. Salamon’un oğlu Salamon’un cesedinin 
keşfi ve yemek yerken düşerek öldüğünün anlaşıldığı / 155

189 [109-2] Subaşı Hacı Mehmed b. Mehmed’in Kazer v. Hanes’in anasına ve 
avradına küfrettiği / 156

190 [110-1] Halil Yazıcı b. Ömer’in Vardabaşo v. Mordehay’da karpuz ve armut 
bedelinden olan alacağını talep ettiği / 156

191 [111-1] 1090 yılı Receb ayına ait narh kayıtları / 157









192 [111-2] Felori bt. Haron adlı yahudi kadının mahalleden ihrac 
edilmesine dair / 158

193 [112-1] 1090 yılı Receb ayına ait narh kayıtları / 158
194 [112-2] Hasan Beşe’nin kiremitçiler üzerine kethüdâ tayin edildiği / 158
195 [112-3] Hekim Mosi’nin evlâdından olup muafnâmesi bulunan Aslan’ın evine 
konak kondurulmaması talebi hakkında buyruldu / 159
196 [113-1] 1090 yılı Cemâziyelevvel ayına ait narh kayıtları / 159
197 [113-2] Havâlesi olup kuyuya düşerek ölen zimmî kadının cesedinin keşfine 
dair buyruldu / 160
198 [113-3] 1090 yılı Cemâziyelevvel ve Cemâziyelâhir aylarına 
ait narh kayıtları / 160
199 [113-4] Rahime Hatun’a ait yahudihânenin beş odasının Yako’nun kaynanası 
Camile’ye kiralandığı / 161
200 [114-1] Hasköy subaşılığının 1090 yılı için mukātaaya verilmesi / 161
201 [114-2] 1090 yılı Rebîülevvel ve Rebî‘ülâhir aylarına ait narh kayıtları / 161
202 [114-3] Hasköy’ün 1090 yılı ihtisab ve ihzâriyyesinin Süleyman Bey ile 
Mehmed Bey’e verildiği / 162
203 [115-1] Zimmî yağcılardan masdariye resmi alınması için buyruldu / 162
204 [115-2] Hasköy’ün 1090 yılı ihtisab ve ihzâriyyesinin Süleyman Bey’e 
verildiği / 162
205 [115-3] Mircan v. Şirdan’ın Tatos v. Tactor ile gemi bozmak 
üzere anlaştıkları / 163
206 [115-4] Osman Efendi’nin vasî tayin edildiği / 163
207 [116-1] Davudpaşa ile Karaağaç arasındaki köprü ve kaldırımların tamiri 
için reâyâ ihracına dair buyruldu / 163
208 [116-2] Acem Mahmud’a borcu olan Mesko’nun mahkemeye gelmek için 
yemin ettiği ve borcuna annesinin kefil olduğu / 163
209 [116-3] Mesko adlı yahudinin Mahmud’a olan borcunu üç güne kadar 
ödeyeceğine yemin ettiği / 164
210 [117-1] Fodula nakli için Hasköy’deki iskelelerde hamal beygiri 
bulundurulmasına dair buyruldu / 164
211 [117-2] Hasköy’de izinsiz kalaycılık yapan Hasan’ın 
menedilmesine dair buyruldu / 164
212 [117-3] Belkıs adlı kaçak câriyenin kolluk çorbacısına teslim edildiği / 165
213 [117-4] Avraham v. Mosi’nin Salamon’un nefsine ve borcuna 
kefil olduğu / 165









214 [118-1] Cayeden v. Şabatay’ın Atanaş’a ev kirasından kalan borcu için İsak v. 
Musa’nın kefil olduğu / 165

215 [118-2] 1090 yılı Safer ayına ait narh kayıtları / 166
216 [119-1] Katine’nin alacak davası için mahkemeye gelmekten kaçınan 
Bavire’nin evinin mühürlenmesine dair buyruldu / 166
217 [119-2] Mahmud Efendi b. Ali’nin Makoro’dan Mehmed Bey b. Ali 
tarafından tahsil edilen alacağını teslim aldığı / 167
218 [120-1] Mustafa’nın kefil olduğu kişinin İstanbul’a getirilerek mahkemeye 

çıkarılmasına dair buyruldu / 167
219 [120-2] Kiremitçi Ahmed Çelebi mahallesinde bekçilik nöbetini yapmak 
istemeyen kişiler hakkında buyruldu / 167
220 [121-1] Hasköy’ün ihtisab ve ihzâriyyesinin Mehmed Bey’e verildiği / 168
221 [121-2] Hasköy’ün 1089 yılı ihtisab ve ihzâriyyesinin Süleyman 
Bey’e verildiği / 168
222 [121-3] Bostancıbaşıya zindandan kaçanların yakalanması 
için buyruldu / 168
223 [121-4] Manolaki’nin yalancı şahitlerle alacak iddia ettiği Dimitri’nin talebi 
ile huzurda mürâfaa için buyruldu / 168
224 [122-1] Kendi halinde düğün yaparken evi basılarak eşyalarına zarar verilen 
Mihayil’in şikayetine dair buyruldu / 169
225 [122-2] Kâğıthane’de kaybolan beygirlerin bulunması için haseki tayin 
edilmesine dair buyruldu / 169
226 [122-3] 1089 yılına ait narh kayıtları / 169
227 [124-1] Ordu için Eyüp’te yapılacak duanın duyurulması için buyruldu / 172
228 [124-2] Noksan kayıt / 172
229 [124-3] Menahem’in Ahmed Çelebi’ye olan borcuna babası 
Musa’nın kefil olduğu / 172
230 [124-4] Hasköy’ün 1089 yılı ihtisab ve ihzâriyyesinin Mehmed Bey ile 
Ali Bey’e verildiği / 172
231 [125-1] Evlerinde çalgı çalıp içki içip eğlenerek fesat çıkaranların 
menedilmesine dair buyruldu / 173
232 [125-2] Taklit yapan gölge oyuncusu yahudiye dair şikâyet / 173
233 [125-3] Sütlüce’de evlere girerek hırsızlık yapanların 
yakalanması için buyruldu / 173
234 [126-1] Hasköy subaşılığının 1086 yılı için Yusuf Ağa’ya verildiği / 174
235 [126-2] Cerane bt. Musa’nın evden çıkarılması / 174









236 [126-3] Matbah-ı âmirenin kaplarının kalaylanması / 174
237 [126-4] Tersaneye ekmek nakli için üç hamal beygirinin tayini / 174
238 [126-5] Yahudinin câriyesinin müslüman olup Âişe ismini aldığı / 174
239 [126-6] Meryem bt. Abdullah ile Mehmed 
b. Abdullah’ın nikâhlandıkları / 175
240 [127-1] Hasköy’ün subaşılığının 1086 yılı için Yusuf Ağa’ya verildiği / 175
241 [127-2] Hasköy subaşılığının 1086 yılı için sekiz aylığına 
Yusuf Ağa’ya verildiği / 175
242 [127-3] Sefere gidecek olan askerlerden Hasköy’deki evlerde ve hanlarda 
barınanların derhal çıkarılması / 176
243 [127-4] Menas’ın Melkon’daki alacağını talebi / 176
244 [127-5] Sahak v. Ferid’in evi hakkında / 176
245 [128-1] Ümmühâni Hatun’da ölen babasının eşyaları kaldığı iddiasıyla 
rahatsız eden kişi hakkında buyruldu / 176
246 [128-2] 1086 yılına ait narh kayıtları / 177
247 [128-3] Gürcü asıllı kaçak köleye nafaka tayin edildiği / 177
248 [128-4] 1089 yılına ait narh kayıtları / 177
249 [129-1] Kefil olduğu için ödediği paranın asıl borçlu Kerime Hatun’dan 
tahsili için buyruldu / 178
250 [129-2] Safiye Hatun’un açtığı bahçe kapısının zararı olduğundan 
kapatılması şikayeti için buyruldu / 178
251 [129-3] Hasköy subaşılığının 1089 yılı için Ömer Ağa’ya verildiği / 178
252 [130-1] Hasköy’ün 1085 yılı ihtisab ve ihzâriyyesinin Ali Bey’e verildiği / 179
253 [130-2] Hasköy’ün 1085 yılına ait narh kayıtları / 179
254 [130-3] Hasköy’ün 1086 yılına ait narh kayıtları / 180
255 [131-1] Hasköy’ün 1085 yılına ait narh kayıtları / 180
256 [131-2] Hasköy’ün 1086 yılına ait narh kayıtları / 181
257 [131-3] Hasköy’ün 1086 yılına ait narh kayıtları / 182
258 [132-1] Samuyel v. Avraham’ın Mehame bt. İlya’nın borcuna 
kefil olduğu / 182
259 [132-2] Mahmud Çelebi’nin evinin kiraya verildiği / 182
260 [132-3] Mehmed b. Ahmed’in Hasan b. Ali’ye bıçakla vurduğu iddiası, delil 
için mehil verildiği / 182
261 [132-4] Pazarcıklı İbrahim’e evin konak verildiği / 183
262 [Arka kapak içi-1] Muhtelif notlar / 183
İSTANBUL KADI SİCİLLERİ
HASKÖY MAHKEMESİ

10
NUMARALI SİCİL

(H. 1085-1090 / M. 1674-1679)











39

[Kapak] Fî gurreti Ş[a‘bân] sene 1085
1085 ve 1086 ve 1087 ve 1089 ve 1090 seneleri hücec ve diğer vakıf Hasköy Mah-
kemesi

1 [1-1] Sürs at kaydı?
Sürsatçı âdemisi Ali Ağa’ya
Sırmakeşlerin teslîm guruş 8
Kiremitçilerin 20
Bakkalân-ı Yahudiyân teslîm 2160
Bakkalân-ı kâfirân teslîm 12
Rub‘ 1
Hasbiyellâhu ve ni‘me’l-vekîl
Lâ havle ve lâ kuvvete illâ billâhi’l-aliyyi’l-azîm
Yâ Fettâh iftah lenâ hayre’l-bâb
Hasköy’de mahkeme
Lâ havle ve lâ kuvvete illâ billâhi’l-aliyyi’l-azîm
Yâ Fettâh iftah lenâ hayre’l-bâb
Hasbiyellâhu ve ni‘me’l-vekîl

2 [2-1] Mustafa Efendi’nin Hasköy’e nâib tayin edildiği
Hasbiyellâhu ve ni‘me’l-vekîl
Lâ havle velâ kuvvete illâ billâh
Fahrü’l-müderrisîn Mustafa Efendi kâmyâb [ve] tahiyyât-ı sâfiyât ithâfıyla inhâ 
olunur ki Hâslar kazâsı müzâfâtından Hasköy nâhiyesi niyâbeti tarafımızdan 
size sipâriş olunmuşdur, gerekdir ki nâhiye-i mezbûre bin seksen beş Ramazân-ı 
şerîfin on dokuzuncu gününden beyne’l-ahâlî icrâ-yı ahkâm-ı şer‘iyye eyleye-
siz ve’s-selâm.
El-fakīr Yusuf b. Mehmed el-Kadı bi Havâss-ı Kostantıniyye
(Mühür: Hâk-i pây-ı fahr-i âlem Mustafa)

3 [2-2] Hasköy’ün 1085 senesi ihtisab ve ihzâriyyesi
Vech-i tahrîr-i hurûf budur ki Hasköy kazâsının ihtisâb ve ihzâriyyesi kapıcı-
lar oğullarına mahsûs olup Mehmed Çelebi’ye vekâletimiz hasebiyle bin seksen 
beş senesine mahsûb olmak üzre mâh-ı Şevvâli’l-mu‘azzam gurresinden mâh-
be-mâh olageldiği üzre Âsitâne-i devlet-medârda kapıcılar kethüdâsı vekîli olan 
Mehmed Ağa’ya teslîm edip sene-i sâbıkda mutasarrıflar oldukları seyr? üzre 
zabt u rabt edip taraf-ı âhardan kimesne müdâhale eylemeye.
Tah[rî]ren fî gurreti Şa‘bân sene 1085.
Harrere[hû el]-fakīr kâtibü bevv[â]bânı Dergâh-ı âlî

4 [2-3] ..? Mehmed Beşe’nin vârislerinin miras hisseleri hakkındaki 
ihtilafları ve sulh oldukları
Husûs-ı âti’l-beyânı[n] mahallinde tahrîri iltimâs olunmağın bu fakīr zeyl-i 
vesîkada muharrerü’l-esâmî olan müslimîn [ile] Havâss-ı Aliyye kazâsı 
müzâfâtından kasaba-i Hasköy’de Kiremitçi Ahmed Çelebi mahallesinde 
sâkin es-Seyyid Ahmed Efendi b. Hasan nâm kimesne menziline varıp akd-i 
meclis-i şer‘-i şerîf olundukda meclis-i ma‘kūd-ı mezkûrda kasaba-i mezbûre 
mahallâtından Turşucu mahallesinde sâkin iken bundan akdem fevt olup 
verâseti zevce-i metrûkesi [3] Âişe bt. Mehmed ile li-ebeveyn kız karındaşı di-
ğer Âişe bt. Hasan’a münhasıra olan Mehmed Beşe’nin zevcesi mezbûre Âişe 
meclis-i merkūmda müteveffâ-yı mezbûrun kız karındaşı diğer Âişe tarafından 
husûs-ı âti’l-beyânı tasdîke vekîl olup mezbûrenin zâtını ma‘rifet-i şer‘iyye ile 
ârifân olan Mehmed Efendi b. Ahmed eş-şehîr bi Nakkaşzâde ve Hasan Beşe b. 
Abdullah nâm kimesneler şehâdetleri ile şer‘an vekâleti sâbite olan Abdülbâkī 
Efendi b. Ahmed nâm kimesne mahzarında bi tav‘ihâ ikrâr ve i‘tirâf edip zevcim 
müteveffâ-yı mezbûrun yirmi bir bin altı yüz akçe eder mahlût ve bir sîm han-
çer ve kasaba-i mezbûre mahallâtından Pîrî Paşa mahallesinde vâki‘ ma‘lûmü’l-
hudûd menzil ve yine kasaba-i mezbûrede Sütlüce mahallesinde Keresteci Tek-
kesi kurbunda vâki‘ ma‘lûmü’l-hudûd bağ ve yine kasaba-i mezbûrede mârrü’z-
zikr Turşucu mahallesinde vâki‘ ma‘lûmü’l-hudûd menzil ve bi’l-cümle ism-i 
mâl ıtlâk olunur terekesinden rub‘ hisse-i şâyi‘amı ve müteveffâ-yı mezbûrun 
zimmetinde mütekarrir ve ma‘kūdun aleyh olan yirmi bin akçe mehr-i müecce-
limi taleb ve da‘vâ eylediğinde beynimizde müslimûn ve muslihûn tavassut edip 
beni müteveffâ-yı mezbûrun kız karındaşı müvekkile-i mezbûreye beş bin akçe 
vermek üzre beni sâlifü’z-zikr Turşucu mahallesinde vâki‘ menzil-i mezkûr üze-
rine alâ tarîki’t-tehârüc inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan sâlifü’z-zikr Turşucu mahallesinde vâki‘ menzil-i 
mezbûru ahz ü kabz ve meblağ-ı mezbûr beş bin akçeyi müvekkile-i mezbûreye 
edâ ve teslîm edip tereke-i müteveffâ-yı mezbûra müte‘allik âmme-i de‘âvîden 
her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyle-
dik dedikde mukırra-i mezbûrenin minvâl-i muharrer üzre sâdıra olan ikrârını 
vekîl-i merkūm Abdülbâkī Efendi [4] bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî aşer min şehri Şevvâli’l-mükerrem li sene hamsîn ve 
semânîn ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, Mehmed Efendi eş-
şehîr bi Osmanzâde, Yusuf Ağa b. Hasan, Mustafa Beşe b. Câsim, Ahmed Bey b. 
Ali, Ahmed Efendi b. İsa, Dilâver Bey b. Abdullah, Mustafa Çelebi b. Mehmed, 
Yusuf Çelebi b. Mehmed, Mehmed Çelebi Kalenderî, Mahmud Çelebi b. Meh-
med ve gayruhüm

5 [4-1] Mekdiye v. Salamon’un Macar asıllı câriyesi Robana bt. Dupar 
ile âzatlık sözleşmesi (mükâtebe) yapması
Havâss-ı Aliyye kazâsı müzâfâtından kasaba-i Hasköy’de Keçeci[ler] mahal-
lesinde sâkin Hayim cemâ‘atinden Mekdiye? v. Salamon nâm Yahudi meclis-i 
şer‘-i hatîr-i lâzımü’t-tevkīrde kendi için rıkkıyyetini mu‘terife olan işbu orta 
boylu açık kaşlı ön dişi gedik Macariyyetü’l-asl râfi‘atü’s-sifr Robana bt. Dupar 
nâm câriye-i memlûkesi muvâcehesinde bi tav‘ihî ikrâr ve i‘tirâf edip mevsûfe-i 
mezbûre ile muttasıfe olan mezbûre Robana târih-i kitâbdan beş sene tamâmına 
değin bana istikāmet ile hizmet etmek üzre kitâbete kesip ol dahi minvâl-i mu-
harrer üzre kitâbet-i merkūmeyi kabûl ve hizmet-i lâzımesini edâya mültezime 
oldukdan sonra cemî‘ malımdan âzâd ve i‘tâk olup sâir ahrâr-ı asliyyât gibi hür-
re olup üzerinde hakk-ı velâdan gayrı hakkım bâkī kalmasın dediğinde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdi[s] aşer min şehri Şevvâli’l-mükerrem li sene hamsîn ve 
semânîn ve elf.
Şuhûdü’l-hâl: Ahmed Efendi b. İsa, Yusuf Çelebi el-İmâm, Mustafa Bey b. Yara-
lı Bevvâb-ı Saray-ı sultâniyye, Mahmud Çelebi b. Mehmed, Ahmed Çavuş el-
Muhzır, Mehmed b. ( ) ve gayruhüm

6 [5-1] Mehmed b. Ahmed’in tasarrufundaki evin vakıf değil mülkü 
olduğunun tespiti
Havâss-ı Aliyye kazâsına tâbi‘ kasaba-i Hasköy’de el-Hâc Şaban mahallesi 
sâkinlerinden Abdülbâkī Efendi b. Ahmed meclis-i şer‘-i şerîfde menzil-i âti’l-
beyâna vâzı‘ü’l-yed olduğu şer‘an sâbit ve zâhir olan bâ‘isü’l-kitâb Mehmed b. 
Ahmed nâm kimesne mahzarında üzerine da‘vâ ve takrîr-i kelâm edip Turşu-
cu mahallesinde vâki‘ bir tarafdan İbrahim Ağa mülkü ve bir tarafdan Al[i]? Ağa 
mülkü ve bir tarafdan Ali Reis mülkü ve bir tarafdan tarîk-ı âm ile mahdûd olup 
hâriciyye ve dâhiliyye büyût-ı adîdeyi müştemil menzili ( ) nâm sâhibü’l-hayr 
süknâsını kendiden sonra sulehâya şart ve ta‘yîn edip hâlâ mezbûr Mehmed bi 
gayrı hakkın menzil-i mezkûrda sâkin olup zabt ve tasarruf eder suâl olunup 
takrîri ve menzil-i merkūmdan kasr-ı yedine ba‘de’t-tenbîh menzil-i mezbûrun 
süknâsı bana tevcîh olunmak matlûbumdur dedikde gıbbe’s-suâl mezbûr Meh-
med cevâbında menzil-i mahdûd-ı mezkûr anam İsmihân nâm hâtunun babası 
Armağan bölükbaşının mülkü olup ba‘de helâkihî sulbiye kızları anam merkūme 
İsmihân ile kız karındaşı Ümmühânî nâm hâtuna bi’l-irsi’ş-şer‘î intikāl eyledik-
den sonra anam dahi fevt olup verâseti ancak bana münhasıra olmağla nısf-ı 
menzil-i mezbûr irsen bana isâbet ve intikāl etmekle otuz seneden mütecâvizdir 
ki binâen aleyh ale’l-iştirâki’s-seviy menzil-i mezkûra mâlikâne vaz‘-ı yed eyleyip 
zabt ve tasarruf ederiz deyicek isre’l-istintâk akībe’l-inkâr mezbûrdan takrîrine 
mutâbık beyyine taleb olundukda udûl-i ricâlden olup mezbûr Turşucu mahal-
lesi sükkânından olan es-Seyyid Mustafa Çelebi b. es-Seyyid Ahmed ve Mehmed 
Bey b. Ali ve Mustafa Çelebi b. Nasuh ve Dilâve[r] Bey b. Abdullah nâm kimesne-
ler li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
menzil-i mahdûd-ı mezkûr merkūm Armağan bölükbaşının mülkü olup ba‘dehû 
sulbiye kızları İsmihân ve Ümmühânî’ye minvâl-i muharrer üzre irs-i şer‘le 
intikāl eyledikden sonra merkūme İsmihân dahi fevt olup menzil-i mezkûrdan 
nısf hisse-i şâyi‘ası sadrî oğlu mezbûr Mehmed’e irsen isâbet ve intikāl eyledi [6] 
ve târih-i kitâba gelince otuz senedir menzil-i merkūm iştirâk-i seviy vechi üzre 
mezbûrân Mehmed ve Ümmühânî’nin mülkiyet üzre zabt ve tasarruflarında olup 
vaz‘[-ı yed] ederler biz bu husûsa bu vech üzre şâhidleriz ve şehâdet dahi ederiz 
deyû her biri edâ-yı şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebiyle mezbûr Abdülbâkī Efendi mezbûr Meh-
med ile bî-vech mu‘ârazadan men‘ birle mâ va[ka‘a] bi’t-taleb ketb olundu.
Fi’l-yevm ışrîn [min] Şevvâli’l-mükerrem li sene hamsîn ve semânîn ve elf.
Şuhûdü’l-hâl: Derviş Mehmed Efendi b. Mustafa el-İmâm, Ömer Efendi b. Ra-
mazan el-İmâm, İbrahim Halîfe b. Murad, Ahmed b. Abdullah, Ahmed Beşe b. 
Mehmed, Murad Yazıcı b. Abdurrahman, Ali Çelebi b. Mustafa, Mehmed b. Ah-
med, Ali Reis b. Süleyman, Ali Efendi b. Mehmed imâm-ı sâbık ve gayruhüm

7 [6-1] Edirne’de kuyumcu iken ölen Yorgo v. Yamandi’nin vârislerinin 
Rali v. Kostantin zimmetinde kalan alacağı talep ettikleri
Havâss-ı Aliyye kazâsı müzâfâtından kasaba-i Hasköy’de Kiremitçi Ahmed Çe-
lebi mahallesi sükkânından olup hâlâ mahrûse-i Edirne’de kuyumcu iken bun-
dan akdem hâlik olan Yorgo v. Yamandi nâm zimmînin verâseti anası Saltane bt. 









( ) nâm Nasrâniye ile li-ebeveyn er karındaşı Üskuli ve kız karındaşı Sünbüle’ye 
münhasıra olduğu lede’ş-şer‘i’ş-şerîf zâhir ve müte‘ayyin oldukdan sonra bâ‘is-i 
hâze’l-vesîka mezbûre Saltane ile merkūmân Üskuli ve Sünbüle meclis-i şer‘-i 
şerîfde Rali v. Kostantin mahzarında her biri üzerine da‘vâ ve takrîr-i kelâm 
edip mûrisimiz hâlik-i merkūmun mezbûr Rali zimmetinde cihet-i karz-ı 
şer‘îden on esedî guruş hakkı olup kable’l-ahz mürd olmağla merkūm Rali zim-
metinde kalmağın hâlâ verâset-i mahkiyemiz hasebiyle taleb eylediğimizde 
edâdan imtinâ‘ eder suâl olunup edâsına tenbîh olunmak matlûbum[uz]dur de-
diklerinde gıbbe’s-suâl mersûm Rali cevâbında fi’l-hakīka cihet-i mezbûreden 
meblağ-ı mersûm on esedî guruş hâlik-i merkūma deynim vardır deyû tav‘an 
ikrâr lâkin müdde‘iyûn-ı mezbûrûn hâlik-i merkūmun minvâl-i muharrer 
üzre her biri vârisi olduğu ma‘lûmum değildir deyû [7] inkâr ile cevâb veri-
cek müdde‘iyûn-ı mezbûrûndan takrîrlerine mutâbık beyyine taleb olundukda 
yine kasaba-i mezbûrede mahalle-i mezbûre sükkânından İbrahim Beşe b. Ab-
dünnebi ve Mehmed Bey b. Ali ve Ahmed b. Mehmed nâm kimesneler li ecli’ş-
şehâde meclis-i şer‘a hâzırûn olup istişhâd olunduklarında fi’l-hakīka hâlik-i 
merkūm müdde‘iyûn-ı mezbûre Saltane’nin sadrî oğludur mersûmân Üskuli 
ve Sünbüle karındaşları olup anaları ismi mezbûre Saltane’dir ve babaları ismi 
mezbûr Yamandi’dir ve dedeleri ismi Harmestodi ve maskat-ı re’sleri mahalle-i 
mezbûredir biz bu husûsa bu vech üzre şâhidleriz şehâdet dahi ederiz deyû her 
biri edâ-yı şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri 
makbûle olmağın mûcebiyle meblağ-ı mezbûru müdde‘iyûn-ı mezbûrûna edâya 
mersûm Rali’ye ba‘de’t-tenbîh yine kazâ-i mezbûreye tâbi‘ Küçükçekmece’de 
hâlâ hâlik-i mezbûrun muhallefât-ı metrûkesini vâzı‘ü’l-yed olandan ahz ü kab-
za ve lede’l-hükkâmi’l-kirâm murâfa‘a ve muhâsamaya mezbûre Saltane ken-
di asâleten ve mezbûre Sünbüle tarafından kezâlik ba‘de’l-murâfa‘ati’ş-şer‘iyye 
muhallefât-ı mezkûreyi ahz ü kabza ve kendiye îsâle vekîl nasb ve ta‘yîn ey-
ledikde mezbûr Rali dahi vekâlet-i mersûmeyi kabûl ve hıdemât-ı lâzımesini 
edâya müte‘ahhid olmağın mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene hamsîn ve semânîn 
ve elf.
Şuhûdü’l-hâl: Ali Beşe b. Muharrem, Ali Beşe b. Musa, Mehmed b. Mahmud, 
Ömer Beşe b. Osman, İbrahim? Çelebi b. Dilâver, Mahmud Bey el-Muhzır?

8 [7-1] Derviş Mehmed Efendi’nin Turşucuzâde Camii imamlığıyla 
mektep hocalığı için İbrahim Halife’yi yerine vekil tayin ettiği
Havâss-ı Aliyye kazâsı müzâfâtından kasaba-i Hasköy’de merhûm Turşucuzâde 
Hüseyin Çelebi mahallesinde sâkin Derviş Mehmed Efendi b. Mustafa nâm 
kimesne meclis-i şer‘-i hatîr-i lâzımü’t-tevkīrde hâfız-ı hâze’l-kitâb İbrahim 
Halîfe b. Murad nâm kimesne mahzarında ikrâr ve takrîr-i kelâm edip ma-
halle-i mezbûrede vâki‘ meşrûtiyyet üzre imâm ve hatîb olduğum mârrü’z-
zikr merhûm Turşucuzâde Hüseyin binâ eylediği câmi‘-i şerîfde evkāt-ı ham-
se ve ta‘lîm-i sıbyân hizmetini yevmî beş akçe ücret ve mahalle-i mezbûrede 
vâki‘ imâma meşrût olan menzilde mezbûr İbrahim Halîfe sâkin olmak vechi 
üzre tarafımdan kāimma[kā]m [8] ve menâbıma nâib nasb ve ta‘yîn eyledim ol 
dahi vech-i muharrer üzre hizmet-i lâzımesini edâya ta‘ahhüd eyledi dedikde 
mukırr-ı mezbûrun takrîrini mezbûr İbrahim Halîfe bi’l-muvâcehe tasdîk [ve] 
bi’l-müşâhede tahkīk etmeğin mâ vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min Şevvâli’l-mükerrem li sene hamsîn ve 
semânîn ve elf.
Şuhûdü’l-hâl: Abdülbâkī Efendi b. Ahmed, Mehmed Efendi b. Mustafa el-İmâm, 
Mehmed Çelebi b. Siyavuş, Mustafa Çelebi [b.] Dilâver, İbrahim Çelebi b. Ömer, 
Mehmed Çelebi b. Hüseyin, diğer Mehmed Çelebi b. Mustafa, Nasuh Halîfe b. 
Ali, Mustafa Çelebi b. Mehmed el-Müezzin, Ali Beşe b. Abdullah, Dilâver Bey b. 
Abdullah, İbrahim Çelebi b. Dilâver, Mahmud Çelebi b. Mehmed, Ahmed Ça-
vuş el-Muhzır

9 [8-1] Fâtıma bt. İsmail’in kocası Ahmed b. Mustafa ile 
muhâlaa ile boşandıkları
Havâss-ı Aliyye kazâsı müzâfâtından kasaba-i Hasköy mahallâtından Sütlüce 
mahallesinde sâkine Fâtıma bt. İsmail nâm hâtun meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihü’l-evtâdda zevc-i muhâlı‘ı hâfız-ı hâze’l-
kitâb Ahmed b. Mustafa nâm kimesne mahzarında bi tav‘ihâ ikrâr ve i‘tirâf edip 
zevcim mezbûr Ahmed ile beynimizde adem-i zindegânemiz olmakla zimme-
tinde mütekarrir ve ma‘kūdun aleyh olan üç bin akçe mehr-i müeccelimden 
ve nafaka-i iddet-i ma‘lûmemden ve me’ûnet-i süknâmdan fâriğa olmak vec-
hi üzre zevcim mezbûr Ahmed ile muhâla‘a-i sahîha-i şer‘iyye ile hul‘ olup ol 
dahi vech-i muharrer üzre hul‘-ı mezbûru kabûl eylediğinden sonra mezbûr 
Ahmed’in zimmetini mârrü’z-zikr üç bin akçe mehr-i müeccelim ve nafaka-i 
iddet-i ma‘lûmem ve me’ûnet-i süknâm da‘vâsından zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim eğer ba‘de’l-yevm benden asâleten veya 
vükelâmdan vekâleten husûs-ı mezkûra müte‘allik da‘vâ sudûr ederse lede’l-
hükkâm mesmû‘a ve makbûle olmasın dedikde mukırra-i mezbûrenin sâdır 
olan ikrârını mezbûr Ahmed bi’l-muvâcehe tasdîk ve bi’l-müşâhede tahkīk et-
meğin mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin ve’l-ışrîn min Şevvâli’l-mükerrem li sene hamsîn ve 
semânîn ve elf.
Şuhûdü’l-hâl: Ahmed Efendi b. Ömer, Mehmed Efendi b. Mustafa el-İmâm, 
Mehmed Bey b. Ahmed, İsmail Beşe b. Mahmud, …? Mehmed b. Mustafa, di-
ğer Mehmed b. Kemal, Receb b. Yunus, Mehmed b. Yunus, Mehmed b. Ramazan, 
Musa b. Mehmed ve gayruhüm

10 [9-1] Âişe bt. Mehmed’in Defterdar Mehmed Efendi 
Vakfı’ndan ödünç aldığı
Husûs-ı âti’l-beyânın mahallinde tahrîri iltimâs olunmağın bu fakīr zeyl-i 
vesîka[da] muharrerü’l-esâmî olan müslimîn ile Havâss-ı Aliyye kazâsı 
müzâfâtından kasaba-i Hasköy’de Kiremitçi Ahmed Çelebi mahallesinde sâkin 
es-Seyyid Ahmed Efendi b. es-Seyyid Hasan nâm kimesne menziline varıp 
akd-i meclis-i şer‘-i şerîf olundukda yine kasaba-i mezbûre mahallâtından Tur-
şucu mahallesinde sâkine Âişe bt. Tolan? Mehmed nâm hâtun meclis-i ma‘kūd-ı 
mezkûrda Hazret-i Ebâ Eyyûb Ensârî’de vâki‘ merhûm Defterdâr Mehmed Efen-
di vakfı’nın nukūduna bi’l-fi‘l mütevellî olan necl-i necîbleri olan râfi‘ü’l-kitâb 
diğer Mahmud Çelebi b. Mehmed nâm kimesne mahzarında bi tav‘ihâ ikrâr ve 
i‘tirâf edip mezbûr diğer Mahmud Çelebi yedinden mâl-ı vakf-ı merkūmdan 
yüz yirmi beş esedî guruş ahz ü kabz eylediğimden sonra mezbûr diğer Mah-
mud Çelebi bana yüz yirmisi bir guruş olmak vechi üzre kendi malından beş 
bin akçe dahi karz-ı hasen ikrâz ve def ‘ ve teslîm edip ben dahi minvâl-i mu-
harrer üzre istikrâz ve kabz edip mârrü’z-zikr mâl-ı vakf-ı mezbûr yüz yirmi beş 
esedî guruş ile beş bin akçe diğer Mahmud Çelebi’ye zimmetimde vâcibü’l-edâ 
ve lâzımü’l-kazâ deynimdir deyû bi tav‘ihâ ikrâr ve i‘tirâf etmeğin mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene hamsîn ve semânîn 
ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, Ahmed Efendi b. İsa, 
Abdülbâkī Efendi b. Ahmed, Mustafa Efendi b. Kasım, Osmanzâde Efendi, Yusuf 
Ağa b. Hasan, Mahmud Çelebi b. Mehmed ve gayruhüm

11 [9-2] Âişe bt. Hasan’ın muhtelif oda ve ayazmadaki hissesini 
Sarasenyora bt. Salamon’a sattığı
&lt;&lt;Havâss-ı Aliyye kazâsı müzâfâtından kasaba-i Hasköy mahallâtından Kire-
mitçi Ahmed Çelebi mahallesinde sâkine Âişe bt. Hasan nâm hâtun meclis-i 
şer‘-i hatîr-i lâzımü’t-tevkīrde işbu bâ‘isetü’s-sifr Sarasenyora bt. Salamon nâm 
Yahudiye muvâcehesinde ikrâr ve i‘tirâf edip akd-i âti’z-zikrin sudûruna değin 
silk-i mülk-i sahîhimde münselik olup kasaba-i mezbûre mahallâtından Pîrî 
Paşa mahallesinde vâki‘ bir tarafdan Kovani kızı demekle ma‘rûfe Kerime nâm 
hâtun mülkü ve bir tarafdan Aslan ve Avraham nâm Yahudiler mülkleri ve iki 
tarafdan tarîk-ı hâs ile mahdûd olup babam [10] müteveffâ-yı merkūm Hasan 
ile er karındaşım Mehmed Çelebi nâm müteveffâdan bana bi’l-irsi’ş-şer‘î intikāl 
ve isâbet eden fevkānî ve tahtânî ve ayazmayı müştemil büyût-ı müte‘addidede 
olan hisse-i şâyi‘amı mezbûre Sarasenyora’ya tarafeynden îcâb ve kabûlü hâvî 
bey‘-i kat‘î ile kırk üç bin dört yüz fıddî râyic fi’l-vakt akçeye bey‘ ve teslîm edip 
ol dahi minvâl-i muharrer üzre iştirâ ve tesellüm ve kabz eyledikden sonra se-
meni olan meblağ-ı mersûm kırk üç bin dört yüz akçeyi müşterî-i mezbûre 
Sarasenyora yedinden tamâmen ahz ü kabz eyledim ba‘de’l-yevm sâlifü’z-zikr 
büyût-ı müte‘addide ve ayazmada olan hisse-i şâyi‘a mezbûre Sarasenyora’nın 
mülk-i müşterâsı olmuşdur keyfe mâ yeşâ’ ve yahtâr mutasarrıfe olsun dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene hamsîn ve semânîn ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, Abdülbâkī Çelebi b. 
Ahmed, Ahmed Efendi b. İsa, Osmanzâde Mehmed Efendi, Hüseyin Ağa b. Mu-
harrem, Mehmed Efendi b. Mustafa el-İmâm, Mehmed Çelebi b. Abdülkādir 
el-Müezzin, Mehmed Çelebi Kalenderî, Ramazan Bey b. Abdullah, Yusuf Ağa b. 
Hasan
[Derkenâr:] Hüccet tecdîd olmağın ikinci kâğıda kayd olundu.&gt;&gt;

12 [10-1] Serkis v. Harib’den köle satın aldığı iddiasıyla 
haraç talebinin reddi
Mahmiye-i İstanbul’da Kumkapı dâhilinde Süleyman Ağa mahallesi sâkinle rin-
den zimmî tâifesinin câriye ve abdleri harâcının cem‘ine me’mûr olan Meh-
med Beşe b. Abdullah ve Ömer Çelebi b. İsmail nâm kimesneler mahfil-i ka-
zâ da râfi‘ü’s-sifr Serkis v. Harib nâm Ermeni muvâcehesinde her biri üzerine 
da‘vâ ve takrîr-i kelâm edip mersûm Serkis bundan akdem Yuvan nâmında 
bir abd-i memlûk iştirâ etmeğin işbu bin seksen dört senesine mahsûb olmak 
üzre mersû[m] Yuvan’ın harâcın taleb eylediğimizde edâdan imtinâ‘ eder suâl 
olunup alıverilmesi matlûbumuzdur dediklerinde gıbbe’s-suâl mersûm Serkis 
cevâbında benden ancak Kamaniçe kal‘ası’ndan bâ-fermân-ı âlî ıtlâk olunan Er-
meni re‘âyâsının evlâdlarından Mardos nâmında üç aylık bir veled-i sagīri kendi 
malımdan hasbî infâk ve iksâ ederim deyû cevâb verilip Yuvan nâmında abd-i 
memlûk iştirâ eylediğini münkir olıcak müdde‘iyân-ı mezbûrândan da‘vâlarını 
mübeyyine beyyine taleb olundukda ityân-ı beyyineden izhâr[-ı acz] etmeleriyle 
mersûm Serkis’e Yuvan nâmında bir abd-i memlûk iştirâ eylemediğine yemîn 
teklîf olundukda ol dahi alâ vefki’l-mes’ûl [11] yemîn billâhillezî enzele’l-İncîle 
alâ İsa –aleyhi’s-selâm- etmeğin mezbûr Mehmed Beşe ve Ömer Çelebi mersûm 
Serkis ile bî-vech mu‘ârazadan men‘ birle mâ vaka‘a bi’t-taleb ketb olundu.
Hurrire fi’l-yevmi’s-sâmin min Zilka‘deti’ş-şerîfe li sene hamsîn ve semânîn ve 
elf.
Şuhûdü’l-hâl: Ahmed Efendi b. İsa, Ali Bey b. ( ) el-Muhtesib, İbrahim Çelebi b. 
Dilâver, Mahmud Çelebi b. Mehmed ve gayruhüm

13 [11-1] Âişe bt. Hasan’ın muhtelif oda ve ayazmadaki hissesini 
diğer Âişe bt. Hasan’a sattığı
Mahmiye-i İstanbul’da Kumkapı dâhilinde Süleyman Ağa mahallesinde sâkine 
Âişe bt. Hasan nâm hâtun tarafından bey‘-i âti’l-beyânı ikrâra vekîl olup 
mezbûrenin zâtını ma‘rifet-i şer‘le ârifân olan Mehmed Efendi b. Osman ve 
Kalenderî Mehmed Çelebi b. Ömer nâm kimesneler şehâdetleri ile şer‘an vekâleti 
sâbite olan mezbûrenin zevci Sinan Bey b. Hasan nâm kimesne meclis-i şer‘-i 
hatîr-i lâzımü’t-tevkīrde râfi‘atü’l-kitâb diğer Âişe bt. Hasan nâm hâtun mahza-
rında bi’l-vekâle ikrâr ve i‘tirâf edip müvekkilem mezbûre Âişe Havâss-ı Aliy-
ye kazâsı müzâfâtından kasaba-i Hasköy mahallâtından Pîrî Paşa mahallesinde 
vâki‘ bir tarafdan Kapudân kızı demekle ma‘rûfe Kerime nâm hâtun mülkü ve 
bir tarafdan Aslan ve Avraham nâm Yahudiler mülkleri ve iki tarafdan tarîk-ı 
hâs ile mahdûd olup ayazmayı müştemil olan büyût-ı müte‘addideden bundan 
esbak vefât eden vâlidesi Emine Hâtun’dan bi hasebi’l-irsi’ş-şer‘î intikāl ve isâbet 
eden hisse-i şâyi‘asını mezbûre diğer Âişe’ye dört bin altı yüz fıddî râyic fi’l-
vakt akçeye tarafeynden îcâb ve kabûlü hâvî bey‘-i kat‘î ile bey‘ ve teslîm eyle-
di ol dahi vech-i muharrer üzre iştirâ ve tesellüm ve kabz eyledikden sonra se-
meni olan meblağ-ı mersûm dört bin altı yüz akçeyi müşteriye-i mezbûre di-
ğer Âişe yedinden tamâmen ahz ü kabz eyledi ba‘de’l-yevm hudûd-ı mezkûr ile 
mahdûd olan sâlifü’z-zikr büyût-ı müte‘addidede ve ayazmada olan müvekkile-i 
mezbûrenin hisse-i şâyi‘ası mezbûre diğer Âişe’nin mülk-i müşterâsıdır keyfe 
mâ yeşâ’ ve yahtâr mutasarrıfe olsun dedikde müşteriye-i mezbûre diğer Âişe 
vekîl-i merkūm Sinan Bey’i vicâhen tasdîk ve şifâhen tahkīk etmeğin mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sânî aşer min Zilka‘deti’ş-şerîfe li sene hamsîn ve semânîn 
ve elf.Şuhûdü’l-hâl: Abdülbâkī Efendi b. Ahmed, Ahmed Efendi b. İsa, Hüseyin 
Ağa b. Muharrem, Yusuf Ağa b. Hasan, Ramazan b. Abdullah, Mehmed Efendi? 
el-İmâm?, Mehmed Çelebi el-Müezzin, …?, ..?









14 [12-1] Âişe bt. Hasan’ın muhtelif oda ve ayazmadaki hissesini 
Sarasenyora bt. Salamon’a sattığı
Havâss-ı Aliyye kazâsı müzâfâtından kasaba-i Hasköy mahallâtından Kiremit-
çi Ahmed Çelebi mahallesinde sâkine Âişe bt. Hasan nâm hâtun meclis-i şer‘-i 
hatîr-i lâzımü’t-tevkīrde hâfızatü’l-vesîka Sarasenyora bt. Salamon nâm Yahudi-
ye muvâcehesinde ikrâr ve i‘tirâf edip akd-i âti’z-zikrin sudûruna değin silk-i 
mülk-i sahîhimde münselik olup kasaba-i mezbûre mahallâtından Pîrî Paşa 
mahallesinde vâki‘ bir tarafdan Kapudân kızı demekle ma‘rûfe Kerime nâm 
hâtun mülkü ve bir tarafdan Aslan ve Avraham nâm Yahudiler mülkleri ve iki 
tarafdan tarîk-ı hâs ile mahdûd olup babam müteveffâ-yı merkūm Hasan ile 
er karındaşım Mehmed Çelebi nâm müteveffâdan bana bi hasebi’l-irsi’ş-şer‘î 
intikāl ve isâbet eden hisse-i şâyi‘amı ve bundan [akdem] vefât eden li-ebeveyn 
kız karındaşım Emine nâm hâtunun sulbiye kebîre kızı gāibe ani’l-meclis Âişe 
nâm hâtundan dört bin altı yüz akçeye iştirâ eylediğim hisse-i şâyi‘amı mezbûre 
Sarasenyora’ya tarafeynden îcâb ve kabûlü hâvî bey‘i kat‘î ile kırk üç [bin] dört 
yüz fıddî râyic fi’l-vakt akçeye bey‘ ve teslîm edip ol dahi minvâl-i muhar-
rer üzre iştirâ ve tesellüm ve kabz eylediğinden sonra semeni olan meblağ-ı 
mersûm kırk üç [bin] dört yüz fıddî râyic fi’l-vakt akçeyi müşteriye-i mezbûre 
Sarasenyora yedinden tamâmen ahz ü kabz eyledim ba‘de’l-yevm hudûd-ı 
mezkûr ile mahdûd olan sâlifü’z-zikr büyût-ı müte‘addide ve ayazma mezbûre 
Sarasenyora’nın mülk-i müşterâsı olmuşdur keyfe mâ yeşâ’ ve yahtâr mutasar-
rıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min Zilka‘deti’ş-şerîfe li sene hamsîn ve semânîn 
ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, Abdülbâkī Efendi b. 
Ahmed, Ahmed Efendi b. İsa, Osmanzâde Mehmed Efendi, Hüseyin Ağa b. Mu-
harrem, Mehmed Efendi el-İmâm, Mehmed Çelebi el-Müezzin, Mehmed Çele-
bi Kalenderî, Ramazan Bey [b.] Abdullah ve gayruhüm

15 [12-2] Sarasenyora bt. Salamon’un elinde bulunan odalar ile 
ayazmayı kardeşlerinin miras iddiasına karşılık Âişe Hatun’dan 
satın aldığını söylediği ve sulh oldukları
Tahakkuk-ı özr-i şer‘î ile husûsu âti’l-beyânı mahallinde tahrîri iltimâs olunma-
ğın bu fakīr zeyl-i kitâbda muharrerü’l-esâmî olan müslimîn ile Havâss-ı Aliy-
ye kazâsı müzâfâtından kasaba-i Hasköy mahallâtından Pîrî Paşa mahallesin-
de vâki‘ sâbıkan Anadolu [13] kazaskeri olan a‘lemü’l-ulemâ’i’l-mütebahhirîn 
efdalü’l-fuzalâ’i’l-müteverri‘în yenbû‘ü’l-ilmi ve’l-fazli ve’l-yakīn hüccetü’l-hakkı 
ale’l-halki ecma‘în vârisü ulûmi’l-enbiyâ’i ve’l-mürselîn Mustafa Efendi hazret-
lerinin odalarına varılıp akd-i meclis-i şer‘-i şerîf olundukda yine mahalle-i 
mezbûre sâkinlerinden Sinyora cemâ‘atinden Avraham ve Manol veledey As-
lan nâm Yahudiler meclis-i ma‘kūd-ı mezkûrda râfi‘atü’l-vesîka Sarasenyora bt. 
Salamon nâm Yahudiye muvâcehesinde her biri ikrâr ve i‘tirâf edip mersûme 
Sarasenyora’nın mahalle-i mezbûrede vâki‘ sâkine olduğu bir tarafdan Kapudân 
kızı demekle ma‘rûfe Kerime nâm hâtun mülkü ve bir tarafdan Aslan ve Avra-
ham nâm Yahudiler mülkleri ve iki tarafdan tarîk-ı hâs ile mahdûd olup ayaz-
mayı müştemil olan büyût-ı müte‘addid[e] bundan akdem hâlik olan babamız 
Aslan v. ( ) nâm Yahudiden bize bi’l-irsi’ş-şer‘î intikāl ve isâbet eyledi deyû ta-
leb [ve] da‘vâ eylediğimizde mersûme Sarasenyora ben sâlifü’z-zikr büyût-ı 
müte‘addidi gāibe ani’l-meclis Âişe bt. Hasan nâm hâtundan semen-i ma‘lûm ile 
iştirâ eyledim mülk-i müşterâmdır deyicek beynimizde münâza‘ât-ı kesîr[e] ve 
muhâsamât-ı kesîre ve muhâsamât-ı şedîde vâkı‘a olup el-hâletü hâzihî beyni-
mize müslimûn-ı muslihûn tavassut edip bizi yirmi sekiz bin fıddî nakd-i râyic 
fi’l-vakt akçe üzerine inşâ-i akd-i sulh eylediklerinde biz dahi sulh-i mezbûru 
kabûl ve bedel-i sulh olan meblağ-ı merkūm yirmi sekiz bin fıddî nakd-i râyic 
fi’l-vakt akçeyi mersûme Sarasenyora yedinden tamâmen ahz ü kabz eyledik 
ba‘de’l-yevm hudûd-ı mezkûr ile mahdûd olan büyût-ı müte‘addid ve ayazma-
ya müte‘allik olan da‘vâdan her birimiz mersûme Sarasenyora’nın zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledik ba‘de’l-yevm bizden asâleten 
veya vekîlimizden vekâleten husûs-ı mezkûra müte‘allik da‘vâ dahi sudûr eder-
se lede’l-hükkâmi’l-kirâm mesmû‘a ve makbûle olmasın dediklerinde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min Zilka‘deti’ş-şerîfe li sene hamsîn ve semânîn 
ve elf.
Şuhûdü’l-hâl: Ahmed Efendi b. İsa, Ahmed Çelebi b. Abdullah, Sefer Beşe b. 
Musli, Hüseyin Beşe b. Mehmed, Süleyman Çelebi b. Rıdvan, Musa Çelebi b. el-
Hâc Hasan, İbrahim Çelebi b. Murad, Ali Çelebi b. Hüseyin, İbrahim Çelebi b. 
Dilâver ve gayruhüm

16 [14-1] Elpene bt. Dimitri’nin Rus asıllı câriyesi Raniye 
bt. Yovar’ı âzat ettiği
Havâss-ı Aliyye kazâsı müzâfâtından kasaba-i Hasköy mahallâtından Kiremitçi 
Ahmed Çelebi mahallesinde sâkine Elpene bt. Dimitri nâm Nasrâniye meclis-i 
şer‘-i hatîr-i lâzımü’t-tevkīrde kendiye rıkkıyyetini mu‘terife olan işbu orta boy-
lu açık kaşlı yüzünde çiçek eseri olup gök elâ gözlü Rûsiyyetü’l-asl Rani[ye] bt. 
Yovar nâm câriye-i memlûkesi muvâcehesinde bi tav‘ihâ ikrâr ve i‘tirâf edip 
mevsûf-ı merkūm ile muttasıfe olan mezbûre Raniye’yi hasbeten lillâhi te‘âlâ 
cemî‘ malımdan âzâd ve i‘tâk ve tahrîr eyledim ba‘de’l-yevm mezbûre Raniye 
sâir ahrâr-ı asliyyât gibi hürre olup üzerinde hakk-ı velâdan gayrı hakkım bâkī 
kalmadı dediğinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis ve’l-ışrîn min Zilka‘deti’ş-şerîfe li sene hamsîn ve 
semânîn ve elf.
Şuhûdü’l-hâl: Ekmekçi Mehmed Beşe b. Ahmed, Mehmed Bey b. Abdullah, Ah-
med Efendi b. İsa, Musa b. Mustafa, Rali v. Kostantin, Bâli v. Argir, Papas Kos-
tantin v. Şâhî ve gayruhüm

17 [14-2] Sâliha bt. Mehmed’in bahçesinin damadı Hüseyin 
Beşe b. İbrahim’e satıldığı
Havâss-ı Aliyye kazâsı müzâfâtından kasaba-i Hasköy mahallâtından Kiremit-
çi Ahmed Çelebi mahallesinde sâkine Sâliha bt. Mehmed nâm hâtun tarafın-
dan bey‘-i âti’l-beyâ[nı] ikrâra vekîl olup mezbûrenin zâtını ma‘rifet-i şer‘le 
ârifân olan Ahmed Beşe b. Mehmed ve Dilâver Bey b. Abdullah nâm kimesne-
ler şehâdetleriyle şer‘an vekâleti sâbite olan İbrahim Halîfe b. Murad nâm ki-
mesne meclis-i şer‘-i hatîr-i lâzımü’t-teşrîfde müvekkile-i mezbûrenin dâmâdı 
râfi‘ü’l-kitâb Hüseyin Beşe b. İbrahim nâm kimesne mahzarında bi’l-vekâle 
ikrâr ve takrîr-i kelâm edip mahalle-i mezbûrede vâki‘ bir tarafdan Odabaşı Ha-
san Çelebi veresesi mülkü ve bir tarafdan Mustafa Beşe mülkü ve bir tarafdan 
müvekkile-i mezbûre mülkü ve bir tarafdan müşterî-i merkūm Hüseyin Beşe 
mülkü ile mahdûd olup tûlen on sekiz zirâ‘ ve arzen on iki zirâ‘ mülk bahçe-
mi mersûm Hüseyin Beşe’ye tarafeynden îcâbı [ve] kabûlü hâvî bey‘-i kat‘î ile 
iki [bin] nakd-i râyic fi’l-vakt fıddî akçeye bey‘ ve temlîk edip ol dahi vech-i 
muharrer üzre iştirâ ve temellük eyledi semeni olan meblağı-ı mersûm iki bin 
nakd-i râyic fi’l-vakt akçeyi merkūm Hüseyin Beşe yedinden tamâmen ahz ü 
kabz eyledim ba‘de’l-yevm sâlifü’z-zikr bahçe merkūm Hüseyin Beşe’nin mülk-i 
müşterâsıdır keyfe mâ yeşâ’ ve yahtâr mutasarrıf olsun dedi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis ve’l-ışrîn min Zilka‘deti’ş-şerîfe li sene hamsîn ve 
semânîn ve elf.
Şuhûdü’l-hâl: Mehmed Bey b. Ali, Ali Bey el-Muhtesib, İbrahim Çelebi b. Dilâver, 
Şahbaz Bey b. Abdullah, Topçu Mustafa Beşe b. Abdullah









18 [15-1] Yaşuva v. Metatye’nin Rus asıllı Leska bt. Sahon adlı 
câriyesini sözleşmeyle âzat ettiği
Havâss-ı Aliyye kazâsı müzâfâtından kasaba-i Hasköy mahallâtından Pîrî Paşa 
mahallesinde Kirüz cemâ‘atinden Yaşuva v. Metatye nâm Yahudi mahfil-i kazâda 
kendi için rıkkıyyetini mu‘terife olan işbu uzun boylu açık kaşlı gök elâ gözlü sağ 
elinin ( ) parmağı eğri Rûsiyyetü’l-asl râfi‘atü’s-sifr Leska bt. Sahon nâm câriye-i 
memlûkesi muvâcehesinde bi tav‘ihî ikrâr ve i‘tirâf edip evsâf-ı mezbûre ile mut-
tasıfe olan merkūme Leska’yı târih-i kitâbdan sekiz sene tamâmına değin bana 
istikāmet ile hizmet etmek vechi üzre kitâbete kesip müddet-i madrûbe tamâm 
oldukdan sonra evsâf-ı mezbûre ile muttasıfe olan merkūme Leska malımdan 
âz[âd] olup sâir ahrâr-ı asliyyât gibi hürre olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene hamsîn ve 
semânîn ve elf.
Şuhûdü’l-hâl: Ahmed Efendi b. İsa, Mehmed Çavuş b. Abdurrahman, diğer Meh-
med Çavuş b. Abdülcebbar, İbrahim Çelebi b. Dilâver, Ali Çelebi el-Muhtesib

19 [15-2] Mayer v. Mosi’nin Rus asıllı câriyesi Saltane 
bt. Pevân’ı âzat ettiği
Havâss-ı Aliyye kazâsı müzâfâtından kasaba-i Hasköy mahallâtından Kiremit-
çi Ahmed Çelebi mahallesinde sâkin Mayor cemâ‘atinden Mayer v. Mosi nâm 
Yahudi meclis-i şer‘-i hatîr-i lâzımü’t-tevkīrde kendi için rıkkıyyetini mu‘terife 
olan işbu kısa boylu açık kaşlı gök elâ gözlü sarışın Rûsiyyetü’l-asl râfi‘atü’s-
sifr Saltane bt. Pevân nâm câriye-i memlûkesi muvâcehesinde bi tav‘ihî ikrâr 
ve i‘tirâf edip evsâf-ı merkūmeyi muttasıfe olan merkūme Saltane’yi hasbe-
ten lillâhi te‘âlâ cemî‘ malımdan âzâd ve i‘tâk ve ihrâc eyledim [ba‘d] el-yevm 
evsâf-ı merkūme ile muttasıfe olan mezbûre Saltane sâir ahrâr-ı asliyyât gibi 
hürre olup üzerinde olan hakk-ı velâdan gayrı hakkım bâkī kalmadı dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Zilhicceti’ş-şerîfe li sene hamsîn ve semânîn 
ve elf.
Şuhûdü’l-hâl: Ahmed Efendi b. İsa, Ali Çelebi el-Muhtesib, İbrahim Çelebi b. 
Dilâver, Mahmud Çelebi b. Mehmed, Mehmed Beşe b. Ahmed, Sefer Bey b. Ab-
dullah, Mustafa Beşe b. Yahya ve gayruhüm









20 [16-1] İshak Efendi b. Veli’nin evini zevcesi Neslihan 
Hatun bt. Cafer’e sattığı
Medîne-i Hazret-i Ebâ Eyyûb Ensârî mahallâtından Takyecibaşı mahallesinde 
sâkin fahrü’l-müderrisîn İshak Efendi b. Veli nâm kimesne meclis-i şer‘-i hatîr-i 
lâzımü’t-tevkīrde râfi‘atü’l-kitâb Neslihân bt. Cafer nâm hâtun tarafından vech-i 
âtî üzre tasdîke vekîl olup mezbûrenin zâtını ma‘rifet-i şer‘le ârifân olan Meh-
med Çelebi b. Siyavuş ve Dilâver Bey b. Abdullah nâm kimesneler şehâdetleriyle 
hasm-ı câhid mahzarında şer‘an vekâleti sâbite olan müvekkile-i mezbûrenin 
zevci Abdullah Bey b. Abdülmennân nâm kimesne mahzarında ikrâr ve takrîr-i 
kelâm edip akd-i âti’l-beyânın sudûruna değin silk-i mülkümde münselik olup 
Havâss-ı Aliyye a‘mâlinden kasaba-i Hasköy mahallâtından Turşucuzâde mahal-
lesinde vâki‘ bir tarafdan İsmihân Hâtun mülkü ve bir tarafdan Fâtıma Hâtun 
mülkü ve bir tarafdan Mehmed Bey nâm bevvâb-ı sultânî bağı ve bir tarafdan 
tarîk-ı âm ile mahdûd ve mümtâz olup bir bâb fevkānî oda ve sofayı ve üç bâb 
tahtânî oda ve bir sofa ve bir fırın ve mezbûre İsmihân Hâtun ile müşterek bi’r-i 
mâyı ve zât-ı eşcâr-ı müsmire ve gayrı müsmire bahçeyi ve kenîfi müştemil 
mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
müvekkile-i mezbûre Neslihân’a tarafeynden îcâb ve kabûlü hâvî bey‘-i kat‘î ile 
yüz altmış iki esedî guruşa bey‘ ve teslîm edip ol dahi vech-i muharrer üzre 
iştirâ ve tesellüm ve kabz eyledikden sonra semeni olan meblağ-ı merkūm yüz 
altmış iki esedî guruşu müşteriye-i mezbûre Neslihân yedinden tamâmen ahz 
ü kabz eyledim ba‘de’l-yevm menzil-i mahdûd-ı mezkûr müvekkile-i merkūme 
Neslihân’ın mülk-i müşterâsı olmuşdur keyfe mâ yeşâ’ ve yahtâr mutasarrıfe ol-
sun dedikde mezbûr İshak Efendi’nin takrîrini vekîl-i mersûm Abdullah Bey bi’l-
vekâle tasdîk ve bi’l-müşâfehe tahkīk etmeğin mâ vaka‘a bi’t-taleb ketb olundu.
Hurrire fi’l-yevmi’l-hâdî ve’l-ışrîn min Zilhicceti’ş-şerîfe li sene hamsîn ve 
semânîn ve elf.
Şuhûdü’l-hâl: Ahmed Çelebi b. Nasuh, Mustafa Çelebi b. Nasuh, Mehmed Beşe 
Debbağ, Hasan Beşe Debbağ, Ali Efendi el-İmâm, İbrahim Beşe Debbağ, Ali Çe-
lebi el-Muhtesib, İbrahim Çelebi b. Dilâver, Mahmud Çelebi b. Mehmed ve gay-
ruhüm

21 [17-1] Kiremitçi Ahmed Çelebi Vakfı’na ait cami, ev ve 
muallimhânede mütevellisi tarafından yapılan tamiratın 
maliyetinin keşfedildiği
Havâss-ı Aliyye kazâsına tâbi‘ kasaba-i Hasköy’de vâki‘ merhûm Kiremitçi Ah-
med Çelebi Câmi‘-i şerîfi vakfı’nın meşrûtiyyet üzre bi’l-fi‘l mütevellîsi olan 
râfi‘-ı hâze’l-kitâb es-Seyyid Mustafa Çelebi’nin babası ve tarafından husûs-ı 
âti’l-beyâna vekîli olup bimâ hüve nehcü’ş-şer‘î vekâleti sâbite olan el-Hâc Mah-
mud b. Hüseyin nâm kimesne meclis-i şer‘-i şerîfde takrîr-i kelâm ve ta‘bîr ani’l-
merâm edip câmi‘-i mezkûrun mürûr-ı eyyâm ile ba‘zı mevâzi‘i ve imâma meşrût 
menzilin ve mu‘allimhânenin dahi ba‘zı mevâzi‘i ta‘mîr ve termîme muhtâc ol-
mağla oğlum müvekkilim mütevellî-i mezbûr es-Seyyid Mustafa Çelebi izn-i 
hâkimü’ş-şer‘le bundan akdem ta‘mîr ve termîm etmişdi hâlâ üzerine varılıp 
harc u sarf eylediği akçenin mertebe-i tahammülü ba‘de’l-keşf ve’l-mu‘âyene 
ketb ü terkīm ve tahmîn olunmak bi’l-vekâle matlûbumdur dedikde bu fakīr ve 
hâssa mi‘mârlardan üstâd Sofu Ahmed Beşe b. Ahmed nâm kimesne ve sâir eb-
niye ve sukūf ahvâline vukūfu olup zeyl-i vesîkada muharrerü’l-esâmî olan bî-
garaz müslimîn ile zikr olunan câmi‘-i şerîf ve menzil ve mu‘allimhânenin üzer-
lerine varılıp mi‘mâr-ı mezbûr keşf ve misâha eyledikde câmi‘in fevkānîsinde 
konulan kırk sekiz cam dokuz yüz altmış akçe ve bir cam teli iki yüz elli akçe 
ve iki pencere demiri iki yüz akçe ve bir pencere ma‘a çerçeve altı yüz akçe aşı 
boyası ve badana ve ba‘zı meremmât ber vech-i tahmîn iki bin beş yüz otuz altı 
akçe tûlen ve arzen mekteb duvarı sakfı ki altmış altı zirâ‘ın beher zirâ‘ı altışar 
akçeden on bin üç yüz akçe ve def ‘aten tûlen ve arzen bi hesâb-ı satrancî kırk 
dört zirâ‘ mekteb sakfı akdarması beher zirâ‘ı beşer akçeden iki yüz yirmi akçe 
ve tûlen ve kadden mahlût taş duvarı altı zirâ‘ ki beher zirâ‘ı kırkar akçeden iki 
yüz kırk akçe ve tûlen ve arzen bi hesâb-ı terbî‘î yüz beş zirâ‘ menzil sakfının 
beher zirâ‘ı kırk beşer akçeden dört bin yedi yüz yirmi beş akçe ve tûlen ve ar-
zen menzil tahta döşemesi ki kırk sekiz zirâ‘ eder beher zirâ‘ı ellişer akçeden iki 
bin dört yüz akçe ve menzil müceddeden iki dolap dört yüz akçe ve menziline 
hucurât ber vech-i tahmîn altı yüz akçe ve menziline iki pencere iki yüz akçe 
[18] ve menziline masandıra ber vech-i tahmîn bin akçe ve menziline iki pen-
cere iki yüz akçe ve tûlen ve arzen bi hesâb-ı satrancî yüz otuz altı zirâ‘ menzil 
duvarının beher zirâ‘ı otuzar akçeden dört bin seksen akçe tûlen ve kadden bi 
hesâb-ı mezbûr on iki zirâ‘ tahta perdenin beher zirâ‘ı on ikişer akçeden yüz on 
dört akçe ve altı aded depe camı yüz yirmi akçe ve bir sâde oda kapısı müced-
deden seksen akçe ve tûlen ve arzen bi hesâb-ı mezbûr döşemenin on iki bu-
çuk zirâ‘ ki beher zirâ‘ı ellişer akçeden altı yüz yirmi beş akçe ve sekiz aded ner-
düban ayağı dört yüz akçe ve tûlen ve arzen bi hesâb-ı mezbûr kırk iki zirâ‘ taş 
duvarın beher zirâ‘ı altmış akçeden iki bin beş yüz yirmi akçe ve tûlen ve kad-
den on yedi buçuk dolma duvarın beher zirâ‘ı otuzar akçeden beş yüz yirmi beş 
akçe ve üç aded direk yüz elli akçe ve tûlen ve kadden elli dört zirâ‘ tahta hav-
lu beher zirâ‘ı on beşer akçeden sekiz yüz elli akçe ve su yoluna kurşun ve künk 
boru ber vech-i tahmîn dört bin beş yüz akçe ve tûlen ve kadden bi hesâb-ı 
mezkûr yirmi bir zirâ‘ kerpiç duvarın beher zirâ‘ı kırkar akçeden bin altı yüz 
kırk akçe ve tûlen ve kadden bi hesâb-ı mezbûr kırk dokuz zirâ‘ kerpiç duva-
rın beher zirâ‘ı beşer [akçeden] iki yüz elli akçe ve kapı üstü akdarması elli dört 
akçe ve tûlen ve arzen yüz on yedi zirâ‘ oda akdarması beş yüz yetmiş akçe ve 
dolap kapağı meremmâtı yüz altmış akçe ve meremmât-ı kaldırım ve maslak 
duvarı ber vech-i tahmîn beş yüz akçe ve sâir meremmât-ı lâzıme dokuz yüz 
doksan akçe ki cem‘an otuz altı bin altı yüz yetmiş dokuz akçeye bâliğ olduk-
da bundan ekal ve noksan ile olmaz deyû mi‘mâr-ı mezbûr ve sâir müslimîn-i 
mezkûrîn icmâ‘ ve ittifâk etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’l-harâm li sene hamsîn ve semânîn 
ve elf.
Şuhûdü’l-hâl: Abdülbâkī Efendi el-İmâm, Mehmed Efendi el-İmâm, eş-Şeyh 
Ahmed Efendi, Mehmed Çelebi Kalenderî, Ramazan Bey b. Abdullah, Hüseyin 
Ağa b. Muharrem, Süleyman Çelebi b. Ramazan, Ali Çelebi b. Abdullah, Yusuf 
b. Abdullah, Abdullah b. Mehmed, Mehmed Bey b. Ali, Abdullah b. İbrahim ve 
gayruhüm

22 [19-1] Hasköy subaşılığının Musa Ağa’ya verildiği
Vech-i tahrîr-i hurûf budur ki İstanbul gümrüğü mülhakātından Hasköy suba-
şılığı işbu bin seksen altı senesinin Muharremi gurresinden beher mâh yirmi-
şer esedî guruş maktû‘un vermek üzre dârende-i temessük Musa Ağa’ya tevcîh 
olunmuşdur gerekdir ki mezbûr varıp zikr olunan subaşılığı kadîmden zabt olu-
nageldiği üzre zabt ve vech-i meşrûh üzre mu‘ayyen-i maktû‘un tarafımıza edâ 
ve teslîm eyledikde kimesne mâni‘ olmaya.
Tahrîren fi’t-târihi’l-mezbûr sene minhu.
El-Fakīr el-Hâc Hüseyin Ağa b. Ali? dâ‘îleri emîn-i gümrük hâlâ

23 [19-2] Hasköy’ün 1085 ve 1086 yılları ihtisab ve ihzâriyyesinin 
Ali Bey’e verildiği
Vech-i tahrîr-i hurûf budur ki Hasköy kazâsının ihtisâb ve ihzâriyyesi kapıcıo-
ğullarına mahsûs olup vekâletimiz hasebiyle işbu sâhibü’t-temessük Ali Bey’e bin 
seksen beş senesi mâh-ı Zilhiccesi’nin ibtidâsından mâh-be-mâh bin sekiz yüz 
akçe izzetlü ve sa‘âdetlü kapıcılar kethüdâsı vekîli olan Mehmed Ağa’ya teslîm 
eylemek üzre der-uhde olunmuşdur kazâ-yı mezbûrun ihtisâb [ve] ihzâriyyesin 
olageldiği üzre zabt ve tasarruf eyleyip mâdemki beher mâh ta‘yîn olunan bin 
sekiz yüz akçeyi edâ ve teslîm eyleye taraf-ı âhardan kimesne müdâhale eyle-
meye.
Tahrîren fî gurreti Zilhicce sene 1085.
Taraf-ı âlîden bin seksen altı Muharremi gurresinden olmak üzre zabt ve tasar-
ruf eylemek için mektûb irsâl olunup sene-i mezbûre gurresinden zabt ve ta-
sarruf eyleye.
El-Fakīr Mehmed Kâtib-i bevvâbân-ı Dergâh-ı âlî.

24 [19-3, Arapça] Makrabet bt. Mardoros adlı küçük kızın ihtiyaçları 
için babasından kalan maldan nafaka tayin edildiği
&lt;&lt;Havâss-ı Refî‘a&gt;&gt;
Hâkimü muvakki‘i a‘lâhunun imzâ-yı şerîf-i müstetâbı ile imzâlı bu vesîka ile 
Hâslar kazâsı müzâfâtından Hasköy kasabası mahallâtından Abdüsselâm ma-
hallesinde sâkin olup bundan akdem babası hâlik olan Makrabet bt. Mardoros 
nâm sagīrenin nafakası ve kisve ve sâir havâic-i zarûriyyesi için hâmilet-i hâze’s-
sifr annesi Hurumseme bt. Yani’nin talebiyle hâlik-i mezbûr babasından irs-i 
şer‘î ile kendisine intikāl eden malından târih-i kitâbdan i‘tibâren geçen ve mâzî 
olan her gün için râyic fi’l-vakt fıddî altı dirhem nafaka farz-ı sahîh ve ikrâr-ı 
sarîh-i mer‘î ile farz ve takdîr edildikden sonra meblağ-ı mefrûz-ı? mezbûru 
sagīreye sarfa ve vakt-i zarûretde istidâneye ve lede’z-zafer rücû‘a izn-i sahîh-i 
şer‘î ile izin verildikde [kayd olundu].
Cerâ zâlike ve hurrire fî 17 min Zilka‘de li sene hamsîn ve semânîn ve elf.
Şuhûdü’l-hâl: Ramazan Bey b. Abdullah, İbrahim Çelebi [b.] Dilâver, Ahmed 
Çavuş b. Mehmed, Ali Çelebi b. Abdullah, Mustafa b. Ali

25 [20-1] Mahmud Efendi’nin Abdullah Efendi’den ödünç aldığı 
ve karşılığında evini ve bahçesini rehin olarak verdiği
Husûs-ı âti’l-beyânın mahallinde ketb ü tahrîri iltimâs olunmağın savb-ı 
şer‘-i enverden mevlânâ Ahmed Efendi irsâl olunup ol dahi Havâss-ı Refî‘a 
kazâsı müzâfâtından kasaba-i Hasköy’de merhûm ve mağfûr -ed-dâric ilâ 
mi‘râcı rahmeti rabbihi’l-gafûr- Abdülkādir Efendi hazretlerinin mülkle-
ri olup mahdûm-ı mükerremleri Ahmed Efendi b. Abdullah Efendi’nin ale’l-
iştirâki’s-seviy mülkleri olan bahçeye varıp zeyl-i vesîkada muharrerü’l-esâmî 
müslimîn huzûrlarında akd-i meclis-i şer‘ eyledikde mahmiye-i İstanbul’da 
Sultan Mehmed Hân câmi‘-i şerîfleri kurbunda sâkin olup Ali Çelebizâde de-
mekle şehîr Mahmud Efendi işbu meclis-i ma‘kūd-ı mezbûrda işbu râfi‘ü’l-
kitâb umdetü’l-müderrisîni’l-kirâm müşârün-ileyh Abdullah Efendi mah-
zarlarında bi’t-tav‘i’s-sâf ikrâr ve i‘tirâf edip müşârün-ileyh Abdullah Efendi 
kendi mallarından benim yedime idâne ve teslîm edip ben dahi yedlerinden 
istidâne ve kabz eylediğim üç yüz elli esedî guruş ve semeni târih-i kitâbdan 
iki yüz kırk gün tamâmına değin müeccel ve mev‘ûd bir kitâb-ı Fetâvâ-yı 
Hidâye bahâsından otuz beş esedî guruş dahi ki cem‘an müşârün-ileyh haz-
retlerine zimmetimde lâzımü’l-edâ ve vâcibü’l-kazâ üç yüz seksen beş esedî 
guruş deynim oldukdan sonra zikr olunan Hasköy kasabasında vâki‘ iki ta-
rafından müşârün-ileyhimâ Ahmed Efendi ve Abdullah Efendi hazretlerinin 
mülk menzil ve bahçeleri ve bir tarafdan merhûm Musa Paşa veresesi yedle-
rinde olup hâlâ Hasan Ağa nâm kimesnenin mülkü olan bahçe ve bir taraf-
dan tarîk-ı âm ile mahdûd olup arsasının senede merhûm Sultan Bayezid Hân 
vakfı’na altı yüz akçe mukāta‘ası olup ve kadîmü’l-eyyâmdan çayır olup hâlâ 
ben hafr-i bi’r ve gars-ı eşcâr eylediğim işbu mülk bahçeyi ve bi’r-i mezkûru 
vakf-ı mezbûr mütevellîsi ma‘rifetiyle ve mârrü’z-zikr bahçe hudûdunda vâki‘ 
benim binâ ve ihdâs eylediğim fevkānî ve tahtânî altı bâb odaları ve iki sofa-
yı ve havluyu müştemil işbu mülk menzilimi dahi ba‘de’t-tahliyyeti’ş-şer‘iyye 
ve’t-tekābuzi’l-mer‘î mûmâ-ileyh Abdullah Efendi’ye meblağayn-ı mezbûreyn 
üç yüz seksen beş esedî guruş mukābelesinde rehin vaz‘ ve teslîm eyledim 
anlar dahi vech-i muharrer üzre irtihân ve tesellüm ve kabûl eylediler de-
dikde gıbbe’t-tasdîki’ş-şer‘î yine mezbûr Mahmud Efendi müşârün-ileyh Ab-
dullah Efendi hazretleri muvâcehelerinde i‘âde-i kelâm edip eğer ecel-i 
mezbûr hulûlünde meblağayn-ı mezbûreyn üç yüz seksen beş esedî guru-
şu müşârün-ileyh hazretlerine edâ ve teslîm etmez isem mârrü’z-zikr bahçe-
yi vakf-ı mezbûr mütevellîsi ma‘rifetiyle ve semen-i misli ile âhara bey‘a ve 
menzil-i mezbûru dahi kezâlik semen-i misli ile âhara bey‘a ve semeneyn-i 
mezkûreynden meblağayn-ı mezbûreyn üç yüz seksen beş esedî guruşu ahz 
ve istîfâya ve fazla kalırsa bana îsâle ve noksan gelirse bana îsâle ve noksan 
gelirse yine ben tekmîl etmek üzre mûmâ-ileyh Abdullah Efendi hazretlerini 
küllemâ azeltüke fe-ente vekîli üzre azl ve in‘izâlden masûne vekâlet-i devriy-
ye ile tarafımdan vekîl ve nâib-i menâb nasb ve ta‘yîn eyledim dedikde anlar 
dahi vekâlet-i mezbûreyi kabûl ve hıdemât-ı lâzımesini kemâ yenbağī edâya 
ta‘ahhüd eylediklerinden sonra vâki‘ü’l-hâli mevlânâ-yı mezbûr mahallinde 
ketb ü tahrîri ma‘an ba‘s olunan muhzır Ahmed ile mahfil-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene hamsîn ve semânîn 
ve elf.
Şuhûdü’l-hâl: Umdetü’l-müderrisîn Süleyman Efendi, umdetü’l-müderrisîn 
Hüseyin Efendi, Fahrü’l-eimme Şaban Efendi, Fahrü’l-akrân İbrahim Ağa 
Kethüdâ, İbrahim Beşe b. Abdullah, Mehmed Beşe b. Abdurrahim, Ömer Çe-
lebi b. Abdülvedûd, Mehmed Beşe b. ( ) el-bağban ve gayruhüm mine’l-huzzâr









26 [20-2] Halil b. Mahmud’un evini kardeşi Mehmed’e sattığı ve 
bedelini hibe ettiği
Havâss-ı Aliyye kazâsı müzâfâtından kasaba-i Hasköy mahallâtından Pîrî Paşa 
mahallesinde sâkin Halil b. Mahmud meclis-i şer‘-i hatîr-i lâzımü’t-tevkīrde li-
ebeveyn er karındaşı işbu hâmil-i hâze’l-kitâb Mehmed mahzarında bi tav‘ihâ 
ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olan emlâkimden mahalle-i mezbûrede vâki‘ bir taraf-
dan Kerime Hâtun mülkü ve bir tarafdan kendi mülküm ve bir tarafdan Meh-
med Efendi mülkü ve bir tarafdan tarîk-ı hâssa müntehî kendi tarafımda olan 
duvar müşterek olmak vechi üzre müştemil mülk menzilimi cümle tevâbi‘ ve 
levâhıkıyla ve âmme-i menâfi‘ ve merâfıkı ile karındaşım mezbûr Mehmed’e 
yüz aded esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi minvâl-i muharrer üzre iştirâ ve tesellüm [21] ettikden 
sonra semeni olan meblağ-ı mersûm yüz esedî guruşu mezbûr Mehmed yedin-
den bi’t-tamâm ve’l-kemâl ahz ü kabz edip yine semen-i mersûm yüz esedî gu-
ruşu mezkûr Mehmed’e hibe-i sahîha-i şer‘iyye ile hibe ve temlîk ve teslîm ey-
leyip ol dahi meclis-i hibede ittihâb ve kabz ve tesellüm eyledi ba‘de’l-yevm 
menzil-i mahdûd mezkûr Mehmed’in mülk-i mevhûbudur keyfe mâ yeşâ’ ve 
hasbe mâ yürîd mutasarrıf olsun dedikde mukırr-ı mezbûr Halil’in minvâl-i 
muharrer üzre cârî ve sâdır olan ikrâr ve takrîrini el-mukarru lehü’l-mezbûr 
Mehmed bi’l-muvâcehe tasdîk edicek mâ hüve’l-vâki‘ gıbbe’l-ibtigā ketb ü imlâ 
olundu.
Hurrire fi’l-yevmi’s-sâbi‘ min Muharremi’l-harâm li sene sitte ve semânîn ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, es-Seyyid Şükrullah 
Çelebi b. es-Seyyid Hüseyin, Mehmed Efendi b. Mustafa el-İmâm, Abdülbâkī 
Efendi b. Ahmed, Abdullah Çelebi b. Mehmed, karındaşı Ahmed Çelebi b. Meh-
med, Ahmed b. el-Hâc Osman, Ahmed Bey b. Musa, Hüseyin Beşe b. İbrahim, 
İbrahim Bey, Mehmed Beşe [b.] Hüseyin ve gayruhüm mine’l-hâzırîn

27 [21-1] Subaşı Musa Bey’in Yako’yu kayık içinde alınıp satılması 
yasak olan içki ile yakaladığı, Yako’nun içkiyi Hasköy’de satmak 
için getirdiğini ikrarı
Havâss-ı Aliyye kazâsına tâbi‘ kasaba-i Hasköy’de bi’l-fi‘l subaşı olan râfi‘ü’l-
kitâb Musa Bey b. Mehmed nâm kimesne meclis-i şer‘-i şerîfe Mahrûse-i Galata 
müzâfâtından Kuruçeşme nâm karye sâkinlerinden olup Ağlona cemâ‘atinden 
olan Yako v. Bazerle nâm Yahudiyi ihzâr ve muvâcehesinde üzerine takrîr-i 
da‘vâ edip merkūm Yako’yu işbu târih-i kitâb günü kasaba-i mezbûre iskelesi 
kurbunda bir kayık içinde bey‘ ve şirâsı memnû‘ olan dört aded tulum hamr 
ile ahz eyledim suâl olunup takrîr [ve] tahrîr ve mûceb-i şer‘îsi icrâ olunmak 
matlûbumdur dedikde gıbbe’s-suâl mersûm Yako cevâbında fi’l-vâki‘ işbu târih-i 
kitâb günü minvâl-i muharrer üzre zikr olunan dört aded tulum hamr ile ka-
yık içinde beni mezbûr subaşı Musa Bey ahz eylediği mukarrerdir lâkin ol tu-
lumları kasaba-i merkūmede bey‘ için getirmişimdir deyû tav‘an ikrâr etmeğin 
mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâbi‘ min Muharremi’l-harâm li sene sitte ve semânîn ve elf.
Şuhûdü’l-hâl: Süleyman Çelebi b. Ramazan, Hızır Bey b. Abdullah, İbrahim b. 
Dilâver, Mahmud b. Mehmed ve gayruhüm mine’l-hâzırîn

28 [21-2] Musa Paşa’nın kızları Rukiye, Hatice ve Rahime’nin 
İbrahim Ağa’nın kızı ile ev hissesi hakkındaki davaları için 
Mehmed Bey’i vekil tayin ettikleri
Husûs-ı âti’l-beyânın mahallinde ketb ü tahrîri iltimâs olunmağın savb-ı 
şer‘den mevlânâ Abdülbâkī b. Ahmed irsâl olunup ol dahi zeyl-i vesîkada 
muharrerü’l-esâmî müslimîn ile Havâss-ı Aliyye kazâsına tâbi‘ kasaba-i 
Hasköy’de Pîrî Paşa mahallesi sâkinelerinden Rukiye ve Hatice ve Rahime 
benât-ı merhûm Musa Paşa’nın menzillerine varıp akd-i meclis-i şer‘-i şerîf 
olundukda mezbûrât Rukiye ve Hatice ve Rahime hanımlar meclis-i ma‘kūd-ı 
mezkûrda işbu hâmilü’l-kitâb Mehmed Bey b. Ali nâm kimesne mahzarın-
da her biri takrîr-i kelâm ve ta‘bîr ani’l-merâm edip sâbıkan cebecibaşı olup 
bundan akdem vefât eden İbrahim Ağa’nın sulbiye kebîre kızı ve bi’l-inhisâr 
vârisesi olup gāibe ani’l-meclis olan ( ) nâm hâtun ile menzile müte‘allika 
da‘vâ-yı şer‘iyyemiz olmağla merkūmeden her birimiz hisselerimizi taleb ve 
da‘vâya ve ahz ü kabza ve sulh ve ibrâya ve kabz [ve] îsâlin mütevakkıf olduğu 
umûrun cümlesine tarafımızdan her birimiz mezbûr Mehmed Bey’i vekîl ve 
nâib-i menâb nasb ve ta‘yîn eyledik dediklerinde ol dahi vekâlet-i merkūmeyi 
kabûl ve merâsimini edâya ta‘ahhüd ve iltizâm eylediğini mevlânâ-yı mezbûr 
mahallinde tahrîr ba‘dehû meclis-i şer‘a gelip alâ vukū‘ihi [inhâ] ettikde mâ 
vaka‘a bi’t-taleb ketb olundu.
Fi’l-yevmi’t-tâsi‘ min Muharremi’l-harâm li sene sitte ve semânîn ve elf.
[22] [Şuhûdü’l-hâl:] Mahmud Bey ve Mustafa Bey ibney merhûm Musa Paşa, 
Mustafa Bey b. Mehmed Ağa, Ahmed Bey b. Hüseyin, İbrahim [b.] Dilâver, Mah-
mud b. Mehmed ve gayruhüm mine’l-huzzâr









29 [22-1] Bünyamin ile Sinyora’nın büyük annelerini kendi 
mallarından harcayarak baktıkları için vefatından sonra 
miras için rahatsız edilmemeleri talebi
Husûs-ı âti’z-zikrin mahallinde ketb ü terkīmi iltimâs olunmağın bu fakīr zeyl-i 
vesîkada muharrerü’l-esâmî müslimîn ile Havâss-ı Aliyye kazâsına tâbi‘ kasaba-i 
Hasköy’de Kiremitçi Ahmed Çelebi mahallesinde sâkin Bünyamin v. Yako nâm 
Yahudinin menziline varıp akd-i meclis-i şer‘-i mübîn olundukda merkūm Bün-
yamin ile li-ebeveyn kız karındaşı Sinyora nâm Yahudiyenin büyük anaları Ta-
mare bt. Bâli nâm Yahudiye meclis-i ma‘kūd-ı mezkûrda işbu râfi‘ayi’l-vesîka 
merkūmân Bünyamin ve Sinyora muvâcehelerinde bi tav‘ihâ ikrâr ve takrîr-i 
kelâm edip mersûmân Bünyamin ve Sinyora târih-i kitâba gelince beni yedi se-
nedir ki kendi mallarından infâk ve iksâ etmişlerdir ve benim ism-i mâl ıtlâk 
olunur kalîl ve kesîr ve kalîl ve hakīr bir şeyim yokdur eğer an-karîb helâk olur-
sam mersûmân Bünyamin ve Sinyora benim metrûkâtım için rencîde olunma-
mak üzre takrîrim tahrîr olunması matlûbumdur dedikde fi’l-vâki‘ hâl-i ka-
ziyye mezbûre Tamare’nin bâlâda bast ve tafsîl eylediği minvâl üzre olduğu-
nu mahalle-i merkūme ahâlîsi ihbâr etmeğin mâ vaka‘a zabten li’l-makāl ketb ü 
terkīm olunup mezbûrân yedlerine vaz‘ olundu fi’l-yevmi’s-sânî ve’l-ışrîn min 
Muharremi’l-harâm li sene sitte ve semânîn ve elf.
Şuhûdü’l-hâl: Mehmed Efendi [b.] Mustafa, Abdülbâkī Efendi, Mehmed Halîfe 
[b.] Abdülkādir, Musa Bey [b.] Mehmed, Mehmed odabaşı, Ali [b.] Abdullah, İb-
rahim [b.] Dilâver

30 [22-2] Defterdar Ramazan Efendi’den alacak tahsili 
için yapılan talep
Devletlü ve mürüvvetlü sultânım hazretleri sağ olsun.
Bu kullarının Kıbrıs defterdârı Ramazan Efendi zimmetinde iki bin dört yüz 
guruş hakkım olup oğlu Hüseyin nâm kimesne kefîl bi’l-mâl olup fermân-ı 
şerîfle kethüdâ yeri tarafından birkaç def ‘a çavuş kulları vardıkda hânesinden 
taşra çıkmayıp üç aydır eziyet eder bu def ‘a dahi mahallesi imâmı ve müezzini 
ma‘rifetiyle evinden ihrâc olmayıp itâ‘at-i şer‘ etmez ise hânesi kapısı memhûr 
olunmak bâbında fermân sultânımındır.
Bende Mustafa
[23] Zâbiti ma‘rifetiyle ihzâr-ı şer‘ ettirile mezbûr itâ‘at-i şer‘ etmeyip inâd ve 
firâr eder ise izn-i şer‘le hânesi memhûr olunmak buyruldu.
fî 26 M [Muharremi’l-harâm] sene [10]86.









31 [23-1] Ali Efendi’nin Hasköy niyâbetine tayin edildiği
Fahrü’l-kuzât Ali Efendi kâmyâb.
Tahiyyât-ı sâfiye ithâfıyla inhâ olunur ki bin seksen altı senesi Saferi gurresin-
den Hasköy niyâbeti tarafımızdan size tefvîz ve sipâriş olunmuşdur gerekdir ki 
ahâlîsi beyninde icrâ-yı ahkâm-ı şer‘iyye edip cadde-i şer‘-i şerîfden inhirâf et-
meyesin.
Hurrire fi’t-târihi’l-mezbûr.
El-Fakīr Yusuf el-Kadı bi Havâss-ı Kostantıniyye
(Mühür)

32 [23-2] Mustafa Ağa b. Bâli’nin evini Ali Beşe b. Hasan’a sattığı
Havâss-ı Aliyye kazâsına tâbi‘ Hasköy mahallâtından Keçeci mahallesi 
sâkinlerinden Mustafa Ağa b. Bâli nâm kimesne meclis-i şer‘-i enverde Ali Beşe 
b. Hasan nâm kimesne mahzarında ikrâr-ı tâm ve takrîr-i kelâm edip mahalle-i 
mezbûrede vâki‘ olup silk-i mülkümde münselik olan bir tarafdan Pîr Veli oğlu 
mülkü ve bir tarafdan mandıra ve bir tarafdan Topal Musa mülkü ve bir taraf-
dan tarîk-ı hâs ile mahdûd bir bâb fevkānî ve bir bâb tahtânî beyti ve eşcâr-ı 
müsmire ve gayrı müsmireyi ve bi’r-i mâyı müştemil mülk menzilimi tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile râyic fi’l-vakt beş bin beş 
yüz akçeye müşterî-i mezbûr Ali Beşe’ye bey‘ edip teslîm-i mebî‘ ettikden son-
ra semeni olan beş bin beş yüz akçeyi müşterî-i mezbûr Ali Beşe’nin yedinden 
ahz ü kabz eyledim ba‘de’l-yevm menzil-i mahdûd-ı mezkûr müşterî-i mezbûr 
Ali Beşe’nin mülk-i müşterâsıdır keyfe mâ yeşâ’ ve yahtâr mutasarrıf olsun de-
dikden sonra müşterî-i mezbûr Ali Beşe mukırr-ı mezbûr Mustafa Ağa’nın cârî 
ve sâdır olan ikrârını bi’l-muvâcehe tasdîk ve bi’l-müşâhede tahkīk etmeğin mâ 
hüve’l-vâki‘ bi’t-taleb ketb olunup yed-i tâlibe vaz‘ ve def ‘ olundu.
Hurrire fi’l-yevmi’r-râbi‘ ve’l-aşer min şehri Saferi’l-hayr li sene sitte ve semânîn 
ve elf.
Şuhûdü’l-hâl: Mustafa Efendi b. Ramazan, İbrahim Beşe b. ..?, Mehmed Bey b. 
Ali, el-Hâc Halil b. Nebi, Mustafa b. Mehmed, İsmail b. Osman, İbrahim Çelebi b. 
Dilâver, Mahmud Çelebi b. Mehmed ve gayruhüm

33 [24-1] Fâtıma bt. Mehmed’in muhtelif eşyasını Âişe 
bt. Hasan’a hibe ettiği
Havâss-ı Aliyye kazâsına tâbi‘ kasaba-i Hasköy mahallâtından Turşucu mahal-
lesinde sâkine Fâtıma bt. Mehmed nâm hâtun meclis-i şer‘de Âişe bt. Hasan 
nâm hâtun mahzarında bi’t-tav‘ ve’r-rızâ ikrâr ve takrîr-i kelâm edip silk-i mül-
kümde münselik olan bir köhne döşek ve iki köhne minder ve bir köhne kır-
mızı beledî yorgan ve bir mâî beledî yorgan ve bir köhne kırmızı yemeni yor-
gan ve iki köhne Yanbolu kebesi ve bir köhne beyaz velense ve üç mâî alaca yas-
tık ve bir köhne yan keçesi ve iki köhne alaca kilim ve bir köhne beylik ferâce 
ve bir kahverenk çuka ferâce ve bir alaca Tire bohçası ve bir köhne alaca boh-
ça ve bir köhne kırmızı derâyî zıbın ve bir köhne yeşil derâyî zıbın ve bir köhne 
kaftan ve bir köhne alaca Tire kaftanı ve bir köhne döşek çarşafı ve bir köhne 
yorgan çarşafı ve iki alaca dokuma bohça ve bir köhne hamam peştamalı ve bir 
köhne leblebi silecek ve bir köhne ayaklı sandık ve bir köhne sepet sandık ve bir 
küçük tahta sandık ve bir sagīr tencere ma‘a kapak ve bir köhne sagīr kapaksız 
tencereyi mezbûre Âişe’ye hibe-i sahîha-i şer‘iyye ile hibe edip ol dahi mevzi‘-i 
hibede ittihâb ve kabz ve kabûl eyledi ba‘de’l-yevm eşyâ-yı mezkûre mezbûre 
Âişe’nin mülk-i mevhûbesidir keyfe mâ yeşâ’ mutasarrıf[e] olsun dedikden son-
ra mevhûbun lehâ olan mezbûre Âişe mukırra-i mezbûre Fâtıma’nın cârî ve 
sâdır olan ikrârını bi’l-muvâcehe tasdîk etmeğin mâ hüve’l-vâki‘ ketb olundu.
Hurrire fi’l-yevmi’r-râbi‘ ve’l-aşer min şehri Saferi’l-hayr li sene sitte ve semânîn 
ve elf.
Şuhûdü’l-hâl: Ali Efendi b. el-Hâc Mehmed el-İmâm, Nasuh Halîfe el-Müezzin, 
Mustafa Beşe b. ( ) Kethüdâ-i kayıkçıyân, Mustafa Halîfe b. Mustafa el-Müezzin, 
İbrahim Hâce b. Murad el-İmâm, es-Seyyid Mustafa Çelebi b. es-Seyyid Ahmed 
el-kayyım, Ali Çelebi [b.] Abdullah, İbrahim Çelebi b. Dilâver, Mahmud b. Meh-
med, Ahmed b. Mehmed ve gayruhüm

34 [24-2] Hatice Hatun bt. Yusuf Ağa’nın evini Tavâşî Hasan Ağa 
Vakfı’na istiğlâl yoluyla sattığı
Havâss-ı Aliyye kazâsına tâbi‘ Hasköy mahallâtından Abdüsselâm mahallesi 
sâkinelerinden Hatice Hâtun bt. Yusuf Ağa meclis-i şer‘-i enverde işbu bâ‘isü’l-
hurûf Tavâşî Hasan Ağa vakfı’na mütevellî olan Abdülbâkī Bey b. Mustafa nâm 
kimesne mahzarında ikrâr ve takrîr-i kelâm edip mahalle-i mezbûrda vâki‘ bir ta-
rafı İsmihân Hâtun mülkü ve bir tarafı Ferhadoğlu mülkü ve tarafeyni tarîk-ı âm 
ile mahdûd fevkānî ve tahtânî büyût-ı müte‘addideyi müştemil mülk menzilimi bi 
cümleti’t-tevâbi‘ ve’l-levâhık mütevellî-i mezbûr Abdülbâkī Bey’e vakf-ı merkūm 
malından üç yüz esedî guruşa alâ tarîki’l-istiğlâl bey‘ ve teslîm edip ol dahi vech-i 
meşrûh üzre iştirâ ve tesellüm eyledikden sonra semeni olan meblağ-ı mezbûr üç 
yüz esedî guruşu mütevellî-i mezbûr Abdülbâkī Bey’in yedinden bi’t-tamâm ahz 
ü kabz edip ba‘de’t-tahliyye ve’t-tekābuz menzil-i merkūmu mütevellî-i merkūm 
Abdülbâkī Bey târih-i kitâbdan bir sene tamâmına değin kırk beş esedî guruşa 
bana îcâr ve teslîm eyleyip ben dahi istîcâr ve tesellüm ve kabz ve kabûl eyledim 
dedikde mütevellî-i mezbûr Abdülbâkī Bey mukırra-i mezbûre Hatice Hâtun’un 
ikrâr-ı meşrûhunu ba‘de’t-tasdîk i‘âde-i kelâm eyleyip mezbûre hâtunun zevci 
olup işbu hâzır bi’l-meclis olan Mustafa Ağa b. Ali nâm kimesne mahdûd-ı mezkûr 
menzilin derkine kefîldir suâl olunup takrîri tahrîr olunmak matlûbumdur dedik-
de gıbbe’s-suâl mezbûr Mustafa Ağa mahdûd-ı mezkûr menzilin derkine kefîl ol-
duğunu ikrâr etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-aşer min şehri Saferi’l-hayr li sene sitte ve 
semânîn ve elf.
[25] [Şuhûdü’l-hâl:] Osman Bey b. Mustafa, Mustafa Beşe b. Ömer, Mustafa Çe-
lebi b. Mehmed, Ahmed b. Murtaza, Süleyman Efendi el-İmâm, Mustafa Efen-
di el-İmâm, el-Hâc Mustafa b. Abdullah, Ali Çelebi b. Abdullah, İbrahim Çelebi 
b. Dilâver ve gayruhüm

35 [25-1, Arapça] Belise bt. Abdullah adlı câriyenin müslüman olarak 
Gülistan ismini aldığı ve Hüseyin Ağa’ya satıldığı
Belise bt. Abdullah nâm Nasrâniye meclis-i şer‘-i şerîfde hâzır olup bâtıldan 
uzaklaşıp İslâm dînine girdi ve “eşhedü en-lâ ilâhe illâllah ve eşhedü enne Mu-
hammeden abduhû ve resûluhû” diyerek İslâm-ı sahîh-i şer‘î ile Müslüman ol-
dukdan sonra ismi Gülistan olarak tesmiye edildi.
Cerâ zâlike [ve] hurrire fi’l-yevmi’s-sâdis aşer min şehri Saferi’l-hayr li sene sit-
te ve semânîn ve elf.
[Derkenâr:] Şeyh Mehmed Efendi ve Dellâl el-Hâc Halil yediyle Hasköy’de Çor-
bacı Hüseyin Ağa’ya bey‘ olunmağa kolluk çorbacısı Hüseyin Ağa’ya bey‘ olun-
muşdur.
[Derkenâr:] Bezzâzistânda üç gün müzâyede olundukdan sonra Hüseyin Ağa 
üzerinde karâr edip bey‘ olunmuşdur.
Şuhûdü’l-hâl: Şeyh Mehmed Efendi b. Mustafa Efendi, Mehmed Efendi b. Os-
man, Musa Bey b. Mehmed, Mustafa Bey b. Mehmed, Hüseyin Ağa b. Muhar-
rem, Mehmed Beşe b. Muharrem, Mehmed Beşe b. Hüseyin, Mahmud b. Meh-
med el-Muhzır

36 [25-2] İsmihân bt. Abdullah’ın kocası İbrahim b. Ali ile 
muhâlaa ile boşandıkları
Havâss-ı Aliyye kazâsına tâbi‘ Hasköy mahallâtından Turşucu mahallesi 
sâkinelerinden İsmihân bt. Abdullah nâm hâtun tarafından husûs-ı âti’l-beyânı 
ikrâra vekîl olup mezbûre[nin] zâtını ma‘rifet-i şer‘iyye ile ârifân olan Mehmed 
Çelebi b. Siyavuş ve Receb Beşe b. Mustafa nâm kimesneler şehâdetleri ile şer‘an 
vekâleti sâbite olan İbrahim b. Ali nâm kimesne meclis-i şer‘de mezbûrenin zev-
ci olup işbu hâzır bi’l-meclis olan Nasuh Halîfe b. Ali nâm kimesne mahzarında 
bi’l-vekâle ikrâr ve takrîr-i kelâm edip müvekkilem mezbûre İsmihân’ın merkūm 
Nasuh Halîfe zimmetinde mütekarrir ve ma‘kūdun aleyh iki bin akçe mehrin-
den ve nafaka-i iddetinden geçip ve me’ûnet-i süknâsı kendi üzerine olmak üzre 
muhâla‘a-i sahîha-i şer‘iyye ile muhâla‘a olup ol dahi hul‘-ı mezbûru kabûl ey-
ledikden sonra husûs-ı mezbûra ve gayrıya müte‘allik olan cemî‘ de‘âvîden bir-
birlerini ibrâ-i âm ve kātı‘ü’n-nizâ‘ ile ibrâ ve iskāt eylediler dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâmin aşer min şehri Saferi’l-hayr li sene sitte ve semânîn 
ve elf.
Şuhûdü’l-hâl: Ali Efendi b. el-Hâc Mehmed, Ahmed Bey b. Musa, Abdurrahman 
b. Mehmed, İbrahim Hâce b. Murad, Osman b. İbrahim, Mehmed Çelebi b. Mus-
tafa, Ali Beşe b. Mehmed, Sâlih Bey b. Abdullah, Mustafa b. Murad ve gayruhüm

37 [25-3] Hatice Hanım bt. Musa’nın yeniçerilerin 55. cemaatinin para 
vakfından ödünç aldığı ve evini rehin olarak verdiği
Husûs-ı âti’l-beyânın mahallinde ketb ü tahrîr-i iltimâs olunmağın savb-ı 
şer‘den bu fakīr ve zeyl-i kitâbda muharrerü’l-esâmî olan müslimîn ile Havâss-ı 
Aliyye kazâsına tâbi‘ Hasköy mahallâtından Pîrî Paşa mahallesi sâkinelerinden 
fahrü’l-muhaddarât Hatice Hanım bt. Musa Paşa nâm hâtunun menziline varıp 
akd-i meclis-i şer‘-i şerîf eyledikde mahmiye-i İstanbul’da Âşık Paşa mahallesi 
sâkinlerinden olup elli beş cemâ‘atinin vakf-ı nukūduna bi’l-fi‘l mütevellî olan 
Mehmed Çelebi b. Mehmed nâm kimesne mahzarında bi’t-tav‘i’s-sâf ikrâr ve i‘tirâf 
edip târih-i kitâbdan mukaddem vakf-ı mezbûra vâcibü’l-edâ ve lâzımü’l-kazâ 
beş yüz yirmi guruş deynim olup ba‘dehû mâl-ı vakf-ı mezbûrdan mütevellî-i 
merkūm Mehmed Çelebi yedinden altmış beş guruş dahi istikrâz edip cem‘an 
beş yüz seksen beş guruş vakf-ı mezbûra deynim olmuşdur meblağ-ı mezbûrun 
mukābilinde mahalle-i mezbûrda vâki‘ inde’l-ahâlî ve’l-cîrân ma‘lûmü’l-hudûd 
Pîrî Paşa vakfı’ndan senede altmış akçe mukāta‘a ile tasarrufumda olan menzi-
limi mütevellî-i [26] mezbûra vakf-ı merkūmun mütevellîsi izni ile rehin vaz‘ 
edip teslîm eylediğimden sonra ol dahi irtihân ve kabz ve kabûl eyledi dedikde 
gıbbe’t-tasdîki’ş-şer‘î mezbûre Hatice Hanım i‘âde-i kelâm edip târih-i kitâbdan 
yüz elli yedi gün tamâmına dek meblağ-ı mezbûru mütevellî-i merkūm Meh-
med Çelebi’ye edâ etmez isem karye-i mezbûre mahallâtından el-Hâc Şaban ma-
hallesi sâkinlerinden Abdülbâkī Efendi b. Ahmed nâm kimesneyi mârrü’z-zikr 
menzilimi vakf-ı mezbûr mütevellîsi ma‘rifetiyle ve semen-i misli ile âhara bey‘ 
edip ve meblağ-ı mezbûr beş yüz seksen beş guruşu mütevellî-i mezbûr Meh-
med Çelebi’ye edâ ve fazla kalırsa bana îsâl ve noksan gelirse yine biz tekmîl et-
mek üzre küllemâ azeltüke fe-ente vekîli üzre azl-i in‘izâlden masûn vekâlet-i 
devriyye ile tarafımdan vekîl ve nâib-i menâb nasb ve ta‘yîn eyledim dedik-
de anlar dahi vekâlet-i mezbûreyi kabûl ve hıdemât-ı lâzımesini edâya ma‘an 
müte‘ahhid olmağın mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin min şehri Saferi’l-hayr li sene sitte ve semânîn ve elf.
Şuhûdü’l-hâl: Ramazan Bey b. Abdullah, Mehmed Bey b. Ali, Mehmed Çele-
bi b. Abdülkādir, Hüseyin Beşe b. Mehmed, Ahmed b. Hasan, Mustafa b. Meh-
med, İbrahim b. Ahmed, Mehmed Beşe b. Hüseyin, Süleyman Çelebi b. Hüse-
yin ve gayruhüm

38 [26-1] Paroya bt. Erican’ın evini yeniçerilerin 55. cemâatinin para 
vakfına istiğlâl yoluyla sattığı
Havâss-ı Refî‘a müzâfâtından Hasköy nâm kasaba mahallâtından Abdüsselâm 
mahallesinde sâkine Paroya bt. Erican nâm Nasrâniye meclis-i şer‘-i hatîr-i 
lâzımü’t-tevkīrde elli beş cemâ‘at yeniçerilerinin orta akçelerine mevkūf nukūda 
bi’l-fi‘l mütevellî olan işbu bâ‘isü’l-vesîka Mehmed Çelebi b. Mehmed mahza-
rında ikrâr-ı tâm ve takrîr-i kelâm edip mahalle-i merkūmede vâki‘ bir tarafdan 
Kostantin v. Oham nâm zimmî mülkü ve bir tarafdan Râbia Hâtun mülkü ve 
iki tarafdan tarîk-ı âm ile mahdûd tabaka-i selâseyi hâvî olup tabaka-i ulvîsinde 
bir bâb odayı ve tabaka-i vustâsında bir bâb odayı ve tabaka-i süflîsinde bir bâb 
odayı ve matbah odasını ve mahzeni ve kenîfi müştemil olan mülk menzilin-
de nısf-ı şâyi‘ hissemi mütevellî-i mezbûr Mehmed Çelebi’ye yüz esedî guru-
şa bi tarîki’l-istiğlâl bey‘ ve teslîm edip ol dahi mâl-ı vakf-ı mezbûr ile tarîk-ı 
mezkûr üzre iştirâ ve tesellüm ettikden sonra semeni olan meblağ-ı mezkûr yüz 
guruşu yedinden tamâmen ahz ü kabz edip ba‘de’t-tahliyyeti’ş-şer‘iyye târih-i 
kitâbdan sene tamâmına değin yine menzil-i mezkûru mütevellî-i mezbûrdan 
on sekiz esedî guruşa istîcâr ve kabz edip ol dahi vech-i muharrer üzre bana 
îcâr ve teslîm eyledi dedikde gıbbe’t-tasdîki’ş-şer‘î menzil-i mezkûrun derkine 
ve ücretine işbu hâzırân bi’l-meclis Mardoros v. Karaşta ve İspolyot v. Yorgi nâm 
zimmîler emr ve kabûlü hâvî kefâlet-i sahîhati’ş-şer‘iyye ile kefîl olmağın mâ 
vaka‘a bi’t-taleb ketb olundu.
Fî yevmi’l-âşir min evveli’r-Rabî‘ayn li sene sitte ve semânîn ve elf.
Şuhûdü’l-hâl: Ahmed Efendi b. Mustafa el-İmâm, Ahmed Çelebi b. Meh-
med Efendi, İbrahim Çelebi b. Dilâver, Hüseyin Çelebi b. Mustafa, Mustafa b. 
Abdullah, Mehmed Halîfe b. ( ) el-Müezzin, Mehmed Çelebi b. Hüseyin, Şaban 
Çelebi b. Hüseyin

39 [27-1] Süleyman Çelebi b. Ramazan’ın şikâyeti üzerine kasaptan 
aldığı etin tartılarak fiyatının kontrol edildiği
Havâss-ı Refî‘a müzâfâtından Hasköy nâm kasaba ahâlîsinden işbu bâ‘isü’l-kitâb 
Süleyman Çelebi b. Ramazan nâm kimesne mahfil-i kazâya kasab tâifesinden 
Küpeli nâm Yahudinin satıcısı Pako v. Arslan nâm Yahudi muvâcehesinde üze-
rine da‘vâ ve takrîr-i kelâm edip işbu târih-i kitâb günü kasab-ı merkūmdan 
iki buçuk vakıyye kuzu lahmı iştirâ edip def ‘-i semen eylediğimde her bir va-
kıyyesine yirmi birer akçemi almışdır işbu müşâhede olunan lahm-ı kuzu vezn 
olunup takrîr-i tahrîr olunmak matlûbumdur dedikde zeyl-i kitâbda mastûrü’l-
esâmî olan müslimîn huzûrunda zikr olunan lahm-ı kuzu vezn olundukda iki 
buçuk vakıyye gelip kıymeti kasab-ı merkūmdan suâl olundukda cevâbında 
lahm-ı kuzu vakıyyesini yirmi birer akçeye mezbûr Süleyman Çelebi’ye bey‘ ey-
ledim ve âhara dahi böyle bey‘ ederim deyû bi tav‘ihî ikrâr ve i‘tirâf etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis min evveli’r-Rabî‘ayn li sene sitte ve semânîn ve elf.
Şuhûdü’l-hâl: Musa Ağa Zâbit-i kasaba, İbrahim Efendi b. Mustafa, İbrahim Çe-
lebi b. Dilâver, Mehmed Çelebi [b.] Ahmed, Ebûbekir Efendi b. Mehmed, Ah-
med b. Mehmed, Ali b. Mehmed, Mahmud b. Mehmed, Veli b. Ali

40 [27-2] Yani v. Pavlo’nun evini Anaştaş v. Porotolmaz’a sattığı
&lt;&lt;Vilâyet-i Rumeli’nde Gördös kazâsına tâbi‘ Tırhala nâm karyeden Yani v. Pav-
lo nâm zimmî meclis-i şer‘de işbu sâhibü’l-kitâb Anaştaş v. Porotolmaz nâm 
zimmî muvâcehesinde ikrâr-ı tâm ve takrîr-i kelâm edip işbu akd-i âti’z-zikrin 
sudûruna değin silk-i mülkümde münselik Havâss-ı Refî‘a müzâfâtından Has-
köy nâm kasabada Kiremitçi Ahmed Çelebi mahallesinde vâki‘ bir tarafdan iz-
zetlü ve sa‘âdetlü hâlâ yeniçeri ağası olan Kara Hasanzâde Ağa hazretleri mülkü 
ve bir tarafdan Yorgaki v. Nikola nâm zimmî mülkü ve iki tarafdan tarîk-ı âm ile 
mahdûd tabaka-i selâseyi hâvî olup tabaka-i ulvîsinde bir bâb şehnişînli odayı 
ve bir matbah odasını ve bir kileri ve kenîfi ve tabaka-i vustâsında bir bâb oda-
yı ve bir matbah odasını ve kenîfi ve tabaka-i süflîsinde bir bâb mahzeni müş-
temil olan mülk menzilimi kâffe-i hukūkuyla merkūm Anaştaş’a dört yüz otuz 
beş esedî guruşa ve mechûlü’l-aded bir kabza fülûsa bey‘ edip kabz-ı semen-i 
ma‘dûd ve teslîm-i mebî‘-i mahdûd edip bir kabza fülûsu hîn-i akidde tazyî‘ ey-
ledim ba‘de’l-yevm zikr olunan menzil cemî‘ müştemilâtıyla merkūm Anaştaş’ın 
mülk-i müşterâsı ve hakk-ı sırfıdır keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î işbu hâzırân bi’l-meclis Feraşet v. Bahtik ve İspol-
yot v. Yorgi menzil-i mezkûre ve semen-i merkūma emr ve kabûlü hâvî kefâlet-i 
sahîha-i şer‘iyye ile kefîl olmağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilevvel li sene sitte ve semânîn ve elf.
Şuhûdü’l-hâl: Hüseyin Çelebi mu‘temed, Musa Bey b. Mehmed, Abdülbâkī Efen-
di b. Ahmed, Ramazan Bey b. Abdullah, Süleyman Çelebi b. Ramazan, Abdul-
lah Çelebi b. Mehmed, Mahmud Çelebi b. Mehmed, yava bekçisi Mehmed Bey, 
köşk bekçisi el-Hâc Mustafa, İbrahim Çelebi b. Dilâver, Papa Kostantin v. Şahin, 
Anaştaş v. Yorgi, Kurd v. Angeli, Demaki v. Yani, Dali v. Kostantin&gt;&gt;
[Derkenâr:] Bu hüccet-i mübâya‘a yine bâyi‘a ikāle olunmağın kayd şüd.
Hurrire fî 2 min Rebî‘ilâhir sene [10]86.

41 [28-1] Âişe bt. Ali’nin kocası Yusuf b. Abdullah’ın ticaret için gittiği 
Rumeli’de vefat ettiğinin şahitlerle tespiti
Havâss-ı Refî‘a kazâsı a‘mâlinden kasaba-i Hasköy’de Mahmud Ağa mahallesin-
de sâkine işbu râfi‘atü’l-vesîka Âişe bt. Ali nâm hâtundan ale’l-vechi’l-âtî istihbâr-ı 
şer‘î? sudûrundan sonra medîne-i Hazret-i Ebâ Eyyûb el-Ensârî Bıçakçı Ferhad 
mahallesi sükkânından İbrahim Beşe b. Ali ve Ahmed Beşe b. Veli ve Mehmed 
Çelebi b. İvaz ve Mehmed b. Mustafa nâm kimesneler li ecli’l-ihbâr meclis-i şer‘a 
hâzırûn olup her birler[i] şöyle haber verdiler ki müstahbere-i mezbûre Âişe’nin 
zevci olup tüccâr tâifesinden olan el-Hâc Yusuf b. Abdullah târih-i kitâbdan yedi 
ay mukaddem vilâyet-i Rumeli’nde Hacıoğlu pazarında ticâret üzre iken fevt 
olup cenâzesine hâzır ve medfenine defn olunduğunu müşâhede ve mu‘âyene? 
eyledik bu husûsa bu vech üzre şâhidleriz şehâdet dahi ederiz lede’l-hâce bizim 
lisânımızdan minvâl-i muharrer üzre şehâdet edin deyû hâlâ mahmiye-i Edirne’de 
çavuşbaşı olan zü’l-kadri’r-refî‘ ve’l-izzi’l-menî‘ fülân ağa hazretlerinin hizmetle-
rinde olan Mehmed Ağa b. Abdülmennân kapıcı İvaz Bey b. Abdullah nâm kimes-
neler ulaklık ile İstanbul’a gelip yine Edirne’ye gitmek sadedinde iken özr-i şer‘î 
ile şehâdetleri bize tahmîl etmeleriyle biz dahi şâhidân-ı mezbûrân Mehmed Ağa 
ve İvaz Bey şehâdetlerini tahammül etmekle ve mezbûr el-Hâc Yusuf ’un fevtine 
şâhidân-ı mezbûrânın lisânlarından şâhidleriz şehâdet dahi ederiz deyû her biri 
alâ tarîki’ş-şehâde haber verdiklerinde ba‘de’t-ta‘dîl şehâdetleri makbûle olmağın 
mûcebiyle ba‘de’l-hükm mâ vaka‘a bi’t-taleb ketb olundu.
Şuhûdü’l-hâl: Abdülbâkī Efendi b. Ahmed, Ramazan Bey b. Abdullah, Süleyman 
Çelebi b. Ramazan, Mustafa Beşe b. Sinan, Hüseyin Beşe b. Hasan, İbrahim b. 
Dilâver ve gayruhüm









42 [28-2] İlya v. Polihroni’nin evini Abraham v. Polihron’a sattığı
Havâss-ı Refî‘a kazâsı müzâfâtından Hasköy’de Pîrî Paşa mahallesinde sâkin Ya-
hudi tâifesinden İlya v. Polihroni nâm Yahudi meclis-i şer‘de işbu sâhibü’l-kitâb 
Abraham v. Polihron nâm Yahudi muvâcehesinde ikrâr-ı tâm ve takrîr-i kelâm 
edip işbu âti’z-zikrin sudûruna değin silk-i mülkümde münselik ve muntazam 
olup mahalle-i merkūmede vâki‘ bir tarafdan Mosi ve Hayim ve Samiropola 
mülkleri ve bir tarafdan Dursi nâm Yahudi mülkü ve bir tarafdan tarîk-ı hâs ve 
bir tarafdan tarîk-i âm ile mahdûd bir bâb tahtânî odayı ve pazarcı dükkânını 
ve bahçeyi ve tûlen yirmi iki zirâ‘ ve arzen dokuz buçuk zirâ‘ arsayı müştemil 
olan mülk menzilimi merkūm Abraham’a yüz iki esedî guruşa bey‘ edip kabz-ı 
semen-i ma‘dûd ve teslîm-i mebî‘-i mahdûd eyledim ba‘de’l-yevm menzil-i 
mezbûr mezbûr Abraham’ıntasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Hurrire fî 7 min Cumâdelûlâ li sene sitte ve semânîn ve elf.
Şuhûdü’l-hâl: Abdülbâkī Efendi b. Ahmed, İbrahim Efendi b. Mustafa, el-Hâc 
İbrahim b. Mehmed, Hüseyin el-Hallâc?, Ömer Çelebi el-Attâr, Abraham v. Be-
har, Arzed v. Yasef, Karinos v. Haron

43 [29-1] Yani v. Nikola’nın evini Hristodoli v. Nikola’ya sattığı
Vilâyet-i Rumeli’nde Gördös kazâsına tâbi‘ Tırhala nâm karyede sâkin Yani v. 
Pavlo nâm zimmî meclis-i şer‘-i hatîr-i lâzımü’t-tevkīrde işbu sâhibü’l-kitâb 
Hristodoli v. Nikola nâm zimmî muvâcehesinde ikrâr-ı tâm ve takrîr-i kelâm 
edip akd-i âti’z-zikrin sudûruna değin silk-i mülkümde münselik ve münharıt 
olup Havâss-ı Refî‘a kazâsı müzâfâtından kasaba-i Hasköy’de Kiremitçi Ahmed 
Çelebi mahallesinde vâki‘ bir tarafdan izzetlü ve sa‘âdetlü hâlâ yeniçeri ağa-
sı olan Kara Hasanzâde Ağa hazretlerinin taht-ı tasarrufunda olan menzil ve 
bir tarafdan Yorgaki v. Nikola nâm zimmî mülkü ve iki tarafdan tarîk-ı âm ile 
mahdûd tabaka-i selâseyi hâvî olup tabaka-i ulvîsinde bir bâb şehnişînli odayı 
ve bir matbah odasını ve bir kileri ve kenîfi ve tabaka-i vustâsında bir bâb odayı 
ve bir matbah odasını ve kenîfi ve tabaka-i süflîsinde bir mahzeni müştemil olan 
mülk menzilimi kâffe-i hukūkuyla merkūm Hristodoli’ye üç yüz elli esedî guru-
şa ve mechûlü’l-aded bir kabza fülûsa bey‘-i bâtt-ı sahîh-i şer‘î ile bey‘ ve teslîm 
edip ol dahi iştirâ ve tesellüm ettikden sonra semeni olan meblağ-ı mezkûr üç 
yüz elli esedî guruşu yedinden tamâmen ahz ü kabz edip ve mezkûr bir kabza 
fülûsu dahi hîn-i akidde tazyî‘ eyledim ba‘de’l-yevm zikr olunan menzil cemî‘ 
müştemilâtıyla merkūm Hristodoli’nin mülk-i müşterâsı ve hakk-ı sırfıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î işbu hâzırûn 
bi’l-meclis İspolyot v. Yorgi ve Yani v. Tebro ve Feraşet v. Bahtik nâm zimmîler 
menzil-i merkūm ve semen-i merkūm üç yüz elli guruşa her biri emr ve kabûlü 
hâvî kefâlet-i sahîha-i şer‘iyye ile kefîl olduk dediklerinde mâ hüve’l-vâki‘ bi’t-
taleb ketb olundu.
Fi’l-yevmi’l-hâmis min Cumâdelûlâ li sene sitte ve semânîn ve elf.
Şuhûdü’l-hâl: Abdülbâkī Efendi b. Ahmed Efendi, Hüseyin Efendi b. Muharrem, 
Yusuf Ağa b. Hasan, Mehmed Bey b. Ali, İbrahim Beşe b. Abdünnebi, Mehmed 
Çelebi b. Abdülkādir, Süleyman Çelebi b. Ramazan, Mehmed Bey b. Hüseyin, 
Receb Beşe b. Nasuh, Sefer Bey b. Abdullah, Abdi b. Mustafa, Ali Çelebi b. Abdul-
lah, Kurd v. Angeli, Anaşaş v. Yorgi, Polihron v. Papa Yani, Yani v. Yorgi, İspolyot 
v. Dimitri, Yani v. Nikola, Rali v. Kostantin, Simavon v. Fehrezâd, Papa Kostantin 
v. Şahin, Papa Yani v. Atanaş, Andon[aki] v. Manolaki, Dimaki v. Yani, Kostantin 
v. Behar ve gayruhüm mine’l-huzzâr

44 [30-1] Bolu reâyâsından Hasköy’e gelerek yerleşenlerin de 
memleketlerine gönderilmesi hakkında buyruldu
Fazîletlü Hâslar efendisi hazretleri,
Hâliyâ Bolu sancağında vâki‘ kadılıkların ekser re‘âyâsı perâkende ve perîşân 
olup ba‘zıları gelip Hâslar kazâsında sâkin olup vilâyetleri hâlî kalmağla zikr 
olunan kazâlara rikâb-ı hümâyûn tarafından muharrir ta‘yîn ve mücedde-
den tahrîr olunmak fermân olmağla zikr olunan kadılıklar re‘âyâsından olup 
Hâslar kazâsında sâkin olanlar bulundukları yerlerde hâne-i avârıza tahrîr ve 
kayd olunmayanlar kaldırılıp kadîmî yerlerine nakl ve iskân ettirilip inâd ve 
muhâlefet edenlerin muhkem haklarından gelinir deyû fermân-ı âlî vârid olma-
ğın imdi mûcebince cümle mahallât imâmlarına tenbîh-i ekîd edip münâdîler 
nidâ ettirdesiz ki livâ-i mezbûr kadılıklarından olup gelip Hâslar kazâsında 
sâkin olup bulundukları yerlerde hâne-i avârıza tahrîr ve kayd olunmayanla-
rın kalkıp kadîmî yerlerine gidip sâkin olalar her kim inâd ve muhâlefet ederse 
haklarından gelinir deyû nidâ ve tenbîh ettirdesiz deyû buyruldu.

24 Ca [Cemâziyelevvel] sene 1086.

45 [30-2] Anaştaş v. Yorgi’nin Rus asıllı câriyesi Puste 
bt. Perasin’i âzat ettiği
Kasaba-i Hasköy’de Kiremitçi Ahmed Çelebi mahallesinde sâkin Anaştaş v. Yor-
gi nâm zimmî meclis-i şer‘de kendiye rıkkıyyetini mu‘terife olan işbu açık kaşlı 
gök elâ gözlü orta boylu Rûsiyyetü’l-asl hâmiletü’s-sifr Puste bt. Perasin nâm 
câriyesi muvâcehesinde ikrâr-ı tâm ve takrîr-i kelâm edip evsâf-ı mezkûre ile 
mevsûfe olan câriyem mezbûre Puste’yi lâ li-ivazin ‘âcil ve lâ li-garazin âcil ma-
lımdan âzâd ve i‘tâk ve tahrîr edip sâir harâir-i asliyyât zümresine idhâl eyledim 
ba‘de’l-yevm mezbûre Puste hürre olup üzerinde velâ-i şer‘îden gayrı hakkım 
bâkī kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene sitte ve semânîn ve elf.
Şuhûdü’l-hâl: Abdülbâkī Efendi b. Ahmed, Şaban Hâce b. Sinan, İbrahim Beşe b. 
Abdullah, el-Hâc Halil b. Abdünnebi ve’l-gayr

46 [30-3] Anaştaş v. Yorgi’nin Rus asıllı câriyesi Mariya 
bt. Ligori’yi âzat ettiği
Kasaba-i Hasköy’de Kiremitçi Ahmed Çelebi mahallesinde sâkin Anaştaş v. Yor-
gi nâm zimmî meclis-i şer‘de kendiye rıkkıyyetini mu‘terife olan orta boylu gök 
elâ gözlü açık kaşlı Rûsiyyetü’l-asl hâmiletü’s-sifr Nasrâniyetü’l-mille Mariya bt. 
Ligori nâm câriyesi muvâcehesinde ikrâr-ı tâm ve takrîr-i kelâm edip evsâf-ı 
mezkûre ile mevsûfe olan mezbûreyi lâ li-ivazin ‘âcil ve lâ li-garazin âcil cemî‘ 
malımdan âzâd ve i‘tâk ve tahrîr edip sâir harâir-i asliyyât zümresine idhâl ve 
idrâc eyledim ba‘de’l-yevm mezbûre Mariya hürre olup üzerinde velâ-i şer‘îden 
gayrı hakkım bâkī kalmadı dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Hurrire fi’t-târihi’l-mezbûr.
Şuhûdü’l-hâl: es-Sâbikūn es-Sâbikūn

47 [31-1] Yani v. Dimitri ile Apostol v. Yorgi’nin akraba ve 
birbirinin vârisi oldukları
Husûs-ı âti’z-zikrin mahallinde ketb ü tahrîri iltimâs olunmağın bu fakīr-i 
hâlisu’z-zamîr Havâss-ı Refî‘a kazâsı müzâfâtından kasaba-i Hasköy’de vâki‘ 
mumhâneye varıp zeyl-i kitâbda mastûrü’l-esâmî müslimîn huzûrunda akd-i 
meclis-i şer‘-i mutahhar olundukda fi’l-asl vilâyet-i Rumeli’nde Yenişehir 
kazâsına tâbi‘ Fener nâhiyesinde Raftoblu nâm karyeden olup hâlâ zikr olunan 
mumhânede mumcu olan Yani v. Dimitri v. Rizo nâm zimmî meclis-i ma‘kūd-ı 
mersûmda yine karye-i merkūmeden işbu bâ‘isü’s-sifr Apostol v. Yorgi v. Apos-
tol nâm zimmî muvâcehesinde ikrâr-ı tâm ve takrîr-i kelâm edip merkūm 
Apostol’ün ceddi mersûm Apostol benim ceddim mersûm Rizo ile li-ebeveyn 
karındaşlar olup usûbet-i nesebiyye cihetinden biribirimiz ile vârisleriz deyû 
birbirlerine ikrâr-ı neseb eyleyip ahadühümâ âharın ikrârını tasdîk edicek 
mûcebiyle ahadühümâ âhara mukarrun lehû bi’n-neseb tarîkiyle verâsetlerine 
hükm birle mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Recebi’l-ferd li sene sitte ve semânîn ve elf.
Şuhûdü’l-hâl: Abdülbâkī Efendi b. Ahmed, Yusuf Ağa b. Hasan, Hüseyin Ağa b. 
Muharrem, Mehmed Efendi b. Osman, Mehmed Bey b. Ahmed, Mehmed Bey b. 
Ali, İbrahim Beşe b. Abdünnebi, el-Hâc Mustafa el-Bostânî, Mehmed Bey b. Hü-
seyin, Ali Efendi bahçe hâcesi

48 [31-2] Mustafa Çelebi b. Ali Bey’in âzatlık sözleşmesi (mükâtebe) 
yaptığı kölesi Siyavuş’un bedelini ödeyerek âzat olduğu
Sütlüce’de sâkin Mustafa Çelebi b. Ali Bey meclis-i şer‘de işbu açık kaşlı orta 
boylu Rûsiyyetü’l-asl Siyavuş nâm abd-i memlûkü muvâcehesinde ikrâr-ı tâm 
ve takrîr-i kelâm edip abdim mezbûr Siyavuş’u târih-i kitâbdan on sene mukad-
dem üç yüz yirmi beş guruşa kitâbete kat‘ eylemişdim el-hâletü hâzihî meblağ-ı 
mezbûr üç yüz yirmi beş guruşu bi’t-tamâm yedinden ahz ü kabz eyledim 
ba‘de’l-yevm mezbûr Siyavuş hür olup üzerinde velâ-i şer‘îden gayrı hakkım 
kalmadı dedikde gıbbe’t-tasdîk mâ vaka‘a bi’t-taleb ketb olundu.
Fî 10 min Recebi’l-ferd li sene sitte ve semânîn ve elf.
Şuhûdü’l-hâl: el-Hâc Veli Ağa b. Eyüb, Süleyman Efendi b. Mehmed, Hüseyin 
Beşe b. Hasan, İsmail Beşe b. Mahmud, Mehmed b. Ramazan, İbrahim Çelebi b. 
Dilâver, Ahmed Çavuş b. Mehmed ve’l-gayr

49 [32-1] Rus asıllı câriyenin Fâtıma adıyla müslüman olduğu
Fâtıma bt. Abdullah isim ıtlâk olundu, Rûsiyyetü’l-asl Müslime olmağın tahrîr 
olundu.
Fî 7 Şa‘bâni’l-mu‘azzam li sene sitte ve semânîn ve elf.
Elhamdü lillâh sümme’l-hamdülillâh fi’l-yevmi’s-sâbi‘.

50 [32-2] Hatice Hanım bt. Musa’nın yeniçerilerin 55. odasına ait para 
vakfından ödünç aldığı ve karşılığında evini rehin olarak verdiği
Husûs-ı âti’l-beyânın mahallinde ketb ü tahrîri iltimâs olunmağın bu fakīr zeyl-i 
kitâbda muharrerü’l-esâmî müslimîn ile Havâss-ı Aliyye kazâsına tâbi‘ kasaba-i 
Hasköy’de Pîrî Paşa mahallesi sâkinelerinden fahrü’l-muhaddarât Hatice Ha-
nım bt. el-merhûm el-mebrûr Musa Paşa’nın menziline varıp akd-i meclis-i 









şer‘-i şerîf eyledikde mûmâ-ileyhâ Hatice Hanım meclis-i ma‘kūd-ı mezkûrda 
Dergâh-ı âlî –dâme mahfûfen bi’l-me‘âlî- yeniçerilerinin elli beşinci cemâ‘atine 
mahsûs oda mühimmâtına mevkûfe nukūda bi’l-fi‘l mütevellî olan işbu bâ‘isü’l-
kitâb Mehmed Çelebi b. Mehmed nâm kimesne mahzarında bi tav‘ihâ ikrâr ve 
takrîr-i kelâm edip asl-ı mâl-ı vakf-ı mezkûrdan yedi yüz kıt‘a esedî guruş ve 
târih-i kitâbdan bir sene tamâmına değin üzerime ilzâm olunan ribhinden dahi 
yüz esedî guruş ki cem‘an mâl-ı vakf-ı mezbûrdan sekiz yüz esedî guruş zimme-
timde lâzımü’l-edâ ve vâcibü’l-kazâ deynim olmağla mukābelesinde mahalle-i 
mezbûrede vâki‘ mezkûr Pîrî Paşa vakfı’na senede altmış akçe mukāta‘ası 
olup inde’l-ahâlî ve’l-cîrân ma‘lûmü’l-hudûd binâsı mülküm olan menzilimi 
mütevellî-i mezbûr Mehmed Çelebi’nin yedine ba‘de’t-tahliyyeti’ş-şer‘iyye rehin 
vaz‘ ve teslîm edip ol dahi irtihân ve kabz ve tesellüm eyledi dedikde gıbbe’t-
tasdîki’ş-şer‘î mukırra-i mezbûre Hatice Hanım meclis-i mezbûrda kasaba-i 
mezbûrede el-Hâc Şaban mahallesi sâkinlerinden Abdülbâkī Efendi b. Ah-
med mahzarında i‘âde-i kelâm edip meblağ-ı mezkûr sekiz yüz guruşu târih-i 
kitâbdan bir sene tamâmına değin mütevellî-i mezbûr Mehmed Çelebi’ye edâ 
ve teslîm edemez isem menzil-i mezkûru semen-i misli ile âhara bey‘ ve seme-
ninden deyn-i mezbûru mütevellî-i merkūma tamâmen edâ ve teslîme ve fazla 
kalan meblağı bana îsâle ve kabz ve îsâl[in] mütevakkıf olduğu umûrun cüm-
lesine küllemâ azeltüke fe-ente vekîli mazmûnu üzre azl ve in‘izâlden masûn 
vekâlet-i devriyye ile mezbûr Abdülbâkī Efendi’yi tarafımdan vekîl ve nâib-i 
menâb nasb ve ta‘yîn eyledim dedikde ol dahi vekâlet-i merkūmeyi kabûl ve 
merâsimine edâya müte‘ahhid olmağın mâ cerâ bi’t-taleb ketb olundu.
Fî gurreti Şa‘bâni’l-mu‘azzam li sene sitte ve semânîn ve elf.
Şuhûdü’l-hâl: Mehmed Bey b. Ali, İbrahim Efendi b. Murad, Ahmed Çelebi b. 
Abdullah el-Hammâmî, Hüseyin Beşe b. Mehmed, Şaban Çelebi b. Hüseyin, Os-
man Bey b. Abdullah

51 [33-1] Hasköy’deki ahalinin tahammüllerine göre ödeyecekleri 
verginin tespitine dair
Şa‘îr Saman Dakīk Otluk araba
Hatab 
araba
Tâife-i Müslüman ve Rum ve 
Yahudi ve Ermeni 700 700 42 27,5 27,5
Tâife-i Müslüman ve Rum ve 
Ermeni 200 200 12 8 8
Tâife-i Yahudi 500 500 30 19,5 19,5
Meclis-i şer‘de hâzır olan Müslümanların bî-garaz olup kıbel-i şer‘den 
mezkûrûnun tahammülleri suâl olundukda bu minvâl-i muharrer üzre haber 
verilmeğin.
Evâhiri Şa‘bâni’l-mu‘azzam sene [10]86.
[Şuhûdü’l-hâl:] Mehmed Ağa b. Ali, Ahmed Ağa b. Abdullah, Abdülbâkī Efen-
di b. Ahmed el-İmâm, Mehmed Bey b. Ahmed, Mehmed Efendi b. Mustafa el-
İmâm, Molla Mehmed b. Abdülkādir, Ramazan Bey b. Abdullah, Mehmed Çele-
bi b. Ömer eş-şehîr bi Kalenderî, İbrahim Halîfe b. Murad, Ali Efendi b. el-Hâc 
Mehmed el-İmâm, Receb Efendi b. Hüseyin, Mahmud Reis b. Mehmed, Musta-
fa b. Mehmed el-Müezzin, Ahmed Efendi b. Mehmed el-İmâm, Mehmed Halîfe 
b. Mehmed, Abdullah Efendi el-İmâm

52 [33-2] Dellâl tayini
Köroğlu’nun oğlu Mihayil Yahudi dellâl nasb ve ta‘yîn olunmuşdur.
Hurrire fî evâhiri Şa‘bân sene [10]86.

53 [33-3] Hasköy subaşılığının Mehmed Bey b. Mustafa’ya verildiği
Bâ‘is-i tahrîr-i kalem ve ber mûceb-i tastîr-i rakam oldur ki İstanbul gümrüğü 
mülhakātından Hasköy subaşılığın bin seksen altı Ramazân gurresinde Meh-
med Bey [b.] Mustafa beher ayda üçer bin akçe maktû‘an verip sene-i sâbıkda ne 
minvâl üzre zabt olunagelmiş ise mezbûr Mehmed Bey dahi ol minvâl üzre zabt 
edip beher ayda maktû‘u olan üçer bin akçeyi mîrî için teslîm eyleyip âhardan 
kimesne müdâhale eylemeye.
Tahrîren fî gurreti N [Ramazân] sene [10]86.
El-fakīr Şaban emîn-i gümrük-i İstanbul hâlâ.

54 [34-1] Hasköy ahalisine tevzi olunan zahirenin 
Çorlu’ya nakledilmesi
Sa‘âdetlü ve merhametlü sultânım hazretleri sağ olsun.
Hasköy nâhiyesinde iştirâsı ve Çorlu menziline nakli fermân olunan zahîresi 
için kırk elli günde fermân-ı şerîf gelip mâbeynlerinde tevzî‘ olunmak hâlâ 
mâbeynlerinde nizâ‘ ve da‘vâları olup zahîre meks olunmak lâzım gelmekle 
mahall-i nizâ‘ olmayıp ve vakfın müsâ‘adesi olmamağla eğer Müslümânân eğer 
Ermeniyân eğer Yahudiyân zahîre mukaddem fermân olunan mahalle getirip 
edâ ve teslîm etsinler ba‘dehû da‘vâların görsünler bu bâbda fermân-ı şerîfleri 
ricâ olunur, bâkī fermân sultânım hazretlerinindir.
İnşâ’allâhü te‘âlâ yarın Çarşamba günü ihzâr olunup ba‘dehû ahvâlleri şer‘le gö-
rüle deyû buyruldu.
Harrerehû el-fakīr ileyhi sübhânehû ve te‘âlâ?
Temme’l-kelâm fî hâze’l-makām.
Mustafa el-müvellâ hilâfeten bi kasabati Hasköy sâbıkan.
Ufiye anhu.

55 [34-2] İsmail Çelebi b. Ahmed’in Yavani v. Salyo’daki 
alacağı hakkında
İstanbul’da Keçeciler hanı’nda sâkin İsmail Çelebi b. Ahmed mahfil-i kazâda Ya-
vani v. Salyo muvâcehesinde da‘vâ edip ipek bahâsından yirmi bin guruş hak-
kım olup gıbbe’s-suâl ve’l-ikrâr çuka siyah ferâce ve iç kaftan rehin vardır.
..?
Şuhûdü’l-hâl: Mehmed Bey mütekā‘id, Mehmed Halîfe el-Müezzin, Haydar Beşe

56 [34-3] Şahsa kefil olma
Kız karındaşı Kalamire kefîl ve mezbûre Kalamire[’ye] kefîl Salamon v. İshak 
kefîl.
Şuhûdü’l-hâl: Ahmed Ağa, İbrahim Çelebi b. ( ), Muhtesib Ali ..?

57 [34-4] Abdülaziz Efendi’nin Hasköy niyâbetine tayini
Fahrü’l-müderrisîni’l-kirâm Abdülaziz Efendi el-..?.
Teksîr-i selâm ta‘bîr-i merâm olunur ki işbu sene seb‘în ve semânîn ve elf 
Cumâdelâhiresi’nin sekizinci günü kasaba-i Hasköy niyâbeti tarafımızdan 
cenâbınıza tefvîz olundu me’mûldür ki varıp beyne’l-enâm? icrâ-yı ahkâm-ı 
şer‘iyye edesiz ve’s-selâm.
El-fakīr ve’l-muhlis es-Seyyid Abdurrahman el-Kadı bi medîneti Ebâ Eyyûb.
El-emru kemâ zükire fîhi.
Nemekahû el-fakīr ileyhi sübhânehû ve te‘âlâ
Abdülaziz el-müvellâ hilâfeten bi kasabati Hasköy
Ufiye anhu.
(Mühür)









58 [35-1] Gazer v. Rasnas’ın Rus asıllı kölesi İstefan v. Yuvan’ı âzat ettiği
Havâss-ı Refî‘a kazâsına tâbi‘ kasaba-i Hasköy ahâlîsinden Gazer v. Rasnas nâm 
zimmî tarafından ıtk-ı âti’l-beyânı ikrâra vekîli olup Receb Beşe b. Nasuh [ve] 
Süleyman Çelebi b. Abdullah nâm kimesneler şehâdetleri ile şer‘an vekâleti 
sâbit olan Ali Bey b. Abdurrahman nâm kimesne meclis-i şer‘-i hatîr-i lâzımü’t-
tevkīrde müvekkil-i mezkûr Gazer için rıkkını mu‘terif olan uzun? boylu açık 
kaşlı sağ başının sağ yanı çalık sarı elâ gözlü Rûsiyyü’l-asl bâ‘is-i hâze’s-sifr İs-
tefan v. Yuvan nâm zimmî muvâcehesinde bi’l-vekâle ikrâr ve takrîr-i kelâm 
edip müvekkil-i mezbûr Gazer mevsûf-ı mezbûr İstefan’ı malımdan âzâd ve sâir 
hürr-i asliyyîn arasına ilhâk ve âzâd eyledi mezbûr-ı mevsûf[un] mezbûr İstefan 
üzerinde hakk-ı velâdan gayrı hakkı bâkī kalmadı dedi dedikde vekîl-i mezbûr 
Ali Bey’in cârî ve sâdır olan ikrârını mevsûf-ı mezbûr İstefan vicâhen tasdîk ve 
şifâhen [tahkīk] etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Cemâziyelâhir li sene seb‘în ve semânîn ve elf.
Şuhûdü’l-hâl: Musa Bey b. Mehmed Ağa, Mehmed Bey b. Ali, Mehmed Çelebi b. 
Abdülkādir, Dilâve[r] b. Abdullah ve gayruhüm mine’l-hâzırîn?

59 [36-1] Ekmekçi Peço’nun kaçan kiremitçinin emriyle çıraklarına 
verdiği ekmeğin parasını çıraklarından talep edemeyeceğine 
hükmedildiği
Budur ki Hasköy ekmekçisi Peço nâm zimmî cânib-i şer‘a gelip yine kasaba-i 
mezkûreden kiremitçi ustası keferesi olan Boğday nâm zimmînin emri ile 
şâkirdi olan Varse v. Kazer ve Serkis v. Garabet nâm kimesnelere sekiz yüz yet-
miş akçelik ekmek verdim şimdi Boğday firâr eyledi teslîm olandan taleb ederin 
dedikde mûceb-i fetvâ-yı şerîfe men‘ine oldukda tahrîr olundu ekmekçi men‘ 
olunduğu kayd şüd.
Zeyd ekmekçi olan Amr’a akçesini benim üzerime lâzım olmak üzre şu kadar ay 
tamâmına dek hizmetkârlarım Bekir ve Bişr’e benim tarafımdan kendileri ye-
mek için meccânen günde şu kadar akçelik ekmeğin ver akçesini ben vereyim 
demekle Amr dahi Bekir ve Bişr’in tarafından vech-i meşrûh üzre şu kadar ak-
çelik ekmek verse hâlâ Amr Zeyd[‘den] mütâlebe etmeyip mücerred elinize ver-
dim teslîm eyledim deyû ikrâr etmeğin Bekir ve Bişr’den nesne almağa kādir 
olur mu beyân buyrula.
El-cevâb: Olmaz.
Ketebehû Ali el-fakīr
Ufiye anhu.









60 [36-2] Mustafa Çelebi b. Hasan’ın Ramazan Efendi’deki alacağına 
kefil olan oğlu Hüseyin Ağa’yı kefaletten ıskat ettiği
Budur ki mahrûse-i Galata mahallâtından Müeyyedzâde mahallesinde sâkin 
Mustafa Çelebi b. Hasan nâm kimesne meclis-i şer‘-i hatîr-i lâzımü’t-tevkīrde 
işbu râfi‘ü’l-kitâb Hüseyin Ağa b. Ramazan Efendi mahzarında ikrâr ve takrîr-i 
kelâm edip gāib ani’l-meclis olup mezbûr Hüseyin Ağa’nın babası mezbûr Ra-
mazan Efendi zimmetinde cihet-i karz-ı şer‘îden iki bin iki yüz kıt‘a esedî gu-
ruşu mezbûr Hüseyin Ağa emr ve kabûlü hâvî kefâlet-i sahîha-i şer‘iyye ile kefîl 
olup mezbûr Hüseyin Ağa’nın babası gāib-i mezbûr Ramazan Efendi mevcûd 
olmamağın? asl-ı zimmeti meblağ-ı mezbûr iki bin iki yüz esedî guruşu ta-
leb ederim kefîl-i mezbûr Hüseyin Ağa’nın zimmetini cihet-i kefâletden ibrâ-i 
âmm-ı kātı‘ü’n-nizâ‘ ile ibrâ ve iskāt eyledim eğer kefâlet-i mezbûre meblağ-ı 
mezbûrdan? sudûr ederse lede’l-hükkâmi’l-kirâm [37] mesmû‘a ve makbûle ol-
masın dedikde mezbûr Hüseyin Ağa mukırr-ı mezbûr Mustafa Çelebi’nin cârî 
ve sâdır olan ikrârını [vi]câhen tasdîk ve şifâhen tahkīk etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis aşer min Cemâziyelâhir li sene seb‘în ve semânîn ve elf.
Şuhûdü’l-hâl: Ali Efendi el-İmâm, el-Hâc Mehmed b. İbrahim, Murad Efendi, 
Abdülbâkī Efendi b. Ahmed Efendi el-İmâm, Musa Çelebi b. İbrahim Çelebi, İb-
rahim Efendi b. Ali, Mustafa Beşe b. Mehmed, İbrahim Beşe b. Halil, İbrahim 
Çelebi, İbrahim Beşe b. Ahmed, Mustafa Çelebi b. ( ) el-Müezzin, Ahmed Çelebi 
b. Abdullah el-…?, Mustafa Halîfe b. Mehmed el-Müezzin, İbrahim Çelebi b. ( ) 
ve gayruhüm [min]e’l-huzzâr

61 [37-1] İlyas v. Mosi’nin Leh asıllı Aşko bt. Nikola adlı câriyesiyle 
âzatlık sözleşmesi yaptığı
Budur ki Havâss-ı Aliyye kazâsına tâbi‘ kasaba-i Hasköy mahall[âtından] Ki-
remitçi Ahmed Çelebi mahallesi ahâlîsinden İlyas v. Mosi nâm Yahudi meclis-i 
şer‘-i şerîfde kendiye rıkkını mu‘[te]rife olan işbu orta boylu açık kaşlı gök elâ 
gözlü çenesinde hâl-i siyahî olan Lehiyyetü’l-asl bâ‘is[et]ü hâze’s-sifr Vişko 
v. Nikola nâm câriyesi muvâcehesinde ikrâr ve takrîr-i kelâm edip mevsûfe-i 
mezbûre Vişko v. Nikola nâm [câriyeyi] târih-i kitâbdan dört sene tamâmına 
değin bana istikāmet ile hizmet edip sinîn-i mezbûre tamâmında mevsûf[e]-i 
mezkûr[e] Vişko sâir [a]hrârü’l-asliyyât gibi hürre olsun dedikde mevsûf[e]-i 
mezkûr[e] Vişko dahi vech-i muharrer üzre sinîn-i mezbûrede istikāmet ile hiz-
met etmeyi müte‘ahhide olmağın mâ cerâ bi’l-ibtigā ketb olundu.
Fi’l-yevmi’s-sâdis aşer min Cumâde[l]âhire li sene seb‘în ve semânîn ve elf.
Şuhûdü’l-hâl: Receb Beşe b. Nasuh, İbrahim Beşe b. Abdünnebi, Ahmed b. Ab-
dullah, Mehmed Bey b. Ali el-Muhtesib, Mustafa Beşe b. Süleyman, İbrahim Çe-
lebi b. Dilâver ve gayruhüm mine’l-huzzâr

62 [38-1] Kiremitçi Ahmed Çelebi Vakfı’na ait arsanın kiracısı 
Haydarşah’ın kiremit işlemek için arsaya verdiği zararı 
tazmin edeceği
Budur ki Havâss-ı Aliyye kazâsına tâbi‘ kasaba-i Hasköy’de vâki‘ mersûm 
Kiremitçi Ahmed Çelebi binâ eylediği câmi‘-i şerîfin meşrûtiyyet üzre 
mütevellîsi olan İmâm Mehmed Efendi b. Mustafa nâm kimesne meclis-i 
şer‘-i hatîr-i lâzımü’t-tevkīrde bâ‘isü’s-sifr Haydarşah v. Ragazer nâm Erme-
ni muvâcehesinde bi’t-tevliyye ikrâr ve takrîr-i kelâm edip vakf-ı mezbûreden 
olup kasaba-i mezbûrede vâki‘ lede’l-ahâlî ve’l-cîrân ma‘lûmü’l-hudûd bir kire-
mitçi kârhânesinde icâre-i mu‘accele ve müeccele-i ma‘lûmeteyn [ile] merkūm 
Haydarşah’ın taht-ı icâresinde olmağın kârhâne-i mezkûrenin herbârı? içinde 
mevcûd olan vakf-ı mezbûrun toprağını kazıp kendi mesârifine sarf etmekle 
arsa-i mezbûra noksan-ı semen îrâs edip ben dahi tevliyyetim hasebiyle arsa-i 
mezbûrenin noksanı olan sekiz yüz elli akçeyi ba‘de’t-tahmîn mezbûr Haydar-
şah yedinden vakf-ı mezbûr için bi’t-tamâm ve’l-kemâl ahz ü kabz eylediğim-
den sonra mezbûr Haydarşah dahi vakf-ı mezbûr cânibinden izn-i mütevellî ol-
madıkça arsa-i mezbûreyi kazmamak üzre ta‘ahhüd edip ve zikri mürûr eden 
noksan-ı arsa-i mezbûreye müte‘allik mezbûr Haydarşah ile da‘vâm ve nizâ‘ım 
yokdur dedikde mukırr-ı mezbûr Mehmed Efendi’nin cârî ve sâdır olan ikrârını 
merkūm Haydarşah vicâhen tasdîk ve şifâhen tahkīk etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis aşer min Cumâdelâhire li sene seb‘în ve semânîn ve elf.
Şuhûdü’l-hâl: Mehmed b. Ali el-Muhtesib, Mustafa Beşe b. Abdullah Çelebi, İb-
rahim b. Dilâver el-Muhzır, Mustafa Beşe b. Süleyman, Mustafa Çelebi b. Ab-
dullah, Dilâver Bey b. Abdullah Bevv[â]b-ı? sultânî ve gayruhüm mine’l-huzzâr

63 [38-2] İsmail b. Hasan’ın kendisini yaralayan Ezbode v. Yeragob ile 
davasında sulh oldukları
Budur ki Havâss-ı Aliyye kazâsına tâbi‘ kasaba-i [Hasköy] mahallâtından 
Abdüsselâm mahallesinde sâkin İsmail b. Hasan nâm kimesne tarafından sulh 
[ve] ibrâya vekîli olup Mehmed Çelebi b. Hüseyin Çelebi ve Hüseyin Çelebi b. 
Mustafa nâm kimesne[lerin] şehâdetleriyle şer‘an vekâleti sâbite olan İbrahim 
Çelebi b. Dilâver meclis-i şer‘-i şerîfde işbu râfi‘ü’s-sifr Ezbode v. Yeragob nâm 
zimmî muvâcehesinde bi’l-vekâle ikrâr ve takrîr-i kelâm edip târih-i kitâbdan 
on beş günden mukaddem müvekkilim mezbûr İsmail kendi hâlinde mahalle-i 
mezbû[re] sûk[un]da gider iken mezbûra muşta çekip sağ buduna dokunup 
mecrûh etmekle müvekkilim mezbûr da‘vâ ve taleb edi[cek] cerh-i mezbûrdan 
[39] da‘vâsından yüz seksen akçe üzerine inşâ-i akd-i sulh ettiklerinde el-hâletü 
hâzihî muslihûn tavassut edip cerh-i mezbûr da‘vâsından yüz seksen akçe üzre 
inşâ-i [akd-i sulh ettiklerinde] müvekkilim mezbûr İsmail dahi sulh-i mezbûru 
kabûl ve bedel-i sulh olan meblağ-ı mezbûru merkūm üzerine yedinden ahz 
ü kabz ettikden sonra mâ yahdüsü minhüden mezbûr Ezbode’nin zimmetini 
ibrâ-i âmm-ı kātı‘ü’n-nizâ‘ ile [i]skāt eyledi dedi dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Cumâdelâhire li sene seb‘în ve semânîn ve elf.
Şuhûdü’l-hâl: Ahmed Efendi b. Mustafa el-İmâm, Dilâver Bey b. Abdullah 
Bevvâb-ı sultânî, Mehmed Bey [b.] Ali el-Muhtesib?, Ali b. Abdurrahman ve 
gayruhüm mine’l-huzzâr

64 [39-1] Âişe bt. Behram Bey’in Safiye Kadın’a olan borcunun bir 
kısmının ödendiği, kalanının otuz gün içinde ödeneceği
Mahmiye-i İstanbul’da Molla Şerif mahallesinde sâkine Âişe bt. Behram Bey 
nâm hâtun tarafından ikrâra vekîl olup vekâleti bimâ hüve nehcü’s-sübût 
şer‘an sâbite olan Halil Çelebi b. Abdullah meclis-i şer‘-i şerîfde fahrü’l-
muhaddarât tâcü’l-mestûrât bâ‘isetü hâze’l-kitâb Safiye Kadın taraf[ın]dan 
ikrâr-ı âti’l-beyânı tasdîke vekîl olup [vekâleti] ber nehc-i şer‘iyye sâbite olan 
Receb Beşe b. Mehmed mahzarında bi’l-vekâle ikrâr ve takrîr-i kelâm edip 
müvekkile-i mezbûrenin müvekkile-i mûmâ-ileyhâya cihet-i karz-ı şer‘îden 
yedi yüz esedî guruş deyni olup meblağ-ı mezbûrdan üç yüz esedî guruş 
müvekkile-i mûmâ-ileyhâya def ‘ ve teslîm ol dahi ahz ü kabz ettiğinden son-
ra meblağ-ı mezbûra işbu hâzırân bi’l-meclis olan Ahmed Çelebi b. Mehmed 
ve İbrahim Çelebi b. Kenan ve Mehmed Bey b. Ali [ve] vekîl-i mezbûr Halil 
Çelebi dahi târih-i kitâbdan otuz gün tamâmına değin müeccel ve bâkī dört 
yüz esedî guruşu her birimiz emr ve kabûlü hâvî kefâlet-i sahîha-i şer‘iyye ile 
kefîl ve zâmin olduk dediklerinde vekîl-i mezbûr Receb Beşe mukırrûn[-u 
mezbûrûnu vicâhen tasdîk ve] şifâhen tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevm[i’l-]hâmis aşer min Cemâziyelâhir li sene seb‘în ve semânîn ve elf.
Şuhûdü’l-hâl: Kefîl? Mehmed Efendi b. Abdullah, diğer kefîl? Mehmed Efendi 
el-İmâm, fahrü’l-kuzât Hasan Efendi









65 [40-1] Kemal v. Salamon’un nalçacı gediğini Mustafa 
b. Hasan’a devrettiği
Havâss-ı Aliyye kazâsına tâbi‘ kasaba-i Hasköy mahallâtındanÇelebi mahallesinde sâkin Kemal v. Salamon nâm Yahudi meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Mustafa b. Hasan nâm kimesne mahzarında 
ikrâr ve takrîr-i kelâm edip kasaba-i mezbûre çarşısında vâki‘ bir kepenk nalça-
cı gediğini mezbûr Mustafa’ya dört bin akçe bedel mukābelesinde ferâğ edip ol 
dahi kabûl ve tesellüm eylediğinden sonra bedel-i mezbûru merkūm Mustafa 
yedinden tamâmen ahz ü kabz eyledim min ba‘d zikr olunan bir kepenk nalçacı 
gediğinde alâka ve medhalim yokdur mezbûr Mustafa’nın hakkı olmuşdur de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Gurre-i Recebi’l-mürecceb li sene seb‘în ve semânîn ve elf min hicreti men 
lehü’l-izzü ve’ş-şeref.
Şuhûdü’l-hâl: Dilâver Bey b. Abdullah, Mehmed Halîfe b. Abdülkādir el-Müezzin, 
Şaban b. Hasan, Ahmed Çelebi b. İsmail, Mehmed Çelebi b. Hasan, Mustafa Beşe 
b. Abdullah, Mehmed Bey b. Ali el-Muhtesib, Mehmed b. İvaz, Mehmed Bey b. 
Abdullah, Ali Çelebi b. Abd[ül]aziz Tercümân, Mustafa b. Süleyman, Hasan b. 
Hüseyin, Mustafa Çelebi [b.] Abdullah ve gayruhüm mine’l-huzzâr

66 [40-2] Süleyman b. Abdullah’ın Safiye bt. Yuvan adlı Rus 
asıllı câriyesini âzat ettiği
Kasaba-i Hasköy’de vâki‘ kasaba-i Beşiktaş’da sâkin Süleyman b. Abdullah nâm 
kimesne meclis-i şer‘[de] hâfız-ı hâze’l-kitâb işbu açık kaşlı orta boylu alâ göz-
lü sarışınve takrîr-i kelâm edip mezbûre Safiye’yi hasbeten lillâhi te‘âlâ ve taleben li-
rızâ-i Rabbihi’l-a‘lâ tahrîr ve i‘tâk ve silk-i ahrâr-ı asliyyeye idhâl [ve] ilhâk ey-
ledim ba‘de’l-yevm [hakk-ı] velâdan [gayrı] hakkım kalmadı dedikde mukırr-ı 
mezbûrun mevsûf-ı mezbûre muvâcehesinde lisânından sudûr eden ikrârın 
mevsûf-ı mezbûre talebi ile gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Ve’l-yevm ahade aşer hüve’l-vâki‘ bi’t-taleb ketb olundu.
Tahrîren fi’l-yevm ahade aşer [min] Recebi’l-mürecceb sene sitte ve semânîn ve 
elf.
[41] Şuhûdü’l-hâl: Receb Beşe b. Nasuh, Mehmed b. Ahmed, Mehmed b. Ali, Abbas b. Abdülkādir, Mehmed Çelebi b. Ali ve Mustafa b. Süleyman ve Ali Bey? 
b. Abdullah ve gayruhüm mine’l-huzzâr

67 [41-1] Ahmed b. Abdullah ile Âişe bt. Abdullah’ın 
nikâh kaydı
En-nâkihu Ahmed b. Abdullah ..? ..? ..? hazara bi nefsihî fi’l-meclisi’ş-şer‘i’ş-şerîf
El-menkûhatü Âişe bt. Abdullah ..? ..? ..? hazarat bi nefsihâ fi’l-meclisi’ş-şer‘i’ş-şerîf
El-mehrü’l-müsemmâ kıymet 1100
Kad vaka‘a’l-akdü ve’t-tezvîc fi’l-yevmi’s-sâlis aşer min şehri Zilka‘deti’ş-şerîfe 
sene 1087.
Şuhûdü’l-hâl: Ali Çelebi el-Muhtesib, Hasan huddâmü’l-mahkeme, İbrahim Çe-
lebi el-Muhzır ve gayr

68 [41-2, Arapça] Devenide bt. Abdullah’ın müslüman olarak 
Fâtıma adını aldığı
Devenide bt. Abdullah nâm hâtun meclis-i şer‘-i şerîfe hâzır olup küfrü terk 
ederek İslâm dînine girdi ve Müslüman oldu, “eşhedü en-lâ ilâhe illâllah ve eş-
hedü enne Muhammeden abduhû ve resûluhû” dedi ve Fâtıma ismi ile tesmi-
ye olundu.
Kad vaka‘a fi’l-yevmi’s-sâdis aşer min şehri Zilka‘deti’ş-şerîfe li sene seb‘în ve 
semânîn ve elf.
Şuhûdü’l-hâl: Abdülbâkī Efendi, Mehmed Efendi el-Müezzin, İbrahim Efendi 
el-İmâm, Mehmed b. Ali, Mehmed b. Mustafa, İbrahim b. Durmuş

69 [41-3] Menahem’in câriyesi Maroste’nin müslüman olarak 
Gülistan ismini aldığı
Oldur ki Hasköy’de Kiremitçi Ahmed Çelebi mahallesinde sâkin Karayî 
tâifesinden Menahem nâm Yahudinin câriyesi Maroste nâm Yahudiye şeref-i 
İslâm ile müşerref olmağın ismi Gülistan ismi ile müsemmâ olmuşdur.
20 Cemâziyelevvel [sene 1087?]
Şuhûdü’l-hâl: Halil [b.] Ömer, Mehmed Efendi el-İmâm, Hacı Mehmed









70 [42-1] Hekim Kaşki evlâdından Hekim Mosi’ye ve çocuklarına 
Fâtih Sultan Mehmed tarafından verilen ve sonraki padişahlar 
tarafından da yenilenen muafnâme
Çün ulemâ[’-i] tabâyi‘-şinâs ve etıbbâ-ı ma‘ârif-şinâsı? hakkında ri‘âyet ol-
mak âdet-i hasene-i selâtîn-i izâmdır ..? ..? bundan akdem dârende-i fermân-ı 
vâcibü’l-iz‘ân Hekim Kaşki oğlu Hekim Mosi’nin kendi evlâd ve ebnâı ile kar-
nen ba‘de karnin ve batnen ba‘de batnin başın harâcından ve bağ ve bahçe ve 
yer harâcından ve odundan ve ulakdan ve suhreden ve cerehordan ve sürgün 
ve celebden ve evine konak konmakdan ve doğancılardan ve salgundan ve hisar 
yapmasından ve sekbândan ve nâib ve subaşı kolluğundan ve bi’l-cümle avârız-ı 
dîvâniyye ve tekâlîf-i örfiyyeden ve oğlu oğluna ve kızı kızına mu‘âf ve müsel-
lem olup bundan ve evlâdından harc ve harâc ve kāide ve kānûn istenmeyip ve 
avârıza karışdırmayıp dahl ve ta‘arruz eylemeyeler benim evlâd ve a‘kābımdan 
ve ta‘allukâtımdan bu cümleye muhânet edip tebdîl ve tağyîr eylemeyeler her 
kim tebdîl ve tağyîr etmek diler ve ederse -fe-aleyhi la‘netullâhi ve’l-melâ’iketi 
ve’n-nâsi ecma‘în- âyet-i kerîmesinin fehvâ-yı sa‘âdet-ihtivâsı tahakkuk eyleye 
deyû temsiyyet için ecdâd ve izâmımdan Ebü’l-feth merhûm ve mağfûrun-leh 
cennet-mekân ve firdevs-âşiyân Sultan Mehmed Hân -aleyhi’r-rahmetü ve’r-
rıdvân- zamânından sekiz yüz elli yedinci Muharremi evâhir târihiyle müver-
rah berât-ı âlişân tevcîh ve inâyet edip ba‘dehû Sultan Bayezid ve Sultan Selim 
Hân ve Sultan Süleyman Hân ve Sultan Selim Hân ve Sultan Murad Hân ve 
Sultan Mehmed Hân ve Sultan Ahmed Hân -enârallâhu te‘âlâ berâhinehüm- 
zamânlarından dahi hükm-i hümâyûn verilip ba‘dehû Sultan Mustafa Hân 
ve âmm-i büzürg-vârlarım cennet-mekân ve firdevs-âşiyân Sultan Osman ve 
Sultan Murad Hân -tâbe serâhum- ve merhûm ve mağfûr babam Sultan İb-
rahim –aleyhi’r-rahmetü ve’l-gufrân- dahi ol hükm-i şerîfi mukarrer tutup ol 
bâbda mukarrer nâme-i hümâyûn erzânı kılınmış imiş hâlâ serîr-i saltanat-ı 
Osmânî ve taht-ı ferah-baht-ı sâhib-kırânî ile istîmân-ı celâlet-me’âbım mü-
yesser oldukda mezkûr Hekim Kaşki oğlu Mosi’nin ve evlâdları atîk ve cedîd 
mu‘âfnâmelerin Âsitâne-i sa‘âdetime getirip tecdîd olunmasını ricâ eyledikleri 
ecilden ben dahi kemâkân mukarrer edip müceddeden bu nişân-ı hümâyûn-ı 
izzet makrûnu verdim ve buyurdum ki vech-i meşrûh üzre mezkûrların elle-
rinde olan mu‘âfnâmelerin mûcebince amel olunup min ba‘d âna muhâlefet ve 
dahl ve ta‘arruz olunmaya ve dahl etmek isteyenleri hâkimü’l-vakt olanlar men‘ 
ve def ‘ eyleyeler memnû‘ olmayanları isim ve resimleriyle yazıp Dersa‘âdetime 
[43] arz eyleyeler şöyle bileler alâmet-i şerîfe i‘timâd ve i‘tikād kılalar.
Tahrîren fî evâili şehri Recebi’l-mürecceb sene seb‘în ve hamsîn ve elf.
Be makām-ı Kostantıniyye el-mahrûse.









71 [43-1, Arapça] Mirzazâde’nin 1089 yılı Muharrem ayında Hasköy 
niyâbetine başladığı
[Niyâbete] bin seksen dokuz yılının Muharrem ayının gurresinde “Bismillâhi’r-
rahmâni’r-rahîm [Rahman ve Rahîm olan Allah’ın adıyla]” diyerek başladım. Ey 
Allah’ım niyâbetimi seyyidü’l-mürselîn seyyidinâ Muhammed -sallallâhu aleyhi 
ve sellem- hürmetine bize mübârek kıl. Ey hâl ve ahvâli tahvîl eden, bizim hâlimizi 
de en güzel hâle çevir. Yâ Kâfî, yâ Ganî, yâ Fettâh, yâ Rezzâk, yâ Kerîm, yâ Vehhâb, 
yâ ze’t-Tavl, yâ Mücîb, kapıları aç, “lâ ilâhe illâllah Muhammedün resûlullâh” hak-
kına ve Subbûh ve Kuddûs hakkı için bize devlet [ni‘met] kapılarını, ..? kapılarını, 
hayır kapılarını, ilim kapılarını çokça aç, ey bizim Rabbimiz ve meleklerin, rûhun 
Rabbi. Ve sallallâhu alâ seyyidinâ Muhammedin ve âlihî ecma‘în.

72 [43-2, Arapça] Mirzazâde’nin Hasköy niyâbeti
Niyâbetim bu târihde arpalık tarîkiyle medîne-i Hazret-i Eyyûb el-Ensârî’de 
olan a‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâil metbû‘ü’l-
efâzıl Hazret-i mevlânâ ve seyyidinâ Mehmed Efendi eş-şehîr bi Kāmetîzâde 
hazretleri -dâmet fezâilehû- zamânında vâki‘ oldu.
Ben -el-fakīr bi ni‘metillah- sâbıkan diyâr-ı Mısriyye’de Şıkk-ı sânî kadısı olan 
Mirzazâde deyû bilinen mahkeme-i mezbûre kadısı nâibiyim.
Ufiye anhu.
-Ve le-kad mekkennâküm fi’l-ardi ve ce‘alnâküm fîhâ me‘âyişe kalîlen mâ 
teşkürûn-

73 [44-1] Beşir Ağa’nın siyahî kölesi Bilal b. Abdullah’ı âzat ettiği
Havâss-ı Aliyye müzâfâtından kasaba-i Hasköy’de vâki‘ Tersâne Bahçesi de-
mekle ma‘rûf Saray-ı hümâyûn ağalarından Beşir Ağa hazretlerinin taraf-ı 
şerîflerinden ıtk-ı âti’z-zikri ikrâra vekîl olup mezbûrun zâtı[nı] ma‘rifet-i 
şer‘iyye ile ârifân olan Mustafa b. Abdullah ve Halil b. Şaban nâm kimesne-
ler şehâdetleri ile şer‘an vekâleti sâbite olan fahrü’l-akrân Şaban Bölükbaşı 
b. Hüseyin nâm kimesne meclis-i şer‘-i hatîr-i lâzımü’t-tevkīrde müvekkilim 
mezbûr Beşir Ağa’nın abd-i memlûkü olup rıkkına mukır ve mu‘terif olan işbu 
esvediyyü’l-asl hâmil-i hâze’l-kitâb Bilâl b. Abdullah mahzarında bi’l-vekâle 
ikrâr-ı tâm ve takrîr-i kelâm edip müvekkilim mezbûr Beşir Ağa mezkûr Bilâl’i 
hasbeten lillâhi’l-aliyyi’l-azîm ve taleben li-merzâti Rabbi’r-rahîm malım-
dan âzâd olsun dedikde i‘tâkan sahîhan şer‘iyyenfe-sâra hürren ke-sâiri’l-ahrâri’l-asliyyîn zümresine idhâl ve idrâc eyledi ba‘de’l-
yevm mezbûr Bilâl sâir harâir-i asliyyîn gibi hür olup üzerinde hakk-ı velâdan 
gayrı hakkım kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb [olundu].
Tahrîren fi’l-yevmi’s-sânî aşer min mâhı Muharremi’l-harâm li sene seb‘în ve 
semânîn ve elf.
Şuhûdü’l-hâl: Mehmed Çelebi b. İvaz, Mustafa Çelebi b. Bayram, Mehmed Çele-
bi b. Siyavuş, Mehmed Efendi b. Mustafa, Yusuf b. Mustafa, Ali Çelebi b. Dilâver 
Muhzır, İbrahim Çelebi b. Abdullah

74 [44-2] Hasan b. Abdullah’ın Haseki Sinan Ağa’nın elindeki Gürcü 
asıllı kölenin kendisine ait olduğu iddiasını ispat edemediği
Husûs-ı âti’l-beyânın mahallinde tahrîri iltimâs olunmağın bu fakīr zeyl-i 
vesîkada mezkûrü’l-esâmî müslimîn ile Havâss-ı sultâniyye iktâ‘ından kasaba-i 
Hasköy’de Tersâne Bahçesi demekle ma‘rûf saray-ı hümâyûna varıp işbu bâ‘isü’l-
kitâb Hasan b. Abdullah meclis-i şer‘-i şerîfde mefharü’l-eşbâh Sinan Haseki 
muvâcehesinde üzerine da‘vâ ve takrîr-i kelâm edip târih-i kitâbdan mukad-
dem velâyetimden sekiz kara sığır ineğim mukābelesinde mübâdele eylediğim 
Yusuf b. Abdullah Gürciyyü’l-asl abd-i memlûkümü elimden saltanat-ı aliyye 
tarafına vusûl bulduğumla sefîne içinde iken mezbûr Haseki Sinan Ağa benim 
abd-i memlûkümü fuzûlî benden bi gayrı hakkın ahz eylemişdi el-hâletü hâzihî 
mezbûrdan taleb ederim suâl olunup yedime red olunması matlûbumdur dedik-
de gıbbe’s-suâl ve akībe’l-inkâr müdde‘î-i mezbûrdan da‘vâsına mutâbık beyyi-
ne taleb olundukda ityân-ı beyyineden izhâr-ı acz ile cevâb vermeğin mezbûr 
Sinan Haseki Ağa’ya yemîn teklîf olundukda ol dahi yemîn billâhi’l-alî etmeğin 
mûcebince merkūm Hasan bî-vech mu‘ârazadan men‘ olunup mâ hüve’l-vâki‘ 
bi’t-taleb ketb olundu.
Fi’l-yevmi’l- âşir mine’l-Muharremi’l-harâm li sene seb‘în ve semânîn ve elf.
Şuhûdü’l-hâl: El-Hâc Hüseyin Haseki, Süleyman Haseki, Ali Ağa Kilercibaşı, 
Abdullah b. Abdullah, Hüseyin b. Abdullah

75 [45-1] Yorgi v. Yani’nin yanında çalıştığı peksimetçi Andonaki’den 
ücret alacağını dava ettiği ve sulh oldukları
Mahrûse-i Galata’da Karaköy kapısı kurbunda sâkin olup peksimetçi tâifesinden 
Yorgi v. Yani nâm zimmî meclis-i şer‘de bâ‘is-i hâze’s-sifr Andonaki v. Ma-
nol nâm zimmî muvâcehesinde üzerine da‘vâ ve takrîr-i kelâ[m] edip târih-i 
kitâbdan sekiz ay mukaddem bir sene tamâmına değin mezbûr Andonaki’ye 
peksimetçilik san‘atında hizmet etmek üzre otuz yedi esedî guruşa nefsimi îcâr 
ol dahi istîcâr ve kabûl eylediğinden sonra ve yetmiş yedi senesinde dahi hiz-
met edip ücretimden bâkī zimmetinde üç esedî guruş ki cem‘an kırk esedî gu-
ruş ücret hakkımı da‘vâ eylediğimde ol dahi inkâr etmeğin ben dahi müdde‘âmı 
isbât sadedinde iken beynimizde münâza‘ât-ı kesîre vâki‘ olmuş idi el-hâletü 
hâzihî beynimize muslihûn tavassut edip meblağ-ı mezbûr otuz yedi esedî gu-
ruş da‘vâsından beni yetmiş yedi senesinde hakkım olan üç guruş üzerine inşâ-i 
akd-i sulh eylediklerinde ben dahi sulh-i mezbûru kabûl ve bedel-i sulh olan 
meblağ-ı mezbûr üç esedî guruşu mezbûr Andonaki yedinden tamâmen ahz ü 
kabz eyledim min ba‘d ba‘de’l-yevm mersûm Andonaki zimmetinde bir sene 
ücretimden müctemi‘ olan meblağ-ı mezbûr otuz yedi esedî guruşa müte‘allika 
âmme-i de‘âvî [ve] mütâlebâtdan mezbûr Andona[ki]’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’s-sânî aşer min mâh-ı Muharremi’l-harâm li sene seb‘în ve 
semânîn ve elf.
Şuhûdü’l-hâl: Mehmed Efendi el-Kâtib, Muhtesib Mehmed, İbrahim el-Muhzır, 
Ali el-Muhzır

76 [45-2] Ali Beşe b. Bayezid’in Yako v. Avraham’da 
alacağı olduğu
Mahmiye-i İstanbul’da Atmeydanı kurbunda sâkin olup mehterhâne tâifesinden 
olan bâ‘is-i hâze’l-kitâb Ali Beşe b. Bayezid nâm kimesne meclis-i şer‘-i hatîr-i 
lâzımü’t-tevkīrde Havâss-ı Aliyye kazâsına tâbi‘ kasaba-i Hasköy sükkânından 
Yako v. Avraham nâm Yahudi muvâcehesinde üzerine da‘vâ ve takrîr-i kelâm 
edip târih-i kitâbdan on ay mukaddem cihet-i karz-ı şer‘îden mersûm Yako 
zimmetinde yüz yetmiş iki guruş hakkım olup hâlâ suâl olunup alıverilme-
si matlûbumdur dedikde gıbbe’s-suâl mersûm Yako cevâbında fi’l-hakīka 
müdde‘î-i mezbûr Ali Beşe’ye yüz yetmiş iki kıt‘a esedî guruşu [deynim] var-
dır deyû bi tav‘ihî ikrâr ve i‘tirâf etmeğin alâ mûceb-i i‘tirâfihî meblağ-ı mezbûr 
yüz yetmiş iki guruşu müdde‘î-i mezbûr Ali Beşe’ye edâ ve teslîme mersûm 
Yako’ya tenbîh birle mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharremi’l-harâm li sene seb‘în ve semânîn 
ve elf.
Şuhûdü’l-hâl: Mehmed b. Musa, Ahmed Beşe b. Abdullah, Mehmed Çelebi b. Si-
yavuş









77 [46-1] Haksız yere hapsedilen sürsatçının şikâyetinin 
huzurda görüşüleceği
İzzetlü sa‘âdetlü sultânım hazretleri sağ olsun.
Bu kulları Tekfur Dağı’ndan sürsat getirip teslîm edip yedimden tezkiremizi al-
dıkdan sonra şimdi çakırcıbaşının tevâbi‘leri Hasköy mahkemesinde bu âna? 
değin şâhid olup bizim sende on beş bin akçelerimiz? vardır iki gündür ki tom-
rukda rencîde olunup Hasköy’de habs ettirip ricâ ve niyâz olunur ki kimesneye 
zulüm olmaz huzûr-ı izzetinizde murâfa‘a ( )
18 ( ) mine’l-Muharrem sene [10]89.
Hilâf-ı şer‘-i şerîf rencîde olunmaya huzûrumuzda murâfa‘a ola deyû buyur-
dum.

78 [46-2] Eski Anadolu Kazaskeri Mustafa Efendi’nin evini zevcesi 
Safiye Hatun bt. Yahya Efendi’ye sattığı
Havâss-ı Aliyye kazâsına tâbi‘ kasaba-i Hasköy mahallâtından Sütlüce’de Mah-
mud Ağa mahallesinde sâkin olup sâbıkan mesned nişîn-i sadr-ı Anadolu 
a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l-fezâili 
ve’l-me‘âlî metbû‘ü’l-efâzıl ve’l-e‘âlî alemü’l-ilm ve’l-hüdâ menârü’l-fazli ve’t-
tukā sa‘âdetlü Mustafa Efendi hazretlerinin taraf-ı şerîflerinden bey‘-i âti’z-zikri 
ikrâra vekîl olup vekâleti bimâ hüve nehcü’s-sübût şer‘an sâbite olan Kemaled-
din Efendi b. Mehmed meclis-i şer‘-i hatîr-i lâzımü’t-tevkīrde müvekkil-i mûmâ-
ileyh hazretlerinin halîle-i mükerremeleri sâhibet-i hâze’l-kitâb Safiye Hâtun bt. 
el-merhûm el-mebrûr Yahya Efendi tarafından ikrâr-ı âti’l-beyânı tasdîke vekîl 
olup vekâleti ber nehc-i şer‘î sâbite olan Ömer Çelebi b. Mehmed mahzarında 
bi’l-vekâle ikrâr ve takrîr-i kelâm edip akd-i âti’z-zikrin sudûruna değin müvek-
kilim mûmâ-ileyhin silk-i mülk-i sahîhinde münselik olup kasaba-i mezbûrede 
Pîrî Paşa vakfı’na beher sene altmış akçe mukāta‘ası olan yine Pîrî Paşa mahal-
lesinde vâki‘ bir tarafdan Yusuf Efendi mülkü ve bir tarafdan Edneya nâm Ya-
hudi mülkü ve bir tarafdan Saraylı Hatice nâm hâtun mülkü ve bir tarafdan 
tarîk-ı [47] âm ile mahdûd hâriciyyesi bir bâb fevkānî oda ve bir kahve oda-
sı ve dâhiliyyesi iki bâb fevkānî oda [ve] bir bâb tahtânî ve dehliz ve bir mat-
bah ve bir kameriyeli tahta-bend ve bahçeyi ve kanavât-ı memlûke ile muhar-
rer bir masura mâ[’] ile havluyu müştemil mülk menzilini bi cümleti’t-tevâbi‘ 
ve’l-levâhık sekiz yüz yirmi beş kıt‘a esedî guruşa tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûr sekiz yüz yirmi [beş] esedî guruşu müvekkilim mûmâ-ileyh 
hazretleri müvekkile-i müşârün-ileyhâ yedinden bi’t-tamâm ve’l-kemâl ahz ü 
kabz eyledi min ba‘d menzil-i mahdûd-ı mezkûrda alâka ve medhali yokdur 
müvekkile-i müşârün-ileyhânın mülk-i müşterâları olmuşdur keyfe mâ yeşâ[’] 
ve yahtâr mutasarrıfe olsun dedi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ aşer min Muharremi’l-harâm li sene tis‘în ve semânîn ve elf.
Şuhûdü’l-hâl: Mehmed Çelebi b. Siyavuş, Ahmed Çavuş b. Mahmud, Mehmed 
Efendi b. Mustafa, İbrahim b. Dilâver, Ali el-Muhzır

79 [47-1] Safiye bt. Mustafa’nın kocası Yusuf b. Abdullah’tan 
muhâlaa ile boşandığı
Havâss-ı Aliyye kazâsı müzâfâtından kasaba-i Hasköy’de Keçeci Pîrî mahallesin-
de sâkine Safiye bt. Mustafa nâm hâtun meclis-i şer‘-i hatîr-i lâzımü’t-tevkīrde 
zevc-i dâhilün bihâsı bâ‘is-i hâze’l-kitâb Yusuf b. Abdullah mahzarında ikrâr-ı 
tâm ve takrîr-i kelâm edip zevcim mezbûr Yusuf ile hüsn-i zindegânemiz ol-
mamağla beynimizde şikāk ve adem-i vifâk vâki‘ olmağın zimmetinde mü-
tekarrir ve ma‘kūdun aleyh olan bin akçe mehr-i müeccelimden ve nafaka-i 
iddet-i mu‘ayyenemden ve me’ûnet-i süknâmdan dahi fâriğa olmak üzre zevcim 
mezbûr Yusuf ile muhâla‘a-i sahîha-i şer‘iyye [ile] hul‘ eyleyip ol dahi vech-i 
muharrer üzerine hul‘-ı mezbûru kabûl eylediğinden sonra zevciyyete ve gay-
ra müte‘allika da‘vâdan birbirimizin zimmetlerini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde mukırra-i mezbûre Safiye’nin cârî ve sâdır olan 
ikrârını mezbûr Yusuf vicâhen tasdîk ve şifâhen tahkīk etmeğin mâ hüve’l-vâki‘ 
[kayd olundu].
( )
Şuhûdü’l-hâl: Mehmed Çelebi b. Siyavuş, Abbas Çelebi b. Abdülkādir, Hasan Çe-
lebi b. Mustafa?, İbrahim

80 [48-1] Âişe bt. Abdullah’ın evini Safiye Kadın 
bt. Necib Efendi’ye sattığı
İzzetlü Bostancıbaşı Ağa hazretleri ma‘rifet-i şer‘le tefahhus edeler deyû buy-
ruldu.
Husûs-ı âti’l-beyânın mahallinde tahrîri için bi’t-taleb mahkeme-i şerîfeden 
mevlânâ Mustafa Efendi irsâl olunup ol dahi zeyl-i kitâbda muharrerü’l-esâmî 
olan müslimîn ile kasaba-i Hasköy’de Sütlüce’de vâki‘ Mahmud Efendi mahal-
lesinde sâkin olup sâbıkan Anadolu kazaskeri olan a‘lemü’l-ulemâ’i’l-izâm ve 
efdalü’l-fuzalâ’i’l-fihâm izzetlü Mustafa Efendi’nin sa‘âdethânelerine varılıp 
akd-i meclis-i şer‘ olundukda medîne-i Hazret-i Ebâ Eyyûb el-Ensârî’de Değir-
menbaşı? mahallesi sâkinelerinden olup Şaban Bey b. Musa ve Mustafa Çelebi b. 
Şaban ta‘rîfleriyle mu‘arrefe olan Âişe bt. Abdullah meclis-i ma‘kūd-ı mezkûrda 
umdetü’l-muhaddarât Safiye Kadın bt. el-Hâc el-merhûm ed-dâric ilâ medârici 
rahmeti Rabbihi’l-gafûr Necib Efendi hazretleri taraf-ı şerîflerinden ikrâr-ı 
âti’l-beyânı tasdîke vekîl olup nehc-i şer‘î üzre vekâleti sâbite olan Muhyiddin 
Mehmed Efendi b. eş-Şeyh Mehmed mahzarında ikrâr ve i‘tirâf edip akd-i âti’z-
zikrin sudûruna değin silk-i mülk-i sahîhimde münselik olup arsasının kasaba-i 
mezbûrede vâki‘ Pîrî Paşa vakfı’na senede altmış akçe mukāta‘ası ve binâsı mül-
küm olan mahalle-i mezbûrede vâki‘ bir tarafı Yusuf Efendi [b.] Sinan ve bir ta-
rafı mûmâ-ileyhânın mülkü ve bir tarafı Rahime Hanım veresesi mülkleri ve bir 
tarafı tarîk-ı âm ile mahdûd tabaka-i ulyâda iki bâb oda ve bir kiler ve bir sofa 
vustâda bir bâb oda ve bir sofa ve bir matbah ve iki kenîf ve altında ahır ve bi’r-i 
mâ’ ve eşcâr-ı müsmire ve gayrı müsmire bahçeyi müştemil ve köşkü mülk men-
zilimi cümle tevâbi‘ ve levâhıkı ile müvekkil-i mûmâ-ileyhâ Safiye Kadın’a altı 
yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi minvâl-i muharrer üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûr altı yüz esedî guruşu yedinden 
bi’t-tamâm ahz ü kabz eyledim ba‘de’l-yevm menzil-i mahdûd-ı mezkûrda vec-
hen mine’l-vücûh alâka ve medhalim yokdur müvekkile-i mûmâ-ileyhâ Safiye 
Kadın’ın mülk-i müşterâsı olmuşdur keyfe mâ yeşâ’ mutasarrıfe olsun dedikde 
gıbbe’t-tasdîk vâki‘ hâli mevlânâ-yı mezkûr mahallinde tahrîr ba‘dehû gelip ha-
ber vermeğin mâ vaka‘a kayd şüd.
Fî 3 Safer sene [10]89.
Şuhûdü’l-hâl: Abdülhalim Efendi [b.] Abdurrahman, Molla Mustafa [b.] Osman 
..?, ..? b. Hacı Mustafa, Derviş Tüccâr?, Ömer? Efendi

81 [49-1] Mehmed Halife’nin Hasköy’ün sürsat malından teslim 
edilmemiş borcu kaldığı
Havâss-ı Aliyye kazâsına tâbi‘ kasaba-i Hasköy’de vâki‘ merhûm Kiremit-
çi Ahmed Çelebi binâ eylediği câmi‘-i şerîfde müezzin olan Mehmed Halîfe b. 
Abdülkādir nâm kimesne meclis-i şer‘de debbağ tâifesinden bâ‘isü’l-kitâb Meh-
med Çelebi b. Siyavuş mahzarında bi’t-tav‘ ve’r-rızâ ikrâr ve i‘tirâf edip işbu 
sene-i mübârekede kasaba-i Hasköy re‘âyâsına ve ehl-i sûkuna taraf-ı saltanat-ı 
aliyyeden bâ-fermân-ı âlî nâzil olan sürsat malından iki yüz seksen iki esedî gu-
ruş ahz ü kabz eylediğimden sonra meblağ-ı mezbûrdan iki yüz elli yedi guruşu 
sürsat emîni olan kimesneye teslîme der-uhde eden Hasan Çelebi’ye teslîm edip 
zimmetimde yirmi beş esedî guruş lâzımü’l-edâ ve vâcibü’l-kazâ deynimdir ve 
berberler tâifesinden cem‘ eylediğim akçeden dahi zimmetimde dört esedî gu-
ruş ki cem‘an yirmi dokuz esedî guruş mezbûr Mehmed Çelebi’ye deynimdir 
deyû bi’t-tav‘ ikrâr ve i‘tirâf etmeğin alâ mûceb-i i‘tirâfihî meblağ-ı mezbûr yir-
mi dokuz esedî guruşu mezbûr Mehmed Çelebi’ye edâ ve teslîme mezbûr mü-
ezzin Mehmed Halîfe’ye tenbîh birle mâ vaka‘a kayd şüd.
Fî 27 min Muharrem sene [10]89.
Şuhûdü’l-hâl: Fahrü’l-müderrisîni’l-kirâm İshak Efendi el-Eyyûbî, Abbas Çele-
bi b. birâder-i müezzin, Süleyman Çelebi b. Mustafa, İbrahim [b.] Dilâver, Ali 
Muhzır, Ahmed Çavuş b. Ali tersâne ( ) ve gayruhüm

82 [50-1] Kasbar v. Kasbar’ın terekesi ve yetimlerine zevcesi 
Meryem’in vasî tayin edildiği
Kasaba-i Hasköy’de Turşucu Hüseyin Çelebi mahallesinde sâkin iken bun-
dan akdem mürd olan Kasbar v. Kasbar’ın verâseti zevce-i metrûkesi Mer-
yem bt. Araton ve sulbî oğlu sagīr Asvader ve sulbiye kızları Hüdaverdi ve Kül 
nâm sagīrelere münhasıra olduğu şer‘an zâhir ve mütebeyyin olup ve cemî‘ 
muhallefâtı tahrîr ve sûk-ı sultânîde bey‘ olunan defterdir ki zikr olunur.
Fi’l-yevmi’s-sânî aşer min Muharremi’l-harâm sene 1089.
Mâî çuka Kıymet 400
Alaca sarık ma‘a kavuk Kıymet 100
Mâî çuka yelek Kıymet 100
Kara? kumaş mavili(?) Kıymet 400
Mor çuka Kıymet 650
Siyah köhne kuşak Kıymet 30
Sincâb kürkü Kıymet 1500
Sîm sâ‘at Kıymet 2000
Nühâs tencere? ma‘a hurda tas Kıymet 100
Elmas taş sagīr ve kebîr [aded?] 15 Kıymet 4000
Havan-ı kebîr Kıymet 200
Kahve ibriği sagīr ve kebîr Kıymet 200
Şamdan Kıymet 20
Mor çuka sagīr Kıymet 200
Der-zimmet Kıymet 5580
Nakid guruş meblağ 10 1200
Yekûn 16670
Minhâ el-ihrâcât
Techîz ve tekfîn 1200
Resm-i kısmet 400
Huddâmiyye 100
Sahhe’l-bâkī ma‘a ihrâcât 14970
Hisse-i zevce 1890
Hisse-i ibn 6540
Hisse-i bint 32701Hisse-i [bint] 32702Sulh-i? verese tahmîn? 30
Vech-i muharrer minvâl üzre vâlideleri Meryem bt. Araton sagīrân-ı mezbûrâna 
kıbel-i şer‘den vasî nasb olunmuşdur.
Fi’t-târihi’l-mezbûr li’s-seneti’l-mezbûre.

83 [51-1] Kilisenin ihtiyaçları için İstanbul Patriği Diyonis’in Mustafa 
Ağa’dan ödünç aldığı
Husûs-ı âti’l-beyânı mahallinde tahrîri için bi’t-taleb mahkeme-i şerîfeden bu 
fakīr ve zeyl-i kitâbda muharrerü’l-esâmî olan müslimîn ile Tersâne-i Âmire Bah-
çesi demekle ma‘rûf bahçeye varıp akd-i meclis-i şer‘-i şerîf eyledikde Hazîne-i 
âmire’de hâlâ nevbetçibaşı olan fahrü’l-emâsil ve’l-akrân Mustafa Ağa meclis-i 
ma‘kūd-ı mezkûrda mahmiye-i İstanbul patriği olan kıdvetü’l-milleti’l-Mesîhiyye 
Diyonis v. ( ) nâm patrik muvâcehesinde ikrâr ve takrîr-i kelâm edip işbu târih-i 
kitâb günü mezbûr Diyonis kilise maslahatı için yedimden cihet-i deyn-i şer‘îden 
olmak üzre üç yüz altmış gün tamâmına değin bana edâ ve teslîm etmek üzre 
sekiz bin esedî guruş taleb edip ben dahi meblağ-ı mezbûru merkūm Diyonis’e 
def ‘ ve teslîm edip ol dahi meblağ-ı mezbûru meclis-i ma‘kūd-ı mezkûrda ahz ü 
kabz eylemişdir suâl olunup takrîri tahrîr ve hüccet-i şer‘iyye olunup yedime ve-
rilmesi matlûbumdur dedikde gıbbe’s-suâl mezbûr Diyonis cevâbında fi’l-hakīka 
meclis-i ma‘kūd-ı mezkûrda mûmâ-ileyh Mustafa Ağa’dan cihet-i deyn-i şer‘î 
olmak üzre sekiz bin esedî guruş târih-i kitâb günü kilise maslahatı için karz-ı şer‘îden olmak üzre yedinden ahz ü kabz edip meblağ-ı mersûm zimmetimde 
vâcibü’l-edâ ve lâzımü’l-kazâ deynimdir deyû bi tav‘ihî ikrâr ve i‘tirâf eyledikden 
sonra gıbbe’t-tasdîk mûmâ-ileyh Mustafa Ağa meclis-i mezbûrda tekrâr i‘âde-i 
kelâm edip meblağ-ı mezbûru va‘de hulûlünde bana edâ ve teslîm etmek üzre 
mezbûr Diyonis’den kefîl taleb eylediğimde yedime kendi hattı ve hâtemini hâvî 
verdiği deyn temessüküne mastûrü’l-esâmî ve’l-eşhâs olan metrepolidler meblağ-ı 
mezbûra emr ve kabûlü hâviye kefâlet-i sahîha-i şer‘iyye ile kefîl ve zâmin olduk-
larından sonra yine meblağ-ı mezbûr 8000 esedî guruşa işbu hâzır-ı meclis olan 
Kurtuva cemâ‘atinden Aslan v. ( ) nâm Yahudi dahi kefîl ve zâmin kayd şüd.
Fî 23 min Muharremi’l-harâm sene 1089.
Şuhûdü’l-hâl: Bölükbaşı Hüseyin Bevvâb, Mehmed Çelebi ser-bölük, Hasan b. 
İsa, Hasan b. Memi, Hasan b. Memi, Mehmed b. Mehmed, Receb b. Ali, Osman 
Ağa [b.] Memi?, Osman Ağa

84 [52-1] Mehmed Ağa b. Hüseyin Efendi’nin vârislerinin muhallefâtını 
Mehmed Ağa b. Yusuf ’tan teslim aldıkları
Saray-ı hümâyûnda Pîr Mehmed Ağa’nın hüccetidir.
Husûs-ı âti’l-beyânı mahallinde istimâ‘ için bu fakīr zeyl-i kitâbda muharrerü’l-
esâmî müslimîn ile Tersâne-i Âmire Bahçesi demekle ma‘rûf bahçeye varıp 
meclis-i şer‘ olundukda hadîka-i hâssada satıcı? hizmetinde iken bundan ak-
dem vefât eden Kır demekle ma‘rûf Mehmed Ağa b. Hüseyin Efendi’nin verâseti 
li-ebeveyn karındaşı Mustafa Efendi ile kız karındaşı Safiye nâm hâtuna mün-
hasıra olduğu şer‘an zâhir ve mütebeyyin oldukdan sonra kendi tarafından 
asâleten ve kız karındaşı tarafından vekâleten mezbûr Mustafa Efendi meclis-i 
ma‘kūd-ı mezkûrda müteveffâ-yı mezbûrun muhallefâtına vâzi‘u’l-yed olan 
umdetü’l-havâs ve’l-mukarrebîn bâ‘isü’l-kitâb Mehmed Ağa b. Yusuf mahzarın-
da bi’l-asâle ve bi’l-vekâle ikrâr ve i‘tirâf edip mezbûr Pîr Mehmed Ağa mûrisim 
müteveffâ-yı mezbûr Kır Mehmed Ağa’nın ber mûceb-i defter kabz eylediği 
cemî‘ muhallefâtı mezbûr Pîr Mehmed Ağa yedinden bi’t-tamâm ahz ü kabz 
eyledim min ba‘d mûrisim müteveffâ-yı mezbûrun muhallefâtından yedinde 
bir şey kalmayıp husûs-ı mezbûra müte‘allik da‘vâdan mezbûr Mehmed, Pîr 
Mehmed Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
ba‘de’l-yevm mûrisim müteveffâ-yı mezbûrun muhallefâtına müte‘allik benden 
veya vükelâmdan ve müvekkile-i mezbûre Safiye Hâtun tarafından asâleten ve 
vekâleten da‘vâ sudûr ederse ve zuhûr ederse lede’l-hükkâmi’l-kirâm istimâ‘ 
olunmaya dedikde gıbbe’t-tasdîki’ş-şer‘î [mâ vaka‘a kayd olundu.]
Fî 26 min Safer sene [10]89.
Şuhûdü’l-hâl: Fahrü’l-havâssi’l-mukarrebîn Hasan Ağa, Umdetü’l-emâcid İbra-
him Ağa, Fahrü’l-akrân Mustafa Ağa, Ali Ağa b. ( ), Ahmed Çelebi b. ( ) Kâtib-i 
sır, Abdurrahman Ağa, Osman Ağa b. ( )

85 [52-2] Şeyh İbrahim ve Şeyh Ali Efendi’ye yevmiye verilmesine dair
Mezkûr Şeyh İbrahim’e ke’l-evvel yevmî üçer akçe akçeden ayda doksan akçe 
verip mahsûlden hesâb edesiz şehr-i sâbıkda verilmedi ise anı dahi verip 
mahsûlden hesâb edesiz.
Fî yevm 3.
Şeyh Ali Efendi’ye dahi ke’l-evvel verilegeldiği minvâl verile deyû emr olun-
muşdur.
Fî yevm 2.

86 [53-1] Hacı İkbal’in Şahbaz adlı câriyesini âzat ettiği
Mahmiye-i İstanbul’da Yenikapı dâhiliyyesinde sâkin el-Hâc İkbal nâm mühtedî 
rıkkını mu‘terife olan Şahbaz nâm câriyesini bundan akdem âzâd eylediği kayd 
şüd.
Fî 17 min Saferi’l-hayr sene [10]89.
Şuhûdü’l-hâl: Osman Bey b. Bâlâ Efendi, Süleyman Çelebi Yenikapı’da, Mustafa 
Çelebi ve lehû, Hacı Mehmed ve lehû

87 [53-2] İbrahim Paşa’nın kızı Fâtıma Kadın’ın evini Ahmed 
Efendi b. Yusuf Efendi’ye sattığı
Kasaba-i Hasköy’de Kiremitçi Ahmed Çelebi mahallesinde sâkin iken bundan 
akdem vefât eden Ali Bey b. el-merhûm İbrahim Paşa’nın li-eb kız karında-
şı olup Mustafa Efendi b. Ramazan ve Mehmed Çelebi b. Siyavuş ta‘rîfleriyle 
mu‘arrefe olan fahrü’l-muhaddarât Fâtıma Kadın meclis-i şer‘-i şerîfde umde-
tü erbâbi’t-tahrîr ve’l-kalem zübdetü ashâbü’t-tastîr ve’r-rakam Ahmed Efendi 
b. Yusuf Efendi tarafından ikrâr-ı âti’l-beyânı tasdîke vekîli olan Ahmed Çelebi 
[b.] Ali mahzarında ikrâr ve i‘tirâf edip silk-i mülk-i sahîhimde münselik olup 
mahalle-i mezbûrede vâki‘ bir tarafı Bezirgân Evi demekle ma‘rûf menzil ve 
bir tarafı Ömer Bey vakfı olan menzil ve bir tarafı Abdi Bey mülkü ve bir tarafı 
tarîk-ı âm ile mahdûd iki fevkānî ve bir tahtânî ve bahçe ve eşcâr-ı müsmire ve 
[gayrı] müsmire muha[vva]tayı müştemil mülk-i mevrûs menzilimi müvekkil-i 
mûmâ-ileyhe dört yüz elli esedî guruşa bey‘ ve teslîm ol dahi ahz ü kabz eyleyip 
semeni olan meblağ-ı mezbûru yedinden bi’t-tamâm ahz ü kabz eyledim de-
dikde ba‘de’l-yevm menzil-i mezkûr mülk-i müşterâsı olmuşdur keyfe mâ yeşâ’ 
mutasarrıf olsun dedikde gıbbe’t-tasdîk [kayd olundu].
Fî 26 Safer sene 1089.
Şuhûdü’l-hâl: Ahmed Bey b. Paşazâde, Yakub Efendi, Mehmed Çelebi b. Ahmed, 
Seyyid Ahmed Çelebi [b.] Mahmud, Hasan Çelebi [b.] Mahmud, Hacı Ali b. 
Mustafa, Hacı Mahmud Bey b. Mustafa?

88 [53-3] Mustafa Efendi’nin Hasköy niyâbetine tayin edildiği
Fahrü’l-kuzât Mustafa Efendi el-mükerrem
Gıbbe’t-tahiyye inhâ olunur ki sene tis‘în ve semânîn ve elf Rebî‘ulevveli’nin be-
şinci gününden Hasköy nâhiyesi niyâbeti tarafımızdan size tefvîz olunmuşdur 
gerekdir ki yevm-i mezkûrda nâhiye-i mezkûra varıp ahâlîsi beyninde icrâ-yı 
ahkâm-ı şer‘iyye eyleyesiz ve’s-selâm.
Fi’t-târihi’l-mezbûr.
El-fakīr Mehmed el-med‘uv bi Kayışzâde

89 [53-4] Evinde saklanarak mahkemeye gelmeyen kişinin 
evinin mühürlenmesi
Mezbûr bu def ‘a dahi murâfa‘a-i şer‘ olmadan imtinâ‘ ve kendi hânesinde ihtifâ 
eylediği vâki‘ ise izn-i şer‘le çavuş mübâşeretiyle hânesi mühürlene [deyû buy-
ruldu].
Fî 22 Rebî‘ilevvel sene [10]89.

90 [54-1] İbrahim b. Mehmed ile zevcesi Âişe’nin mülkiyet 
iddiasında bulundukları evi daha önce sattıklarının ispatlandığı 
ve davadan menedildikleri
Havâss-ı Aliyye kazâsına tâbi‘ kasaba-i Hasköy’de Turşucu mahallesi sükkânından 
olup hâlâ mahmiye-i İstanbul’da Mustafa Paşa mahallesinde sâkin kendi ta-
rafından asâleten ve zevcesi Âişe bt. Siyami nâm hâtun tarafından vekîl olup 
vekâleti nehc-i şer‘î üzre sâbite olan zevci İbrahim b. Mehmed meclis-i şer‘-i 
şerîfde ale’l-iştirâki’s-seviy silk-i mülk-i sahîhimizde münselik olup mahalle-i 
mezbûrede vâki‘ bir tarafı ba‘zan Manisalı Mustafa Ağa ve ba‘zan umdetü’l-
muvakkarât Telli Haseki Sultan mülkleri ve bir tarafdan Pehlivan mülkü ve 
bir tarafı Osmanzâde mülkü ve bir tarafı tarîk-ı âm ile mahdûd olup iki bâb 
fevkānî oda ve sofa ve dehliz ve iki bâb tahtânî oda ve ahır ve kenîfi ve bi’r-i 
mâyı ve cüneyneyi müştemil mülk menzilimizde şirâ-yı şer‘î üzre vâzı‘ü’l-yed 
olan işbu bâ‘isü’l-kitâb Receb b. ( ) mahzarında bi’l-asâle ve bi’l-vekâle üzerine 
da‘vâ ve takrîr-i kelâm edip zikr olunan menzil-i mahdûd-ı mezkûra mezbûr 
Receb vâzı‘ü’l-yed olduğu ecilden taleb ederim suâl olunup menzil-i mezkûrdan 
kasr-ı yedine tenbîh ve bana teslîm olunmak matlûbumdur dedikde gıbbe’s-suâl 
mezbûr Receb cevâbında menzil-i mezkûra vaz‘-ı yedini ikrâr lâkin mezbûr İb-
rahim ve zevcesi Âişe Hâtun bin seksen iki senesi Zilhicceti’ş-şerîfenin ikin-
ci günü mahmiye-i İstanbul’da Balat mahkemesi’nde nâibü’ş-şer‘ olan Derviş 
Efendi b. Emrullah huzûrunda işbu hâzır bi’l-meclis eş-Şeyh Seyyid Abdülkerim 
Efendi b. Şaban’a menzil-i mezbûru kırk yedi esedî guruşa bey‘-i bâtt-ı sahîh-i 
şer‘î ile bey‘ ve teslîm ol dahi minvâl-i muharrer üzre iştirâ ve kabz eyleyip se-
meni olan meblağ-ı mezbûr kırk yedi guruşu mûmâ-ileyh yedinden ahz ü kabz 
ve beynlerinde iktisâm edip ba‘dehû menzil-i mezkûr mûmâ-ileyhin mülk-i 
müşterâsı olup zabt ve tasarrufunda iken mûmâ-ileyh Seyyid Abdülkerim Efen-
di dahi menzil-i mezkûru bin seksen üç senesi Saferü’l-hayrının beşinci günü 
medîne-i Hazret-i Ebâ Eyyûb el-Ensârî’de nâibü’ş-şer‘ olan Mehmed Efendi b. 
Hamza huzûrunda bana elli bir kıt‘a esedî guruşa bey‘-i bâtt-ı sahîh-i şer‘î ile 
bey‘ ve teslîm ben dahi minvâl-i muharrer üzre iştirâ ve kabûl ve kabz ve def ‘-i 
semen edip menzil-i mezbûr mülküm ve hakkım olup zabt ve tasarruf ede-
rim deyip takrîr-i meşrûhuna mutâbıka ve târiheyn-i mezkûreyn ile müverra-
ha ve nâibeyn-i mezkûreynin imzâları ile mümzâ iki kıt‘a hüccet-i şer‘iyye ibrâz 
edip alâ vechi’l-hasm feth ve kırâat olundukda mazmûnları takrîr-i meşrûhuna 
mutâbık bulunmağın isre’l-istintâk ve akībe’l-inkâr mezkûr Receb’den evvelâ 
mezbûr eş-Şeyh Seyyid Abdülkerim Efendi’ye müdde‘î-i mezbûr İbrahim ile 
zevcesi Âişe Hâtun bey‘ eylediğine beyyine taleb olundukda zeyl-i hüccetde 
isimleri mastûr olup mahmiye-i İstanbul’dan [55] Kazasker Câmi‘i mahallesi 
sükkânından olup câmi‘-i mezbûr kayyımı Mehmed Halîfe b. Osman ve Avcı 
Bey mahallesi sükkânından Ömer Çelebi b. Ali nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-vâki‘ mezbûr İbrahim ile 
zevcesi Âişe Hâtun zikr olunan menzil-i mahdûd-ı mezkûru târih-i mezbûrda bi-
zim huzûrumuzda mezbûr eş-Şeyh Seyyid Abdülkerim Efendi’ye kırk yedi esedî 
guruşa bey‘ ve teslîm ve ikrârları nâib-i mûmâ-ileyh Derviş Efendi huzûrunda 
tescîl ve hüccet-i merkūmeyi tahrîr edip yedine def ‘ ve teslîm eyledi biz zikr 
olunan mazmûn-ı hüccete şâhidleriz şehâdet dahi ederiz deyû her biri edâ-yı 
şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle 
olmağın mezbûr İbrahim asâleten ve vekâleten menzil-i mezkûra müte‘allika 
da‘vâdan men‘ olunup ve menzil-i mezbûr mezbûr Receb’e hüküm birle mâ 
vaka‘a ketb [olundu].
Fî 9 Rebî‘ilevvel sene [10]89.
Şuhûdü’l-hâl: Ali Efendi [b.] Hacı Mehmed, Ahmed Efendi b. Murad, Mustafa 
Halîfe b. Murad, Mustafa Halîfe b. Mehmed, Mustafa b. Nasuh, Ahmed b. Nasuh

91 [55-1] Mahmud b. Mehmed’in Âişe bt. Abdullah’tan alacağı olduğu 
iddiasını ispat edemediği
Acem tüccârı tâifesinden Mahmud b. Mehmed nâm kimesne meclis-i şer‘-i 
şerîfde işbu râfi‘atü’l-vesîka Âişe bt. Abdullah [nâm] mühtediye muvâcehesinde 
üzerine da‘vâ ve takrîr-i kelâm edip mezbûre Âişe zimmetinde beynimizde 
ma‘lûm emti‘a-i mütenevvi‘a bahâsından otuz dört guruş hakkım olup meblağ-ı 
mersûmdan mukaddemâ dokuz guruşunu ahz ü kabz edip bâkī zimmetinde yir-
mi beş guruş hakkım kalmağın taleb eylediğimde teslîminden imtinâ‘ eder suâl 
olunup alıverilmesi murâdımdır dedikde gıbbe’s-suâl ve akībe’l-inkâr müdde‘î-i 
mezbûrdan da‘vâsına mutâbık beyyine taleb olundukda ityân-ı beyyineden 
bi’l-külliye âciz olup istihlâf taleb etmeğin mezbûr[e] Âişe fi’l-vâkı‘a müdde‘î-i 
mezkûra zikr olunan emti‘a-i mütenevvi‘a bahâsından zimmetinde otuz dört 
guruş deyni olup meblağ-ı mersûmdan ba‘dehû dokuz guruşunu kendiye def ‘ 
ve teslîm etmediğine ve bâkī yirmi beş guruşu dahi zimmetinde lâzımü’l-edâ 
deyni olmadığına yemîn teklîf olundukda ol dahi yemîn billâhi’l-azîm etmeğin 
mûcebiyle mezbûr bî-vech mu‘ârazadan [men‘ olundu].
Fî 21 Rebî‘ilevvel sene [10]89.
Şuhûdü’l-hâl: Mehmed Çelebi, Ali Çelebi, Dilâver Bey

92 [56-1] Mosi v. İlya ile kız kardeşi Semhad’ın Rus asıllı câriyeleri 
Vaska bt. Aleksi’yi âzat ettikleri
Aragon cemâ‘atinden olup kasaba-i Hasköy sükkânından Mosi v. İlya nâm Ya-
hudi asâleten ve li-ebeveyn kız karındaşı Semhad bt. İlya nâm Yahudiye tara-
fından ıtk-ı âti’l-beyâna vekîl olup vekâleti Receb Beşe b. Nasuh ve Ali Bey b. 
Abdurrahman şehâdetleri ile şer‘an sâbite olan Avraham v. Yako nâm Yahudi 
vekâleten meclis-i şer‘-i şerîfde ale’l-iştirâki’s-seviy silk-i mülkümüzde münselik 
olup kendilere rıkkını mu‘terife olan orta boylu açık kaşlı elâ gözlü sol yanağın-
da eser-i cerh ve sol ayağı a‘rec Rûsiyyetü’l-asl bâ‘isetü’l-vesîka Vaska bt. Aleksi 
nâm câriyemizi cemî‘ malımızdan âzâd ve i‘tâk ve tahrîr eyledik hakk-ı velâdan 
gayrı hakkımız kalmadı dediklerinde [mâ vaka‘a kayd şüd].
Fî 21 Rebî‘ilevvel sene [10]89.
Şuhûdü’l-hâl: İsmail Ağa, Veli Çelebi, Dilâver Bey, Mehmed Bey









93 [56-2] Ölen Bodine bt. Yako’nun Rus asıllı câriyesi Balaşka bt. 
Levane’yi sağlığında âzat ettiği
Hasköy’de Hacı Şaban mahallesinde sâkine iken bundan akdem hâlike olan Bo-
dine bt. Yako nâm Yahudiyenin sadrî kebîr oğlu İsak v. Samuyel nâm Yahudi 
meclis-i şer‘de işbu orta boylu açık kaşlı gök gözlü a‘rec Rûsiyyetü’l-asl Balaş-
ka bt. Levane nâm câriye muvâcehesinde ikrâr ve i‘tirâf edip mezbûr Balaş-
ka vâlidem hâlike-i mezbûre Bodine’nin câriyesi olup târih-i kitâbdan altı sene 
mukaddem hâl-i hayâtında ve kemâl-i sıhhatinde câriye-i mezbûreyi lâ li-ivazin 
‘âcil ve lâ li-garazin âcil malından âzâd ve i‘tâk ve tahrîr edip sâir harâir-i asliyyât 
zümresine idhâl eylemişdi hâlâ ben dahi mezbûr i‘tâk ve tahrîrini ...? oldum de-
yicek mâ vaka‘a kayd [şüd].
Fî 24 Rebî‘ilevvel sene [10]89.
Şuhûdü’l-hâl: Mehmed Çelebi Muhtesib, Ali Çelebi ..?, Dilâver Bey ..?

94 [56-3] Hacı Abdullah b. Ali’nin Rus asıllı câriyesi Mülâyim 
bt. Abdullah’ı âzat ettiği
Keçeci mahallesinde sâkin Hacı Abdullah b. Ali meclis-i şer‘de kendiye rıkkını 
mu‘terife orta boylu açık kaşlı gök gözlü esam Rûsiyyetü’l-asl bâ‘isetü’l-vesîka 
Mülâyim bt. Abdullah nâm câriyemi malımdan âzâd ve i‘tâk ve tahrîr eyledim 
mezbûre sâir harâir-i asliyyât gibi hürre olmuşdur.
Fî 27 Rebî‘ilevvel sene [10]89.
Şuhûdü’l-hâl: Ali Efendi [b.] Mehmed imâm, Mustafa Efendi akdar, İbrahim b. 
Abdünnebi, Müezzin Yusuf Halîfe [ve] gayruhüm

95 [56-4] Sara bt. Avraham’ın Rus asıllı Bane bt. Havader’i âzat ettiği
Hasköy’de Kiremitçi Ahmed mahallesinde sâkine esirci Sara bt. Avraham nâm 
Yahudiye meclis-i şer‘de kendiye rıkkını mu‘terife orta boylu açık kaşlı gök elâ 
gözlü sağ kulağı dibinde et beni olup Rûsiyyetü’l-asl Bane bt. Havader nâm 
câriyemi hasbeten lillâh malımdan âzâd ve i‘tâk ve tahrîr ve harâir-i asliyyâta 
ilhâk ve âzâd edip sâir harâir-i asliyyât gibi hürre olmuşdur ilâ âhirihî.
Fî gurreti Rebî‘ilâhir sene [10]89.
Şuhûdü’l-hâl: Receb b. ( ), Ali Çelebi [b.] Mehmed, Dilâver Bey ..?

96 [56-5] Hasköy niyâbetinin Mustafa Efendi’ye verildiği
Fî 2 Rebî‘ilâhir sene [10]89.
Hasköy’de nâibü’ş-şer‘ Mustafa Efendi,
Gıbbe’s-selâm inhâ olunur ki nâhiye-i mezbûrda taraf-ı saltanat-ı aliyye âhara 
tevcîh olunca değin icrâ-yı ahkâm-ı şer‘iyyede tekâsül etmeyip ve ba‘de’l-yevm 
vâki‘ olan mahsûlü defter ile …?
El-Fakīr muharrir-i müvellâ? Hâce

97 [57-1] Müslüman olup karısından boşanan Mehmed b. Abdullah’ın 
çocuklarına nafaka vermesi gerektiği
Havâss-ı Aliyye kazâsına tâbi‘ kasaba-i Hasköy’de Pîrî Paşa mahallesi 
sâkinelerinden ( ) bt. ( ) nâm Nasrâniye meclis-i şer‘-i şerîfde takrîr-i kelâm ve 
ta‘bîr ani’l-merâm edip mukaddemâ zevcim olup şeref-i İslâm ile müşerref olan 
Mehmed b. Abdullah beni talâk-ı bâ’in ile tatlîk etmekle mezbûr Mehmed’e tâbi‘ 
olmağla nâmı Ahmed olan sadrî sagīr oğlumun ve nâmı Hatice olan sadriye kı-
zımın nafaka ve kisvesi ve sâir havâic-i lâzımeleri için babaları mezbûr Mehmed 
malından nafaka ve kisve bahâ takdîr olunmak murâdımdır dedikde sagīrân-ı 
mezbûrânın her birine babaları mezbûr Mehmed malından beher yevm her bi-
rine beşer akçe nafaka ve kisve bahâ takdîr olunup inde’l-ihtiyâc istidâneye ve 
vakt-i zaferde rücû‘a mezbûre ( ) izin verilip mâ hüve’l-vâki‘ bi’t-taleb ketb ü 
terkīm ve yed-i tâlibe vaz‘ olundu.
Tahrîren fî 8 şehri Rebî‘ilâhir sene 1089.
Şuhûdü’l-hâl: Halil Efendi b. Ömer, Bâli b. Mustafa, Ali Çelebi b. Abdurrahman, 
Dilâver Bey b. Abdullah, Abdullah Beşe b. Mehmed ve gayruhüm mine’l-huzzâr

98 [57-2] İsak v. Yasef ’in evini zevcesi Kalamire bt. Yasef ’e sattığı
Husûs-ı âti’l-beyânı mahallinde tahrîri iltimâs için bu fakīr ve zeyl-i kitâbda 
muharrerü’l-esâmî olan müslimîn ile Katalan cemâ‘atinden olup kasaba-i Has-
köy mahallâtından Kiremitçi Ahmed Çelebi mahallesi sâkinlerinden olup iki 
seneden beri sâhib-i firâş ve meclis-i şer‘a huzûru müte‘azzir olan İsak v. Ya-
sef nâm Yahudinin menziline varıp akd-i meclis-i şer‘-i şerîf eyledikde mezbûr 
İsak meclis-i ma‘kūd-ı mezbûrda zevcesi işbu bâ‘isetü’l-vesîka Kalamire bt. Ya-
sef nâm Yahudiye muvâcehesinde ikrâr-ı tâm ve takrîr-i kelâm edip mahalle-i 
mezbûrede vâki‘ bir tarafı ba‘zan Mosi nâm Yahudi mülkü ve ba‘zan Avraham 
nâm Yahudi veresesi mülkleri ve bir tarafı David nâm Yahudi mülkü ve iki ta-
rafı tarîk-ı âm ile mahdûd üç bâb fevkānî odaları ve dört bâb tahtânî odaları 
ve matbahı ve selâmlık ta‘bîr olunur sofayı ve iki bâb mahzeni ve mezbûr Av-
raham veresesi ile müşterek bi’r-i mâyı ve havluyu müştemil mülk menzilimi 
cemî‘ tevâbi‘ ve levâhıkı ve kâffe-i merâfıkı ile zevcem mezbûre Kalamire’ye bin 
altı yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi minvâl-i muharrer üzre iştirâ ve kabz ve kabûl 
eyledikden sonra semeni olan meblağ-ı mezbûr bin altı yüz esedî guruşu zev-
cem mezbûre Kalamire yedinden bi’t-tamâm ahz ü kabz eyledim ba‘de’l-yevm 
menzil-i mahdûd-ı mezbûr zevcem mezbûre Kalamire’nin mülk-i müşterâsıdır 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Tahrîren fî 7 şehri Rebî‘ilâhir li sene 1089.
Şuhûdü’l-hâl: Mehmed Çelebi b. Yusuf, Mehmed Çelebi b. İbrahim el-Muhtesib, 
Abdullah Beşe b. Mehmed, Hasan Çelebi b. Mustafa, Mehmed b. Şaban, Ali Çele-
bi b. Abdurrahman, Bayram v. İsak, İlya v. Kemal, Abraham v. Yasef, Şeban v. Av-
raham, Mihayil v. Mosi ve gayruhüm mine’l-huzzâr

99 [58-1] Harap durumdaki vakıf evin tamiri için bahçesinden 
bir kısmının ayrılıp Ahmed Çelebi b. Mehmed Efendi’ye 
icâreteynle kiralandığı
Havâss-ı Aliyye kazâsına tâbi‘ kasaba-i Hasköy mahallâtından Abdüsselâm Bey 
mahallesinde vâki‘ merhûm Abdullah Hâmidî nâm sâhibü’l-hayrın evvelâ zev-
cesi Ferahnâz Hâtun’a ve evlâdına ve evlâd-ı evlâd-ı evlâdına ve ba‘de’l-inkırâz 
utekāsına ve evlâd-ı evlâd-ı utekāsına ve ba‘de’l-inkırâz zikr olunan Abdüsselâm 
Mescid-i şerîfinin imâmına süknâ olmak üzre vakf eylediği menzilin bi’l-fi‘l 
mütevellîsi olan Ahmed Efendi b. Mustafa nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Ahmed Çelebi b. Mehmed Efendi mahzarın-
da bi’t-tevliyye ikrâr-ı tâm ve takrîr-i kelâm edip mahalle-i mezbûrede vâki‘ şark 
cânibi Emine Hâtun vakfı olan menzil ve kıble cânibi Pirinççibaşı Mehmed Ağa 
kızı mülkü ve bir tarafı ba‘zan mezârlık ve ba‘zan mescid-i mezbûr ve bir tara-
fı tarîk-ı âm ile mahdûd ve bir bâb beyt-i süflî ve bi’r-i mâyı ve eşcâr-ı müsmireyi 
hâvî bahçeyi havluyu müştemil olan vakıf menzil harâba müşrif olup kābil-i süknâ 
olmayıp meremmâta muhtâc olmağla vakfın dahi meremmâta müsâ‘adesi olma-
mağla şark cânibinden tûlen yedi buçuk zirâ‘ ve arzen on beş zirâ‘ [bi-] hesâb-ı 
satrancî yüz on iki buçuk zirâ‘ yeri bahçesinden ifrâz olunup menzil-i mezbûrun 
meremmâtı için îcâr olunmak lâzım olmağın târih-i kitâbdan sekiz kıt‘a esedî gu-
ruş icâre-i mu‘accele ve beher ayda beşer akçe icâre-i müeccele ile mezbûr Ahmed 
Çelebi’ye tevliyyetim hasebiyle îcâr edip ol dahi minvâl-i muharrer üzre istîcâr ve 
kabûl eyledikden sonra zikr olunan sekiz kıt‘a esedî guruş mu‘accel[ey]i mezbûr 
Ahmed Çelebi yedinden bi’t-tamâm vakıf için ahz ü kabz eyledim ba‘de’l-yevm 
mezbûr Ahmed Çelebi mâh be-mâh ücret-i merkūmeyi cânib-i vakfa edâ eyleye 
zikr olunan arsayı zabt ve tasarruf edip kimesne dahl ve ta‘arruz etmeye dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî 10 şehri Rebî‘ilâhir sene 1089.
Şuhûdü’l-hâl: Mustafa Çelebi b. Dilâver, Mustafa Beşe b. Ali, İsmail Çelebi b. 
Mehmed, Hüseyin Çelebi b. Ali, Hasan Çelebi b. Ali, Mehmed Çelebi b. Hüse-
yin, Musa Bey b. Arslan, Mehmed Çelebi b. Hasan, İbrahim Çelebi b. Dilâver, İb-
rahim Çelebi b. Ali, Ali Çelebi b. Abdurrahman, Dilâver Bey Bevvâb-ı sultânî

100 [58-2] Ali Efendi b. Hacı Mehmed’in evini Mehmed 
b. Abdullah’a sattığı
Havâss-ı Aliyye kazâsına tâbi‘ kasaba-i Hasköy mahallâtından Turşucu mahal-
lesi imâmı Ali Efendi b. El-Hâc Mehmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Mehmed b. Abdullah nâm kimesne mahza-
rında ikrâr-ı tâm ve takrîr-i kelâm edip el-Hâc Şaban mahallesinde vâki‘ bir ta-
rafı Havva Hâtun mülkü ve bir tarafı Hüseyin Çelebi mülkü ve bir tarafı Berber 
Hasan veresesi mülkleri ve taraf-ı râbi‘i tarîk-ı hâs ile mahdûd bir bâb fevkānî 
odayı ve sofayı ve altında ahırı ve bi’r-i mâyı ve eşcâr-ı müsmireyi müştemil 
havluyu ve Hüseyin Çelebi ile müşterek kenîfi müştemil mülk menzilimi bi 
cümleti’t-tevâbi‘ ve’l-levâhık mezbûr Mehmed’e doksan kıt‘a esedî guruşa bey‘-i 
bâtt-ı sahîh-i şer‘î ile bey‘ ve teslîm edip ol dahi minvâl-i muharrer üzre iştirâ ve 
kabz ve kabûl eyledikden sonra semeni olan meblağ-ı mezbûr doksan kıt‘a esedî 
guruşu mezbûr Mehmed yedinden bi’t-tamâm ahz ü kabz eyledim ba‘de’l-yevm 
menzil-i mahdûd-ı mezkûr merkūm Mehmed’in mülk-i müşterâsıdır keyfe mâ 
yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Tahrîren fî 14 şehri Rebî‘ilâhir li sene 1089.
Şuhûdü’l-hâl: Abdülbâkī Efendi b. Ahmed Efendi el-İmâm, Mehmed Ağa b. Ali 
bahçe ustası, Ebûbekir Çelebi b. Hasan el-Müezzin, Mehmed Bey b. Ahmed, Ah-
med Beşe b. Abdurrahman, Ahmed b. Mustafa, Ahmed b. Mehmed, Hüseyin Çe-
lebi b. Ahmed Bey, kömürcü Mehmed, Ahmed b. Hasan, Mehmed b. Hasan, Ali 
Çelebi b. Abdurrahman, İbrahim Çelebi b. Dilâver

101 [59-1, Arapça] Atâullah’ın Hasköy niyâbetine tayin edildiği
Yâ Fettâh                               Yâ Rezzâk                               Yâ Kerîm
Niyâbetim a‘lemü’l-ulemâ’i’l-mütebahhirîn ve efdalü’l-fuzalâ’i’l-müteverri‘în 
yenbû‘ü’l-fazli ve’l-yakīn her vechden bizim en evlâmız olan sâbıkan medîne-i 
Kostantıniyye el-mahmiyye kadısı olan mevlânâ İbrahim Efendi hazretleri 
zamânında vâki‘ oldu.
Ben el-fakīr -ilellâhi’l-meliki’l-kadîr- kasaba-i Hasköy kadılığına nâib olan 
Atâullah’ım.
Vaka‘a’l-bed’ü ve’t-tahrîr fi’l-yevmi’s-sâlis ve’l-ışrîn min Rebî‘ilâhir li sene tis‘în 
ve semânîn ve elf.

102 [59-2] Serkis v. Devletyar’ın Eğin’deki bağının İlyo 
v. Aleksandri’ye satıldığı
Vilâyet-i Anadolu’da vâki‘ Eğin nâm kasaba sükkânından olup hâlâ Havâss-ı 
Aliyye kazâsına tâbi‘ [kasaba-i] Hasköy’de müsâferet vechi üzre sâkin olan Ser-
kis v. Devletyar nâm Ermeni meclis-i şer‘de işbu bâ‘isü’s-sifr Mankasar v. Ağozar 
nâm Ermeni muvâcehesinde bi’t-tav‘i’s-sâf ikrâr ve i‘tirâf edip kasaba-i mezkûre 
kurbunda vâki‘ Murad Köprüsü demekle ma‘rûf mevzi‘de vâki‘ bir tarafı Pervâz 
nâm Ermeni bağına ve bir tarafı Nazali nâm Ermeni bağına ve iki tarafı tarîk-ı 
âm ile mahdûd olan mülk bağımı bundan akdem bey‘a tarafımdan mezbûr 
Mankasar‘ı vekîl nasb ve ta‘yîn etmiş idim mezbûr dahi varıp vekâleti hase-
biyle bağ-ı mezkûru iki yüz esedî guruşa kasaba-i mezbûre sükkânından İlyo 
v. Aleksandri nâm Ermeniye bey‘ ve teslîm ve semen-i mezbûru ahz ü kabz ve 
bana bi’t-tamâm edâ ve teslîm edip zimmetinde semen-i merkūmdan bir akçe 
ve bir habbe hakkım bâkī kalmadı dedikde gıbbe’t-tasdîk mâ vaka‘a bi’t-taleb 
ketb olundu.
Tahrîren fi’l-yevmi’s-sâbi‘ ve’l-ışrîn min şehri Rebî‘ilâhir li sene tis‘în ve semânîn 
ve elf.
Şuhûdü’l-hâl: İbrahim b. Dilâver, Ali b. Abdurrahman, Kasbar v. Serkis, Moses 
v. Hobyar, Canim v. Serkis, Asvader v. Avik, Asvader v. Bayek, Mandis v. Hobsar, 
Bahadır v. Bayek, Avanos v. Hokaz

103 [59-3] İlya v. Menahem’in vakıftan ödünç aldığı paranın 
kefili olan kardeşi Mihayil’den tahsil edilmesi
Medîne-i Hazret-i Ebâ Eyyûb el-Ensârî mahallâtından Câmi‘-i Kebîr mahalle-
si sükkânından olup medîne-i mezbûrede vâki‘ merhûm Fütûha Hâtun vakfı’na 
bi’l-fi‘l mütevellî olan işbu bâ‘isü’l-kitâb Mehmed Çavuş b. Abdullah nâm ki-
mesne Havâss-ı Aliyye kazâsına tâbi‘ Hasköy nâm kasaba mahallâtından Kire-
mitçi Ahmed Çelebi mahallesi sükkânından Mihayil v. Menahem nâm Yahudiyi 
meclis-i şer‘a ihzâr ve mahzarında takrîr-i da‘vâ edip mezbûr Mihayil Yahudi-
nin karındaşı olup gāib ani’l-meclis olan İlya v. Menahem ve Mihayil Yahudinin 
târih-i kitâbdan bir sene mukaddem vakf-ı mezbûr malından alâ tarîki’l-karz 
yedimden ahz ü kabz eylediği doksan altı buçuk esedî guruşa karındaşı mezbûr 
Mihayil kefîl bi’l-mâl olmuşdur kefâletine binâ[en] taleb ederim alıverilmesi 
matlûbumdur dedikde gıbbe’s-suâl mezbûr Mihayil cevâbında fi’l-hakīka gāib 
ani’l-meclis olan karındaşım mezbûr İlya Yahudinin târih-i kitâbdan bir sene 
mukaddem vakf-ı mezbûr malından olmak üzre mütevellî-i mezbûr Mehmed 
Çavuş yedinden alâ tarîki’l-karz ahz ü kabz eylediği mezbûr doksan altı buçuk 
guruşa tarafeynden emr ve kabûlü hâviye kefâlet-i sahîha-i şer‘iyye ile kefîl bi’l-
mâl oldum idi deyû bi’t-tav‘i’s-sâf mu‘terif olmağın mûcebiyle edâsına tenbîh 
birle işbu vesîka alâ mâ hüve’l-hakīka mütevellî-i mezbûr talebiyle ketb olundu.
Tahrîren fi’l-yevmi’t-tâsi‘ ve’l-ışrîn min Rebî‘ilâhir li sene tis‘în ve semânîn ve elf.
Şuhûdü’l-hâl: Ahmed b. Hasan, Dilâver Bey b. Abdullah, Mehmed b. İbrahim 
Çavuş, Ali b. Abdullah, Mustafa b. Mehmed, İbrahim b. Dilâver

104 [60-1] Kosta v. Yorgi’nin kölesi Andriye’nin denizde boğularak 
öldüğünün cesedinin keşfinden anlaşıldığı
Havâss-ı Aliyye kazâsına tâbi‘ Hasköy nâm kasaba mahallâtından Pîrî Paşa 
mahallesi imâmı İbrahim Efendi b. Murad ve mahalle-i merkūme ahâlîsinden 
Mehmed Çelebi b. Siyavuş ve Mustafa b. Dilâver ve Abdurrahman b. Mehmed 
ve sâirler meclis-i şer‘de hâzırûn olup her biri takrîr-işer‘de hâzır olup kasaba-i merkūme mahallâtından Abdüsselâm mahallesi 
sükkânından Kosta v. Yorgi nâm zimmînin abd-i memlûkü Andriye nâm kâfir 
târih-i kitâbdan beş gün mukaddem gāib olmuş idi el-hâletü hâzihî târih-i kitâb 
günü zikr olunan Pîrî Paşa mahallesi kurbunda deryâ kenarında garîkan helâk 
olmuş bulunup ba‘dehû keşf ve tahrîr için kasaba-i merkūme mahallâtından 
Kiremitçi Ahmed Çelebi mahallesi kurbunda Hasan Çelebi b. Mustafa nâm ki-
mesnenin kiremithânesi harmanına nakl olunmuşdur üzerine varılıp keşf ve 
tahrîr olunmak taleb ederiz dediklerinde bu fakīr hâlâ hâssa bostancılar ba-
şısı olan izzetlü ve sa‘âdetlü Mustafa Ağa hazretleri taraf-ı şerîflerinden hâlâ 
fahrü’l-akrân Haseki el-Hâc Hüseyin Bey ve kasaba-i mezbûre subaşısı el-Hâc 
Ömer Bey ve kolluk çorbacısı Hüseyin Ağa ve zeyl-i kitâbdan mastûrü’l-esâmî 
olan müslimîn ile garîk-i merkūmun üzerine varılıp nazar olundukda deryâda 
birkaç gün meksden nâşî çehresine kan oturup sâir âzâsında aslâ eser-i cerâhat 
olmadığı müşâhede olunup mahallinde vukū‘u üzre tahrîr olundukdan sonra 
garîk-i mezbûrun mâliki olan mezbûr Kosta ol mahalde takrîr-i kelâm edip fi’l-
hakīka abd-i memlûküm garîk-i mezbûr târih-i kitâbdan beşgāib olmuş idi târih-i kitâb günü zikr olunan mahalde bi emrillâhi te‘âlâ garîkan 
helâk olmuş bulunmuşdu ahâlî-i mahalle ile ve sâir bir ferdiyle dem ve diyete müte‘allika da‘vâ ve nizâ‘ım yokdur dedikde mâ cerâ alâ vukū‘ihi bi’t-taleb ketb 
olundu.
Tahrîren fi’l-yevmi’t-tâsi‘ ve’l-ışrîn min Rebî‘ilâhir li sene tis‘în ve semânîn ve elf.
Şuhûdü’l-hâl: Hüseyin Çelebi b. Mehmed, Mustafa b. Abdullah, Mehmed Bey 
b. Ali, Abdurrahman Çelebi b. Mehmed, Mehmed Çelebi b. Siyavuş, Hüseyin b. 
Mehmed, Mustafa Çelebi b. Dilâver, Pîrî Paşa imâmı İbrahim Efendi b. Murad, 
Ali Çelebi b. Hasan, Mehmed Çelebi b. Ahmed, Mustafa Beşe, Hasan Çelebi b. 
Mustafa, Ömer Beşe b. Ahmed

105 [60-2] Ohan v. Menas’ın Bağdasar v. Serkis’e ödünç verdiği 
paranın ödenmesi talebi
Vilâyeti Anadolu’da vâki‘ Harput nâm kasaba müzâfâtından Kibrit nâm karye 
sükkânından olup hâlâ mahmiye-i İstanbul’da Turşucular odasında müsâferet 
vechi üzre sâkin olan Ermeni tâifesinden işbu bâ‘isü’s-sifr Ohan v. Menas 
nâm papaz yine Ermeni tâifesinden Bağdasar v. Serkis nâm Nasrânîyi meclis-i 
şer‘a ihzâr ve mahzarında takrîr-i da‘vâ edip bundan akdem bin seksen sekiz 
Ramazân-ı şerîfinin on beşinci günü mahmiye-i mezbûrede vâki‘ arabacılar oda-
ları ta‘bîr olunur handa mezbûr Bağdasar benden alâ tarîki’l-karz elli iki esedî 
guruş ahz ü kabz edip meblağ-ı mezbûr el-ân [61] zimmetinde bana lâzımü’l-edâ 
deyndir suâl olunup hakkım alıverilmek matlûbumdur dedikde gıbbe’s-suâl ve 
akībe’l-inkâr müdde‘î-i mezbûrdan da‘vâsına mutâbık beyyine taleb olunduk-
da udûl-i müslimînden olup mahmiye-i mezbûr mahallâtından Aksaray ma-
hallesi sükkânından Ahmed b. Mehmed nâm kimesne ile Kumkapısı’nda sâkin 
Ermeni tâifesinden İsak v. Serkis meclis-i şer‘a hâzırân olup istişhâd olunduk-
larında fi’l-hakīka bundan akdem bin seksen sekiz Ramazân-ı şerîfi’nin on be-
şinci günü zikr olunan arabacılar odaları ta‘bîr olunur handa müdde‘î-i mezbûr 
Ohan mezbûr Bağda[sar]’a alâ tarîki’l-karz elli iki esedî guruş verip merkūm 
Bağdasar dahi meblağ-ı mezbûr elli iki esedî guruşu müdde‘î-i mezbûrun ye-
dinden bizim huzûrumuzda ahz ü kabz edip mezbûr Bağdasar’ın zimmetinde 
müdde‘î-i mezbûr Ohan papazın vech-i muharrer üzre elli iki esedî guruş hak-
kı vardır biz bu husûsa bu vech üzre şâhidleriz şehâdet dahi ederiz deyû her biri 
edâ-yı şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
hayyiz-i kabûlde vâkı‘a oldukdan sonra meblağ-ı mezbûr elli iki esedî guruşu 
müdde‘î-i mezbûr Ohan papaza edâ ve teslîme mezbûr Bağdasar’a tenbîh birle 
mâ vaka‘a bi’t-taleb ketb olundu.
Tahrîren fi’l-yevmi’s-sâlis aşer min Cumâdelûlâ li sene tis‘în ve semânîn ve elf.
Şuhûdü’l-hâl: Fahrü’l-kuzât Abdülkādir Efendi b. İbrahim Efendi, Hüseyin Beşe 
b. Ahmed, Mehmed Beşe b. Hüseyin, Mehmed Çelebi b. İbrahim, İbrahim b. 
Dilâver, Mustafa b. Mehmed, Abdülkādir Beşe b. Süleyman, Ali Beşe b. Dilâver 
ve gayruhüm

106 [61-1] Fâtıma bt. Hasan’ın zevci Gazi Bey b. Abdullah ile 
muhâlaa ile boşandıkları
Havâss-ı Aliyye kazâsına tâbi‘ Hasköy’de Kiremitçi Ahmed Çelebi mahal-
lesinde sâkine Fâtıma bt. Hasan zevc-i muhâlı‘ı işbu bâ‘isü’l-kitâb Gāzi Bey 
b. Abdullah mahzarında bi’t-tav‘i’s-sâf ikrâr ve i‘tirâf edip zevcim mezbûr ile 
hüsn-i zindegânemiz olmamağla târih-i kitâb günü zimmetinde mütekarrir ve 
ma‘kūdun aleyh olan dört yüz akçe mehr-i müeccelim ve nafaka-i iddetim-
den ve me’ûnet-i süknâm dahi kendi üzerime olmak üzre muhâla‘a-i sahîha-i 
şer‘iyye ile muhâla‘a edip ol dahi vech-i meşrûh üzre hul‘-ı mezbûru kabûl edip 
zevciyyete ve gayra müte‘allika da‘vâdan her birimiz âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Tahrîren fi’l-yevmi’r-râbi‘ aşer min Cumâdelûlâ li sene tis‘în ve semânîn ve elf.
Şuhûdü’l-hâl: Mustafa Halîfe b. Mehmed, İbrahim b. Dilâver, Ali b. Dilâver ve 
gayruhüm?

107 [62-1] Hatice Hatun bt. Yusuf Ağa’nın evinin Kalos v. Kurdbâli 
adlı Ermeni’ye satıldığı
&lt;&lt;Husûs-ı âti’l-beyânın mahallinde tahrîri iltimâs olunmağın bu fakīr zeyl-i 
kitâbda mastûrü’l-esâmî olan müslimîn ile mahmiye-i İstanbul’da Molla Fenârî 
mahallesi sâkinelerinden fahrü’l-muhaddarât Hatice Hâtun bt. el-merhûm Yu-
suf Ağa’nın Havâss-ı Aliyye kazâsına tâbi‘ kasaba-i Hasköy mahallâtından 
Abdüsselâm mahallesinde vâki‘ menziline varılıp akd-i meclis-i şer‘ olundukda 
müşârün-ileyhâ Hatice Hâtun zikri mürûr eden Abdüsselâm mahallesi imâmı 
Ahmed Efendi b. Mustafa ve Turşucu câmi‘i imâmı Ali Efendi b. el-Hâc Meh-
med nâm kimesneler ta‘rîfleriyle mu‘arrefe oldukdan sonra meclis-i ma‘kūd-ı 
mezkûrda işbu bâ‘isü’s-sifr kiremitçi tâifesinden Kalos v. Kurdbâli nâm Ermeni 
muvâcehesinde bi’t-tav‘i’s-sâf ikrâr ve i‘tirâf edip zikr olunan Abdüsselâm ma-
hallesinde vâki‘ bir tarafdan yine kendi mülküm ve bir tarafdan Fehrad oğlu? 
Agop nâm Ermeni mülkü ve iki tarafdan tarîk-ı âm ile mahdûd iki bâb fevkānî 
ve iki bâb tahtânî odalarımı ve tahta-pûşu ve sofayı ve müstakil sokak kapısını 
ve kenîfi ve tûlen on yedi zirâ‘ ve arzen altı zirâ‘ [bi-] hesâb-ı satrancî üzre yüz 
iki zirâ‘ arz-ı hâliyeyi müştemil mülk menzilimi bi cümleti’t-tevâbi‘ ve’l-levâhık 
ve kâffeti’l-menâfi‘ ve’l-merâfık merkūm Kalos’a beş yüz on iki esedî guruşa ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip meclis-i 
ma‘kūd-ı mezkûrda semeni olan meblağ-ı mezbûr beş yüz on iki esedî guruşu 
yedinden tamâmen ahz ü kabz edip teslîm-i mebî‘ eyledim fîmâ ba‘d menzil-i 
mezkûr merkūm Kalos’un mülk-i müşterâsıdır keyfe mâ yeşâ’ ve hasbe mâ yahtâr 
mutasarrıf olsun dedikde mukırra-i mezbûre Hatice Hâtun’un vech-i muharrer 
üzre cârî olan ikrârını mezbûr Kalos Ermeni dahi bi’l-muvâcehe tasdîk edicek 
mâ vaka‘a bi’t-taleb ketb olundu.
Tahrîren fi’l-yevmi’s-sâdis aşer min Cumâdelûlâ sene tis‘în ve semânîn ve elf.
Şuhûdü’l-hâl: Ali Efendi b. el-Hâc Mehmed, Mehmed Çavuş b. İbrahim, Meh-
med Efendi b. Mustafa el-İmâm, Mustafa Çelebi b. Dilâver, Mehmed Bey b. Ali, 
Hüseyin Ağa b. Ramazan Efendi, Ali Çelebi b. Abdullah, Mehmed Ağa b. İb-
rahim, Mehmed Beşe b. Hüseyin, Mehmed Çelebi b. Hasan, Ahmed Çelebi b. 
Mehmed Efendi, Hüseyin Çelebi b. Mustafa, Mehmed Çelebi b. Ahmed, Musta-
fa Beşe b. Ali, Ramazan ma‘rifet-i şer‘iyye ile ârifân olan, Mustafa Hâce b. Meh-
med, Ramazan b. Abdullah, Dilâver Bey b. Abdullah, el-Hâc Mustafa b. Abdul-
lah, Ramazan b. Musa, el-Hâc Mehmed b. [İ]brahim, İbrahim Çelebi b. Dilâver, 
Mehmed Çelebi Ebû Siyavuş ve gayruhüm mine’l-huzzâr
Bu mahalde hatâ vâki‘ olmağın gayrı mahalline ( )&gt;&gt;

108 [62-2] Arslan v. Salamon’un Rus asıllı câriyesi Melaniye’yi 
azat ettiği
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ah-
med Çelebi mahallesi sükkânından Arslan v. Salamon nâm Yahudi meclis-i 
şer‘de kendiye rıkkını mu‘terife olan orta boylu açık kaşlı gök gözlü Rûsiyyetü’l-
asl bâ‘isetü’l-kabâle Melaniye nâm kâfire câriye-i memlûkesi muvâcehesinde 
ikrâr-ı sahîh-i şer‘î ve i‘tirâf-ı sarîh-i mer‘î kılıp işbu evsâf-ı mezkûre ile 
mevsûfe câriye-i memlûkemi malımdan âzâd ve mülkümden ihrâc eyledim 
ba‘de’l-yevm mezbûre Melaniye sâir harâir-i asliyyât gibi hürre olmuşdur üze-
rinde hakk-ı velâdan gayrı hakkım yokdur dedikde [63] mukırr-ı merkūm Ars-
lan Yahudinin vech-i muharrer üzre cârî olan ikrârı mezbûre Melaniye talebiy-
le ketb olundu.
Tahrîren fi’l-yevmi’s-sâbi‘ aşer min Cumâdelûlâ li sene tis‘în ve semânîn ve elf.
Şuhûdü’l-hâl: el-Hâc Ömer Ağa b. Sefer, Mehmed Çelebi b. İbrahim, Ali b. Ab-
durrahman el-Muhzır, İbrahim b. Dilâver, Dilâver Bey b. Abdullah el-Muhzır, 
Mustafa Halîfe b. Mehmed









109 [63-1] Hatice Hatun bt. Yusuf Ağa’nın evinin Kalos v. Kurdbâli 
adlı Ermeni’ye satıldığı
Husûs-ı âti’l-beyânın mahallinde tahrîr-i iltimâs olunmağın bu fakīr zeyl-i 
kitâbda mastûrü’l-esâmî olan müslimîn ile mahmiye-i İstanbul’da Molla Fenârî 
mahallesi sâkinelerinden fahrü’l-muhaddarât Hatice Hâtun bt. el-merhûm Yu-
suf Ağa b. Abdülmennân’ın Havâss-ı Aliyye kazâsına tâbi‘ kasaba-i Hasköy 
mahallâtından Abdüsselâm mahallesinde vâki‘ menziline varılıp akd-i meclis-i 
şer‘ olundukda mezbûr Hatice Hâtun’un zâtını ma‘rifet-i şer‘iyye ile ârifân olan 
mezbûr Abdüsselâm mahallesi imâmı Ahmed Efendi b. Mustafa ve kasaba-i 
mezbûrede vâki‘ Turşucu câmi‘i imâmı Ali Efendi b. El-Hâc Mehmed nâm ki-
mesneler ta‘rîfleriyle mu‘arrefe oldukdan sonra müşârün-ileyhâ Hatice Hâtun 
meclis-i ma‘kūd-ı mezkûrda işbu bâ‘isü’s-sifr kiremitçi tâifesinden Kalos v. 
Kurdbâli nâm Ermeni muvâcehesinde bi’t-tav‘i’s-sâf ikrâr ve i‘tirâf edip akd-i 
âti’z-zikr sudûruna değin silk-i mülk-i sahîhimde münselik olan emlâkimden 
olup zikri mürûr eden Abdüsselâm mahallesinde vâki‘ bir tarafdan yine ken-
di mülküm ve bir tarafdan Fehrad oğlu Agop nâm Ermeni mülkü ve iki ta-
rafdan tarîk-ı âm ile mahdûd ve iki bâb fevkānî ve iki bâb tahtânî odaları ve 
tahta-pûşu ve sofayı ve müstakil sokak kapısını ve kenîfi ve tûlen on yedi zirâ‘ 
ve arzen altı zirâ‘ ve ber hesâb-ı satrancî yüz iki zirâ‘ arz-ı hâliyeyi müşte-
mil mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık mezbûr Kalos’a beş yüz on iki esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘iyle bey‘ edip meclis-i ma‘kūd-ı mezkûrda seme-
ni olan sâlifü’z-zikr beş yüz on iki esedî guruşu mezbûr Kalos yedinden bi’t-
tamâm ahz ü kabz edip teslîm-i mebî‘ kıldım fîmâ ba‘d menzil-i mârrü’z-zikr 
merkūm Kalos Ermeni’nin müşterâsıdır keyfe mâ yeşâ’ mutasarrıf olsun dedik-
de mukırra-i mezbûre Hatice Hâtun’un vech-i muharrer üzre cârî olan ikrârını 
müşterî-i merkūm Kalos Ermeni dahi bi’l-muvâcehe tasdîk edicek mâ vaka‘a 
bi’t-taleb ketb olundu.
Tahrîren fi’l-yevmi’s-sâbi‘ aşer min Cumâdelûlâ sene tis‘în ve semânîn ve elf.
Şuhûdü’l-hâl: Ali Efendi b. El-Hâc Mehmed, Mehmed Çavuş b. İbrahim, Meh-
med Efendi b. Mustafa, Mustafa Çelebi b. Dilâver, Mehmed Bey b. Ali, Mehmed 
Çelebi b. Hasan, Ahmed Çelebi b. Mehmed Efendi, Hüseyin Çelebi b. Musta-
fa, Mehmed Çelebi b. Ahmed, Mustafa Beşe b. Ali, Hüseyin Ağa b. Ramazan, Ali 
Çelebi b. Abdullah, Mehmed Ağa b. İbrahim, Mehmed Beşe b. Hüseyin, El-Hâc 
Mustafa b. Abdullah, Ramazan b. Musa, Mehmed b. Siyavuş, El-Hâc Mehmed b. 
İbrahim, İbrahim Çelebi b. Dilâver, Dilâver Bey b. Abdullah, Ramazan b. Abdul-
lah, Mustafa Hâce b. Mehmed









110 [64-1] Saltane bt. Dimitri ile zevcesi Yorgaki v. Nikola’nın 
muhâlaa ile boşandıkları
Mahmiye-i İstanbul mahallâtından Abdi Subaşı mahallesi sâkinelerinden Sal-
tane bt. Dimitri v. Manolaki nâm Nasrâniye meclis-i şer‘-i hatîr-i lâzımü’t-
tevkīrde zevc-i muhâlı‘ı olan işbu bâ‘isü’s-sifr Yorgaki v. Nikola nâm zimmî 
muvâcehesinde bi’t-tav‘ ve’r-rızâ ikrâr ve i‘tirâf edip zevcim mezbûr Yorgaki 
ile beynimizde şikāk vâki‘ olup hul‘ murâd edinmeğin zimmetinde olan yir-
mi bin akçe mehr-i müeccelimden ve cihet-i karzdan zimmetinde lâzımü’l-edâ 
bana deyni olan otuz esedî guruşdan ve sâir zevciyyete müte‘allika de‘âvî ve 
husûmât ve mütâlebâtdan ferâğ üzre muhâla‘a eyleyip min ba‘d ol benden ve 
ben andan kat‘-ı alâka ve terk-i nizâ‘ edip her birimiz âharın zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledik dedikde mukırra-i mezbûre Sal-
tane Nasrâniye Yani v. Ergiri ve Dimitri v. Polihron nâm zimmîler ta‘rîfleriyle 
mu‘arrefe oldukdan sonra mezbûr Yorgaki zimmî dahi vech-i meşrûh üzre hul‘ 
ettim deyû vicâhen tasdîk edicek mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâlis ve’l-ışrîn min Cumâdelûlâ li sene tis‘în ve semânîn ve 
elf.
Şuhûdü’l-hâl: Receb Beşe b. Nasuh, Mehmed Beşe b. Hüseyin, Sinan Beşe b. Ha-
san, Abbas Beşe b. Mustafa, İbrahim b. Dilâver el-Muhzır, Ali b. Abdurrahman 
el-Muhzır, Mustafa Halîfe b. Mehmed, Mehmed Çelebi b. İbrahim el-Muhtesib, 
Yani v. Ergiri, Dimitri v. Polihron ve gayruhüm mine’l-huzzâr

111 [64-2] Yakob v. Menas’ın Geyve’deki evini Yorgi v. Mihayil’e sattığı
Vilâyeti Anadolu’da vâki‘ Geyve kazâsına tâbi‘ Ortaköy sükkânından olup hâlâ 
müsâferet vechi üzre Havâss-ı Aliyye kazâsına tâbi‘ kasaba-i Hasköy’de sâkin Ya-
kob v. Menas nâm Ermeni meclis-i şer‘de işbu bâ‘isü’s-sifr yine karye-i mezbûre 
sükkânından Yorgi v. Mihayil nâm zimmî muvâcehesinde bi’t-tav‘i’s-sâf ikrâr ve 
i‘tirâf edip karye-i mezbûrede vâki‘ iki tarafı dere ve bir tarafı Mihayil v. Sima-
von nâm Nasrânî mülküne ve taraf-ı âhiri tarîk-ı âm ile mahdûd bir bâb tahtânî 
mülk menzilimi cümle tevâbi‘ ve levâhıkı ile mezbûr Yorgi zimmîye sekiz esedî 
guruşa tarafeynden îcâb ve kabûlü hâvî bey‘-i sahîh-i şer‘î ile bey‘ edip ol dahi 
vech-i muharrer üzre iştirâ ve kabûl eyledikden sonra semeni olan meblağ-ı 
mezbûr sekiz esedî guruşu müşterî-i mezbûr Yorgi zimmî yedinden ahz ü kabz 
edip mebî‘-i mezbûru mahallinde tesellüme mezbûr Yorgi zimmîyi taslît eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ ve’l-ışrîn min Cumâdelûlâ sene tis‘în ve semânîn ve 
elf.
Şuhûdü’l-hâl: Mehmed b. İvaz, Hüseyin b. Receb, İbrahim b. Dilâver, Dilâver Bey 
b. Abdullah, Menas v. Mercan, Yamandi v. Kenek, Vasel v. Norek, Visek v. Asva-
der ve gayruhüm

112 [65-1] Gülistan bt. Abdülmennân’ın terekesi
Havâss-ı Aliyye kazâsına tâbi‘ kasaba-i Hasköy mahallâtından Sütlüce mahal-
lesi sâkinelerinden olup bundan akdem vefât eden Gülistan bt. Abdülmennân 
nâm müteveffânın zevci İsmail nâm kimesneden gayrı zâhirde vâris-i ma‘rûfu 
olmamağın muhallefâtının nısfı mezbûr İsmail’e ve nısf-ı âharı beytülmâle âid 
olup cemî‘ muhallefâtı bi’t-taleb tahrîr ve sûk-ı sultânîde bey‘ olunan defterdir 
ki zikr olunur.
Hurrire fi’l-yevmi’r-râbi‘ min Cumâdelâhire li sene tis‘în ve semânîn ve elf.
Yorgan Aded 1 Kıymet 90
Köhne velense Aded 1 Kıymet 90
Kilim köhne Aded 1 Kıymet 83
Harîr çuka ferâce Aded 1 Kıymet 700
Def‘a yorgan Aded 1 Kıymet 96
Döşek beledî Aded 1 Kıymet 210
Yastık Aded 2 Kıymet 93
Tencere Aded 1 Kıymet 201
Müsta‘mel kumaş entâri Aded 1 Kıymet 60
Müsta‘mel çuka terpûş Aded 1 Kıymet 35
Tülbent makrama Aded 3 Kıymet 41

Çarşaf Aded 1 Kıymet 40
Papuç ve mest Aded 1 Kıymet 60
Sepet sandığı Aded 1 Kıymet 70
İplik ve tire kenarlı bez Kıymet 450
Def‘a müsta‘mel yorgan Aded 1 Kıymet 100
Köhne kebe Aded 1 Kıymet 100
Kaliçe müsta‘mel Aded 1 Kıymet 25
Sahan Aded 2 Kıymet 80
Uçkur ve köhne çarşaf Aded 2Aded 1 Kıymet 37
Def‘a çarşaf Aded 1 Kıymet 94
Bez arşın Aded 2 Kıymet 46
Def‘a astar döşek Aded 1 Kıymet 105
Def‘a astar yüzlü yün döşek Aded 1 Kıymet 91
Köhne kilim Aded 1 Kıymet 30
Köhne yan keçesi Aded 1 Kıymet 30
Bakır sini Aded 1 Kıymet 220
Müsta‘mel Şam alacası Aded 1 Kıymet 165
Def‘a çarşaf Aded 1 Kıymet 74
Köhne don ve döşeme ve köhne yastık
[Aded] 1 
[Aded] 1
[Aded] 1
Kıymet 390
Sîm ön kuşak Aded 1 Kıymet 350
Tahta sandık Aded 1 Kıymet 50
Sagīr sedir yastığı Aded 1 Kıymet 31
Köhne bohça Aded 1 Kıymet 50
Peşkir Aded 1 Kıymet 50
Köhne don Aded 3 Kıymet 80
Köhne alaca çarşaf Aded 1 Kıymet 41
Köhne alaca kaftan Aded 1 Kıymet 50

Çarşaf Aded 1 Kıymet 20
Def‘a çarşaf Aded 1 Kıymet 43
Astar yastık gılafı Aded 2 Kıymet 100
Cem‘an yekûn
4384 yalnız dört bin 
üç yüz seksen dört 
akçedir.
Minhâ el-ihrâcât
Dellâliyye 209 [akçe]
Resm-i kısmet 225 [akçe]
İhzâriyye ve sarrâfi yye ve kâtibiyye 180 [akçe]
Yekûn 614 [akçe]
Sahhe‘l-bâkī
3770 yalnız üç bin 
yedi yüz yetmiş 
akçedir.
Hissetü‘z-zevc [Meblağ] 1885
El-bâkī fî yed-i emîn-i beytülmâl el-Hâc 
Ömer Ağa Meblağ 1885









113 [66-1] Ahmed Çelebi b. Mustafa’nın İsak v. Yasef ’teki alacağının 
kefili olan Menahem v. Mosi’den tahsiline dair
Mahmiye-i İstanbul mahallâtından Çerağcı mahallesi sükkânından işbu bâ‘isü’l-
kitâb Ahmed Çelebi b. Mustafa nâm kimesne Havâss-ı Aliyye kazâsına tâbi‘ 
kasaba-i Hasköy sükkânından Menahem v. Mosi nâm Yahudiyi meclis-i şer‘a 
ihzâr ve mahzarında takrîr-i da‘vâ edip gāib ani’l-meclis İsak v. Yasef v. İsak nâm 
Yahudi zimmetinde cihet-i karz-ı şer‘îden on sekiz buçuk esedî guruş hakkıma 
mezbûr Menahem Yahudi kefîl bi’l-mâl olmuşdur kefâletine binâen meblağ-ı 
mezbûru mezbûr Menahem Yahudiden taleb ederim suâl olunup alıverilme-
si matlûbumdur dedikde gıbbe’s-suâl mersûm Menahem cevâbında fi’l-hakīka 
gāib ani’l-meclis mersûm İsak Yahudinin zimmetinde cihet-i karz-ı şer‘îden 
müdde‘î-i mezbûr Ahmed Çelebi’ye deyni olan meblağ-ı mezbûr on sekiz bu-
çuk esedî guruşa kefâlet-i sahîha-i şer‘iyye ile kefîl bi’l-mâlım deyû bi’t-tav‘i’s-
sâf ikrâr ve i‘tirâf etmeğin mûcebiyle meblağ-ı mezbûr on sekiz buçuk esedî gu-
ruşu müdde‘î-i mezbûr Ahmed Çelebi’ye edâ ve teslîme kefîl-i mezbûr Mena-
hem Yahudiye tenbîh birle mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâdî aşer min Cemâziyelâhir sene seb‘în ve semânîn ve elf.
Şuhûdü’l-hâl: Abdullah Efendi b. Halil, Mehmed Çelebi b. İbrahim, Ali Çelebi b. 
Abdurrahman, İbrahim Çelebi b. Dilâver, Dilâver Bey b. Abdullah

114 [66-2] Şaban Beşe b. Receb’in Salamon v. Arslan’daki alacağının 
kefili olan Mosi v. Tursun’dan tahsiline dair
Mahmiye-i İstanbul mahallâtından Gedik Paşa mahallesi sükkânından işbu 
bâ‘isü’l-kitâb Şaban Beşe b. Receb nâm râcil Havâss-ı Aliyye kazâsına tâbi‘ 
kasaba-i Hasköy mahallâtından Kiremitçi Ahmed Çelebi mahallesinde sâkin 
Mosi v. Tursun nâm Yahudiyi meclis-i şer‘a ihzâr ve muvâcehesinde takrîr-i 
da‘vâ edip mezbûr Mosi Yahudinin dâmâdı olup gāib ani’l-meclis Salamon v. 
Arslan v. Salamon nâm Yahudinin zimmetinde cihet-i karz-ı şer‘îden yüz elli 
esedî guruş hakkım olup meblağ-ı mezbûr yüz elli esedî guruşa mezbûr Mosi 
emr ve kabûlü hâviye kefâlet-i sahîha-i şer‘iyye ile kefîl bi’l-mâl olmuş idi 
meblağ-ı mezbûru kefâletine binâen mezbûr Mosi Yahudiden taleb ederim de-
dikde gıbbe’s-suâl merkūm Mosi Yahudi cevâbında fi’l-hakīka dâmâdım olup 
gāib ani’l-meclis mersûm Salamon v. Arslan nâm Yahudi zimmetinde cihet-i 
karz-ı şer‘îden müdde‘î-i merkūm Şaban Beşe’ye deyni olan meblağ-ı mersûm 
yüz elli esedî guruşa emr-i kabûlü hâviye kefâlet-i sahîha-i şer‘iyye ile kefîl bi’l-
mâl oldum deyû bi’t-tav‘i’s-sâf ikrâr ve i‘tirâf etmeğin mûcebiyle ba‘de’l-hükm 
mâ vaka‘a bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Cumâdelâhire li sene tis‘în ve semânîn 
ve elf.
Şuhûdü’l-hâl: Mahmud Çelebi b. Mehmed, Mehmed Bey b. Ali, Mehmed Beşe 
b. Hüseyin, Ali b. Abdurrahman, İbrahim b. Dilâver, Abdullah Efendi b. Halil, 
Dilâver Bey b. Abdullah ve gayruhüm

115 [67-1] Serkis v. Devletyar’ın Eğin kasabasındaki evini 
Mankasar v. Ağozar’a sattığı
Vilâyeti Anadolu’da vâki‘ Eğin kasabası sükkânından olup hâlâ mahmiye-i İstan-
bul hısnı ebvâbından Fener kapısı dâhilinde Abdi Subaşı mahallesinde müsâferet 
vechi üzre mütemekkin Serkis v. Devletyar nâm Ermeni meclis-i şer‘-i şerîfde 
işbu râfi‘ü’r-rakīm Mankasar v. Ağozar nâm Ermeni muvâcehesinde ikrâr ve 
i‘tirâf edip silk-i mülk-i sahîhimde münselik olup kasaba-i mezbûrede vâki‘ bir 
tarafı Sebhal mülkü ve bir tarafı Anos mülkü ve bir tarafı dere ve bir tarafı 
tarîk-ı âm ile mahdûd bir bâb tahtânî odayı müştemil mülk menzilimi cemî‘ 
tevâbi‘ ve levâhıkı ile mezbûr Mankasar’aîcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi minvâl-i mu-
harrer üzre iştirâ ve kabûl ve temellük eyledikden sonra semeni olan meblağ-ı 
mezbûr yirmi esedî guruşu yedinden bi’t-tamâm ahz ü kabz eyledim ba‘de’l-
yevm menzil-i mahdûd-ı mezkûrda alâka ve medhalim yokdur mârrü’z-zikr 
menzili mahallinde zabt ve tasarrufa mezbûr Mankasar’ıdim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâdis min Recebi’l-mürecceb li sene tis‘în ve semânîn ve elf.
Şuhûdü’l-hâl: Mahmud Çelebi b. Mehmed, Ali Çelebi b. Abdurrahman, İbrahim 
Çelebi b. Dilâver, Mehmed Bey b. Ali, Bedros v. Mercan, Mardoros v. Habas, Mo-
ses v. Hobyar, Hanem v. Serkis ve gayruhüm

116 [67-2] Yusuf b. Abdurrahman’ın evini Meryem bt. İlyas’a sattığı
Hasköy mahallâtından Kiremitçi mahallesinde sâkin Yusuf b. Abdurrahman 
nâm kimesne meclis-i şer‘-i hatîr-i lâzımü’t-tevkīrde işbu bâ‘isetü’l-vesîka Mer-
yem bt. İlyas nâm hâtun muvâcehesinde ikrâr ve i‘tirâf edip akd-i âti’z-zikrin 
sudûruna değin silk-i mülk-i sahîhimde münselik olup mahalle-i mezbûrede 
vâki‘ bir tarafı es-Seyyid Mustafa Çelebi mülkü ve bir tarafı Şerife Hâtun mül-
kü ve bir tarafı İsmihân Hâtun mülkü ve ba‘zan Sinan mülkü ve bir tarafı tarîk-ı 
âm ile mahdûd bir bâb tahtânî oda ve sofa ve kenîf ve zât-ı eşcâr-ı müsmire ve gayrı müsmire hadîkayı müştemil mülk menzilimi cemî‘ tevâbi‘ ve levâhıkıyla 
mezbûre Meryem’e altmış esedî guruşa bey‘ ol dahi iştirâ ve kabûl ve kabz ve se-
meni olan meblağı yedinden ahz edip ilâ âhirihî.
Fî 15 Receb sene [10]89.
Şuhûdü’l-hâl: İbrahim b. Halil, Mustafa b. İbrahim?, Ahmed b. Mehmed, Ahmed 
b. Halil, Abdurrahman b. Dilâver

117 [67-3] Ebûbekir b. Derviş’in Hasköy kadısı Atâullah 
Efendi’ye borcu olduğu
Kasaba-i Kasımpaşa’da Küçük Piyâlepaşa’da müsâfiren Ramazan Efendi nâm 
kimesnenin menzilinde mütemekkin olan el-Hâc Ebûbekir b. el-Hâc Der-
viş kasaba-i Hasköy nâibi olan Atâullah Efendi b. Abdülbâkī nâm kadıya 
cihet-i karz-ı şer‘îden iki bin akçe lâzımü’l-edâ deynim olup ve meblağ-ı 
mezbûr zevcem işbu hâzıratün bi’l-meclis Emine bt. Derviş nâm hâtun emr 
ve kabûlü hâviye kefâlet-i sahîha-i şer‘iyye ile kefîl ve zâmine oldum deme-
ğin kayd şüd.
Fî 10 Şa‘bân sene [10]89.
Şuhûdü’l-hâl: Mustafa Efendi Kâtib, Mehmed Bey b. Ali Muhtesib, Ali Çelebi b. 
Abdullah, İbrahim Çelebi b. Dilâver

118 [68-1] Mosi v. Yasef ’in Rus asıllı câriyesi Anesti bt. Yasko ile 
âzatlık sözleşmesi (mükâtebe) yaptığı
Kiremitçi Ahmed Çelebi mahallesinde sâkin Mosi v. Yasef nâm Yahudi tara-
fından husûs-ı âti’l-beyânı ikrâra vekîl olup Ömer Beşe b. Hasan ve Mehmed 
b. Mustafa nâm kimesneler şehâdetleriyle şer‘an vekâleti sâbite olan Kemal v. 
Yasef nâm Yahudi meclis-i şer‘de müvekkili mezbûr Mosi’ye rıkkına mu‘terife 
işbu orta boylu açık kaşlı elâ gözlü gerdanında beni olup Rûsiyyetü’l-asl 
Anesti bt. Yasko muvâcehesinde bi’l-vekâle ikrâr ve i‘tirâf edip mevsûfe-i 
mezbûre Anesti târih-i kitâbdan beş sene tamâmına değin kendiye istikāmet 
ile hizmet etmek üzre kitâbete kesip ol dahi minvâl-i muharrer üzre kitâbet-i 
merkūmeyi kabûl ve hizmet-i lâzımesini edâya iltizâm eyledikden sonra 
müddet-i mezbûre tamâmında mezbûre Anesti cemî‘ malımdan âzâd ve i‘tâk 
olup sâir harâir-i asliyyât gibi hürre olsun dedi dedikde gıbbe’t-tasdîk [kayd 
olundu].
Fî 27 Şa‘bân sene [10]89.
Şuhûdü’l-hâl: ( )









119 [68-2] İbrahim b. Receb’in evini vâlidesi Şahnisa’ya sattığı
Mahrûse-i Galata müzâfâtından kasaba-i Kasımpaşa mahallâtından es-Seyyid 
Ali mahallesi sükkânından İbrahim b. Receb nâm kimesne meclis-i şer‘-i hatîr-i 
lâzımü’t-tevkīrde vâlidesi bâ‘iset-i hâze’l-kitâb Şahnisa bt. Ramazan nâm hâtun 
tarafından bey‘-i âti’z-zikri tasdîke vekîl olup zât-ı mezbûreyi ma‘rifet-i şer‘iyye 
ile ârifân Osman b. Hüseyin ve İbrahim b. Ahmed nâm kimesneler şehâdetleri 
ile şer‘an vekâleti sâbite olan Ali Efendi b. Musa mahzarında ikrâr ve takrîr-i 
kelâm edip akd-i âti’z-zikrin sudûruna değin yedimde mülküm ve hakkım 
olup üç bâb tahtânî odaları ve sofayı ve zât-ı eşcâr-ı müsmire ve gayrı müsmi-
re bahçeyi müştemil mülk menzilimi cümle tevâbi‘i ile vâlidem müvekkile-i 
mezbûreye yüz elli guruşa bey‘-i bâtt-ı sahîh-i şer‘î ile bey‘ ve teslîm ve seme-
ni olan meblağ-ı mezbûru yedinden kabz eyledim min ba‘d menzil-i mahdûd-ı 
mezkûrda alâka ve medhalim yokdur vâlidem müvekkile-i mezbûrenin [mülk-i] 
müşterâsı olmuşdur keyfe mâ yeşâ’ ve yahtâr mutasarrıf olsun dedikde mukırr-ı 
mezbûrun [vech-i] meşrûh üzre cârî ve sâdır olan ikrârını kefîl-i mezbûr Ali 
Efendi vicâhen tasdîk ve şifâhen tahkīk edicek [mâ hüve’l-vâki‘ bi’t-taleb ketb 
olundu].
[Fî] 24 min Şevvâli’l-mükerrem sene [10]90.
Şuhûdü’l-hâl: Abdülbâkī Efendi, Şaban b. ( ) el-Bevvâb?, es-Seyyid ..? b. es-
Seyyid Ali, Mehmed Bey b. Ali

120 [69-1] Borcu olmadığı halde kendisinden para istenen 
Menahem’in davanın divanda görülmesi talebi
Devletlü sa‘âdetlü sultânım sağ olsun
Bu kullarının kimesne borcum ve kefâletim yok iken adın bilmediğim bir 
zimmî beni tutup kâh yasa[k]çılara tutturuverip akçemi çıkarıp ..? ..? yerlerde 
gadr eder mercûdur ki Dîvân-ı hümâyûnda murâfa‘a olunmak bâbında fermân 
sultânımındır.
Bende-i Menahem
Dîvân-ı hümâyûnda şer‘le görüle [deyû] buyruldu.

121 [69-2] Ramazan b. Ali’nin ahırını Mehmed b. Receb’e sattığı
Havâss-ı Aliyye kazâsına tâbi‘ kasaba-i Hasköy müzâfâtından Kağıthâne karyesi 
sükkânından Ramazan b. Ali meclis-i şer‘de bâ‘isü’l-kitâb yine karye-i mezbûre 
sükkânından Mehmed b. Receb mahzarında ikrâr-ı tâm ve takrîr-i kelâm edip 
akd-i âti’z-zikrin sudûruna değin yedimde mülküm olup karye-i mezbûrede 
vâki‘ iki tarafdan yine kendi mülküm ve iki tarafı dahi müşterî-i merkūm Meh-
med mülkü ile mahdûd ve mümtâz olan mülk ahırımı merkūm Mehmed’e otuz 
dört esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ edip ol dahi vech-i muharrer üzre iştirâ ve kabûl eyledikden sonra ahz-ı 
semen ve teslîm-i mebî‘ eyledim ba‘de’l-yevm zikr olunan ahırda kat‘â alâka 
ve medhalim kalmayıp mezbûr Mehmed’in mülk-i müşterâsı olmuşdur key-
fe mâ yeşâ’ ve hasbe mâ yahtâr mutasarrıf olsun dedikde merkūm Ramazan’ın 
vech-i muharrer üzre cârî ve sâdır olan ikrârını müşterî-i mezbûr Mehmed dahi 
vicâhen tasdîk ve şifâhen tahkīk edicek mâ vaka‘a bi’t-taleb ketb olundu.
Tahrîren fi’l-yevmi’l-hâmis min Zilka‘deti’ş-şerîfe li sene tis‘în ve semânîn ve elf.
Şuhûdü’l-hâl: Mehmed Hâce b. Ali el-Müezzin, Ahmed b. Mustafa, Mehmed b. 
Abdullah, Mustafa b. Abdullah, Dilâver Bey b. Abdullah, İbrahim b. Dilâver el-
Muhzır, Ali b. Abdurrahman ve gayruhüm mine’l-huzzâr

122 [69-3] Fâtıma bt. Mehmed’in ölen Ahmed’e satmak için 
verdiği döşek kılıflarının bedeli için kardeşi Seyyid Mustafa 
ile sulh oldukları
&lt;&lt;Kasaba-i Hasköy mahallâtından Kiremitçi Ahmed Çelebi mahallesi 
sâkinelerinden Fâtıma bt. Mehmed nâm hâtun tarafından sulh-i âti’z-zikre vekîl 
olup vekâleti nehc-i şer‘î üzre sâbit olan mezbûrenin sadrî kebîr oğlu Süley-
man Çelebi b. Ramazan işbu bâ‘isü’l-kitâb es-Seyyid Mustafa b. es-Seyyid Mah-
mud mahzarında bi’l-vekâle ikrâr edip mezbûr es-Seyyid Mustafa’nın karında-
şı olup vefât eden Ahmed nâm müteveffânın hayâtında bey‘ için teslîm ettiği 
iki serâser döşek da‘vâsından sekiz yüz akçeye mezbûr Mustafa ile sulh olduk-
ların kayd şüd.
Hurrire fî Zilka‘de li sene tis‘în ve semânîn ve elf.
Şuhûdü’l-hâl: Abd…? Efendi, Mehmed Bey b. Ali, H..? Ağa b. Muharrem&gt;&gt;

123 [70-1] Fâtıma bt. Mehmed’in ölen Ahmed’e satmak için 
verdiği döşek kılıflarının bedeli için kardeşi Seyyid Mustafa 
ile sulh oldukları
Kasaba-i Hasköy’de vâki‘ Kiremitçi Ahmed Çelebi mahallesi sâkinelerinden 
Fâtıma bt. Mehmed Hâce nâm hâtun tarafından sulh-i âti’z-zikre ve bedel-i sul-
hü kabza vekîl olup vekâleti zât-ı mezkûreyi ma‘rifet-i şer‘iyye ile ârifân olan 
Abdülbâkī Efendi b. Ahmed ve Hüseyin Ağa b. Muharrem şehâdetleriyle hasm-ı 
câhid mahzarında vekâleti sâbite olan sadrî kebîr oğlu Süleyman b. Ramazan 
meclis-i şer‘de işbu bâ‘isü’l-kitâb es-Seyyid Mustafa b. es-Seyyid Mahmud 
mahzarında bi’l-vekâle ikrâr-ı tâm ve takrîr-i kelâm edip mezbûr es-Seyyid 
Mustafa’nın karındaşı olup bundan akdem vefât eden Ahmed nâm müteveffâya 
müvekkilem mezbûre hâl-i hayâtında bey‘ edivermek için iki serâser döşek kı-
lıfı teslîm edip mezbûr Ahmed fevt olmağla zikr olunan döşek kılıfları zimme-
tinde kalıp hâlâ mezbûr es-Seyyid Mustafa karındaşı müteveffâ-yı mezbûrun 
muhallefâtını vârisi olduğu hasebiyle kabz etmeğin tereke-i vâfiyesinden ta-
leb eylediğinde beynlerinde nice münâza‘ât-ı kesîre vâkı‘a olup el-hâletü hâzihî 
muslihûn tavassut edip zikr olunan iki serâser döşek kılıfı da‘vâsından be-
nimle sekiz yüz akçe üzerine inşâ-i akd-i sulh edip ben dahi bi’l-vekâle sulh-i 
mezbûru kabûl ve bedel-i sulh olan meblağ-ı mezbûru hîn-i sulhda yedinden 
müvekkilem ahz ü kabz edip husûs-ı mezkûra müte‘allika da‘vâdan mezbûr es-
Seyyid Mustafa’nın zimmetini ibrâ-i âmm-ı kātı‘ü’n-nizâ‘la ibrâ eyledim dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren el-âşir min Zilka‘deti’ş-şerîfe li sene tis‘în ve semânîn ve elf.
Şuhûdü’l-hâl: Ali b. Abdurrahman, Mehmed Bey b. Ali el-Muhtesib, Dilâver Bey 
b. Abdullah el-Muhzır ve gayruhüm

124 [70-2] Avram’ın Mosi’deki alacağını tahsil edemediğinden talebi 
üzerine kadı huzurunda mürâfaa olunması
Sa‘âdetlü ve mürüvvetlü sultânım hazretleri sağ olsun
Bu kullarının Mosi nâm Yahudi zimmetinde yirmi dört guruş hakkım olup 
mezbûrun dahi bu kullarında rehinleri olup hâlâ mezbûrdan hakkımı taleb ey-
lediğimde mücerred vermemek için inkâra gelip Hasköy’de olan subaşıya ahz 
ve haps ettirip gadr etmeğin şâhidleri ma‘an huzûr-ı sa‘âdetlerine ihzâr olunup 
murâfa‘adan sonra ihkāk-ı hak olunmak bâbında fermân-ı şerîf ricâ olunur.
Avram Yahudi
Huzûrumuzda murâfa‘a-i şer‘ olalar deyû buyruldu.

125 [71-1] Davire b. İsayi’nin vefatından sonra vârislerinin hak iddia 
ettikleri evin Davire tarafından sağlığında kız kardeşine satıldığı
Havâss-ı Aliyye kazâsına tâbi‘ kasaba-i Hasköy mahallâtından Keçeciler müte-
mekkinelerinden olup bundan akdem hâlike olan Davire bt. İsayi nâm Yahudi-
yenin verâseti li-ebeveyn er karındaşı İsak nâm Yahudi ile ve li-ebeveyn kız ka-
rındaşları Kalamire ve Senyorvile nâm Yahudiyelere münhasıra olduğu şer‘an 
sâbit oldukdan sonra mezbûre Kalamire meclis-i şer‘de menzili âti’z-zikre 
vâzı‘atü’l-yed olduğu şer‘an sâbit olan bâ‘isetü’l-kabâle kız karındaşı mezbûre 
Senyorvile muvâcehesinde üzerine da‘vâ ve takrîr-i kelâm edip kız karındaşımız 
hâlike-i mezbûre Davire Yahudiyenin metrûkâtından olup mahalle-i mezbûrede 
vâki‘ bir tarafı Avraham ve bir tarafı İsak nâm Yahudiler mülkleriyle ve bir tara-
fı çukur bahçe ve taraf-ı âharı Manolaki nâm zimmî mülkü ile mahdûd dört bâb 
fevkānî ve bir bâb tahtânî odaları ve bir dehlizi ve bir bâb matbahı ve dört bâb ki-
leri ve kenîfi ve havluyu müştemil mülk menzilinden bi hasebi’l-irsi’ş-şer‘î bana 
intikāl eden dört sehimden bir sehim hisse-i şer‘iyyemi mezbûre Senyorvile’den 
da‘vâ ederim suâl olunup ihkāk-ı hak olunmak taleb ederim dedikde gıbbe’s-
suâl mezbûre Senyorvile cevâbında fi’l-hakīka menzil-i mezkûr kız karındaşımız 
hâlike-i mezbûre Davire’nin mülkü olup lâkin mezbûre Davire hâl-i hayâtında ve 
kemâl-i sıhhatinde târih-i kitâbdan bir sene mukaddem menzil-i mezkûru bana 
dört yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ben dahi minvâl-i muharrer üzre iştirâ ve kabz ve kabûl 
eylediğimden sonra zimmetimde deyn olan semen-i mezbûr dört yüz esedî gu-
ruşu bana hibe-i sahîha-i şer‘iyye ile hibe ve temlîk edip ben dahi meclis-i hibe-
de hibe-i mezbûreyi kabûl eyleyip menzil-i mezkûr bu vechile mülk-i müşterâm 
olmuşdur dedikde gıbbe’s-suâl müdde‘iye-i mezkûre kaziyye minvâl-i mübey-
yen üzre olduğunu münkire olıcak mezbûre Senyorvile Yahudiyeden takrîrine 
mutâbık beyyine taleb olundukda kasaba-i mezkûre mahallâtından Kiremitçi 
Ahmed Çelebi mahallesi ahâlîsinden Baryam v. İsak ve Hanine v. Arslan ve Yasef 
v. Arslan nâm Yahudiler li ecli’ş-şehâde meclis-i şer‘a hâzırûn olup gıbbe’l-istişhâd 
fi’l-hakīka hâlike-i mezbûre Davire hâl-i hayâtında ve kemâl-i sıhhatinde târih-i 
kitâbdan bir sene mukaddem sâlifü’n-na‘t mülk menzilini bizim huzûrumuzda 
kız karındaşı mezbûre Senyorvile’ye dört yüz esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i mu-
harrer üzre iştirâ ve kabz ve kabûl eyledikden sonra mezbûre Senyorvile Yahu-
diye zimmetinde deyn olan semen-i mezkûr dört yüz esedî guruşu kız karında-
şı hâlike-i mezbûre Davire hibe-i sahîha-i şer‘iyye ile hibe ve temlîk edip ol dahi 
meclis-i hibede hibe-i mezbûreyi kabûl eyledi menzil-i mezkûr mezbûre Senyor-
vile Yahudiyenin bu minvâl üzre mülk-i mahzı olmuşdur biz bu husûsa bu vech 
üzre şâhidleriz şehâdet dahi ederiz deyû her biri edâ-yı şehâdet-i şer‘iyye eyle-
diklerinde gıbbe ri‘âyet-i şerâiti’l-kabûl şehâdetleri hayyiz-i kabûlde vâki‘ olma-
ğın müdde‘iye-i mezbûre Kalamire Yahudiye mu‘ârazadan men‘ birle mâ vaka‘a 
bi’t-taleb ketb olundu.
Tahrîren fi’l-yevmi’l-hâmis min Zilhicceti’ş-şerîfe sene tis‘în ve semânîn ve elf.
Şuhûdü’l-hâl: Mehmed Bey b. Ali, Abdullah Efendi b. Halil, Ali b. Abdurrahman, 
Dilâver Bey b. Abdullah, İbrahim b. Dilâver, Mahmud Çelebi b. Mehmed ve gay-
ruhüm









126 [72-1] Meryem bt. Bâli’nin zevci Mehmed b. Abdullah ile 
muhâlaa ile boşandıkları
Havâss-ı Aliyye kazâsına tâbi‘ kasaba-i Hasköy mahallâtından Kiremit-
çi mahallesi sâkinelerinden olup İbrahim b. Dilâver ve Ali b. Abdurrahman 
ta‘rîfleriyle mu‘arrefe olan Meryem bt. Bâli nâm hâtun meclis-i şer‘-i hatîr-i 
lâzımü’t-tevkīrde zevc-i muhâlı‘ı işbu râfi‘ü’l-kitâb Mehmed b. Abdullah mah-
zarında ikrâr ve takrîr-i kelâm edip zevcim mezbûr Mehmed[‘le] beynimizde 
hüsn-i zindegânemiz olmamağla zimmetinde mütekarrir ve ma‘kūdun aleyh 
olan beş bin beş yüz akçe mehr-i müeccelimden ve nafaka-i iddet ve me’ûnet-i 
süknâmdan mezbûr Mehmed’den hamlim olan veled dünyaya geldiğinde hîn-i 
vilâdetinden yedi seneye değin kendi malımdan infâk ve iksâ eylemek üzre 
zevcim mezbûr Mehmed[‘le] muhâla‘a-i sahîha-i şer‘iyye ile muhâla‘a edip ol 
dahi hul‘-ı mezbûru kabûl eylediğinden sonra zevciyyete ve gayra müte‘allika 
âmme-i de‘âvî ve mütâlebâtdan ve eymân ve muhâsamâtdan her birimizin zim-
metini ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ aşer min Muharremi’l-harâm li sene tis‘în ve elf.
Şuhûdü’l-hâl: Fahrü’l-akrân Mahmud Bey b. Mehmed Bey, Mustafa Çelebi [b.] 
Dilâver, es-Seyyid Mustafa Çelebi b. es-Seyyid Mehmed Çelebi, Halil b. Mehmed, 
Mustafa b. Mehmed, Hüseyin b. Abdullah

127 [72-2] Yako v. Bünyamin’nin Moskof asıllı câriyesi Duka bt. 
Anton’u âzat ettiği
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ah-
med mahallesinde sâkin olup Karayî tâifesinden olan Yako v. Bünya[min] nâm 
Yahudi meclis-i şer‘-i hatîr-i lâzımü’t-tevkīrde kendiye rıkkıyyetini mu‘terife 
olan işbu orta boylu açık kaşlı gök elâ gözlü sarışın Moskoviyyetü’l-asl bâ‘iset-i 
hâze’l-kitâb Duka bt. Anton nâm câriye-i memlûkesi muvâcehesinde ikrâr ve 
takrîr-i kelâm edip evsâf-ı mezbûre ile mevsûfe olan mezbûre Duka’yı lâ li-
ivazin ‘âcil ve lâ li-garazin âcil malımdan [â]zâd ve kayd-ı rıkdan ıtlâk eyledim 
min ba‘d mevsûfe-i mezbûre Duka üzerinde velâ-i şer‘iyyeden gayrı hakkım 
kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharremi’l-harâm li sene tis‘în ve elf.
Şuhûdü’l-hâl: Fahrü’l-akrân Mahmud Bey b. Mehmed Bey, Mehmed Çavuş 
b. Abdullah el-Mühtedî, Ali Çavuş b. Abdullah el-Mühtedî, İbrahim Çelebi b. 
Dilâver, Ali Çelebi b. Abdülbâkī el-Bevvâb, Mehmed Bey b. Ali, Seyfullah Çele-
bi b. Abdurrahman









128 [73-1] Mehmed Ağa b. Ali Ağa’nın Beykoz’daki evini Abdullah Beşe 
b. Hüseyin’e sattığı
Havâss-ı Aliyye kazâsına tâbi‘ kasaba-i Hasköy mahallâtından el-Hâc Şaban 
mahallesinde sâkin hâlâ Tersâne-i Âmire Bahçesi’nde usta olan fahrü’l-akrân 
Mehmed Ağa b. Ali Ağa meclis-i şer‘-i hatîr-i lâzımü’t-tevkīrde bâ‘isü’l-kitâb 
Abdullah Beşe b. Hüseyin nâm kimesne mahzarında ikrâr ve takrîr-i kelâm edip 
akd-i âti’z-zikrin sudûruna değin yedimde mülküm ve hakkım olup vilâyeti 
Anadolu’da Yoros kazâsına tâbi‘ kasaba-i Beykoz’da vâki‘ bir tarafdan es-Seyyid 
( ) Efendi mülkü ve bir tarafdan Kenan b. Abdullah nâm kimesne mülkü ve 
bir tarafdan sâhil-i bahr ve bir tarafdan tarîk-ı âm ile mahdûd iki bâb fevkānî 
ve tahtânî odaları ve üç sofayı ve fırını ve limanı ve bi’r-i mâyı ve matbahı ve 
havluyu müştemil mülk menzilimi bi’l-cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık mezbûr Abdullah Beşe’ye tarafeynden îcâb ve kabûlü hâvî 
şurût-ı müfsideden ârî dört yüz esedî guruş ile ayn-ı muzî‘a adedi nâ-ma‘lûm 
bir kabza fülûsa bey‘-i bâtt-ı sahîh-i şer‘î ile bey‘ ve teslîm ve temlîk ol dahi 
vech-i muharrer üzre iştirâ ve tesellüm ve temellük ve kabûl eylediğinden sonra 
semeni olan meblağ-ı mezbûr dört yüz esedî guruşu mezbûr Abdullah Beşe ye-
dinden bi’t-tamâm ve’l-kemâl ahz ü kabz eyledim min ba‘d menzil-i mahdûd-ı 
mezkûrda alâka ve medhalim yokdur müşterî-i mezbûr Abdullah Beşe’nin 
mülk-i müşterâsı ve hakk-ı sarîhi olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fî gurreti Saferi’l-hayr sene tis‘în ve elf.
Şuhûdü’l-hâl: Seyfullah Çelebi b. Abdurrahman Efendi, İbrahim Usta sâkin-i 
Beykoz, El-Hâc Yusuf Çelebi b. Hasan sâkin-i Beykoz, Mustafa Bey b. Ahmed 
el-Yesârî?, Abdullah Çelebi b. Mehmed Bey, Kahvecioğlu Mustafa, Uzun el-Hâc 
Ahmed b. Abdullah, Beykoz imâmı Mehmed Efendi

129 [73-2] Mehmed b. Ramazan’ın evinin Sultan İbrahim’in 
hasekilerinden Âişe Sultan’a satıldığı
Havâss-ı Aliyye kazâsına tâbi‘ kasaba-i Hasköy mahallâtından Turşucuzâde ma-
hallesinde sâkin Mehmed b. Ramazan meclis-i şer‘-i hatîr-i lâzımü’t-tevkīrde 
merhûm ve mağfûrun-leh Sultan İbrahim Hân -aleyhi’r-rahmetü ve’l-gufrân- 
hazretlerinin dördüncü hasekileri sâhibet-i hâze’l-kitâb umdetü’l-muhaddarât 
Âişe Sultan hazretlerinin bâhir-i iltizâmlarından menzil-i âti’z-zikri iştirâya 
ve def ‘-i semene vekîl olup zâtlarını ma‘rifet-i şer‘iyye ile ârifân olan Baltacı 
Musa Bey [b.] Oruc ve el-Hâc Ebûbekir Bey b. Mahmud şehâdetleri ile hasm-ı 
câhid mahzarında şer‘an vekâleti sâbite olan fahrü’l-akrân Bilâl Ağa b. Abdullah 
mahzarında ikrâr ve takrîr-i kelâm edip akd-i âti’z-zikrin sudûruna değin ye-
dimde mülküm ve hakkım olup mahalle-i mezbûrede vâki‘ bir tarafdan kayık-
çı Mahmud mülkü ve bir tarafdan Abdurrahman Çelebi b. Mehmed nâm ki-
mesne mülkü ve [74] tarafeyni tarîk-ı âm ile mahdûd olup tûlen yirmi dört 
buçuk zirâ‘ ve arzen on buçuk zirâ‘ ve bahçe tarafı altı buçuk zirâ‘ arsası olan 
bir bâb tahtânî oda ve bir kenîf ve eşcâr-ı müsmire ve gayrı müsmire bahçe-
yi müştemil mülk menzilimi bi’l-cümleti’t-tevâbi‘ ve’l-levâhık vekîl-i mezbûr 
Bilâl Ağa’ya seksen beş esedî guruşa tarafeynden îcâb ve kabûlü hâvî şurût-ı 
müfsideden ârî bey‘-i bâtt-ı sahîh-i şer‘î ile bey‘ ve teslîm edip vekîl-i mezbûr 
dahi müvekkile-i müşârün-ileyhâ hazretleri için vech-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezbûr seksen 
beş esedî guruşu müvekkile-i müşârün-ileyhâ hazretleri malından olmak üzre 
vekîl-i mezbûr yedinden bi’t-tamâm ahz ü kabz eyledim ba‘de’l-yevm menzil-i 
mahdûd-ı mezkûrda alâka ve medhalim yokdur müvekkile-i müşârün-ileyhâ 
hazretlerinin mülk-i müşterâsı ve hakk-ı sarîhi olmuşdur keyfe mâ yeşâ’ mu-
tasarrıfe olsun dedikde vekîl-i mezbûr Bilâl Ağa mukırr-ı mezbûr Mehmed’in 
ikrârını bi’l-muvâcehe tasdîk ve bi’l-müşâhede tahkīk etmeğin [mâ hüve’l-vâki‘ 
bi’t-taleb kayd olundu].
Fî 9 min Saferi’l-hayr sene 1090.
Şuhûdü’l-hâl: Ömer Çelebi b. Mustafa Çavuş, İbrahim Efendi b. Murad sâkin-i 
mahalle-i mezbûre, Ebûbekir Çelebi b. Sâlih, Ali Çelebi b. Abdurrahman

130 [74-1] Mercan v. Ferahzâd’ın kendisinden haksız yere para alındığı 
iddiasıyla açtığı davanın reddi
Havâss-ı Aliyye kazâsına tâbi‘ kasaba-i Hasköy ahâlîsinden olup mavnacı 
tâifesinden olan Mercan v. Ferahzâd nâm Ermeni meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Hasan b. Ali nâm kimesne mahzarında üzerine da‘vâ 
ve takrîr-i kelâm edip târih-i kitâbdan yedi sene mukaddem mezbûr Hasan ben-
den bi gayrı vech-i şer‘î on dokuz buçuk esedî guruşumu ahz ü kabz etmeğin hâlâ 
meblağ-ı mezbûru taleb ederim suâl olunup alıverilmesi matlûbumdur dedik-
de gıbbe’s-suâl mezbûr Hasan cevâbında târih-i mezbûrda kasaba-i mezbûrede 
nâibü’ş-şer‘ olan Abdülhalim Efendi huzûrunda taleb ve da‘vâyı mezbûr Mer-
can münkir olup benden müdde‘âmı mübeyyine beyyine taleb olundukda ben 
dahi mezbûr Mercan Ermeni’nin bana cihet-i karz-ı mezbûreden on dokuz bu-
çuk esedî guruş deyni olduğunu Agop ve Haçador nâm Ermeniler şehâdetleri 
ile muvâcehesinde isbât edip mûmâ-ileyh Abdülhalim Efendi şâhidlerimizi tez-
kiyyeden sonra şehâdetlerini kabûl edip meblağ-ı mezbûr on [75] dokuz bu-
çuk esedî guruşu bana hükm edip ben dahi ol vechile mezbûr Mercan yedinden 
ahz ü kabz eyledim dedikde gıbbe’s-suâl mezbûr Mercan kaziyye vech-i muhar-
rer üzre olduğunu münkir olıcak mezbûr Hasan’dan takrîrine muvâfıka beyyi-
ne taleb olundukda udûl-i müslimînden olup kasaba-i mezbûr mahallâtından 
el-Hâc Şaban mahallesi sükkânından Abdülbâkī Efendi b. Ahmed ve kasaba-i 
mezbûre sükkânından Abdüsselâm mahallesi[nden] İbrahim b. Dilâver nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-vâki‘ târih-i kitâbdan yedi sene mukaddem kasaba-i mezbûrede nâibü’ş-şer‘ 
olan Abdülhalim Efendi huzûruna mezbûr Hasan merkūm Mercan’ı ihzâr ve 
muvâcehesinde zimmetinde cihet-i karz-ı şer‘îden on dokuz buçuk esedî gu-
ruş hakkım vardır deyû da‘vâ ve taleb eylediğimde mezbûr Mercan münkir 
olup mezbûr Hasan’dan nâibü’ş-şer‘ mûmâ-ileyh müdde‘âsını mübeyyine bey-
yine taleb eyledikde mezbûrân Agop ve Haçador nâm Ermeniler li ecli’ş-şehâde 
meclis-i şer‘a hâzırân olup istişhâd olunduklarında her biri fi’l-hakīka müdde‘î-i 
mezbûr Hasan’ın merkūm Mercan zimmetinde cihet-i karz-ı şer‘îden on dokuz 
buçuk esedî guruş hakkı vardır biz bu husûsa bu vech üzre şâhidleriz şehâdet 
dahi ederiz deyû her biri edâ-yı şehâdet-i şer‘iyye eylediklerinden sonra mûmâ-
ileyh Abdülhalim Efendi dahi ba‘de’t-tezkiyye mezbûrân Agop ve Haçador nâm 
Ermenilerin şehâdetlerini bizim huzûrumuzda kabûl edip meblağ-ı mezbûr on 
dokuz buçuk esedî guruşu mezbûr Mercan’dan merkūm Hasan’a hükm eyle-
di idi biz bu husûsa bu vech üzre şâhidleriz şehâdet dahi ederiz deyû her biri 
edâ-yı şehâdet-i şer‘iyye eylediklerinde gıbbe ri‘âyet-i şerâiti’l-kabûl şehâdetleri 
hayyiz-i kabûlde vâki‘ olmağın mezbûr Mercan Ermeni vech-i muharrer üzre 
mu‘ârazadan men‘ birle mâ hüve’l-vâki‘ bi’t-taleb ketb olundu.
Fî 11 Saferi’l-hayr li sene tis‘în ve elf.
Şuhûdü’l-hâl: Mehmed Bey b. Ali, Seyfullah Efendi b. Abdurrahman, Ali Çelebi 
b. Abdurrahim, Dilâver Bey b. Abdullah

131 [75-1] Mosi v. Esterka’nın Ali b. Durmuş tarafından pala ile 
yaralandığı iddiasıyla açtığı davada sulh oldukları
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ah-
med Çelebi mahallesinde sâkin Mosi v. Esterka nâm Yahudi meclis-i şer‘-i 
hatîr-i lâzımü’t-tevkīrde mahrûse-i Galata kazâsına tâbi‘ kasaba-i Kasım Paşa 
mahallâtından Atâullah mahallesinde sâkin bâ‘isü’l-kitâb Ali b. Durmuş nâm ki-
mesne mahzarında ikrâr ve takrîr-i kelâm edip bundan akdem mezbûr Ali pala 
ta‘bîr olunur büyük bıçak ile sağ elimi ve iki yerden başımı ve sağ yanağımı urup 
cerh etmekle mecrûh etmekle [76] etmişdin deyû mûcebini mezbûr Ali’den ta-
leb eylediğimde ol dahi inkâr etmekle beynimizde nizâ‘-ı küllî vukū‘undan son-
ra muslihûn tavassut edip da‘vâ-yı mezbûrumdan mezbûr Ali ile beynimizde 
iki yüz elli akçe üzerine inşâ-i akd-i sulh ettiklerinde ben dahi sulh-i mezbûru 
kabûl ve bedel-i sulh olan meblağ-ı mezbûr iki yüz elli akçeyi mezbûr Ali ye-
dinden ahz ü kabz edip mûceb-i cerh-i mezbûrdan ve mâ yahdüsü minhüden 
mezbûr Ali’nin zimmetini ibrâ ve iskāt eyledim dedikde gıbbe’t-tasdîki’ş-şer‘î 
[mâ vaka‘a bi’t-taleb ketb olundu].
Fî gurreti Rebî‘ilevvel [sene] tis‘în ve elf.
Şuhûdü’l-hâl: Ali Efendi b. ..?, İbrahim b. Ahmed el-Müezzin, Osman Çelebi b. 
Hüseyin, Hasan b. ..?

132 [76-1] Mosi v. Esterka’nın Deli Mehmed b. Mustafa’nın kendisinden 
cebren para aldığı iddiasıyla açtığı davada sulh oldukları
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ah-
med Çelebi mahallesi ahâlîsinden Mosi v. Esterka nâm Yahudi meclis-i şer‘-i 
şerîf-i lâzımü’t-teşrîfde mahrûse-i Galata kazâsına tâbi‘ kasaba-i Kasım Paşa 
mahallâtından Kulaksız mahallesinde sâkin bâ‘isü’l-kitâb Deli Mehmed b. Mus-
tafa nâm kimesne mahzarında ikrâr ve takrîr-i kelâm edip târih-i kitâbdan beş 
gün [mukaddem] Kasım Paşa’dan kasaba-i Hasköy’e gelir iken akşam vakti Ok-
meydanı sahrâsında yol üzerinde mezbûr Deli Mehmed beni ahz edip koy-
numdan cebren on sekiz guruş ile iki yüz akçemi ahz ü kabz etmeğin meblağ-ı 
mezbûru da‘vâ ve taleb eylediğimde ol dahi inkâr etmekle beynimizde nizâ‘-ı 
küllî vukū‘undan sonra muslihûn tavassut edip meblağ-ı mezbûr da‘vâsından 
beni iki yüz elli akçe üzerine inşâ-i akd-i sulh ettiklerinde ben dahi sulh-i 
mezbûru kabûl ve bedel-i sulh olan meblağ-ı mezbûr iki yüz elli akçeyi mezbûr 
Deli Mehmed yedinden ahz ü kabz edip mâ‘adâya müte‘allika da‘vâdan zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fî gurreti Rebî‘i[levvel] li sene tis‘în ve elf.
Şuhûd[ü’l-hâl]: Sâbikūn

133 [76-2] Sâliha bt. Musli’nin, Hasan b. Mehmed’in kocası olduğu 
iddiasını ispat etmesi gerektiği
Koca Mustafa Paşa mahallesinde sâkine Sâliha bt. Musli nâm hâtun Silistre 
sükkânından Hasan b. Mehmed nâm kimesne mahzarında da‘vâ edip mezbûr 
Hasan benim zevcim olup dört bin akçe mehr-i müeccel ile zevc-i menkûhumdur 
dedikde gıbbe’s-suâl ve akībe’l-inkâr beyyineye havâle.
Hurrire fî 12 yevmü’l-ahad Rebî‘ilevvel sene 1090.









134 [77-1] Okmeydanı’ndaki çukurların doldurulması talebi
Hâslar kadısı fazîletlü efendi hazretleri,
Okmeydanı’nda olan çukurlar doldurulup düzeldirmek lâzım olmağın kifâyet 
mikdârı Hasköy’de re‘âyâ ihrâc ettirip izzetlü bostancıbaşı ağa ma‘rifetiyle bir 
gün evvel çukurları düzlendirmeğe ihtimâm üzre olasın [deyû buyruldu].

135 [77-2] Mustafa b. Mehmed’in yetim oğlu Mehmed için eniştesi 
Osman Efendi b. Ali’nin vasî tayin edildiği
Havâss-ı Aliyye kazâsına tâbi‘ kasaba-i Hasköy mahallâtından Mahmud Ağa 
mahallesinde sâkin iken bundan akdem vefât eden Mustafa b. Mehmed nâm 
müteveffânın sulbî sagīr oğlu Mehmed’e müteveffâ-yı mezbûrdan intikāl 
eden emvâlini hıfza ve emvâlini zabta bir vasî nasb ve ta‘yîn olunmak lâzım 
ve mühim olmağın sagīr-i mezbûrun eniştesi fahrü’l-müderrisîn bâ‘isü’l-
kitâb Osman Efendi b. Ali nâm kimesne vesâyet-i mezbûreye lâyık mahal ve 
müstahık ve dindâr olduğunu sikāt ihbâr etmeğin kıbel-i şer‘den mezbûr Os-
man Efendi vasî nasb ve ta‘yîn olunup ol dahi vesâyet-i mezbûreyi kabûl ve 
merâsimini edâya ta‘ahhüd ve iltizâm etmeğin mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis ve’l-ışrîn min Rebî‘ilevvel li sene tis‘în ve elf.
Şuhûdü’l-hâl: Fahrü’l-müderrisîni’l-kirâm Ahmed Efendi b. Hüseyin Ağa, Ali b. 
İsmail kayıkçılar kethüdâsı, Yusuf Çelebi b. Abdullah Dellâl, Hüseyin Çelebi b. ( 
), Mehmed Bey b. Ali, İbrahim b. Dilâver, Ali Çelebi b. Abdurrahman

136 [77-3] Mustafa b. Mehmed’in yetim oğlu Mehmed için 
nafaka tayini
Havâss-ı Aliyye kazâsına tâbi‘ kasaba-i Hasköy mahallâtından Mahmud Ağa 
mahallesi sükkânından iken bundan akdem vefât eden Mustafa b. Mehmed’in 
sulbî sagīr oğlu olup hâlâ vâlidesi bâ‘iset-i hâze’l-kitâb Emine bt. Mehmed nâm 
hâtunun hacr ve terbiyesinde olan Mehmed nâm sagīrin nafaka ve kisve ve 
sâir levâzım-ı zarûriyyesi için babası müteveffâ-yı mezbûrdan bi hasebi’l-irsi’ş-
şer‘î kendiye intikāl eden emvâlinden vâlidesi mezbûre Emine talebiyle târih-i 
kitâbdan yevmî beşer akçe nafaka farz ve takdîr olunup meblağ-ı mefrûzu sagīr-i 
mezbûra sarfa ve [hîn-i] zarûretde istidâne ve vakt-i zaferde sagīr-i mezbûrun 
kıbel-i şer‘den mansûb vasîsi Osman Efendi b. Ali üzerine rücû‘a kıbel-i şer‘den 
izin verilmeğin mâ vaka‘a bi’t-taleb ketb olundu.
Fî gurreti Rebî‘ilâhir li sene tis‘în ve elf.
Şuhûdü’l-hâl: Umdetü’l-müderrisîni’l-kirâm Ebûbekir Efendi b. Abdülbâkī Efen-
di, Fahrü’l-kuzât Abdülkādir Efendi b. İbrahim Efendi ve huddâm-ı mahkeme-i 
mezbûre

137 [78-1] 1090 senesinde Hasköy ahalisine tevzi olunan 
sürsat kayıtları
İşbu bin doksan senesinde emr-i şerîf-i âlişân ile tahsîli fermân buyurulan 
bedel-i sürsatdan kasaba-i Hasköy ahâlîsine tevzî‘ olunan yâftelerdir.
Hurrire fi’l-yevmi’t-tâsi‘ ve’l-ışrîn min Rebî‘ilevvel li sene tis‘în ve elf.
Tâife-i Müslümânân ve Rûmiyân ve Ermeniyân
Şa‘îr keyl 117 yalnız yüz on yedi keyl arpadır.
Fî 54 yalnız elli dörder akçedir.
Tâife-i Yahudiyân sâkin der-kasaba-i mezbûre
Şa‘îr keyl 156 yalnız yüz elli altı keyl arpadır.
Fî 54 yalnız elli dörder akçedir.
Sinîn-i mâziyede vâki‘ olunan sürsatlar ne vech üzre tevzî‘ olunagelmiş ise 
sicillâtta mastûr ve mukayyed olduğu üzre tevzî‘ olunmuşdur.
Hurrire bi ma‘rifeti’l-abdi’l-fakīr ileyhi sübhânehû ve te‘âlâ Atâullah b. Abdülbâkī 
el-müvellâ hilâfeten li-kasabati Hasköy.
Ufiye anhümâ.
(Mühür: Hasbiyellâhu lâ ilâhe sivâhu ...)

138 [78-2, Arapça] Mustafa b. Mehmed b. Abdullah adlı çocuğa annesinin 
talebi ile babasının malından nafaka tayin edildiği
Hâkimü muvakki‘i a‘lâhu el-mütevakki‘u rızâ’e Rabbihî ve Mevlâhü imzâ-yı şerîf-i 
müstetâbı ile imzâlı bu vesîka ile Mustafa b. Mehmed b. Abdullah nâm sagīrin 
nafakası ile kisve ve sâir havâic-i zarûriyyesi için medîne-i Ebâ Eyyûb el-Ensârî 
müzâfâtından kasaba-i Hasköy’de Pîrî Paşa mahallesinde sâkine olan annesi ve 
terbiyesini üstlenmiş olan Râbia bt. Sefer nâm hâtunun talebi ile babası üzeri-
ne târih-i kitâbdan i‘tibâren geçen ve mâzî olan her bir gün için râyic fi’l-vakt 
fıddî dört akçe nafaka farz ve takdîr ettikden sonra meblağ-ı mefrûz-ı mezbûru 
sagīr-i merkūma sarfa ve vakt-i zarûretde istidâneye ve lede’z-zafer mezbûr ba-
basına rücû‘a izin verildikde farz ve takdîr-i sahîh-i şer‘î oldukda [kayd olundu].
Cerâ zâlike ve hurrire fi’l-yevmi’l-hâdî aşer min Rebî‘ilâhir sene 1090.
Şuhûdü’l-hâl: Ali Ağa el-me’mûr bi cem‘i’s-sürsat, Mehmed Bey b. Ali Muhtesib, 
Ali Çelebi b. Abdurrahman Muhzır, İbrahim Çelebi b. Dilâver Muhzır

139 [79-1, Arapça] Ahmed b. Mehmed adlı çocuğa ninesinin talebi ile 
babasının malından nafaka tayin edildiği
Hâkimü muvakki‘i a‘lâhu el-mütevakki‘u rızâ’e Rabbihî ve Mevlâhü imzâ-yı 
şerîf-i müstetâbı ile imzâlı bu vesîka ile Ahmed b. Mehmed b. Kemâl nâm sagīrin 
nafakası ile kisve ve sâir havâic-i zarûriyyesi için medîne-i Ebâ Eyyûb el-Ensârî 
müzâfâtından kasaba-i Hasköy’de Sütlüce mahallesinde sâkine olan ninesi ve 
terbiyesini üstlenmiş olan Fâtıma bt. Mehmed nâm hâtunun talebi ile baba-
sı üzerine târih-i kitâbdan i‘tibâren geçen ve mâzî olan her bir gün için râyic 
fi’l-vakt fıddî üç akçe nafaka farz ve takdîr ettikden sonra meblağ-ı mefrûz-ı 
mezbûru sagīr-i merkūma sarfa ve vakt-i zarûretde istidâneye ve lede’z-zafer 
mezbûr babasına rücû‘a izin verildikde farz ve takdîr-i sahîh-i şer‘î oldukda 
[kayd olundu].
Cerâ zâlike ve hurrire fi’l-yevmi’l-âşir min şehri Rebî‘ilâhir li sene tis‘în ve elf.
Şuhûdü’l-hâl: Mehmed Bey b. Ali Muhtesib, Ali Çelebi b. Abdurrahman Muhzır, 
İbrahim b. Dilâver Muhzır, Dilâver b. Abdullah

140 [79-2] Mustafa b. Mehmed’in terekesi
Defter-i oldur ki bundan akdem Havâss-ı Aliyye kazâsına tâbi‘ kasaba-i Has-
köy mahallâtından Mahmud Ağa mahallesi sâkinlerinden iken vefât eden Mus-
tafa b. Mehmed’in verâseti zevce-i metrûkesi Âişe bt. Abdullah nâm hâtun ile 
sulbî sagīr oğlu Mehmed’e ve sulbiye kebîre kızı Âişe nâm hâtuna münhası-
ra olduğu şer‘an zâhir ve müte‘ayyin oldukdan sonra müteveffâ-yı mezbûrun 
muhallefâtıdır ki zikr olunur.
Hurrire fi’l-yevmi’t-tâsi‘ ve’l-ışrîn min Rebî‘ilevvel li sene tis‘în ve elf.
Menzil der-mahalle-i Kızıl Mescid Kıymet 30000
Tencere [Aded] 1 Kıymet 249
Sagīr güğüm [Aded] 1 Kıymet 85
Sagīr bakraç [Aded] 1 Kıymet 80
Kebîr bakraç [Aded] 1 Kıymet 135
Şamdan [Aded] 1 Kıymet 22
Tâbe [Aded] 1 Kıymet 15
Alaca kilim [Aded] 1 Kıymet 62
Köhne kebe [Aded] 1 Kıymet 33
Beledî döşek [Aded] 1 Kıymet 139
Köhne yemeni yorgan ma‘a keten [Aded] 1 Kıymet 170
Beyaz ihrâm [Aded] 2 Kıymet 140
Yorgan ma‘a çarşaf [Aded] 1 Kıymet 162
Yemeni yorgan ma‘a çarşaf [Aded] 1 Kıymet 161
Yemeni yorgan ma‘a çarşaf [Aded] 1 Kıymet 162
Beledî minder [Aded] 1 Kıymet 121
Köhne yastık
Gömlek

[Aded] 1
[Aded] 1 Kıymet 25
Müsta‘mel mâ’î çuka dolama [Aded] 10 Kıymet 167
Yemeni yorgan [Aded] 1 Kıymet 72
Köhne seccâde [Aded] 1 Kıymet 50
Beledî yastık [Aded] 2 Kıymet 80
Köhne alaca kilim [Aded] 1 Kıymet 27
Aba yağmurluk [Aded] 1 Kıymet 41
Gömlek 
ma‘a don

[Aded] 1
[Aded] 1 Kıymet 41
Köhne kebeler ve aba yağmurluk [Aded] 1 Kıymet 17
Köhne mor zenne ferâcesi [Aded] 1 Kıymet 85
Köhne siyah kebe [Aded] 1 Kıymet 16

Çine tülbenti sarık [Aded] 1 Kıymet 27
Kutnî alaca çintiyan [Aded] 1 Kıymet 71
Alaca peşkir [Aded] 1 Kıymet 39
Alaca zıbın [Aded] 1 Kıymet 42

Çizme çift Kıymet 13

Çarşaf bez [Aded] 1 Kıymet 80
Tencere [Aded] 1 Kıymet 313
Kazgan [Aded] 1 Kıymet 720
Peştamal köhne [Aded] 2 Kıymet 6
Köhne kilim parçaları ma‘a ..? [Aded] 1 Kıymet 18
Ağaç terâzi [Aded] 1 Kıymet 5
Sacayağı [Aded] 3 Kıymet 20
Güğüm kebîr [Aded] 1 Kıymet 322
Şamdan [Aded] 2 Kıymet 42
Testere
ma‘a keser

[Aded] 1
[Aded] 1 Kıymet 90
Tas 
ma‘a külünk

[Aded] 1
[Aded] 1 Kıymet 11
Tâbe [Aded] 1 Kıymet 71
Tepsi kebîr [Aded] 1 Kıymet 260
Leğen [Aded] 1 Kıymet 176
Velense köhne [Aded] 1 Kıymet 40
Tepsi sagīr [Aded] 1 Kıymet 153
Kapı perdesi [Aded] 1 Kıymet 11
Köhne minder [Aded] 1 Kıymet 21
Havan [Aded] 1 Kıymet 91
Maşraba [Aded] 1 Kıymet 42
Kevgir [Aded] 1 Kıymet 35
Sagīr sahan [Aded] 2 Kıymet 20
Ayaklı sandık [Aded] 2 Kıymet 131
Demir hırdavatı ma‘a tahta sandık Kıymet 170
Kaşıklar Aded 15000 Kıymet 2640
Basmacı âlâtı Kıymet 100
Destilerde ve fıçıda boya Kıymet 900
Hırdavathâne Kıymet 150
Cem‘an yekûn 39188 Yalnız otuz dokuz bin yüz seksen sekiz akçedir

[80] Minhâ el-ihrâcât
Techîz ve tekfîn ve ıskāt-ı salât bâ- vasiyyet-
hod

1948 Yalnız bin dokuz yüz kırk sekiz 
akçedir
Resm ve kısmet 600 Yalnız altı yüz akçedir
Kalemiyye ve ihzâriyye 250 Yalnız iki yüz elli akçedir
Hammâliyye 50 yalnız elli akçedir
Ücret-i dükkân 100 yalnız yüz akçedir
Dellâliyye 248 Yalnız iki yüz kırk sekiz akçedir
Mehr-i müeccel 1000 Yalnız bin akçedir
Sahhe’l-bâkī
Yekûn li’t-taksîm beyne’l-verese

34992 Yalnız otuz dört bin dokuz yüz 
doksan iki akçedir
Hissetü’z-zevceti’l-mezbûre Âişe 4374 Yalnız dört bin üç yüz yetmiş dört akçedir
Hissetü’l-ibni’l-mezbûr Mehmed 20412 Yalnız yirmi bin dört yüz on iki akçedir
Hissetü’l-binti’l-mezbûre Âişe 10206 Yalnız on bin iki yüz altı akçedir

141 [80-1, Arapça] Monika bt. Abdullah’ın müslüman olarak 
Rukiye ismini aldığı
Monika bt. Abdullah meclis-i şer‘-i şerîfde hâzır olup Müslüman oldu, bâtıldan 
uzaklaştı ve “eşhedü en-lâ ilâhe illallah ve eşhedü enne Muhammeden abduhû 
ve resûluhû” diyerek İslâm-ı sahîh-i şer‘î ile İslâm dînine girdi ve ismi Rukiye 
olarak tesmiye edildi.
Cerâ zâlike ve hurrire fi’l-yevmi’s-sâdis aşer min Rebî‘ilâhir li sene tis‘în ve elf.
Şuhûdü’l-hâl: Çorbacı el-Hâc Ali b. ( ), Süleyman Çelebi b. Ramazan, İbrahim 
Çelebi b. Dilâver, Ali Çelebi b. Abdurrahman, Mehmed Bey b. Ali, Mehmed 
Sipâhi b. İvaz
[Derkenâr:] Bey‘a arz olundukda sadrazam hazînedârı sa‘âdetlü Hasan Ağa al-
mışdır.

142 [80-2] Harsole bt. Hayim’den miras kalan evdeki hisselerin 
vârislerden Sabatay v. Mihayil’e satıldığı
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çelebi ma-
hallesinde sâkine iken bundan akdem hâlike olan Harsole bt. Hayim nâm Ya-
hudiyenin verâseti zevc-i metrûkü Murdehay v. Yasef ile sadrî kebîr oğulları 
Menahem ve Yasef ve sadriye kebîre kızları Erhandepole ve Harsukali’ye mün-
hasıra olup ba‘dehû kable’l-kısmet merkūm Yasef ile mersûme Harsukali dahi 
müte‘âkiben hâlikler olup verâsetleri babaları mesfûr Murdehay’a münhasıra ve 
tashîh-i mes’eleleri yirmi dört sehimden i‘tibâr olunup sihâm-ı mezkûreden on 
beş sehmi merkūm Murdehay’a ve altı sehmi mersûm Menahem’e ve üç sehmi 
dahi merkūme Erhandepole’ye isâbet ve intikāl eylediği lede’ş-şer‘i’l-mutahhar 
zâhir ve mütehakkik oldukdan sonra merkūm Murdehay ile mersûm Mena-
hem asâleten ve merkūme Erhandepole zevci tarafından husûs-ı âti’l-beyâna 
vekîl olup hasm-ı münkir muvâcehesinde Efadevile v. Avraham ve İsak v. Sala-
mon nâm Yahudiler şehâdetleriyle şer‘an vekâleti sâbite olan Menahem v. Paroh 
nâm Yahudi vekâleten meclis-i şer‘de işbu râfi‘ü’r-rakīm Sabatay v. Mihayil nâm 
Yahudi muvâcehesinde her biri bi’l-asâle ve bi’l-vekâle ikrâr-ı tâm ve takrîr-i 
kelâm edip mûrisimiz hâlik-i evvelin mülkü olup ba‘de helâkihî irsen bize isâbet 
ve intikāl edip mahalle-i mezbûrede vâki‘ iki tarafı merhûm Ganîzâde bahçesi 
demekle ma‘rûf bahçe ve bir tarafı ba‘zan Menahem nâm Yahudi vakfı olan men-
zil ve ba‘zan yine vakf-ı mezkûrdan olan arsa-i hâliye ve bir tarafı mekābir-i ke-
fere [81] ve tarîk-ı âm ile mahdûd müşterek bi’r-i mâyı hâvî mülk arsa-i hâliyede 
olan hisse-i mezkûrelerimizi merkūm Sabatay’a dört bin iki yüz akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
ber vech-i muharrer iştirâ ve tesellüm ve kabûl eyledikden sonra semeni olan 
meblağ-ı mezkûr dört bin iki yüz akçeyi mersûm Sabatay yedinden bi’t-tamâm 
ahz ü kabz eyledik min ba‘d sâlifü’z-zikr arsa-i hâliye mesfûr Sabatay’ın mülk-i 
müşterâsıdır keyfe mâ yeşâ’ mutasarrıf olsun dediklerinde gıbbe’t-tasdîki’ş-şer‘î 
mâ vaka‘a ketb olundu.
Fî evâsıtı şehri Rebî‘ilâhir li sene tis‘în ve elf.
Şuhûdü’l-hâl: Mehmed Çelebi b. Siyavuş, Süleyman Çelebi b. Ramazan, Meh-
med Bey b. Ali, Mehmed Çavuş b. Abdurrahman, Efendepola v. Avraham, Mur-
dehay v. Salamon, Yako v. Yahuda, İlyazer v. Yahuda, Salamon v. Paroh, İsak v. Sa-
lamon

143 [81-1] Hacı İbrahim Çelebi’nin tasarrufundaki vakıf odaların 
Ahmed Çelebi b. Himmet’e ferâğ ve tefvîz edildiği
Mahmiye-i İstanbul’da Vâlide hanı’nda sâkin el-Hâc İbrahim Çelebi b. ( ) tara-
fından husûs-ı âti’l-beyâna vekîl olup Abdülbâkī Efendi b. Ahmed ve Durmuş b. 
Yusuf nâm kimesneler şehâdetleriyle şer‘an vekâleti sâbite olan Mustafa Çelebi b. 
Hüseyin meclis-i şer‘de kasab tâifesinden olup kasaba-i Hasköy mahallâtından 
Pîrî Paşa mahallesinde sâkin Ahmed Çelebi b. Himmet mahzarında takrîr-i 
kelâm edip müvekkilim mezbûr el-Hâc İbrahim’in taht-ı tasarrufunda olup 
kasaba-i mezbûrede Kiremitçi Ahmed Çelebi mahallesinde vâki‘ el-Hâc Şaban 
vakfı’ndan inde’l-ahâlî ve’l-cîrân ma‘lûmü’l-hudûd on beş bâb odalarını yevmî 
bir akçe icâre-i müeccele ile bi izni’l-mütevellî mezbûr Ahmed Çelebi’ye yedi 
yüz yetmiş beş kıt‘a esedî guruş bedel-i ma‘lûma ferâğ ve tefvîz mezbûr Ahmed 
Çelebi dahi tefevvuz ve kabûl edip meblağ-ı mezbûr yedi yüz yetmiş beş gu-
ruşu mezbûr Ahmed Çelebi yedinden bi’t-tamâm ahz ü kabz edip zikr olunan 
odalara müte‘allik ve târih-i kitâba [değin] beynlerinde cârî olan ahz ü i‘tâ ve 
mu‘âmelât-ı şettâdan birbirlerinin zimmetini ibrâ-i âmm-ı kātı‘ü’n-nizâ‘la ibrâ 
ve iskāt-ı tâmm-ı râfi‘ü’l-hısâm ile iskāt eyledik dediklerinde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilâhir sene 1090.
Şuhûdü’l-hâl: es-Seyyid Mahmud Çelebi b. ( ), Mahmud Çelebi b. Mehmed 
Efendi, Süleyman Çelebi b. Ramazan, Mehmed Ağa b. Ali, Ali b. Abdurrahman, 
İbrahim b. Dilâver, Mehmed Ağa b. Ali bahçe ustası, Hasan Beşe er-Râcil, el-Hâc 
Ali b. ( ) ve gayruhüm mine’l-huzzâr

144 [81-2] Musa Bey b. Mehmed Paşa’nın ölen babasının kiremitçi 
kârhânesinde kiracısı olan Kirakoz v. Agop’ta kalan kira alacağını 
talep ettiği ve sulh oldukları
Mahrûse-i Galata müzâfâtından kasaba-i Kasımpaşa mahallâtından Kulaksız 
mahallesi sükkânından fahrü’l-eşbâh Musa Bey b. el-merhûm Mehmed Paşa 
meclis-i şer‘de Havâss-ı Aliyye kazâsına tâbi‘ kasaba-i Hasköy mahallâtından 
Abdüsselâm mahallesi sükkânından Kirakoz v. Agop nâm Ermeni mahzarın-
da üzerine da‘vâ ve takrîr-i kelâm edip mezbûr Kirakoz babam müteveffâ-yı 
mezbûrun kasaba-i Hasköy’de vâki‘ kiremitçiler kârhânesinde müste’cir olup 
hâl-i hayâtında beynlerinde muhâsebe gördüklerinde merkūm Kirakoz zim-
metinde ba‘de külli’l-hesâb icâre-i mezbûreden altmış bin akçe bâkī kalmağın 
babam müteveffâ-yı merkūm vefât ettikde verâseti bana münhasıra olmağla 
meblağ-ı mezbûru mesfûr Kirakoz’dan taleb ve da‘vâ eylediğimde ol dahi bi’l-
külliye inkâr etmekle beynimizde münâza‘ât-ı kesîre olmuş idi el-hâletü hâzihî 
muslihûn tavassut edip da‘vâ-yı mezbûreden beni kırk kıt‘a esedî guruş üzeri-
ne sulh eylediklerinde ben dahi sulh-i mezbûru kabûl ve bedel-i [82] sulh olan 
meblağ-ı mezbûr kırk kıt‘a esedî guruşu merkūm Kirakoz yedinden bi’t-tamâm 
alıp kabz edip husûs-ı mezbûra müte‘allik da‘vâdan mesfûr Kirakoz’un zimme-
tini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hısâm ile iskāt ey-
ledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâmis ve’l-ışrîn min şehri Rebî‘ilâhir li sene tis‘în ve elf.
Şuhûdü’l-hâl: Pîrî Paşa imâmı İbrahim Efendi b. Murad, hamamcı Mehmed Çe-
lebi b. İsmail der-hamam-ı Pîrî Paşa, Mehmed Çelebi b. Siyavuş, Ahmed Ağa b. 
el-Hâc Osman, Mehmed Beşe b. Abdullah, Süleyman Çelebi b. Ramazan, Meh-
med Bey b. Ali, İbrahim Çelebi b. Dilâver, Ali Çelebi b. Abdurrahman

145 [82-1] Hüseyin Çelebi b. Mehmed’in Rus asıllı kölesi Hasan 
b. Abdullah’la marangozluk öğretmek şartıyla âzatlık 
sözleşmesi (mükâtebe) yaptığı
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesi sükkânından Hüseyin Çelebi b. Üstâd Mehmed nâm kimesne 
meclis-i şer‘-i şerîf-i lâzımü’t-teşrîfde abd-i mükâtebi olan işbu orta boylu açık kaşlı 
gök elâ gözlü sarışın mültehî Rûsiyyü’l-asl sâhib-i hâze’l-kitâb Hasan b. Abdullah 
mahzarında bi tav‘ihî ikrâr-ı tâm ve takrîr-i kelâm edip evsâf-ı mezkûre ile mevsûf 
olan Hasan’ı târih-i kitâbdan iki sene tamâmına değin marangozluk san‘atını ta‘lîm 
edip ben dahi izin vermek şartıyla bana hizmet etmek üzre tekrâr kitâbete kat‘ ey-
ledim ba‘de’l-yevm müddet-i mezbûre tamâm oldukda mezbûr Hasan sâir ahrâr-ı 
asliyyîn gibi hür olsun dedikde mezbûr Hasan dahi kitâbet-i merkūmeyi kabûl ve 
hizmet-i lâzımesini edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Rebî‘ilâhir li sene tis‘în ve elf.
Şuhûdü’l-hâl: Fahrü’l-eimme Abdülbâkī Efendi b. Ahmed, Kalenderî Mehmed 
Çelebi b. Ömer el-Cündî İbrahim Beşe b. Abdünnebi el-Cündî Mehmed Bey b. 
Yusuf, Mehmed Çelebi b. İvaz el-Cündî Süleyman Çelebi b. Ramazan, Mustafa 
Beşe b. Ali, Halil Beşe b. Mustafa, Mehmed Bey b. Hüseyin el-Bostânî, el-Hâc İb-
rahim b. Mehmed Tanînî?, Mehmed b. Halil, Mustafa b. Ali, Halil b. Hasan, İb-
rahim Çelebi b. Dilâver

146 [82-2] Harsole bt. Mihayil’in arsasını Sabatay v. Mihayil’e sattığı
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ah-
med Çelebi mahallesinde sâkine Harsole bt. Mihayil nâm Yahudiye tarafından 
bey‘-i âti’z-zikre vekîl olup Mosi v. Yahuda ve Salamon v. Paroh nâm Yahudiler 
şehâdetleriyle şer‘an vekâleti sâbite olan İlyazer v. Yahuda meclis-i şer‘-i hatîr-i 
lâzımü’t-tevkīrde mahalle-i mezbûre sükkânından Sabatay v. Mihayil nâm Ya-
hudi muvâcehesinde bi’l-vekâle ikrâr-ı tâm ve takrîr-i kelâm edip müvekkilem 
mezbûre Harsole’nin mülkü olup mahalle-i mezbûrede vâki‘ iki tarafı merhûm 
Ganîzâde Bahçesi demekle ma‘rûf bahçe ve bir tarafı ba‘zan Menahem nâm Ya-
hudi vakfı olan menzil ve ba‘zan yine vakf-ı mezkûrdan olan arsa-i hâliye ve bir 
tarafı mekābir-i kefere ve tarîk-ı âm ile mahdûd müşterek bi’r-i mâyı hâvî mülk 
arsa-i hâliyesini merkūm Sabatay’a iki bin dört yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi ber vech-i muhar-
rer iştirâ ve tesellüm ve kabûl eyledikden sonra semeni olan meblağ-ı mezkûr 
iki bin dört yüz akçeyi müvekkilem mezbûre Harsole müşterî-i merkūm Sa-
batay yedinden bi’t-tamâm [83] ahz ü kabz edip ba‘de’l-yevm sâlifü’z-zikr arsa 
mesfûr Sabatay’ın mülk-i müşterâsıdır keyfe mâ yeşâ’ mutasarrıf olsun dedi de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min şehri Rebî‘ilâhir li sene tis‘în ve elf.
Şuhûdü’l-hâl: Mehmed Çelebi b. Ömer eş-şehîr bi Kalenderî, Mehmed Çavuş b. 
Abdurrahman, Ali Çelebi b. Abdurrahman, İbrahim Çelebi b. Dilâver, Dilâver b. 
Abdullah









147 [83-1] Canfedâ bt. Abdullah ile kocası Mustafa b. Ali’nin 
muhâlaa ile boşandıkları
Havâss-ı Aliyye kazâsına tâbi‘ kasaba-i Hasköy mahallâtından Turşucu Hüse-
yin Çelebi mahallesinde sâkine Canfedâ bt. Abdullah nâm hâtun meclis-i şer‘-i 
hatîr-i lâzımü’t-tevkīrde zevci işbu bâ‘isü’l-kitâb Mustafa b. Ali mahzarında 
ikrâr ve takrîr-i kelâm edip zevcim mezbûr Mustafa ile hüsn-i zindegânemiz ol-
mamağla zimmetinde mütekarrir ve ma‘kūdun aleyh olan altı yüz akçe mehr-i 
müeccelimden ve nafaka-i iddet-i mu‘ayyenemden ve me’ûnet-i süknâmdan 
dahi fâriğa olmak üzre zevcim mezbûr Mustafa ile muhâla‘a-i sahîha-i şer‘iyye 
ile hul‘ eyleyip ol dahi vech-i muharrer üzre hul‘-ı mezbûru kabûl eylediğin-
den sonra zevciyyete ve gayra müte‘allik cemî‘ de‘âvî ve mütâlebâtdan birbir-
lerimizin zimmetlerini ibrâ-i âm ile ibrâ ve iskāt eyledik dedikde mukırra-i 
mezbûre Canfedâ’nın cârî ve sâdır olan ikrârını mezbûr Mustafa vicâhen tasdîk 
ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fî selhi şehri Rebî‘ilâhir li sene tis‘în ve elf.
Şuhûdü’l-hâl: Mustafa Beşe b. Hüseyin, Ahmed Beşe b. Hasan, Ali Çelebi b. Ab-
durrahman, İbrahim Çelebi b. Dilâver, Dilâver b. Abdullah

148 [83-2] Emine bt. Osman’ın evini oğlu Mehmed Çelebi 
b. Mustafa’ya sattığı
Havâss-ı Aliyye kazâsına tâbi‘ kasaba-i Hasköy mahallâtından Turşucu Hüse-
yin Çelebi mahallesi sâkinelerinden Emine bt. Osman nâm hâtun meclis-i şer‘-i 
şerîf-i lâzımü’t-teşrîfde sulbî kebîr oğlu işbu sâhibü’l-kitâb Mehmed Çelebi b. 
Mustafa mahzarında ikrâr ve takrîr-i kelâm edip bey‘-i âti’z-zikrin sudûruna 
değin silk-i mülk-i sahîhimde münselik olan emlâkimden mahalle-i mezbûrede 
vâki‘ bir tarafı Haymeci Ahmed Çelebi mülkü ve bir tarafı Fâtıma Hâtun mülkü 
ve bir tarafı Deli Yani nâm zimmî mülkü ve taraf-ı râbi‘i tarîk-ı hâs ile mahdûd 
bir bâb tahtânî oda ve üç bâb fevkānî odaları ve su kuyusunu ve zât-ı eşcâr-ı 
müsmire ve gayrı müsmire bahçeyi ve kenîfi müştemil olan mülk menzilimi 
cümle tevâbi‘ ve levâhıkı ile oğlum mezbûr Mehmed Çelebi’ye altı bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi vech-i muharrer üzre iştirâ ve tesellüm ve kabz 
eyleyip semeni olan meblağ-ı mezbûr altı bin akçeyi oğlum mezbûr Mehmed 
Çelebi yedinden bi’t-tamâm ve’l-kemâl alıp kabz eyledim ba‘de’l-yevm menzil-i 
mahdûd-ı mezkûrda vechen mine’l-vücûh alâka [84] ve medhalim yokdur oğ-
lum mezbûr Mehmed Çelebi’nin mülk-i müşterâsıdır keyfe mâ yeşâ’ ve yahtâr 
mutasarrıf olsun dedikde mukırra-i mezbûrenin vech-i mübeyyen üzre sudûr 
eden cemî‘ kelimâtını mezbûr Mehmed Çelebi bi’l-muvâcehe tasdîk ve bi’l-
müşâhede tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Cumâdelûlâ li sene tis‘în ve elf.
Şuhûdü’l-hâl: Ali Efendi b. el-Hâc Mehmed el-İmâm bi mahalle-i mezbûre, Ali 
Çelebi b. Hüseyin Tabîb, Hüseyin Beşe b. Mehmed, Hüseyin Bey b. İbrahim, 
İbrahim Beşe b. Halil, Mustafa Kethüdâ b. Ali, Mustafa Halîfe b. Mehmed el-
Müezzin, Abdullah b. Dilâver el-Müezzin, Ali b. İbrahim Çelebi

149 [84-1] Yako v. İsak’ın talebiyle kiracısı olduğu şişehânede kendi 
malıyla yaptığı binaların keşfi ve maliyetinin tahmin edilmesi
Havâss-ı Aliyye kazâsına tâbi‘ kasaba-i Hasköy mahallâtından Pîrî Paşa mahal-
lesinde sâkin olup Hasan Paşa vakfı’ndan zikri âtî bir bâb şişehânenin müste’ciri 
olan Yako v. İsak nâm Yahudi meclis-i şer‘-i hatîr-i lâzımü’t-tevkīrde takrîr-i 
kelâm ve ta‘bîr ani’l-merâm edip taht-ı icâremde olup kasaba-i mezbûrede vâki‘ 
şişehâneye bundan akdem mutasarrıf olan Ali Efendi b. Abdullah vefât eyle-
dikde zikr olunan şişehâne intikāl-i âdî ile sulbî sagīr oğlu Abdülbâkī’ye intikāl 
eyledikde mezbûr Abdülbâkī sagīr olmağla vâlidesi Sâliha bt. Abdullah nâm 
hâtun kıbel-i şer‘den tesviye-i umûruna vasî nasb ve ta‘yîn olunup ol dahi bi’l-
vesâyâ zikr olunan şişehâneyi bana beher yevm on beşer akçe ücret ile îcâr ve 
şişehâneye müte‘allik olan ebniye ihdâsına izin vermekle ben dahi ol minvâl 
üzre istîcâr ve kabûl edip ba‘dehû zikr olunan şişehânede kendi malımdan ba‘zı 
ebniye ihdâs etmişimdir hâlâ taraf-ı şer‘den üzerine varılıp keşf ve tahmîn olun-
mak matlûbumdur dedikde savb-ı şer‘den mevlânâ Abdülbâkī Efendi b. Ahmed 
ve hâssa mi‘mârlardan Üstâd Ali b. Abdullah ve zeyl-i kitâbda mastûrü’l-esâmî 
olup ebniye ve sukūf ahvâline ıttılâ‘ı olan bî-garaz müslimîn ve mezbûre Sâliha 
Hâtun tarafından vekîl olup mezbûreyi ma‘rifet-i şer‘iyye ile ârifân olan Musa b. 
Hasan ve Ali b. Mustafa şehâdetleri ile şer‘an vekâleti sâbite olan Ahmed Ağa b. 
Hüseyin ile zikr olunan şişehâneye varıp keşf ve tahmîn eylediklerinde mezbûr 
Yako Yahudi kendi malından binâ eylediği tahta perde bi hesâb-ı terbî‘î beş yüz 
elli bir buçuk zirâ‘ olup her bir zirâ‘ına on beşer akçeden sekiz bin iki yüz yetmiş 
iki akçe ve sofa döşemeleri dahi kezâlik ba‘de’l-misâha bi hesâb-ı mezbûr yüz 
doksan sekiz zirâ‘ olup her zirâ‘ına yirmişer akçeden üç bin dokuz yüz altmış 
akçe ve altı aded yük yeri ma‘a dolap her birine yüz ellişer akçeden dokuz yüz 
akçe ve on bir pâyeli bir nerdüban dahi iki yüz akçe ve iki sagīr fırın ma‘a ocak 
her birine beşer yüz akçeden bin akçe ve on iki külevî? ta‘bîr olunur tahta her 
birine onar akçeden yüz yirmi akçe ve iki fevkānî kenîf her birine üçer yüz ak-
çeden altı yüz ki mezbûr Yahudinin ihdâs eylediği eşyâ cem‘an ancak on beş bin 
elli iki akçe ile olur deyû mi‘mâr-ı mezbûr tahmîn-i sahîh ile tahmîn eyledikde 
sâir müslimîn dahi vech-i muharrer üzre icmâ‘ ve ittifâk eylediklerinde vâki‘ 
hâli mevlânâ-yı mezbûr mahallinde tahrîr ba‘dehû huddâm-ı şer‘den ma‘an ba‘s 
olunan İbrahim b. Dilâver ve Ali b. Abdurrahman ile [85] meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene tis‘în ve elf.
Şuhûdü’l-hâl: Abdurrahman Çelebi b. Mehmed, Mehmed Bey b. Ali, Süleyman 
Çelebi b. Ramazan, Hasan Beşe b. Mehmed, Mustafa Çelebi b. Nasuh, Ahmed 
Çelebi b. Nasuh, İbrahim b. Dilâver ve gayruhüm

150 [85-1] Anastas v. Yorgi’nin Rus asıllı câriyesi Hayka 
bt. Omil’i âzat ettiği
Dârü’s-saltanati’s-seniyye mahmiye-i Kostantıniyye’de Fener kapısı hâricinde 
vâki‘ Abdi Subaşı mahallesi sükkânından Anastas v. Yorgi nâm zimmî meclis-i 
şer‘-i hatîrde kendiye rıkkını mu‘terife işbu orta boylu sarı kaşlı gök gözlü 
Rûsiyyetü’l-asl bâ‘iset-i hâze’l-kitâb Hayka bt. Omil nâm câriye-i memlûkesi 
mahzarında ikrâr ve i‘tirâf edip işbu evsâf-ı merkūme ile mevsûfe olan câriyemi 
taleben li-hidâyeti’l-hâdî malımdan i‘tâk ve tahrîr ve sâir harâir-i asliyyât züm-
resine ilhâk ve idrâc eyledim ba‘de’l-yevm üzerinde sâir utekā uhdesinde mevâlî 
için sâbit olan hakk-ı velâdan gayrı hakkım kalmadı deyû bi’t-tav‘ ve’r-rızâ lâ 
bi’l-kerh ve’l-cebr ikrâr ve i‘tirâf etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cumâdelûlâ li sene tis‘în ve elf.
Şuhûdü’l-hâl: Mahmud Çelebi b. Mehmed, İbrahim Çelebi b. Dilâver, Dilâver 
Bey b. Abdullah, İbrahim Beşe b. Abdünnebi, Celâsin? Ali b. Ahmed, Arabzâde 
Mehmed b. ( ), Ali Çelebi b. Abdurrahman, Mehmed Bey b. Ali

151 [85-2] Mehmed Çavuş b. Abdurrahman’ın Yako v. Yahuda’da 
alacağı olduğu
Medîne-i Hazret-i Ebâ Eyyûb el-Ensârî -aleyhi rahmetü rabbihi’l-Bârî-’de 
Câmi‘-i Kebîr mahallesi sükkânından Mehmed Çavuş b. Abdurrahman tarafın-
dan husûs-ı âti’l-beyâna vekîl olup Mehmed Bey b. Ali ve Ali Çelebi b. Abdur-
rahman şehâdetleriyle şer‘an vekâleti sâbite olan Abdülbâkī Efendi b. Ahmed 
meclis-i şer‘de Havâss-ı Aliyye kazâsına tâbi‘ kasaba-i Hasköy mahallâtından 
Kiremitçi Ahmed Çelebi mahallesinde sâkin Yako v. Yahuda nâm Karayî mahza-
rında üzerine bi’l-vekâle da‘vâ ve takrîr-i kelâm edip müvekkilim mezbûr Meh-
med Çavuş’un mezbûr Yako zimmetinde yüz elli yedi kıt‘a esedî guruş hak-
kı olup ve Yahuda nâm Yahudide olan on guruş hakkına dahi kefîl bi’l-mâl 
olmağla cihet-i kefâletden dahi on esedî guruş ve bir pîrûze taş bahâsından 
dahi on sekiz guruş ki cem‘an yüz seksen beş guruş hakkı vardır suâl olunup 
alıverilmesi matlûbumdur dedikde gıbbe’s-suâl mezbûr Yako fi’l-vâki‘ müdde‘î-i 
mezbûr Mehmed Çavuş’a vech-i mübeyyen üzre cem‘an yüz seksen beş kıt‘a 
esedî guruş deynim vardır deyû ikrâr ve i‘tirâf etmeğin mûcebiyle meblağ-ı 
mezbûrun edâsına tenbîh olundukdan sonra meblağ-ı mezbûra merkūm Yako 
Yahudinin dâmâdı olup mahalle-i mezbûrede sâkin İlyazer v. Yahuda nâm Yahu-
di mahfil-i kazâda takrîr-i kelâm edip meblağ-ı merkūm yüz seksen beş guruşa 
mezbûr Yako Yahudi târih-i kitâbdan üç yüz altmış gün tamâmına değin dâyin-i 
merkūma edâ etmez ise emr ve kabûlü [86] hâviye kefâlet-i sahîha-i şer‘iyye ile 
kefîl oldum dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fî evâili şehri Rebî‘ilâhir li sene tis‘în ve elf.
Şuhûdü’l-hâl: Hasan Çelebi b. Mustafa, Mehmed Çelebi b. Siyavuş, Şahin Bey b. 
Abdullah, Mustafa b. Ali, Ali Çelebi b. Abdurrahman, Sabatay v. Mihayil, Sala-
mon v. Paroh, Efendepola v. Avraham, Murdehay v. Salom, Yosef v. Yahuda

152 [86-1] Mehmed Çavuş b. Abdurrahman’ın Yako v. Yahuda’daki 
alacaklarını tahsil ettiği, kaybolan senetlerinin hükümsüz olduğu
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî-’de 
Câmi‘-i Kebîr mahallesinde sâkin Mehmed Çavuş b. Abdurrahman tarafından 
husûs-ı âti’z-zikre vekîl olup Mehmed Bey b. Ali ve Ali Çelebi b. Abdurrahman 
şehâdetleriyle şer‘an vekâleti sâbite olan Abdülbâkī Efendi b. Ahmed meclis-i 
şer‘-i hatîrde Havâss-ı Aliyye kazâsına tâbi‘ kasaba-i Hasköy mahallâtından Ki-
remitçi Ahmed Çelebi mahallesinde sâkin işbu râfi‘ü’r-rakīm Yako v. Yahuda 
nâm Karayî muvâcehesinde bi’l-vekâle ikrâr ve takrîr-i kelâm edip müvekkilim 
mezbûr Mehmed Çavuş’un merkūm Yako ile târih-i kitâba gelince beynlerin-
de nice ahz ü i‘tâ ve mu‘âmelât-ı şettâ vâkı‘a olmuşdu el-hâletü hâzihî bi’l-cümle 
hesâblaşıb mezbûr Yahudi zimmetinde bir akçe ve bir habbe hakkı bâkī kalma-
dı ve merkūm Yako’nun lisânı ve İslâm lisânı üzre imzâ ve hâtemini müştemil 
deyn ve kefâlet temessükleri ve hücec-i şer‘iyyeleri var idi yedimde zâyi‘ olma-
ğın min ba‘d zikr olunan deyn ve kefâlet ve evkāfa müte‘allik hukūk için hücec 
ve temessükât zuhûr ederse mûcebiyle amel olunmasın ve ba‘de’l-yevm husûs-ı 
mezbûra müte‘allik âmme-i de‘âvî ve mütâlebât ve eymân-ı muhâsamâtdan 
merkūm Yako’nun zimmetini ibrâ-i âm ile ibrâ ve iskāt eyledim ba‘de’l-yevm 
eğer benden veyâhud vükelâmdan husûs-ı mezbûrenin küllîsine müte‘allik 
da‘vâ sudûr ederse lede’l-hükkâmi’l-kirâm mesmû‘a olmasın dedi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fî evâili şehri Rebî‘ilâhir li sene tis‘în ve elf.
Şuhûdü’l-hâl: es-Seyyid Ahmed Çelebi b. es-Seyyid Hasan ..?, es-Seyyid Şükrullah 
..? b. es-Seyyid Hasan ..?, Süleyman Çelebi b. Ramazan, Abdülkādir Çelebi b. Hasan, 
el-Hâc Mehmed b. Kalenderî Mehmed Çelebi el-Cündî Ali Çelebi b. Abdurrahman, 
İbrahim Çelebi b. Dilâver, Mehmed Bey b. Ali Muhtesib, Receb Beşe b. Nasuh, Meh-
med Bey b. İvaz sipâh, Mehmed Bey b. Abdi, Ali Çelebi b. Abdurrahman

153 [86-2] Andonaki v. Manolaki ile kız kardeşi Ezmerağda’nın evlerini 
anneleri Kasandra bt. Dimitri’ye sattıkları
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesi sükkânından Andonaki v. Manolaki nâm zimmî ile kız karın-
daşı Ezmerağda nâm Nasrâniye meclis-i şer‘-i hatîr-i lâzımü’t-tevkīrde vâlideleri 
işbu râfi‘atü’r-rakīm Kasandra bt. Dimitri nâm Nasrâniye muvâcehesinde her biri 
bi’l-asâle ikrâr-ı tâm ve ta‘bîr ani’l-merâm edip ale’l-iştirâk mülk-i mevrûsumuz 
olup mahalle-i mezbûrede vâki‘ bir tarafı Mihayil v. Yani nâm zimmî mülkü ve 
bir tarafı Maryola bt. Angeli nâm Nasrâniye mülkü ve bir tarafı [87] sâhil-i bahr 
ve bir tarafı tarîk-ı âm ile mahdûd ve mümtâz olup tarîk-ı âm tarafından iki bâb 
fevkānî oda ve bir sofa ve deryâ tarafında dahi iki bâb fevkānî ve iki bâb tahtânî 
odalar ve matbah ve kiler ve tahtında bir mahzen ve bi’r-i mâ’ havlu ve kenîf ve 
hâricinde bir bâb kasab dükkânı ve bir bâb ekmekçi dükkânını müştemil mülk 
menzilimizi cümle tevâbi‘ ve levâhık ve kâffe-i hukūk ve merâfıkı ile vâlidemiz 
mezbûre Kasandra’ya üç bin iki yüz elli kıt‘a esedî guruşa tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muhar-
rer üzre iştirâ ve tesellüm eyledikden sonra semeni olan meblağ-ı mezbûr üç 
bin iki yüz elli esedî guruşu vâlidemiz mezbûre Kasandra yedinden bi’t-tamâm 
ve’l-kemâl alıp kabz eyledik ba‘de’l-yevm menzil-i mahdûd-ı mezkûr mezbûre 
Kasandra’nın mülk-i müşterâsıdır keyfe mâ yeşâ’ ve yahtâr mutasarrıfe olsun 
dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelûlâ li sene tis‘în ve elf.
Şuhûdü’l-hâl: Abdülbâkī Efendi b. Ahmed, Receb Beşe b. Nasuh, Süleyman Çe-
lebi b. Ramazan, Mehmed Bey b. Ali, Ali Çelebi b. Abdurrahman, İbrahim Çele-
bi b. Dilâver, Dilâver Bey b. Abdullah

154 [87-1] Musa Bey b. Mehmed Paşa’nın ölen Kandan v. Ferkarabet’te 
kalan kira alacağını talep ettiği, Kandan’ın borçlu olarak öldüğü 
ve geride malı kalmadığı
Mahrûse-i Galata müzâfâtından kasaba-i Kasımpaşa mahallâtından Kulak-
sız mahallesi sükkânından fahrü’l-eşbâh Musa Bey b. el-merhûm Mehmed 
Paşa meclis-i şer‘-i hatîr-i lâzımü’t-tevkīrde mahmiye-i İstanbul’da Kumkapı 
dâhilinde Paşa mahallesi sükkânından Avadik v. Ferkarabet nâm Ermeni mah-
zarında üzerine da‘vâ ve takrîr-i kelâm edip mezbûr Avadik’in karındaşı Kan-
dan nâm Ermeni babam müteveffâ-yı mezbûrun Havâss-ı Aliyye kazâsına tâbi‘ 
kasaba-i Hasköy’de vâki‘ kiremithânesinde müste’cir olup icâre-i mezbûreden 
zimmetinde otuz bin akçe bâkī kalmağla kable’l-edâ hâlik oldukda evlâd-ı 
sıgārına karındaşı mezbûr Avadik taraf-ı şer‘den vasî nasb ve ta‘yîn olunmağ-
la vesâyeti hasebiyle meblağ-ı mezbûru hâlik-i merkūmun tereke-i vâfiyesinden 
taleb ederim suâl olunsun dedikde gıbbe’s-suâl mezbûr Avadik cevâbında fi’l-
vâki‘ karındaşım mezbûr Kandan hâlik oldukda hâkimü’ş-şer‘ beni evlâd-ı 
sıgārının tesviye-i emirlerine vasî nasb edip ben dahi vesâyet-i mezbûreyi kabûl 
ve merâsimini edâya ta‘ahhüd etmişdim lâkin hâlik-i mezbûrun cemî‘ tereke-
si düyûnuna vefâ etmeyip dâyinleri beyninde taksîm-i guremâ olunmağla her 
birlerine nasîb-i guremâları teslîm olunup yedimde muhallefât-ı mezbûrdan 
bâkī bir şey kalmamışdır deyû bin yetmiş altı târihinde kasaba-i Hasköy’de 
nâibü’ş-şer‘i’ş-şerîf olan Mustafa Efendi imzâsıyla mümzâ ve hâtemiyle mahtûm 
hüccet-i şer‘iyye ibrâz etmeğin gıbbe’t-tasdîki’ş-şer‘î müdde‘î-i mezbûr Musa 
Bey bî-vech mu‘ârazadan men‘ olunup mâ vaka‘a bi’t-taleb ketb [88] olundu.
Fi’l-yevmi’l-hâmis ve’l-ışrîn min Cumâdelûlâ li sene tis‘în ve elf.
Şuhûdü’l-hâl: Ali Çelebi b. Mehmed Hallâk, diğer Ali Çelebi b. Abdurrahman 
Muhzır, İbrahim Çelebi b. Dilâver Muhzır, Mehmed Bey b. Ali

155 [88-1] Hamya bt. İlya’nın boşandığı kocası Menahem v. Mosi’deki 
alacaklarını talep ettiği, bir yıl vade tanındığı ve Menahem’in 
babasının kefil olduğu
Husûs-ı âti’l-beyânın mahallinde tahrîri iltimâs olunmağın bu fakīr zeyl-i 
vesîkada muharrerü’l-esâmî olan müslimîn ile Havâss-ı Aliyye kazâsına tâbi‘ 
kasaba-i Hasköy’de Kiremitçi Ahmed Çelebi mahallesinde sâkine olan Hamya 
bt. İlya nâm Yahudiyenin sâkin olduğu menzile varıp akd-i meclis-i şer‘-i hatîr 
olundukda mezbûre Hamya tarafından vekîl olup bimâ hüve nehcü’s-sübût 
şer‘an vekâleti sâbite olan Mehmed Çavuş b. Abdurrahman meclis-i ma‘kūd-ı 
mezbûrda merkūme Hamya’nın zevc-i mutallıkı işbu râfi‘ü‘r-rakīm Menahem 
v. Mosi nâm Yahudi mahzarında bi’l-vekâle üzerine da‘vâ ve takrîr-i kelâm edip 
müvekkilem mezbûre Hamya’nın merkūm Menahem zimmetinde mütekarrir ve 
ma‘kūdun aleyh olan yüz yirmi beş kıt‘a esedî guruş mehr-i müecceli ve bin 
iki yüz akçe nafaka-i iddet ve me’ûnet-i süknâsı ve cihet-i karz-ı şer‘îden dahi 
elli kıt‘a esedî guruş ve üç aded hâtem bahâsından dahi sekiz buçuk guruş ki 
cem‘an mezbûr Menahem zimmetinde yüz doksan üç buçuk guruş hakkı olup 
taleb eylediğinde edâdan imtinâ‘ eder suâl olunup meblağ-ı mezbûrun alıveril-
mesi bi’l-vekâle matlûbumdur dedikde gıbbe’s-suâl mezbûr Menahem cevâbında 
fi’l-vâki‘ yüz yirmi beş kıt‘a esedî guruş mehr-i müeccel ve bin iki yüz akçe na-
faka ve cihet-i karz-ı şer‘îden dahi elli kıt‘a esedî guruşu ikrâr ancak sekiz bu-
çuk guruşa üç aded hâtemi inkâr etmekle müdde‘iye-i mezbûreden beyyine ta-
leb olundukda ityân-ı beyyineden izhâr-ı acz edip istihlâf etmeğin müdde‘iye-i 
mezbûre Hamya’dan sekiz buçuk guruşa üç aded hâtem almadığına mezbûr 
Menahem’e yemîn teklîf olundukda nükûl etmeğin cem‘an meblağ-ı mezbûr yüz 
doksan üç buçuk guruşu edâya mezbûr Menahem’e tenbîh olundukdan sonra 
mezbûr Menahem’in babası Hayim v. Menahem nâm Yahudi meclis-i ma‘kūd-ı 
mezbûrda meblağ-ı mezbûr yüz doksan üç buçuk guruşa emr ve kabûlü hâviye 
kefâlet-i sahîha-i şer‘iyye ile kefîl oldum dedikde müdde‘iye-i mezbûre Hamya 
dahi meblağ-ı mezbûru târih-i kitâbdan üç yüz altmış gün tamâmına değin taleb 
etmemeğe ta‘ahhüd etmeğin mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min Cumâdelûlâ li sene tis‘în ve elf.
Şuhûdü’l-hâl: İsmail Efendi b. Ömer el-İmâm, Bekir Beşe b. Nasuh, Ali Çelebi b. 
Abdurrahman, Dilâver Bey b. Abdullah, İbrahim Çelebi b. Dilâver

156 [89-1] Hamya bt. İlya’nın boşandığı kocası Menahem v. Mosi’de 
olan alacakları için sulh oldukları
Husûs-ı âti’l-beyânın mahallinde tahrîri iltimâs olunmağın bu fakīr zeyl-i 
kitâbda muharrerü’l-esâmî olan müslimîn ile Havâss-ı Aliyye kazâsına tâbi‘ 
kasaba-i Hasköy’de Kiremitçi Ahmed Çelebi mahallesi sâkinelerinden Hamya 
bt. İlya nâm Yahudiyenin sâkin olduğu menzile varıp akd-i meclis-i şer‘-i hatîr 
olundukda mezbûre Hamya’nın zâtını Evisay v. Yasef ve Efendepola v. Avraham 
nâm Yahudiler ma‘rifet-i şer‘iyye ile ârifân oldukdan sonra meclis-i ma‘kūd-ı 
mezbûrda zevc-i mutallıkı işbu hâzır bi’l-meclis Menahem v. Mosi nâm Yahudi 
muvâcehesinde ikrâr ve takrîr-i kelâm edip mezbûr Menahem zimmetinde mü-
tekarrir ve ma‘kūdun aleyh olan yüz yirmi beş kıt‘a esedî guruş mehr-i müec-
celim ve bin iki yüz akçe nafaka-i iddet-i mu‘ayyenem ve cihet-i karz-ı şer‘îden 
dahi elli kıt‘a esedî guruş ve sekiz buçuk guruşa dahi üç aded hâtem cem‘an zim-
metinde yüz doksan üç buçuk guruş hakkım olmağla taleb eylediğimde beyni-
mizde münâza‘ât-ı kesîre vâkı‘a olmuş idi el-hâletü hâzihî muslihûn tavassut edip 
meblağ-ı mezbûr da‘vâsından beni yüz kırk kıt‘a esedî guruş üzerine inşâ-i akd-i 
sulh ettiklerinde ben dahi sulh-i mezbûru kabûl ve bedel-i sulh olan meblağ-ı 
mezbûr yüz kırk kıt‘a esedî guruşu mezbûr Menahem yedinden bi’t-tamâm ve’l-
kemâl alıp kabz edip ba‘de’l-yevm zevciyyete ve gayra müte‘allik âmme-i de‘âvî 
ve mütâlebât ve eymân ve muhâsamâtdan mezbûr Menahem’in zimmetini ibrâ-i 









âm ile ibrâ ve iskāt-ı tâm ile iskāt eyledim dedikde gıbbe’t-tasdîki’ş-şer‘î mezbûre 
Hamya’nın babası İlya v. Yahuda meclis-i ma‘kūd-ı mezbûrda takrîr-i kelâm edip 
târih-i kitâba gelince beynimizde cârî ve sâdır olan ahz ü i‘tâ ve mu‘âmelât-ı 
şettâdan ben dahi mezbûr Menahem’in zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi Cumâdelûlâ li sene tis‘în ve elf.
Şuhûdü’l-hâl: Mehmed Çelebi b. Siyavuş, Mehmed Çavuş b. Abdurrahman, 
Mehmed Bey b. Ali, Ali Çelebi b. Abdurrahman, İbrahim Çelebi b. Dilâver, Mur-
dehay v. Salom, Yako v. Bünyamin, Salamon v. Paroh, Efendepola v. Avraham

157 [89-2] Rabia bt. Mustafa’nın kocası Ömer b. Ahmed ile 
muhâlaa ile boşandıkları
Havâss-ı Aliyye kazâsına tâbi‘ kasaba-i Hasköy mahallâtından Abdüsselâm mahal-
lesi sâkinelerinden Râbia bt. Mustafa nâm hâtun tarafından vekîl olup mezbûreyi 
ma‘rifet-i şer‘iyye ile ârifân olup mahalle-i mezbûre sâkinlerinden Ahmed Efen-
di b. Mustafa ve Mehmed Çelebi b. Siyavuş nâm kimesneler şehâdetleriyle şer‘an 
vekâleti sâbite olan Mehmed Çelebi b. Hasan nâm kimesne meclis-i şer‘-i hatîr-i 
lâzımü’t-tevkīrde zevci işbu râfi‘ü’l-kitâb Ömer b. Ahmed mahzarında bi’l-vekâle 
ikrâr ve takrîr-i kelâm edip müvekkilem mezbûre Râbia’nın zevci mezbûr Ömer 
zimmetinde mütekarrir ve ma‘kūdun aleyh olan üç bin fıddî râyic fi’l-vakt akçe 
mehr-i müecceli ve nafaka-i iddet-i mu‘ayyenesi ve me’ûnet-i süknâsı üzerlerine 
zevci mezbûr Ömer’e bedel-i hul‘ olmak üzre def ‘ ve teslîm eylediği iki bin akçe 
üzerine zevci mezbûr Ömer ile muhâla‘a-i [90] sahîha-i şer‘iyye ile muhâla‘a edip 
ol dahi hul‘-ı mezbûru kabûl eylediğinden sonra zevciyyete ve târih-i kitâba ge-
lince beynlerinde vâki‘ âmme-i mu‘âmelâta ve ahz ü i‘tâya müte‘allik cemî‘ de‘âvî 
ve mütâlebât ve eymân ve muhâsamâtdan her biri âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt-ı tâmm-ı râfi‘ü’l-hısâm ile iskāt eylediler dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi Cumâdelûlâ li sene tis‘în ve elf.
Şuhûdü’l-hâl: Mehmed Çelebi b. Ömer eş-şehîr bi Kalenderî, Mahmud Çelebi 
b. Mehmed, Mustafa Çelebi b. İbrahim, Süleyman Çelebi b. Ramazan, Ahmed b. 
Hasan, İbrahim Çelebi b. Dilâver, Ali Çelebi b. Abdurrahman

158 [90-1, Arapça] Devenide bt. Abdullah adlı câriyenin müslüman 
olarak Belkıs ismini aldığı
Câriye-i mezbûre ba‘de’l-müzâyede yüz yirmi kıt‘a esedî guruşa Abdülbâkī 
Efendi b. Ahmed üzerinde karâr etmişdir.
Devenide bt. Abdullah meclis-i şer‘-i şerîfde hâzır olup küfrü terk edip Müslü-
man oldu ve “eşhedü en-lâ ilâhe illâllah ve eşhedü enne Muhammeden abduhû ve 
resûluhû” diyerek İslâm dînine girdikden sonra ismi Belkıs olarak tesmiye edildi.
Ve kad vaka‘a fi’l-yevmi’l-hâmis min Cumâdelâhire li sene tis‘în ve elf.
Şuhûdü’l-hâl: Abdülbâkī Efendi b. Ahmed el-Hatîb, Hasan Çelebi b. Mustafa, Ali 
Çelebi b. Abdullah Bevvâb, Hüseyin Çelebi b. İbrahim, Fazlullah b. Musa, Habib 
b. Musa, Dilâver Bey b. Abdullah ve gayruhüm

159 [90-2] Kasandra bt. Dimitri’nin evini yeniçerilerin 55. cemaatinin 
para vakfına istiğlâl yoluyla sattığı
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesi sâkinelerinden Kasandra bt. Dimitri nâm Nasrâniye meclis-i 
şer‘-i hatîr-i lâzımü’t-tevkīrde Dergâh-ı âlî yeniçerilerinin elli beşinci cemâ‘atinin 
nukūd-ı mevkūfesine bi’l-fi‘l mütevellî olan Mehmed Çelebi b. Mehmed mahza-
rında ikrâr ve takrîr-i kelâm edip mahalle-i mezbûrede vâki‘ bir tarafı Mihayil 
v. Yani nâm zimmî mülkü ve bir tarafı Maryola bt. Angeli nâm Nasrâniye mül-
kü ve bir tarafı sâhil-i bahr ve taraf-ı râbi‘i tarîk-ı âm ile mahdûd olup büyût-ı 
adîdeyi müştemil olan mülk menzilimi cümle tevâbi‘ ve levâhıkı ile mütevellî-i 
mezbûr Mehmed Çelebi’ye bin kıt‘a esedî guruşa bey‘-i sahîh-i şer‘î ile bey‘ ve 
teslîm ol dahi vakf-ı mezbûr malıyla bi tarîki’l-istiğlâl iştirâ ve tesellüm ve kabûl 
edip meblağ-ı mezbûr bin kıt‘a esedî guruşu mütevellî-i mezbûr Mehmed Çelebi 
yedinden bi’t-tamâm ve’l-kemâl alıp kabz eylediğimden sonra mezbûr Mehmed 
Çelebi menzil-i mahdûd-ı mezbûru gıbbe’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan bir sene tamâmına değin beher mâh bin beş yüz akçe ver-
mek üzre yüz elli kıt‘a esedî guruşa bana îcâr ve teslîm ben dahi vech-i muhar-
rer üzre istîcâr ve kabûl eyledim dedikde gıbbe’t-tasdîki’ş-şer‘î derk-i menzil-i 
[91] mezbûra ve ücret-i merkūmeye ve asl-ı mâl-ı vakf-ı mezbûra merkūme 
Kasandra’nın sulbî kebîr oğlu Andonaki v. Manolaki nâm zimmî ile sulbiye 
kebîre kızı Ezmerağda nâm Nasrâniye her biri âharın zimmetine lâzım gelen 
meblağa emr ve kabûlü hâviye kefâlet-i sahîha-i şer‘iyye ile kefîl olduk dedikle-
rinden sonra mezbûre Kasandra i‘âde-i kelâm edip meblağ-ı mezbûru müddet-i 
merkūme bir sene tamâmında mütevellî-i mezbûr Mehmed Çelebi’ye edâdan 
âcize olursam menzil-i mezbûru semeni misli ile bey‘a ve semeninden meblağ-ı 
mezbûr bin kıt‘a esedî guruşu mütevellî-i merkūma edâya ve fazlasını bana îsâl 
ve teslîme işbu hâzır bi’l-meclis Mustafa Beşe b. Yusuf nâm kimesneyi tarafım-
dan azl-i in‘izâlden masûn vekâlet-i devriyye ile vekîl nasb eyledim dedikde ol 
dahi vekâlet-i mezbûreyi kabûl ve merâsimini edâya müte‘ahhid olmağın mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis min Cumâdelâhire li sene tis‘în ve elf.
Şuhûdü’l-hâl: Mustafa Çelebi b. Hasan, Sâlih Çelebi b. Yusuf, Mahmud Çelebi b. 
Mehmed, Süleyman Çelebi b. Ramazan, Mehmed Bey b. Ali, İbrahim Çelebi b. 
Dilâver, Ali Çelebi b. Abdurrahman, Dilâver Bey b. Abdullah

160 [91-1] Harap durumdaki vakıf evin tamiri için bahçesinden 
ifraz edilen arsanın Mehmed Çelebi b. Mehmed’e icâreteynle 
kiraya verildiği
Havâss-ı Aliyye kazâsına tâbi‘ kasaba-i Hasköy mahallâtından Abdüsselâm Bey 
mahallesinde vâki‘ merhûm Abdullah Hâmidî nâm sâhibü’l-hayrın evvelâ zev-
cesi Ferahnâz nâm hâtuna ve evlâdına ve evlâd-ı evlâd-ı evlâdına ve ba‘de’l-
inkırâz utekāsına ve evlâd-ı evlâd-ı evlâdına ve ba‘de’l-inkırâz zikr olunan 
Abdüsselâm Bey Mescid-i şerîfinin imâmına süknâ olmak üzre vakf eyle-
diği menzilin bi’l-fi‘l mütevellîsi olan Ahmed Efendi b. Mustafa nâm kimes-
ne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Mehmed Çelebi b. 
Mehmed mahzarında bi’t-tevliyye ikrâr-ı tâm ve takrîr-i kelâm edip mahalle-i 
mezbûrede vâki‘ şark cânibi Emine Hâtun vakfı olan menzil ve kıble cânibi 
Pirinççibaşı Mehmed Ağa kızı mülkü ve bir tarafı ba‘zan mescid-i mezbûr ve 
ba‘zan mekābir-i müslimîn ve bir tarafı tarîk-ı âm ile mahdûd bir bâb beyt-i 
süflî ve bi’r-i mâyı ve eşcâr-ı müsmireyi hâvî bahçeyi ve havluyu müştemil olan 
vakıf menzil harâba müşrif olup kābil-i süknâ olmayıp meremmâta muhtâc ol-
mağla vakfın dahi meremmâta müsâ‘adesi olmamağla şark cânibinden tûlen 
on zirâ‘ ve arzen on beş zirâ‘ bi hesâb-ı satrancî yüz elli zirâ‘ arsayı bahçesin-
den ifrâz olunup menzil-i mezbûrun meremmâtı için îcâr olunmak lâzım olma-
ğın târih-i kitâbdan on buçuk esedî guruş icâre-i mu‘accele ve beher sene sek-
sen akçe icâre-i müeccele ile mezbûr Mehmed Çelebi’ye tevliyyetim hasebiyle 
îcâr edip ol dahi minvâl-i muharrer üzre istîcâr ve kabûl eyledikden sonra zikr 
olunan on buçuk esedî guruş icâre-i mu‘accele[yi] mezbûr Mehmed Çelebi ye-
dinden bi’t-tamâm vakıf için ahz ü kabz eyledim ba‘de’l-yevm mezbûr Meh-
med Çelebi [92] ücret-i merkūmeyi sene be-sene cânib-i vakfa edâ eyleye zikr 
olunan arsayı zabt ve tasarruf edip kimesne dahl ve ta‘arruz etmeye dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Cumâdelâhire li sene tis‘în ve elf.
Şuhûdü’l-hâl: Mustafa Çelebi b. Dilâver, Mustafa Beşe b. Ali, İsmail Çelebi b. 
Mehmed, Hüseyin Çelebi b. Ali, Hasan Çelebi b. Ali, Mehmed Çelebi b. Hüseyin, 
Musa Bey b. Arslan, Mehmed Çelebi b. Hasan, İbrahim Çelebi b. Ali, Ali Çelebi 
b. Abdurrahman, Dilâver Bey Bevvâb-ı sultânî









161 [92-1] Edirne’deki Karaî cemaatine mensup fakir yahudiler için 
kurulan para vakfından verilen ödünçlerin Mosi v. Avraham’dan 
talep edildiği
Havâss-ı Aliyye kazâsına tâbi‘ kasaba-i Hasköy’de el-Hâc Şaban mahallesinde 
vâki‘ tâife-i Yahudadan Erhandepola nâm Yahudiyenin evlâd-ı evlâd-ı evlâdına 
ve ba‘de’l-inkırâz Karayî tâifesinden olup Edirne cemâ‘ati Yahudileri fukarâsına 
meşrûta nukūdun bi’l-fi‘l mütevellîsi olan râfi‘ü’l-kitâb Mehmed Çavuş b. Ab-
durrahman meclis-i şer‘-i hatîr-i lâzımü’t-tevkīrde cemâ‘at-i mezbûreden 
Mosi v. Avraham nâm Yahudi mahzarında üzerine da‘vâ ve takrîr-i kelâm edip 
sâbıkan mütevellî olan Halef v. Yasef nâm Yahudiden zimem kabz eylediğim 
asl-ı mâl-ı vakıfdan mezbûr Mosi ile gāibûn ani’l-meclis Paroh v. Salamon ve 
İlya v. Paroh ve Yahuda v. Mosi ve Mosi v. Halef ve sâir cemâ‘at-i merkūmeden 
elli nefer kimesne zimmetlerinde onu on bir olmak hesâbı üzre altı yüz esedî 
guruş olup ahadühümâ âharın zimmetine lâzım gelen meblağa emr ve kabûlü 
hâviye kefâlet-i sahîha-i şer‘iyye ile kefîl olmuşlar idi hâlâ meblağ-ı mezbûru 
asâlet ve kefâletine binâen mezbûr Mosi’den taleb ederim suâl olunsun dedikde 
gıbbe’s-suâl mezbûr Mosi cevâbında fi’l-vâki‘ asl-ı mâl-ı vakf-ı mezbûrdan be-
nim ve gāibûn ani’l-meclis mezbûrûn Paroh ve İlya ve Yahuda ve Mosi ve sâir 
cemâ‘at-i merkūmeden elli nefer kimesne zimmetlerinde meblağ-ı mezbûr altı 
yüz kıt‘a esedî guruş olmağla minvâl-i muharrer üzre ahadühümâ âharın zim-
metine lâzım gelen meblağa emr ve kabûlü hâviye kefâlet-i sahîha-i şer‘iyye ile 
kefîl olduk deyû bi tav‘ihî ikrâr ve i‘tirâf etmeğin alâ mûceb-i ikrârihî asâlet 
ve kefâletine binâen meblağ-ı mezbûru mütevellî-i merkūma edâya mezbûr 
Mosi’ye tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mehmed Bey b. Ali, Süleyman Çelebi b. Ramazan, Mehmed Çe-
lebi b. Siyavuş, Mustafa Çelebi b. Dilâver, Mahmud Çelebi b. Mehmed, Musta-
fa b. Murad, Ali Çelebi b. Abdurrahman, Abdülbâkī b. Ömer, İbrahim Çelebi b. 
Dilâver, Dilâver Bey b. Abdullah

162 [93-1] Avraham v. Yasef ’in yetimlerine Danyal v. Yako’nun vasî 
tayin edildiği
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesinde sâkin iken bundan akdem hâlik olan Avraham v. Yasef nâm 
Yahudinin sulbî sagīr oğulları Sabatay ve Pesah ve Yasef ve sulbiye sagīre kızı 
Esterola’ya hâlik-i mezbûrdan intikāl eden emvâllerini hıfz ve ahvâllerini zabta 
bir vasî ta‘yîn olunmak lâzım ve mühim olmağın sıgār-ı mezbûrûnun enişteleri 
işbu bâ‘isü’r-rakīm Danyal v. Yako nâm Yahudi vesâyet-i mezbûreye mahal ve 
müstahık olduğunu şifâhen ihbâr etmeğin kıbel-i şer‘den mezbûr Danyal vasî 
nasb ve ta‘yîn olunup ol dahi vesâyet-i mezbûreyi kabûl ve merâsimini edâya 
ta‘ahhüd ve ilzâm etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene tis‘în ve elf.
Şuhûdü’l-hâl: Receb Beşe b. Nasuh, Süleyman Çelebi b. Ramazan, İbrahim Çele-
bi b. Dilâver, Ali Çelebi b. Abdurrahman, Abdülbâkī b. Ömer

163 [93-2] Kostantin v. Behar’a Kiremitçi Ahmed Çelebi mahallesinde 
yeni fırın açması için izin verildiği
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çelebi 
mahallesi sükkânından Kostantin v. Behar nâm zimmî meclis-i şer‘-i hatîr-i 
lâzımü’t-tevkīrde takrîr-i kelâm ve ta‘bîr ani’l-merâm edip sâkin olduğum 
mahalle-i mezbûrenin ekmekçi fırınına kemâl mertebe ihtiyâcı olmağla ken-
di malımdan müceddeden ekmekçi fırını binâ etmeyi murâd etmiş[im]dir 
kıbel-i şer‘den üzerine varılıp keşf ve tahrîr ve müceddeden binâya izin veril-
mek matlûbumdur dedikde bu fakīr üstâd hâssa mi‘mârlardan Mehmed Bey 
b. Abdullah ve Üstâd Mustafa b. İbrahim ve ahâlî-i mahalleden Mustafa Efen-
di b. Ramazan ve Ali Efendi b. Mehmed ve Hüseyin Ağa b. Muharrem ve Mus-
tafa Beşe b. Ali ve Mustafa Çelebi b. Bayram ve Hasan b. Abdullah ve Ahmed 
Ağa b. Bâli ve Mehmed b. Yusuf ve Ahmed b. Mehmed ve Mehmed b. Hüse-
yin ve el-Hâc Ali Ağa b. Abdullah ve İbrahim b. Abdünnebi ve Ahmed b. Meh-
med ve Fazlullah b. Sevindik ve Mustafa Beşe b. Hüseyin ve Mehmed Bey b. 
Murtaza ve Ahmed b. İsmail ve Mehmed b. Ahmed ve Mehmed b. Abdullah 
ve Hüseyin b. Ahmed ve Ahmed b. İbrahim ve Şaban b. Hüseyin ve Ali b. Ab-
dullah ve Mustafa Beşe b. Mehmed ve Hüseyin Beşe b. Ahmed ve Ali b. Meh-
med ve Mehmed Bey b. Ali ve el-Hâc Halil b. Abdünnebi ve İbrahim Çele-
bi b. Dilâver ve Ali Çelebi b. Abdurrahman ve sâir ebniye ve sukūf ahvâline 
ıttılâ‘ı olan bî-garaz müslimîn ile zikr olunan mahalle varıp keşf ve mu‘âyene 
eylediklerinde fi’l-hakīka mahalle-i mezbûrenin ekmekçi fırınına kemâl mer-
tebe ihtiyâcı olup ve ibâ[du]llâha her vechile enfa‘ olduğunu ahâlî-i mahalle-i 
mezbûre ve mi‘mârân-ı mezbûrân haber vermeğin zikr olunan fırını müced-
deden binâya taraf-ı şer‘den mezbûr Kostantin’e izin verilmeğin mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis ve’l-ışrîn [94] min Cumâdelâhire li sene tis‘în ve elf.
Şuhûdü’l-hâl: Mehmed Çelebi b. İbrahim, İbrahim Çelebi b. Dilâver, Mehmed 
Bey b. Ali, Abdülbâkī b. Ömer, Dilâver Bey b. Abdullah









164 [94-1] Hayim v. Yuda’nın Rus asıllı câriyesi Canpâre’yle âzatlık 
sözleşmesi (mükâtebe) yaptığı
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesi sükkânından Hayim v. Yuda nâm Yahudi tarafından husûs-ı 
âti’z-zikre vekîl olup Abdülbâkī Efendi b. Ahmed ve Süleyman Çelebi b. Ra-
mazan şehâdetleri ile şer‘an vekâleti sâbite olan Receb Beşe b. Nasuh meclis-i 
şer‘-i hatîr-i lâzımü’t-tevkīrde müvekkil-i mezbûrun câriye-i memlûkesi işbu 
orta boylu açık kaşlı gök elâ gözlü Rûsiyyetü’l-asl râfi‘at-i hâze’l-kitâb Canpâre 
bt. Yuvan muvâcehesinde bi’l-vekâle ikrâr ve takrîr-i kelâm edip müvekkilim 
mezbûr Hayim mevsûfe-i mezbûre Canpâre’yi bin doksan senesi Muharremü’l-
harâmı gurresinden sekiz seneye değin bilâ hıyânetin velâ ibâk hizmet etmek 
üzre kitâbete kesip senesi tamâm oldukda âzâd olup sâir harâir-i asliyyât gibi 
hürre olsun dedi dedikde mevsûfe-i mezbûre Canpâre dahi bi’l-muvâcehe 
kitâbet-i mezbûreyi kabûl ve hizmet-i lâzımesini edâya ta‘ahhüd ve il[ti]zâm et-
meğin gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: Mahmud Çelebi b. Mehmed, El-Hâc Ali Ağa b. Abdullah çorba-
cı, Abdülbâkī b. Ömer, Dilâver Bey b. Abdullah, Ali Çelebi b. Abdurrahman, İb-
rahim Çelebi b. Dilâver

165 [94-2] Rahime bt. Abdullah’ın zevci Ahmed b. Mehmed ile 
muhâlaa ile boşandıkları
Havâss-ı Aliyye kazâsına tâbi‘ kasaba-i Hasköy mahallâtından el-Hâc Şaban 
mahallesi sâkinelerinden Rahime bt. Abdullah nâm hâtun meclis-i şer‘-i şerîf-i 
şâmihü’l-imâd ve mahfil-i dîn-i münîf-i râsihü’l-evtâdda zevc-i muhâlı‘ı hâfız-ı 
hâze’l-kitâb Ahmed b. Mehmed nâm kimesne mahzarında bi tav‘ihâ ikrâr ve 
i‘tirâf edip zevcim mezbûr Ahmed ile beynimizde adem-i zindegânemiz olma-
ğın zimmetinde mütekarrir ve ma‘kūdun aleyh olan üç yüz akçe mehr-i müec-
celimden ve nafaka-i iddet-i mu‘ayyenem ve me’ûnet-i süknâmdan fâriğa ol-
mak üzre zevcim mezbûr Ahmed ile muhâla‘a-i sahîha-i şer‘iyye ile hul‘ edip 
ol dahi vech-i muharrer üzre hul‘-ı mezbûru kabûl eylediğinden sonra mezbûr 
Ahmed’in zimmetini zevciyyete ve gayra müte‘allika âmme-i de‘âvîden ibrâ ve 
iskāt eyledim ba‘de’l-yevm eğer benden asâleten veya vükelâmdan vekâleten 
husûs-ı mezbûra müte‘allik da‘vâ sudûr ederse lede’l-hükkâmi’l-kirâm mesmû‘a 
ve makbûle olmasın dedikde mukırra-i mezbûrenin vech-i muharrer üzre sâdır 
olan ikrârını [95] mezbûr Ahmed bi’l-muvâcehe tasdîk ve bi’l-müşâhede tahkīk 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene tis‘în ve elf.
Şuhûdü’l-hâl: El-Hâc Ali Ağa b. Abdullah çorbacı, Mahmud Çelebi b. Mehmed, 
Süleyman Çelebi b. Ramazan, Ali Çelebi b. Abdurrahman, Mehmed Beşe b. Ali, 
Abdülbâkī b. Ömer

166 [95-1] Ölen Avraham v. Kemal’in çocuklarının kendilerine intikal 
eden evdeki hisselerini mehir alacağı karşılığında anneleri 
Esterola’ya devrettikleri
Havâss-ı Aliyye kazâsına tâbi‘ kasaba-i Hasköy mahallâtından Kiremitçi Ahmed 
Çelebi mahallesinde sâkin iken bundan akdem hâlik olan Avraham v. Kemal 
nâm Yahudinin verâseti zevce-i metrûkesi Esterola bt. İsak ile sulbî kebîr oğul-
ları Kemal ve Salamon ve kebîre kızları Harsi ve Rine nâm Yahudiyelere mün-
hasıra olduğu şer‘an zâhir ve müte‘ayyin oldukdan sonra mezbûrûn Kemal ve 
Salamon ve Harsi ve Rine nâm Yahudiyeler meclis-i şer‘de işbu râfi‘atü’l-vesîka 
vâlideleri mezbûre Esterola muvâcehesinde her biri ikrâr ve takrîr-i kelâm edip 
mahalle-i mezbûrede vâki‘ bir tarafdan Mustafa Efendi b. Abdullah mülkü ve bir 
tarafdan İsak v. Yasef nâm Yahudi mülkü ve bir tarafdan David oğlu mülkü ve 
bir tarafdan ba‘zan Hana nâm zimmî mülkü ve ba‘zan tarîk-ı âm ile mahdûd üç 
bâb tahtânî oda ve bir hamam ve camekân ve altında bir kârgir mahzen ve bir 
cihannümâ ve bir matbah ve dört kenîf ve dört bi’r-i mâ’ ve zât-ı eşcâr-ı müs-
mire ve gayrı müsmire bahçeyi hâvî mülk menzil babamız hâlik-i mezbûrdan 
bi hasebi’l-irsi’ş-şer‘î bize intikāl ve isâbet etmeğin menzil-i mahdûd-ı mezkûru 
vâlidemiz mezbûre Esterola’ya üç bin kıt‘a esedî guruşa bey‘ ve teslîm ol dahi 
vech-i muharrer üzre iştirâ ve tesellüm ve kabûl eylediğinden sonra semeni 
olan meblağ-ı mezbûr üç bin esedî guruşu babamız hâlik-i mezbûrun zim-
metinde mütekarrir ve ma‘kūdun aleyh olan yedi bin kıt‘a esedî guruş mehr-i 
müeccel mukābelesinde takas ol dahi mukāssa ve kabûl eylediğinden sonra 
menzil-i mahdûd-ı mezkûrda alâka ve medhalimiz kalmadı vâlidemiz mezbûre 
Esterola’nın mülk-i müşterâsıdır keyfe mâ yeşâ’ ve yahtâr mutasarrıfe olsun 
dediklerinde gıbbe’t-tasdîki’l-mu‘teber mezbûre Esterola meclis-i mezbûrda 
oğulları mezbûrân Kemal ve Salamon ve kızları mezbûretân Harsi ve Rine 
muvâcehelerinde ikrâr ve takrîr-i kelâm edip zevcim hâlik-i mezbûrun zim-
metinde mütekarrir ve ma‘kūdun aleyh olan yedi bin esedî guruş mehr-i mü-
eccelimin [96] üç bin esedî guruşunu menzil-i mahdûd-ı mezkûrun semenine 
takas edip mehr-i mezbûrdan bâkī dört bin esedî guruşundan mezbûrân Ke-
mal ve Salamon ile mezbûretân Harsi ve Rine’nin zimmetlerini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde mukırra-i mezbûre Esterola’nın 
vech-i meşrûh üzre cârî ve sâdır olan ikrârını mezbûrûn Kemal ve Salamon ve 
Harsi ve Rine vicâhen tasdîk ve şifâhen tahkīk etmeğin mâ vaka‘a bi’t-taleb ketb 
olundu.
Fi’l-yevmi’s-sânî min Recebi’l-mürecceb li sene tis‘în ve elf.
Şuhûdü’l-hâl: İbrahim Efendi b. Resul, Osman Efendi b. Ali, Mehmed Bey b. Ali, 
Abdülbâkī b. Ömer, Süleyman Çelebi b. Ramazan min huddâm

167 [96-1] Salamon v. Aslan’ın Yako v. Yasef ’teki alacağını talep ettiği 
ve sulh oldukları
Havâss-ı Aliyye kazâsı müzâfâtından kasaba-i Hasköy mahallâtından Pîrî 
Paşa mahallesi ahâlîsinden Salamon v. Aslan nâm Yahudi meclis-i şer‘-i şerîf-i 
lâzımü’t-teşrîfde işbu râfi‘ü’s-sifr Yako v. Yasef nâm Yahudi muvâcehesinde 
ikrâr ve takrîr-i kelâm edip mezbûr Yako zimmetinde levni ve cinsi beynimiz-
de ma‘lûm çuka bahâsından on sekiz esedî guruş hakkım olmağın meblağ-ı 
mezbûr on sekiz esedî guruşu mezbûr Yako’dan taleb eylediğimde ol dahi inkâr 
etmeğin ben dahi müdde‘âmı isbât sadedinde iken beynimize muslihûn tavas-
sut edip meblağ-ı mezbûr da‘vâsından beni beş esedî guruş üzerine inşâ-i akd-i 
sulh ettiklerinde ben dahi sulh-i mezbûru kabûl ve bedel-i sulh olan meblağ-ı 
mezbûr beş kıt‘a esedî guruşu mezbûr Yako yedinden bi’t-tamâm ve’l-kemâl 
ahz ü kabz edip meblağ-ı mezbûr on sekiz guruşa müte‘allika cemî‘ da‘vâdan 
mezbûr Yako’nun zimmetini ibrâ-i âm ile kātı‘ü’n-nizâ‘la ibrâ ve iskāt eyledim 
dedikde mukırr-ı mezbûr Salamon’un vech-i meşrûh üzre cârî ve sâdır olan 
ikrârını mezbûr Yako vicâhen tasdîk ve şifâhen tahkīk etmeğin mâ vaka‘a bi’t-
taleb ketb olundu.
Fi’l-yevmi’s-sâlis min Recebi’l-mürecceb li sene tis‘în ve elf.
Şuhûdü’l-hâl: Hasan Çelebi b. Mustafa, Mehmed Bey b. Ali, Abdülbâkī b. Ömer, 
Ali Çelebi b. Abdurrahman, Dilâver Bey Muhzır

168 [97-1, Arapça] Sâliha bt. Mehmed adlı küçük kız için annesinin talebi 
ile babasının malından nafaka tayin edildiği
Hâkimü muvakki‘i a‘lâhu el-mütevakki‘u rızâ’e Rabbihî ve Mevlâhü Sâime bt. 
Mehmed b. Abdullah nâm sagīrenin nafakası ile kisve ve sâir havâic-i zarûriyyesi 
için medîne-i Ebâ Eyyûb el-Ensârî müzâfâtından kasaba-i Hasköy’de Pîrî Paşa 
mahallesinde sâkine olan annesi ve terbiyesini üstlenmiş olan Sâliha bt. Meh-
med nâm hâtunun talebi ile mezbûr babası üzerine târih-i kitâbdan i‘tibâren ge-
çen ve mâzî olan her bir gün için râyic fi’l-vakt fıddî dört akçe nafaka farz ve 
takdîr ettikden sonra meblağ-ı mefrûz-ı mezbûru sagīre-i merkūmeye sarfa ve 
vakt-i zarûretde istidâneye ve lede’z-zafer mezbûr babasına rücû‘a izin verildik-
de farz ve takdîr-i sahîh-i şer‘î oldukda [kayd olundu].
Cerâ zâlike ve hurrire fi’l-yevmi’s-sâdis min Recebi’l-mürecceb li sene tis‘în ve 
elf.
Şuhûdü’l-hâl: Fahrü’l-akrân Mahmud Bey b. Mehmed Bey, Hüseyin Beşe b. Ab-
dullah, Halil b. ( ), Ali Çelebi b. Abdurrahman

169 [97-2] Subaşı tarafından yahudi mezarlığında bıçaklanarak 
öldürülmüş olarak bulunan cesedin keşfi
Havâss-ı Aliyye kazâsı müzâfâtından kasaba-i Hasköy’de bi’l-fi‘l subaşı olan işbu 
râfi‘ü’l-kitâb el-Hâc Mehmed b. Mehmed meclis-i şer‘-i hatîr-i lâzımü’t-tevkīrde 
takrîr-i kelâm ve ta‘bîr ani’l-merâm edip kasaba-i mezbûre hâricinde Yahudi 
makberesinde kātili nâ-ma‘lûm olan kimesneyi başının sağ yanında ve sol ya-
nında ve ensesinde bıçak ile urup katl eylemişlerdir hâlâ maktûlen yatar kıbel-i 
şer‘den üzerine varılıp ba‘de’n-nazar keşf ve tahrîr olunmak matlûbumdur de-
dikde bu fakīr zeyl-i kitâbda muharrerü’l-esâmî olan müslimîn ile mahall-i 
mezbûra varıp maktûl-i mezbûra nazar eylediklerinde fi’l-hakīka başının sağ 
yanında ve sol yanında ve ensesinde bıçak yarası olup ol cerhden vefât ettiği-
ni keşf ve mu‘âyene ettiklerinden sonra vâki‘ü’l-hâl zabten li’l-makāl mezbûr 
el-Hâc Mehmed talebiyle mahallinde tahrîr olunup yedine vaz‘ ve def ‘ olundu.
Fi’l-yevmi’l-hâdî aşer min Recebi’l-mürecceb li sene tis‘în ve elf.
Şuhûdü’l-hâl: Abdülbâkī Efendi b. Ahmed el-Hatîb, Receb Beşe b. Nasuh, Sü-
leyman Çelebi b. Ramazan, Mehmed Bey b. Ali, Mehmed Çelebi b. Abdülkādir, 
Bayram Efendi b. Mehmed el-Müezzin sâkin-i Topkapı, Süleyman b. Mehmed 
sâkin-i Topkapı, diğer Süleyman b. Abdullah, Ali Çelebi b. Abdurrahman, Mus-
tafa b. Yakub, Abdülbâkī b. Ömer, Mehmed Ağa b. Ahmed, İbrahim b. Şaban, 
Mehmed b. İbrahim

170 [98-1, Arapça] Sahak v. Sahak’ın müslüman olarak 
Mehmed ismini aldığı
Sahak v. Sahak meclis-i şer‘-i şerîf ve mahfil-i dîn-i münîfde hâzır olup küfrü 
terk ederek Müslüman oldu ve “eşhedü en-lâ ilâhe illâllah ve eşhedü enne Mu-
hammeden abduhû ve resûluhû” diyerek İslâm dînine girdikde ismi Mehmed 
olarak tesmiye edildi.
Kad vaka‘a fi’l-yevmi’t-tâsi‘ aşer min Recebi’l-mürecceb li sene tis‘în ve elf.
Şuhûdü’l-hâl: Mehmed Çelebi b. Siyavuş, Mustafa Çelebi b. Hüseyin, Ali Bey b. 
Ahmed, Mehmed b. Halil, Mustafa Bey b. Abdünnebi, Mustafa b. Mehmed, Ra-
mazan b. Mehmed, Mehmed b. Ahmed, Mustafa b. Bekir, Mehmed b. Halil

171 [98-2] Esterola bt. İsak’ın evini oğlu Kemal v. Avraham’a sattığı
Havâss-ı Aliyye kazâsı müzâfâtından kasaba-i Hasköy mahallâtında Kiremitçi 
Ahmed Çelebi mahallesi sâkinelerinden Esterola bt. İsak nâm Yahudiye meclis-i 
şer‘-i şerîf-i lâzımü’t-teşrîfde sadrî kebîr oğlu işbu râfi‘ü‘s-sifr Kemal v. Avraham 
Yahudi muvâcehesinde ikrâr ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup mahalle-i mezbûrede vâki‘ bir tarafdan 
Mustafa Bey b. Abdullah mülkü ve bir tarafdan İshak v. Yasef nâm Yahudi ve bir 
tarafdan Davudtarîk-ı âm ile mahdûd üç bâb tahtânî oda ve bir hamam ve camekânı ve altın-
da bir kârgir mahzen ve cihannümâ ve bir matbah ve dört kenîf ve dört bi’r-i 
mâ’ ve zât-ı eşcâr-ı müsmire ve gayrı müsmire bahçeyi müştemil mülk menzili-
mi bi cümleti’t-tevâbi‘ ve’l-levâhık oğlum mezbûr Kemal’e tarafeynden îcâb ve 
kabûlü hâvî şurût-ı müfsideden ârî üç bin kıt‘a esedî guruşa bey‘-i bâtt-ı sahîh-i 
şer‘î ile bey‘ ve teslîm ol dahi vech-i muharrer üzre iştirâ ve tesellüm ve kabûl 
eyledikden sonra semeni olan meblağ-ı mezbûr üç bin kıt‘a esedî guruşu oğ-
lum mezbûr Kemal yedinden bi’t-tamâm ve’l-kemâl ahz ü kabz eyledim min 
ba‘d menzil-i mahdûd-ı mezkûrda alâka ve medhalim yokdur oğlum mezbûr 
Kemal’in mülk-i müşterâsı ve hakk-ı sarîhi olmuşdur keyfe mâ yahtâr mutasar-
rıf olsun dedikde mukırra-i mezbûrenin minvâl-i muharrer üzre cârî ve sâdır 
olan ikrârını oğlu mezbûr Kemal vicâhen tasdîk ve şifâhen tahkīk etmeğin mâ 
hüve’l-vâki‘ bi’t-taleb ketb olundu.
Fî 21 min Recebi’l-mürecceb li sene tis‘în ve elf min hicreti men lehü’l-izzü ve’ş-
şeref.
Şuhûdü’l-hâl: Umdetü erbâbi’t-tahrîr ve’r-rakam Mehmed Efendi b. Osman, 
fahrü’l-akrân Mahmud Çelebi b. Mehmed Çelebi eş-şehîr bi Kalenderî, Meh-
med Bey b. Ali, Süleyman Çelebi b. Ramazan, Mustafa b. Bayram, Dilâver Bey 
b. Abdullah, Abdülbâkī Çelebi b. Ömer, Mustafa Çelebi b. Abdurrahman Efendi, 
..?, Avraham v. İlya haham-ı cemâ‘at-i İşbiliye?, Kemal v. Heyt cemâ‘at-i mezbûre, 
diğer Avraham v. İlya haham-ı cemâ‘at-i Sinyora, ..? ..?, ..? ..?, ..? ..?

172 [99-1, Arapça] Rumeni bt. Nikola’nın müslüman olarak 
Fâtıma ismini aldığı
Rumeni bt. Nikola meclis-i şer‘-i şerîf ve mahfil-i dîn-i münîfde hâzır olup küfrü terk ederek Müslüman oldu ve “eşhedü en-lâ ilâhe illâllah ve eşhedü enne 
Muhammeden abduhû ve resûluhû” diyerek İslâm dînine girdikde ismi Fâtıma 
olarak tesmiye edildi.
Ve kad vaka‘a fi’l-yevmi’l-hâmis ve’l-ışrîn min Recebi’l-mürecceb li sene tis‘în 
ve elf.
Şuhûdü’l-hâl: Süleyman Çelebi b. Mehmed, İmam Halil Efendi b. Ömer, Meh-
med Bey b. Ali, Abdülbâkī b. Ömer, Hüseyin b. Mehmed, Ali Çelebi b. Abdurrah-
man, Dilâver Bey b. Abdullah

173 [99-2] Muhtaç durumda bulunan Fâtıma bt. Sarı Mehmed’in talebi 
üzerine oğlu Mustafa’nın nafaka ödeyeceği
Havâss-ı Aliyye kazâsı müzâfâtından kasaba-i Hasköy mahallâtından 
Turşucuzâde Hüseyin Çelebi mahallesi sâkinelerinden işbu râfi‘atü’l-kitâb 
Fâtıma bt. Sarı Mehmed nâm hâtun meclis-i şer‘-i şerîfde sadrî kebîr oğlu Mus-
tafa mahzarında üzerine da‘vâ ve takrîr-i kelâm edip mezbûr Mustafa oğlum 
olup benim nafaka ve kisveye kemâl mertebe zarûretim olmağla kıbel-i şer‘den 
nafaka ve kisve bahâ ve sâir havâic-i lâzımem için kadr-i ma‘rûf nafaka farz ve 
takdîr olunması matlûbumdur dedikde hâkim-i muvakki‘-i sadr-ı kitâb -tûbâ 
lehû ve hüsnü me’âb- hazretleri dahi oğlu mezbûr Mustafa üzerine yevmî be-
şer akçe nafaka ve kisve bahâsı ve sâir havâic-i lâzımesi için farz ve takdîr edip 
meblağ-ı mefrûz-ı mezbûru harc u sarfa ve vakt-i zarûretde istidâne ve lede’z-
zafer oğlu mezbûr Mustafa’ya rücû‘a izin verilmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâdis aşer min Recebi’l-mürecceb li sene tis‘în ve elf.
Şuhûdü’l-hâl: Mehmed Bey b. Ali, Dilâver Bey b. Abdullah, Ali Çelebi b. Abdur-
rahman, Abdülbâkī b. Ömer, Mustafa Beşe b. Hüseyin, Hüseyin Çelebi b. Meh-
med, Seyfullah Efendi b. Abdurrahman, Mustafa Beşe b. Abdullah, Abdullah Çe-
lebi b. Abdullah

174 [99-3] Mülâyim bt. Abdullah’ın kocası Dilâver b. Abdullah ile 
muhâlaa ile boşandıkları
Havâss-ı Aliyye kazâsı müzâfâtından kasaba-i Hasköy mahallâtından 
Turşucuzâde Hüseyin Çelebi mahallesi sâkinelerinden Mülâyim bt. Abdul-
lah nâm hâtun meclis-i şer‘-i hatîr-i lâzımü’t-tevkīrde zevc-i muhâlı‘ı işbu 
râfi‘ü’l-kitâb Dilâve[r] b. Abdullah mahzarında ikrâr ve takrîr-i kelâm edip 
mezbûr Dilâver zevcim olup beynimizde şikāk ve adem-i vifâk vâki‘ olmağın 
zevcim mezkûr Dilâver zimmetinde mütekarrir ve ma‘kūdun aleyh olan altı 
yüz akçe mehr-i müeccelimden ve nafaka-i iddet-i mu‘ayyenemden ve me’ûnet-i 
süknâmdan fâriğa olmak üzre zevcim mezbûr Dilâver ile muhâla‘a-i sahîha-i 
şer‘iyye [ile] muhâla‘a edip ol dahi vech-i muharrer üzre olan hul‘ı kabûl ey-
lediğinden sonra her birimiz hukūk-ı zevciyyete müte‘allika âharın zimmetini 
ibrâ-i âmm-ı kātı‘ü’n-nizâ‘[la] ibrâ ve iskāt eyledik dedikde mukırra-i mezbûre 
Mülâyim’in vech-i muharrer üzre cârî ve sâdıra olan ikrârını mezbûr Dilâver 
vicâhen tasdîk ve şifâhen tahkīk etmeğin [mâ hüve’l-vâki‘ bi’t-taleb ketb olun-
du].
Fî 28 min Recebi’l-ferd sene 1090.
Şuhûdü’l-hâl: Osman Efendi b. Ali, Mehmed Bey b. Ali, Ali Çelebi b. Abdurrah-
man, Dilâver Bey b. Abdullah

175 [100-1] Hüseyin Ağa b. Sinan’ın bahçesinin Rumeli Kazaskeri 
Abdülkadir Efendi’nin oğlu Abdullah Efendi’ye satıldığı ve 
yanındaki çayırın da tasarruf hakkının devredildiği
Husûs-ı âti’l-beyânın mahallinde ketb [ve] tahrîr-i iltimâs olunmağın savb-ı 
şer‘den mevlânâ Ali Efendi b. Davud irsâl olunup ol dahi asrında Rumeli ka-
zaskeri olan merhûmü’l-mebrûr -ed-dâric ilâ medârici rahmeti rabbihi’l-gafûr- 
Abdülkādir Efendi’nin Havâss-ı Aliyye kazâsı müzâfâtından kasaba-i Hasköy 
mahallâtından el-Hâc Şaban mahallesinde vâki‘ bahçesine varıp zeyl-i kitâbda 
muharrerü’l-esâmî müslimîn huzûrunda akd-i meclis-i şer‘-i şerîf eyledikde 
mahmiye-i İstanbul’da Baba Hasan Alemî mahallesinde sâkin sâbıkan zağarcı-
başı olan Hüseyin Ağa b. Sinan tarafından bey‘-i âti’z-zikri ikrâra vekîl olup İb-
rahim Beşe b. Hasan ve Câbi Mustafa Çelebi b. Hüseyin Efendi şehâdetleri ile 
şer‘an vekâleti sâbite olan Osman Ağa b. Ali Ağa meclis-i ma‘kūd-ı mezkûrda 
merhûm-ı mûmâ-ileyhin necl-i necîbleri olan umdetü’l-müderrisîni’l-kirâm ve 
zübdetü’l-muhakkikīni’l-fihâm sâhibü hâze’l-kitâb Abdullah Efendi mahzarın-
da bi’l-vekâle ikrâr ve takrîr-i kelâm edip akd-i âti’z-zikrin sudûruna değin mü-
vekkilim müşârün-ileyh Hüseyin Ağa’nın silk-i mülk-i sahîhinde münselik olup 
zikr olunan el-Hâc Şaban mahallesinde vâki‘ iki tarafdan müşterî-i mûmâ-ileyh 
Abdullah Efendi ile birâderleri Ahmed Efendi bahçeleri ve bir tarafdan Yusuf 
Efendi b. Hüseyin Ağa bostanı ve bir tarafdan vâdi ta‘bîr olunur tarîk-ı âm ile 
mahdûd olup senede Sultan Bayezid Veli vakfı’na altı yüz akçe mukāta‘alı arsa 
üzerine mebnî iki bâb fevkānî ve iki bâb tahtânî odaları ve iki bahçıvan odala-
rını ve bi’r-i mâyı ve eşcâr-ı müsmire ve gayrı müsmire bahçeyi müştemil mülk 
bahçeyi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mûmâ-
ileyh Abdullah Efendi’ye tarafeynden îcâb ve kabûlü hâvî şurût-ı müfsideden ârî 
iki yüz elli kıt‘a esedî guruşa bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve tesellüm ve kabûl eylediğinden sonra mârrü’z-
zikr bahçeye muttasıl bir mikdâr çayır yerini ma‘rifet-i sâhib-i arz ile müvek-
kilim müşârün-ileyh Hüseyin Ağa müşterî-i mûmâ-ileyh Abdullah Efendi’ye 
yüz kırk esedî guruş bedel mukābelesinde tefvîz ve ifrâğ ol dahi ber vech-i mu-
harrer tefevvuz ve kabûl eylediğinden sonra semen-i mezbûr iki yüz elli gu-
ruş ile bedel-i mezbûr yüz kırk esedî guruş ki cem‘an üç yüz doksan esedî gu-
ruşu müvekkilim müşârün-ileyh Hüseyin Ağa müşterî-i mûmâ-ileyh Abdullah 
Efendi yedinden bi’t-tamâm ve’l-kemâl ahz ü kabz eyleyip ba‘de’l-yevm hudûd-ı 
mezkûr ile mahdûd olan bahçede müvekkilim müşârün-ileyh Hüseyin Ağa’nın 
alâka ve medhali yokdur müşterî-i [101] mûmâ-ileyh Abdullah Efendi’nin 
mülk-i müşterâsı ve hakk-ı sarîhi olup ve zikr olunan çayır yeri dahi hakk-ı mü-
fevvazı olmuşdur keyfe mâ yeşâ’ ve yahtâr mutasarrıf olsun dediğini mevlânâ-yı 
mezbûr mahallinde tahrîr ba‘dehû ma‘an ba‘s olunan Muhzır Ali Çelebi b. Ab-
durrahman ve Mehmed Bey b. Ali ile meclis-i şer‘a gelip her biri alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Tahrîren fî gurreti Şa‘bâni’l-mu‘azzam li sene tis‘în ve elf.
Şuhûdü’l-hâl: Fahrü’l-müderrisîni’l-kirâm Süleyman Efendi b. Musta-
fa, Umdetü’l-müderrisîni’l-kirâm Seyyid Ali Efendi b. Abdülhalim Efendi, 
Mefharü’l-kuzât Mustafa Efendi b. Mehmed Efendi, Mehmed b. Abdullah, Hacı 
İbrahim Ağa b. Mehmed, Abdülbâkī Efendi b. Ahmed Efendi, Mehmed Ağa b. 
Ali Emin Ağa, Ali Çelebi b. Abdullah, Mustafa Çelebi b. Abdullah, Hasan b. Hü-
seyin, El-Hâc İslâm b. Abdullah

176 [101-1] Varsan v. Vartan’ın Kumru v. Avanos’a terzilik yapıp iki 
aylık ücretini talep ve tahsil ettiği
Fi’l-asl vilâyet-i Anadolu’da vâki‘ Tokat kazâsı ahâlîsinden olup hâlâ Havâss-ı 
Aliyye kazâsı müzâfâtından kasaba-i Hasköy mahallâtından Sütlüce mahalle-
sinde müsâferet vechi üzre sâkin olan Varsan v. Vartan nâm Ermeni meclis-i 
şer‘de işbu râfi‘ü’s-sifr Kumru v. Avanos nâm Ermeni muvâcehesinde üze-
rine da‘vâ ve takrîr-i kelâm edip târih-i kitâbdan iki ay mukaddem mezbûr 
Kumru’ya terzilik san‘atında nefsimi beş esedî guruşa îcâr ol dahi vech-i mu-
harrer üzre istîcâr ve kabûl eylediğinden sonra ücretimden mezbûr Kum-
ru zimmetinde beş esedî guruş hakkım kalmağın taleb eylediğimde ol dahi 
ikrâr etmeğin hükm-i hâkim lâhık olmağın meblağ-ı mezbûr beş esedî guruşu 
mezbûr Kumru yedinden bi’t-tamâm ve’l-kemâl ahz ü kabz eyledim meblağ-ı 
mezbûr beş esedî guruşa müte‘allika cemî‘ da‘vâdan mezbûr Kumru’nun zim-
metini ibrâ ve mezbûr Kumru dahi benim zimmetimi ibrâ-i âm ile ibrâ ve 
iskāt eyledi dedikde mukırr-ı mezbûr Varsan’ın vech-i muharrer üzre cârî ve 
sâdır olan ikrârını mezbûr Kumru vicâhen tasdîk ve şifâhen tahkīk etmeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene tis‘în ve elf.
Şuhûdü’l-hâl: Halil b. Ali, Abdullah Çelebi b. Mehmed Bey, Süleyman Çelebi b. 
Ramazan, Mehmed Bey b. Abdullah, Ali Çelebi b. Abdurrahman, Dilâver Bey b. 
Abdullah, Hüseyin Çelebi b. Hasan

177 [102-1] İlyaz v. Aton’un Rus asıllı câriyesi Ene bt. Yuvan’ı âzat ettiği
Havâss-ı Aliyye kazâsı müzâfâtından kasaba-i Hasköy mahallâtından Pîrî Paşa 
mahallesi ahâlîsinden olup Alaman cemâ‘atinden İlyaz v. Aton nâm Yahudi 
meclis-i şer‘-i hatîr-i lâzımü’t-tevkīrde kendiye rıkkıyyetini mu‘terife olan işbu 
orta boylu açık kaşlı elâ gözlü Rûsiyyetü’l-asl bâ‘iset-i hâze’l-kitâb Ene bt. Yuvan 
nâm câriye-i memlûkesi muvâcehesinde ikrâr ve takrîr-i kelâm edip mevsûfe-i 
mezbûre Ene’yi târih-i kitâbdan sene-i âtiye Şevvâl’ine gelince bana istikāmet 
üzre lâ li-ivazin ‘âcil ve lâ li-garazin âcil malımdan âzâd ve sâir harâir-i asliyyât 
zümresine ilhâk eyledim ba‘de’l-yevm mevsûfe-i mezbûre üzerinde velâ-i 
şer‘îden gayrı hakkım bâkī kalmadı dedikde mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ min Şa‘bâni’l-mu‘azzam li sene tis‘în ve elf.
Şuhûdü’l-hâl: Fahrü’l-akrân Mahmud Bey b. Mehmed Bey, Süleyman Çelebi b. 
Ramazan, Abdülbâkī b. Ömer, Abdullah Çelebi b. Mehmed Bey, Mustafa Çele-
bi b. Hüseyin, Ali Çelebi b. Abdurrahman, Dilâver Bey b. Abdullah el-Bevvâb

178 [102-2] Bayandur v. Gülbeki’nin Mircan v. Şirvan’a sattığı Eğin’deki 
bağın bedelini talep davasının reddi
Fi’l-asl vilâyeti Anadolu’da Eğin kazâsına tâbi‘ Hızırilyas nâm karye ahâlîsinden 
olup hâlâ Havâss-ı Aliyye kazâsı müzâfâtından kasaba-i Hasköy mahallâtından 
Turşucuzâde Hüseyin Çelebi mahallesinde sâkin Bayandur v. Gülbeki nâm Er-
meni meclis-i şer‘de kasaba-i mezbûre mahallâtından Abdüsselâm mahalle-
si ahâlîsinden işbu râfi‘ü’s-sifr Mircan v. Şirvan nâm Nasrânî muvâcehesinde 
üzerine da‘vâ ve takrîr-i kelâm edip mezbûr Mircan’a karye-i mezbûrede vâki‘ 
hudûdu beynimizde ma‘lûm tahmînen ( ) dönüm bağımı iki yüz esedî guruşa 
bey‘ ve teslîm ol dahi vech-i muharrer üzre iştirâ ve tesellüm ve kabûl eylediğin-
den sonra semen-i mezbûrdan yüz yirmi esedî guruşu mezbûr Mircan yedinden 
ahz ü kabz edip semen-i mezbûrdan bâkī seksen esedî guruş mezbûr Mircan 
zimmetinde kalmağın meblağ-ı bâkī-i mezbûru taleb eylediğimde edâdan 
imtinâ‘ eder suâl olunup alıverilmesi matlûbumdur dedikde gıbbe’s-suâl mezbûr 
Mircan cevâbında fi’l-hakīka müdde‘î-i mezbûrdan bağ-ı mezkûru iki yüz esedî 
guruşa iştirâ ve kabz edip semen-i mezbûr iki yüz esedî guruşu müdde‘î-i 
mezbûra def ‘ ve teslîm eyledim deyû def ‘ ile mukābele edicek isre’l-istintâk ve 
akībe’l-inkâr mezbûr Mircan’dan [103] def ‘-i mezbûrunu mübeyyine beyyine ta-
leb olundukda zikr olunan Turşucuzâde mahallesi ahâlîsinden Feraşetve Hanem v. Handek nâm Ermeniler li ecli’ş-şehâde meclis-i şer‘a hâzırân olup 
istişhâd olunduklarında fi’l- vâki‘ müdde‘î-i mezbûr Bayandur bağ-ı mezkûru 
mersûm Mircan’a iki yüz esedî guruşa bey‘ ve teslîm ol dahi vech-i muharrer 
üzre iştirâ ve tesellüm eylediğinden sonra semen-i mezbûr iki yüz esedî guru-
şu mezbûr Mircan müdde‘î-i mezbûr Bayandur’a bizim huzûrumuzda def ‘ ve 
teslîm müdde‘î-i mezbûr Bayandur dahi mersûm Mircan’dan semen-i mezbûr 
iki yüz esedî guruşu ahz ü kabz eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-yı şehâdet-i şer‘iyye eylediklerinde gıb-
be ri‘âyet-i şerâiti’l-kabûl şehâdetleri hayyiz-i kabûlde vâki‘ olmağın mûcebiyle 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Bey b. Ali, Ali Çelebi b. Abdurrahman, Dilâver Bey b. 
Abdullah, Abdülbâkī b. Ömer

179 [103-1] Hacı Hasan b. İbrahim’in Karakaş v. Mayer’e sattığı susam 
yağı bedelinden kalan alacağını talep ettiği ve ödenmesine 
hükmedildiği
Mahmiye-i Üsküdar mahallâtından Kebeci mahallesinde sâkin işbu râfi‘ü’l-
kitâb el-Hâc Hasan b. İbrahim nâm kimesne meclis-i şer‘de Havâss-ı Aliyye 
kazâsı müzâfâtından kasaba-i Hasköy sûkunda bakkal olan Karakaş v. Mayer 
nâm Yahudi mahzarında üzerine da‘vâ ve takrîr-i kelâm edip târih-i kitâbdan 
iki ay mukaddem mezbûr Karakaş yedimden iki yüz vakıyye şirûgan iştirâ ve 
kabz edip her vakıyyesi yirmi dörder akçeye ki cem‘an kırk esedî guruş olup 
meblağ-ı mezbûrdan on esedî guruşunu bana def ‘ ve teslîm ben dahi yedin-
den ahz ü kabz eylediğimden sonra meblağ-ı mezbûrdan bâkī otuz esedî gu-
ruş hakkım kalmağın taleb eylediğimde edâdan imtinâ‘ eder suâl olunup alıve-
rilmesi matlûbumdur dedikde gıbbe’s-suâl mezbûr Karakaş cevâbında fi’l-vâki‘ 
müdde‘î-i mezbûr el-Hâc Hasan yedinden iki yüz vakıyye şirûgan iştirâ ve 
kabz edip her vakıyyesi yirmi dörder akçeye ki cem‘an kırk esedî guruş olup 
meblağ-ı mezbûrdan on esedî guruşunu mezbûr el-Hâc Hasan’a def ‘ ve teslîm ol dahi yedimden ahz ü kabz eylediğinden sonra zimmetimde bâkī lâzımü’l-edâ 
ve vâcibü’l-kazâ otuz esedî guruş deynim vardır deyû bi tav‘ihî ikrâr ve i‘tirâf 
etmeğin alâ mûceb-i i‘tirâfihî meblağ-ı bâkī mezbûr otuz guruşu müdde‘î-i 
mezbûr el-Hâc Hasan’a edâya mezbûr Karakaş’a tenbîh birle mâ hüve’l-vâki‘ 
bi’t-taleb ketb olundu.
Fî yevmŞuhûdü’l-hâl: es-Sâbikūn

180 [104-1] Kostantin v. Vasil’in Rus asıllı câriyesi Maroşka 
bt. İstefani’yi âzat ettiği
Mahrûse-i Galata kazâsı müzâfâtından kasaba-i Kasımpaşa’da Hammâroğlu 
odalarında sâkin Kostantin v. Vasil nâm zimmî meclis-i şer‘-i hatîr-i lâzımü’t-
tevkīrde kendiye rıkkıyyetini mu‘terife işbu orta boylu sarı elâ gözlü sivri bu-
runlu sağ elinin bınsır parmağının tırnağı nişânlı Rûsiyyetü’l-asl bâ‘iset-i 
hâze’l-kitâb Maroşka v. İstefani nâm câriye-i memlûkesi muvâcehesinde ikrâr 
ve takrîr-i kelâm edip mevsûfe-i mezbûre Maroşka’yı lâ li-ivazin ‘âcil ve lâ li-
garazin âcil malımdan âzâd ve sâir harâir-i asliyyât zümresine ilhâk eyledim 
ba‘de’l-yevm mevsûfe-i mezbûre Maroşka üzerinde velâ-i şer‘iyyeden gayrı 
hakkım bâkī kalmadı dedikde mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene tis‘în ba‘de’l-elf.
Şuhûdü’l-hâl: Ali Çelebi b. Abdurrahman, Mehmed Bey b. Ali, Abdülbâkī Çele-
bi b. Ömer, Ahmed b. Hasan, Seyfullah Çelebi b. Abdurrahman, Hüseyin b. Ab-
dullah, Mustafa Beşe b. Hüseyin, Anastaş? v. Yorgi

181 [104-2] Kiremitçi İspolyot v. Yorgi’nin Ali b. Kanber’e 
verdiği kiremitleri veya bedelini talep ettiği ve ödemesinin 
tembih edildiği
Medîne-i Hazret-i Ebâ Eyyûb el-Ensârî müzâfâtından kasaba-i Hasköy mahal-
lâtından Abdüsselâm mahallesi ahâlîsinden olup kiremitçi tâifesinden râfi‘ü’r-
rakīm İspolyot v. Yorgi nâm zimmî mavnacı tâifesinden olup medîne-i mezbûre 
mahallâtından Câmi‘-i Kebîr mahallesinde sâkin Ali b. Kanber nâm kimesne 
mahzarında üzerine da‘vâ ve takrîr-i kelâm edip târih-i kitâbdan beş ay mu-
kaddem mezbûr Ali yedine beylik nîme ta‘bîr olunur bin sekiz yüz tuğla def ‘ 
ve teslîm ol dahi ahz ü kabz etmeğin zimmetinde kalmışdi hâlâ mezbûr Ali’den 
suâl olunup aynı mevcûd ise aynını değil ise kıymet-i şer‘iyyesini taleb ederim alıverilmesi matlûbumdur dedikde gıbbe’s-suâl mezbûr Ali cevâbında fi’l-vâki‘ 
târih-i mezbûrda müdde‘î-i mezbûr İspolyot yedinden vech-i muharrer üzre 
bin sekiz yüz beylik nîme tuğlayı ahz ü kabz eylediğini tav‘an ikrâr ve i‘tirâf ey-
lediğinden sonra zikr olunan bin sekiz yüz beylik nîme tuğlanın aynı mevcûd 
ise aynını değil ise kıymet-i şer‘iyyesini müdde‘î-i mezbûr İspolyot’a edâ ve 
teslîme mezbûr Ali’ye ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâmin aşer min Şa‘bân li sene tis‘în ve elf.
Şuhûdü’l-hâl: Mahmud Bey b. Mehmed Bey, Hüseyin Beşe b. Sefer, Ali b. Abdur-
rahman, Abdülbâkī b. Ömer, Mustafa Beşe b. Hüseyin, Hüseyin Çelebi b. Abdul-
lah, Yusuf b. Abdullah, Abdullah b. Abdülmennân

182 [105-1, Arapça] Tâye bt. Abdullah adlı câriyenin müslüman olarak 
Fâtıma ismini aldığı
Tâye bt. Abdullah meclis-i şer‘-i şerîf ve mahfil-i dîn-i münîfde hâzır olup küfrü 
terk ederek Müslüman oldu ve “eşhedü en-lâ ilâhe illâllah ve eşhedü enne Mu-
hammeden abduhû ve resûluhû” diyerek İslâm dînine girdikde Fâtıma ismi ile 
tesmiye edildi.
Kad vaka‘a fi’l-yevmi’t-tâsi‘ aşer min Şa‘bân li sene tis‘în ve elf.
Şuhûdü’l-hâl: Ali Bey b. ( ) el-Cündî İbrahim Efendi b. Murad el-İmâm, Musta-
fa b. Murad, Ahmed Bey b. Musa el-Cündî Şaban Çelebi b. Hüseyin, Mustafa b. 
Ali, Halil Beşe b. Mahmud, Mehmed Bey b. Ali, Seyfullah Efendi b. Abdurrah-
man, Ali Çelebi b. Abdurrahman, Dilâver Bey b. Abdullah, Abdülbâkī b. Ömer
[Derkenâr:] Câriye-i mezbûre bey‘a arz olundukda Halil Beşe nâm kimesne 
üzerinde yüz altmış beş kıt‘a esedî guruşa karâr etmişdir.

183 [105-2] Fâtıma bt. Musa’nın Hasköy’de oturmak şartıyla evlendiği 
kocası Mahmud b. Mehmed’in İstanbul’a taşınmak istediği, 
mahkeme kararıyla bundan menedildiği
Havâss-ı Aliyye kazâsı müzâfâtından kasaba-i Hasköy mahallâtından el-Hâc 
Şaban mahallesi sâkinelerinden bâ‘iset-i hâze’l-vesîka Fâtıma bt. Musa nâm 
hâtunun sadrî kebîr oğlu ve husûs-ı âti’l-beyânı da‘vâya vekîli olup vekâleti 
bimâ hüve nehcü’s-sübût şer‘an sâbite olan Ahmed b. Hasan nâm kimesne 
meclis-i şer‘de müvekkile-i mezbûre Fâtıma’nın zevc-i dâhilün bihâsı Mahmud 
b. Mehmed mahzarında bi’l-vekâle üzerine da‘vâ ve takrîr-i kelâm edip mezbûr 
Mahmud vâlidem müvekkile-i mezbûre Fâtıma’yı bin akçe mehr-i müeccel ile 
nefsi için tezvîc ve inkâh murâd eylediğinde kasaba-i mezbûreden nakl edip 
mahmiye-i İstanbul’da iskân murâd eder isem müvekkile-i mezbûre Fâtıma 
boş olsun deyû hîn-i akidde şart etmişdi hâlâ vâlidem müvekkile-i mezbûre 
Fâtıma’yı kasaba-i mezbûreden nakl edip mahmiye-i mezbûrede iskân murâd 
eder suâl olunup mezbûr Mahmud’un şartına binâen kasaba-i mezbûreden nakl 
olmamak üzre kıbel-i şer‘den tenbîh olunması matlûbumdur dedikde gıbbe’s-
suâl akībe’l-inkâr vekîl-i mezbûrdan takrîrine mutâbık beyyine taleb olunduk-
da mahalle-i mezbûre sâkinlerinden Süleyman Çelebi b. Ramazan ve İbrahim 
b. Abdullah ve Mehmed Bey b. Ahmed ve Mustafa b. Ahmed nâm kimesneler 
li ecli’ş-şehâde meclis-i şer‘a hâzırûn olup istişhâd olunduklarında fi’l-hakīka 
mezbûr Mahmud müvekkile-i mezbûre Fâtıma’yı nefsi için bin akçe mehr-i 
müeccel ile tezvîc ve inkâh murâd eylediğinde kasaba-i mezbûreden nakl edip 
mahmiye-i mezbûrede iskân murâd eder isem müvekkile-i mezbûre Fâtıma boş 
olsun deyû hîn-i akidde bizim huzûrumuzda şart eyledi biz bu husûsa bu vech 
üzre şâhidleriz ve şehâdet dahi ederiz deyû her biri edâ-yı şehâdet-i şer‘iyye ey-
lediklerinde [106] ba‘de’t-ta‘dîl ve’t-tezkiyye şehâdetleri hayyiz-i kabûlde vâkı‘a 
olmağın mûcebiyle müvekkile-i mezbûre Fâtıma’yı kasaba-i mezbûreden nakl 
etmemek üzre mezbûr Mahmud’a tenbîh birle mâ hüve’l-vâki‘ bi’t-taleb ketb 
olundu.
Fi’l-yevmi’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Bey b. Ali, Ali Çelebi b. Abdurrahman, Dilâver Bey b. 
Abdullah, Mustafa Çelebi b. Hasan, Mustafa Çelebi b. Abdullah, Yusuf b. Abdul-
lah, Hüseyin b. Hasan, Mustafa Çelebi b. Mehmed

184 [106-1] Âişe bt. Mehmed’in Ömer Beşe b. Mehmed’den talep ettiği 
alacağının daha önce Âişe Hatun’un emriyle damadı Mehmed’e 
ödendiğinin tespiti
Mahmiye-i İstanbul’da Koca Mustafa Paşa mahallesi sâkinelerinden Âişe bt. 
Mehmed nâm hâtun meclis-i şer‘-i hatîr-i lâzımü’t-tevkīrde Havâss-ı Aliy-
ye kazâsı müzâfâtından kasaba-i Hasköy sûkunda debbağ olan işbu râfi‘ü’l-
kitâb Ömer Beşe b. Mehmed mahzarında üzerine da‘vâ ve takrîr-i kelâm edip 
mezbûr Ömer Beşe’ye cihet-i karz-ı şer‘îden on buçuk esedî guruş def ‘ ve 
teslîm ol dahi vech-i muharrer üzre yedimden ahz ü kabz etmeğin meblağ-ı 
mezbûru taleb ederim suâl olunup alıverilmesi matlûbumdur dedikde 
gıbbe’s-suâl mezbûr Ömer Beşe cevâbında fi’l-vâki‘ müdde‘iye-i mezbûre Âişe 
meblağ-ı mezbûr on buçuk esedî guruşu gāib ani’l-meclis dâmâdı Mehmed’e 
def ‘ ve teslîm [et] deyû emr etmeğin müdde‘iye-i mezbûrenin emrine binâen 
dâmâdı gāib-i mezbûra def ‘ ve teslîm eyledim deyû def ‘le mukābele edi-
cek isre’l-istintâk ve akībe’l-inkâr mezbûr Ömer Beşe’den def ‘-i mezbûrunu 
mübeyyine beyyine taleb olundukda udûl-i müslimînden olup kasaba-i 
mezbûre mahallâtından Turşucuzâde Hüseyin Çelebi mahallesinde imâm olan 
Ali Efendi b. el-Hâc Mehmed ve yine Turşucuzâde Hüseyin Çelebi mahallesin-
de sâkin Debbağ İbrahim b. Halil nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müdde‘iye-i mezbûre Âişe 
meblağ-ı mezbûr on buçuk esedî guruşu dâmâdı gāib-i mezbûr Mehmed’e def ‘ 
ve teslîm ile emr etmeğin mezbûr Ömer Beşe dahi müdde‘iye-i mezbûrenin 
emrine binâen meblağ-ı mezbûr on buçuk esedî guruşu bizim huzûrumuzda 
gāib-i mezbûr Mehmed’e def ‘ ve teslîm eyledi biz bu husûsa bu vech üzre 
şâhidleriz şehâdet dahi ederiz deyû her biri edâ[-i] şehâdet-i şer‘iyye eyle-
diklerinde ba‘de’t-ta‘dîl ve’t-tezkiyye şehâdetleri hayyiz-i kabûlde vâki‘ olma-
ğın mûcebiyle müdde‘iye-i mezbûre Âişe bî-vech mu‘ârazadan men‘ birle mâ 
hüve’l-vâki‘ bi’t-taleb ketb [olundu].
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene tis‘în ve elf.
Şuhûdü’l-hâl: Mehmed Bey b. Ali, Mehmed Çelebi b. Siyavuş, Abdullah Çelebi b. 
Mehmed Ağa, Ali Çelebi b. Abdurrahman

185 [106-2] Aslan v. Beraya’nın Rus asıllı Hana bt. Fezasi adlı câriyesi 
ile âzatlık sözleşmesi (mükâtebe) yaptığı
Havâss-ı Kostantıniyye -humiyet ani’l-âfât ve’l-beliyye- kazâsı müzâfâtından 
kasaba-i Hasköy mahallâtından Pîrî Paşa mahallesi ahâlîsinden Aslan v. Beraya 
nâm Yahudi tarafından husûs-ı âti’l-beyânı ikrâra vekîl olup vekâleti Ali Çelebi 
b. İbrahim ve diğer Ali Çelebi b. Abdurrahman nâm kimesneler şehâdetleri ile 
sâbite olan [107] Bahor v. Avraham nâm Yahudi meclis-i şer‘-i hatîr-i lâzımü’t-
tevkīrde müvekkil-i mezbûr Aslan’a rıkkıyyetini mu‘terife işbu uzun boylu 
elâ gözlü açık kaşlı Rûsiyyetü’l-asl bâ‘iset-i hâze’l-kitâb Hana bt. Fezasi nâm 
câriye-i memlûke mahzarında bi’l-vekâle ikrâr ve takrîr-i kelâm edip müvekki-
lim mezbûr mevsûfe-i mezbûre Hana’yı târih-i kitâbdan iki sene tamâmına de-
ğin istikāmet üzre kendiye hizmet etmeye kitâbete kat‘ eyleyip târih-i mezbûr 
hulûlünde malımdan âzâd olsun dedi dedikde vekîl-i mezbûrun vech-i muhar-
rer üzre cârî ve sâdır olan ikrârını mevsûfe-i mezbûre Hana vicâhen tasdîk ve 
şifâhen tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam sene 1090.
Şuhûdü’l-hâl: Hasan Çelebi b. Mustafa, Receb Beşe b. Nasuh, Ali Çelebi b. İb-
rahim, Abdullah Çelebi b. Mehmed Ağa, Mustafa Beşe b. Abdullah, Hüseyin b. 
Hasan, Mustafa Çelebi b. Mehmed, Yusuf Beşe b. Abdullah, Mehmed Ağa b. Ab-
dullah









186 [107-1] Marziye Hatun bt. Ramazan’ın ölen oğlu Süleyman’ın 
evindeki hissesini gelini Belkıs bt. Abdullah’a sattığı ve evin 
tamamının Belkıs’ın mülkü olduğu
Havâss-ı Aliyye kazâsı müzâfâtından kasaba-i Hasköy mahallâtından Pîrî Paşa 
mahallesi sâkinelerinden bâ‘isetü’l-kitâb Marziye Hâtun bt. Ramazan tara-
fından bey‘-i âti’l-beyânı ikrâra vekîl olup zât-ı mezbûreyi ma‘rifet-i şer‘iyye 
ile ârifân olan Mehmed Ağa b. Mehmed ve Ahmed Çelebi b. Hasan nâm 
kimesne[ler] şehâdetleriyle şer‘an vekâleti sâbite olan İmâm Ali Efendi b. el-
Hâc Mehmed meclis-i şer‘-i hatîr-i lâzımü’t-tevkīrde yine kasaba-i mezbûre 
mahallâtından Turşucuzâde Hüseyin Çelebi mahallesi sâkinelerinden Bel-
kıs bt. Abdullah nâm hâtun tarafından dahi kezâlik vekîl olup mezbûreyi 
ma‘rifet-i şer‘iyye ile ârifân olan Ömer Çelebi b. Ahmed ve Mehmed Beşe 
b. Abdullah şehâdetleri ile şer‘an vekâleti sâbite olan Mehmed Ağa b. İsmail 
muvâcehesinde takrîr-i kelâm ve ta‘bîr ani’l-merâm edip müvekkilem mezbûre 
Marziye Hâtun’un oğlu olup bundan akdem vefât eden Süleyman nâm kimes-
ne mezbûre Belkıs’ın zevci olmağla vefât eyledikde zimmetinde mütekarrir ve 
ma‘kūdun aleyh olan beş bin akçe mehr-i müecceline müteveffâ-yı mezbûrun 
muhallefâtından olup zikr olunan Turşucuzâde Hüseyin Çelebi mahallesinde 
vâki‘ bir tarafı Ömer b. Mustafa mülkü ve bir tarafı Deli Mustafa mülkü ve bir 
tarafı Yani nâm zimmî mülkü ve taraf-ı râbi‘i tarîk-ı âm ile mahdûd ve mümtâz 
olup iki bâb tahtânî oda ve bir sofa ve bi’r-i mâyı ve bahçe ve kenîfi müşte-
mil olup nısf-ı şâyi‘i kendi mülkü olan mülk menzilin nısf-ı âharını dahi [108] 
mezbûre Belkıs Hâtun’a yedi bin dört yüz akçeye bey‘-i bâtt-ı sahîh-i şer‘î ile 
bey‘ edip ol dahi ber vech-i muharrer iştirâ ve kabûl eyledikden sonra seme-
ni olan meblağ-ı mezbûrun iki bin dört yüz akçesini yedinden nakid alıp bâkī 
beş bin akçeyi mehr-i müeccelinden olan deyne takas edip ol dahi mukāssa ve 
kabûl eyledikden sonra ba‘de’l-yevm menzil-i mahdûd-ı mezbûr cümle tevâbi‘ 
ve levâhıkı ile mezbûre Belkıs Hâtun’un mülk-i müşterâsıdır keyfe mâ yeşâ’ ve 
yahtâr mutasarrıfe olsun dedi dedikde mukırr-ı mezbûrun bi’l-vekâle cârî ve 
sâdır olan ikrârını el-mukarru lehâ’l-merkūme bi’l-vekâle tasdîk etmeğin mâ 
vaka‘a gıbbe’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene tis‘în ve elf.
Şuhûdü’l-hâl: İbrahim Efendi b. Murad el-İmâm, Hüseyin Beşe b. Mehmed, 
Mehmed Çelebi b. Siyavuş, Hasan Çelebi b. Hüseyin, Mustafa Çelebi b. Dilâver, 
Mehmed Bey b. Ali, Şahbaz b. Abdullah, Mustafa Çelebi b. Murad el-Müezzin, 
Ali Çelebi b. Abdurrahman









187 [108-1] Marziye Hatun’un ölen oğlunun zevcesi Belkıs ile 
aralarındaki davada muhtelif eşya karşılığında sulh oldukları
Havâss-ı Aliyye kazâsı müzâfâtından kasaba-i Hasköy mahallâtından 
Turşucuzâde Hüseyin Çelebi mahallesi sâkinelerinden Belkıs bt. Abdullah 
nâm hâtun tarafından vekîl olup mezbûreyi ma‘rifet-i şer‘iyye ile ârifân olan 
Ömer Çelebi b. Ahmed ve Mehmed Beşe b. Abdullah şehâdetleri ile şer‘an 
vekâleti sâbite olan Mehmed Ağa b. İsmail nâm kimesne meclis-i şer‘-i hatîr-i 
lâzımü’t-tevkīrde yine kasaba-i mezbûre mahallâtından Pîrî Paşa mahallesi 
sâkinelerinden işbu bâ‘isetü’l-kitâb Marziye bt. Ramazan nâm hâtun tarafın-
dan kezâlik vekîl olup mezbûrenin zâtını ma‘rifet-i şer‘iyye ile ârifân olan 
Mehmed Ağa b. Mehmed ve Ahmed Çelebi b. Hasan şehâdetleri ile şer‘an 
vekâleti sâbite olan İmâm Ali Efendi b. el-Hâc Mehmed muvâcehesinde ikrâr-ı 
tâm ve takrîr-i kelâm edip müvekkilem mezbûre Belkıs’ın merkūme Marzi-
ye Hâtun ile ba‘zı cihâza müte‘allik da‘vâ-yı şer‘iyyesi olmağla taleb sadedin-
de iken beynlerinde nizâ‘-ı küllî vâki‘ olmuş idi el-hâletü hâzihî tavassut-ı 
muslihîn ile da‘vâ-yı mezbûrdan altı dokuma yastık ve iki minder ve bir dö-
şek ve üç yorgan ve sekiz sahan ve bir tencere ve bir sagīr kahve ibriği ve 
bir maşraba üzerine inşâ-i akd-i sulh ettiklerinde müvekkilem merkūme Bel-
kıs dahi sulh-i mezbûru kabûl ve bedel-i sulh olan eşyâ-yı mezbûre[yi] Mar-
ziye Hâtun yedinden bi’t-tamâm alıp kabz edip husûs-ı mezbûra müte‘allik 
âmme-i de‘âvî ve mütâlebât ve eymân ve muhâsamâtdan mezbûre Marzi-
ye Hâtun’un zimmetini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı 
râfi‘ü’l-hısâm ile iskāt eyledi ba‘de’l-yevm [109] husûs-ı mezbûra müte‘allik 
müvekkilem mezbûre Belkıs Hâtun’dan da‘vâ sudûr ve zuhûr ederse lede’l-
hükkâmi’l-kirâm mesmû‘a ve makbûle olmasın dedikde mukırr-ı mezbûrun 
bi’l-vekâle cârî ve sâdır olan ikrârını el-mukarru lehâ’l-merkūme bi’l-vekâle 
tasdîk etmeğin mâ vaka‘a gıbbe’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene tis‘în ve elf.
Şuhûdü’l-hâl: es-Sâbikūn

188 [109-1] Subaşının talebiyle Samuyel v. Salamon’un oğlu Salamon’un 
cesedinin keşfi ve yemek yerken düşerek öldüğünün anlaşıldığı
Havâss-ı Aliyye kazâsı müzâfâtından kasaba-i Hasköy’de bi’l-fi‘l suba-
şı olan işbu râfi‘ü’l-kitâb el-Hâc Mehmed b. Mehmed meclis-i şer‘-i hatîr-i 
lâzımü’t-tevkīrde takrîr-i kelâm ve ta‘bîr ani’l-merâm edip kasaba-i mezbûre 
mahallâtından Keçeci mahallesinde sâkin Samuyel v. Salamon nâm Yahudi-
nin sulbî sagīr oğlu Salamon nâm sagīri târih-i kitâbdan bir gün mukaddem 
urup katl eylemişlerdir hâlâ maktûlen yatar taraf-ı şer‘den üzerine varılıp keşf 
ve tahrîr olunması matlûbumdur dedikde bu fakīr ve Haseki Ahmed Ağa b. 
Abdülkerim ve zeyl-i kitâbda muharrerü’l-esâmî olan müslimîn ile zikr olu-
nan mahalle varıp hâlik-i mezbûra nazar olundukda âzâ-yı cevârihinin bir 
uzvunda eser-i cerâhat olmayıp ve aslâ yarası ve beresi dahi olmadığı zâhir 
ve müte‘ayyin oldukdan sonra vech-i helâki istihbâr olundukda fi’l-hakīka 
târih-i kitâbdan bir gün mukaddem ta‘âm ekl ederken bi emrillâhi te‘âlâ dü-
şüp bi’l-…? hâlik olmuşdur deyû haber verdiklerinde vâki‘ü’l-hâl hıfzan li’l-
makāl ketb ü tahrîr olundu.
Fi’l-yevmi’t-tâsi‘ min şehri Ramazâni’l-mübârek li sene tis‘în ve elf.
Şuhûdü’l-hâl: Yusuf Efendi b. Mustafa el-İmâm, Receb Beşe b. Nasuh, Ali Çele-
bi b. Abdullah, Emrullah b. Ömer, Hasan Bey bekçi-i harem, Fethi Beşe b. Musli

189 [109-2] Subaşı Hacı Mehmed b. Mehmed’in Kazer v. Hanes’in 
anasına ve avradına küfrettiği
Havâss-ı Aliyye kazâsı müzâfâtından kasaba-i Hasköy mahallâtından Turşucu-
zâde Hüseyin Çelebi mahallesi sükkânından Kazer v. Hanes nâm Ermeni 
meclis-i şer‘-i hatîr-i lâzımü’t-tevkīrde kasaba-i mezbûrede bi’l-fi‘l subaşı olan 
el-Hâc Mehmed b. Mehmed mahzarında üzerine da‘vâ ve takrîr-i kelâm edip 
mezbûr el-Hâc Mehmed târih-i kitâb günü bi gayrı hakkın benim anama ve av-
ratıma cimâ‘ lafzıyla şetm edip behey gidi godoş başın avratın fercine [110] ve 
dilini avratının fercine sok deyip bana hilâf-ı şer‘-i şerîf şetm eylemişdir suâl 
olunup ihkāk-ı hak olunmak matlûbumdur dedikde gıbbe’s-suâl mezbûr el-Hâc 
Mehmed cevâbında fi’l-hakīka târih-i kitâb günü müdde‘î-i mezbûr Kazer’in 
anasına ve avratına bi gayrı hakkın cimâ‘ lafzıyla şetm edip behey gidi godoş 
başın avratının fercine ve dilini avratının fercine sok deyip hilâf-ı şer‘-i şerîf 
şetm eylediğini bi tav‘ihî ikrâr ve i‘tirâf etmeğin mûcebiyle ba‘de’l-hükm mâ 
vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene tis‘în ve elf.
Şuhûdü’l-hâl: Süleyman Çelebi b. Ramazan, Ali Çelebi b. Abdurrahman, Hasan 
Çelebi b. Mustafa, Dilâver Bey b. Abdullah, Abdülbâkī b. Ömer

190 [110-1] Halil Yazıcı b. Ömer’in Vardabaşo v. Mordehay’da karpuz 
ve armut bedelinden olan alacağını talep ettiği
Mahrûse-i Galata hısnı ebvâbından Karaköy kapısı dâhilinde sâkin işbu râfi‘ü’l-
kitâb Halil Yazıcı b. Ömer nâm kimesne meclis-i şer‘-i hatîr-i lâzımü’t-tevkīrde 
Havâss-ı Aliyye kazâsı müzâfâtından kasaba-i Hasköy sûkunda sâkin Yahud 
tâifesinden Vardabaşo v. Mordehay mahzarında üzerine da‘vâ ve takrîr-i kelâm 
edip mezbûr Yahudi zimmetinde karpuz bahâsından iki yüz yirmi [iki] akçe 
ve armut bahâsından üç yüz altmış akçe ki cem‘an beş yüz seksen iki akçe 
hakkım olup taleb eylediğimde edâdan imtinâ‘ eder suâl olunup meblağ-ı 
mezbûr beş yüz seksen iki akçenin alıverilmesi matlûbumdur dedikde gıbbe’s-
suâl mezbûr Vardabaşo cevâbında fi’l-hakīka müdde‘î-i mezbûr Halil Yazıcı’ya 
karpuz bahâsından iki yüz yirmi iki akçe ve armut bahâsından üç yüz altmış 
akçe ki cem‘an beş yüz seksen iki akçe zimmetimde vâcibü’l-edâ ve lâzımü’l-
kazâ deynimdir deyû bi tav‘ihî ikrâr ve i‘tirâf etmeğin alâ mûceb-i i‘tirâfihî 
meblağ-ı mezbûr beş yüz seksen iki akçeyi müdde‘î-i mezbûr Halil Yazıcı’ya 
edâ ve teslîme mezbûr Vardabaşo Yahudiye tenbîh birle mâ vaka‘a bi’t-taleb 
ketb olundu.
Fi’l-yevmi’s-sâbi‘ min şehri Ramazâni’l-mübârek li sene tis‘în ve elf.
Şuhûdü’l-hâl: Süleyman Çelebi b. Ramazan, Ali Çelebi b. Abdurrahman, 
Abdülbâkī b. Ömer, Halil b. Selim, Hüseyin b. Hasan
[Sayfa sonunda:] beyaz sahîh, beyaz sahîh, beyaz sahîh.
Temmeti’s-sicillü’l-mahfûz.

191 [111-1] 1090 yılı Receb ayına ait narh kayıtları
27 fî Receb sene 1090
Yevmü’l-ahad
Hora üzümü [Kıyye 1] [Kıymet] 2
Parmak üzümü [Kıyye 1] [Kıymet] 3
Kavun Kıyye 1 Kıymet 1
Karpuz Kıyye 1,5 Kıymet 1
Tâze lop inciri dört ve üç Kıyye 1 Kıymet 4 3
Tâze hurda incir Kıyye 1 Kıymet 3 2
Kabak Kıyye 2 Kıymet 1
Patlıcan Aded 8 Kıymet 1
Şeftali Kıyye 1 Kıymet 4 3
Bâ-tezkire-i Hazret-i Efendi memhûrdur.
Vasale ileynâ fi’t-târihi’l-mezbûr ve li’s-seneti’l-merkūme.









192 [111-2] Felori bt. Haron adlı yahudi kadının mahalleden 
ihrac edilmesine dair
Havâss-ı Aliyye kazâsına tâbi‘ kasaba-i Hasköy’de bi’l-fi‘l subaşı olan işbu râfi‘ü’l-
kitâb el-Hâc Mehmed b. Mehmed meclis-i şer‘-i hatîr-i lâzımü’t-tevkīrde kasaba-i 
mezbûre mahallâtından Kiremitçi Ahmed Çelebi mahallesi sâkinelerinden Fe-
lori bt. Haron nâm Yahudiye mahzarında üzerine da‘vâ ve takrîr-i kelâm edip 
mezbûre Felori kendi hâlinde olmayıp sâkin olduğu menziline nâ-mahrem 
kimesneler getirip ecnebîden tehâşîsi olmamağla dâimâ fesâddan hâlî de-
ğildir mezbûrenin keyfiyyet-i hâli ahâlî-i mahalle-i mezbûreden suâl olunup 
takrîrleri tahrîr ve mûcebi icrâ olunmak matlûbumdur dedikde ahâlî-i mahalle-i 
mezbûreden es-Seyyid Ahmed Çelebi b. es-Seyyid Hasan [ve] Abdülbâkī Efen-
di b. Ahmed ve Mehmed Ağa b. Ali [ve] Mehmed Bey b. Ali [ve] İmâm Halil 
Efendi b. Ömer [ve] Mustafa [ve] Mehmed Bey b. Ahmed [ve] Mehmed Çele-
bi b. Abdülkādir [ve] Ali Çelebi b. Abdullah [ve] Abbas b. Mustafa ve sâir ahâlî-i 
mahalle-i mezbûreden olup zeyl-i kitâbda muharrerü’l-esâmî olan bî-garaz ki-
mesnelerden mezbûre Felori’nin keyfiyyet-i hâli istihbâr olundukda fi’l-hakīka 
mezbûre Felori kendi hâlinde olmayıp sâkin olduğu menziline nâ-mahrem ki-
mesneler getirip ecnebîden tehâşîsi olmamağla dâimâ fesâddan hâlî değildir 
ef ‘âl ve akvâlinden râzı ve şâkir değiliz her vechile mahalle-i mezbûreden ihrâcı 
lâzımdır deyû her biri alâ tarîki’ş-şehâde mezbûrenin sû-i hâlini haber verme-
ğin mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene tis‘în ve elf.
Şuhûdü’l-hâl: Mehmed Bey b. Ali, Ali Çelebi b. Abdurrahman, Abdülbâkī b. 
Ömer, Dilâver Bey b. Abdullah

193 [112-1] 1090 yılı Receb ayına ait narh kayıtları
Tâze üzüm [Kıyye] 1 Kıymet 3-4
Kabak Kıyye 1 Kıymet 1
Kavun Dirhem 300-400
Karpuz Kıyye 1 Kıymet 1
Vasale ileynâ fi’l-yevmi’s-sâdis min Recebi’l-ferd li sene tis‘în ve elf.

194 [112-2] Hasan Beşe’nin kiremitçiler üzerine kethüdâ tayin edildiği
Bâ‘is-i tezkire budur ki
Mahrûse-i İstanbul’da Hasköy’de ve gayrıda olan kiremitçilerin üzerlerine 
Hasan Beşe’yi kethüdâ nasb ve ta‘yîn eylemişizdir gerekdir ki mezbûru kendi-
lere kethüdâ bilip aslâ sözünden taşra bir iş işlemeyip umûruna müte‘allik olan 
işinde âhardan kimesne mâni‘ olmayıp mûceb-i tezkire ile âmil olalar.
Tahrîren 19 Receb sene 1090.
El-Muhzır
İsmail ser mi‘mârân-ı hâssa hâlâ

195 [112-3] Hekim Mosi’nin evlâdından olup muafnâmesi bulunan 
Aslan’ın evine konak kondurulmaması talebi hakkında buyruldu
Sah
Mu‘âfnâme-i hümâyûn mûcebince amel olunup evine konak kondurulmaya 
deyû buyruldu.
18 Receb sene [10]90.
Devletlü ve sa‘âdetlü sultânım hazretleri sağ olsun.
Bu kulları merhûm ve mağfûrun-leh Ebü’l-feth Sultan Mehmed Hân -tâbe 
serâhu- hazretlerinin kendiyi [ve] evlâd ve evlâdını tekâlîf-i örfiyye ve şâkka ve 
cizyeden ve evine konak konmakdan mu‘âf ve müsellem eylediği Hekim Domi-
nik? oğlu Hekim Mosi’nin evlâdından olup hâliyâ yedimde olan mu‘âfnâme-i 
hümâyûn-ı âlişâna mugāyir Hasköy’de vâki‘ menzile konak konulmak te‘addîsi 
ile ra‘iyyet olunmağla mercûdur ki yedimde olan mu‘âfnâme-i hümâyûna 
mugāyir menzile kimesne konak konmamağın rencîde olunmamak bâbında 
fermân-ı şerîf ihsân olunmak ricâsına bâkī fermân sultânım hazretlerinindir.
Aslan Yahudi evlâdından

196 [113-1] 1090 yılı Cemâziyelevvel ayına ait narh kayıtları
Yevmü’l-Cum‘a fî yevm 6 min Cumâdelûlâ sene [10]90.
Pancar Kıymet? 400-500
Beyaz dut Kıyye 1 Kıymet 3-4
Yevmü’l-ahad fî yevm 8 min Cumâdelûlâ sene [10]90.
Kara vişne Kıyye 1 Kıymet 3-4
Hıyar Tâne 1 Kıymet 1
Sarımsak Tâne 16-20 Kıymet 1
Yevmü’l-Cum‘a fî yevm 12 min Cumâdelûlâ sene [10]90.
Dikenlice turfanda armut Kıyye 1 Kıymet 8
Katırlı vişnesi Kıyye 1 Kıymet 5-6
Can eriği Kıyye 1 Kıymet 3-4
Bâ-tezkire-i Hazret-i Efendi sellemehû?

197 [113-2] Havâlesi olup kuyuya düşerek ölen zimmî kadının 
cesedinin keşfine dair buyruldu
Ma‘rifet-i şer‘le keşf olunup kaldırmak bâbında buyruldu.
Devletlü ve mürüvvetlü sultânım hazretleri sağ olsun,
Bu zimmî kulları Hasköy’de Abdüsselâm mahallesinde mütemekkin olup 
vâlidem Hana nâm Nasrâniyenin başında havâlesi olmağın kuyunun içine dü-
şüp mürd olmağın şimdi keşf olmadıkça kaldırmazlar merhamet edip izn-i 
şer‘le keşf olmak bâbında bir fakīrim merhamet-i şerîfiniz ricâ olunur.
Bâkī fermân sultânımındır.
Bende-i Merkoz zimmî

198 [113-3] 1090 yılı Cemâziyelevvel ve Cemâziyelâhir aylarına 
ait narh kayıtları
Fî yevm 26 min Cumâdelûlâ sene [10]90.
Anadolu hıyarı Tâne 3 Kıymet 1
Eynesi armudu Kıyye 1 Kıymet 5-6
Yerli hıyarı Tâne 2 Kıymet 1
Bâ-tezkire-i Efendi hazret
Fî yevm 14 min Cumâdelâhire [sene 1090].
Kabak Dirhem Kıymet? 200-300
Bardak eriği Kıyye 1 Kıymet 3-4
Saplı soğan Dirhem Kıymet 300-400









199 [113-4] Rahime Hatun’a ait yahudihânenin beş odasının Yako’nun 
kaynanası Camile’ye kiralandığı
Vech-i tahrîr-i hurûf budur ki
İzzetlü Rahime Hâtun tarafından vekîl olduğum yahudihânelerden Yako Yahu-
di kaynanası Camile nâm Yahudiyeye beş oda vekâletim hasebiyle yevmî on ak-
çeye îcâr ol dahi istîcâr ve kabûl edip ve bu temessük tahrîr olunup yedine vaz‘ 
olundu mâdemki kirâ-i mezbûru mâh-be-mâh vere âhardan bir ferd mâni‘ olup 
müdâhale etmeye.
Tahrîren fî evâili Recebi’l-mürecceb sene 1090.
Bende-i Mehmed Ağa vekîl-i mezbûr.

200 [114-1] Hasköy subaşılığının 1090 yılı için mukātaaya verilmesi
Vech-i tahrîr-i hurûf budur ki uhdemizde olan gümrük mukāta‘ası muhalle-
fâtından Hasköy subaşılığı işbu bin doksan senesi Rebî‘ulâhiri’nin gurresinden 
beher şehr otuz beşer esedî guruş kıstını vermek şartıyla işbu dârende-i temes-
sük ( ) verilmişdir gerekdir ki mezbûr zikr olunan subaşılığı kadîmden zabt olu-
nageldiği üzre zabt eylemesi için yedine işbu hurûf tahrîr ve yedine verilmişdir.
Tahrîren fi’t-târihi’l-mezbûr sene 1090.
El-Fakīr Hacı Hüseyin emîn-i gümrük hâlâ

201 [114-2] 1090 yılı Rebîülevvel ve Rebî‘ülâhir aylarına ait 
narh kayıtları
Fî Rebî‘ilevvel sene [10]90.
Tâze dil peyniri Vakıyye 1 Kıymet 16-18
Fıçı nardengi Kıyye 1 Kıymet 5-6
Desti nardengi Kıyye 1 Kıymet 6-7
Fındık Kıyye 1 Kıymet 5-6
Fındık içi Kıymet 10-12
Fî Rebî‘ilâhir sene [10]90.
Turfanda kiraz Kıyye 1 Kıymet 6-8
Aşı eriği Kıyye 1 Kıymet 2-4
Bakla? Kıyye 1 Kıymet 2-3









202 [114-3] Hasköy’ün 1090 yılı ihtisab ve ihzâriyyesinin Süleyman 
Bey ile Mehmed Bey’e verildiği
Vech-i tahrîr-i hurûf budur ki Hâslar kazâsına tâbi‘ Hasköy kazâsının ihtisâb [ve] 
ihzâriyyesi kapıcıoğullarına mahsûs olup vekâletim hasebiyle bin doksan sene-
sinin Rebî‘ulevveli gurresinden beher mâh bin sekiz yüz akçeye yine Dergâh-ı 
âlî bevvâblarından Süleyman ve Mehmed Bey nâm kimesneler mutasarrıf ol-
mak üzre der-uhde ve sipâriş olunup gerekdir ki mezbûrlar vech-i meşrûh üze-
rine beher mâh bin sekiz yüz akçe edâ ve teslîm eyleye taraf-ı âhardan kimesne 
mâni‘ ve müzâhim olmaya.
Tahrîren fi’t-târihi’l-mezbûr sene minhu.
El-Fakīr Mehmed Kâtib-i bevvâbân-ı Dergâh-ı âlî hâlâ

203 [115-1] Zimmî yağcılardan masdariye resmi alınması için buyruldu
Mûmâ-ileyhin elinde olan berât mûcebince kānûn üzre rüsûm-ı masdariyeleri 
alıverile deyû buyruldu.
Devletlü ve sa‘âdetlü sultânım hazretleri sağ olsun,
Zimmî yağcı tâifesi tüccârından berât-ı şerîf mûcebince beher müd yağlarından 
resm ve masdariyelerini verip muhâlefet olunmaz iken şimdi ba‘zıları vermekde 
ta‘allül ederler yedimizde olan berât-ı şerîf mûcebince beher müd 
Çyağlarından kānûn üzre resm-i masdariyeleri alıver[il]mesi için buyruldu-yı 
şerîf ricâ olunur bâkī fermân sa‘âdetlü sultânımındır.
Bende-i Hacı Hüseyin emîn-i gümrük hâlâ.
Vasale ileynâ fî 12 min Saferi’l-hayr sene 1090.

204 [115-2] Hasköy’ün 1090 yılı ihtisab ve ihzâriyyesinin 
Süleyman Bey’e verildiği
Vech-i tahrîr-i hurûf budur ki
Hâslar kazâsına tâbi‘ Hasköy kazâsının ihtisâb [ve] ihzâriyyesi kapıcıoğullarına 
mahsûs olup işbu doksan senesi Rebî‘ulevveli gurresinden beher mâh bin sekiz 
yüz akçeye Dergâh-ı âlî kapıcılarından Süleyman Bey’e der-uhde ve sipâriş olu-
nup mâh-be-mâh bin sekiz yüz akçeyi edâ ve teslîm etmek üzre kabûl eyleyip 
üslûb-ı sâbık üzre mutasarrıf olup taraf-ı âhardan kimesne mâni‘ olmaya.
Tahrîren fî gurreti ( ) sene 1090.
El-fakīr İbrahim Halîfe-i bevvâbîn
Mezbûr Süleyman Çelebi kendiden mukaddem muhtesib olan Mehmed Bey’i 
vâki‘ olan umûrunda ve sâir beynlerinde şerîk nasb eylediği kayd şüd.
Fî gurreti mezbûre li’s-seneti’l-mezbûre.

205 [115-3] Mircan v. Şirdan’ın Tatos v. Tactor ile gemi bozmak 
üzere anlaştıkları
Keresteci tâifesinden Mircan v. Şirdan meclis-i şer‘de Tatos v. Tactor nâm Erme-
ni muvâcehesinde târih-i kitâbdan sekiz gün mukaddem iki bin üç yüz akçe-
ye bir gemi bozmağa pazar edip üç yüz akçesini teslîm edip suâl [olundukda] 
mezbûr Tatos hâl minvâl-i muharrer üzre olduğunu ikrâr ve i‘tirâf eylediği işbu 
mahalle kayd şüd.
Fî 25 min Rebî‘ilevvel sene [10]90.

206 [115-4] Osman Efendi’nin vasî tayin edildiği
Hâlâ müteveffâ-yı mezbûrun evlâd-ı sıgārı üzerine kıbel-i şer‘den vasî nasb olu-
nan Osman Efendi b. Ali vasî nasb olundu.
Şuhûdü’l-hâl: Fahrü’l-müderrisîn Mehmed Efendi b. Hüseyin Ağa, Ahmed Efen-
di b. Abdullah ..?, Ali b. ..? ..?

207 [116-1] Davudpaşa ile Karaağaç arasındaki köprü ve kaldırımların 
tamiri için reâyâ ihracına dair buyruldu
Sah
Hâslar kadısı fazîletlü efendi hazretleri,
Davudpaşa’dan Karaağaç bahçesine varınca yollarda olan köprülerin ve kaldı-
rımların ta‘mîr ve termîme muhtâc olan mevzi‘leri ta‘mîr ve termîm olunmak 
için fermân sâdır olmağın imdi mu‘tâd-ı kadîm üzre karîb yerlerden kifâyet 
mikdârı re‘âyâ ihrâc ettirip meremmet eylemek üzre ta‘yîn olunan mübâşire 
teslîm ettiresiz deyû buyruldu.
Fî 16 min Muharrem sene [10]90.
Kiremitçiler kârhânesinden her bir kârhâneden 2

208 [116-2] Acem Mahmud’a borcu olan Mesko’nun mahkemeye 
gelmek için yemin ettiği ve borcuna annesinin kefil olduğu
İşbu meclis-i şer‘de hâzır olan Mahmud Bey b. Mehmed Bey ve Mehmed Bey b. 
Ali ve Seyfullah Çelebi b. Abdülbâkī huzûrlarında Acem Mahmud’a seksen esedî 
guruş deyni olan Mesko v. ( ) nâm Yahudi târih-i kitâbdan gelecek Cum‘a[ya] 
değin eğer mahkemeye gelmez isem Müslüman olayım [deyû] ikrâr ve i‘tirâf 
eyledi ve kefîl bi’l-mâl olan vâlidesi Kenarane bt. Mosi nâm Yahudiye târih-i 
kitâbdan Cum‘a[ya] değin oğlum mezbûru meclis-i şer‘a ihzâr etmez isem 
meblağ-ı mezbûru ben edâ edeyim deyû ( ).
Tahrîren fî 20 min Muharremi’l-harâm sene [10]90.
Şuhûdü’l-hâl: ( )

209 [116-3] Mesko adlı yahudinin Mahmud’a olan borcunu üç güne 
kadar ödeyeceğine yemin ettiği
İşbu mâh-ı Muharremi’l-harâmının yirmi yedinci gün ki Cum‘a günüdür Mes-
ko nâm Yahudi târih-i mezbûrdan üç güne değin ki Pazar günüdür meclis-i 
şer‘a gelip Pazar günü Mahmud ile deyni seksen esedî guruşu hesâblaşıb mezbûr 
Mahmud’u râzı eylemezsem Müslüman olmuş olayım deyû meclis-i şer‘a ikrâr 
ve i‘tirâf eyledi.
Hurrire fî 27 min Muharremi’l-harâm sene 1090.
Şuhûdü’l-hâl: Ali Efendi Turşucu imâmı, Mehmed Bey b. Ali, Ali Çelebi b. Ab-
durrahman, Seyfullah Çelebi b. Abdurrahman

210 [117-1] Fodula nakli için Hasköy’deki iskelelerde hamal beygiri 
bulundurulmasına dair buyruldu
Hasköy nâibi izzetlü efendi tezkire-i dîvân vusûlünde ma‘lûm ola ki iskeleden 
harem-i hümâyûn ve sâire fodula nakli için beher gün üçer hamal bârgiri veri-
legelmesi mu‘tâd olmağın imdi fodula nakli için beher gün üçer hamal bârgiri 
ale’s-seher iktizâ eden iskelede mevcûd ettirdip mûceb-i tezkire-i dîvân ile âmil 
olasız.
Fî 22 M[uharrem] sene 1090.

211 [117-2] Hasköy’de izinsiz kalaycılık yapan Hasan’ın 
menedilmesine dair buyruldu
Fazîletlü Hâslar kadısı efendi hazretleri şer‘le görüle [deyû buyruldu].
Devletlü ve sa‘âdetlü sultânım sağ olsun,
Arzuhâl-i fakīr budur ki bu kulları kasaba-i Hasköy’de kalaycı olup lâkin Hasan 
nâm kimesne kasaba-i mezbûre ahâlîsinden A[v]raham Yahudinin menzilinde 
dükkân açıp işler, olunagelmiş değildir kethüdâmız ma‘rifetleriyle izn-i şer‘le 
mezbûr Hasan merkūm A[v]raham Yahudinin menzilinde işlemeyip dükkânı 
ref ‘ olunması için fazîletlü Hâslar efendisine hitâben buyruldu-yı şerîf ricâ olu-
nur bâkī fermân der-adlindir.
Bende-i Ebûbekir Kalaycı
Vasale ileynâ 27 ( ) sene 1090.

212 [117-3] Belkıs adlı kaçak câriyenin kolluk çorbacısına 
teslim edildiği
Mahmud b. Mehmed sâhibi nâ-ma‘lûm olan bir câriye
Gonca kadının câriyesi Belkıs nâm câriye-i âbıkayı meclis-i şer‘de kolluk 
çorbacısı[na] teslîm eyledi muhzır tezkiresi
Mahmud b. Mehmed? Ali mahzarında mezbûra mahalden bir akçe hakkım kal-
madı dedikde işbu mahallede kayd şüd.

213 [117-4] Avraham v. Mosi’nin Salamon’un nefsine ve 
borcuna kefil olduğu
İkrâr guruş 9
Pazar günü Saferin altıncı gününe değin Salamon v. Behar nâm Yahudi kefîl 
meclis-i şer‘a ihzârına A[v]raham v. Musa nefsine ve gaybet ederse mala kefîl.

214 [118-1] Cayeden v. Şabatay’ın Atanaş’a ev kirasından kalan borcu 
için İsak v. Musa’nın kefil olduğu
Kasaba-i Hasköy ahâlîsinden Atanaş nâm zimmîye menzil icâresinden iki bin 
yüz akçeden teslîm altı yüz akçe def ‘a yüz akçe dahi bâkī bin dört yüz akçe dey-
ni olan Cayeden v. Şabatay nâm Yahudinin zimmetinde bâkī kalan meblağ-ı 
mezbûr bin dört yüz akçenin dört yüz akçesine işbu hâzır bi’l-meclis İsak v. 
Musa nâm Yahudi emr-i kabûlü hâviye kefâlet-i sahîha-i şer‘iyye ile kefîl olup 
ve târih-i kitâbdan doksan gün tamâmına değin mezbûr İsak Yahudi edâsına 
kefîl olduğu dört yüz akçe[yi] târih-i mezbûr hulûlünde edâ edip bâkī kalan 
bin akçeyi hîn-i mütâlebede meclis-i şer‘a ihzârına kefîl bi’n-nefs olduğu dahi 
kayd şüd.
Hurrire fî 27 min Zilhicceti’ş-şerîfe sene [10]89.
Şuhûdü’l-hâl: Mehmed Bey b. Ali Muhtesib, Ali Çelebi b. ( ) el-Bevvâb, Hüseyin 
b. Nimetullah, Seyfullah Çelebi









215 [118-2] 1090 yılı Safer ayına ait narh kayıtları
S [Safer] 13Simid unu Kıyye 1 Akçe 6
Şırlağan yağı Kıyye 1 Akçe 22-24
Baklavalık hâs un Kıyye 1 Akçe 7
Şîrugan [Kıyye 1] [Akçe] 22-24
Fî 15 Saferi’l hayr sene 1090.
Tâze sarımsak Dirhem [Akçe] 080-100
Tâze soğan Dirhem [Akçe] 100-120
Ispanak Dirhem [Akçe] 400-500

17 S [Safer] yevm Salı sene 1090.
Midilli peyniri Kıyye 1 Akçe 16-18
Lor peyniri Kıyye [1] [Akçe] 18-20

17 S [Safer] yevm Salı sene 1090.
Karadeniz kestanesi Kıyye 1 Akçe 4?

216 [119-1] Katine’nin alacak davası için mahkemeye gelmekten 
kaçınan Bavire’nin evinin mühürlenmesine dair buyruldu
Bu def ‘a dahi murâfa‘a-i şer‘ olmadan imtinâ‘ ve kendi hânesinde ihtifâ eylediği 
vâki‘ ise mahalle imâmı ve cemâ‘ati ve çavuşu mübâşeretiyle izn-i şer‘le hânesi 
mühürlene deyû buyruldu fî 23 sene [10]89.
Devletlü sa‘âdetlü sultânım hazretleri sağ olsun
Bu zimmiye câriyenizin Hasköy’de Bavire nâm Yahudide bir ön cevâhir kuşak 
ve bir tek altın bilezik emânet verip vermediği için bundan akdem sultânıma 
arzuhâl edip mübâşir çavuşlara bir kaç def ‘a itâ‘at etmedi bu def ‘a dahi itâ‘at-i 
şer‘ etmez ise izn-i şer‘le hânesi mühürlenmek bâbında buyruldu-yı şerîf ricâ 
olunur bâkī fermân sultânım hazretlerinindir.
El-Fakīr? Katine.217 [119-2] Mahmud Efendi b. Ali’nin Makoro’dan Mehmed Bey 
b. Ali tarafından tahsil edilen alacağını teslim aldığı
Sultan Mehmed Hân -aleyhi’r-rahmetü ve’l-gufrân- hazretlerinin câmi‘-i şerîfi 
kurbunda sâkin Mahmud Efendi b. Ali Efendi meclis-i şer‘de Mehmed Bey b. 
Ali mahzarında ikrâr eder ki Makoro nâm zimmîde olan on iki guruşu mezbûr 
tahsîl edip mezbûr Mehmed Bey yedinden bi’t-tamâm ve’l-kemâl ahz ü kabz 
eyledim meblağ-ı mezbûr on iki guruşdan mezbûr Mehmed Bey zimmetinde 
bir akçe ve bir habbe hakkım bâkī kalmadı dedikde mezbûr vicâhen tahkīk ve 
şifâhen tahsîn etmeğin işbu mahalle kayd şüd.
Fî 12 min Muharremi’l-harâm sene 1090.
Şuhûdü’l-hâl: Seyfullah Çelebi b. ( ), Ali Çelebi b. Abdurrahman, Mehmed Çe-
lebi el-mübâşir

218 [120-1] Mustafa’nın kefil olduğu kişinin İstanbul’a getirilerek 
mahkemeye çıkarılmasına dair buyruldu
İstanbul kadısı fazîletlü efendi hazretleri şer‘le göreler deyû buyruldu.
Sa‘âdetlü ve mürüvvetlü sultânım hazretleri sağ olsun
Bu kullarının ..? nâm kimesne için avratı ve kaynı? Mehmed b. Hasan? nâm 
kimesneler kefîller iken bu kulunuz dahi mezbûrların nefsine kefîl oldukda 
şimdi mezbûru Hasköy’de saklayıp rencîde ederler mukaddemâ İstanbul’da 
kefîl olmuşlar idi şâhidler bunda olmağla ihzâr ettirilip İstanbul kadısı efendi 
huzûrunda murâfa‘a olunmak bâbında buyruldu-yı şerîf ricâ olunur bâkī emr 
sultânım hazretlerinindir.
Bende-i Mustafa

219 [120-2] Kiremitçi Ahmed Çelebi mahallesinde bekçilik nöbetini 
yapmak istemeyen kişiler hakkında buyruldu
Şer‘le görüle deyû buyruldu.
Devletlü merhametlü sultânım hazretleri sağ olsun.
Kiremitçi Ahmed Çelebi mahallesinde bekçiler olmayıp kadîmü’l-eyyâmdan 
olagelmiş nevbet ile beklenir cümle ümmet-i Muhammed nevbete râzı olup 
ba‘zı kimesneler te‘allül edip nevbete râzı olmayıp Hâslar kadısı efendiye 
fermân-ı şerîf ricâ olunur haklarından geline ve ço[r]bacıya tenbîh edip herkes 
nevbetine râzı ola bâkī fermân sultânım hazretlerinindir.
Bende-i Abdullah









220 [121-1] Hasköy’ün ihtisab ve ihzâriyyesinin Mehmed Bey’e verildiği
Vech-i tahrîr-i hurûf budur ki Hazret-i Ebâ Eyyûb Ensârî kazâsına tâbi‘ Hasköy 
kazâsının ihtisâb [ve] ihzâriyyesi kapıcıoğullarına mahsûs olup taraflarından 
vekâletimiz hasebiyle bâ‘isü’t-tezkire Mehmed Bey’e beher mâh bin sekiz yüz 
akçeye der-uhde olunup meblağ-ı mezbûr bin sekiz yüz akçeyi beher mâh edâ 
ve teslîm eyledikçe ihtisâb-ı mezbûru olageldiği üzre zabt u rabt eyleyip taraf-ı 
âhardan kimesne müdâhale eylemeye deyû işbu hurûf tahrîr olunup mezkûrun 
yedine verildi.
Tahrîren fî 20 ..? sene ..75?
El-Fakīr İbrahim

221 [121-2] Hasköy’ün 1089 yılı ihtisab ve ihzâriyyesinin 
Süleyman Bey’e verildiği
Vech-i tahrîr hurûf oldur ki Hazret-i Ebâ Eyyûb Ensârî kazâsına tâbi‘ Hasköy 
kazâsının ihtisâb ve ihzâriyyesi kapıcıoğullarına mensûb olup beher mâh bin 
sekiz yüz akçe olmak üzre işbu bin seksen dokuz Recebi gurresinden bâ‘is-i tez-
kire Süleyman Bey nâm kimesneye sipâriş olunup üslûb-ı sâbık üzre zabt u rabt 
eyleyip taraf-ı âhardan kimesne mâni‘ olmaya.
Fî Recebi’l-mürecceb sene [10]89.
El-Fakīr İbrahim.

222 [121-3] Bostancıbaşıya zindandan kaçanların yakalanması 
için buyruldu
Sah Sah
İzzetlü bostancıbaşı ağa hazretleri zindandan firâr edenler yalılar semtine git-
tikleri istimâ‘ olunmağın gerekdir ki âdemler ta‘yîn edip bi eyyi vechin kân ele 
getirmeye tekayyüd-i ikdâm eyleyesiz deyû buyruldu.
Fî 12 ( ) sene [10]89.

223 [121-4] Manolaki’nin yalancı şahitlerle alacak iddia ettiği 
Dimitri’nin talebi ile huzurda mürâfaa için buyruldu
Dîvân-ı hümâyûnda şer‘le görüle deyû buyruldu.
Sa‘âdetlü ve mürüvvetlü sultânım hazretleri sağ olsun.
Bu zimmî kulunuz bir kimesneye borcum ve kefâletim yok iken Manolaki nâm 
zimmî sende bin üç yüz kırk akçem vardır deyû zûr şâhidler ile şirrete sülûk 
edip âhar yerlerde gadr murâd eder bu fakīre eylediği da‘vâ-yı şirretdir merha-
metlü sultânım hazretlerinden mercûdur ki hâlime merhamet edip mezbûr bile 
ve şâhidler bile ma‘an huzûr-ı şerîfinizde Dîvân-ı hümâyûnda murâfa‘a olup 
icrâ-yı hak olunmak bâbında buyruldu-yı şerîf ricâ olunur.
Bende-i Dimitri zimmî

224 [122-1] Kendi halinde düğün yaparken evi basılarak eşyalarına 
zarar verilen Mihayil’in şikayetine dair buyruldu
İzzetlü bostancıbaşı ağa hazretleri izn-i şer‘le tefahhus ettireler deyû buyruldu.
Devletlü mürüvvetlü sultânım hazretleri sağ olsun.
Bu zimmî kulları Hasköy sâkinlerinden olup kendi hâlimizde düğünümüz olup 
kimesneye zararımız yok iken yine mahalle-i mezbûrede sâkin Ali ve Hüse-
yin ve Akbıyıkoğlu ve Kör Odabaşı ve Muhzıroğlu nâm kimesneler hevâsına 
tâbi‘ yekdil olmağla celb-i mâl için garazan evimizi basıp nice eşyâlarımızı telef 
edip ve zimmiye avratlar havfından mecrûh olup gad[r]? etmeğin sultânımdan 
mercûdur ki izzetlü bostancıbaşı ağa hazretleri ma‘rifetiyle teftîş olunup şer‘le 
icrâ olunmak bâbında fermân-ı şerîf ricâ olunur bâkī fermân sultânımındır.
Bende-i Mihayil zimmî

225 [122-2] Kâğıthane’de kaybolan beygirlerin bulunması için haseki 
tayin edilmesine dair buyruldu
İzzetlü bostancıbaşı ağa hazretleri izn-i şer‘le tefahhus ettirdip ta‘yîn edeler 
deyû buyruldu.
Sa‘âdetlü merhametlü sultânım hazretleri sağ olsun.
Kağıthâne’de üç bârgir zâyi‘ olmağın teftîş ve tefahhus ve bârgirleri buldurmak 
için bostancıbaşıdan altı haseki ta‘yîn olunmak bâbında bostancıbaşıya hitâben 
buyruldu-yı şerîf ricâ olunur bâkī fermân sultânımındır.
Bende-i hazînedâr Ali Ağa

226 [122-3] 1089 yılına ait narh kayıtları
Fî erba‘a 28 Cumâdelâhire [sene 1089].
Şeftali Kıyye 1 Kıymet 3-4
İncir Kıyye 1 Kıymet 3-4
Üzüm Kıyye 1 Kıymet 2
Parmak üzümü Kıyye 1 Kıymet 3
Ayva Kıyye 1 Kıymet 4

[123] El-Es‘âr
Fî 15 yevmü’l-isneyn min Rebî‘ilâhir li sene [10]89.
Hisar kirazı [Kıymet] 8
Beyaz dut [Kıymet] 3-4
Pancar [dirhem?] 500-600
Fî 17 yevmü’l-Erbi‘â min Rebî‘ilâhir [li sene 1089].
Turfanda hıyar Tâne 1 Akçe 1
Yevmü’s-sebt min Rebî‘ilâhir
Tâze armut [Kıymet] 8
Dil peyniri [Kıymet] 14-16
Tekfurdağı kaşkavalı [Kıymet] 20-22
Sarımsak Tâne [Kıymet] 25-20
Tâze armut Kıyye 1 Kıymet 8
Anadolu hıyarı Aded 3 [Kıymet] 2
Yerli hıyarı [Aded] 1 Kıymet 1
Turfanda kabak Kıymet 3-4

5 yevmü’s-sebt min Cumâdelûlâ li sene [10]89.
Lahana Dirhem [Kıymet] 300-400
Anadolu hıyarı [Kıymet] 4-3
Yerli hıyarı [Kıymet] 3-2
Tekfurdağı kaşkavalı [Kıymet] 18-20
Limni kaşkavalı [Kıymet] 10-12
Efl ak kaşkavalı [Kıymet] 16-18
Tâze fındık Kıyye 1 Kıymet 4
Dil peyniri [Kıymet] 12-14
Kabak Kıyye 1 Kıymet 2
Piliç Tâne 1 Kıymet 10

24 yevmü’l-Hamîs min Cumâdelûlâ sene [10]89.
Badincan Aded 3 Kıymet 2
Karpuz Dirhem [Kıymet] 400-300
Kavun Dirhem [Kıymet] 300-200
Sarımsak Kıyye 1 Kıymet 3-4
Bostancı kabak Dirhem [Kıymet] 400Dükkâncı 3?

11 mine’l-Erbi‘â min Cumâdelâhire sene [10]89.
Tâze üzüm Kıyye 1 Kıymet 4
Kuru bakla sultânî [Kıyye] Kıymet 4-5
Kavun [Dirhem] [Kıymet] 400-300
Karpuz [Dirhem] [Kıymet] 500-400
Koruk Kıyye 1 Kıymet 3
Yağlı poğaça Kıyye 1 Kıymet 10

4 yevmü’l-Erbi‘â min Cumâdelâhire sene [10]89.
Kabak [Dirhem] [Kıymet] 400-500
Bazincan Aded 6
Kılıç balığı Kıyye 1 Kıymet 10
Turşu hıyarı Aded 4 Aded 3
Rumeli kaşkavalı Kıyye 1 Kıymet 14-16
İşleme kızılcık [Kıymet] 4-5

22 yevmü’l-Cum‘a min Cumâdelâhire sene [10]89.
Kavun [Dirhem] 400 Kıymet 1
Karpuz [Dirhem] 600 Kıymet 1
Un Kıyye 1 Kıymet 4
Parmak üzümü Kıyye 1 Kıymet 4
Yağ-ı şırlağan [Kıymet] 18-20









227 [124-1] Ordu için Eyüp’te yapılacak duanın duyurulması 
için buyruldu
Du‘â buyruldusu
Hâslar kadısı fazîletlü Efendi hazretleri inşâ’allâhü te‘âlâ asker-i İslâm için ya-
rınki gün Hazret-i Eyyûb’da du‘â olmak üzre mu‘tâd olan mahalde nidâ ettirde-
siz deyû buyruldu.
Fî 13 ( ) sene [10]89.

228 [124-2] Noksan kayıt
Devletlü mürüvvetlü sultânım hazretleri sağ olsun.

229 [124-3] Menahem’in Ahmed Çelebi’ye olan borcuna babası 
Musa’nın kefil olduğu
&lt;&lt;Kuzguncuk nâm karye sükkânından Musa v. Menahem nâm Yahudi kasaba-i 
Hasköy sükkânından olup mezbûr Musa Yahudinin&gt;&gt;
Üsküdar kazâsına tâbi‘ Kuzguncuk nâm karye sükkânından Musa v. Menahem 
nâm Yahudi meclis-i şer‘de işbu bâ‘isü’l-hurûf Narlıkapılı Ahmed Çelebi b. Mus-
tafa nâm kimesne mahzarında ikrâr edip mezbûr Ahmed Çelebi’ye oğlum Me-
nahem nâm Yahudinin zimmetinde on sekiz buçuk esedî guruş deyni olup ben 
dahi oğlum mezbûrun deynine emriyle kefîl bi’l-mâl oldum dediği kayd şüd.
Hurrire fi’l-yevmi’r-râbi‘ ve’l-ışrîn min Cumâdelâhire li sene tis‘în ve semânîn 
ve elf.
Şuhûdü’l-hâl: Mehmed Bey b. Ali el-Muhtesib, İbrahim b. Dilâver, Ali b. Abdur-
rahman, ( ) b. Abdullah

230 [124-4] Hasköy’ün 1089 yılı ihtisab ve ihzâriyyesinin Mehmed Bey 
ile Ali Bey’e verildiği
Vech-i tahrîr hurûf oldur ki Hasköy kazâsının ihtisâb ve ihzâriyyesi kapıcıo-
ğullarına mahsûs olup vekâletimiz ve kitâbetimiz hasebiyle bin seksen do-
kuz Şa‘bânü’l-mu‘azzamı’nın gurresinden sene tamâmına değin işbu sâhibü’t-
temessük Mehmed Bey ve Ali Bey iştirâken zabt eylemek üzre zabtı sipâriş olu-
nup gerekdir ki merkūmları dahi olageldiği üzre zabt u rabt edip mâh-be-mâh 
bin sekiz yüz akçe edâ ve teslîm eylemek üzre işbu hurûf ketb olunup âhardan 
kimesne müdâhale etmemek üzre yedlerine temessük verildi.
Fî 12 Receb sene [10]89.
Mehmed Kâtib-i bevv[â]bân
Minvâl-i muharrer üzre Mehmed Bey ile ale’l-iştirâk kendi rızâlarıyla Süleyman 
Bey ile râzı olmağla bu mahalle kayd olundu.
Kâtib Mustafa kendi re’yi ile yazmışdır Ali Bey iştirâke rızâ vermemişdir Meh-
med Bey rızâ vermişdir?.

231 [125-1] Evlerinde çalgı çalıp içki içip eğlenerek fesat çıkaranların 
menedilmesine dair buyruldu
İzzetlü bostancıbaşı ağa hazretleri ahvâllerin göreler deyû buyruldu.
Devletlü ve sa‘âdetlü sultânım hazretleri sağ olsun
Hasköy’de ba‘zı Müslüman ve zimmî ve Yahudi eşkiyân evlerinde çeng ü 
çigâne ile şürb-i hamr ve fesâd üzre olmalarıyla mahallât imâmları ve cemâ‘at 
ma‘rifetiyle şer‘le bu makūleler tenbîh ve men‘ olunup memnû‘ olmayanlar ahz 
ve huzûr-ı sa‘âdete ihzârları bâbında emr u fermân sultânım hazretlerinindir.
Bende-i Subaşı-i Hasköy

232 [125-2] Taklit yapan gölge oyuncusu yahudiye dair şikâyet
Dîvân-ı hümâyûnda şer‘le görüle deyû buyruldu.
Devletlü ve mürüvvetlü sultânım hazretleri sağ olsun
Budiye? fukarâsın hayâ[l]-i zılcı Orcih? nâm Yahudi taklîdî mahallinde? taklîd 
ve türlü lağv ile mâ lâ ya‘ni cevâblar edip dâimâ kendi hâlinde olmayıp bunun 
emsâli hilâf-ı şer‘ te‘addî eder, Dîvân-ı hümâyûna huzûr-ı sa‘âdete ihzâr olunup 
şer‘le ihkāk olunmak ricâ olunur bâkī fermân sultânımındır.
Filoz?

233 [125-3] Sütlüce’de evlere girerek hırsızlık yapanların 
yakalanması için buyruldu
İzzetlü Bostancıbaşı ağa hazretleri izn-i şer‘le tefahhus edeler deyû buyruldu.
Devletlü sultânım hazretleri sağ olsun
Eyüb’e tâbi‘ Sütlüce’de bir gecede dört menzil açılıp eşyâlarımız serika ve gāret 
olmağla izzetlü bostancıbaşı ağa hazretleri ma‘rifetiyle şer‘le teftîş ve mazanne 
olanlar ahz ve huzûr-ı sa‘âdete ihzâr için fermân-ı şerîf ricâ olunur.
Sütlüce fukarâsı









234 [126-1] Hasköy subaşılığının 1086 yılı için Yusuf Ağa’ya verildiği
Vech-i tahrîr hurûf budur ki
İstanbul gümrüğü mülhakātından Hasköy subaşılığı işbu bin seksen altı senesi-
nin gurre-i Cumâdelâhire’den Yusuf Ağa’ya ber vech-i maktû‘ beher şehr yirmi-
şer esedî guruş vermek üzre tevcîh olunmuşdur gerekdir ki mezbûr varıp zikr 
olunan subaşılığı olageldiği üzre zabt edip kimesne mâni‘ olmaya.
Tahrîren fi’t-târihi’l-mezbûr.
El-Hakīr Hüseyin emîn-i gümrük hâlâ

235 [126-2] Cerane bt. Musa’nın evden çıkarılması
Sefer b. İslâm, Cerane bt. Musa mahzarında da‘vâ edip menzilden ihrâc
Cum‘a günü mühlet verildi.
..? ..? ..? ..?

236 [126-3] Matbah-ı âmirenin kaplarının kalaylanması
Hasköy nâibi -zîde ilmühû- ve Hasköy subaşısı tezkire-i dîvân vusûlünde 
Matbah-ı âmire evânîleri kalay olunmak için hâssa kalaycıbaşı Hasköy’de bir 
dükkân ta‘yîn eyleyesiz.
Fî 14 M [Muharrem] sene 1089.

237 [126-4] Tersaneye ekmek nakli için üç hamal beygirinin tayini
Hasköy nâibi efendi -zîde ilmühû- ve Hasköy subaşısı tezkire-i dîvân vusûlünde 
tersâne-i âmire göçüne beher yevm nakl olunması lâzım olan ekmek için Has-
köy hamallarından ücretleri matbah emîni efendi tarafından vermek üzre be-
her yevm üç re’s hamal bârgiri ta‘yîn etmek üzre hamallar kethüdâsı tenbîh edip 
vech-i muharrer üzre beher yevm nakl ettirdesiz.
Fî 14 M [Muharrem] sene 1089.

238 [126-5] Yahudinin câriyesinin müslüman olup Âişe ismini aldığı
Hasköy’de Kiremitçi Ahmed Çelebi mahallesinde sâkin Senodile’nin câriyesi 
Ezmeraldaka bt. ( ) şeref-i İslâm ile müşerrefe olup ismi Âişe tesmiye o[lundu].
Şuhûdü’l-hâl: Süleyman Çelebi b. Ramazan, Ali Efendi [b.] Ömer, Dilâver Bey, 
Abdullah Beşe









239 [126-6] Meryem bt. Abdullah ile Mehmed 
b. Abdullah’ın nikâhlandıkları
Abdüsselâm mahallesinde sâkine Meryem bt. Abdullah nâm bikr-i bâliğaya 
velîsi izniyle Mehmed b. Abdullah nâm kimesneye beş bin nakd-i râyic fi’l-vakt 
fıddî akçe mehr-i müeccel [ile] şuhûd mahzarında akd-i nikâh olunduğu kayd 
şüd.
Hurrire fi’l-yevmi’s-sâbi‘ min Cumâdelâhire li sene tis‘în ve semânîn ve elf.
Şuhûdü’l-hâl: El-Hâc Hasan Çelebi b. Mustafa, el-Hâc ( ) Ağa ( ), el-Hâc Ömer 
Ağa b. Sefer, Hüseyin Ağa b. Muharrem, Süleyman Çelebi b. Ramazan?, Mustafa 
b. Murad, Mehmed Çelebi b. İbrahim, Ali b. Abdullah? el-Muhzır?

240 [127-1] Hasköy’ün subaşılığının 1086 yılı için Yusuf 
Ağa’ya verildiği
Vech-i tahrîr-i hurûf budur ki İstanbul gümrüğü mülhakātından olup Has-
köy subaşılığı işbu sene bin seksen altı Rebî‘ulâhiri’nin gurresinden zabt edip 
maktû‘-ı mîrîsin beher mâh mîrîye teslîm etmek şartıyla sâhibü’t-temessük 
kıdvetü’l-emâsil ve’l-akrân Yusuf Ağa’ya sipâriş ve tevcîh olunup mezkûr olagel-
diği üzre zabt edip hilâf ve kānûn ve şer‘ kimesneye rencîde etmemek şartıyla 
işbu temessük zabtı için yedine verilmişdir.
Tahrîren fi’t-târihi’l-mezbûr.
El-Hakīr Hüseyin Ağa [emîn-i] gümrük hâlâ

241 [127-2] Hasköy subaşılığının 1086 yılı için sekiz aylığına 
Yusuf Ağa’ya verildiği
Vech-i tahrîr hurûf budur ki İstanbul gümrüğü mülhakātından olup Hasköy su-
başılığı işbu bin seksen altı senesinin mâh-ı Receb gurresinden beher şehr yir-
mi beş esedî guruş tarafımıza teslîm eylemek üzre dârende-i temessük Yusuf 
Ağa’ya târih-i mezbûrdan sekiz aya değin tefvîz ve sipâriş olunmuşdur, gerek-
dir ki mezbûr varıp vech-i meşrûh üzre târih-i merkūmdan beher şehr yirmi 
beş guruşu tarafımıza teslîm eylemek üzre sekiz aya değin kadîmden olageldiği 
üzre zabt edip kimesne mâni‘ olmaya.
Tahrîren fi’t-târihi’l-mezbûr.
El-Hakīr emîn-i gümrük Hüseyin Ağa hâlâ









242 [127-3] Sefere gidecek olan askerlerden Hasköy’deki evlerde ve 
hanlarda barınanların derhal çıkarılması
Sahîh
Hâslar kazâsına umûr-ı şer‘iyye icrâsıyla me’mûr olan Muharrem Efendi sefe-
re me’mûr olan tavâif-i askerden ba‘zıları ol taraflarda vâki‘ hanlarda ve evler-
de mütemekkin olup hâlâ hareket etmedikleri istimâ‘ olunmağın imdi mahal-
le imâmların getirip muhkem tenbîh eyleyesiz ki min ba‘d hanlarda ve mahallât 
arasında vâki‘ evlerde olan askerî tâifesini ihrâc eyleyesiz mütenebbih olmayıp 
te‘allül edenleri gelip huzûrumuza i‘lâm edeler ki ol makūleleri sâire mûcib-i ib-
ret için muhkem haklarından geline bundan sonra imâmlar müsâmaha ederler-
se imâmetleri âhara tevcîh olunduğundan gayrı eşedd-i ukūbet olurlar âna göre 
tekayyüd oluna deyû buyruldu.
Fî 14 ( ) sene 1089.

243 [127-4] Menas’ın Melkon’daki alacağını talebi
Pîrî Paşa’da Menas v. Olvas? nâm zimmî Melkon v. Kablari nâm zimmî karzdan 
yirmi yedi guruş taleb eyledi suâl inkâr cevâbında üç yüz akçe deynim mâ‘adâyı 
inkâr eyledi.

244 [127-5] Sahak v. Ferid’in evi hakkında
Melkon v. Kırıl? nâm Ermeni muvâcehesinde da‘vâ eder ki Beyoğlu’nda Ağa 
mahallesinde sâkin Sahak v. Ferid nâm Ermeni Sulumanastır’da menâbirde? ol-
masıyla? menzilinde Sahak v. Haçader ..?
Şuhûdü’l-hâl: El-Hâc Mehmed b. Hüseyin, Hasan b. Ali ..?

245 [128-1] Ümmühâni Hatun’da ölen babasının eşyaları kaldığı 
iddiasıyla rahatsız eden kişi hakkında buyruldu
Mahallinde ihzâr-ı şer‘ olunup ihkāk-ı hak oluna deyû buyruldu.
İzzetlü ve mürüvvetlü sultânım hazretleri sağ olsun.
Bu fakīrenin Kasımpaşa kurbunda Hasköy’de olan Receb nâm kimesne merhûm 
olan pederimin sende şeyleri kalmışdır deyû rencîde eder mahallinde şer‘le 
icrâ-yı hak olunmak bâbında buyruldu-yı şerîf ricâ olunur ki mahallinde görü-
le bâkī fermân sultânım hazretlerinindir.
Ümmühânî Hâtun el-hakīr.









&lt;&lt;Fermân hazretlerinindir. Bâkī emr ü fermân sultânım hazretlerinin mine’l-
muhibbi’l-fakīr el-hakīr b. el-fakīr el-hakīr Mehmed el-ma‘lûm el-mağlûb el-
hakīr ileyhi te‘âlâ mine’l-muhibbi’l-fakīr ileyhi te‘âlâ
Bende-i Ümmühânî el-ma‘lûm&gt;&gt;

246 [128-2] 1086 yılına ait narh kayıtları
Fi’l-yevmi’s-sânî ve’l-ışrîn min Cumâdelûlâ li sene [10]86.
Üzüm Kıymet 2
Kavun Kıymet 1
Karpuz Kıymet 1,5
Şeftali Kıymet 4
İşleme kızılcık Kıymet 4
Üvez? Kıymet 3
Kabak Dirhem 500 Kıymet 1
Bazincan Tâne Kıymet 1
El-Fakīr Mehmed müstakīmü’n-nâib bi Çardak

247 [128-3] Gürcü asıllı kaçak köleye nafaka tayin edildiği
Bahçe ustası yediyle işbu târih-i kitâb günü uzun boylu kara kaşlı kara bıyık-
lı Gürciyyü’l-asl Galata’da Hacı ( ) nâm kimesnenin kölesi olup ( ) beher yevm 
sâhibi zuhûr edinceye kıbel-i şer‘den akçe nafakası kayd.
Şuhûdü’l-hâl: Ömer Ağa Subaşı, Ali Bey b. Mustafa, Mehmed ( ), Mustafa b. Ah-
med, …? Bey b. Mehmed

248 [128-4] 1089 yılına ait narh kayıtları
Mine’l-isneyn gurreti Rebî‘ilâhir li sene 1089.
Ekmek Dirhem [Kıymet] 110
Dalbastı kiraz [Kıymet] 5-6
Kara kiraz [Kıymet] 3-4
Tâze bakla [Kıymet] 500-400
Zeyt yağı [ Kıymet] 26-28
Tâze soğan [Kıymet] 400-300
Tâze sarımsak [Kıymet] 400-300
Ani’l-fakīr Mehmed b. Mustafa en-Nâib bi Çardak









249 [129-1] Kefil olduğu için ödediği paranın asıl borçlu Kerime 
Hatun’dan tahsili için buyruldu
Bi eyyi vechin kân ihzâr ettirilip İstanbul Efendisi şer‘le görüle deyû buyruldu.
Sa‘âdetlü ve mürüvvetlü sultânım hazretleri sağ olsun.
Bu câriyeleri Kerime nâm hâtuna yedi yüz otuz guruşa kefîl bi’l-mâl olup kefâ-
letim hasebiyle şer‘an yedimden aldılar, merhametlü sultânımızdan mercûdur 
ki edâ eylediğim mâl-ı mezkûru Kerime’den mübâşir ma‘rifetiyle şer‘an alı-
verilip ihkāk-ı hak olunmak bâbında buyruldu-yı şerîf ricâ olunur fermân 
sultânımındır.

250 [129-2] Safiye Hatun’un açtığı bahçe kapısının zararı olduğundan 
kapatılması şikayeti için buyruldu
Devletlü ve mürüvvetlü sultânım hazretleri sağ olsun
Bu câriyeniz Hasköy’de meşrûtiyyet üzre mutasarrıf olduğumuz bahçeye 
sâbıkan ahır kapısı olup ibtâl olan kapıyı civârında sâkine Safiye Hâtun açıp 
bahçe-i merkūmeyi çiğnek? edip küllî gadr olmak üzre sultânımdan mercûdur 
ki mahallinde şer‘le görülüp zarar-ı şer‘î men‘ ve ref ‘ olunmak bâbında nâib 
efendiye hitâben fermân sultânımındır.
Sah
Fazîletlü Hâslar Efendisi hazretleri husûs-ı mezbûru şer‘le görmeye nâibinize 
tenbîh ettirdesiz deyû buyruldu.

251 [129-3] Hasköy subaşılığının 1089 yılı için Ömer 
Ağa’ya verildiği
Vech-i tahrîr-i hurûf budur ki uhdemizde olup İstanbul gümrüğü mülhakātından 
Hasköy subaşılığı beher şehr otuz beş guruş vermek üzre işbu bin seksen do-
kuz senesinin gurre-i Safer[i’nden] zabt eylemek üzre dârende-i temessük Ömer 
Ağa’ya tefvîz ve sipâriş olunmuşdur gerekdir ki mezbûr varıp zikr olunan suba-
şılığı zabt olunageldiği minvâl üzre târih-i merkūmdan zabt eylemesi için yedi-
ne işbu temessük verildi.
Tahrîren fî gurreti Saferi’l-hayr sene [10]89.
Bende-i Hüseyin Ağa emîn-i gümrük









252 [130-1] Hasköy’ün 1085 yılı ihtisab ve ihzâriyyesinin 
Ali Bey’e verildiği
Temessük mûcebince zabt ettirilip taraf-ı âhardan müdâhale olunmaya deyû 
buyruldu.
Fî 27 L [Şevvâl] sene 1085.
Vech-i tahrîr-i hurûf budur ki bâ‘is-i tezkire Hasköy kazâsının ihtisâb [ve] 
ihzâriyyesi kapıcızâdelere mahsûs olup taraflarından vekâletimiz hasebiyle işbu 
bin seksen beş senesi Rebî‘ulûlâsı gurresinden beher mâh bin altı yüz akçeye 
yoldaşlarımızdan Ali Bey’e sipâriş olunup inşâ’allâhü te‘âlâ beher mâh bin altı-
şar yüz akçeyi tamâmen teslîm eyledikçe mutasarrıf olup taraf-ı âhardan kimes-
ne müdâhale eylemeye.
Tahrîren fî gurreti Rebî‘i[l]ûlâ sene 1085.
El-Fakīr Mehmed Kethüdâ-yı bevvâbân-ı Dergâ[h]-ı âlî.

253 [130-2] Hasköy’ün 1085 yılına ait narh kayıtları
Es‘âr
Şirûgan Kıyye [Kıymet] 18-20
Fındık Kıyye [Kıymet] 7-8
Siyah üzüm Kıyye [Kıymet] 5-6
Sarıca incir Kıyye [Kıymet] 7-8
Bezir yağı Kıyye [Kıymet] 14-16
Zeyt yağı Kıyye [Kıymet] 14-16
Nazilli ve lop inciri Kıyye [Kıymet] 8-7

Çöplü razaki Kıyye [Kıymet] 7-8
Pekmez Kıyye [Kıymet] 8
Ağda Kıyye [Kıymet] 8
Kili? pastırma Kıyye [Kıymet] 8
Yerli pastırma Kıyye [Kıymet] 12
Ekmek Dirhem [Kıymet?] 130
Kaba? Çörek Kıyye [Kıymet] 60
Simid Dirhem [Kıymet] 60
Yağlı çörek Dirhem [Kıymet] 40
Börek Dirhem [Kıymet] 40
Gözleme Dirhem [Kıymet] 40
Fî 25 Şevvâl li sene [10]85.
Nemekahü’l-fakīr ileyhi sübhânehû el-Hâc Mehmed en-Nâib bi Çardak -ufiye 
anhu-

254 [130-3] Hasköy’ün 1086 yılına ait narh kayıtları
Ispanak Kıyye [Kıymet] 12
Soğan Kıyye [Kıymet] 2
Sûm Kıyye [Kıymet] 2
Tâze fasul Vakıyye 1 Akçe 1
Bakla Kıyye [Kıymet] 12
Turfanda kiraz Kıyye [Kıymet] 6
Asma yaprağı Kıyye [Kıymet] 2-3

Çağla Kıyye [Kıymet] 2
Aşı eriği Kıyye [Kıymet] 2-3
Fî 12 Saferi’l-hayr li sene [10]86.
Nemekahü’l-fakīr ileyhi sübhânehû el-Hâc Mehmed en-Nâib bi Çardak -ufiye 
anhu-

255 [131-1] Hasköy’ün 1085 yılına ait narh kayıtları
Ekmek Dirhem [Kıymet] 13
Kaba çörek Dirhem [Kıymet] 60
Simid Dirhem [Kıymet] 65
Yağlı çörek Dirhem [Kıymet] 50
Börek [Dirhem] [Kıymet] 50
Gözleme Dirhem [Kıymet] 40
Kâhî Dirhem [Kıymet] 40
Lokma sac Dirhem [Kıymet] 50
Ağdalı? Dirhem [Kıymet] 40
Hurda halka [Dirhem] [Kıymet] 40
Yassı peksimet Kıyye [Kıymet] 5
Şalgam Dirhem [Kıymet] 500
Havuç? Dirhem [Kıymet] 500
Lahana Kıyye 1 [Kıymet] 500
Pırasa Dirhem [Kıymet] 300
Sarı kabak Kıyye 1 [Kıymet] 500
Elma Kıyye [Kıymet] 3
Armut Kıyye [Kıymet] 6
Limon Tâne [Kıymet] 3
Turunç Tâne [Kıymet] 6
Misket elması Vakıyye 3 [Kıymet] 4
Sirke [Kıymet] 2
Şevvâlü’l-mükerremi’nin yirmi beşinci Sülesâ gününde kayd olunmuşdur li 
sene 1085.
Harrere[hû] el-fakīr ileyhi sübhânehû el-Hâc Mehmed en-Nâib bi Çardak.

256 [131-2] Hasköy’ün 1086 yılına ait narh kayıtları
Narh fî mâh-ı Safer
Lahm-ı kuzu Kıyye [Kıymet] 12
Tulum peyniri Vakıyye [Kıymet] 14-16
Midilli loru Kıyye [Kıymet] 16-18
Süt Kıyye [Kıymet] 2
Asma yaprağı Kıyye [Kıymet] 3-4
Eyüb? yoğurdu Çanak Kıymet 3
Kasımpaşa yoğurdu Kıyye [Kıymet] 3
Kaymak Kıyye [Kıymet] 16-18
Nardenk Kıyye [Kıymet] 5-6
Tâze bakla Kıyye [Kıymet] 3-4
Dil peyniri Kıyye [Kıymet] 18-20

Çayır peyniri Kıyye [Kıymet] 12-14
Karadeniz kestanesi Kıyye [Kıymet] 3-4
Fî 6 Safer li sene [10]86.
Nemekahü’l-fakīr ileyhi sübhânehû el-Hâc Mehmed en-Nâib bi Çardak.









257 [131-3] Hasköy’ün 1086 yılına ait narh kayıtları
Dikenlice armut Kıyye [Kıymet] 5-6
Eynesi? armut Kıyye [Kıymet] 3-4
Tâze kayısı Kıyye [Kıymet] 8
Kumla eriği Kıyye [Kıymet] 2-3
Kabak Kıyye [Kıymet] 2
Tekfurdağı kaş[ka]valı Kıyye [Kıymet] 20-22
Tulum peyniri Kıyye [Kıymet] 10-12
Fî gurreti Rebî‘ilâhir li sene [10]86.

258 [132-1] Samuyel v. Avraham’ın Mehame bt. İlya’nın 
borcuna kefil olduğu
Samuyel v. Avraham nâm Yahudi meclis-i şer‘de Mehame bt. İlya nâm zimmiye-
nin kefâlet hasebiyle Mehmed Bey’e edâsı lâzım gele[n] bin yedi yüz otuz akçe-
ye kefîl bi’l-mâl olduğu kayd şüd.
Şuhûdü’l-hâl: Mahmud b. Mehmed, Ali b. Abdullah, Ahmed b. Mehmed, 
Mülâyim v. Kalon, Yasef v. Hayim, ..? v. ( ), ..? v. ..?

259 [132-2] Mahmud Çelebi’nin evinin kiraya verildiği
Mahmud Çelebi’nin hânesine her ayda yedişer buçuk andan kirâya alınmışdır.
Hurrire fî Cumâdelûlâ ( ).

260 [132-3] Mehmed b. Ahmed’in Hasan b. Ali’ye bıçakla vurduğu 
iddiası, delil için mehil verildiği
Arnavut tâifesinden Hasan b. Ali nâm kimesne Mehmed b. Ahmed nâm kimes-
neyi bıçak ile urdu deyû da‘vâ ve mezbûr inkâr müdde‘î-i mezbûrdan beyyine 
taleb olundukda ityân-ı beyyine için mehil verilip mezbûr Mehmed nefsine ek-
mekçi Çalık kefîl olduğu kayd şüd.
Hurrire fî 16 Şevvâl sene 1089.
Şuhûdü’l-hâl: Odabaşı?, Mehmed Bey b. Ali, Dilâver el-Muhzır









261 [132-4] Pazarcıklı İbrahim’e evin konak verildiği
Turşucu mahallesinde Bâli oğlu Pavi’nin menzili Şerzivan? ahırında Pazarcıklı 
İbrahim’e konak verildi.

262 [Arka kapak içi-1] Muhtelif notlar
E‘ûzü billâhi mine’ş-şeytâni’r-racîm bismillâhi’r-rahmâni’r-rahîm.
Rabbi yessir ve lâ tü‘assir rabbi temmim bi’l-hayr ve bihi neste‘în.
Fî gurreti M[uharrem] sene 1230.
Rabbi yessir ve lâ tü‘assir rabbi temmim bi’l-hayr ve bihi neste‘în.Fî gurreti M[uharrem] sene 1230.Haskoy 10 sicil.indd   184Haskoy 10 sicil.indd   184 31.05.2011   19:10:1131.05.2011   19:10:11