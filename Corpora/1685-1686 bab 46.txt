









16 [1(2)a-4] Sadrazam İbrahim Paşa’nın çeşme inşasından esnafa 
borcunun kalmadığı / 77

17 [1(2)b-1] Ahmed Ağa’nın mirasçılarının vekilleri Ahmed Ağa ile davalarının 
kalmadığı / 78

18 [1(2)b-2] İbrahim Efendi’nin çocuklarının alacaklarını tahsil ettiği / 78
19 [1(2)b-3] Hacı Mustafa b. Ahmed’in çocuklarına amcasının 
vasî tayin edilmesi / 79
20 [1(2)b-4] Musa b. Mehmed’in Mehmed b. Hüseyin’e borcu 
olduğunu kabul etmesi / 79
21 [1(2)b-5] Manol v. Kostantin’in boşadığı eşinde eşya ve saireden 
alacağı kalmadığı / 80
22 [2a-1] Gemi reisi Pilaş v. Yorgi’nin zahire ticaretine kefalet / 81
23 [2a-2] Gemi reisi Aleksandri v. Tanaş’ın zahire ticaretine kefalet / 81
24 [2a-3] İbrahim Paşa kethüdâsının iş ortağı Şahin Ağa ile 
davalarının kalmadığı / 82
25 [2b-1] Ayşe bt. Ali’nin bazı eşyalarını azatlısı Emine bt. Abdullah’a 
hibe etmesi / 83
26 [2b-2] Acem Hüseyin Efendi Vakfı mütevelli kaymakamlığına tayin / 83
27 [2b-3] Pazarcı Mahmud b. Mehmed’in kölesini azat ettiği / 84
28 [2b-4] Fâtıma bt. Mustafa’nın miras alacağı davasında 
kayınvalidesiyle anlaştığı / 85
29 [3a-1] Zağorlu v. Nikola’nın olan borcuna karşılık mallarını rehin etmesi / 85
30 [3a-2] [Noksan ve silinmiş hüccet] Maytos v. Abro’nun Yani v. Yorgi’de 
alacağı olduğu / 86
31 [3a-3] Ayşe bt. Ali’nin azatlı kölesine ev ve bazı eşyalarını satıp 
parasını hibe etmesi / 87
32 [3a-4] Nikola v. Yani’nin câriyesi Melani bt. Mavnin’i azat etmesi / 87
33 [3b-1] İbrahim Paşa Hamamı eski kiracısının hamamın 
eşyalarını satması / 88
34 [3b-2] Hacı Salih Ağa b. Şaban’ın borcunu kabul etmesi / 88
35 [3b-3] Ahmed Efendi b. İbrahim’in bir ev ve iki arsasını satması / 88
36 [4a-1] Abanos v. Abro’nun Yani v. Yorgi ve Yanaki v. Andriye’de 
alacağı kalmadığı / 90
37 [4a-2] Meryem Hatun bt. Hacı İbrahim’in evini satması / 91







38 [4b-1] Tomas v. Murad’ın evini Ömer b. Osman’a bey‘ bi’l-istiğlâl yoluyla 
sattığı, ancak vadesinde borcunu ve kirayı ödemediği / 92

39 [4b-2] Havva bt. İbrahim’in Ali Efendi b. Ahmed’i öldükten sonra vasiyetini 
yerine getirmesi için vasî tayin etmesi / 93

40 [4b-3] Havva bt. İbrahim’in para vakfı / 93
41 [5a-1] Hacı Mehmed b. Ahmed’in Ali b. Ahmed’e borçlu 
olduğunun tespiti / 95
42 [5a-2] İbrahim Efendi b. Mahmud’un Abdullah Çelebi b. Mehmed’e borcuna 
karşılık evlerini rehin bıraktığı / 96
43 [5a-3] Meryem bt. Musli’nin Afife bt. Şahin’e verdiği eşyaları geri aldığı / 96
44 [5b-1, Arapça] Ayşe Hatun bt. Ali’nin Hatice Sultan mahallesindeki 
evini vakfettiği / 97
45 [5b-2] Ayşe Hatun bt. Ali b. Hacı İdris’in menzil vakfı / 99
46 [6a-1] Magaki v. Murad’ın Karabet v. David’e yaptığı saka gediği satışının 
geçersiz olduğu / 99
47 [6a-2] Krenso v. Nikola’nın alacak davasını ispat edemediği / 101
48 [6a-3] İbrahim b. Ahmed’deki bârgirin Ali Beşe b. Musli’ye ait olması / 101
49 [6b-1] Hamza Ağa b. Seydi’nin Harput’taki zeâmet toprağı bağlarının 
öşrünü ödemesi / 102
50 [6b-2] Saliha bt. Muslihiddin’in oğluna bileziğini, oğlunun da buna mukabil 
kendisine bir câriye hibe etmesi / 102
51 [6b-3] Çivizâde mahallesi mescidi imamlığına Ahmed Efendi 
b. Hızır’ın tayini / 103
52 [7a-1] Saliha bt. Süleyman’ın evinin Mustafa Efendi 
b. Mehmed’e satılması / 104
53 [7a-2] Cambaz Musa b. Ali’deki bârgirin İbrahim Bölükbaşı 
b. Mahmud’a ait olması / 105
54 [7a-3] Emetullah bt. Hasan’ın Mehmed Dede b. Abdullah’tan boşanması / 105
55 [7a-4] Zâhide Hatun bt. Abdülbâki’nin miras kalan menzilini diğer mirasçı 
Ayşe Hatun’a kiralaması / 106
56 [7b-1] Ali b. Abdullah’ın Mehmed Bey Abidin’e borcu olduğunu 
kabul etmesi / 107
57 [7b-2] Fâtıma bt. Yusuf ’un emlâkinin bir kısmını kocası Salih Çelebi 
b. Ömer’e satması / 107







58 [7b-3] Ali Ağa b. Osman’ın çocuklarına intikal eden tarlanın vasîleri 
tarafından Süleyman b. Dilaver’e kiraya verilmesi / 108

59 [8a-1] Mustafa Ağa b. Hacı Osman’ın câriyesi Muammer 
bt. Abdullah’ı satması / 109

60 [8a-2] Ayşe Hatun bt. Süleyman’ın evini Ayşe Hatun Vakfı’na bey‘ bi’l-istiğlâl 
yoluyla sattığı / 110

61 [8a-3] Tenzile bt. Ramazan’ın oğlu Abdurrahman için babası Esad Çelebi 
b. Mustafa üzerine nafaka takdiri / 111

62 [8a-4] Altun bt. Nevres’in İbrahim b. Abdullah’tan muhâlaa 
yoluyla boşandığı / 111

63 [8b-1] Meyrem bt. Şerdan’ın mirası hususunda mirasçılar arasındaki 
anlaşmazlığın giderildiği / 112

64 [8b-2] Mehmed Çelebi b. Ali’nin kölesi Şahin b. Abdullah’ı azat etmesi / 112
65 [8b-3] Bilal b. Abdullah’ın mirasçılarının amcaları Resul ile 
davalarının kalmadığı / 113
66 [8b-4] Sinop eski kadısı Hasan Efendi’nin mirasçılarının miras taksimi 
konusunda aralarında sulh oldukları / 114
67 [9a-1] Rabia bt. Abdullah ile Osman Çelebi b. Mehmed’in boşandıkları / 115
68 [9a-2] Kazar v. Serkis’in evini gelini Ebva bt. Serkis’e satması / 115
69 [9a-3] Hatice Hatun bt. Nuh’un mirasçılarının sulh oldukları / 115
70 [9a-4] Mehmed Çelebi b. Ali’nin Avak v. Aritun’dan alacaklı 
olduğunun tespiti / 116
71 [9a-5] Rabile bt. Kosta’nın eşi Dimitri v. Yani’nin borçlarına kefil olması / 117
72 [9b-1] Mustafa Efendi b. Şaban’ın Muhtârî Ahmed Efendi’ye olan borcuna 
karşılık mallarını rehin ettiği / 118
73 [9b-2] Saliha bt. Mehmed’in kocası ile muhâlaa yoluyla boşandığından mehir 
talebinin meşrû olmadığı / 118
74 [9b-3] Mustafa b. Musa’nın vasîsi Receb’de alacağının kalmadığı / 119
75 [9b-4] Mücellâ bt. Abdullah’ın boşandığı kocasıyla bir 
davasının kalmadığı / 119
76 [10a-1] İbrahim b. Mehmed’in Süleyman b. Mustafa’dan alacak iddiasını 
ispatlayamadığı / 120
77 [10a-2] Ahmed Ağa b. Abdürrahim’in mirasçılarının toplanan kira 
bedellerinden vekillerinde alacaklarının kalmadığı / 121







78 [10a-3] Osman Ağa b. Ali’nin evinin yarı hissesini eşi Emetullah 
bt. Rıdvan’a satması / 122

79 [10b-1] Abdülkâdir Ağa b. Mustafa’nın boşadığı eşi Emetullah bt. Mehmed’le 
sulh olduğu / 122

80 [10b-2] Meleksima bt. Karagöz’ün borçlarını ödediğinden eşyalarındaki 
rehnin kaldırıldığı / 123

81 [10b-3] Ayşe bt. Ahmed’in câriyesi Gülistan bt. Abdullah’ı azat etmesi / 124
82 [10b-4] Mustafa Reis b. Mahmud’un Hacı Hüseyin Ağa’daki navlun 
ücretini aldığı / 125
83 [11a-1] Hürriyet sözleşmesinin gereğini yerine getiremeyen köle İbrahim 
b. Abdullah’ın efendisi ile olan sözleşmesini feshetmesi / 125
84 [11a-2] Dimitri, Yorgi ve Yakub’un borçlarından dolayı hapiste bulunan 
Tiryako v. Senuron’a kefil oldukları / 126
85 [11a-3] Kara Mustafa b. Şaban’ın Rifâîzâde Mehmed Efendi Vakfı’na 
borcunu ödediği / 126
86 [11a-4] Ümmügülsüm bt. Cafer’in câriyesi Muammer bt. Abdullah’ı 
azat ettiği / 127
87 [11a-5] Ahmed b. Ali’nin vefatından önce kölesi Yusuf ’u vasiyetle 
azat etmiş olduğu / 127
88 [11b-1] Mehmed b. Mustafa’nın oğlu için nafaka takdiri / 128
89 [11b-2] Pertev Paşa Vakfı mütevellisi Hasan Ağa b. Mehmed’in vekilinin 
muhasebesinin kabul edilmesi / 129
90 [11b-3] Ligori v. Avat’ın Burunsuz Ahmed Paşa’ya olan
borcunun taksitlendirildiği / 129
91 [11b-4] Ayşe bt. Ali’nin keçeci Solak Mustafa vârislerine olan borcu 
için süre aldığı / 130
92 [12a-1] Hüseyin Beşe b. İsmail’in câriyesinin hür 
olduğu iddiasından vazgeçtiği / 131
93 [12a-2] Ali Ağa b. Abdullah’ın kayınpederi Hüseyin Ağa’daki 
alacağını tahsili / 131
94 [12a-3] Mustafa Ağa b. Mehmed’in alacak davasında Seyyid Mehmed Efendi 
b. Seyyid Mustafa Efendi ile anlaştıkları / 132
95 [12a-4] Rukiye Hatun bt. Mehmed’in evini Abdullah Çelebi b. Ahmed’e bey‘ 
bi’l-istiğlâl yoluyla sattığının sabit olduğu / 132
96 [12b-1] Ali Çelebi b. Ahmed’in evini Mustafa Efendi b. Mehmed’e bey‘ bi’l-
istiğlâl yoluyla sattığı / 133







97 [12b-2] Ömer b. Hasan’ın bazı tarlalarını Osman b. Ömer’e satması / 134
98 [12b-3] Saliha bt. Mahmud’un Salih Çelebi b. Ahmed’den muhâlaa 
yoluyla boşandığı / 134
99 [12b-4] Gülbûy bt. Abdullah’ın sokakta bulduğu çocuk için 
nafaka takdiri / 135
100 [13a-1] Solak Mustafa b. Mehmed’in borcuna mukabil verdiği 
rehinin satılması sonucu borçtan artan paranın Solak Mustafa’nın 
mirasçılarına intikali / 135

101 [13a-2] Hacı Mehmed b. Hacı Mustafa’nın borcuna karşılık 
mallarını rehni / 136

102 [13a-3] Hacca giden Hacı Şaban b. Ali’nin vasiyeti / 137
103 [13a-4] Hatice bt. Abdullah’ın vasiyeti / 138
104 [13a-5] Fâtıma bt. Mehmed’in İbrahim Ağa b. Ahmed’den boşandığı / 138
105 [13b-1] Mahmud Paşa b. Mustafa’nın mirasçılarının 
aralarında anlaştıkları / 139
106 [13b-2] Şevki Mehmed Efendi b. Muzaffer’in vakfiyesi / 140
107 [14b-1] İbrahim Çelebi b. Ahmed’in ev hissesini kardeşi Abdullah 

Çelebi’ye sattığı / 144
108 [14b-2] Ümmühâni bt. Abdullah’ın ariyet verdiği ve alanın da borcuna rehin 
olarak verdiği malları iadesi iddiasının asıl borçlu mevcut olmadığı için 
kabul edilmediği / 144

109 [14b-3] Receb b. Halil’in Bolu’daki ev ve tarlalarını Halil 
b. Ahmed’e satması / 145

110 [14b-4] Martik v. Sedka’nın ev satışı / 145
111 [15a-1] Mustafa b. Ahmed’in tarlalarını Mustafa b. Ömer’e kiraladığı / 146
112 [15a-2] Kazar v. Serkis’in bazı eşyalarını gelini Ebva bt. Serkis’e 
hibe ettiği / 147
113 [15a-3] Meryem Hatun bt. Ali’nin evini Osman b. İbrahim’e satması / 148
114 [15a-4] Mehmed b. Mustafa’nın oğlu Mehmed’i bakamadığından 
evlatlık verdiği / 148
115 [15b-1] Hüseyin b. Mehmed’in vârislerinin ve alacaklılarının 
aralarında anlaştıkları / 149
116 [15b-2] Emine bt. Abdullah’ın vefatında evinin vasiyet ettiği sütoğlu ve 
kocasına intikal ettiği ve bilâhare satıldığı / 150







117 [15b-3] Hasan b. Mehmed’in vefatıyla müdebber kölesi İbrahim 
b. Abdullah’ın azatlı olduğu / 151

118 [16a-1] Emine bt. Ahmed’in evini Hüseyin Efendi b. Resul’e satması / 152
119 [16a-2] Abdurrahman Efendi b. Hüseyin’in alacağının kefil Musa Beşe 
tarafından ödenmesi gerektiği / 152
120 [16b-1] Hacı Murad b. Yusuf ’un vakfiyesi / 153
121 [16b-2] Ümmühâni bt. Mustafa’nın küçük çocukları için nafaka tayini / 155
122 [16b-3] Yanaki v. Dimitri’nin terekesinin Dimitri v. Nikola’dan 
teslim alındığı / 155
123 [16b-4] Ahmed b. Hacı Mustafa’nın borcuna Veli b. Hüseyin’in 
kefil olduğu / 156
124 [17a-1] Kiragos v. Makar’ın mirasçılarının katil şahıs iddialarını 
ispatlayamayıp davadan vazgeçtikleri / 157
125 [17a-2] Hacı Mehmed’in ev hissesini Mehmed b. Ahmed’e sattığı / 157
126 [17a-3] Emine bt. Abdullah’ın mirasçılarının aralarında anlaştıkları / 158
127 [17b-1] Arakil v. Mazdor ile ortağı Nakes v. Kofor’un borçlarının 
taksite bağlandığı / 158
128 [17b-2] Hüseyin b. Yunus’un bahçe hisselerini Veli b. Hüseyin’e satması / 159
129 [17b-3] Lambornoz v. Yorgi’nin evini Kolo’ya sattığı / 160
130 [17b-4] Kendilerinden gereğinden fazla vergi toplayan İbrahim Çelebi 
b. Ahmed ile sığır kasaplarının sulh oldukları / 161
131 [18a-1] Mehmed Ağa b. Ali’nin bahçe ve evini Mustafa Ağa b. Ali 
Efendi’ye sattığı / 161
132 [18a-2] Merhum Hacı Hüseyin Ağa b. Mustafa’nın Hacı Abdülkerim Efendi 
b. Mehmed’e borçlu olduğu / 162
133 [18a-3] Sinan Ağa mahallesinden Ahmed’in Hüseyin Beşe b. Ömer’deki 
alacağını tahsil ettiği / 163
134 [18b-1] Mustafa b. Hacı Mehmed’in kölesi Devlet b. Abdullah’ı 
azat ettiği / 164
135 [18b-2] Baştina vergisini yeni Rum Patriği Diyonisyos’un 
toplaması gerektiği / 164
136 [18b-3] Ayşe Hatun bt. Süleyman’ın Hasan Ağa b. Mehmed’e evini bey‘ bi’l-
istiğlâl yoluyla sattığı / 166
137 [19a-1] Haçador v. Ağya ile Ahmed Ağa b. Mehmed’in alacak davasında 
sulh oldukları / 166







138 [19a-2] Merhum Hacı Hüseyin Ağa b. Mustafa’nın Hacı Mehmed Ağa 
b. Mustafa’ya borçlu olduğunun sabit olduğu / 167

139 [19a-3] İsak v. Abraham’ın Felemenkli Danyal v. Galof ile 
ortağına borçlu olduğu / 168

140 [19b-1] Kerime bt. Hızır kendisine intikal eden ev hissesini damadı Osman 
b. Mehmed’e sattığı / 168

141 [19b-2] Hacı Osman b. Mehmed’e intikal eden ev hissesini kayınvalidesi 
Kerime’ye sattığı / 169

142 [20a-1] Yeniçeri Kapı Kethüdâsı Yusuf Efendi b. Mehmed’in mevâcib 
kahvesini satışı / 170

143 [20a-2] Emine bt. Veli b. Abdullah’ın menzil vakfı / 171
144 [20a-3] Hatice bt. Abdullah’ın boşandığı kocası İbrahim b. Ahmed’den 
alacaklarını tahsil etmesi / 172
145 [20b-1] Merhum Hüseyin Ağa b. Mustafa’nın Baltacılar Odası Vakfı’na borçlu 
olduğunun sabit olduğu / 173
146 [20b-2] Abdi Beşe b. Sefer’in câriyesi Belkıs’ı azat etmesi / 174
147 [20b-3] Hamdi Efendi b. Osman Efendi’nin Ömer Ağa b. Osman’a 
borçlu olduğu / 174
148 [20b-4] Martik v. Sedka’nın eşine bazı eşyaları hibe etmesi ve oğlunun da 
kendisine vermeyi taahhüt etmesi / 175
149 [20b-5] Ümmühâni bt. Hacı Hasan’ın Mesud Efendi b. Receb Efendi’den 
muhâlaa yoluyla boşandığı / 175
150 [21a-1] Hacı Osman b. Sefer’in Nikefos v. Agop’tan alacaklı olduğu / 176
151 [21a-2] Ahmed Bey b. Hüseyin Paşa’nın bahçesini Mustafa Çavuş Vakfı’na 
bey‘ bi’l-istiğlâl yoluyla sattığı / 176
152 [21a-3] Mahmud Efendi b. Mehmed’in menzilini Rifâîzâde Mehmed Efendi 
Vakfı’na bey‘ bi’l-istiğlâl yoluyla sattığı / 177
153 [21b-1] Tatos v. Asvador’un Osman b. Abdullah’a olan borcunu 
ödemiş bulunduğu / 178
154 [21b-2] Bogos v. Mircan’ın İstanbul koyuncularına kethüdâ seçildiği / 179
155 [21b-3] Hasan b. Cafer’in Hacı Mehmed b. Ramazan’a borcu olduğu / 180
156 [21b-4] Hacı Mehmed b. Ahmed’in Osman Efendi b. Şaban’ı 
vasî tayin etmesi / 180
157 [22a-1] Agop v. Mayla’nın alacaklarının kefillerden tahsil edildiği / 182
158 [22a-2] Gregoryos v. Yani’nin borçlu olması / 182







159 [22a-3] Sinan v. Şerdan’ın Ahmed b. Abdullah’a borçlu olduğu / 183
160 [22b-1] Abdülkadir b. Hacı Mehmed’in gemi inşası ve sair emtiadan olan 
alacağını kardeşi İsmail Ağa’dan tahsil ettiği / 183
161 [22b-2] Fazlı Beşe b. Mustafa’nın evlatlığı Ayşe’ye nafaka bağlandığı / 184
162 [22b-3] Marko v. Lefter’in menzilini Avram v. Kostantin’e sattığı / 184
163 [22b-4] Mehmed Çelebi b. İbrahim’in hac yolculuğunda ölmesi halinde oğlu 
Abdullah b. Mehmed Çelebi’yi vasî tayin etmesi / 185
164 [22b-5] Hacı Mehmed Çelebi b. Hacı İbrahim’in vasiyeti / 185
165 [23a-1] Ayşe bt. Hasan’ın boşandığı Nazar b. Mehmed ile sulh oldukları / 186
166 [23a-2] Mustafa b. Abdullah’ın küçük çocuklarına vekil ve naib tayini / 187
167 [23a-3] Ramazan Çelebi b. Mehmed’in evini Solak Mustafa Ağa Vakfı’na bey‘ 
bi’l-istiğlâl yoluyla satması, borcunu ödeyemeyince de daha sonra Hamide 
bt. İvaz’a satması / 187

168 [23a-4] Merhum Hacı Hüseyin Ağa b. Mustafa’nın Ahmed Bey b. Mustafa’ya 
borçlu olduğu / 188

169 [23b-1] Amen v. Ayasendel’in Hristo v. Levize’ye olan borcunu ödediği / 189
170 [23b-2] Hüseyin b. İbrahim’in menzil, değirmen ve tarla hisselerini Halil 
Efendi’ye satması / 190
171 [23b-3] İstati v. Panayot’un eşiyle ortak oldukları menzili satması / 191
172 [24a-1] Kazar v. Arslan’ın vârislerinin mirasın taksimi 
konusunda anlaştıkları / 191
173 [24a-2] Hazine-i Âmire kâtibi Halil Efendi’nin Hüseyin Çelebi’den olan 
alacak davasından vazgeçtiği / 192
174 [24a-3] Şayka türü geminin dokuzda bir hissenin Ahmed 
b. Ferhad’a ait olduğu / 193
175 [24b-1] Hasan Ağa b. Hüseyin Ağa’nın kölesi Osman’ı azat etmesi / 193
176 [24b-2] Hasan Ağa b. Hüseyin Ağa’nın kölesi Süleyman’ı azat etmesi / 194
177 [24b-3] Hasan Ağa b. Hüseyin Ağa’nın kölesi Osman’ı azat etmesi / 194
178 [24b-4] Hasan Ağa b. Hüseyin Ağa’nın kölesi Şahin b. Abdullah’ı 
azat etmesi / 194
179 [24b-5] Rıdvan Beşe b. Abdullah’ın menzilini Ali Çelebi 
b. Ali’ye satması / 195
180 [24b-6] Mustafa Çelebi b. Abdullah’ın Receb b. Ali’den alacağı olduğu / 195







181 [24b-7] Nazar b. Mehmed’in kendi rızasıyla kızı Fâtıma için nafaka 
ödemeyi kabul ettiği / 196

182 [24b-8] Ayşe bt. Mahmud’un boşandığı kocası Musa b. Mustafa’dan mehr-i 
müeccelini aldığı / 196

183 [25a-1] Rafayel v. David’in Yako v. Yahuda’ya borçlu olması / 197
184 [25a-2] Zâhide bt. Ahmed’in annesi aracılığıyla kocası 
Mustafa b. Hüdaverdi’den birikmiş nafakasını aldığı ve muhâlaa 
yoluyla boşandığı / 198

185 [25a-3] Sâkine bt. Murad’ın Emine bt. Ali’ye borçlu olduğu / 198
186 [25b-1] Şevki Mehmed Efendi b. Mustafa’nın câriyesi Anter’i 
azat etmesi / 199
187 [25b-2] Şevki Efendi b. Muzaffer’in câriyesi Kalender’i azat etmesi / 199
188 [25b-3] Manol v. Pireşkova’nın Kosta v. Vasil’deki alacağını 
taksite bağlaması / 199
189 [25b-4] Fâtıma bt. Mehmed Bey’in menzilini Abdurrahman Efendi 
b. Mehmed Efendi’ye satması / 200
190 [25b-5] Mehmed Çelebi b. Hacı Ahmed’in İstanbul’da nalçacıların duacısı 
olarak seçildiği / 201
191 [26a-1] İstanbul’da nalçacıların duacısının Mehmed Çelebi b. Hacı 
Ahmed olması / 202
192 [26a-2] Ağma Çelo v. Karim’in kölesi Vasil v. Yuvan’ı azat etmesi / 203
193 [26a-3] Rabia bt. Abdullah’ın boşandığı kocası Mehmed b. Hacı İsmail ile 
mehir ve diğer alacakları konusunda sulh olduğu / 203
194 [26a-4] Kirkor v. Aser’in Arnatez v. Mafrah’a borçlu olduğu / 204
195 [26b-1] Ergiri bt. Fobin’in bakımını üstlendiği kızı için nafaka 
talep etmemesi / 204
196 [26b-2] Ayşe Hatun bt. Muslihiddin’in menzil, bahçe ve eşyalarını 

38. Yeniçeri Ağa bölüğü para vakfı mütevellisine bey‘ bi’l-istiğlâl 
yoluyla satması / 205

197 [27a-1] Nimetullah Efendi b. Ahmed Efendi’nin borcuna 301 gün 
vade aldığı / 206

198 [27a-2] Osman Ağa b. Şaban’ın kölesi Cafer b. Abdullah’ı azat etmesi / 207
199 [27a-3] Hacı İbrahim b. Ahmed’in arsasını Hacı Mehmed Ağa 
b. Turan’a sattığı / 208







200 [27a-4] Yorgaki v. Yanaki’nin câriyesi Maruşa bt. Mazasko’yu 
azat etmesi / 208

201 [27b-1] Yorgaki v. Yanaki’nin câriyesi Marya bt. Adankov’u azat etmesi / 209
202 [27b-2] Gaib Hüseyin b. Mustafa’nın bey‘ bi’l-istiğlâl yoluyla sattığı evi 
açılarak eşyasının mütevelliye teslim edilmesi / 209
203 [27b-3] Öldürülen iki zimminin kan parası davasında katil 
zanlılarıyla sulh olduğu / 210
204 [27b-4] Yusuf b. Abdullah’ın kayığında ölü bulunduğu / 211
205 [28a-1] Ahmed Çavuş b. Ali’nin menzilini Abdullah Efendi b. Receb’e Kara 
Ali Ağa Vakfı’na bey‘ bi’l-istiğlâl yoluyla sattığı / 211
206 [28a-2] Mustafa b. Ömer’in Mustafa b. Ahmed’den kiraladığı tarlaların 
kirasını ödemesi gerektiği / 212
207 [28a-3] Hüseyin Efendi b. Hacı Eyüp’ün terekesinin babasına 
teslim edildiği / 213
208 [28a-4] Halil b. Veli’nin merhum Mustafa b. Hüseyin’e olan borcunu vasî Ali 
Efendi b. Veli’ye ödemesi gerektiği / 213
209 [28b-1] Emine bt. Osman’ın babasından intikal eden bağ konusunda İsmail 

Çelebi b. Muharrem ile sulh olduğu / 214
210 [28b-2] Rukiye bt. Mehmed’in küçük oğlunun nafakasını boşandığı kocası 
Mehmed Efendi b. Ali’den tahsil etmesi / 215
211 [28b-3] Totoş v. Badeki’nin borcunu ödemesi için oğlu Kostaned’e 
süre verilmesi / 216
212 [28b-4] Döndü bt. Şaban’ın ölen boşandığı kocasında olan mehir alacağını 
Şaban b. Mustafa’dan talebe yetkili olmadığı / 216
213 [29a-1] Kasap taifesi ile İbrahim Çelebi b. Ahmed’in sulh oldukları / 217
214 [29a-2] Envere bt. Abdullah’ın vasiyeti ve bunu tenfize damadı Şükrullah 
Efendi b. İbadullah’ı vasî tayin etmesi / 217
215 [29a-3] Envere bt. Abdullah’ın menzilini Şükrullah Efendi 
b. Abdullah’a sattığı / 218
216 [29a-4] Şükrullah Efendi b. Abdullah’ın menzilini eşine hibe etmesi / 219
217 [29b-1] Envere bt. Abdullah’ın Mustafa Bey b. Kadri’den muhâlaa 
yoluyla boşanması / 219
218 [29b-2] Fâtıma bt. Mustafa’nın kaynanasından alacaklı olmadığının 
sabit olduğu / 220







219 [29b-3] Hüseyin Efendi b. Hasan’ın Hasan Çavuş b. Sefer’deki alacak 
davasından vazgeçtiği / 221

220 [30a-1] Fâtıma bt. Mehmed Efendi’nin Mustafa Efendi b. Abdullah’tan 
alacaklı olduğu / 222

221 [30a-2] Güğümcübaşı İbrahim Ağa b. Ahmed’in borcuna karşılık 
kefiller göstermesi / 222

222 [30a-3] İbrahim Bey b. Mehmed’e Hüseyin b. Abdullah ve Fâtıma 
bt. Mehmed’in borçlu oldukları / 223

223 [30b-1] Fâtıma bt. Yusuf ’un kölesi Andriye v. Pasko’yu azat etmesi / 224
224 [30b-2] Fâtıma bt. Mehmed’in Hacı Süleyman b. Ömer’den 
muhâlaa yoluyla boşanması / 224
225 [30b-3] Rum Ali Ağa Vakfı’nın eski mütevellisi üzerinde herhangi bir para 
ve mal kalmadığı / 225
226 [30b-4] Ayşe bt. Abdullah’ın Mehmed b. Hacı Hüseyin’den muhâlaa 
yoluyla boşandığı / 225
227 [30b-5] Kasap İlyas ve Sirkecizâde Mehmed Efendi vakıfları eski mütevellisi 
Hacı Ali b. Ahmed’in vakfa borçlu olduğu / 226
228 [31a-1] Mehmed Efendi b. Hacı Yusuf ’un kölesi Süleyman 
b. Abdullah’ı azat ettiği / 227
229 [31a-2] Mehmed Ağa b. İsmail Efendi’nin menzilini Abdüllatif 
Efendi’ye sattığı / 227
230 [31b-1] Hatib Muhyiddin mahallesindeki icâreteynli enkazlı vakıf arsasının 
Hacı Yunus b. Mehmed’e ait olduğu / 228
231 [31b-2] Yeniçeriler 28. Bölük Vakfı mütevellisi Mehmed Ağa b. Mustafa’nın 
vakıf nâzırlarının vakıf paraya ait muhasebeyi kabul ettiği / 230
232 [32a-1] Yeniçeriler 28. Bölük Vakfı mütevellisi Mehmed Ağa b. Mustafa’nın 
vakıf nâzırlarının vakfa ait muhasebeyi kabul ettiği / 231
233 [32a-2] Mustafa Efendi b. İbrahim’in evini Yusuf Odabaşı 
b. Abdullah’a satması / 231
234 [32a-3] Mehmed Ağa b. Ahmed ile ortağı İbrahim Çelebi arasında câri olan 
ticarette birbirlerine borçlu olmadıkları / 232
235 [32b-1] Veli Ağa’nın vârislerinin Hacı Hüseyin Ağa b. Ramazan’da 
alacağı kalmadığı / 233
236 [32b-2] Veli Ağa’nın vârislerinin Hacı Hüseyin Ağa b. Ramazan’da 
alacaklarının kalmadığı / 234







237 [33a-1] Haham Mosi v. Kerson’un borcunu oğlu ve kefili 
Kerson’un ödemesi / 235

238 [33a-2] Mahmud Efendi b. Yahya’nın Beyzâde’nin fazladan topladığı avârız 
bedelini geri alan vekili Receb Ağa b. Hasan’da alacağı kalmadığı / 237

239 [33b-1] Mehmed Çelebi b. Ali b. Abdullah’ın Avak v. Araton’dan alacağını 
vekili Ahmed Efendi b. Abdurrahman’ın tahsil ettiği / 237

240 [33b-2] Kapıcı Şaban Bey’in ev ve bağ hisselerini kardeşi 
Ümmügülsüm’e satması / 238

241 [33b-3] Seyyid Hasan Efendi b. Seyyid Mustafa’nın menzilini bey‘ bi’l-istiğlâl 
yoluyla Muîd Ahmed Efendi Vakfı’na sattığı / 239

242 [34a-1] Hüseyin Çelebi b. Mehmed Efendi’nin vârislerine intikal eden 
mülkün Ayşe bt. Ali’ye satılması / 240

243 [34a-2] Musa Beşe b. Süleyman’ın borcunu kefili olan oğlu Mustafa 
Çelebi’nin ödemesi gerektiği / 241

244 [34b-1] Seyyid Süleyman b. Mustafa’nın Hacı Musli 
b. Abdullah’a borçlu olduğu / 242

245 [34b-2] Yahya Çelebi b. Halil’in Seyyid Ömer Efendi b. Seyyid Mustafa 
Efendi’den alacağını tahsil ettiği / 243

246 [34b-3] Mehmed Çelebi b. Ali’ye ait köşkün üç penceresinin komşu iki evin 
harem kısmını gözetlemeye imkân vermeyecek şekilde değiştirilmesi / 244

247 [35a-1] Rukiye bt. Mehmed’in Ahmed Çelebi’ye borcunu ödediği ve 
menzilindeki rehnin kaldırıldığı / 245

248 [35a-2] Şerife Rabia Hatun bt. Abdullah Efendi’nin câriyesi Müstakim 
bt. Abdullah’ı azat ettiği / 245

249 [35a-3] Tokaki v. Kostantin’in kölesi Yuvan v. Vasil’i azat ettiği / 246
250 [35b-1] Emine bt. Sunullah Çelebi ve kızı Fâtıma’nın sözleşme 
yaptıkları köleleri Kenan’ı anlaştıkları miktarın önemli kısmını 
ödediği için azat ettikleri / 247

251 [35b-2] Hristodoli v. İstadrinoz’un mirası karısına ve ana bir kız 
kardeşine düşmekle vârisi olmayan diğer uzak akrabalarının miras 
iddialarının reddedilmesi / 247

252 [35b-3] Merhum Receb b. Hacı Himmet’in karısının terekeden bazı eşyaları 
gizlediği iddiasını kardeşi Şaban Bey’in ispat edemediği / 248

253 [36a-1] Ahmed Çelebi b. Derviş Odabaşı’nın dükkân hisselerini Saliha Hatun 
Vakfı’na bey‘ bi’l-vefâ yoluyla satması / 249







254 [36a-2] Abdurrahman Efendi b. Ebitâlib Vakfı mütevelliliğine Seyyid 
Mehmed ve Seyyid Lütfullah’ın tayini / 249

255 [36a-3] Hüseyin b. Resul’ün menzilini Hatice bt. Ahmed Ağa’ya sattığı / 250
256 [36a-4] Ortaklıkları sona eren uncu Anastaş v. Petro ile ortaklarının 
birbirlerinin zimmetlerini ibrâ ettikleri / 250
257 [36b-1] Hasan Ağa b. Hüseyin’in kölesi Ali b. Abdullah’ı azat ettiği / 251
258 [36b-2] Yakub Efendi b. Hacı Receb’in menzilini Mahmud 
Efendi’ye sattığı / 251
259 [36b-3] Seyyid Süleyman Çelebi’nin Mahmud Çelebi b. Ahmed’e 
borçlu olduğu / 253
260 [36b-4] Seyyid Süleyman b. Mustafa’nın Hacı Halil b. Ali’ye 
borçlu olduğu / 253
261 [37a-1] Seyyid Süleyman b. Mustafa’nın Seyyid Ali b. Mustafa’ya 
borcu olduğu / 254
262 [37a-2] Togar v. Meldon ile ortağının fırın hisselerinin yarısını Agop ve 
Haçuk’a sattıkları / 254
263 [37a-3] İbrahim Çelebi b. Halil’in Ali Efendi b. Abdülbâki’ye 
buğday sattığı / 255
264 [37a-4] Mehmed Çelebi b. Süleyman’ın vasiyeti ve vasî tayini / 255
265 [37b-1] Laskari v. Papa İstani’nin menzilini Hacı Mahmud Vakfı’na bey‘ bi’l-
istiğlâl yoluyla sattığı / 256
266 [37b-2] İsak v. Mosi ve ortağının Yako v. Yonan ve ortağından 
alacaklı oldukları / 257
267 [37b-3] İshak Çelebi b. Mehmed’in alacak hususunda Yusuf b. Abdurrahman 
ile sulh olduğu / 258
268 [37b-4] Fâtıma bt. Nasuh Usta’nın borcuna karşılık menzilini ve bazı 
eşyalarını rehin verdiği / 258
269 [38a-1] Ayşe bt. Erzen Bey’in mirasının vârisleri arasında paylaşılması / 259
270 [38a-2] Menahem v. Kalaf ve ortağının Murtaza b. Mustafa ve ortağından 
alacakları olduğu / 260
271 [38a-3] Safiye bt. Abdülmennân’ın boşandığı kocası Mehmed Çelebi b. Hacı 
Sefer’in zimmetini ibrâ ettiği / 261
272 [38b-1] 43. Yeniçeri Cemaati Vakfı mütevelliliğine Ali Ağa 
b. Abdullah’ın tayini / 261







273 [38b-2] Hacı Mehmed b. İbrahim’in menzilinin vârisleri 
tarafından satılması / 262

274 [38b-3] Abraham v. Harun’un mirası davasında vekili ve oğlunun 
birbirlerinin zimmetlerini ibrâ ettikleri / 263

275 [39a-1] Şaban b. Mehmed’in alacak davasında İvaz b. Abdullah 
ile sulh olduğu / 263

276 [39a-2] Sara bt. Murad’ın Rabia bt. İbrahim’e borcu olduğu / 264
277 [39a-3] İshak Paşa Vakfı’na ait Ankara’daki Şengüli Hamamı’nın kazanının 
ve bazı enkazının satılması / 265
278 [39b-1] Fâtıma Hatun bt. Ali’nin vakfettiği arsa ve binalardan işgalin 
kaldırılıp vakfa iadesi / 266
279 [40b-1] Rukiye Hatun bt. Hüseyin Efendi’nin vasiyeti ve vakfiyesi / 268
280 [41b-1] Çoban Zafiri v. Dimo’nun alacak davasında iddiasını 
ispat edemediği / 270
281 [41b-2] Viranşehir öşür ve vergilerini toplamaktan vazgeçen 
Ali Ağa b. Ahmed’e Mehmed Ağa b. Abdülgani’nin peşin aldığı 
meblağı iade edeceği / 271

282 [41b-3] Kerime bt. Abdullah’ın İsmail b. Mustafa’dan muhâlaa 
yoluyla boşandığı / 271

283 [41b-4] Mehmed Çelebi b. Yusuf ’un küçük çocuklarına nafaka takdiri / 272
284 [41b-5] Mehmed b. Abdülfettah’ın el-Hâc Osman aleyhine açtığı alacak 
davasının yerinde olmadığı / 272
285 [42a-1] İbrahim Ağa b. Tanrıverdi’nin mirasının dörtte üçünün Seydi 
b. Yakub’a ait olduğu / 273
286 [42a-2] Ebûbekir Efendi b. Osman Reis’in mahzenlerinin oğlu Osman’a 
verilmesi gerektiği / 274
287 [42b-1] Safiye bt. Abdullah’ın vakfiyesi / 275
288 [42b-2] Ali Efendi b. Yusuf ’un menzilini Emrullah Çelebi b. Hacı Cafer’e 
bey‘ bi’l-istiğlâl yoluyla sattığı / 277
289 [43a-1] Rusçuk’taki Ermeni murahhasası Nikogos’un 
rahiplik yapabileceği / 278
290 [43a-2] Lolo v. Rako’nun vârisleri ile ortağının sulh oldukları / 278
291 [43b-1] Safiye bt. Şaban Paşa ile eski kocası Ali Ağa b. Ahmed’in birbirlerinin 
zimmetini ibrâ ettikleri / 279







292 [43b-2] Uncu Nikola v. Yani’ye buğday alıp İstanbul’a 
getirmesine izin verilmesi / 280

293 [43b-3] Angelo v. Yani’nin dükkân hissesini Mustafa Çavuş 
b. Mehmed’e devrettiği / 281

294 [44a-1] Feraşet v. Tecni’nin Mihal v. Dolet’e Eğin’deki bağını sattığı / 281
295 [44a-2] Mehmed Bey b. Gür Ağa’nın merhum Osman b. Mehmed’deki 
alacağını mirasçılarından kısmen tahsil edip sulh olduğu / 282
296 [44b-1] Ayşe bt. Hasan Bey’in menzilini Hüseyin Efendi b. Şeyh Mehmed 
Efendi’ye satması / 283
297 [44b-2] Ümmühâni bt. Abdullah’ın terekesinin kardeşi kızı Ayşe 
bt. Abdullah’a teslim edilmesi / 284
298 [45a-1] [Ali Efendi b. Salih’e ait menzil davasından vazgeçilmesi] / 285
299 [45a-2] Receb Efendi b. Hacı Himmet’in mirası ihtilafından ferman gereği 
tekrar görülmesi ve kardeşi Şaban Bey’in hissesinin verilmesi / 286
300 [46a-1] İbrahim b. Hüseyin’in köle davasında Mehmed Beşe b. Mustafa’nın 
zimmetini ibrâ etmesi / 287
301 [46a-2] Dimo v. Yorgo’nun mirası hususunda kızı Zağfaro’nun kardeşi 
Yani’nin zimmetini ibrâ etmesi / 288
302 [46a-3] Mumcu Panayot v. Yani’nin mumhanesine iki ortak alması / 289
303 [46a-4] Ayasofya Vakfı’na ait Yedikule’deki mumhanenin kiralanması / 289
304 [46b-1] Mustafa b. İbrahim’in İsmail ve Ahmed’e olan borcunu 
ödemesine tembih / 290
305 [46b-2] Hasan Çelebi b. Abdullah’ın menzilini satması / 290
306 [47a-1] Parnik v. Murad’ın terekesinin mirasçıları arasında paylaşılması / 291
307 [47a-2] Ahmed Efendi b. Nasuh’un hamamını Hacı Abdullah Ağa 
b. Mehmed’e sattığı ve birbirlerinin zimmetini ibrâ ettikleri / 292
308 [47b-1] Mehmed Efendi b. Süleyman’ın Kazasker Abdurrahman Efendi 
Vakfı’na borçlu olduğu / 293
309 [47b-2] Hasan b. Yusuf ’un Kastamonu’daki emlâk hisselerini kardeşi 
oğullarına sattığı / 294
310 [48a-1] Osman b. Ramazan’ın Osmanzâde Mehmed Efendi 
Vakfı’na borçlu olduğu / 295
311 [48a-2] Ayasofya Vakfı’na ait Yedikule’deki mumhane ve arsasının Panayot, 
Polizo ve Yani tarafından kiralandığı / 295







312 [48a-3] Mumcu Dimo v. Yorgi’nin mumhane hisselerini Dimo 
v. Hristo’ya sattığı / 296

313 [48b-1] Rukiye bt. Yusuf ’un Mehmed Çelebi b. Mustafa’dan muhâlaa 
yoluyla boşandığı / 297

314 [48b-2] İsak v. Avraham’ın aldığı ödünce karşılık evini Eliyaz 
v. İsak’a rehin verdiği / 297

315 [48b-3] Cafer b. Abdullah’ın alacak davasında iddiasını 
ispat edememesi / 298

316 [49a-1] Hacı İbrahim b. Hacı Osman’ın terekesinin kardeşi 
Ahmed’e teslim edilmesi / 298

317 [49a-2] Âşir Ağa Vakfı’nın Fâtıma bt. İbrahim’deki alacağının kefil Mustafa 
Çelebi b. Mustafa’dan tahsil edildiği / 299

318 [49a-3] Ahlan v. Kemal ile İsak v. Avraham’ın şirketlerini feshettikleri / 300
319 [49b-1] Mehmed b. Mustafa ve oğullarının fena kişiler oldukları / 301
320 [49b-2] Kiro v. Dimo ile Manol v. Yuvan’ın satın aldıkları buğdaydan dolayı 
Hacı Ahmed b. Hasan’a borçları olduğu / 302
321 [49b-3] Ali b. Mehmed’in bazı mülklerini Miço v. Kolo’ya sattığı / 302
322 [50a-1] Ayşe bt. Mehmed’in kocası Hacı Yusuf b. İbrahim’deki alacağı 
karşılığında ondan üç câriye aldığı, kalan borçtan onu ibrâ ettiği / 303
323 [50a-2] Ayşe bt. Mustafa’nın eski kocası Abdülkerim b. Hamza’dan muhâlaa 
yoluyla boşandığı / 303
324 [50a-3] Abdülbâki Efendi b. Abdurrahman’a zeâmet bedeli olarak 
peşin verdiği paranın zeâmetin başkasına havale edilmesi sebebiyle 
iade edilmesi gerektiği / 304

325 [50a-4] Fâtıma bt. Mansur’un oğlunu kürekten kurtarmak için para verdiği 
iddiasını ispat edemediği / 305

326 [50b-1] Hacı Hasan b. Resul’ün Hacı Mehmed b. Mustafa’da 
alacağı olması / 305

327 [50b-2] Yahya Çelebi b. Receb’in menzilini Yavaşça Mehmed Ağa Vakfı’na 
bey‘ bi’l-istiğlâl yoluyla sattığı / 306

328 [50b-3] Ahmed Çelebi b. Hacı Yusuf ’un kölesi İvaz b. Abdullah’ı 
azat etmesi / 307

329 [50b-4] Yorgi v. Niko’nun evini Mustafa Beşe b. Abdullah’a bey‘ bi’l-istiğlâl 
yoluyla sattığı / 308

330 [51a-1] Pireşkova v. Yorgi’nin Yorgi v. Nikola ve ortağından 
alacaklı olduğu / 308







331 [51a-2] Mahmud b. Ali’nin Ahmed Ağa b. Mustafa’nın vârislerine olan 
borcunun taksite bağlanması / 309

332 [51a-3]Ahmed Çavuş b. İbrahim’in Ayşe bt. Mehmed’de alacağı olduğu / 309
333 [51b-1] Alime bt. Hüseyin’in kendisi ilk evliliğinden mehir borcu olan kocası 
İvaz b. Abdullah’ın zimmetini ibrâ etmesi / 310
334 [51b-2] Kasandır bt. Yani’nin Mukabeleci Mehmed Efendi Vakfı’na olan 
borcunun vârislerince ödenmesi gerektiği / 310
335 [51b-3] Receb Ağa b. Mehmed’in kölesi Receb’i azat etmesi / 311
336 [52a-1] Kiro v. Dimo’nun tezgâhtarı Simo v. İstirati’de alacağı olduğu / 312
337 [52a-2] Apostol v. Dimo’nun Aleksi v. Niko’dan alacağını tahsil ettiği / 312
338 [52b-1] İsmihan bt. Ali’nin Hacı Ali Efendi b. Abdurrahman’a olan borcunu 
ödediği ve rehin verdiği eşyayı geri aldığı / 313
339 [52b-2] Ayşe bt. Mehmed’in mirası hususunda vârislerinin sulh olması / 314
340 [52b-3] Maroki v. Dimitri’nin terekesine İstorli v. Yanaki’nin 
vasî tayin edildiği / 314
341 [53a-1] Zaharya bt. Göne’nin menzilini Ayşe Hatun bt. Abdullah’a 
satıp kiraladığı / 315
342 [53a-2] Fâtıma bt. Mustafa’nın câriye satışı ve diğer davalarından Mustafa 

Çelebi b. Musa ile sulh olduğu / 316
343 [53a-3] Gevher bt. Abdullah’ın azat ettiği kölesi ve kocası İvaz b. Abdullah’ta 
alacağı olduğu / 316
344 [53b-1] Bolu’daki Hacı İmam Pınarı mezraasının tasarruf hakkına Şeyh 
Mehmed ile Osman Efendi’nin müştereken sahip oldukları / 317
345 [53b-2] Rabia Hanım bt. Ahmed Ağa’nın çeşmeye gelen 
suyu engellememesi / 317
346 [53b-3] Enbiya Dede Zâviyesi zâviyedârlığının Abdullah’a ait olduğu / 319
347 [54a-1] Mardile v. Dimitri’nin terekesine İstedoli v. Yanaki’nin vasî 
tayin edilmesi / 319
348 [54a-2] Ahmed Ağa b. Mehmed’den miras kalan evin mirasçılar 
arasında satılması / 320
349 [54b-1] Kara Yorgi v. Kiryako’nun Mustafa b. Mehmed’deki alacağının 
mirasçısı Yorzan v. Andriye tarafından tahsil edilmesi / 321
350 [54b-2] Pehlivan Tekkesi’nde Duacı Hasan b. Ali’nin ailesiyle 
ikamet ettiği / 321







351 [54b-3] Fâtıma Hatun bt. Mehmed’in evinin sarnıcına 
müdahale edilmemesi / 322

352 [55a-1] Fâtıma Hatun bt. Osman Çavuş’un evini Habib Çelebi 
b. İslâm’a sattığı / 323

353 [55a-2] Nesli bt. İnebâli’nin evini Tanrıvermiş v. İnebâli’nin daha önceden 
satın almış olduğu / 324

354 [55b-1] Fâtıma bt. Hafız Mehmed Efendi’nin Salih Çelebi b. Ahmed’den 
muhâlaa yoluyla boşandığı / 325

355 [55b-2] Mehmed b. Maden’in Mehmed b. Şaban’dan alacaklı olduğu / 326
356 [55b-3] Mehmed b. Halil’in Ayşe bt. Abdi’den alacaklı olduğu / 326
357 [55b-4] Ahmed b. Ali’nin Arakil v. Evgar’dan buğday satışından 
alacaklı olduğu / 326
358 [56a-1] Agop v. Aleksan ve yeğeninin ev ve tarlalarını Hasan Ağa 
b. Mehmed’e sattıkları / 327
359 [56a-2] Hacı Mehmed b. Abdullah’ın vârislerinin aralarında anlaşarak 
birbirlerinin zimmetlerini ibrâ ettikleri / 328
360 [56b-1] Mehmed Bey b. Ramazan’ın Fâtıma bt. Hamza aleyhine açtığı 
davanın zaman aşımı sebebiyle reddi / 329
361 [56b-2] İbrahim Beşe’nin Sultan Bayezid Vakfı’na ait Edirne’deki arsalar ve 
kiremithanedeki tasarruf hakkını Abdullah Efendi’ye devrettiği / 330
362 [56b-3] Papa Kevork v. Mardiros’un ölen başpapaz Devlet v. Agop’un 
terekesinden hisse isteğinin reddi / 331
363 [57a-1] Selvi v. Dimitri’nin vârislerinin Sinan v. Kiragos’taki 
alacaklarını tahsili / 331
364 [57a-2] Ayşe bt. Ahmed’in ölen kocası Salih Çelebi b. İbrahim’in 
terekesinden mehir ve hisse alacağının olduğu / 332
365 [57b-1] Ahmed Bey b. Ali Paşa’nın dükkânındaki kiracı İstifo’nun eşyalarına 
el konulması / 334
366 [57b-2] Angeliye bt. Nikola’nın evini Raliha bt. sürücü 
Dimitraki’ye sattığı / 335
367 [58a-1] Hüseyin Çelebi b. Sinan’ın kölesi Yusuf b. Abdullah’la üç sene 
hizmetten sonra azat etmek üzere anlaştığı / 335
368 [58a-2] Murtaza Bey b. Ahmed’in Hacı Hüseyin Ağa b. Mustafa’da olan 
alacağını terekesinden alması / 336
369 [58a-3] Çeyrekçilerin Fatih Camii avlusunda narhtan noksana et satmalarına 
engel olunmaması / 337







370 [58b-1] Çeyrekçilerin Fatih Camii avlusunda narhtan 
noksana et satabilecekleri / 337

371 [58b-2] Havva bt. Ali Kaptan’ın bahçesini borcuna karşılık 
rehin verdiği / 338

372 [58b-3] Yahudilerin eski ve yeni kethüdâları hakkında cemaatbaşılarından 
istihbar olunması / 338

373 [59a-1] Ayşe Hatun bt. Mehmed’in Hasan Ağa b. Ali’den muhâlaa 
yoluyla boşanması / 339

374 [59a-2] Mehmed Ağa b. Abdullah’ın kalan borcunu erteletmesi / 340
375 [59b-1] İstanbul’daki nalçacıların vakfiyesi ve mütevelli tayini / 340
376 [60a-1] Hatice bt. Ali için kayıp kocası üzerine nafaka takdiri / 343
377 [60a-2] Mehmed Çelebi ve Mustafa Çelebi b. Ahmed’in buğday satışından 
Ali Beşe’de alacaklarının kalmadığı / 343
378 [60a-3] Manoli v. Tosiri’nin evini Laskari’ye sattığı / 344
379 [60b-1] Seyyid Ahmed Efendi Vakfı’na ait evin tasarruf hakkının İbrahim 

Çelebi’ye devredilmesi / 344
380 [60b-2] Ekmekçi Mandavak v. Sahak ve ortağının alacak iddiasını ispat 
etmeleri için süre verilmesi / 345
381 [60b-3] Saime bt. Mehmed’in Mehmed b. Mustafa’dan muhâlaa 
yoluyla boşandığı / 345
382 [61a-1] Fâtıma Hatun bt. Şeyh Süleyman Efendi’nin kocasına 

100 kuruş hibe ettiği / 346
383 [61a-2] Saliha bt. Derviş için kayıp kocası üzerine nafaka takdiri / 346
384 [61a-3] Ahmed Çelebi b. Mehmed’in Mehmed Ağa b. Şaban’dan 
alacaklı olduğu / 347
385 [61a-4] Dimitri v. İstemat’ın veraset işleri için Eskopi v. Mosko’yı vekil 
tayin ettiği / 348
386 [61b-1] Keresteci Serkis v. Şerez’in Hacı Mehmed Efendi b. Hasan’dan 
alacaklı olduğu / 348
387 [61b-2] Osman Çavuş b. Mustafa’nın kölesi Mustafa b. Abdullah’ı 
azat etmesi / 349
388 [61b-3] Hacı Mehmed b. Receb’in azatlı kölesi Hasan b. Abdullah’a 
borcunun olmadığı / 349
389 [61b-4] İsmihan bt. Abdülaziz’in Fâtıma bt. Osman’dan alacağı olduğu / 350







390 [62a-1] Deli Ahmed b. Mustafa’nın İbrahim b. Abd’daki alacağının vârisi 
tarafından tahsil edildiği / 350

391 [62a-2] Fâtıma bt. Solak Mehmed Çelebi’nin câriyesi Mülâyim bt. Abdullah’ı 
azat etmesi / 351

392 [62a-3] Fâtıma bt. Dilaver’in evini Hamza Çavuş Vakfı’na bey‘ bi’l-istiğlâl 
yoluyla sattığı / 352

393 [62b-1] Ayşe Sultan Vakfı’na ait dükkânın tasarruf hakkında Emetullah ile 
Süleyman ve Hüseyin’in sulh oldukları / 352

394 [62b-2] Müstakim bt. Abdullah’ın evini Ahmed Efendi b. İlyas’a sattığı / 353
395 [63a-1] Nakkaş Musa Bey vakıf menzili mütevelliliğine Mustafa Çelebi 
b. Mehmed’in tayin edildiği / 354
396 [63a-2] Hasan Beşe b. Osman’ın alacaklarının vârislerinin vasîsi tarafından 
tahsil edildiği / 354
397 [63a-3] Receb b. Siyami’nin Ali Dede b. Musa’yı evini satmak ve borçlarını 
ödemek üzere vekil ettiği / 355
398 [63a-4] İsmail Ağa b. Ömer’in vârislerinin miras taksimi konusunda 
aralarında sulh olması / 356
399 [63b-1] Rahime bt. Hidayet’in küçük oğlunu terbiyesi için Ayşe bt. Hacı 
İbrahim’e vermesi / 357
400 [63b-2] Hasan Beşe b. Osman’ın alacaklarını vârislerinin tahsil ettiği / 357
401 [63b-3] Ayşe bt. Abdullah’ın Şeyh Mehmed Beşe b. Mehmed’den muhâlaa 
yoluyla boşandığı / 358
402 [64a-1] Marşife bt. Yorgo ile Dimitri v. Sibofil’in anlaşarak yaptıkları ev 
satışını fesh ettikleri / 359
403 [64a-2] Kolo v. Marti’nin Hızır Beşe b. Sinan’dan sattığı eşyadan dolayı 
alacaklı olduğu / 359
404 [64a-3] Yenisaray Çamaşırcılar Odası Vakfı hesabının yeni mütevelliye 
teslim edildiği / 360
405 [64a-4] Arzuman v. Bahadır’ın Süleyman Beşe b. Bayram ile alacak 
davasında sulh oldukları / 360
406 [64b-1] Yeniçeriler 16. Ağa Bölük Odası Vakfı 
muhasebesinin görülmesi / 361
407 [64b-2] Hasan Beşe b. Zülfikār ile ortağının un satışından Pilaş 
v. Pandazi’de alacakları olduğu / 361
408 [64b-3] Havva bt. Hacı Mehmed ile oğlunun evlerini 34. Cemaat Oda 
Vakfı’na bey‘ bi’l-istiğlâl yoluyla sattıkları / 362







409 [65a-1] İsak v. Mosi’nin câriyesi Hatice’yi Hacı Musa 
b. Mehmed’e sattığı / 363

410 [65a-2] Hasan Çelebi b. Mustafa’nın terekesinin vârisleri 
arasında paylaşılması / 363

411 [65a-3] Ali Ağa b. Süleyman’ın eşi Ümmügülsüm bt. Mehmed’e kendisiyle 
ortak olduğu evdeki hissesini hibe etmesi / 364

412 [65b-1] İlyandi v. Kondistadilo’nun Mısır Valisi Hamza Paşa’ya ait 
buğdayın bir kısmının Ali Paşa tarafından alınıp kalanın İstanbul’a 
getirilip teslim edildiği / 365

413 [65b-2] Defterdar Hasan Paşa b. Hacı Süleyman’dan çocuklarına miras kalan 
çiftliğin satışının hileli fiyat (gabn-i fâhiş) sebebiyle iptal edildiği / 366

414 [66a-1] Mehmed Ağa b. Sinan’ın İbrahim Ağa’dan alacaklı olduğu / 367
415 [66a-2] Bayezid Camii avlusunda et satan çeyrekçilere 
engel olunmaması / 368
416 [66b-1] Mustafa Çelebi b. Ebûbekir’in iki odasını Osman Çelebi 
b. Ahmed’e sattığı / 368
417 [66b-2] Ahmed Çelebi b. Mahmud’un Ahmed Ağa’dan alacaklı olduğu / 369
418 [66b-3] Şahbaz bt. Abdullah’ın buğdayına el koyulduğu 
iddiasını ispatlayamadığı / 369
419 [66b-4] Ferhad v. Manas adlı Ermeni’nin Habeşli Yusuf Vakfı’na 
borcu olduğu / 370
420 [67a-1] Aynî bt. Süleyman’ın Hacı Ali b. Mehmed’den muhâlaa 
yoluyla boşandığı / 371
421 [67a-2] Alime bt. Mehmed’in Ali b. İsmail’den muhâlaa 
yoluyla boşandığı / 371
422 [67a-3] Bayezid Camii avlusunda çeyrekçilerin et satmalarına 
engel olunmaması / 372
423 [67a-4] Hasan Çelebi b. Abdullah’ın vefat eden Hacı Hüseyin b. Mustafa’da 
olan alacağının terekesinden alıverilmesi / 372
424 [67b-1] Hasan b. Ali’nin terekesinden küçük çocuklarına nafaka 
takdir edilmesi / 373
425 [67b-2] Hüseyin Beşe b. Mustafa’nın evini Saliha bt. Abdullah’a bey‘ bi’l-
istiğlâl yoluyla satması / 373
426 [68a-1] İsak’ın Şevki Mehmed Efendi b. Muzaffer’e olan 
borcunu erteletmesi / 374
427 [68a-2] Fâtıma bt. Mustafa ile Salih Çelebi b. Mehmed’in boşanması / 375







428 [68a-3] Serkis v. Cuyan’ın Matos v. Vikoz’dan alacaklı olduğu / 375
429 [68b-1] Mustafa Efendi b. Fazlullah Efendi’nin câriyesi Dürri 
bt. Abdullah’ı azat etmesi / 376
430 [68b-2] Hacı Ali b. Bayezid’in çocuklarının miras ev hisselerinin diğer 
vârisler tarafından Mehmed b. Ali’ye satılması / 376
431 [69a-1] Mustafa Çelebi b. İsmail’in evini Hacı Hasan 
b. Mustafa’ya satması / 377
432 [69a-2] Mehmed b. Hüseyin’in alacağını tahsil için Mustafa b. Yusuf ’a 
vekâlet vermesi / 378
433 [69a-3] Fâtıma bt. Saliha’nın Musa b. Kâmil’den muhâlaa 
yoluyla boşandığı / 378
434 [69a-4] Meryem bt. Hacı Sinan’ın kaynatasında olan 
alacağını taksitlendirmesi / 379
435 [69b-1] Ahmed b. Hasan’ın Meryem bt. Mustafa’da olan alacağını 
vasîsinden tahsili / 379
436 [69b-2] Yamandi v. Kirkor’un câriyesi Eline bt. Bosi’yi azat etmesi / 380
437 [69b-3] Fazlı Efendi b. Ömer’in boşandığı eşi Kâtibe bt. Abdullah’a 
mehrini ödediği / 380
438 [69b-4] İstanbul’daki dikicilerin Hacı Mustafa b. Ali’yi 
dikicibaşı seçmesi / 381
439 [70a-1] Şahin Ağa b. Abdullah’ın Ahmed Beşe b. Hüseyin’e ait buğday ve 
burçak bedelini vârislerine ödediği / 381
440 [70a-2] Hasan b. Şaban’ın Boyabat Gökçeağaç köyündeki ev ve tarlasını 
Ahmed b. Mehmed’e sattığı / 382
441 [70a-3] Mehmed b. Mustafa’yı döverek vefatına sebep olan bostancıların 
merhumun vârisleriyle diyet ödeyerek sulh oldukları / 383
442 [70b-1] Ermeni patriği Karabet v. Ramor’un Meryem Ana Kilisesi papazı 
Kevork v. Mardiros’u papazlıktan ihraç etmesi / 383
443 [70b-2] Serkis v. Moçuk’un Mustafa b. İsmail’e olan borcunu 
ödemiş olduğu / 384
444 [70b-3] Ehl-i örf taifesinden Ebûbekir b. Hızır’ın Mehmed b. Sefer’den 
haksız yere aldığı parayı ödemesi / 385
445 [71a-1] Ayşe bt. Receb’in Osman b. Musa’dan muhâlaa yoluyla 
boşandığı / 386
446 [71a-2] Mustafa Çelebi b. Hacı Receb’in ev arsasını Hacı Mustafa b. Hacı 
Abdullah’a bey‘ bi’l-istiğlâl yoluyla sattığı / 386







447 [71b-1] Ümmühâni bt. Mehmed’in Mehmed Çelebi b. Süleyman’dan 
muhâlaa yoluyla boşandığı / 387

448 [71b-2] Terekesi borca batık Seyyid Esad Efendi’nin mallarının veresesi 
arasında paylaşılması / 387

449 [72a-1] İsmihan bt. Mustafa’nın el-Hâc Yusuf b. İbrahim’den muhâlaa 
yoluyla boşandığı / 389

450 [72a-2] Kiragos v. Manol’ün ödünç aldığı paranın Yorgi v. Kiryako’nun 
mirasçılarına ödenmesi / 390

451 [72b-1] Ebûbekir b. Hasan’ın çocuklarına vasî tayini / 390
452 [72b-2] Âsiye Hatun’un kefaletten doğan borcunu Zeyneb Hatun 
bt. Abdullah’ın vârislerine ödemesi / 391
453 [73a-1] Hacı Hüseyin Ağa b. Mustafa b. Hüseyin’in vârislerinin Hacı Yusuf 
Bey b. Ömer’e olan borcu ödemesi / 391
454 [73a-2] Şenadono v. Panayot’un oğullarına yeni vasî tayini / 392
455 [73a-3] Resul Reis b. Mehmed’in arpa taşıma ücretini tamamen aldığı / 393
456 [73b-1] Hacı Mustafa b. Hacı Ahmed’in borçlu olmadığı ve 
davanın reddi / 393
457 [73b-2] Hasan Reis b. Mustafa’nın arpa taşıma ücretini tamamen aldığı / 394
458 [73b-3] Nikefos v. Kirkor’un çocuklarına işlerini tesviyeye vasî 
tayin edilmesi / 394
459 [73b-4] Emetullah bt. Mustafa’nın Ayşe bt. Hasan’a borcu olduğu / 395
460 [74a-1] Safiye Hatun bt. Durmuş’un Sefer b. Mehmed’den muhâlaa 
yoluyla boşandığı / 395
461 [74a-2] İsak v. Abraham’ın kefaletten doğan borcunu müstemenler Danyal ve 
Kırinliya’ya ödemesi gerektiği / 396
462 [74a-3] Mustafa Efendi b. Ahmed Efendi Vakfı mütevelli 
kaymakamlığına tayin / 397
463 [74b-1] Mustafa Efendi b. Ahmed Efendi Vakfı’na mütevelli tayini / 398
464 [74b-2] Mehmed b. Yakub’un Ahmed b. Mustafa’ya borcu olduğu / 398
465 [74b-3] Mehmed b. Yakub’un Yorgi v. Nikola’ya borcu olduğu / 399
466 [75a-1] Fâtıma b. Abdullah’ın Hasan b. Şaban’dan muhâlaa 
yoluyla boşandığı / 399
467 [75a-2] Ayşe Hatun’un Selim Çelebi b. Ebûbekir’den muhâlaa 
yoluyla boşandığı / 400







468 [75a-3] Hacı Hüseyin Ağa b. Mustafa’nın terekesindeki altınların 
sahiplerine verilmesi / 400

469 [75b-1] Ayşe bt. Mehmed’in kocasından kalan malları alması için Yusuf 
Efendi b. Abdurrahman’ı vekil tayin etmesi / 401

470 [75b-2] Mehmed b. Ahmed’in Mehmed Çelebi b. Mustafa Çelebi ve ortağına 
olan borcunu ödemesi / 402

471 [76a-1] Saliha bt. Ahmed’in çocukları ve câriyesi için kocası Abdülvehhâb 
b. Salih üzerine nafaka takdir edilmesi / 402

472 [76a-2] Merhum Yusuf Ağa b. Ali’nin Salamon v. Arslan’a 
borcu olduğu / 403

473 [76b-1] Mahmud b. Abdullah’ın vakfettiği evin tasarruf hakkının eşi Hatice 
bt. Ahmed Efendi’ye ait olduğu / 404

474 [77a-1] Saliha bt. Abdullah’ın bazı ev eşyalarını Saime 
bt. Abdullah’a hibe etmesi / 406

475 [77a-2] Kirkor v. Asvador’un Onuncu Sekbanlar odasına olan borcunu 
ödemesi gerektiği / 406

476 [77a-3] Yani v. Andriye’nin borcunun Ebûbekir Odabaşı’ya ödeyen kefillerin 
Yani’nin mirasçılarını ibrâ ettikleri / 407

477 [77b-1] Kara Yorgi v. Kiryako’nun mirasının Yorzan v. Andriye’ye 
intikal ettiği / 407

478 [77b-2] Ayşe bt. Ali’nin arsasını Hacı Ahmed Ağa b. Mehmed’e sattığı / 408
479 [77b-3] Mustafa Ağa’nın terekesi hususunda Abdullah b. Abdullah ile 
vârislerinin anlaştıkları / 409
480 [78a-1] Hacı Ahmed Ağa b. Yusuf ’un kölesi Zülfikār’ı azat etmesi / 410
481 [78a-2] İstemat v. Zaharya’nın terekesinin paylaşılması hususunda 
vârislerin anlaştıkları / 410
482 [78b-1] Mehmed Çelebi b. Seydi Yusuf ’un evini Hacı Şeyhi b. Hacı 
Hasan’a sattığı / 411
483 [78b-2] Musa b. Ebûbekir’in ehl-i örf Hacı Ali b. Abdullah’ın kendisinden 
haksız yere aldığı para konusunda sulh oldukları / 412
484 [78(2)a-1] Dülger Mihal v. Moyser’in çalışmasına karşılık alacağı ücreti 
konusunda Feyzullah Efendi ile sulh olduğu / 413
485 [78(2)a-2] Fâtıma bt. Ömer’in vârislerinin Mehmed Efendi b. Mehmed 
Vakfı’na olan borcu ödemeleri gerektiği / 413
486 [78(2)a-3] Kefil Şahin v. Bogos’un Allahverdi v. Begos’a olan borcu 
ödemesi gerektiği / 414







487 [78(2)b-1] Ebûbekir b. Osman üzerine oğlu Mehmed için 
nafaka takdir edilmesi / 415

488 [78(2)b-2] Mehmed b. Abdullah üzerine çocukları için nafaka 
takdir edilmesi / 416

489 [78(2)b-3] Hacı Abdullah Çelebi’nin Hacı Osman Ağa b. Mehmed’e olan 
borcunu vârislerine ödediği / 416

490 [79a-1] Hüseyin b. Hasan’ın Hüseyin Ağa b. Receb’e sattığı atı kusurlu 
olması sebebiyle geri alması / 417

491 [79a-2] Mehmed b. Ahmed b. Abdullah’ın terekesinden eşine 
mehrinin ödenmesi / 418

492 [79b-1] Seyyid Esad Efendi’nin vârislerinin Halep’teki dükkânları Seyyid 
Abdülkerim Çelebi’ye sattığı / 419

493 [79b-2] Mehmed b. Ahmed’in Hüseyin Çelebi b. Osman’a olan borcunun 
terekesinden ödenmesi / 419

494 [79b-3] Mehmed Çelebi b. Ahmed’in Kirkor v. Avadik’e olan borcunun 
terekesinden ödenmesi / 420

495 [80a-1] Mehmed Çelebi b. Ahmed’in Mehmed b. Mustafa’ya 
olan borcunun terekesinden ödenmesi / 421

496 [80b-1] Mehmed b. Ahmed’in Mustafa b. Ahmed’e olan borcunun 
terekesinden ödenmesi / 422

497 [80b-2] Mehmed Çelebi b. Ahmed’in İbrahim Çelebi b. Sâdık’a 
borcu olması / 423

498 [80b-3] Mehmed Çelebi b. Ahmed’in Halil Çelebi b. Mustafa’ya 
borcu olması / 423

499 [80b-4] Mehmed b. Abdullah’ın Mustafa b. Hüseyin’e olan borcunun 
terekesinden ödenmesi / 423

500 [81a-1] Mehmed b. Ahmed’in Mustafa b. Mehmed’e olan borcunun 
terekesinden ödenmesi / 424

501 [81a-2] Mehmed b. Ahmed’in Mehmed b. Hasan’a olan borcunun 
terekesinden ödenmesi / 425

502 [81a-3] Mehmed b. Ahmed’in Hasan b. Mustafa’ya olan borcunun 
terekesinden ödenmesi / 426

503 [81b-1] Selim Beşe b. Hasan’ın Seyyid Mustafa b. Seyyid Mehmed’e olan 
borcunu ödemesi / 426

504 [81b-2] Fâtıma bt. Abdullah’ın Mehmed b. Ali’den muhâlaa 
yoluyla boşandığı / 427







505 [81b-3] Raziye bt. Mustafa ve oğlu Ahmed için kocası İsmail b. Ahmed 
üzerine nafaka takdiri / 427

506 [82a-1] Hatice bt. Abdullah’ın evinin hisselerini Hacı Mehmed Ağa 
b. Ömer’e satmış olduğu ve hakkının kalmadığı / 428

507 [82a-2] Fâtıma bt. Mustafa’nın mirastan düşen hakkını 
tamamen aldığı / 429

508 [82b-1] İsmail Ağa b. Hacı Hasan’ın Ahmed Ağa b. Bâli’ye olan 
borcunu ödemesi / 430

509 [82b-2] Ali b. Sinan’ın mükâteb kölesi Ömer b. Abdullah’ı azat etmesi / 431
510 [82b-3] Mehmed b. Abdullah’ın değirmen inşasına engel olunmaması / 432
511 [83a-1] Kapıcı Dede Vakfı’ndan kiralanan evin tamir masrafının tespiti / 433
512 [83b-1] Mustafa Efendi b. Hüseyin’in evini Mustafa Efendi’ye satması / 434
513 [83b-2] Mehmed Bey b. İbrahim’in Görele Keramet köyünde yıktığı 
değirmenin zararını ödemesi / 435
514 [84a-1] Emine bt. Abdullah’ın Ali Efendi b. Mustafa’dan aldığı câriyenin 
ücretini ödemesi / 436
515 [84a-2] Hüseyin Ağa b. Mustafa b. Hüseyin’in alacaklarının tahsil edildiği ve 
borçlarının terekesinden ödendiği / 437
516 [84a-3] Hacı Ali b. Şaban ile Nakkaş Paşazâde Abdülbâki Bey’in câriye 
satışından doğan borçtan sulh oldukları / 438
517 [84b-1] Ali b. Himmet b. Abdullah’ın ölümünde Süleyman Ağa b. Mustafa ve 
Mustafa Beşe b. Abdülbâki’nin sorumluluğu olmadığı / 438
518 [84b-2] Mesud Efendi b. Mehmed’in Ayaszâde Ahmed Ağa’yı mahkemeye 
getirmeyi taahhüt etmesi / 439
519 [84b-3] Murdehay v. Yakim’in Mehmed Çelebi b. Şaban’a borcu olması / 440
520 [85a-1] Hacı Hüseyin Ağa b. Mustafa’nın Mustafa Bey b. Mehmed’e olan 
borcunun vârislerince ödenmesi / 440
521 [85a-2] Ali Ağa b. Abdülmennân’ın İstanbul gümrüğü mukātaasındaki 
vazifesi için Yahya Ağa b. Şaban’ı vekil tayin ettiği / 441
522 [85b-1] Hasan Paşa b. Hacı Süleyman’ın satışı iptal edilen çiftliğindeki mal 
ve eşyaların iadesi / 442
523 [85b-2] Mehmed Çelebi b. Mustafa’nın hileli fiyat ile satın aldığı eşya 
davasının reddi / 444
524 [86a-1] Mehmed Çelebi b. Abdullah’ın vakfettiği eve yapılan 
tamir masrafı / 444







525 [86a-2] Ali b. Himmet b. Abdullah’ın çocuklarına anneleri Rabia’nın vasî 
tayin edilmesi / 445

526 [86b-1] Unkapanı’ndaki gedik dükkân ve mahzenin artık Receb Efendi 
b. Ali’ye ait olmadığı / 446

527 [86b-2] Mehmed Çelebi b. Abdullah’ın borcuna karşılık Hacı Sefer b. Ömer’e 
evini rehin verdiği / 446

528 [86b-3] Şükrullah Reis b. Abdullah’ın terekesinden ortaklarına ait olan 
paranın sahiplerine verilmesi / 447

529 [87a-1] Meyrem bt. Sadet’e ait arsanın vârisler arasında paylaşılması / 449
530 [87b-1] Ahmed Bey b. Bâli Beşe’nin ev hissesini Hacı Mustafa 
b. Yusuf ’a satması / 450
531 [87b-2] Mehmed Efendi b. Hasan’ın Ömer Efendi ve Afife Hatun Vakfı’ndan 
aldığı borca karşılık bazı eşyalarını rehin verdiği / 450
532 [87b-3] Ayşe bt. Şaban ile Yasin b. Nasreddin’in boşandığı / 451
533 [88a-1] Ayşe bt. Abdullah’ın evini Abdülbâki b. İbrahim’e bey‘ bi’l-istiğlâl 
yoluyla sattığı / 452
534 [88a-2] Mustafa b. Yusuf ’un câriyesi Gülistan’ı azat etmesi / 452
535 [88a-3] Balat’taki harap olan Aya Yani Kilisesi’nin 
tamirine izin verildiği / 453
536 [88b-1] Hacı İbrahim b. Hacı Mehmed’in kölesi Süleyman’ı azat etmesi / 453
537 [88b-2] Süleyman Çelebi b. Hasan’ın arsalarını İsmail Efendi 
b. Receb’e sattığı / 454
538 [88b-3] Mehmed b. Ali’nin Sinan, Kirkor, Karlı Kalfa ve Adnan’da olan 
alacağını tahsil ettiği / 454
539 [88b-4] Fâtıma bt. Halil’in Ahmed b. Ramazan’la vakıf adına haksız olarak 
aldığı para hususunda sulh olduğu / 455
540 [89a-1] Mehmed Çelebi b. Veli’nin kölesi Yusuf b. Abdullah’ı 
azat etmesi / 456
541 [89a-2] Seyyid Esad Efendi b. Abdurrahman’dan miras kalan 
dükkânların satılması / 456
542 [89b-1, Arapça] Fâtıma bt. Mehmed’in Fâtıma bt. habbâz Mustafa adlı 
küçüğü evlat edinmesi (Tebennî) / 457
543 [89b-2] Ayşe Hatun’un vakıf menzildeki kullanım hakkını Ahmed 

Çelebi’ye devretmesi / 458







544 [89b-3] İbrahim Çelebi b. Hasan’ın mülk arsasını Hacı İbrahim 
b. Ahmed’e sattığı / 458

545 [89b-4] Mehmed b. İsmail’in Kerime bt. Süleyman’a ait eşya, menzil ve 
tarlalarını iade etmesi / 459

546 [90a-1] Hüseyin Beşe b. Mehmed’in bogasi dükkânındaki hissesini Hacı 
Süleyman b. Mehmed’e satması / 460

547 [90a-2] Hanîfe bt. Ahmed’in icâreteynli vakıf menzilini Hacı Mustafa 
b. Ahmed ve eşine satması / 460

548 [90a-3] Ahmed Beşe b. Abdullah’ın kendisine havale edilen borcu kabul 
eden Ali Bey’den alacağını talep etmesi / 461

549 [90b-1] Yusuf Ağa b. Ahmed’in mülk menzil ve vakıf arsasını Hasan 
Efendi’ye satması / 461

550 [90b-2] Mihrimah Hatun bt. Abdurrahman Vakfı’na ait menzilin icâreteynli 
vakfa dönüştürerek kiracısı tarafından tamiri / 462

551 [91a-1] İsayi v. Kirkor’un Yorgi v. Yani’de kefaletten dolayı 
alacağı olduğu / 463

552 [91a-2] Emetullah bt. Mustafa’nın Yusuf Efendi 
b. Mehmed’den boşandığı / 464

553 [91b-1] Cemile bt. Resul’ün Mustafa b. Halil’den boşandığı / 465
554 [91b-2] Hasan Paşa b. Süleyman’ın Mehmed Çavuş b. Süleyman’a olan 
borçlarının vârislerince ödemesi / 465
555 [92a-1] Yetim Musli’ye intikal eden sefine hissesinin vekil tarafından düşük 
fiyattan satıldığı Ahmed b. Kaya ile yetim vasîsinin sulh oldukları / 467
556 [92a-2] İvaz b. Yancı’nın Ağya v. Karabet’te kefaletten dolayı 
alacağı olduğu / 467
557 [92b-1] Fâtıma bt. Cafer Paşa’nın Emine Hanım bt. Mehmed aleyhindeki 
bahçe davasında haksız olduğu / 469
558 [93a-1] Vefat eden Mustafa Beşe’nin terekesini vârislerinin 
teslim alması / 470
559 [93a-2] Rodolko v. Espo’nun yapağıcı Yako v. Yahud’da alacağı olması / 471
560 [93b-1] Raziye Hatun Vakfı’na ait binanın icâreteyn yoluyla 
kiraya verilmesi / 472
561 [93b-2] Şaban Beşe b. Ali’nin terekesinin vârislerine teslimi / 473
562 [94a-1] Emine bt. Abdullah’ın câriye davasının reddi / 474







563 [94b-1] Rabia bt. Ali Çorbacı’nın Mehmed b. Süleyman’dan 
muhâlaa yoluyla boşandığı / 475

564 [94b-2] İbrahim Beşe b. Hasan’ın mukātaalı vakıf menzilini Şerife 
Ümmühâni bt. Seyyid Abdullah’a satması / 475

565 [95a-1] Âbid Mehmed b. Ahmed’in eski eşi Fâtıma bt. Hacı Mehmed’e yarı 
ev hissesini iade etmesi / 476

566 [95a-2] Ölen Niko v. Andriye’nin Yamandi v. Trandafilo’ya 
borçlu olduğu / 477

567 [95b-1] Mehmed b. Hacı Sefer’in Toros v. Doleri’de kefaletten dolayı 
alacağı olduğu / 478

568 [95b-2] Divan v. Ovanes’in vefat eden Yako v. Yahuda’da 
alacağı olduğu / 479

569 [96a-1] Andon v. Andon’un Yako v. Yahuda’da alacağı olduğu / 480
570 [96a-2] Fâtıma bt. Mehmed’in câriye satışından Hüseyin Beşe b. Osman 
aleyhindeki alacak davasında sulh olunduğu / 480
571 [96b-1] Kaya b. Yani’nin Şirin v. Şahban aleyhindeki alacak davasını 
ispat edemediği / 481
572 [96b-2] Hacı Mehmed b. Fazlullah’ın Bedros v. Matos ve Serkis v. Minas’ta 
alacağı olduğu / 482
573 [96b-3] Bahadır v. Manuk’un İsayi v. Barsam aleyhindeki alacak davasında 
sulh olunduğu / 482
574 [97a-1] Hacı Veli b. Bâli’nin Hacı Osman b. Receb’deki emanet eşyalarının 
mansub vasîye teslim edildiği / 483
575 [97a-2] Ayşe bt. Kadri’nin menzil hissesini Yusuf b. Hüseyin’e satması / 484
576 [97b-1] Fâtıma bt. Mehmed’in Hacı Hüseyin b. Ramazan’da 
alacağı kalmadığı / 484
577 [97b-2] Sirkeci oğlu Serkis’in Sahak’ta olan alacağını ispat edemediği / 485
578 [97b-3] Derviş Efendi b. Cafer’in Yako v. Murdehay’da alacağı olduğu / 486
579 [98a-1] Hacı Şahin b. Abdullah’ın Yako v. Murdehay’da alacağı olduğu / 486
580 [98b-1] İhsan Hatun’un hissesinin Hacı Ali b. Durmuş’un 
terekesinden tahsili / 487
581 [98b-2] Himmet Beşe b. Süleyman’ın vefatından önce, kölesi Yusuf 
b. Abdullah’ı azat ettiği / 488
582 [99a-1] Panayot v. Yani ve eşinin menzillerini Pertev Paşa Vakfı’na bey‘ bi’l-
istiğlâl yoluyla sattığı / 489







583 [99a-2] Hamide bt. Mehmed’in Hüseyin Beşe b. Mehmed’den muhâlaa 
yoluyla boşandığı / 489

584 [99a-3] Mayro v. Yako’nun Yako v. Yahuda’da alacağı olması / 490
585 [99b-1] Yorgi v. Yani’nin alacak davasının yirmi sene geçtiği için reddi / 491
586 [99b-2] Mosi v. Saltı’nın Yako v. Yahuda’da alacağı olduğu / 491
587 [100a-1] Yorgaki ve Yanaki’nin Abdi Çelebi b. Hasan Dede’nin vârislerine 
borçlu olduğu / 492
588 [100a-2] Unkapanı’nda bulunan hamalların görevleri 
dışında çalıştırılmaması / 493
589 [100b-1] Danik v. Rosik ile ortakları Ovanes ve Necabed v. Haçuk’un 
birbirlerinin zimmetlerini ibrâ ettiği / 494
590 [100b-2] Mustafa Çelebi b. Ömer ve Ahmed b. Musa’nın kefalet sebebiyle 
Yakim v. Avraham’da alacakları olduğu / 494
591 [100b-3] Seyyid Abdullah Çelebi b. Hüseyin’in Hasan 
b. Abdullah’ın terekesinden aldığı mallar hususunda Şaban 
b. Abdullah ile sulh olduğu / 495

592 [101a-1] Hacı Ramazan Çelebi b. Hasan’ın vasiyeti yoluyla 
kurduğu vakıf / 495

593 [101a-2] Halil b. Receb üzerine kızları Rukiye ve Ayşe için 
nafaka takdiri / 496

594 [101b-1] Fâtıma Hatun bt. Mustafa’nın kocasında olan mehir alacağının 
vârislerinden tahsili / 497

595 [101b-2] İsmail Ağa b. Ahmed’in mavnacıların taşıma ücretini 
ödemiş olduğu / 498

596 [102a-1] Ahmed Çelebi b. Ali’nin menzil hissesini Hacı Ahmed 
b. Mehmed’e satması / 498

597 [102a-2] İsmail Efendi b. Ali’nin eşi Fâtıma bt. Hasan’a Kasım Ağa Vakfı’na 
ait mukātaalı vakıf bahçenin kullanım hakkını devretmesi / 499

598 [102b-1] Hacı Mustafa b. Mehmed’in Abdülvehhâb Efendi 
b. Ahmed’e olan borcunu ödemeden ölmesi sebebiyle rehin 
bırakılan malların satılması / 500

599 [102b-2] Harsi bt. Mosi’nin menzilini İbrahim Paşa Vakfı’na 
bey‘ bi’l-istiğlâl yoluyla sattığı / 501

600 [103a-1] Yorgi v. İstani’nin Yusuf Ağa b. Abdullah’a 30 kuruş borcu 
olduğunu ikrar edip fazlasını inkâr etmesi / 502







601 [103a-2] Hacı Mahmud b. Hacı Osman ile Seyyid Hacı Mehmed b. Seyyid 
Mustafa’nın arsa davasında sulh oldukları / 502

602 [103b-1] Mosi v. Salamon’un İsak v. Abraham’da şirketlerini feshetmeleri 
sebebiyle alacağı olduğu / 503

603 [103b-2] Kefaletleri sebebiyle hapsedilmiş olan Mehmed b. Abdullah ile oğlu 
Mustafa’nın serbest bırakılması / 504

604 [104a-1] Nevros v. İdemor’un bağlarını Kostantin v. Haçik’e satması / 505
605 [104a-2] Ömer b. Abdullah’ın altınını gasbettikleri iddiasını 
ispat edemediği / 506
606 [104a-3] Ali b. Süleyman’ın Karasaka v. İtsak’ta tavuk satışından 
alacağı olduğu / 506
607 [104b-1] İsmail b. Hicazî’nin merhum Atâullah b. Mehmed Ağa’da 
alacağı olduğu / 507
608 [104b-2] Yeniçeriler 43. Cemaat Oda Vakfı muhasebesi / 508
609 [105a-1] Asvador v. Serkis’in Markar v. Toros’tan aldığı borç karşılığında 
bağını rehin vermesi (bey‘ bi’l-vefâ) / 509
610 [105a-2] Kirkor v. Hoka’nın terekesinden para ve eşyanın Haçador 
v. Köleriz’e teslimi / 509
611 [105a-3] Gümrük emîni Ali Ağa b. Abdurrahman’ın uncu taifesinden olan 
zimmilere un bedelini ödediği / 510
612 [105b-1] Seyyid Halil Çelebi b. Seyyid Mehmed’in, Kanaki 
v. Mandelaki’den alacaklı olduğu / 511
613 [105b-2] Mehmed b. Ahmed’in üzerine oğlu Salih için nafaka takdiri / 511
614 [105b-3] Ahmed Ağa b. Ömer’in vârislerinin icâreteynli vakıf yer hususunda 
Hoca Hamza Vakfı mütevellisiyle sulh oldukları / 512
615 [106a-1] Defterdar Hasan Paşa’nın vârislerinin mülk odalar davasının 
padişah iznine havale olunması / 513
616 [106b-1] Ayşe bt. Hasan’ın menzilini Abdullah b. Halil’e satması / 514
617 [106b-2] Ebûbekir b. Abdülbâki’nin câriyesi Timurhan’ı azat etmesi / 515
618 [107a-1] Ayşe bt. Veli’nin menzilini Fâtıma bt. Mehmed’e satması / 515
619 [107a-2] Rabia bt. Süleyman’ın borcuna karşılık câriyesi Fâtıma’yı kızı 
Emine’ye satması / 516
620 [107a-3] Pazarcılar ile sebzecilerin birbirlerinin işlerine 
karışmamak üzere anlaştıkları / 516







621 [107b-1] Mimar Sinan Vakfı mütevellisinin Çukadâr Mehmed Ağa’da 
alacağının kalmadığı / 517

622 [107b-2] Boğdan voyvodası Duka’nın vârislerinin birbirlerinin 
zimmetlerini ibrâ ettikleri / 518

623 [108a-1] Emine bt. Osman’ın câriyesi Rukiye’yi azat etmesi / 519
624 [108a-2] Hacı Ali b. Ebûbekir üzerine küçük oğlu Ebûbekir için 
nafaka takdiri / 519
625 [108a-3] İbrahim Beşe b. Bayram’ın mirasının mirasçılara teslim ve vasînin 
zimmetinin ibrâ edildiği / 520
626 [108b-1] Hacı Fazlı b. Ömer’in menzilini vârislerinin Hacı Musa 
b. Durmuş’a satması / 521
627 [109a-1] Şahin b. Abdullah’ın köle olmayıp azat edildiğinin tespiti / 521
628 [109a-2] Süleyman b. Bayram’ın menzil hissesini Saliha 
bt. Abdullah’a satması / 522
629 [109a-3] Saliha bt. Ali’nin kocasını öldüren Mustafa b. Receb ile 
diyette sulh olması / 523
630 [109b-1] Saliha bt. Mehmed ve kızının menzillerini Hacı Salih 
b. Süleyman’a satması / 524
631 [109b-2] Mahmud Efendi b. Hasan’ın menzilini Safiye 
bt. Mustafa Ağa’ya satması / 524
632 [110a-1] Kara Mustafa Paşa Vakfı’na ait mumhanenin icâreteyn 
yoluyla kiralanması / 525
633 [110a-2] Tersane emîni Yusuf Efendi Vakfı eski mütevellisinin 
vakfa borçlu olduğu / 526
634 [110b-1] Kemel v. Yako’nun Abraham v. Yako’da alacağı olduğu / 527
635 [110b-2] Mehmed b. Hacı Mahmud’un vârislerinin birbirlerinin zimmetini 
ibrâ ettikleri / 527
636 [111a-1] Yeniçeri Mehmed Beşe b. Abdi’nin alacak iddiasını 
ispat edemediği / 528
637 [111a-2] Arita bt. Yani’nin vârislerinin menzil davasında sulh oldukları / 529
638 [111b-1] Nazlı bt. Zinor’un vârislerinin terekenin 
taksiminde anlaştıkları / 529
639 [111b-2] Tüfekçilerin Cebehâne-i Âmire’ye verdikleri tüfek bedelinden eski 
Tüfekçibaşı Receb Beşe b. Ahmed’in zimmetini ibrâ etmesi / 530







640 [111b-3] Mehmed b. Ahmed’in vârislerinin terekedeki haklarını alması için 
vekil ettikleri Mustafa Bey’le sulh oldukları / 531

641 [112a-1] Yeniçeri Receb Çavuş’un kölesi İvaz’ı azat etmesi / 531
642 [112a-2] Drako v. Kurt’un Mirza Reis v. Simon’da alacağı olduğu / 532
643 [112a-3] Yorgi v. Dimitri’nin Mirza Reis v. Simon’da alacağı olduğu / 532
644 [112b-1] Nâime bt. İsmail’in nafaka davasında eski kocası Mehmed 
b. Osman’la sulh olduğu / 533
645 [112b-2] Safiye bt. İbrahim’in babasından intikal eden icâreteynli menzil 
davası için Hacı Süleyman b. İsmail’le sulh olduğu / 534
646 [113a-1] Serkis v. Agop üzerine çocukları için nafaka takdir edilmesi / 535
647 [113a-2] Ayşe bt. Derviş’in oturduğu icâreteynli vakıf menzili Hüseyin 
b. Mehmed’e devretmesi / 535
648 [113a-3] İbrahim Ağa b. Ahmed’in İsmail Çelebi b. Hacı Osman’da olan 
alacağını tahsil ettiği / 536
649 [113a-4] İsayi v. Kirkor’un alacağına kefil olan Yorgi v. Franko’nun kefil 
olduğu 200 kuruşu ödediği / 536
650 [113a-5] Fâtıma bt. Mustafa’nın menzilini Hacı Mehmed ve Hüseyin Beşe 
b. Musa’ya sattığı / 537
651 [113b-1] Haseki Sultan hâssı mültezimlerinden Murtaza Bey b. Hacı İsmail’in 
hassa borcu olduğu / 538
652 [113b-2] Dimo v. Esteryo’nun ölen Pilaş v. Yorgaki’ye borcu 
olduğunu kabul ettiği / 538
653 [114a-1] Bolu mütesellimi Ali Ağa’nın eski mütesellim üzerine açtığı alacak 
davasının meşrû olmadığı / 539
654 [114a-2] Ali Çelebi b. İbrahim’in Halil b. Mustafa’da alacağı olduğu / 540
655 [114a-3] Kesan bt. Mardiros’un menzilini Papa Hıdır 
v. Bedros’a satması / 540
656 [114b-1] Salih b. Mustafa’nın alacaklı olduğu Mehmed b. Ömer 
ile sulh olduğu / 541
657 [114b-2] Yorgi v. Franko’nun borcuna karşılık evini 37. Yeniçeri Odası 
Vakfı’na bey‘ bi’l-istiğlâl yoluyla sattığı / 542
658 [114b-3] Musli Ahmed Çelebi b. Ases’in Hacı İsmail Ağa’ya 
borcunu kabul etmesi / 543
659 [115a-1] Lütfiye bt. Abdullah’ın Mehmed b. Mustafa’dan 
muhâlaa yoluyla boşandığı / 543







660 [115a-2] Kirkor v. Gasal’ın Panek v. İmlek’in atını haksız yere aldığı / 544
661 [115a-3] Ayşe bt. Osman’ın Ömer b. Mustafa’dan muhâlaa 
yoluyla boşandığı / 545
662 [115a-4] Ahmed b. Ali’nin Osman b. Hacı Mehmed’den ödünç ve tevliyet 
alıvermek için para aldığı / 545
663 [115b-1] Ayşe bt. İbrahim’e olan borcunu ödemesi için İbrahim 
b. Mehmed’e tembih / 546
664 [115b-2] Yusuf Ağa b. Abdullah’ın kölesi Musli’yi azat etmesi / 547
665 [116a-1] Saraçhâne Vakfı’na borcunu ödemesi için İbrahim 

Çelebi’ye tembih / 547
666 [116a-2] Girit metrepolidi Papa Kalaniko v. Yorgi’nin Manolaki v. Petro’ya 
borcu olduğunu kabul etmesi / 548
667 [116a-3] Saraçhane Vakfı’na olan borcunu ödemesi için Ramazan 
Beşe’ye tembih / 549
668 [116a-4] İbrahim Çelebi b. Abdullah’a Saraçhane Vakfı’na olan borcunu 
ödemesi için tembih / 549
669 [116b-1] Mehmed Hamdi Efendi b. Ahmed’in menzilini Mehmed Paşa 
Vakfı’na bey‘ bi’l-istiğlâl yoluyla sattığı / 550
670 [116b-2] Ali b. İbrahim’in evini Deli Birader Vakfı’na bey‘ 
bi’l-istiğlâl yoluyla sattığı / 551
671 [117a-1] Şeyh Hüseyin Efendi b. Hasan Efendi’nin menzilini Abdi Çelebi 
b. Sami’ye sattığı / 551
672 [117a-2] Musa Beşe b. Ahmed’in malını gasb ettiği iddiasıyla Ali Ağa 
b. Abdullah aleyhine açtığı davada sulh olması / 552
673 [117a-3] Vartan v. Bedros’un Karabet’te olan alacağını 
kefillerden tahsil etmesi / 553
674 [117b-1] Hatice bt. Ahmed Beşe’nin Ahmed b. İvaz’dan muhâlaa 
yoluyla boşandığı / 554
675 [117b-2] Rukiye bt. Şeyhzâde Mehmed Efendi’nin Mehmed Çelebi b. Ali’den 
muhâlaa yoluyla boşandığı / 554
676 [117b-3] İbrahim b. Abdullah’ın Hasan b. Abdullah’ın vârisleri aleyhine 
açtığı mudârebe davası / 555
677 [118a-1] Garniçe bt. Nikogos ile Mihayil ve Ohan arasındaki 
menzil davası / 556
678 [118a-2] İbrahim b. Abdullah’ın Hasan b. Abdullah vârisleri aleyhine açtığı 
mudârebe davasında haklı çıkması / 557







679 [118b-1] Ahmed Efendi b. Atâullah’ın kölesi Kenan’ı azat etmesi / 558
680 [119a-1] Ali Reis b. Halil’in Hacı Osman b. Muharrem’e olan borcunu 
taksitle ödeyeceği / 558
681 [119a-2] Naht v. Arslan’ın menzilini Osman b. Hasan’a satması / 559
682 [119a-3] Hüseyin Beşe b. Mehmed’in alacak iddiasında haksız olduğu / 559
683 [119b-1] Avadik v. Asvador’un borçlarını taksitle ödemesi / 560
684 [119b-2] Arutin v. Kirkor’un fırın hesapları ve zimmetinin ibrâ edilmesi / 561
685 [120a-1] Hatice bt. Ali’nin menzilini Mehmed b. Kasım’a satması / 562
686 [120a-2] Ali Beşe b. İbrahim’in kölesi Abdullah’ı azat etmesi / 562
687 [120a-3] Mehmed Çelebi b. Mustafa’nın menzilini oğlu Abdullah 

Çelebi’ye satması / 563
688 [120b-1] Ayşe bt. Mustafa’nın menzilini Hüseyin b. Üveys’e satması / 563
689 [120b-2] Rabia bt. Abdullah’ın Hasan Beşe b. Hasan’dan muhâlaa 
yoluyla boşandığı / 564
690 [120b-3] Todoş v. Tanaş’ın gemi malzemelerinin iadesi için Memiş Reis 
b. Hasan’a tembih / 565
691 [121a-1] Apostol v. Angeli’nin Kâtib Ali Efendi Vakfı’ndan aldığı ödüncü 
kefilin ödemesi / 565
692 [121a-2] Sultana bt. tülbentçi Asvador’un menzil davasının on beş sene 
geçtiği için reddi / 566
693 [121b-1] Ayşe bt. Abdullah’ın İbrahim b. Mustafa’da olan mehir ve nafaka 
alacağını tahsil ettiği / 567
694 [121b-2] Hacı Yusuf b. Hacı Ömer’e borcu ödemesi için Sirozlu Mustafa 

Çelebi b. Hüseyin’e tembih / 568
695 [121b-3] Ayşe bt. Mustafa’nın Ahmed b. Abdurrahman’dan muhâlaa 
yoluyla boşandığı / 568
696 [122a-1] Hasan Efendi b. Abdullah’ın kölesi Dilaver’i azat etmesi / 569
697 [122a-2] Yeniçeri 91. Cemaat bir kısım odalıların Azak Kalesi’ndeki ortak 
menzillerinin satış bedellerinin tahsili / 569
698 [122a-3] Bayram b. Mehmed’den aldığı ödüncü ödemesi için Mehmed Beşe 
b. Hasan’a tembih / 570
699 [122a-4] Halep Süryani Patriği Salamon v. David’in Ali b. Yusuf ’tan 
ödünç alması / 570
700 [122b-1] Hatice bt. Ali’nin tüm eşyasını Reis Mehmed 
b. Kasım’a hibe etmesi / 571







701 [122b-2] Emetullah bt. Rıdvan’ın Süleyman b. Mustafa’dan 
muhâlaa yoluyla boşandığı / 571

702 [122b-3] Ayşe bt. Halil’e borcunu ödemesi için kocası Hüseyin Çelebi 
b. Ahmed’e tembih / 572

703 [123a-1] Yorgi v. Mihal’in mirasçılarına olan borcunu ödemesi için Yorgi 
v. Vasil’e tembih / 573

704 [123b-1] Saliha bt. Hacı Ali’nin menzilini Gevher bt. Ahmed’e sattığı / 574
705 [123b-2] Derviş b. Hüseyin’in kendisini yaralayan Hasan b. Abdullah 
ile sulh olması / 574
706 [123b-3] Mehmed Ağa b. Hasan’ın menzilini Hacı Mehmed Ağa b. Sinan’a 
bey‘ bi’l-istiğlâl yoluyla satması / 575
707 [124a-1] Ayşe bt. Abdullah’ın menzilinin yarısını, bazı eşyalarını ve mehrini 
kocası Ramazan Beşe b. Cafer’e hibe etmesi / 576
708 [124a-2] Anaştaş Reis v. Panayot’un Yorgi v. Yani’ye borcu olduğu / 577
709 [124b-1] Labzenos v. Kozi’nin kendisini yaralayan Hüseyin Beşe b. Ali ile 
sulh olması / 577
710 [124b-2] Ümmühâni bt. Yusuf ’un kendisi ve müvekkilleri adına menzilini 
Rukiye bt. İbrahim Paşa’ya satması / 578
711 [125a-1] Ümmühâni bt. Yusuf ’un kendisi ve müvekkilleri adına 
Ömer Bey b. Ebûbekir’e yaptığı menzil satışından tarafların 
anlaşarak vazgeçmeleri / 579

712 [125a-2] Ömer Bey b. Ebûbekir’in Mimar Sinan Ağa Vakfı’ndan satın aldığı 
mülkü tarafların rızasıyla geri verdiği / 580

713 [125b-1] Hacı Hüseyin Ağa’nın çiftliğinin vârislerince Hasan Çelebi 
b. Abdurrahman’a satılması / 581

714 [125b-2] Mehmed Beşe b. Receb’in menzil ve arazilerini yeğeni Receb 
b. Mustafa’ya hibe etmesi / 582

715 [126a-1] Hayrünnisâ bt. Hacı Mehmed’in menzilini Abdullah Efendi b. Resul 
Efendi’ye satması / 583

716 [126b-1] İpek tâcirlerinden mükerrer vergi alınmaması / 584
717 [127a-1] İbrahim Çelebi b. Hacı Musa’nın menzilini Hatice bt. Mehmed 
ile kızına satması / 585
718 [127a-2] Koni Reis v. Hristo’nun Ali Bey b. Mehmed’de alacağı olduğu / 586
719 [127a-3] Meldon v. Minas’ın Tanaş v. İstati’ye verdiği rüşveti 
geri alacağı / 586







720 [127b-1] Mustafa b. Abdülkadir’in tedavisinde gözünü kör eden Mosi 
v. Avraham ile sulh olması / 587

721 [127b-2] Rukiye bt. Abdullah’ın alacaklı olduğunu ispat edememesi / 588
722 [128a-1] Ekmekçi Bedros v. İsak’ın Kosta v. Kazar’da alacağı olduğu / 588
723 [128a-2] Ali Ağa b. İvaz’ın mukātaalı menzilini Ahmed Çelebi b. Hacı 
Durmuş’a satması / 589
724 [128a-3] Rahime Hanım’ın Ali Çelebi b. Abdullah’ta alacağı olduğu / 589
725 [128b-1] Mustafa b. Abdullah’ın İbrahim b. Mehmed’de alacağı olduğu / 590
726 [128b-2] Mustafa Çelebi b. Süleyman’ın Ali b. Veli’de alacağı olduğu / 590
727 [128b-3] Hacı Ahmed b. Mehmed’in Ali b. Veli’den kefalet sebebiyle 
alacağı olduğu / 591
728 [129a-1] Şaban Beşe b. Hasan’ın kendisini yaralayan Mehmed Beşe b. Ahmed 
ile sulh olması / 592
729 [129a-2] Saliha bt. Mustafa’nın boşandığı kocası Mustafa Çelebi 
b. Zülfikār’da alacağı olduğu / 592
730 [129a-3] Hacı Musli b. Hacı Mehmed’in Ahmed Beşe b. Musa’da 
alacağı olduğu / 593
731 [129b-1] Ahmed Beşe b. Musa’nın vekâleten köle satışından Ali Çelebi b. Hacı 
Musli’nin vârislerine borçlu olduğu / 594
732 [129b-2] Şaban b. Veli’nin câriyesi Behzad’ı azat etmesi / 595
733 [130a-1] Ahmed Çelebi b. Sefer’in alacak davasında Ayşe bt. Mustafa 
ile sulh olması / 595
734 [130a-2] Havva bt. Abdürrauf ile Salih b. Abdullah’ın boşanması / 596
735 [130b-1] Ayşe bt. Mehmed’in nafaka ve mehir hususunda kendisini boşayan 
Hacı Ahmed b. Hacı İvaz’ın zimmetini ibrâ etmesi / 597
736 [130b-2] Osman Odabaşı b. Mahmud’un alacağına Ömer Çelebi’nin kefil 
olduğunu ispat edemediği / 597
737 [130b-3] İstati v. Yorgi’nin Mihal v. Aleksi’nin vârisi olduğu 
iddiasının reddi / 598
738 [131a-1] Yorgi v. Vasil’in Yorgi v. Mihal’in vârislerine olan borcuna karşılık 
menzilini takas etmesi / 599
739 [131a-2] Rahime bt. Hüseyin’in Abdi b. Hüseyin’den muhâlaa 
yoluyla boşandığı / 599
740 [131a-3] İnâyet bt. Abdullah’ın Muammer bt. Abdullah’ı azat etmesi / 600







741 [131b-1] Ahmed Efendi b. Nasuh’un menzilini borçlarına 
karşılık takas etmesi / 600

742 [131b-2] Şeyh Abdülkādir-i Geylânî Vakfı’na ait menzilin 
kullanım hakkında sulh / 601

743 [131b-3] Rabia bt. Abdullah’ın mirasından kız kardeşi 
Fâtıma’nın hissesi / 602

744 [132a-1] Liye bt. Mosi’nin ölen Yani v. Manol’da olan alacağının 
vârislerinden tahsili / 603

745 [132a-2] Süleyman b. Abdünnebi’nin Kurd Mehmed Reis b. Derviş’te olan 
alacağının terekesinden ödenmesi / 604

746 [132b-1] Seyyid İbrahim Çelebi b. Hacı Zeyneddin’in menzilini 47. Yeniçeri 
Cemaati Vakfı’na bey‘ bi’l-istiğlâl yoluyla sattığı / 604

747 [132b-2] Yusuf Efendi’nin eski eşi Ayşe bt. Ahmed ile hizmetçisine 
nafaka takdiri / 605

748 [133a-1] Havva bt. Mehmed’in Halil Beşe b. Mehmed’de mehir alacağı 
olmayıp muhâlaa yoluyla boşandığı / 606

749 [133a-2] Hasan Efendi b. İsa’nın vârislerinin Şeyh Abdülkādir-i Geylânî 
Vakfı’na ait menzilde nöbetleşe oturacakları / 606

750 [133b-1] Mustafa b. Abdullah’ın Hüseyin b. Abdullah’ta olan alacağını kefil 
İbrahim b. Mehmed’den tahsil etmesi / 607

751 [133b-2] Papa Andon v. Yero’nun bağını bey‘ bi’l-vefâ yoluyla 31. Yeniçeri Ağa 
Bölüğü Vakfı’na satması / 608

752 [133b-3] Rabia Hatun bt. Nuh’un menzilini Salih Çelebi 
b. Abdullah’a satması / 608

753 [134a-1] Ayşe bt. Hızır’ın menzilinin vârislerince Rabia 
bt. Mehmed’e satılması / 609

754 [134a-2] Hasan Beşe b. Mehmed’in kardeşi Ali’de alacağı olduğu / 610
755 [134a-3] Osman b. Ahmed’in Balmumcu Mustafa b. Hüseyin’de 
alacağı olduğu / 611
756 [134b-1] Hüseyin b. Abdullah’ın Mustafa b. Abdullah’a at satışından ve 
ödünçten 26 kuruş borcu olduğu / 611
757 [134b-2] Hacı Mustafa b. Nasuh’un Halil b. Ahmed’e arpa bedelinden 
borcu olduğu / 612
758 [134b-3] Simon v. Azar’ın vârislerinin menzillerini Bedros 
v. Andon’a satması / 613







759 [135a-1] Mustafa Beşe b. Mehmed’in Mehmed b. Mehmed’e olan borcunun 
vârislerince ödenmesi / 613

760 [135a-2] Mehmed Efendi b. Ahmed’in Hacı Süleyman b. Ahmed’de kefaleti 
sebebiyle alacağı olduğu / 614

761 [135a-3] Ahmed b. Ases’in İsmail Ağa b. Hacı Ömer’e 2300 kuruş 
borcu olduğu / 615

762 [135b-1] Hacı İbrahim b. Hacı Cuma’nın Ahmed b. Ases’te olan alacağını 
tahsil etmesi / 616

763 [135b-2] Ayşe b. Hacı Yusuf ’un Ali b. Şaban’dan muhâlaa 
yoluyla boşandığı / 616

764 [135b-3] Hacı Süleyman b. Hacı Ahmed’in kölesi Hasan’ı Şâmî Mehmed 
Efendi b. Ahmed’e sattığı / 617

765 [136a-1] Mıgırdiç v. Ovanes’in miras davasının reddi / 617
766 [136a-2] Ayşe Hatun bt. Ahmed’in vârisi oğlu Mehmed’e kayyım 
tayin olunduğu / 618
767 [136b-1] Yusuf Çelebi b. Abdullah’ın dükkânına yaptığı masrafların 
kiraya sayılması / 619
768 [136b-2] Hayrünnisâ bt. Abdullah’ın Hüseyin Beşe b. İbrahim’den muhâlaa 
yoluyla boşandığı / 619
769 [136b-3] Hasib Ağa b. İbrahim’in kölesi Mustafa’yı mükâtebe yoluyla 
azat etmesi / 620
770 [137a-1] Mehmed b. Ahmed’in kendisini yaralayan Seyyid Mustafa Çelebi 
b. Seyyid İbrahim Çavuş ile sulh olması / 620
771 [137a-2] Halil Ağa b. İbrahim’in dükkânını Mıgırdiç 
v. Haçuk’a kiralaması / 621
772 [137b-1] Hacı Musli b. Hacı Mehmed’in Ahmed Beşe b. Musa’da köle 
satışından kaynaklanan alacağını tahsil ettiği / 622
773 [137b-2] Panayot v. Nikola’nın Kiro v. İstoyani’de koyun satışından ve 
ödünçten alacağı olduğu / 622
774 [137b-3] Hatice bt. Abdullah’ın Gülistan bt. Abdullah’ta mal satışından 
alacağı olduğu / 623
775 [138a-1] Divriği kazasının 1097-1098 seneleri cizyesinin tahsili fermanı / 624
776 [138b-1] Edirne Rum metrepolidinin borçlarının ertelenmesi hükmü / 624
777 [139a-1] Âbid Çelebi Mescidi imamlığına Mehmed Efendi’nin tayini / 625







778 [139b-1] İstanbul Patriği Diyonisyos’un borçlarını taksitle 
ödemesi fermanı / 626

779 [140a-1] İstanbul Patriği Diyonisyos’un borçlarını taksitle 
ödemesi fermanı / 627

780 [140b-1] İstanbul Patriği Diyonisyos’un borçlarını 
taksitle ödemesi fermanı / 628

781 [141a-1] Yeniçarşı ve Galata Attar esnafı dellâlı Yasef ’e müdahale olunmaması 
konusunda buyruldu / 629

782 [141a-2] Yeniçarşı ve Galata Attar esnafı dellâlı Yasef ’e müdahale 
olunmaması konusunda ferman / 629

783 [141a-3] Fırtınada yıkılan Sulumanastır Kilisesi tuvaletleri 
duvarlarının tamiri / 630

784 [141b-1] Yani ve eşi Zoli’nin taksitli borçlarının hemen ödenmesi 
için tazyik edilmemeleri / 631

785 [142a-1] Narhtan fazlasına kesimlik küçükbaş hayvan satılmaması / 631
786 [142a-2] İstanbul sığır kasapları kethüdâ vekilliğine İbrahim 
Ağa’nın tayini / 632
787 [142b-1] İstanbul ve bağlı yerler koyun kasapları kethüdâlığına Veli 
Kilârî’nin tayini / 632
788 [143a-1] İstanbul ihtisab çardağı kuloğlanları yiğitbaşılığına ihtiyarlarından 
Hacı Süleyman’ın tayin edilmesi / 633
789 [143b-1] Edirne’de bulunan İstanbullu yahudilere Kira oğlu Arslan’ın 
yiğitbaşı tayini / 634
790 [143b-2] İstanbul için Hudâvendigâr’dan satın alınan zahirenin 
kontrolü fermanı / 635
791 [144a-1] Çilingirci olmayanlara çilingir dükkânı açtırılmaması fermanı / 636
792 [144a-2] Cizye defterinde kaydı bulunmayan Behram’dan Divriği 
cizyesi alınmaması / 637
793 [144b-1] Kasapların kesmek üzre Yedikule’ye getirdikleri hayvanlardan fazla 
vergi alınmaması / 637
794 [Arka kapak içi-1] Borcundan dolayı hapsedilen İbrahim’in 
serbest bırakılması / 639
795 [Arka kapak içi-2] Borcundan dolayı hapsedilen Avadya v. Senem’in 
serbest bırakılması / 639
796 [Arka kapak içi-3] Dadye bt. Yasef ’in Hebib v. Menahem ile evlenmesi / 639
İSTANBUL KADI SİCİLLERİ
BÂB MAHKEMESİ

46
NUMARALI SİCİL

(H. 1096 - 1097 / M. 1685 - 1686)







65

[Kapak]
Hâcezâde Osman Efendi’nin
ve İbrahim Efendi’nin müşterek sicilidir.
Sene 1097.
Horasancı …?

1 [Kapak içi-1] Sarrâc İshak mahallesinden Osman b. Mehmed’e kefalet
Zâhide bt. Ahmed Tavşantaşı mahallesinde sâkine zevcine.
Bezzâz tâifesinden olup Sarrâc İshak mahallesinde sâkin el-Hâc Ahmed ( ) 
b. Abdüllatîf ve bezzâz el-Hâc (…) Ömer Reis b. Mehmed talebiyle yine 
mahalle-i mezbûrede sâkin Osman b. Mehmed’in nefsine kefîl oldu.
Fî 26 (…) sene (…).

2 [Kapak içi-2] Borçlu Ahmed b. Hasan’ın kefilleri
Medyûn Ahmed b. Hasan
2 Rebî‘ulâhir mahbûs
Hasan Bey nâm kimesne otuz guruş için haps (…) [ettirip] medyûn-ı mezbûrun 
babası Hasan Beşe b. Bayram ve vâlidesi Râziye bt. Halil ve karındaşı (…) cüm-
lesi meblağ-ı mezbûr otuz guruşa kefîl bi’l-mâldir ve kefîl-i mezbûrların nefsine 
ve (…) malına hâlâ sicinde ekmekçi olan Ahmed Beşe dahi kefîl [olup] bu ma-
halle kayd olundu.
Fî 10 li sene [10]97 Rebî‘ilâhir’in ikinci günü Mahmud Paşa mahkemesinden 
Ramazan yediyle haps olunmuşdur (…) yediyle ıtlâk olunmuşdur.

3 [Kapak içi-3] Abdülhalim ile Ayşe bt. Abdullah’ın boşanması
Karabaş mahallesinde sâkine Ayşe bt. Abdullah’dan ba‘de’l-istihbâr İzmir’den 
ma‘zûl (…) Abdülhalim Efendi b. Mehmed ve es-Seyyid Abdullah Çelebi b. İsâ 
şöyle şehâdet (…) ve mezbûrenin zevci merkūm Abdülhalim’in hizmetinde 
iken İzmir’de beş ay (…) bizim huzûrumuzda tatlîk eyledi.
Fî 25 min Şa‘bân sene [10]97.

4 [Kapak içi-4] Borca kefil olma
Fener’de sâkine Zoyi bt. Dimitri, Mıgırdiç v. Abram mahzarında ikrâren zevcim 
Hristo’nun mezbûra on yedi bin sekiz yüz akçe deynine ben müeccel-i zâminim 
ilâ Ramazan yevm 25 dediği terlikçi Mehmed b. Abdullah mezbûrun nefsine 
kefîl şud.

5 [Kapak içi-5] İbrahim b. Abdullah’ın eşi Fâtıma bt. Mustafa’ya 
nafaka takdiri
Fâtıma bt. Mustafa talebiyle zevci İbrahim b. Abdullah’a an mahalleti Yatağan 
(…) nafaka ve kisve-bahâ yevm 6 farz ve takdîr olundu.
Fî 5 Ramazan [sene 1097].
Sa‘âdetlü İbrahim Efendi hazretlerinin def ‘a-i sâniyelerinde vâki‘ olan si cil lâ-
tın dandır.

6 [1a-1] Kürek cezasına çarptırılan İbrahim’in eşyalarının 
vekiline teslimi
Ma‘rifet-i şer‘le dükkânı açılıp ve eşyâsı defter olunup vekîl-i şer‘îsine teslîm 
olundu.
Fî 27 C[emâziyelâhir] sene [10]97.
Sa‘âdetlü ve mürüvvetlü sultânım hazretleri sağ olsun
Bu kulları mücrim ile ahz olunup deryâ beylerinin sefînesinde kürek fermân 
olunmağla Lâleli çeşme kurbunda bir dükkânda üç Mushaf-ı şerîfim ve ve 
kitâblarım ve ba‘zı eşyâlarım olup sefîne gitmek üzre olmağla hâlâ dükkân-ı 
merkūm mühürlü olmağın çavuş kulları mübâşeretiyle dükkân açılıp vekîlim 
a‘mâ Mehmed Dede du‘âcılarına dükkân-ı mezbûrda olan eşyâlarım bu kulları-
na teslîm olunmak bâbında fermân recâ olunur.
Bende İbrahim

7 [1a-2] Yemiş İskelesi’ndeki sebzehane kethüdâlığına tayin
Kethüdâlık-ı sebzehâne der Yemiş iskelesi
Kıdvetü’l-emâsil ve’l-akrân ( ) -zîde kadruhû- mahal ve müstahık olmağla ve-
rilmek buyruldu.
Fî 13 [sene] seb‘a ve tis‘în ve ve elf.
Sah

8 [1a-3] İstanbul kasaplığı kethüdâlığının Mehmed Beşe’ye verilmesi
Kethüdâlık-ı kasabân-ı İstanbul
Zikr olunan kethüdâlık emekdârlardan kıdvetü’l-emâsil ve’l-akrân Mehmed 
Beşe -zîde kadruhû- mahal ve müstahık olmağla verilmek buyruldu.
Sene seb‘a ve tis‘în ve elf C[emâziyelâhir] fî 19.

9 [1a-4] Sefere memur askerlerin süratle orduya katılmaları
Sah
İstanbul kadısı izzetlü ve fazîletlü Efendi hazretleri hâlâ Edirne’de ordu hare-
ket ve azîmet etmek üzre olduğun haberi gelmekle tavâif-i askerden bir ferd ge-
riye kalmayıp âcilen ve serî‘an Ordu-yı hümâyûna mülhak ve mülâkī olmaları 
fermân olunmuşdur imdi İstanbul’da olan mahallât imâmlarını getirdip tenbîh 
eyleyesin ki herkes kendi mahallesinde sefer-i hümâyûna me’mûr olan asker-
den olup evinde sâkin olanları ve hâricden gelip kirâcılı oturup meks edenle-
ri isim ve resimleriyle gelip huzûrumuza arz eyleyeler, şöyle ki bir tarîkle ketm 
ve ihtifâ edip vukū‘u üzre haber vermeyeler hafiyyeten yokladılıp ma‘lûm oldu-
ğu gibi sefere gitmeyip evinde bulunan şahsa ve mahallesinin imâmına eşedd-i 
ukūbet ile tertîb-i cezâ olunup katl olunur bilmiş olalar deyû muhkem tenbîh 
edile deyû buyruldu.
Fî 13 [Ramazân]n sene [10]97.

10 [1a-5] Fâtıma bt. Hasan’ın Musa b. Mehmed’den muhâlaa 
yoluyla boşanması
Kovacılar içinde Pertev Paşa odalarında sâkine Fâtıma bt. el-Hâc Hasan nâm 
hâtunu, zevci olup İbrahim Paşa mahallesinde sâkin Musa b. Mehmed’in bir 
sene mukaddem muhâla‘a eylediğini mezbûr Musa’nın karındaşı Mehmed ve 
zikr olunan odalarda sâkin olan Abdullah ve Yusuf b. Abdullah alâ tarîki’ş-
şehâde haberleri kayd şud.
Fî 15 min Şa‘bân.

11 [1a-6] Hacı Ahmed b. Abdullah’ın at satışı
Uzun Şucâ‘ mahallesinde sâkin Hacı Ahmed b. Abdullah Hızır Bâli oğlu Ahmed 
mahzarında ikrâr eder ki işbu alnı beyazlı yağız aygır atı târih-i sicilden beş gün 
mukaddem Hasan Ağa nâm kimesneye emânet vaz‘ edip hizmetkârına ısmarla-
mış idi oğlan firâr etmekle nafakası aczinden mezbûr Hızır Bâlioğlu’na üç gu-
ruşa bey‘ ve teslîm ve kabz-ı semen eyledim.
Fî 16 min Şa‘bân.







12 [1b-1] Ahmed Ağa’nın evinden çıkan eşyalar
Mahmiye-i İstanbul’da Manisalı Çelebi mahallesinde sâkin Mehmed Ağa b. el-
Hâc Mehmed nâm kimesne meclis-i şer‘a gelip takrîr-i kelâm ve ta‘bîr ani’l-
merâm edip mahmiye-i mezbûrede Karabaş mahallesinde vâki‘ menzilim-
de müste’cirim olan Ahmed Ağa b. Ömer nâm kimesne târih-i kitâbdan üç 
sene mukaddem menzil-i mezbûru mukaffel bırakıp gaybet ve firâr etmek-
le menzil-i mezbûr mu‘attal kalmağın savb-ı şer‘îden üzerine varılıp menzil-i 
mezbûr feth ve gāib-i mezbûrun menzil-i merkūm içinde mevcûd olan eşyâsı 
tahrîr olunarak bir kimesneye def ‘ ve menzil-i mezbûru ba‘de’t-tahliyye bana 
teslîm olunmak matlûbumdur dedikde mazmûnu min külli’l-vücûh takrîr-i 
meşrûhuna muvâfık buyruldu-yı şerîf dahi ibrâz etmeğin imtisâlen-leh savb-ı 
şer‘den irsâl olunan İbrahim Efendi b. Mehmed zeyl-i defterde isimleri mastûr 
olan müslimîn ile menzil-i mezbûr feth ve içinde mevcûd bulunan eşyâsını 
ba‘de’t-tahrîr mahmiye-i mezbûrede Aksaray kurbunda Kovacılar mahallesinde 
sâkin Ahmed Efendi b. eş-Şeyh es-Seyyid Hasan Efendi’ye vaz‘ ve teslîm olunan 
eşyâsıdır ki vech-i âtî üzre zikr olunur.
Hurrire fi’l-yevmi’s-sâlis min Cumâdelâhire li sene seb‘a ve tis‘în ve elf.
Köhne kadife yastık yüzü Aded 4
Makrama yastık yüzü Aded 2
Açıla ve büzüle çuka yastık Aded 8
Köhne sagīr yemeni yastık Aded 3
Kırmızı Cezâyir ocağı Aded 1
Kırmızı köhne sagīr ihrâm Aded 1
Kırmızı çuka mak‘ad Aded 1
Kırmızı çuka cedîd mak‘ad Aded 2
Tiftik köhne kebe Aded 2
Uşşâkī seccâdesi Aded 1
Yemeni yorgan Aded 2
Sagīr yemeni şilte Aded 1
Acem basması köhne yastık Aded 3
Makrama saf yastığı Aded 1
Minder Aded 1
Açıla beledî yün döşek Aded 1
Yastık kılıfı Aded 8
Minder kılıfı Aded 8
Köhne makrama yemeni Aded 1

Çuka kaplı iskemle Aded 1
Tüfenk kılıfı Aded 2
Palaska mükemmel Aded 1
Tazı halkası Aded 1

Çuka eldiven Aded 2
Bakır cedrî raht şemesiyle? Aded 1
Pirinç kılıç Aded 1
Yaldızlı cedîd Bosna kilid âhar zarfıyla
Ma‘a yaldızlı buhurdan [Aded] 1
Haleb üzengi 1 Çift
Kebîr ...? Aded 2
Bir mikdâr şerid hırdavâtıyla [Aded] 1
Demir iskemle [Aded] 1
Bakır leğen [Aded] 1
Bakır kebîr sini [Aded] 1
Demir kürek [Aded] 1
Meksûr cam tas [Aded] 1
Acem çukası [Aded] 1
Bekridî? sagīr Acem kâsesi [Aded] 1
Fağfurî kâse [Aded] 1
Paşa fincanı tabağıyla [Aded] 1
Fağfurî tabak [Aded] 1
Fağfur fincan [Aded] 9
Def‘a Acem fincanı [Aded] 1
Acem tabağı [Aded] 6
Fağfurî tabak [Aded] 1
Şişhâne şişe [Aded] 4
Mir’ât kapağı [Aded] 1
Beyaz yelpaze [Aded] 1
Hilye-i şerîf [Aded] 1
Ebe ocak yaşmağı [Aded] 1







Çini bardak [Aded] 1
Beç bardağı [Aded] 1
Şişe bardak [Aded] 1
Şişe çiçek bardağı [Aded] 4
Berât kuburuyla [Aded] 1
Frenk de[vâ]t? kebîr [Aded] 1
Def‘a sagīr [Aded] 1
Sagīr sepet [Aded] 1
Def‘a kebîr sepet [Aded] 1
Münakkaş peşkir [Aded] 1
Makrama gök şal [Aded] 1
Asdar [Aded] 1
Torba içinde kâğıdıyla [Aded] 2
Kumaş en‘âm kesesi [Aded] 1
Beyaz torba [Aded] 1
Üzengi kılıfı [Aded] 2
Sırça taş [Aded] 9
Def‘a beyaz taş [Aded] 3
Sarı sırça taş [Aded] 3
Hırdavâtıyla sagīr kulp? [Aded] 2
Muhammediyye [Aded] 1
Kudûrî [Aded 1]
Cild-i evvel-i Taberî [Aded] 1
Tarîkat-i Muhammediyye [Aded] 1
Hikâye kitâbı [Aded] 1
Def‘a Taberî cildi [Aded] 1
Resâil mecmû‘ası [Aded] 1
Parça Frengî balmumu [Aded] 1
Cedîd mukavvâ divid [Aded] 1
Mikrâz [Aded] 1
Makta‘ [Aded] 1
Kalemtıraş [Aded] 1
Meksûr miskāl [Aded] 1
Tanbur [Aded] 1
Terzi mikrâzı [Aded] 1
Yemek kaşığı [Aded] 38
Köhne zıbın [Aded] 1
Köhne kapak [Aded] 1
Köhne bohça hırdavâtla [Aded] 1
Bakır güğüm [Aded] 1
Def‘a sagīr güğüm [Aded] 1
Siyah aba [Aded] 1
Defter mecmû‘ası [Aded] 1
Sagīr … ? [Aded] 1
Kapağıyla tencere kebîr [Aded] 1
Kapaksız tencere [Aded] 1
Bakır et sinisi [Aded] 1
Kebîr lenger [Aded] 1
Sagīr baklava tepsisi [Aded] 1
Kebîr kevgir [Aded] 1
Sagīr tava [Aded] 1
İbriğiyle Bosna leğen [Aded] 1
Def‘a kapaklı leğen ibriğiyle [Aded] 1
Def‘a kapaksız leğen ibriğiyle [Aded] 1
Bakır bakraç [Aded] 1
Kebîr kahve ibriği [Aded] 2
Bakır kahve tepsi [Aded] 1
Cam kahve tepsi [Aded] 1
Hamam tası [Aded] 1
Şamdan makāmıyla [Aded] 1
Meksûr şamdan [Aded] 1
Havan [Aded] 1
Kebîr sahan [Aded] 5
Sagīr sahan [Aded] 8
Bakır lengeri [Aded] 5
Kevgir kepçe [Aded] 1
Kapağıyla sahan [Aded] 5
Atîk bıçak [Aded] 2
Meksûr satır [Aded] 1
Maşa [Aded] 1
Kürek [Aded] 1
Köhne karlık kutusuyla [Aded] 1
Köhne asdar sarık [Aded] 1
Tennûr ihrâmı [Aded] 1
Tennûr Aded 1
Ceviz iskemle [Aded] 1
Tahta iskemle [Aded] 1
Köhne kapak [Aded] 1
Köhne yemeni sofra [Aded] 1
Boş kutu [Aded] 3
Şişe [Aded] 2
Meksûr mum mikrâzı [Aded] 1
Cedîd kâğıd mikrâzı [Aded] 2
Sırça taş [Aded] 12
Beyaz boncuk dürriyle [Aded] 4
Zînetü’l-evrâd [Aded] 1
Cedîd sedefkârî nesciye [Aded] 1
Akçe nesciye evrâk-ı perîşânıyla [Aded] 8
Ağaç sepet [Aded] 1
Minder tahtası [Aded] 4
Mısır hasırı kaba hasırıyla [Aded] 2

Çerçeve camlar [Aded] 7
Def‘a Mısır hasırı [Aded] 1
Def‘a minder tahtası [Aded] 3
At şerîkesi [Aded] 1
Sad? eyer [Aded] 1
Köhne uşak seccâdesi [Aded] 1
Köhne uşak kaliçesi [Aded] 1
Selânik keçesi orta [Aded] 1
Def‘a orta keçesi [Aded] 1
Köhne kilim [Aded] 2
Tahta sandık [Aded] 1
Yemeni yüz yastık [Aded] 3
Tazı halkası [Aded] 3
Şatranc kesesiyle [Aded] 1
Bakır bağı [Aded] 2
Mısır hasırı [Aded] 2
At keçesi [Aded] 2
Sagīr köhne minder [Aded] 2
Beledî yastık [Aded] 3
Yemeni minder [Aded] 1
Köhne yemeni yorgan [Aded] 1
Kapı perdesi [Aded] 2
Peşkir köhne [Aded] 1
Ön perdesi [Aded] 1
Kaba hasır [Aded] 1
Küp [Aded] 1
Ağca iskemle [Aded] 1
Ağca tennûr [Aded] 1
Demir mangal [Aded] 1
Köhne sepet [Aded] 1
Katır küreği ve sâir [Aded] 5
Katır levâzım-ı mükemmel
Köhne üzengi [Aded] 6
Keten tarağı [Aded] 1
Şarap teknesi [Aded] 1

…? Ağca [Aded] 1
Demir kazma [Aded] 1
Kebab şişi [Aded] 1
Köhne sofra [Aded] 1
Gergef [Aded] 1
Köhne kilim [Aded] 1
Köhne kebe [Aded] 1
Kapı perdesi [Aded] 1
Kilim köhne [Aded] 1
Kilim köhne [Aded] 3
Köhne eyer üzengisiyle [Aded] 2
Kantariye bir deste ma‘a kara raht bir deste Bir deste
Ocak perdesi [Aded] 1
Şamdan [Aded] 1
Kaba hasır [Aded] 2
Meksûr kevgir? [Aded] 1
Ocak perdesi [Aded] 1
Hilye-i şerîf [Aded] 1
Mısır hasırı [Aded] 2
Kaba hasır [Aded] 4
Köhne kebe [Aded] 1
Kırmızı çuka yastık astar [Aded] 11
Kebîr ...? [Aded] 4
Bakır topuzluk [Aded] 1
Faraş süpürgesiyle [Aded] 1
Sacayak [Aded] 3
Def‘a sagīr [Aded] 1
Et satırı [Aded] 1
Cam tahtası [Aded] 3
Fermân tahtası [Aded] 4
Dirgen kürek [Aded] 3
Ocak taşı [Aded] 1
Köhne semer [Aded] 1

Çifte kemer [Aded] 1
Kebîr direk [Aded] 5
Kaba hasır [Aded] 1
Şuhûdü’l-hâl: İmâm Hüseyin Efendi b. Mustafa, Mahalle-i mezbûr imâmı 
Abdülkādir Efendi b. Süleyman, Hüseyin Efendi b. Yusuf, Mehmed Çelebi 
b. Ahmed, Mehmed Efendi b. Hasan, İslâm Çelebi b. Cânib, Ahmed Ağa 
b. Mehmed, Ali Çelebi b. Halil, Osman Efendi b. Evliyâ.

13 [1(2)a-1] Hüseyin Çelebi’nin dükkânında bulunan eşyaların 
sahiplerine verilmesi
Mahmiye-i İstanbul’da Sarıgez kurbunda sâkin bakkal tâifesinden olup bun-
dan akdem hâlik olan Panayot v. Yani’nin verâseti zevce-i metrûkesi Angelo 
bt. İspilyoli ile sulbî kebîr oğlu Filiyaki’ye münhasıra olduğu şer‘an zâhir ve 
müte‘ayyin oldukdan sonra mezbûrân oğlu ve Filiyaki taraflarından husûs-ı âti’l-
beyâna vekîl olup Yani v. İspilyot ve Petroco v. İstefani şehâdetleri ile vekâleti 
sâbite olan Yorgi v. Dimitri meclis-i şer‘-i şerîf-i enverde İspilyot v. Hristodoli 
nâm zimmî muvâcehesinde bi’l-vekâle ikrâr ve i‘tirâf edip gāib-i meclis Hüseyin 
Çelebi’nin mahmiye-i mezbûrda Ali Paşa hamamı kurbunda bakkal dükkânında 
mevcûd ve hâlik-i mezbûrun mülkü olup ba‘de helâkihî müvekkilân-ı mezbûrâna 
bi’l-irsi’ş-şer‘î isâbet eden üç kebîr kantar ve iki sagīr kantar ve iki takım dir[h]
em ve iki terâzi ve beş bağ küpü ve yirmi vakıyye bakır evânîsi ve üç kebîr sir-
ke fıçıları ve beş bal fıçıları ve beş nârenk fıçıları ve beş tabla ve bir eşyâyı ve 
beynimizde ma‘lûm bakkalda zâtı mezbûr İspilyon’a safka-i vâhide ile seksen 
bin dokuz yüz kırk akçeye bi’l-vekâle bey‘ ve teslîm ol dahi iştirâ ve kabûl ve te-
mellük eyledikden sonra semeni olan meblağ-ı mezbûru yedinden bi’t-tamâm 
alıp kabz eyledim ba‘de’l-yevm sülüsân-ı mezkûre merkūm İspilyon’un mülk-i 
müşterâsıdır keyfe mâ yeşâ müvekkilân-ı mezbûrânın alâkaları kalmadı dedik-
de gıbbe’t-tasdîki’l-mu‘teber işbu vesîka ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mehmed 
Çelebi b. İdris, Ali Çelebi b. Bâli.

14 [1(2)a-2] Şerife Ümmühâni Hatun’un evdeki hissesini 
kardeşine satması
Mahmiye-i İstanbul’da Kara Emin mahallesinde sâkine Şerife Ümmühâni bt. es-
Seyyid Yakub nâm hâtun ba‘de’t-ta‘rîfi’ş-şer‘î meclis-i şer‘-i şerîfde birâderzâdesi 
işbu bâ‘isü’l-kitâb es-Seyyid Mehmed mahzarında ikrâr-ı tâm ve takrîr-i 
kelâm edip yine mahmiye-i mezbûrede Kethüdâ Canfedâ Hâtun vakfından 
mu‘accele-i ma‘lûme ve ayda altmış akçe icâre-i müeccelesi olan sâlifü’z-zikr 
Kethüdâ Hâtun câmi‘-i şerîfi karşısında olan odalarda ma‘lûmetü’l-hudûd men-
zil karındaşım mezbûr es-Seyyid Mehmed Çelebi ile benim iştirâki’s-seviy üzre 
taht-ı tasarrufumuzda olmağla ben mârrü’z-zikr menzilde olan nısf hissemi bi 
izn-i mütevellî-i vakf-ı mezbûr mekûr Mehmed Çelebi’ye beş bin [akçe] be-
del mukābelesinde ferâğ ve tefvîz ol dahi tefevvüz ve kabûl eyledikden son-
ra bedel-i ferâğ olan meblağ-ı mezbûr beş bin akçeyi yedinden tamâmen alıp 
kabz eyledim menzil-i mezbûrede kat‘â alâka ve medhalim kalmamışdır dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ahmed Çelebi b. Hüseyin, Mehmed Çelebi b. Dedezâde, el-Hâc 
Osman, Mustafa Çelebi b. Ahmed, el-Hâc Mustafa b. Tevekkül.

15 [1(2)a-3] Gorgi v. Panayot’a borcunu ödemesi için tembih edilmesi
Mahrûse-i Galata mahallâtından Sultan Bayezid mahallesinde sâkin bâ‘isü 
hâze’l-vesîka Dimitri v. Hristodili nâm a‘mâ zimmî tarafından husûs-ı âti’l-
beyâna vech-i şer‘î üzre vekîli olan Panayot v. Karanfil nâm zimmî meclis-i 
şer‘-i şerîf-i enverde müvekkil-i mezbûrun ammisi Gorgi v. Panaykato nâm 
zimmî muvâcehesinde üzerine bi’l-vekâle da‘vâ ve takrîr-i kelâm edip mezbûr 
Gorgi müvekkil-i mezbûr Dimitri’nin babası merkūm Hristodili ile bakırcılık 
san‘atında şerîkler iken merkūm Hristodili hâlik olmağla müvekkilim mezbûr 
Dimitri babamın sende beş yüz guruşu vardır deyû taleb ve da‘vâ eylediğin-
de mezbûr Gorgi cevâbında hâlik-i mezbûre ancak iki yüz kırk beş esedî gu-
ruş zimmetimde deynimdir deyû şuhûd mahzarında ikrâr ve yedine memhûr 
deyn temessükü vermekle suâl olunup meblağ-ı mezbûru bana edâya tenbîh 
olunmak matlûbumdur dedikde gıbbe’s-suâl ve’l-inkâr vekîl-i mezbûrdan 
müdde‘âsına beyyine taleb olundukda mahalle-i mezbûre sükkânından Papa 
Kostantin v. Yani ve Baba Kapril v. Andon ve Yuvakim v. Yorgi nâm râhibler li 
e[cli’ş] şehâde meclis-i şer‘a hâzırûn olup istişhâd olunduklarında fi’l-hakīka 
mezbûr Gorgi müvekkilim mezbûr a‘mâ Dimitri’nin babası hâlik-i mezbûr 
Hristodili ile san‘at-ı mezkûre şerîkler olup ba‘de’l-helâk mezbûr Dimitri beş 
yüz esedî guruş taleb ve da‘vâ eyledikde mezbûr Gorgi ancak iki yüz kırk beş 
esedî [guruş] deynim vardır deyû bizim huzûrumuzda ikrâr ve bizi istişhâd 
edip yedine memhûr deyn temessükü vermişdi biz bu husûsa bu vech-i mu-
harrer üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-tezkiyye şehâdetleri makbûle olmağın mûcebince meblağ-ı 
mezbûr iki yüz kırk beş esedî guruşu vekîl-i mezbûre edâ ve teslîm merkūm 
Gorgi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İslâm Çavuş b. Hüseyin Abbas, Ali Beş b. Hasan, el-Hâc Mustafa 
b. Tevekkül, İbrahim Çelebi b. Ahmed, Mustafa b. Hüseyin.







16 [1(2)a-4] Sadrazam İbrahim Paşa’nın çeşme inşasından esnafa 
borcunun kalmadığı
Husûs-ı âti’l-beyânı mahallinde ketb ü tahrîri iltimâs olunmağın savb-ı 
şer‘den irsâl olunan Mevlânâ Ahmed Efendi b. Yusuf sâbıkan ve sadr-ı a‘zam 
İbrahim Paşa hazretlerinin ev kethüdâları olan mefharü’l-emâsil ve’l-akrân el-
Hâc Mehmed Ağa b. ( ) mahmiye-i İstanbul’da Şehzâde câmi‘-i şerîfi kurbun-
da sâkin oldukları menzile varıp zeyl-i kitabda muharrerü’l-esâmî müslimîn 
huzûrlarında akd-i meclis-i şer‘-i şerîf eyledikde mahmiye-i mezbûrede ke-
resteci tâifesinden el-Hâc İbrahim b. Mehmed ve kurşuncu Hacı Mustafa 
b. Mehmed ve camcı es-Seyyid Musa? b. Ahmed ve dökmeci İsmail Çelebi 
b. Abdullah ve nakkāşbaşı Hasan Çelebi b. Abdullah ve suyolcu Süleyman 
Çelebi b. Mehmed ve Karataşçı tâifesinden el-Hâc Mustafa b. Abdullah ve 
Ali Çelebi b. Abdullah ve mismârî Hacı Abdullah b. İsâ nâm kimesneler ile 
taş yontuculardan Haçuk v. Apoli ve hamamcı Matik v. Dador [ve] Bağdasar 
v. Yenci? [ve] Kazar v. Caker ve Kalor v. Baği? ve sıvacı Kazar v. Ovanes ve 
demirci Arslan v. Kasparo ve duvarcı Dido v. Sefer ve Timarso v. Mardiros 
ve Nikefos v. Asvador ve Baribos v. Canik ve Markos v. Abraman ve Ahon 
v. Bedros ve Yunalı v. Nikefos ve Mardos v. Serkis ve Karagöz v. Sefer ve 
Nurses v. Kazar nâm zimmîlerden her biri meclis-i ma‘kūd-ı mezbûrda, işbu 
sâhibü’l-kitâb mûmâ-ileyh el-Hâc Mehmed Ağa mahzarında her biri ikrâr ve 
takrîr-i kelâm edip mûmâ-ileyh Mehmed Ağa paşa-yı müşârün-ileyh haz-
retlerinin bundan akdem mahalle-i mezbûrede Çukurçeşme kurbunda vâki‘ 
saray binâ ettirdiği saray-ı mezkûr levâzımı için bizden iştirâ ve kabz eyle-
dikleri beynimizde ma‘lûme kereste ve ma‘lûmü’l-vezn ve’l-aded kurşun ve 
cam ve dökme lüle ve altın varak ve boya ve gül ve gûn …? ve kara taş ve 
mismâr ve kiremid ve tuğla ve pencere demirleri ve kapak ve küfeki taşı ve 
horasanîlerin işbu yedimizde olan defterlerimiz nâtık olduğu üzre semenle-
rini ve ba‘zılarınmızı dahi ücret-i ma‘lûme ile istîcâr ve edâ-i hizmet eyledi-
ğimiz eyyâmda …? ücretlerimizi müctemi‘a hakkımızı hâlâ hesâb etmediği-
mizden sonra …? Hakkımızı mûmâ-iley Mehmed Ağa yedinden bi’t-tamâm 
ve’l-kemâl ahz ve kabz edip mezbûr Mehmed Ağa’da [1(2)b] bir akçe ve bir 
habbe hakkı bâkī kalmamışdır dediklerinde gıbbe’t-tasdîki’ş-şer‘î vâki‘ hâli 
mezbûr Ahmed Efendi mahallinde ketb ü tahrîr ba‘dehû ma‘an irsâl olunan 
İsmail b. Abdullah ile meclis-i şer‘a gelip alâ vukū‘ihî haber vermeleriyle mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Ağa b. Mustafa, Mehmed Ağa b. Bektaş, Musa Ağa 
b. Mehmed, İsmail Efendi b. İbrahim.







17 [1(2)b-1] Ahmed Ağa’nın mirasçılarının vekilleri Ahmed Ağa ile 
davalarının kalmadığı
Fi’l-asl vilâyet-i Anadolu’da Zağferanborlu kazâsı karyelerinden Kızılcaviran 
nâm karyeden olup mahmiye-i İstanbul’da Molla Gürânî mahallesinde sâkin 
Ahmed Ağa b. Arslan nâm kimesnenin etbâ‘ından olup fevt olan Ahmed b. el-
Hâc Murad nâm kimesnenin verâseti li ebeveyn karındaşları Hüseyin ve Hasan 
ve İbrahim ve Sefer nâm kimesnelere münhasıra olduğu şer‘an zâhir ve sâbit ol-
duğundan sonra mezbûrûn Hüseyin ve Hasan ve İbrahim asâleten ve karye-i 
mezbûrede sâkin merkūmân İbrahim ve Sefer taraflarından husûs-ı âti’z-zikre 
vekîl olup yine karye-i mezbûre sâkinlerinden Murad b. Mustafa ve Fethullah 
b. Osman şehâdetleriyle şer‘an vekâleti sâbite olan mezbûr Hüseyin vekâleten 
meclis-i şer‘de mezbûr Ahmed Ağa’nın tarafından kezâlik husûs-ı câ’i’z-zikre 
vekîl olup Receb b. Ali ve Ramazan b. Mehmed şehâdetleriyle şer‘an vekâleti 
sâbite olan Ali Bey b. Arslan nâm kimesne mahzarında her biri asâleten ve 
vekâleten ikrâr ve takrîr-i kelâm edip mûrisimiz müteveffâ-yı mezbûrun tere-
kesine müvekkil-i mezbûr Ahmed Ağa bi’l-emâne vâzı‘ü’l-yed olmağla tereke-i 
müteveffâ-yı mezbûrdan makbûzu olan yirmi beş esedî guruş ile bir sepet ve 
bir gırar ve üç alaca zıbın ve bir siyah potini ve bir ganem kuşak ve iki köhne 
sâde ve bir benefşe dolama ve bir çintiyan ve bir yeşil dolama ve bir köhne neftî 
çuka dolama ve bir Mısır alacası kaftan ve bir köhne şalvar ve beş köhne mak-
rama ve bir köhne yorgan ve üç köhne don ve üç köhne gömlek ve bir köhne 
bohça ve bir köhne tonbaz çakşırı ve bir tilki paçası kürk-i sagīr ve bir kebîr til-
ki paçası mâî çukadan kürk ve bir köhne sarık ve iki uçkur ve bir kara balta ve 
bir kara hançer ve bir cüzdan ve bir kebîr tüfenk ve bir kara kılıç ve bir mikrâz 
ve dört beyaz arakiyye ve iki sagīr tabancalı tüfenk ve on kaşık ve bir köhne ku-
şak ve bir ağaç tesbihi bize def ‘ ve teslîm biz dahi müvekkil-i mezbûr yedin-
den bi’t-tamâm ve’l-kemâl alıp kabz eyledik ba‘de’l-yevm mûrisimiz müteveffâ-
yı mezbûr Ahmed’in terekesine müte‘allika da‘vâdan bi’l-asâle ve bi’l-vekâle 
müvekkil-i merkūm Ahmed Ağa’nın zimmetini ibrâ ve iskāt eyledik dediklerin-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Cumâdelâhire li sene seb‘a ve tis‘în ve elf.
Şuhûdü’l-hâl: Fahrü’l-eşbâh Hasan Ağa, Ahmed Efendi b. Mehmed Efendi, 
Ahmed Beşe b. Abdülmennân, Ahmed Efendi b. ( ), Mehmed Efendi b. Sefer, 
Hüseyin Çelebi.

18 [1(2)b-2] İbrahim Efendi’nin çocuklarının alacaklarını tahsil ettiği
Bundan akdem Ordu-yı hümâyûn kadısı iken vefât eden İbrahim Efendi’nin ba-
bası ve evlâd-ı sıgārının velîleri olan Receb Efendi b. Kemal’in oğlu ve husûs-ı 
câ’i’z-zikre vekîl olduğu Ali b. Abdullah ve Receb Beşe b. Sefer şehâdetleriyle 
şer‘an sâbit olan Şaban Efendi nâm kimesne meclis-i şer‘-i hatîr-i enver-
de mahmiye-i İstanbul’da Emin Sinan mahallesinde sâkin Mustafa Ağa 
b. Abdullah’ın vekîl-i sâbitü’l-vekâlesi olan bâ‘isü hâze’l-kitâb Mehmed Efendi 
mahzarında bi’l-vekâle ikrâr ve takrîr-i kelâm edip mezbûr Mustafa Ağa’nın 
sıgār-ı mezbûreler yedinde olan temessük nâtık olduğu üzre cihet-i karzdan 
beş yüz esedî guruş deyni olmağla müvekkil-i mezbûr Receb Efendi meblağ-ı 
mezbûrun mukaddemâ iki yüz guruşunu ve hâlâ üç yüz guruş ki cem‘an beş 
yüz esedî guruşunu bi’l-vekâle merkūm Mustafa Ağa’dan tamâmen ahz u kabz 
eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Cumâdelâhire li sene seb‘a ve tis‘în ve elf.
Şuhûdü’l-hâl: Ali Çelebi b. Abdullah, Receb Beşe b. Sefer, Ömer Efendi b. Receb, 
İbrahim b. Hayrullah, Receb b. ( ).

19 [1(2)b-3] Hacı Mustafa b. Ahmed’in çocuklarına amcasının 
vasî tayin edilmesi
Mahmiye-i İstanbul’da Altıpoğaça mahallesinde sâkin iken bundan akdem vefât 
eden el-Hâc Mustafa b. Ahmed’in sulbî sagīr oğlu Halil ve sulbiye sagīre kızla-
rı Ayşe ve Ümmühâni’nin babaları müteveffâ-yı mezbûrdan müntakil emvâlini 
zabt ve ahvâllerini hıfz için bir vasî nasb ve ta‘yîn olunmak lâzım ve emr-i mü-
him olmağın sıgār-ı mezbûrûnun ammileri bâ‘isü hâze’l-kitâb Ebûbekir Çelebi 
b. Ahmed her vechile ehil ve vesâyet-i mezbûre uhdesinden gelmeğe kādir ol-
mağla mezbûr Ebûbekir Çelebi sıgār-ı mezbûrûna vasî nasb ve ta‘yîn olunduk-
da ol dahi vesâyet-i mezbûreyi kabûl ve hizmet-i lâzımesini edâya ta‘ahhüd et-
meğin mâ vaka‘a bi’t-taleb ketb olundu.
Fi’l-yevmi’r-râ[bi‘] ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Hüseyin Beşe b. Şaban, Hasan Beşe b. Ali, Sinan Efendi b. ( ) 
el-Müezzin, Yusuf Beşe b. Mehmed, İbrahim Çelebi b. Ahmed.

20 [1(2)b-4] Musa b. Mehmed’in Mehmed b. Hüseyin’e borcu olduğunu 
kabul etmesi
Mahmiye-i İstanbul’da Şermet hanında sâkin bâ‘isü hâze’l-kitâb Mehmed 
b. Hüseyin nâm kimesne meclis-i şer‘-i şerîf-i enverde Musa b. Mehmed nâm 
kimesne mahzarında üzerine da‘vâ ve takrîr-i kelâm edip mezbûr Musa zim-
metinde yedimden müşterâ ve makbûz her biri yirmi beşer guruşa olmak üzre 
iki re’s kır bârgir semenlerinden ba‘de küllî hesâb yirmi üç buçuk guruş hakkım 
olmağla suâl olunup meblağ-ı mezbûru bana edâ ve teslîme tenbîh olunmak 
matlûbumdur dedikde gıbbe’s-suâl olunup meblağ-ı mezbûr Musa cevâbında 
fi’l-vâki‘ müdde‘î-i mezbûre ber vech-i muharrer iki re’s kır bârgir semenle-
rinden ba‘de küllî hesâb yirmi üç buçuk guruş zimmetinde deyni olduğunu 
tâyi‘an ikrâr ve i‘tirâf etmeğin alâ mûceb-i i‘tirâfihî meblağ-ı mezbûru müdde‘î-i 
mezbûre edâ ve teslîme merkūm Musa’ya tenbîh olunup mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Hüseyin 
b. Mustafa, Mehmed b. Ahmed.

21 [1(2)b-5] Manol v. Kostantin’in boşadığı eşinde eşya ve saireden 
alacağı kalmadığı
Mahrûse-i Galata müzâfâtından İstinye’de sâkin Manol v. Kostantin nâm zimmî 
saray-ı kāimmakām-ı hazret-i sadr-ı a‘zamîde ma‘kūd meclis-i şer‘-i şerîf-i en-
verde yine İstinye nâhiyesine tâbi‘ Yeniköy nâm karyede sâkine Piruze nâm 
nasrâniyenin babası ve tarafından husûs-ı âti’l-beyâna vekîl-i sâbitü’l-vekâlesi 
olan işbu bâ‘isü’l-vesîka Nikola Reis v. Anastaş nâm zimmî muvâcehesinde 
üzerine da‘vâ ve takrîr-i kelâm edip müvekkile-i mezbûre Piruze ber vech 
menkûham iken benimle mu‘âmele-i zevciyyetden imtinâ‘dan mâ‘adâ silk-i 
mülkümde münselik eşyâmdan iki sîm maşraba ve üç mücevher sorguç ve bir 
istikan ve bir sîm ayna ve bir sîm hamam tası ve bir çift mücevher bilezik ve 
bir mücevher hamayil ve bir la‘l taşlı altın yüzüğüm mezkûre Piruze yedin-
de kalıp ve merkūm Nikola Reis dahi bir kîse nakid akçe ve yorgan ve kebe 
ve kürk ve çuka ve çakşır ve kaftan ve sâir beynimizde ilm-i şer‘î ile ma‘lûm 
eşyâmı kabz etmeğin hâlâ suâl olunup mûcebi icrâ olunmak matlûbumdur de-
dikde gıbbe’s-suâl mezbûr Nikola Reis cevâbında fi’l-hakīka mezbûr Manol kı-
zım müvekkile-i mezbûrenin zevci olup lâkin mezbûr Manol bin doksan altı se-
nesi Şevvâli’l-mükerremi’nin dokuzuncu günü müvekkilem mezbûreyi talâk-ı 
selâse ile tatlîk edip mâh-ı mezbûrun on yedinci günü mezbûreyi tatlîkini 
ihbâr ettikde mezbûre [Pir]uze ber vech-i mübeyyen kendiyi tatlîk eylediği-
ni mahrûse-i Galata’da bâb nâibi olan Şa‘rânîzâde Mehmed Efendi huzûrunda 
ba‘de’l-isbât, mûmâ-ileyh Mehmed Efendi mezbûrenin mutallaka olduğuna 
hükm ve yedine işbu hüccet-i şer‘iyyeyi ba‘de’t-tahrîr teslîm eyledikden sonra 
yine mezbûr Manolaki bin doksan yedi senesi Rebî‘ulâhiri gurresinde mezbûre 
Piruze’den iddi‘â eylediği mârrü’l-beyân iki sîm maşraba ve üç sîm mücevher 
ve bir mücevher sorguç ve bir mücevher istikan ve bir sîm ayna ve bir sîm ha-
mam tası ve bir çift mücevher bilezik ve bir mücevher hamayil ve bir la‘l taşlı 
altın yüzüğünü dahi alıp kabz edip hattâ târih-i [2a] mezbûrede İstinye nâibi 
olan Mehmed Efendi huzûrunda eşyâ-i mezkûreyi bi’t-tamâm kabz ve husûs-ı 
mezbûra müte‘allika âmme-i da‘vâdan mezbûreyi ibrâ eylediğini ikrâr etmekle 
ikrâr-ı meşrûhu hüccet tahrîr olunup ve yine benim menzilimde beş yüz guruş 
bâlâda tafsîl olunan eşyâsı kalmak üzre da‘vâ ve mecmû‘unu ahz u kabz ve teslîm 
eylediğini kezâlik nâhiye-i [İstinye] nâibi mezbûr Efendi huzûrunda ikrâr ve 
bende ism-i mâl ıtlâk olunur şey olmayıp âmme-i da‘vâdan beni ibrâsını i‘tirâf 
etmekle yedimde hüccet verilmişdi deyû def ‘le mukābele ve üç kıt‘a mümzâ ve 
mahtûm hüccet-i şer‘iyye ibrâz edip muvâcehesinde feth ve kırâat olundukda 
takrîrinin mazmûnu min külli’l-vücûh takrîr-i meşrûhuna mutâbık bulunma-
ğın gıbbe’l-istintâk mezbûr Manol mârrü’z-zikr üç kıt‘a hüccet-i şer‘iyyelerin 
mazmûnlarını bi’t-tav‘i’s-sâf ikrâr ve i‘tirâf etmeğin mûcebiyle mezbûr Manol 
bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Muharrem Efendi b. İbrahim, Osman Efendi b. el-Hâc Yusuf, Abdi 
Çelebi b. Memi, Mustafa Beşe b. Abdullah, Ali b. İvaz, Mahmud Çavuş b. Ali.

22 [2a-1] Gemi reisi Pilaş v. Yorgi’nin zahire ticaretine kefalet
Sefîne reislerinden işbu bâ‘isü’l-vesîka Pilaş v. Yorgi nâm zimmî meclis-i şer‘-i 
hatîrde takrîr-i kelâm ve ta‘bîr ani’l-merâm edip Bahr-i Sefîd iskelelerinden 
Gelibolu ve Akbaş ve Boğazhisarı ve Lapseki ve Karabiga nâm iskelelere varıp ak-
çem ile buğday ve şa‘îr iştirâ ve sefîneme tahmîl edip harbî kefereye ve sâir yer-
lerde bey‘ eylemeyip doğru İstanbul’a getirip bey‘ etmek üzre azîmetim olmağ-
la kıbel-i şerî‘at-i şerîfeden kefîl alınıp bana izin verilmek matlûbumdur dedikde 
mahmiye-i İstanbul’da Elvanzâde mahalle[sinde] sâkin Ömer Halîfe b. Mustafa 
ve İsmail Çelebi b. Ömer ve el-Hâc Hasan b. Davud nâm kimesne mezbûr Pilaş 
Reis’e sâlifü’l-beyân iskelelere varıp akçesiyle iştirâ eylediği buğday ve şa‘îri harbî 
kefere ve sâir mahallerde bey‘ etmeyip doğru İstanbul’a götürüp bey‘ etmek üzre 
her birimiz kefîl olduk dediklerinde işbu vesîka bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Çelebi b. Hasan Efendi, Mehmed Efendi b. Ahmed 
Efendi, İbrahim Çelebi b. Ahmed, Hüseyin Çelebi b. Mehmed ve gayruhüm 
mine’l-hâzırîn.

23 [2a-2] Gemi reisi Aleksandri v. Tanaş’ın zahire ticaretine kefalet
Sefîne reislerinden işbu bâ‘isü’l-vesîka Aleksandri v. Tanaş nâm zimmî meclis-i 
şer‘-i şerîfde takrîr-i kelâm ve ta‘bîr ani’l-merâm edip Bahr-i Sefîd iskelelerinden 
Gelibolu ve Akbaş ve Boğazhisarı ve Lapseki ve Karabiga nâm iskelelere va-
rıp akçem ile buğday ve şa‘îr iştirâ ve sefîneme tahmîl edip harbî kefereye ve 
sâir yerlerde bey‘ etmeyip doğru İstanbul’a bey‘ etmek üzre azîmetim olmağla 
kıbel-i şerî‘at-i şerîfeden kefîl alınıp bana izin verilmek matlûbumdur dedikde 
mahmiye-i İstanbul’da Elvanzâde mahallesinde sâkin Ömer Halîfe b. Mustafa 
ve İsmail Çelebi b. Ömer ve el-Hâc Hasan b. Davud nâm kimesneler mezbûr 
Aleksandri Reis sâlifü’l-beyân iskelelere varıp akçesiyle iştirâ eylediği buğday 
ve şa‘îri harbî kefereye ve sâir mahallerde bey‘ etmeyip doğru İstanbul’a getirip 
bey‘ etmek üzre her birimiz kefîller olduk dediklerinde işbu vesîka ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Çelebi b. Hasan Efendi, İbrahim Çelebi b. el-Hâc Ahmed, 
Hüseyin Çelebi b. Mehmed.

24 [2a-3] İbrahim Paşa kethüdâsının iş ortağı Şahin Ağa ile 
davalarının kalmadığı
Ahbertü mâ fîhi nemekahû el-fakīrü ileyhi sübhânehû ve te‘âlâ Mehmed eş-
Şeyh el-müvellâ’l-hilâfeten bi medîneti Kostantıniyye el-mahmiyye -ufiye anhu-
Husûs-ı âti’l-beyânın mahallinde tahrîri için savb-ı şer‘-i şerîfden bi’l-iltimâs irsâl 
olunan Mevlânâ es-Seyyid Abdülmu‘tî Efendi sâbıkan Bağdad vâlisi olan vezîr-i 
muhterem sa‘âdetlü İbrahim Paşa hazretlerinin kethüdâsı umdetü’l-emâcid 
ve’l-ekârim Derviş Mehmed Ağa b. Mustafa Ağa’nın mahmiye-i İstanbul’da 
Süleyman[iye] kurbunda Samanveren mahallesinde vâki‘ menziline varıp zeyl-i 
kitâbda muharrerü’l-esâmî udûl-i müslimîn ve sikāt-ı muvahhidîn huzûrlarında 
akd-i meclis-i şer‘-i şerîf eyledikde mûmâ-ileyh Derviş Mehmed Ağa meclis-i 
ma‘kūd-ı mezkûrda bâzirgân tâifesinden olup mahmiye-i İstanbul’da Vâlide ha-
nında sâkine fahrü’t-tüccâr el-Hâc Şâhin Ağa b. Abdurrahman mahzarında ikrâr 
ve takrîr-i kelâm edip bin doksan beş senesinde cümlemiz medîne-i Bağdad’da 
iken fâidesi beynimizde münâsafa olmak üzre merkūm el-Hâc Şâhin Ağa’ya on 
beş bin guruşluk emti‘a-i mütenevvi‘a-i ma‘lûmemi müfredât defteriyle teslîm 
ol dahi kabz ve tesellüm eylediğinden sonra emrim üzre mahmiye-i İstanbul’da 
götürüp müteferrikan âharlara bey‘ ve kabz-ı semenler edip beni? bi’d-defe‘ât 
bana edâ ve teslîm ben dahi istîfâ ve kabz ve hâlâ beynimizde muhâsebe görül-
dükde meblağ-ı mezbûr on beş bin guruş cümle bana vâsıl ve hesâbıma dâhil 
olup meblağ-ı mezbûr on beş bin guruşdan ve fâide-i ma‘lûmesinden merkūm 
el-Hâc Şâhin Ağa’nın zimmetinde bir akçe ve bir habbe hakkım bâkī kalmadı-
ğı lede’l-muhâsebe zâhir ve müte‘ayyin ve bâhir ve mütebeyyin olmağla re’s-i 
mâl-ı mezbûre on beş bin guruş ve fâide-i mezbûreye ve bi’l-cümle ve husûs-ı 
merkūma müte‘allika cemî‘ de‘âvî ve mütâlebâtdan ve eymân ve muhâsamâtdan 
her birimiz âharın zimmetini ibrâ-i âm ile ibrâ ve iskāt eyledik min ba‘d husûs-ı 
mezbûra müte‘allika da‘vâ ve nizâ‘ımız kalmadı dedikde gıbbe’t-tasdîki’l-
vicâhî vâki‘ hâli Mevlânâ-yı mezbûr mahallinde ketb edip ve ma‘an irsâl olu-
nan Hüseyin Çelebi b. Mehmed ve Ahmed b. Ahmed ile meclis-i şer‘a gelip alâ 
vukū‘ihî inhâ ve tahrîr etmeğin mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene seb‘a ve tis‘în ve elf.
Şuhûdü’l-hâl: El-Hâc Hüseyin Çelebi b. Fethullah, el-Hâc İbrahim Çelebi 
b. Hüseyin, es-Seyyid Mustafa b. es-Seyyid Ali, Mustafa Ağa b. Abdullah, el-Hâc 
Mehmed Çelebi b. Bâli ve gayruhüm.

25 [2b-1] Ayşe bt. Ali’nin bazı eşyalarını azatlısı Emine 
bt. Abdullah’a hibe etmesi
Mahmiye-i İstanbul’da Akşemseddin mahallesinde sâkine Ayşe bt. Ali nâm 
hâtun zâtını ma‘rifet-i şer‘iyye ile ârifân olan Eyyûb Beşe b. Abdullah ve Hasan 
Ağa b. Şaban ta‘rîfleriyle mu‘arrefe oldukdan sonra meclis-i şer‘-i şerîf-i enver-
de atîkası işbu bâ‘isetü’l-kitâb Emine bt. Abdullah mahzarında ikrâr-ı tâm ve 
takrîr-i kelâm edip silk-i mülkümde münselik olan eşyâsından bir döşek ve iki 
minder ve üç yorgan ve iki tencere ve dört sahan ve bir orta keçesi ve bir le-
ğen ma‘a ibrik ve bir kahve ibriği ve bir baklava tepsisi ve bir tava ve güğüm ve 
bir kahve tepsisi ve altı aded fincan ve dört yastık ve bir kebe ve dört lengerî 
sahanımı mezbûr hâtuna hibe-i sahîha-i şer‘iyye ile hibe ve temlîk ve teslîm 
ol dahi meclis-i hibede ittihâb ve kabûl eyledi ba‘de’l-yevm eşyâ-i mezkûre 
mesfûre Emine’nin mülk-i mevhûbudur, keyfe mâ yeşâ mutasarrıfe olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İmâm Abdi Efendi, Müezzin Halil Efendi, Şaban Efendi, Eyyûb 
b. Abdullah.

26 [2b-2] Acem Hüseyin Efendi Vakfı mütevelli kaymakamlığına tayin
Min mümzâtihî
Dârü’s-saltanati’l-aliyye Kostantıniyye el-mahmiyye’de vâki‘ merhûm Acem 
Hüseyin Efendi nâm sâhibü’l-hayrın vakfına evlâdiyyet ve meşrûtiyyet üzre 
bi’l-fi‘l mütevellî olan Hüseyin Çelebi b. Mehmed nâm kimesne meclis-i şer‘-i 
şerîf-i enverde takrîr-i kelâm ve bast-ı merâm edip ber mûceb-i şurût-ı vâkıf 
hâlâ mütevellîsi olduğum vakf-ı merkūmun umûrunu kemâ yenbağī edâ ve 
ikāmete iktidârım olmamağla mahmiye-i mezbûrede Keçeci Pîrî mahallesi 
ahâlîsinden işbu hâzır bi’l-meclis el-Hâc Mustafa Çelebi b. Ömer nâm kimes-
neyi tarafımdan umûr-ı vakfı ikāme[ye] vekîl ve kāimmakām nasb ve ta‘yîn 
eyledim taraf-ı şerî‘at-i şerîfeden dahi mezbûra izin ve yedine vesîka i‘tâ olun-
mak matlûbumdur dedikde husûs-ı merkūm fi’l-vâki‘ vech-i muharrer üzre 
olup ve merhûm el-Hâc Mustafa her vechile dindâr ve müstakīm ve umûr-ı 
hizmet-i merkūmeyi ikāmeye kādir ve mahal ve müstahık olduğu zeyl-i 
kitâb-ı müstetâbda muharrerü’l-esâmî olan sikāt-ı sahîhatü’l-kelimât ihbâr ve 
inhâlarıyla hâkim-i muvakki‘-i sadr-ı kitâb -tûbâ-lehû ve hüsnü me’âb- haz-
retleri huzûrlarında zâhir ve bâhir oldukdan sonra merkūm el-Hâc Mustafa’ya 
ba‘de’l-izn ol dahi hizmet-i merkūmeyi ber vech-i hasbî kabûl ve merâsimini 
kemâ yenbağī edâya ta‘ahhüd ve iltizâm etmeğin mâ hüve’l-vâki‘ bi’l-ibtigā ketb 
ve imlâ olundu.
Fi’l-yevmi’s-sâlis ve’l-ışrîn min Cumâdelâhire sene seb‘a ve tis‘în ve elf.
Şuhûdü’l-hâl: Fahrü’l-eşbâ[h] İsâ Ağa b. Mehmed, Ahmed Efendi b. Hüseyin, 
Abdurrahman Efendi b. Mehmed Efendi, Mustafa Çelebi b. Ahmed, Mehmed 
Çelebi b. Ömer, fahrü’l-akrân Mustafa Çelebi b. el-Hâc Ahmed.

27 [2b-3] Pazarcı Mahmud b. Mehmed’in kölesini azat ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘den 
Mevlânâ es-Seyyid Muharrem Efendi b. es-Seyyid İsmail irsâl olunup ol dahi 
mahmiye-i İstanbul’da Edirnekapısı dâhilinde Neslişah Sultan mahallesinde 
sâkin Pazarcı Mahmud b. Mehmed nâm kimesnenin menziline varıp zeyl-i 
kitâbda muharrerü’l-esâmî olan müslimîn huzûrlarında akd-i meclis-i şer‘-i 
mübîn eyledikde meclis-i ma‘kūd-ı merkūmda mezbûr Mahmud takrîr-i 
kelâm ve ta‘bîr ani’l-merâm edip işbu bana rıkkını mu‘terife olan açık kaş-
lı, sarı ala gözlü, sarı bıyıklı Macariyyü’l-asl mukaddemâ ismi Şâhin olup 
hâlâ Abdullah ismiyle müsemmâ olan abd-i memlûkümü hasbeten lillâhi’l-
meliki’l-Hallâk ve taleben li merzâti Rabbi’r-Rezzâk târih-i kitâbdan dört sene 
mukaddem malımdan tahrîr ve i‘tâk ve zümre-i harâir-i asliyyîne ilhâk ve 
idrâc etmişdim merkūm Abdullah târih-i mezbûrdan beri hür olup üzerinde 
velâ-i şer‘îden gayrı hakkım bâkī kalmadı dedikde husûs-ı mezbûru Mevlânâ-
yı mezbûr mahallinde tahrîr ve ma‘an ba‘s olunan Ebûbekir b. Hüseyin ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Halil, es-Seyyid Mehmed Halil, Mehmed Ağa 
b. Mustafa, Ahmed Beşe b. Eyyûb, İbrahim Çelebi b. Mustafa.







28 [2b-4] Fâtıma bt. Mustafa’nın miras alacağı davasında 
kayınvalidesiyle anlaştığı
Mahmiye-i İstanbul’da Mi‘mâr Ayas mahallesinde sâkin iken bundan akdem 
vefât eden Mehmed b. Ahmed’in verâseti zevce-i metrûkesi Fâtıma bt. Mustafa 
ile vâlidesi diğer Fâtıma bt. Zülfikār’a münhasıra olduğu şer‘an zâhir ve 
müte‘ayyin oldukdan sonra mezbûre Fâtıma bt. Mustafa ba‘de’t-ta‘rîfi’ş-şer‘î 
meclis-i şer‘-i hatîrde işbu bâ‘isü’l-vesîka merkūm diğer Fâtıma muvâcehesinde 
ikrâr ve takrîr-i kelâm edip zevcim mezbûr Mehmed’in zimmetinde mütekarrir 
ve ma‘kūdun-aleyh bin iki yüz akçe mehr-i müeccelim ile rub‘ hisse-i irsiyyemi 
hâlâ tereke-i müteveffâ-yı mezbûra vâzı‘atü’l-yed olan vâlidesi mezkûreden ta-
leb ve da‘vâ eylediğimde beynimizde ba‘de’l-münâza‘a vesâtat-ı muslihîn ile üç 
yüz altmış akçe üzerine akd-i sulh olundukda ben dahi sulh-i mezkûru kabûl 
ve bedel-i sulh olan meblağ-ı mezbûru yedinden tamâmen ahz u kabz edip min 
ba‘d tereke-i müteveffâ-yı mezbûra müte‘allika âmme-i da‘vâdan mezbûre diğer 
Fâtıma’yı ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Es-Seyyid Hüseyin b. Mehmed, Mahmud b. el-Hâc İsa, Bayram 
b. Resul, Yusuf b. Mehmed.

29 [3a-1] Zağorlu v. Nikola’nın olan borcuna karşılık mallarını 
rehin etmesi
Medîne-i Ebâ Eyyûb Ensârî kazâsına tâbi‘ Koz nâhiyesinde vâki‘ Ayazma nâm 
karyede mütemekkin Zağorlu v. Nikola nâm zimmî kendi tarafından asâleten 
ve yine karye-i mezbûre mütemekkinlerinden Angeli v. Kostantin nâm zimmî 
tarafından ikrâr-ı âti’z-zikre vekîl-i müsecceli olmağla vekâleten meclis-i şer‘-i 
şerîfde mahmiye-i İstanbul’da Murad Paşa-yı Atîk mahallesinde sâkin Süleyman 
Ağa b. Abdullah nâm kimesne tarafından husûs-ı âti’l-beyâna vekîli olduğu 
nehc-i şer‘î ve tarîk-i mer‘î üzre sâbit olan Mehmed Çelebi b. Bayram mah-
zarında asâleten ve vekâleten ikrâr ve takrîr-i kelâm edip müvekkil-i mezbûr 
Süleyman Ağa kendi malından yüz aded esedî guruşunu bana ve müvekkilem 
merkūma ikrâz ve teslîm ettiğinden sonra yirmi beş keyl buğdayı dahi mezbûre 
teslîm edip ben dahi meblağ-ı mezbûr yüz esedî guruş ile zikr olunan yirmi 
beş keyl buğdayı ber vech-i muharrer kabz ve tesellüm eylediğimden sonra 
mukābelesinde karye-i mezbûrede vâki‘ bir tarafdan Kigo mülkü ve bir taraf-
dan Za‘îm tarlası ve bir tarafdan Todori mülkü ve bir tarafdan tarîk-i âm ile 
mahdûd bir bâb odayı müştemil mülk menzilimi ve yine karye-i mezbûrede 
vâki‘ bir tarafdan Komster nâm zimmî mülkü ve bir tarafdan Yorgaki nâm 
zimmî mülkü ve bir tarafdan Ayander nâm zimmî mülkü ve bir tarafdan tarîk-i 
âm ile mahdûd iki bâb odayı müştemil mülk menzilimi ve yine müvekkilem 
merkūme Angeli’nin yedinde mülkü olup karye-i mezbûrede vâki‘ bir tarafdan 
Yani nâm zimmî mülkü ve bir tarafdan Todori mülkü ve bir tarafdan Andriye 
mülkü ve bir tarafdan tarîk-i âm ile mahdûd ve üç bâb odayı müştemil menzili-
ni fâriğan ani’ş-şevâgil mezbûr Süleyman Ağa’ya rehin vaz‘ ve teslîm ol dahi ber 
vech-i muharrer irtihân ve kabûl eyledi dedikde gıbbe’t-tasdîki’ş-şer‘î merkūm 
Zağorlu zimmî meclis-i şer‘de merkūm Mehmed Çelebi b. Behram mahzarın-
da ikrâr ve i‘tirâf edip mezbûr Süleyman Ağa’ya ber vech-i muharrer deyni-
miz olan meblağ-ı mezbûr yüz esedî guruşu ve yirmi beş keyl buğday târih-i 
kitâbdan bir sene tamâmında edâ müyesser olmaz ise zikr olunan menzilleri 
semen-i misli ile bey‘a ve semenlerinden zeyl-i mezkûru edâya ve fazla kalırsa 
bize îsâl ve kabz-ı îsâl mütevakkıf olduğu umûrun küllîsi[ne] mezbûr Mehmed 
Çelebi’yi vekâlet-i devriyye ile vekîl ve menâbımıza nâib nasb ve ta‘yîn eyledik 
dediklerinde ol dahi vekâlet-i mezbûreyi kabûl ve merâsimini edâya müte‘ahhid 
olmağın mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ömer Efendi b. Ahmed, Ahmed b. Ömer, Osman b. Abdullah, 
Çorbacı Şâhin Ağa b. Abdullah, helvacı Mustafa b. Abdullah, Mehmed Ağa b. ( ).

30 [3a-2] [Noksan ve silinmiş hüccet] Maytos v. Abro’nun Yani 
v. Yorgi’de alacağı olduğu
Mahmiye-i İstanbul’da Vâlide hanında sâkin tüccâr tâifesinden Maytos v. Abro 
nâm zimmî tarafından husûs-ı âti’l-beyâna vekîl-i müsecceli olan mahmiye-i 
İstanbul’da Kâtib Kasım mahallesinde mütemekkin Ovanes v. Yakob nâm 
zimmî meclis-i şer‘-i şerîfde mahmiye-i mezbûrede Fenerkapısı dâhilinde 
Tahtaminâre mahallesinde mütemekkin Yani v. Yorgi v. Yorgi nâm zimmî tara-
fından kezâlik vekîl-i müsecceli olan mahmiye-i mezbûrede Mirahor mahalle-
si sükkânından Yanaki v. Andriye nâm zimmî muvâcehesinde ikrâr ve takrîr-i 
kelâm edip yedinde olan işbu hüküm hücceti nâtık olduğu üzre müvekkil-i 
merkūm Yani’nin cihet-i karz-ı şer‘îden zimmetinde ba‘de küllî hesâb mü-
vekkilim mezbûr Maytos’a altı yüz esedî guruş deyni olup mukābelesinde on 
altı elmas taşlı ve minhâlı bir çift mücevher bileziğini rehin vaz‘ ve teslîm ol 
dahi irtihân ve teslîm ettikden sonra bin doksan yedi senesi Muharremü’l-
harâmı’nın yirmi yedinci gününden yüz yirmi bir gün tamâmında deyn-i 
mezbûru edâ ve fekk-i rehin müyesser olmaz ise rehn-i mezkûru semen-i mis-
li ile âhara ( ).&gt;&gt;







31 [3a-3] Ayşe bt. Ali’nin azatlı kölesine ev ve bazı eşyalarını satıp 
parasını hibe etmesi
Mahmiye-i İstanbul’da Akşemseddin mahallesinde sâkine Ayşe bt. Ali nâm 
hâtun zâtı ma‘rifet-i şer‘iyye ile ârifân olan Eyyûb Beşe b. Abdullah ve Hasan 
Ağa b. Şaban ta‘rîfleriyle mu‘arrefe oldukdan sonra meclis-i şer‘-i şerîf-i enver-
de atîkası işbu bâ‘isü’l-kitâb Sehergâh bt. Abdullah mahzarında ikrâr ve takrîr-i 
kelâm edip mahalle-i mezbûrede vâki‘ bir tarafı Hasan Çelebi mülkü ve ba‘zan 
Ali Beşe mülkü ve bir tarafı Ayşe Hâtun mülkü ve bir tarafdan tarîk-i âm ile 
mahdûd menzilimden Hasan Çelebi cânibinden fevkānî bir bâb oda ve bir sofa 
ve bir matbah ve nısf bahçemi ifrâz eylediğimden sonra mezbûr Sehergâh[‘a] 
dört yüz esedî guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘iyye ile bey‘ ve temlîk ve teslîm ve eşyâ-i memlûkemden dahi iki minder 
ve bir döşek ve üç yorgan ve iki tencere ve dört sahan ve bir kaliçe ve bir yan 
keçesi ve bir leğen ma‘a ibrik ve bir kahve ibriği ve bir baklava tepsisi ve bir 
tava ve bir güğüm ve bir kahve tepsisi ve altı fincan ve dört yastık ve bir kebîr 
ve dört sagīr sahan ve bir destgâhı dahi mezbûr[e] Sehergâh’a hibe-i sahîha-i 
şer‘iyye ile hibe ve temlîk ve teslîm ve semen-i mezbûr dört yüz esedî guruşdan 
mezbûre Sehergan’ın zimmetini ibrâ, ol dahi iştirâ ve ittihâb ve kabûl ve kabz ey-
ledi ba‘de’l-yevm menzil-i mezbûre mülk-i müşterâsı ve eşyâ-i merkūme mülkü 
mevhûbesidir keyfe [mâ] yeşâ mutasarrıf[e] olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Ve fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İmâm Abdi Efendi, Müezzin Halil Efendi, Eyyûb Beşe b. Abdullah, 
Hasan Ağa b. Şaban

32 [3a-4] Nikola v. Yani’nin câriyesi Melani bt. Mavnin’i azat etmesi
Mahmiye-i İstanbul’da Nişancı Cafer mahallesinde sâkin Nikola v. Yani nâm zim-
mî meclis-i şer‘-i şerîf-i enverde ikrâr ve takrîr-i kelâm edip hâla bana rıkkını 
mu‘terife olan işbu orta boylu, ala gözlü, açık kaşlı Rûsiyyetü’l-asl bâ‘isetü’l-vesîka 
Melani bt. Mavnin nâm câriye-i memlûkemi lâ li ivazin ‘âcil ve lâ li garazin âcil ma-
lımdan tahrîr ve i‘tâk ve kayd-ı rıkdan ihrâc ve ıtlâk ve zümre-i harâir-i asliyyâta 
idrâc ve ilhâk eyledim ba‘de’l-yevm mevsûfe-i mezbûre Melani sâir ahrâr-ı asliyyât 
gibi hürre olmuşdur dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris, İbrahim Çelebi 
b. Hüseyin, el-Hâc Mustafa b. Tevekkül, Hristodi v. Dimitri, Panayot v. Rodos, 
Yani v. Salamon.







33 [3b-1] İbrahim Paşa Hamamı eski kiracısının hamamın 
eşyalarını satması
Mahmiye-i İstanbul’da Saraçhâne kurbunda vâki‘ İbrahim Paşa hamamının 
sâbıkan müste’ciri olan el-Hâc Mehmed Çelebi b. Osman meclis-i şer‘-i şerîf-i 
âlîde hamam kurbunda hâla müste’cir olan bâ‘isü hâze’l-kitâb el-Hâc Sâlih Ağa 
b. Şaban mahzarında ikrâr ve takrîr-i kelâm edip hamam-ı mezbûrun için-
de mevcûd olan sekiz istif odun ve beynimizde ma‘lûm peştamal ve hamam 
metâ‘ını el-Hâc Sâlih Ağa’ya bi safkatin vâhidetin tarafeynden îcâb ve kabûlü 
hâvî bey‘-i kat‘î ile bin üç yüz esedî guruşa bey‘ ve teslîm ol dahi ber vech-i iştirâ 
ve tesellüm ettikden sonra semeni olan meblağ-ı mezbûr bin üç yüz esedî gu-
ruşu mezbûr el-Hâc Sâlih Ağa’dan bi’t-tamâm ahz u kabz edip husûs-ı mezbûra 
müte‘allika da‘vâdan her birimiz âharı ibrâ eyledik dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Ömer Ağa Kethüdâ-yı hamamciyân, el-Hâc İsmail 
b. Hüseyin, İbrahim Çelebi b. Ahmed, Ahmed Ağa b. Mehmed, Süleyman Ağa 
b. Mustafa.

34 [3b-2] Hacı Salih Ağa b. Şaban’ın borcunu kabul etmesi
Mahmiye-i İstanbul’da Saraçhâne kurbunda sâkin bâ‘isü hâze’l-kitâb el-Hâc 
Ebûbekir Ağa b. Mahmud nâm kimesne meclis-i şer‘-i hatîr-i lâzımü’t-tevkīrde 
el-Hâc Sâlih Ağa b. Şaban mahzarında takrîr-i kelâm ve ta‘bîr ani’l-merâm edip 
mezbûr el-Hâc Sâlih Ağa zimmetinde cihet-i karz-ı şer‘îden bin iki yüz doksan 
beş esedî guruş hakkım olmağla suâl olunup takrîri tahrîr olunmak matlûbumdur 
dedikde gıbbe’s-suâl mezbûr el-Hâc Sâlih Ağa cevâbında kaziyye minvâl-i mu-
harrer üzre olup mezbûr el-Hâc Ebûbekir Ağa’ya cihet-i merkūmeden bin iki 
yüz doksan beş guruş zimmetinde vâcibü’l-edâ deyni olduğunu ikrâr ve i‘tirâf 
etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Ömer Ağa Kethüdâ-yı hamamciyân, el-Hâc İsmail b. Hü se-
yin, İbrahim Çelebi b. Mehmed, Ahmed Ağa b. Mehmed, Süleyman Ağa b. Mus-
tafa, el-Hâc Mustafa b. Hüseyin, el-Hâc Ahmed Efendi b. Mehmed, Süleyman 
Ağa b. Mehmed ve gayruhüm.

35 [3b-3] Ahmed Efendi b. İbrahim’in bir ev ve iki arsasını satması
Husûs-ı âti’l-beyânın mahallinde ketb u tahrîri için savb-ı şer‘-i enver-
den irsâl olunan keşşâf Mehmed Efendi b. İbrahim Dârü’l-hilâfeti’l-aliyye 
Kostantıniyye el-mahmiyye Mesih Paşa-yı atîk mahallesinde sâkin olup bi’l-
fi‘l Harameynü’ş-şerîfeyn muhâsebecisi bâ‘isü hâze’l-kitâb fahrü erbâbü’l-
mecd ve’l-kalem zübdetü ashâbü’l-kerem ve’r-rakam umdetü’l-ekârim 
câmi‘ü’l-mekârim Mustafa Efendi b. Mehmed’in menziline varıp zeyl-i 
sahîfede mektûbü’l-esâmî olan müslimîn huzûrunda akd-i meclis-i şer‘-i 
şerîf eylediğinde mahalle-i mezbûre sükkânından olup kendi tarafından asîl 
ve Fâtıma Hâtun bt. es-Seyyid Ahmed tarafından ikrâr-ı âti’z-zikre vekîl ol-
duğu mezbûre Fâtıma Hâtun’un zâtını ma‘rifet-i şer‘iyye [ile] ârifân Osman 
Çelebi b. el-Hâc İbrahim ve Mehmed Çelebi b. Mustafa nâm kimesneler 
şehâdetleriyle hasm-ı şer‘î mahzarında sâbit olan Ahmed Efendi b. İbrahim 
meclis-i ma‘kūd-ı mezbûrda, mûmâ-ileyh Mustafa Efendi mahzarında bi’l-
asâle ve bi’l-vekâle ikrâr ve takrîr-i kelâm edip mahalle-i mezbûrede vâki‘ 
sâhibü’l-hayr merhûm Ali Hoca’nın bir recül-i sâlihe meşrûta tûlen ve arzen bi 
hesâb-ı terbî‘î elli dokuz buçuk zirâ‘ arsa-i mevkūfe üzerinde mebnî müstakil-
len benim silk-i mülkümde münselik, işbu iki tarafdan mûmâ-ileyh Mustafa 
Efendi ve iki tarafdan tarîk-i âma müntehî olup tabaka-i ulyâsında iki bâb 
ve vustâsında bir bâb odaları müştemil binâsı mülk menzilimin olan arsasın-
dan kasr-ı yed edip ba‘dehû hâkim-i muvakki‘-i sadr-ı kitâb hazretleri arsa-i 
mezkûreyi mûmâ-ileyh Mustafa Efendi’ye tevcîh etmekle ben dahi ebniye-i 
memlûkemi bi cümleti’t-tevâbi‘ ve’l-levâhık mûmâ-ileyh Mustafa Efendi[’ye] 
iki yüz guruşa tarafeynden îcâb ve kabûlü hâvî bey‘-i kat‘î ile bey‘ ve teslîm ol 
dahi iştirâ ve tesellüm ve kabûl eyledikden sonra yine Medîne-i Münevvere 
-sallallâhu alâ münevverihâ- vakfından olup müvekkilem mezbûre Fâtıma 
Hâtun ile ale’l-iştirâki’s-seviy taht-ı tasarrufumda [olan] işbu iki tarafdan 
yine mûmâ-ileyh Mustafa Efendi mülkü ve bir tarafdan ba‘zan Hatice Hâtun 
mülkü ve ba‘zan Mesih Paşa vakfından olan müte’ehhilîn odaları ve bir ta-
rafdan tarîk-i âma müntehî tûlen ve arzen bi hesâb-ı şatrancî iki yüz sek-
sen sekiz zirâ‘ arsa-i sırfadan olan hakk-ı tasarrufumuzu yüz guruş bedel 
mukābelesinde bâ izn-i mütevellî mûmâ-ileyh Mustafa Efendi’ye her birimiz 
ferâğ ve tefvîz ettiğimizde ol dahi tefevvüz ve kabûl edip ebniye-i memlûke-i 
mezkûrûn semeni olan meblağ-ı mezbûr iki yüz guruş ile bedel-i merkūm 
yüz guruşu mûmâ-ileyh Mustafa Efendi yedinden tamâmen ahz u kabz ey-
ledik min ba‘d ebniye-i mezkûre mûmâ-ileyh Mustafa Efendi’nin mülkü ve 
arsateyn-i merkūmeteyn hakk-ı müfevvezi olmuşdur keyfe mâ yeşâ ve yahtâr 
mutasarrıf olsun dedikde gıbbe’t-tasdîki’ş-şer‘î Mevlânâ-yı mezbûr vâki‘ hâli 
mahallinde ketb ü tahrîr edip ba‘dehû ma‘an ba‘s olunan Mustafa b. Abdullah 
ve diğer Mustafa b. Ali ile meclis-i şer‘a gelip her biri alâ vukū‘ihî inhâ ve 
takrîr etmeğin mâ vaka‘a bi’t-taleb ketb [olundu].
Fi’l-yevmi’l-hâmis ve’l-ışrîn min Cumâdelâhire sene seb‘a ve tis‘în ve elf.
Şuhûdü’l-hâl: Eş-Şeyh Mehmed Efendi eş-şehîr eş-Şeyh Karamanî, Mustafa 
Efendi b. Hüseyin imâm-ı Ayasofya-i Kebîr, eş-Şeyh Mustafa Dâmâd-ı merhûm 
Dersi‘âm Efendi, Mehmed Efendi b. Abdullah, Şaban Efendi imâm-ı mahalle-i 
mezkûre.

36 [4a-1] Abanos v. Abro’nun Yani v. Yorgi ve Yanaki v. Andriye’de 
alacağı kalmadığı
Mahmiye-i İstanbul’da Vâlide hanında sâkin tüccâr tâifesinden Abanos v. Abro 
nâm zimmî tarafından husûs-ı âti’l-beyâna vekîl-i müsecceli olan mahmiye-i 
İstanbul’da Kâtib Kasım mahallesinde mütemekkin Ovanes v. Yakob nâm zimmî 
meclis-i şer‘-i şerîfde mahmiye-i mezbûrede Fenerkapısı dâhilinde Tahtaminâre 
mahallesinde mütemekkin Yani v. Yorgi v. Yorgi nâm zimmî tarafından kezâlik 
vekîl-i müsecceli olan mahmiye-i mezbûrede Mirahor mahallesi sükkânından 
Yanaki v. Andriye nâm zimmî muvâcehesinde ikrâr ve takrîr-i kelâm edip ye-
dinde olan işbu hüküm hücceti nâtık olduğu üzre müvekkil-i merkūm Yani’nin 
cihet-i karz-ı şer‘îden zimmetinde ba‘de küllî hesâb müvekkilim mezbûr 
Matyos’a altı yüz esedî guruş deyni olup mukābelesinde on altı elmas taşlı ve 
minhâlı? bir çift mücevher bileziğini rehin vaz‘ ve teslîm ol dahi irtihân ve te-
sellüm ettikden sonra bin doksan yedi senesi Muharremü’l-harâmı’nın yirmi 
yedinci gününden yirmi bir gün tamâmına değin mezbûru edâ ve fekk-i rehin 
müyesser olmaz ise rehn-i mezkûru semen-i misli ile âhara bey‘ ve kabz-ı seme-
ninden deyn-i mezbûru müvekkilim mezbûr Matyos’a edâya ve fazlasını ken-
diye îsâle mezbûr Yanaki’yi tarafından vekâlet-i devriyye ile vekîl eyledikde ol 
dahi vekâlet-i mezbûreyi kabûl ettikden sonra müddet-i mezkûre münkaziye 
olup ve merkūm Yani deyn-i mezbûru edâ etmemeğin bundan akdem müvekki-
lim mezbûr semen-i misli ile âhara bey‘ ve semenini kabz ve semeninden deyn-i 
mezbûru edâ ve teslîm ve vekîl-i merkūm Yanaki’ye şer‘an tenbîh olundukdan 
sonra vekîl-i mezbûr Yanaki zimmî zikr olunan bileziği, işbu hâzır bi’l-meclis 
münâdî Derviş Hüseyin b. Hasan yediyle sûk-ı sultânîde ve mecma‘-ı nâsda 
on sekiz gün mikdârı kirâren ve mirâren nidâ ve müzâyede edip rağabât-ı nâs 
bi’l-külliye münkatı‘ oldukdan sonra bilezik-i mezbûr mahmiye-i mezbûrede 
Hoşkadem mahallesinde sâkin el-Hâc Hızır Ağa b. Ömer nâm kimesne üzerin-
de seksen iki bin akçede karâr edip ziyâde tâlib ve râgıb bulunmayıp ve meblağ-ı 
mezbûr seksen iki bin akçe zikr olunan bileziğin semen-i misli olmağla mezbûr 
Yanaki dahi vekâlet-i müsbetesi hasebiyle zikr olunan bileziği mezbûr el-Hâc 
Hızır Ağa’ya müvekkilim izniyle ba‘de’l-fek seksen iki bin akçeye bey‘ ve teslîm 
ve kabz-ı semen ettikden sonra meblağ-ı mezbûr seksen iki bin akçenin yet-
miş iki bin akçesini müvekkil-i merkūm Yani’nin müvekkilim mezbûr Matyos 
zimmetinde vâcibü’l-edâ deyni olan meblağ-ı mezbûr altı yüz guruş için bana 
edâ ve teslîm ben dahi yedinden müvekkilim için bi’t-tamâm ve’l-kemâl ahz 
u kabz eyledim min ba‘d müvekkil-i mezbûr Matyos’un müvekkil-i merkūm 
Yani’nin ve vekîl-i mezbûr Yanaki’nin yedinde ve zimmetinde bir akçe ve bir 
habbe hakkı bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Çelebi b. Fazlullah, Halil Çelebi b. Abdülkādir, Muharrem 
Efendi b. Mehmed, Abdi Çelebi b. İsmail, Hasan Çelebi b. Mehmed ve gayruhüm.

37 [4a-2] Meryem Hatun bt. Hacı İbrahim’in evini satması
Min mümzâtihî
Husûs-ı âti’z-zikrin mahallinde ketb u tahrîri için savb-ı şer‘den bâ iltimâs irsâl 
olunan kâtib Mehmed Efendi b. İbrahim Dârü’l-hilâfeti’l-aliyye Kostantıniyye 
el-mahmiyye Mesih Paşa-yı atîk mahallesinde sâkin olup bi’l-fi‘l Harameynü’ş-
şerîfeyn muhâsebecisi bâ‘isü hâze’l-kitâb mefharü erbâbü’l-mecd ve’l-kalem 
zübdetü ashâbü’l-iz ve’r-rakam umdetü’l-ekârim Mustafa Efendi b. Mehmed’in 
menziline varıp zeyl-i rakīmde isimleri terkīm olunan müslimîn huzûrunda 
akd-i meclis-i şer‘-i şerîf eylediğinde yine mahalle-i mezbûre sükkânından olup 
muhadderâtdan olan Meryem Hâtun bt. el-Hâc İbrahim tarafından ikrâr-ı câ’i’l-
beyâna vekîl olduğu zâtını ma‘rifet-i şer‘iyye ile ârifân Osman Çelebi b. el-Hâc 
İbrahim ve Mehmed Çelebi b. Mustafa nâm kimesneler şehâdetleri ile hasm-ı 
şer‘î mahzarında sâbit olan fahrü’l-eşbâh Ahmed Efendi b. İbrahim meclis-i 
ma‘kūd-ı mezbûrda, mûmâ-ileyh Mustafa Efendi mahzarında bi’l-vekâle ikrâr 
ve takrîr-i kelâm edip müvekkile-i mezbûrem merkūm Meryem Hâtun’un mül-
kü olup yine mahalle-i mezbûrede vâki‘ bir tarafdan Medîne-i Münevvere vak-
fından yine mûmâ-ileyh Mustafa Efendi tasarrufunda olan arsa-i hâliye ve bir 
tarafdan ba‘zan düvenci Ali Beşe b. Kadri ve ba‘zan Dilaver Halîfe mülkleri ve 
bir tarafdan ba‘zan tarîk-i âm ve ba‘zan, arsası Ali Hoca vakfı ve binâsı mûmâ-
ileyh Mustafa Efendi mülkü olan menzil ve bir tarafdan tarîk-i âm ile mahdûd 
olup muhavvata-i dâhiliyyesi iki bâb fevkānî oda ve bir sofa ve bir tahtapûş ve 
bir hamam ve bir camekân ve bi’r-i mâ ve avluyu ve muhavvata-i hâriciyyesi 
iki bâb fevkānî oda ve bir ahırı müştemil arsa ve binâsı mülk ve binâ zirâ‘ıyla 
tûlen ve arzen bi hesâb-ı terbî‘î yedi yüz otuz beş buçuk zirâ‘ olan menzili-
ni bi cümleti’t-tevâbi‘ ve’l-levâhık ve kâffeti’l-hukūk ve’l-merâfık mûmâ-ileyh 
Mustafa Efendi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bin beş yüz elli kıt‘a esedî guruşa bey‘ ve teslîm ettiğinde ol dahi iştirâ ve kabz 
ve kabûl edip semeni olan meblağ-ı mezbûr bin beş yüz elli guruşu mûmâ-ileyh 
Mustafa Efendi yedinden tamâmen ahz u kabz eyledi min ba‘d menzil-i 
mahdûd-ı mezkûr mûmâ-ileyh Mustafa Efendi’nin mülk-i müşterâsıdır key-
fe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î husûs-ı 
mezkûru Mevlânâ-yı mezbûr mahallinde ketb ü tahrîr edip ba‘dehû ma‘an irsâl 
olunan Mustafa Bey b. Mehmed ile [4b] ve diğer Mustafa b. Ali ile meclis-i şer‘a 
gelip her biri alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis ve’l-ışrîn min Cumâdelâhire sene seb‘a ve tis‘în ve elf.
Şuhûdü’l-hâl: Mefharü’l-eşbâh Mehmed Efendi b. Ahmed eş-şehîr Şeyh 
Karamanî, umdetü’l-eimme Mustafa Efendi b. Hüseyin el-İmâm bi câmi‘-i 
Ayasofya-i kebîr, fahrü’l-akrân Mehmed Efendi b. Abdullah.

38 [4b-1] Tomas v. Murad’ın evini Ömer b. Osman’a bey‘ bi’l-istiğlâl 
yoluyla sattığı, ancak vadesinde borcunu ve kirayı ödemediği
Mahmiye-i İstanbul’da Sekbânbaşı Yakub Ağa mahallesinde sâkin işbu bâ‘isü 
hâze’l-kitâb Ömer Ağa b. Osman meclis-i şer‘-i enverde Haçador ve Tomas nâm 
Ermeni ile hâlâ zevce-i menkûhası Meryem bt. Sahak muvâcehelerinde üzerine 
da‘vâ ve takrîr-i kelâm edip mezbûr Haçador’un babası gāib ani’l-meclis Tomas 
v. Murad bin doksan altı senesi Rebî‘ulevveli gurresinden mahalle-i mezbûrede 
vâki‘ ma‘lûmü’l-hudûd mülk menzilini sekiz yüz esedî guruşa bi tarîki’l-istiğlâl 
bana bey‘ ve teslîm ben dahi iştirâ ve kabz ve teslîm-i semen eylediğimden son-
ra yine menzil-i mezbûru ol târihden bir sene tamâmına değin seksen esedî gu-
ruşa ba‘de’t-tahliyye benden istîcâr ve kabûl ve kabz eyledikden sonra meblağ-ı 
mezbûr sekiz yüz guruş ile cihet-i mezkûre seksen guruşa oğlu merkūm Haçador 
emr-i kabûlü hâviye kefâlet-i sahîha-i şer‘iyye ile kefîl olmağla ben dahi meblağ-ı 
mezbûreyni bi hükmi’l-kefâle edâsı lâzım deyni olduğu ba‘de’l-ikrâr mezkûre 
Meryem dahi meblağ-ı merkūma kefîl olmağın hâlâ mezbûrâna suâl olunup 
bi hükmi’l-kefâle meblağ-ı mezbûrun merkūmân Haçador ve Meryem’den alı-
verilmesi matlûbumdur dedikde gıbbe’s-suâl mezbûrân Haçador ve Meryem 
cevâblarında fi’l-hakīka mezkûr Tomas’ın müdde‘î-i mezbûra bâlâda tafsîl olu-
nan minvâl üzre zimmetinde edâsı lâzım gelen sekiz yüz seksen guruşa her biri 
emr ve kabûlü hâviye kefâlet-i sahîha-i şer‘iyye ile kefîl olduğunu ikrâr ve i‘tirâf 
etmeğin alâ mûceb-i i‘tirâfihimâ meblağ-ı mezbûru müdde‘î-i mezbûre edâ ve 
teslîme mezbûrâna tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim b. Ahmed, Mustafa Çelebi Kethüdâ, el-Hâc Mustafa 
b. Tevekkül.







39 [4b-2] Havva bt. İbrahim’in Ali Efendi b. Ahmed’i öldükten sonra 
vasiyetini yerine getirmesi için vasî tayin etmesi
Mahmiye-i İstanbul’da Murad Paşa-yı atîk mahallesinde sâkine olup zâtı 
ma‘rifet-i şer‘iyye ile ârifân imâm Mehmed Efendi b. Mahmud ve Halil Yazıcı 
ta‘rîfleriyle mu‘arrefe olan Havva bt. İbrahim nâm hâtun meclis-i şer‘-i şerîf-i 
enverde bâ‘isü’l-kitâb Ömer Efendi b. Ahmed nâm kimesne mahzarında ikrâr 
ve takrîr-i kelâm edip bi irâdetillâhi te‘âlâ dâr-ı bekāya intikāl ve irtihâl eyle-
diğimde cemî‘ malımın sülüsü ifrâz olunup kifâyet mikdârı techîz ve tekfîn ve 
levâzım-ı defn için sarf oluna ve üç bin bir akçe dahi sülüs-i mezkûrdan iskāt-ı 
salât ve keffâret-i savm ve nezrim için verile ve beş guruş dahi telkīn edene verile 
ve rûhum için ta‘âm tabh olunup sülüs-i mezkûrûn fazlası nukūd-ı ma‘rûfesine 
zam oluna deyû vasiyyet edip nefsine mezbûr Ömer Efendi’yi vasiyy-i muhtâr 
nasb ve ta‘yîn eyledim dedikde ol dahi vesâyet-i mezkûreyi kabûl ve merâsimini 
edâya ta‘ahhüd ve iltizâm etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed el-İmâm, Muharrem Çelebi b. İbrahim, 
Halil Çelebi b. Yahya, Ahmed Efendi b. Mehmed, el-Hâc Mustafa Beşe.

40 [4b-3] Havva bt. İbrahim’in para vakfı
Elhamdü li veliyyihî ve’s-salâtü alâ nebiyyihî ve alâ âlihî ve ashâbihi’l-
müte’eddibîn bi âdâbihî. Ve ba‘d işbu kitâb-ı sıhhat-nisâbın tahrîrine bâ‘is ve 
bâdî oldur ki mahmiye-i İstanbul’da Murad Paşa-yı Atîk mahallesinde sâkine 
sâhibetü’l-hayrât ve’l-hasenât Havva bt. İbrahim nâm hâtun meclis-i şer‘-i 
şerîf-i enver ve mahfil-i dîn-i münîf-i ezherde vakf-ı âti’l-beyânı li ecli’t-tescîl 
mütevellî nasb ve ta‘yîn olunan Ömer Efendi b. Ahmed mahzarında ikrâr ve 
takrîr-i kelâm edip etyab-ı mâl ve enfes-i menâlimden beş yüz kıt‘a esedî gu-
ruşu ifrâz ve kemâl-i imtiyâz ile mümtâz kıldığımdan sonra târih-i kitâbdan 
üç ay mukaddem hasbeten [li]llâhi meliki’s-Samed vakf-ı sahîh-i muhal-
led ve haps-i sarîh-i müebbed ile vakf ve haps edip şöyle şart etmişidim ki 
meblağ-ı mezbûrun tevliyyet ve vazîfesine hayâtta oldukça mutasarrıf olup bi 
irâdetillâhi’l-meliki’l-müte‘âl dâr-ı dünyâdan dâr-ı âhirete i[r]tihâl ve intikāl et-
tiğimde meblağ-ı mezbûr yed-i mütevellî ile onu on bir hesâbı üzre rehn-i kavî 
ve kefîl-i melî veya bu ikisinden biri ile alâ vechi’l-helâl istirbâh ve istiğlâl olu-
nup hâsıla olan gallesinden yevmî beş akçesi cihet-i tevliyyet ola ve mârrü’z-
zikr Murad Paşa câmi‘-i şerîfinde ilm-i tecvîdde mâhir bir hâfız-ı sâlih haftada 
iki gün huffâza tecvîd ile ta‘lîm-i Kur’ân-ı azîmü’ş-şân edip yevmî sekiz akçe 
vazîfeye mutasarrıf olup sevâbını rûhuma ihdâ eyleye ve benden sonra tevliyyet 
re’y-i hâkimü’ş-şer‘a müfevvez ola ve yevmî bir akçe dahi câmi‘-i mezkûrda kay-
yım olana verile ve mahmiye-i mezbûrede hâkimü’ş-şer‘-i şerîf olanlar vakf-ı 
merkūma hasbî nâzır olalar ve ribh-i mezbûrenin fazlası asl-ı vakfa zam oluna 
ve vakf-ı mezbûrun tebdîl ve tağyîri ve taklîl ve teksîri merreten ba‘de uhrâ ye-
dimde ola ve eğer mürûr-ı eyyâm ile şurût-ı mezkûreye ri‘âyet müte‘azzire olur-
sa sülüs-i vakf-ı mezbûr mutlaka fukarâ-i müslimîne sarf oluna deyû ta‘yîn-i 
şurût ve tebyîn-i kuyûd edip meblağ-ı mezbûru mütevellî-i mezbûra teslîm ol 
dahi vakfiyyet üzre kabz ve tesellüm ve sâir mütevellîlerin evkāfda tasarruf-
ları gibi tasarruf eyledi dedikde gıbbe’t-tasdîki’ş-şer‘î vâkıfe-i mezbûre inân-ı 
kelâmını semt-i vifâkdan cânib-i şikāka atf edip vakf-ı nukūd [ve] ana müte-
ferri‘ olan şurût ve kuyûd inde’l-eimmeti’s-selâse-i nehârîr menfa‘at-i vakfı nef-
sine şart etmekle İmâm Muhammed katında bâtıl ve hilye-i sıhhatden âtıl ol-
mağla vakf-ı mezbûrdan rücû‘ eyledim mütevellî-i mezbûr meblağ-ı mezbûru 
ve nemâ-i vakf-ı merkūmdan üç ayda vazîfe-i tevliyyet deyû aldığı dört yüz elli 
akçenin ecr-i mislinden ziyâdesini bana teslîm eylesin dedikde mütevellî işbu 
cevâba tesaddî edip eğerçi hâl bast olunan minvâl üzredir, lâkin İmâm Züfer’den 
İmâm Ensârî rivâyeti üzre sahîh olup ve imâmEbû Yusuf hazretleri katında 
mücerred vakaftü demekle nefsine şart eylediği sûretde dahi sahîhdir binâen 
alâ zâlik vakf-ı mezbûrun sıhhatine hükm taleb ederim deyû teslîmden imtinâ‘ 
ve husûmet ve nizâ‘ edip hâkim-i muvakki‘-i sadr-ı kitâb -tûbâ-lehû ve hüs-
nü me’âb- hazretleri huzûr-ı fâ’izü’n-nûrlarında müterâfi‘ân olduklarında [5a] 
hâkim-i mûmâ-ileyh -lâ zâle’l-hakku câriyen beyne yedeyhi- hazretleri dahi 
tarafeynin kelâmını isgā ve temhîd-i mebânî-i hayrı evlâ görüp alâ kavli men 
yerâhu vakf-ı mezbûrun sıhhatine hüküm ettiğinden sonra vâkıfe-i merkūme 
semt-i âhara rücû‘ edip eğerçi hükm-i mezkûr ile vakf-ı merkūma sıhhat hâsıla 
oldu, lâkin İmâm-ı A‘zam hümâm-ı efham hazretleri mezheb-i hatîrinde sıh-
hat lüzûmu müstelzim olmamağla benim için vakıfdan rücû‘a kudret ve ibtâle 
miknet olmağın vakf-ı mezbûrdan rücû‘ eyledim deyicek mütevellî-i merkūm 
cevâb-ı bâ savâba mütesaddî olup eğerçi inde’l-İmâm-ı müşârün-ileyh sıhhat 
lüzûmu müstelzime değildir lâkin İmâmeyn-i hümâmeyn mezheb-i şerîfleri 
de lâ-siyyemâ ba‘de’t-teslîm ile’l-mütevellî sıhhat lüzûmdan müfârık olma-
yıp mütelâzımân olmağın vakf-ı mezbûrun lüzûmunu ve vazîfe-i tevliyyetden 
berâat-i zimmetime hüküm taleb ederim deyû tekrâr mürâfa‘a ve vakf-ı akārı 
müdâfa‘a edicek hâkim-i müşârün-ileyh hazretleri dahi mezheb-i İmâmeyn-i 
hümâmeyn hazretleri üzre vakf-ı mezbûrun lüzûmuna ve vazîfe-i tevliyyet-
den mütevellî-i mezbûrun berâat-i zimmetini dahi hükm-i sahîh-i şer‘î etme-
ğin min ba‘d vakf-ı mezbûr sahîh ve lâzım olup naks ve nakzına mecâl muhâl 
oldu, cerâ zâlike.
Ve hurrire fi’l-yevmi’r-râbi‘ aşer min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed el-İmâm, Muharrem Çelebi 
b. İbrahim, Halil Çelebi b. Yahya, Ahmed Efendi b. Mehmed, Mehmed Efendi 
b. el-Hâc Hasan, Mustafa b. Tevekkül.

41 [5a-1] Hacı Mehmed b. Ahmed’in Ali b. Ahmed’e borçlu 
olduğunun tespiti
Mahmiye-i İstanbul’da Kuyumcu Bahşayiş mahallesinde sâkin işbu bâ‘isü’l-kitâb 
el-Hâc Ali b. Ahmed meclis-i şer‘-i şerîf-i enverde mahalle-i mezbûre ahâlîsinden 
olup mahrûse-i Belgrad’da ticâret üzre sâkin iken bundan akdem vefât eden el-
Hâc Mehmed b. Ahmed b. Bâli’nin verâseti zevce-i metrûkesi Râbia bt. Mehmed 
ile sulbiye sagīr oğlu Ahmed’e münhasıra olduğu şer‘an zâhir ve müte‘ayyin ol-
dukdan sonra sagīr-i mezbûrun tesviye-i umûru için kıbel-i şer‘den mansûb 
vasîsi olan el-Hâc Osman ile mezbûre Râbia muvâcehelerinde üzerlerine da‘vâ 
ve takrîr-i kelâm edip müteveffâ-yı mezbûr zimmetinde cihet-i karz-ı şer‘îden 
yüz yirmi bin akçe hakkım olup hattâ mezbûr el-Hâc Mehmed hâl-i hayâtında 
mahrûse-i Belgrad’a gider oldukda cihet-i mezkûreden bana ol mikdâr deyni 
olduğunu alâ ruûsi’l-işhâd ikrâr ve işhâd edip kable’l-edâ fevt oldukda bunda 
olan metrûkâtından on altı bin üç yüz kırk altı akçesini ahz u kabz edip bir 
yük dört bin altı yüz elli dört akçem bâkī kalmağın suâl olunup hîn-i vefâtında 
yanında bulunan terekesinden dahi meblağ-ı mezbûr elli [guruş] alıverilmek 
matlûbumdur dedikde gıbbe’s-suâl mezbûrân tereke-i müteveffâ-yı mezbûra 
vaz‘-ı yedlerini ikrâr lâkin deyn-i mezbûru inkâr edicek müdde‘î-i mezbûrdan 
müdde‘âsına beyyine taleb olundukda yine mahalle-i mezbûrede sâkin udûl-i 
müslimînden Osman Çelebi b. Musa ve Kavak Mahmud mahallesinde sâkin 
Ali Bey b. Dilaver nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müteveffâ-yı mezbûr el-Hâc Mehmed b. Ahmed b. Bâli 
mukaddemâ hâl-i hayâtında mahrûse-i Belgrad’a gider oldukda işbu müdde‘î-i 
mezbûra cihet-i karz-ı şer‘îden yüz yirmi bin akçe zimmetimde lâzımü’l-edâ ve 
vâcibü’l-kazâ deynimdir deyû bizim huzûrumuzda ikrâr ve bizi işhâd etmişi-
di biz bu husûsa bu vech üzre şâhidiz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle 
oldukdan sonra mezbûr el-Hâc Ali meblağ-ı mezbûrdan kabzını i‘tirâf eylediği 
on altı bin üç yüz kırk altı akçeden mâ‘adâ bâkī bir yük dört bin altı yüz elli dört 
akçeyi dahi küllen ve ba‘zan ahz u kabz veya hibe veya âhara havâle etmeyip 
ve’l-hâsıl vücûh-ı şer‘îden bir vechile müteveffâ-yı mezbûru ibrâ ve iskāt etmedi-
ğine mezbûr el-Hâc Ali’ye yemîn teklîf olundukda ol dahi hasbe’l-mes’ûl yemîn 
billâhi te‘âlâ etmeğin mûcebiyle ba‘de’l-hükm mâ vaka‘a bi’t-taleb ketb olundu.
Fî evâsıtı Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mustafa 
Çelebi b. Ahmed, Ali b. Bâli, Mehmed b. İdris.

42 [5a-2] İbrahim Efendi b. Mahmud’un Abdullah Çelebi b. Mehmed’e 
borcuna karşılık evlerini rehin bıraktığı
Mahmiye-i medîne-i Üsküdar müzâfâtından Kandıra nâhiyesine tâbi‘ Balcı nâm 
karye ahâlîsinden olup hâlâ mahmiye-i İstanbul’da Zekeriya Efendi medrese-
sinde müsâfiren sâkin İbrahim Efendi b. Mahmud ve meclis-i şer‘-i şerîfde işbu 
bâ‘isü’l-kitâb Abdullah Çelebi b. Mehmed mahzarında ikrâr-ı tâm ve takrîr-i 
kelâm edip cihet-i karz-ı şer‘îden yüz esedî guruş ve semeni târih-i kitâbdan 
bu sene tamâmına değin müeccel beynimizde ma‘lûm yedinden iştiraâ ve kabz 
eylediğim bogasi bahâsından on beş guruş cem‘an mezbûr Abdullah Çelebi’ye 
zimmetimde edâsı lâzım yüz on beş guruş deynim olmağla meblağ-ı mezbûr 
mukābelesinde yedimde mülküm olup karye-i mezbûrede vâki‘ lede’l-ahâlî ve’l-
cîrân ma‘lûmü’l-hudûd hâriciyye ve dâhiliyye ve bahçeyi müştemil çiftlik ta‘bîr 
olunur menzilimi ve zikr olunan Kandıra’da içinde vâki‘ yine adedi beynimiz-
de ma‘lûm tahtânî üç bâb oda ve iki anbarı ve samanhâne ve bir ahırı müştemil 
mülk menzilimi cümle tevâbi‘ ve levâhıklarıyla ba‘de’t-tahliyyeti şer‘iyye mezbûr 
Abdullah Çelebi’ye rehin vaz‘ ve teslîm ol dahi ber vech-i muharrer irtihân ve 
tesellüm ve kabûl eyledi dedikde gıbbe’t-tasdîki’ş-şer‘î mezbûr İbrahim Efendi 
meclis-i şer‘de i‘âde-i kelâm edip eğer müddet-i mezkûrede meblağ-ı mezbûr 
cem‘an yüz on beş guruşu edâ ile fekk-i rehin edemezsem menzil-i mezbûr ile 
çiftlik-i mezbûru semen-i misli ile âhara bey‘ ve kabz-ı semen ve semenlerin-
den deyn-i mezbûrum olan yüz on beş guruşu ahz u istîfâya ve fazlası kalır-
sa bana îsâle ve bunlara mütevakkıf olduğu umûrun cümlesine yine mezbûr 
Abdullah Çelebi’yi azl ve in‘izâlden masûne vekâlet-i devriyye ile tarafımdan 
vekîl ve nâib-i menâb nasb ve ta‘yîn edip ol dahi vekâlet-i mezbûreyi kabûl 
ve hizmet-i lâzımesin edâya ta‘ahhüd eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Efendi b. Ahmed, Mehmed Çelebi b. Mehmed el-Müezzin, 
Molla Ahmed b. Yusuf, Molla Ahmed b. Hüseyin, Molla Mustafa b. Ahmed.

43 [5a-3] Meryem bt. Musli’nin Afife bt. Şahin’e verdiği 
eşyaları geri aldığı
Mahmiye-i İstanbul’da Kadırga limanı kurbunda sâkine Meryem bt. Musli nâm 
hâtun tarafından husûs-ı âti’l-beyâna vekîl olup zât-ı mezbûreyi ma‘rifet-i 







şer‘iyye ile ârifân olan Musa b. Abdullah ve Mehmed b. Ahmed nâm kimesne-
ler şehâdetleriyle şer‘an vekâleti sâbite olan Afîfe bt. Şâhin nâm hâtun meclis-i 
şer‘-i şerîfde yine mahmiye-i mezbûrede Ma‘cûnî Kasım mahallesinde sâkine 
işbu bâ‘isetü’l-kitâb Maksud bt. Hasan nâm hâtun mahzarında ikrâr ve i‘tirâf 
edip mezbûre Meryem bundan akdem mezkûre Maksud’a beynlerinde ma‘lûm 
bir husûs için bir al dîbâ ve bir al kürevî sarık ve bir top keremsud ve bir gül 
rengi boyama ve bir bohça ve bir beyaz şükûfi ve bir kılabdanlı makrama ve bir 
sâde makrama ve bir boyama teslîm ol dahi ahz u kabz ettikden sonra eşyâ-i 
mezbûreyi taleb eyledikde beynlerinde münâza‘ât-ı kesîre cereyân etmişidi (…) 
(…) mezkûreyi (…) [5b] bi’l-vekâle ahz u kabz ve tesellüm eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Kasımpaşalı el-Hâc Mustafa, Mehmed Efendi b. ( ), Mustafa 
Çelebi b. Ahmed.
Aleyhi’n-nazar bimâ fîhi ve ittela‘tü âmmen yahvîhi ilâ kıbletihî ve tesaddihi 
ileyhi el-fakīrü sübhânehû Abdurrahman el-Kadı bi medîneti Kostantıniyye el-
mahmiyye -ufiye anhu-
Mâ fîhi mine’l-vakfı ve’ş-şurût sahha indî ale’n-nehci’l-mebsût fe-innî hakemtü 
bi sıhhatihî ve lüzûmihî fî husûsihî ve umûmihî âlimen bi’l-hilâf beyne’l-eimmeti.
Harrerehû el-fakīrü ileyhi sübhânehû Mehmed b. Ahmed el-müvellâ hilâfeten 
bi medîneti Kostantıniyye -ufiye anhu-.

44 [5b-1, Arapça] Ayşe Hatun bt. Ali’nin Hatice Sultan mahallesindeki 
evini vakfettiği
[Tasdîk 1]: Aşağıdaki sicile nazar ettim; muhtevâsına muttali‘ olup kabûl ve tasdîk 
ettim. Ben fakīr -ileyhi sübhânehû te‘âlâ- medîne-i mahmiye-i Kostantıniyye 
kadısı Abdurrahman’ım -ufiye anhu-.

[Tasdîk 2]: Aşağıdaki vakfiye ve şartları nehc-i şer‘î üzre indimde sahîhdir. 
Eimme-i eslâf beynindeki vakıf husûsunda cârî ihtilâfı da bilerek husûsen ve 
umûmen vakfın sıhhat ve lüzûmuna hükm ettim. Ben fakīr -ileyhi sübhânehû 
te‘âlâ- medîne-i Kostantıniyye müvellâsı Mehmed b. Ahmed’im -ufiye anhu-.
Elhamdü lillâhi ve’s-salâtü alâ nebiyyihî Muhammed ve âlihî ve ashâbih ammâ 
ba‘d işbu mazmûnunda vakıf ikrârını hâvî sahîh ve şer‘î bir hüccettir. Mahmiye-i 
Kostantıniyye mahallâtından Hatice Sultan mahallesinde sâkine olan sâhibe-i 
hayrât ve’l-hasenât Ayşe Hâtun bt. Ali, meclis-i şer‘-i şerîf ve mahfil-i dîn-i 
münîfde hâzır olup hâl-i sıhhat ve kemâl-i aklında iken ve tasarrufları nâfiz 
iken niyyet-i sâfiye ve taviyye-i vâfiye ile hasbeten lillâhi’l-Azîm ve taleben 
li merzâti’r-rabbi’r-rahîm iş bu vakıf ikrârının kendisinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, mahalle-i 
merkūmede vâki‘ tahtânî üç odayı, su kuyusunu, avluyu, ve iki tarafdan bah-
çeyi hâvî olup bir tarafdan Kavlak Hasan Ağa vakfı, diğer tarafdan menzil-i 
mevkūf öbür tarafdan tarîk-i hâs ve diğer tarafdan da tarîk-i âm ile mahdûd 
olan cemî‘-i menzilini cümle hudûdu ve mürâfıkı ve kâffe-i hukūku ve levâhıkı 
ile vakf edip haps ettiğini ikrâr etti ve menzil-i mezbûrda süknâyı evvelâ zev-
ci ile evli olduğu müddetçe kendisine, sonra Sefer Çavuş b. Abdullah nâm zev-
cine sonra onun evlâdına ve evlâd-ı evlâdına ve evlâd-ı evlâd-ı evlâdına neslen 
ba‘de neslin ve fer‘an gıbbe aslin şart etti evlâdının nesilleri kesildiğinde -Allah 
muhâfaza buyursun- menzilin kirâya verilip ücretinin mahalle-i merkūme mes-
cidine imâm olan kişiye her gün sabah namazından sonra Mülk sûresini oku-
yup sevâbını vâkıfe-i merkūmenin rûhuna hediye etmesi kaydıyla verilmesi-
ni şart etti. Tevliyye, imâr ve ta‘mîri menzilde sâkin olacak kimesneye şart etti. 
Tebdîl, tağyîr, taklîl ve teksîri müddet-i hayâtınca kendisine şart etti. Mürûr-ı 
zamân ile masraf-ı mezkûra sarf mümkün olmazsa hâsıl olan ücretin mutlaka 
fukarâya sarfını şart etti. Vâkıfe-i mezbûre, menzil-i mezkûru tescîl maksadıyla 
mütevellî nasbettiği zevci Sefer Çavuş’a teslîm etti o da tesellüm etti mütevellî-i 
mezbûr vâki‘ ikrârı vicâhen ve şifâhen tasdîk etti hâl bu minvâl üzre iken 
vâkıfe-i mezbûre vakf-ı akār her ne kadar meşâyih-i kibâr indinde sahîh olsa da 
İmâm-ı A‘zam katında lâzım değildir diyerek ve vâkıfın mevkûftan istifâdeyi 
kendi nefsine şart etmesi imâm-ı sâlis Muhammed b. Hasan eş-Şeybânî ka-
tında vakfı bâtıl kılar diyerek vakf-ı mezkûrdan rücû‘ edip menzil-i mezkûru 
mülküne istirdâd etti mütevellî-i mezbûr imâmeyn katında sıhhat lüzûmdan 
müfârakat etmez vâkıfın mevkûftan istifâdeyi nefsine şart etmesi Ebû Yusuf in-
dinde câizdir ve fetvâ onun üzerinedir deyû cevâb verdi münâza‘a ve muhâsama 
edip hâkimin huzûruna çıktılar. Hâkim vakıf cânibini daha haklı bulup vakıf 
husûsundaki eimme-i eslâf beynindeki ihtilâfı da bilerek, eimme-i müctehidîn 
-rıdvânullâhi aleyhim ecma‘în- kavline ittibâ ile ve diğer hüküm şartlarına uya-
rak şart-ı mezbûrun sıhhatine ve vakfın lüzûmuna husûsen ve umûmen hükm 
etti menzil-i mezbûr bu sûretle sahîh, lâzım ve müebbeden vakf oldu. Fe-men 
beddelehû ba‘de mâ semi‘ahû fe-innemâ ismuhû ale’llezîne yübeddilûnehû 
innallâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike ve hurrire fi’l-yevmi’t-tâsi‘ ve’l-ışrîn mine’l-Muharremi’l-harâm 
sene isneyn ve seb‘în ve elf min hicreti men lehû kemâli’l-izzi ve’ş-şeref
Şuhûdü’l-hâl: Mehmed Efendi b. Halil el-İmâm, el-Hâc Receb b. ( ) el-Müezzin, 
Hüseyin Efendi b. Bayram el-Müezzin, Mustafa Çelebi b. Mehmed el-Müezzin, 
Ali Çelebi b. Mehmed, Osman b. Abdullah er-Râcil?, Mehmed Halîfe b. Mustafa 
el-Mu‘allim, Ramazan b. Hüseyin, Ali Beşe b. Derviş, Abdülkerim b. Ali, Ömer 
b. Resul, Şükrullah b. Mustafa, Abdullah [b.] Mehmed, Mustafa b. Ali er-Râcil.

45 [5b-2] Ayşe Hatun bt. Ali b. Hacı İdris’in menzil vakfı
Elhamdü lillâhi’llezî lâ mübeddele li kelimâtihî ve lâ mugayyere li masnû‘âtihî 
ve’s-salâtü ve’s-selâmü alâ seyyidinâ Muhammedin ve âlihî ve sahbihî ecma‘în 
ve ba‘d işbu vakfiye-i ma‘mûlün-bihânın sâhibesi ve hayrât ve hasenâtının tâlib 
ve râgıbesi Ayşe Hâtun bt. Ali b. el-Hâc İdris zât[ını] el-Hâc İsmail b. el-Hâc 
Murad ve Mustafa Çelebi b. el-Hâc İsmail ta‘rîfleriyle mu‘arrefe oldukdan son-
ra meclis-i şer‘-i şerîfde takrîr-i kelâm ve ta‘bîr ani’l-merâm edip işbu derûn-ı 
vakfiyemde mastûr olduğu üzre vakf ve şurûtunun tebdîl ve tağyîri yedimde ol-
mak şart ve ta‘yîn eylediğime binâen menzil-i mevkūf-ı mezbûrun cümle şar-
tından rücû‘ edip hâlâ menzil-i mezbûrun süknâ ve tasarrufu hayâtta olduğum-
ca bana meşrûta olup ben bi emrillâhi te‘âlâ fevt olduğumda, beher mâh on beş 
akçe ücret ile kezâlik süknâ ve tasarrufu rızâ‘an oğlum işbu el-Hâc Sâlih Çelebi 
b. Receb’e ba‘dehû mezbûr el-Hâc Sâlih Çelebi’nin evlâdına ve evlâd-ı evlâdına 
ve evlâd-ı evlâdına zükûren kâne ev ünsâ ile’l-inkırâz meşrût ola ve zikr olunan 
Hatice Sultan mahallesinde her kim imâm olursa ücret-i mezbûreye mutasar-
rıf olup mukābelesinde beher yevm üçer İhlâs-ı şerîf tilâvet edip sevâbı rûhuma 
ihdâ edeler ve mezbûr el-Hâc Sâlih Çelebi’nin el-iyâzü billâhi te‘âlâ evlâdları 
münkariz olursa menzil-i mezbûrun süknâ ve tasarrufu mârrü’z-zikr Hatice 
Sultan mahallesi imâmına meşrûta olup imâm-ı mezbûr kezâlik rûhum için 
beher yevm üçer İhlâs-ı şerîf tilâvet eyleye deyû şart ve ta‘yîn eyledim dedik-
de vakfiye-i mezbûreye nazar olunup şart-ı mezkûr min külli’l-vücûh vâkıfe-i 
mezbûrenin takrîr-i meşrûhuna muvâfık ve mutâbık bulunmağın mezbûrenin 
tebdîl-i mezkûrûnu ba‘de’t-tenfîz işbu mahalle ketb ü tahrîr olundu.
Fi’l-yevmi’l-hâmis aşer min Cemâziyelevvel li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Abdurrahman Efendi el-Kâtib, 
vasî Mehmed Çelebi b. Ali, Ahmed Efendi b. ( ), Mustafa Çelebi b. Ali, Mehmed 
Çelebi mütevellî-i Hadım Süleyman, Abdurrahman b. el-Hâc Abdülvehhâb.

46 [6a-1] Magaki v. Murad’ın Karabet v. David’e yaptığı saka gediği 
satışının geçersiz olduğu
Saka tâifesinden olup mahmiye-i İstanbul’da Tevkî‘î Cafer mahallesinde sâkin 
Karabet v. David nâm Ermeni meclis-i şer‘-i şerîf-i enverde tâife-i mezbûrdan 
olup mahmiye-i mezbûre Abdi Subaşı mahallesinde sâkin Magaki v. Murad nâm 
Ermeni muvâcehesinde üzerine da‘vâ ve takrîr-i kelâm edip târih-i kitâbdan 
yedi [ay] mukaddem mezbûr Magaki mahmiye-i mezbûrede Tahtaminâre ma-
hallesinde vâki‘ Ço[r]bacı çeşmesinde olan bir saka gediği bana ferâğ eyledik-
de zimem-i nâsda olan hukūkunu bana on beş bin akçeye bey‘ ve ben dahi 
iştirâ ettiğimden sonra semen-i mezbûr on beş bin akçemi ve gedik-i mezbûrun 
intimâsı için üç bin altı yüz akçemi dahi yedinden ahz u kabz edip ba‘dehû iki ay 
mürûrunda akd-i mezbûrun butlânına binâen meblağayn-i mezbûreyn cem‘an 
on sekiz bin altı yüz akçemi mezbûr Magaki’den istirdâd ve da‘vâ vürûdunda 
hükm-i şer‘î lâhık oldukdan sonra mezbûr Magaki meblağ-ı mezbûr on beş 
bin akçemi zimem-i nâsdan bana gösterip medyûnları üzerine beni havâle-i 
sahîha-i şer‘iyye ile havâle etmek şartıyla da‘vâ-yı mezkûrumdan benimle üç 
bin altı yüz akçemi yedinden ahz u kabz ve zimmetini ibrâ ettiğimden son-
ra mezbûr Magaki bu âna değin beni zimem-i merkūmûn üzerine havâle et-
memeğin hâlâ mezbûr Magaki’ye havâl[e] olunup şart-ı mezbûr ile sulh ve 
ibrânın fesâdına binâen meblağ-ı bâkī-i mezbûr on beş bin akçeyi dahi bana 
red ve teslîme tenbîh olunmak matlûbumdur dedikde gıbbe’s-suâl mezbûr 
Magaki cevâbında ben müdde‘î-i mezbûrdan meblağayn-i mezbûreteyn cem‘an 
on sekiz bin altı yüz akçeyi ahz u kabz edip ba‘dehû iki ay mürûrunda akd-i 
mezbûrun butlânına binâen meblağ-ı mezbûr on sekiz bin altı yüz akçemi ben-
den vürûduna hükm-i şer‘î lâhık oldukdan sonra müdde‘î-i mezbûr da‘vâ-yı 
mezkûresinden benimle üç bin altı yüz akçeye bilâ-şart sulh ve bedel-i sulhü 
kabz ve zimmetini ibrâ etmişidi deyû sulh-i mezbûr şart-ı mezkûr ile oldu-
ğunu inkâr etmeğin müdde‘î-i mezbûrdan sıdk-ı makāline muvâfık beyyine 
taleb olundukda mahmiye-i mezbûrede el-Hâc İsâ mahallesinde sâkin kapıcı 
Mehmed Bey b. Mustafa ve Halil Çelebi b. Abdullah ve Hasan Çelebi b. Ömer 
nâm kimesneler li ecli’ş-şehâde meclis-i şer‘a hâzırûn olup istişhâd olundukla-
rında fi’l-vâki‘ işbu mezbûr Magaki meblağ-ı mezbûr on beş bin akçeyi zimem-i 
nâsdan kendiye gösterip medyûnları üzerine kendi havâle-i sahîha-i şer‘iyye ile 
havâle etmek şartıyla da‘vâ-yı mezbûrdan müdde‘î-i mezbûr üç bin altı yüz ak-
çeye sulh oldukda müdde‘î-i mezbûr Karabet dahi bizim huzûrumuzda şart-ı 
mezbûr ile olan sulh-i mezbûru kabûl ve meblağ-ı mezbûr üç bin altı yüz akçe-
mi mezbûr Magaki yedinden ahz u kabz ve zimmetini ibrâ etmişidi biz sulh-i 
mezbûr ve ibrâ-i merkūm şart-ı mezkûr ile olduğuna şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince ba‘de’l-hükm meblağ-ı bâkī-i 
mezbûr on beş bin akçeyi dahi müdde‘î-i mezbûr Karabet’e edâ ve teslîme 
mezbûr Magaki’ye tenbîh olunup mâ vaka‘a bi’t-taleb ketb olundu.
Fi’l-yevmi’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mahmud b. Hanefi, İbrahim Çelebi b. Ahmed, İsmail b. Mustafa, 
Mustafa b. Muhzır.







47 [6a-2] Krenso v. Nikola’nın alacak davasını ispat edemediği
Mahmiye-i İstanbul’da Altımermer kurbunda sâkin ekmekçi tâifesinden 
Krenso v. Nikola nâm zimmî meclis-i şer‘-i şerîf-i enverde medîne-i Hazret-i 
Ebâ Eyyûb-i Ensârî -radıyallâhü’l-Bârî-de Kızılmescid kurbunda ekmekçi olan 
işbu bâ‘isü’l-vesîka Nikola nâm zimmî muvâcehesinde üzerine da‘vâ ve takrîr-i 
kelâm edip ben târih-i kitâbdan iki sene mukaddem Tersâne-i âmire zinda-
nında mahbûs olmağla beni tahlîs için sarf edip beni halâs ediver deyû sicn-i 
mezkûrda merkūm Nikola’ya üç yüz aded frengî altın ve iki yüz elli esedî guruş 
teslîm ol dahi ber vech-i muharrer ahz u kabz ve kendi mesârifine sarfla istihlâk 
etmeğin suâl olunup meblagayn-i mezbûreteynin merkūm Nikola’dan alıveril-
mesi matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsına beyyine taleb olundukda ityân-ı beyyine için istimhâl etmeğin 
mehl-i şer‘î birle ba‘de’l-imhâl müddet-i mehil münkaziye olup ityân-ı beyyine 
edemeyip tahlîfe dahi tâlib olmamağın mûcebiyle mezbûr Krenso bilâ-beyyine 
bî-vech mu‘ârazadan men‘ olunup işbu vesîka bi’t-taleb ketb olundu.
Fî evâili Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, Mustafa 
Çelebi Ser-muhzırân, el-Hâc Mustafa b. Tevekkül.

48 [6a-3] İbrahim b. Ahmed’deki bârgirin Ali Beşe 
b. Musli’ye ait olması
Fi’l-asl vilâyet-i Anadolu’da Sapanca kasabasında Câmi‘-i Kebîr mahallesi 
sükkânından olup hâlâ Mahmiye-i İstanbul’da Dergâh-ı âlî yeniçerilerinin kırk 
dördüncü ağa bölüğüne mahsûs odada müsâfiren sâkin Ali Beşe b. Musli nâm ki-
mesne meclis-i şer‘-i şerîf-i enverde İbrahim b. Ahmed nâm kimesne mahzarın-
da üzerine da‘vâ ve takrîr-i kelâm edip işbu münâza‘a olunan siyah iğdiç bârgir 
malım olup târih-i kitâbdan sekiz gün mukaddem kasaba-i mezbûre kurbunda 
esnâ-i râhda kuttâ‘ü’t-tarîk benden tegallüben bi gayri hakkın ahz etmişler idi 
hâlâ mezbûr İbrahim &lt;&lt;cevâbında mârrü’z-zikr bârgiri târih-i kitâbdan üç gün 
mukaddem Musli nâm kimesneden yirmi bir guruş semen-i medfû‘a iştirâ ve 
tesellüm etmişidim deyû vaz‘-ı yedini ikrâr lâkin müdde‘î-i mezbûrun&gt;&gt; [6b] 
yedinde buldum suâl olunup alıverilmesi matlûbumdur dedikde gıbbe’s-suâl 
mezbûr İbrahim cevâbında âti’z-zikr bârgiri târih-i kitâbdan üç gün mukad-
dem Musli nâm kimesneden yirmi bir guruş semen-i medfû‘a iştirâ ve tesellüm 
etmişdim deyû vaz‘-ı yedini ikrâr lâkin müdde‘î-i mezbûrun mülkü olup mül-
künden ber vech-i muharrer zâyi‘ olduğunu inkâr edicek müdde‘î-i mezbûrdan 
müdde‘âsına beyyine taleb olundukda udûl-i müslimînden olup kasaba-i 
mezbûre ahâlîsinden Musli b. Mehmed ve Mehmed b. Ömer nâm kimesneler li 
ecli’ş-şehâde meclis-i şer‘a hâzırân olup isre’l-istişhâd fi’l-hakīka işbu siyah iğdiç 
bârgir müdde‘î-i mezbûr Ali Beşe’nin mülk ve hakkıdır biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde gıbbe’t-ta‘dîl ve’t-tezkiyye şehâdetleri makbûle olmağın ba‘de’t-tahlîfi’ş-
şer‘î mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Receb 
b. Osman, Ali b. Bâli.

49 [6b-1] Hamza Ağa b. Seydi’nin Harput’taki zeâmet toprağı 
bağlarının öşrünü ödemesi
Vilâyet-i Anadolu’da Diyârbekir eyâletinde Harput kazâsına tâbi‘ Zertic nâm 
karye ve gayrı ze‘âmete berât-ı şerîf-i âlîşân ile ber vech-i iştirâk mutasarrıf olan 
Mehmed Bey b. Allahverdi ve Halil Bey b. el-Hâc Hâşim meclis-i şer‘-i şerîf-i 
enverde musâhib-i şehriyârî umdetü’l-emâcid ve’l-a‘yâ[n] Hamza Ağa b. Seydî 
mahzarında her biri ikrâr-ı tâm ve takrîr-i kelâm edip ze‘âmet-i mezkûremiz 
toprağında mezbûr Hamza Ağa’nın yedinde olan atîk bâğātının a‘şârını bize ve-
rip sonradan gars olunan bağ ve bostan ve bahçesine târih-i kitâba gelince altı 
senede hâsıl olan mahsûlâtın a‘şâr-ı şer‘iyyesini bize teslîm etmeyip kıymeti-
ne mu‘âdil bedelini hâlâ taleb ve da‘vâ eylediğimizde beynimizde münâza‘ât-ı 
kesîre cereyân etmişdi el-hâletü hâzihî mûmâ-ileyh Hamza Ağa vech-i muhar-
rer üzre sonradan gars olunan bağ ve bostan ve bahçesinde sinîn-i mezkûrede 
hâsıl olan mahsûlâtın a‘şâr-ı şer‘iyyesinin kıymetine mu‘âdil olan otuz guruşu 
bize teslîm biz dahi ahz u kabz edip husûs-ı merkūma müte‘allika da‘vâdan her 
birimiz âharın [zimmetini] ibrâ ve iskāt eyledik dediklerinde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Hüseyin Kethüdâ b. Mustafa, Resul Bey b. Mahmud, Hacı Mustafa 
b. Tevekkül, Mehmed Ağa b. Hâlid ve gayruhüm.

50 [6b-2] Saliha bt. Muslihiddin’in oğluna bileziğini, oğlunun da buna 
mukabil kendisine bir câriye hibe etmesi
Husûs-ı âti’l-beyânı mahallinde ketb ve terkīm için cânib-i şer‘den bi’l-iltimâs 
nasb olunan Mevlânâ Karabaşzâde Mehmed Efendi, mahmiye-i İstanbul’da 
Harrât Kemal mahallesinde sâkin Bâlizâde Mehmed Ağa’nın menziline 
varıp zeyl-i kitâbda mastûrü’l-esâmî müslimîn huzûrunda akd-i meclis-i şer‘-i 
kavîm ettikde, mahalle-i mezbûrede sâkine fahrü’l-muhadderât Sâliha Hâtun 
bt. merhûm Muslihiddin Ağa tarafından husûs-ı âti’l-beyâna vekîl olduğu zât-ı 
mezbûreyi ma‘rifet-i şer‘iyye ile ârifân imâm Mehmed Efendi b. ( ) ve Ahmed 
Çelebi b. Abdullah şehâdetleri ile şer‘an sâbit olan Meşîve? Hâtun bt. Abdullah 
meclis-i ma‘kūd-ı mezkûrda müvekkile-i mezbûrenin sadrî oğlu işbu sâhibü’l-
kitâb umdetü erbâbü’l-iz ve’l-ikbâl İbrahim Bey vezîr-i mükerrem müşîr-i mü-
fahham Mustafa Paşa muvâcehesinde bi’l-vekâle ikrâr ve takrîr-i kelâm edip mü-
vekkilem mezbûre Sâliha Hâtun eşyâ-i memlûkesinden işbu meclisde mevcûd 
ve müşâhed yedişer kebîr elmas taşlı bir çift altın bileziğini oğlu mûmâ-ileyh 
İbrahim Bey’e hibe-i sahîha-i şer‘iyye ile hibe ve temlîk ol dahi meclis-i hibede 
ittihâb ve kabz ve temellük edip mukābelesinde ivaz olmak üzre Gürciyyü’l-asl 
Afîfe nâm câriyesini vâlidesi müvekkile-i mezbûreye def ‘ ve teslîm ol dahi kabz 
ve tesellüm etmekle ba‘de’l-yevm sâlifü’z-zikr küpe mûmâ-ileyh İbrahim’in 
Bey’in mülk-i mevhûbu ve hakk-ı sırfı olmuşdur keyfe mâ yeşâ mutasarrıf ol-
sun dedikde vâki‘ hâli Mevlânâ-yı mezbûr mahallinde ketb ü tahrîr edip [ve] 
ma‘an irsâl olunan Mehmed Çelebi b. Mustafa ve İsmail b. Mustafa ile meclis-i 
şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’l-ibtigā ketb 
olundu.
Fi’l-yevmi’s-sâlis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ahmed Ağa b. ( ) Hammâmîzâde, Hasan Ağa b. Mustafa, Ahmed 
Efendi b. Hasan, Mehmed Ağa b. Bâli?, Hüseyin Bey b. Ali.

51 [6b-3] Çivizâde mahallesi mescidi imamlığına Ahmed Efendi 
b. Hızır’ın tayini
Min mümzâtihî
Mahmiye-i İstanbul’da hısnı ebvâbından Topkapısı dâhilinde Çivizâde ma-
hallesi ahâlîsinden Ali Çavuş b. Veli ve Müezzin Mehmed Halîfe b. Ahmed ve 
Osman Çelebi b. Mahmud ve Mustafa b. Osman ve Halil Çelebi b. Osman ve 
Mehmed b. Mustafa ve Ahmed b. Abdullah ve Mehmed Beşe b. Abdullah ve 
diğer Mehmed b. Abdullah ve Ali b. Abdullah ve sâirleri meclis-i şer‘-i şerîf-i 
lâzımü’t-tevkīrde takrîr-i kelâm ve ta‘bîr ani’l-merâm edip mahallemiz mescid-i 
şerîfinde imâm olan Halil nâm kimesne mecnûn olup bir vechile imâmete ehil ol-
mamağla mezbûr imâmet-i mezkûreden azl ve yerine işbu bâ‘isü’l-kitâb Ahmed 
Efendi b. Hızır’a imâmet-i mezbûre tevcîh olunup yedine berât-ı şerîf-i âlîşân 
verilmekle mezbûr Halil’in oğulları olup hâlâ haffâf olan Mehmed ve attâr olan 
Ali imâmet-i mezbûre kendilere tevcîh olunmak üzre nizâ‘a mütesaddîler olup 
lâkin mezbûrân bir vechile imâmete ehil olmadıklarından gayrı zümre-i (…) 
olup ve hâlâ imâmımız olan mezbûr Ahmed Efendi sâlih ve dindâr ve mütedey-
yin ve perhizkâr olup her vechile edâ-i hizmete kādir ve cümlemizin muhtârı 
olmağla husûs-ı mezbûr cânib-i şer‘den dahi hüccet olunması matlûbumuzdur 
dediklerinde işbu vesîka ketb olundu.
Fi’l-yevmi’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi ( ), Âli? b. Ahmed.

52 [7a-1] Saliha bt. Süleyman’ın evinin Mustafa Efendi 
b. Mehmed’e satılması
Medîne-i Üsküdar mahallâtından Atîk Vâlide Sultan mahallesinde sâkine ve 
cünûn-ı mutbık ile mecnûne olan Sâliha Hâtun bt. kapıcı Süleyman’ın li ebe-
veyn karındaşı kızı ve tesviye-i umûruna kıbel-i şer‘den mansûbe vasîsi olan 
Fâtıma bt. Mehmed nâm hâtun zâtı el-Hâc Bekir Ağa b. Mehmed ve Ömer Ağa 
b. Mehmed ta‘rîfleriyle mu‘arrefe oldukdan sonra meclis-i şer‘-i şerîf-i enver-
de mahmiye-i İstanbul’da Süleymaniye mahallesinde sâkin umdetü erbâbü’t-
tahrîr ve’l-kalem Kalyon nâzırı olan Mustafa Efendi b. Mehmed tarafından 
ikrâr-ı câ’i’z-zikri tasdîke vekîl olduğu mezbûrân el-Hâc Bekir Ağa ve Ömer 
Ağa şehâdetleriyle sâbit olan etbâ‘ından Mustafa Bey b. Hüseyin mahzarın-
da bi’l-vesâye ikrâr ve takrîr-i kelâm edip mecnûne-i mezbûrenin mârrü’z-
zikr Vâlide Sultan mahallesinde vâki‘ zarûret-i nafakası için bey‘ine izn-i şer‘î 
sâdır olan bir tarafdan Ayşe Hâtun bt. Himmet Ağa menzili ve bir tarafdan 
Mehmed Efendi mülkü ve bir tarafdan menzilci Halil menzili ve bir taraf-
dan tarîk-i hâsla mahdûd iki bâb fevkānî ve iki bâb tahtânî oda ve iki sofa ve 
dehliz ve çeşme ve bahçeyi müştemil mülk menzilini sûk-ı sultânîde ba‘de’n-
nidâ ve’l-müzâyede ve inkıtâ‘i’r-rağabât müvekkil-i mûmâ-ileyhin üzerinde 
on altı bin akçeye karâr edip ziyâde tâlib ve râgıb olmayıp meblağ-ı mezbûr 
dahi semen-i misli olmağla hâlâ ben menzil-i mezbûru bi cümleti’t-tevâbi‘ 
müvekkil-i mûmâ-ileyh Mustafa Efendi’ye on altı bin akçeye bey‘ ve teslîm 
ol dahi iştirâ ve tesellüm ve kabûl ettiğinden sonra semeni olan meblağ-ı 
mezbûr on altı bin akçeyi yedinden tamâmen ahz u kabz eyledim ba‘de’l-
yevm menzil-i mezbûr mûmâ-ileyhin mülk-i müşterâsı olmuşdur keyfe mâ 
yeşâ mutasarrıf olsun dedikde gıbbe’t-tasdîki’l-vicâhî mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ahmed Ağa b. Mehmed, Mehmed Çelebi b. İbrahim, Mahmud 
Ağa b. Hüseyin, el-Hâc İbrahim b. Abdullah, Bekir Ağa b. Mehmed, Ömer Ağa 
b. Mehmed.







53 [7a-2] Cambaz Musa b. Ali’deki bârgirin İbrahim Bölükbaşı 
b. Mahmud’a ait olması
Medîne-i Âmid vâlisi olan vezîr-i mükerrem Hüseyin Paşa etbâ‘ından işbu 
bâ‘isü’l-kitâb İbrahim Bölükbaşı b. Mahmud meclis-i şer‘-i şerîf-i enverde 
canbâz tâifesinden Musa b. Ali mahzarında üzerine da‘vâ ve takrîr-i kelâm 
edip mezbûr Musa yedinde olan işbu alnı sakar, iki böğrü dağlı al iğdiç bârgir 
mülküm olup târih-i kitâbdan iki gün mukaddem yedimde zâyi‘ oldu hâlâ 
mezbûr Musa yedinde buldum bi gayri hakkın vaz‘-ı yed eyledi suâl olunup 
kasr-ı yedine ve zikr olunan bârgiri bana teslîm etmek üzre tenbîh olunmak 
matlûbumdur dedikde gıbbe’s-suâl mezbûr Musa cevâbında zikr olunan bârgiri 
târih-i kitâbdan bir gün mukaddem Atpazarı’nda ismi ma‘lûmum olmayan bir 
kimesneden on beş esedî guruşa iştirâ ve kabz etmekle mülk-i müşterâm olmak 
üzre vaz‘-ı yed ederim ber vech-i muharrer müdde‘î-i mezbûrun mülkü olduğu 
ma‘lûmum değildir deyicek müdde‘î-i mezbûrdan müdde‘âsını mübeyyine bey-
yine taleb olundukda yine paşa-yı müşârün-ileyhin etbâ‘ından olan es-Seyyid 
Derviş Çelebi b. es-Seyyid Mehmed ve Mustafa Bey b. Durmuş nâm kimesneler 
li ecli’ş-şehâde meclis-i şer‘a hâzırân olup isre’l-istişhâd fi’l-hakīka işbu alnı sa-
kar iki böğrü dağlı olan al iğdiç bârgir müdde‘î-i mezbûr İbrahim Bölükbaşı’nın 
yedinde mülkü olup târih-i mezkûrda yedinden zâyi‘ olmuşidi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye et-
tiklerinde ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr 
tahlîf-i şer‘îyle tahlîf olundukdan sonra mûcebince mârrü’z-zikr bârgire kasr-ı 
yed edip müdde‘î-i mezbûre teslîme mezbûr Musa’ya tenbîh olunup mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
Çelebi b. Mahmud, Ali Beşe b. Bâli.

54 [7a-3] Emetullah bt. Hasan’ın Mehmed Dede 
b. Abdullah’tan boşanması
Mahmiye-i İstanbul’da Yedikule kurbunda Abdi Çelebi mahallesi sâkinelerinden 
olup zâtı ma‘rifet-i şer‘iyye ile ârifân Hüseyin Çelebi b. Mahmud ve Mehmed 
Çelebi b. İdris nâm kimesneler ta‘rîfleriyle mu‘arrefe olan Emetullah bt. Hasan 
nâm hâtun meclis-i şer‘-i şerîf-i enverde zevc-i muhâlı‘ı işbu bâ‘isü’l-kitâb a‘mâ 
Mehmed Dede b. Abdullah mahzarında ikrâr ve takrîr-i kelâm edip mezbûr 
Mehmed Dede zevcim olup beynimizde hüsn-i zindegânîmiz olmayıp zimme-
tinde mütekarrir ve ma‘kūdun-aleyh olan bin beş yüz akçe mehr-i müeccelim 
ve nafaka-i iddet-i mu‘ayyenem üzerlerine ve me’ûnet-i süknâm dahi kendi üze-
rime olmak üzre, zevcim mezbûr Mehmed Dede ile muhâla‘a-i sahîha-i şer‘iyye 
ile muhâla‘a edip ol dahi ber vech-i muharrer hul‘-ı mezbûru kabûl eylediğin-
den sonra hukūk-ı zevciyyete müte‘allika âmme-i de‘âvîden her birimiz âharın 
zimmetini ibrâ ve iskāt eyledik dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali Çelebi 
b. Bâli, İbrahim Çelebi b. Mustafa.

55 [7a-4] Zâhide Hatun bt. Abdülbâki’nin miras kalan menzilini diğer 
mirasçı Ayşe Hatun’a kiralaması
Husûs-ı âti’l-beyânın mahallinde ketb u tahrîri için sâdır olan fermân-ı âlîye 
imtisâlen-leh bu fakīr hâssa mi‘mârlarından Mehmed Halîfe b. Abdullah ile 
Dârü’l-hilâfeti’l-aliyye Kostantıniyye el-mahmiyye’de Muhsine Hâtun mahalle-
sinde vâki‘ menzil-i âti’z-zikrin üzerine varıp zeyl-i rakīmde isimleri terkīm 
olunan müslimîn huzûrunda akd-i meclis-i şer‘-i şerîf olundukda mahalle-i 
mezbûr sükkânından olup medîne-i Manisa kadısı iken vedâ‘-ı âlem-i fânî ve 
azm-i gülşen-i bekā eden Halil Efendi b. Mehmed’in vârisi zevce-i metrûkesi 
Zâhide Hâtun bt. Abdülbâkī ile li ebeveyn karındaşı Ayşe Hâtun’a ve li eb kız 
karındaşi Emine Hâtun’a münhasıra ve mes’elesi bi tarîki’l-adl on altı sehim-
den olup sihâm-ı mezbûreden dört sehmi mezbûre Zâhide Hâtun’a ve dokuz 
sehmi mezbûr Ayşe Hâtun’a ve üç sehmi mezbûre Emine Hâtun’a isâbet ey-
lediği mütehakkik oldukdan sonra zât[ını] ma‘rifet-i şer‘de ârifân fahrü’l-
akrân el-Hâc Hamza Ağa b. Mahmud ve mahalle-i mezbûr imâmı Mehmed 
Efendi b. Sefer ta‘rîfleriyle mu‘arrefe mezbûre Ayşe Hâtun bt. Mehmed meclis-i 
ma‘kūd-ı mezbûrda, bâ‘isetü’l-vesîka mezbûre Zâhide Hâtun mahzarında bi’t-
tav‘i’s-sâf ikrâr ve i‘tirâf edip mûrisimiz müteveffâ-yı mezbûr Halil Efendi’nin 
ile’l-vefât mülkü olup yine mahalle-i mezbûrede vâki‘ işbu bir tarafdan mezbûr 
Halil Efendi’nin vakfı olan müte’ehhilîn odaları ve bir tarafdan Sultan Hâtun 
vakfından mezbûr el-Hâc Hamza tasarrufunda olan menzil ve bir tarafdan 
mezbûre Ayşe Hâtun mülkü ve bir tarafdan yine mezbûr el-Hâc Hamza mül-
kü ile mahdûd iki fevkānî ve iki bâb tahtânî odaları ve bir sofa ve bir matbah 
ve biri birleri üzerinde vâki‘ iki kebîr mahzenleri ve cüneyneyi müştemil arsa 
ve binâsı mülk on altı sehimden dokuz [sehmi] bana ve dört sehmi mezbûre 
Zâhide Hâtun’a ve üç sehmi mezbûre Emine Hâtun’a isâbet edip mezbûre 
Emine Hâtun kendiye isâbet eden üç sehim hissesine ve ben dahi dokuz sehim 
hissemden bir sehim hissemi mezbûre Zâhide Hâtun’a [7b] üç yüz yetmiş beş 
guruşa bey‘ etmekle menzil-i mezkûrûn nısfı benim ve nısf-ı âharı mezbûre 
Zâhide Hâtun’un mülkü olup menzil-i mezkûreyni de tansîf murâd ettiğimiz-
de mi‘mâr-ı mezbûr mesâha ve tahmîn edip müntefe‘un-bih olmak üzre tansîfe 
imkân bu kadar deyû haber vermekle ben dahi menzil-i mezkûrda olan nısf his-
semi mezbûre Zâhide Hâtun’un târih-i kitâbdan üç sene tamâmına değin beher 
şehr yüz yirmişer akçeye olmak üzre otuz altı şehrini dört bin üç yüz yirmi ak-
çeye îcâr ettiğimde ol dahi minvâl-i muharrer üzre istîcâr ve kabûl eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mehmed b. İsa, Mehmed Halîfe b. Mustafa, Süleyman Ağa 
b. el-Hâc Mehmed, Mehmed Çelebi b. Mehmed, İsmail Çelebi b. Halil.

56 [7b-1] Ali b. Abdullah’ın Mehmed Bey Abidin’e borcu olduğunu 
kabul etmesi
Mahmiye-i İstanbul’da Sancakdar Hayreddin [mahallesinden] Mehmed Bey 
b. Abidin zevcesi ve husûs-ı âti’l-beyâna bimâ hüve nehci’s-sübût şer‘an vekâleti 
sâbite olan Ümmühân bt. Abdullah nâm hâtun meclis-i şer‘-i şerîf-i enver-
de mahalle-i mezbûre ahâlîsinden Ali b. Abdullah nâm kimesne mahzarın-
da takrîr-i kelâm edip zevcim müvekkil-i mezbûrun merkūm Ali zimmetin-
de cihet-i deyn-i şer‘îden on beş guruş hakkı olmağla hâlâ suâl olunup takrîr[i] 
tahrîr olunmak bi’l-vekâle matlûbumdur dedikde gıbbe’s-suâl mezbûr Ali 
cevâbında fi’l-hakīka müdde‘iye-i mezbûrenin zevci mezbûr Mehmed Bey’e 
ber vech-i muharrer on beş guruş zimmetinde lâzımü’l-edâ deyni olduğunu bi 
tav‘ihî ikrâr ve i‘tirâf etmeğin vâki‘ hâl hıfzan li’l-makāl ketb ve terkīm olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ali b. Abdullah, el-Hâc Mustafa b. Tevekkül, İbrahim Çelebi 
b. Ahmed, Hüseyin b. Mustafa, Mehmed b. (…).

57 [7b-2] Fâtıma bt. Yusuf ’un emlâkinin bir kısmını kocası Salih Çelebi 
b. Ömer’e satması
Mahmiye-i İstanbul’da Harâccı Kara Mehmed mahallesinde sâkine Fâtıma 
bt. Yusuf nâm hâtun tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân olan Hüseyin b. Murad ve İbrahim b. Mehmed nâm kimesne-
ler şehâdetleriyle şer‘an sâbit olan mahmiye-i mezbûrede vâki‘ Elvanzâde ma-
hallesinde sâkin Ömer Çelebi b. Mustafa nâm kimesne meclis-i şer‘-i şerîf-i en-
verde müvekkil-i mezbûre Fâtıma Hâtun’la zevci bâ‘isü hâze’l-kitâb Sâlih Çelebi 
b. Ömer nâm kimesne mahzarında bi’l-vekâle ikrâr ve takrîr-i kelâm edip 
vilâyet-i Anadolu’da İznikmid kazâsına tâbi‘ Kanlı nâm karye kurbunda Kazıklı 
Deresi demekle ma‘rûf su üzerinde dâir bir tarafdan Mustafa Çelebi değirmeni 
ve bir tarafdan Haliloğlu tarlası ve bir tarafdan orman ve bir tarafı tarîk-i âm ile 
mahdûd Veli değirmeni demekle meşhûr bir göz mülk değirmende ve yine ol 
mahalle karîb bir harâbe değirmen ocağında ve mezbûr Kazıklı iskelesinde vâki‘ 
bir tarafdan Mustafa Paşa mahzeni ve bir tarafdan el-Hâc Receb mahzeni ve bir 
tarafdan İbrahim Ağa fırını ve mahzeni ve bir tarafdan leb-i deryâ ile mahdûd 
bir bâb mülk mahzenin beş sehimden bir sehmi zevci mezbûr Sâlih Çelebi’nin 
mülk-i müşterâsı olup dört sehmi müvekkile-i mezbûre Fâtıma Hâtun’un mül-
kü olmağla zikr olunan değirmen ve harâbe değirmen ocağında ve mahzende 
olan dört sehim hissesinin iki sehmi cümle tevâbi‘ ve levâhıkı ile tarafeynden 
îcâb ve kabûlü hâvî bey‘-i kat‘î ile dört yüz esedî guruşa zevcem Sâlih Çelebi’ye 
bey‘ ve temlîk ol dahi vech-i muharrer üzre iştirâ ve temellük eyledikde seme-
ni olan meblağ-ı mezbûr dört yüz esedî guruşun iki yüz esedî guruşunu zevci 
mezbûr Sâlih Çelebi yedinden tamâmen ahz u kabz edip meblağ-ı [mezbûrdan] 
bâkī iki yüz esedî kuru[şu] talebinde zevci mezbûr Sâlih Çelebi’nin zimmeti-
ni ibrâ ve iskāt eyledim bundan sonra zikr olunan bir göz mülk değirmenin ve 
harâbe değirmen ocağında ve mezbûr mahzenin dört sehimden iki sehmi dahi 
zevcim mezbûr Sâlih Çelebi’nin mülk-i müşterâsı olup mahallinde kabz ve ta-
sarrufa zevci mezbûr Sâlih Çelebi’yi taslît eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Ahmed b. Ömer el-Müezzin, el-Hâc Mahmud b. Receb, el-
Hâc Hasan b. Davud, Hasan Beşe b. Yahya ve gayruhüm.

58 [7b-3] Ali Ağa b. Osman’ın çocuklarına intikal eden tarlanın vasîleri 
tarafından Süleyman b. Dilaver’e kiraya verilmesi
Mahmiye-i İstanbul’da Papasoğlu mahallesinde sâkin iken bundan akdem vefât 
eden Ali Ağa b. el-Hâc Osman’ın karındaşı ve evlâd-ı sıgārının kıbel-i şer‘den 
mansûb vasîleri olan bâ‘isü hâze’l-kitâb el-Hâc Hasan nâm kimesne meclis-i 
şer‘de mahmiye-i mezbûrede Kumkapı kurbunda sâkin el-Hâc Süleyman 
b. Dilaver nâm kimesne mahzarında üzerine da‘vâ ve takrîr-i kelâm edip sıgār-ı 
mezbûrûnun tasarruflarında olup Yalakābâd kazâsına tâbi‘ Yaban nâm kar-
yede vâki‘ üç yüz keyl tohum istî‘âb eder ma‘lûmü’l-hudûd ve’l-kıta‘ tarlala-
rı bin doksan altı senesi Martı ibtidâsından doksan dokuz senesine gelince-
ye değin senede üç bin akçeye mezbûr el-Hâc Süleyman’a îcâr ve mahallinde 
kabz edip ol dahi ber vech-i muharrer istîcâr ve mahallinde kabz ve doksan altı 
senesinde zabt ve tasarruf etmekle suâl [olunup] zikr olunan tarlaların sene-i 
merkūmede ücreti olan üç bin akçenin alıverilmesi bi’l-vesâye matlûbumdur 
[dedikde] gıbbe’s-suâl mezbûr el-Hâc Süleyman cevâbında fi’l-hakīka zikr olu-
nan tarlaları vech-i meşrûh üzre istîcâr lâkin müdde‘î-i mezbûr zikr olunan 
tarlaların zabtını âhara tefvîz etmekle sene-i mezbûrede ben zabt ve tasarruf 
(…) [eylemedim] deyicek müdde‘î-i mezbûrdan sıdk-ı makāline beyyine ta-
leb olundukda udûl-i müslimînden olup kazâ-i merkūma tâbi‘ (…) nâm karye 
sâkinlerinden Mehmed Ağa b. Mustafa ve İbrahim b. Abdullah nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
vasiyy-i merkūm beynimizde ma‘lûm sâlifü’z-zikr tarlaları vech-i meşrûh üzre 
işbu merkūm el-Hâc Süleyman’a senede üç bin akçeye bi’l-vesâye îcâr ve ma-
hallinde kabza taslît eyledikde (…) [ol dahi] vech-i mübeyyen üzre istîcâr ve 
bin doksan altı senesinde gelip mârrü’z-zikr tarlaları kabz ve sene-i mezbûre 
tamâmına değin zabt ve tasarruf eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle meblağ-ı mezbûr üç 
bin akçeyi mezbûra edâ ve teslîme merkūm el-Hâc Süleyman’a tenbîh olunma-
ğın mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Yusuf, İbrahim Çelebi b. Ahmed, Mustafa 
Çelebi b. Kethüdâ-yı muhzırân, Mustafa Çelebi b. ( ).

59 [8a-1] Mustafa Ağa b. Hacı Osman’ın câriyesi Muammer 
bt. Abdullah’ı satması
Mahmiye-i İstanbul’da Langa kurbunda Kâtib Kasım mahallesinde sâkin Ömer 
Ağa b. Hasan meclis-i şer‘-i şerîf-i enverde mahmiye-i mezbûrede Ebülvefâ ma-
hallesinde sâkin işbu bâ‘isü’l-kitâb Mustafa Ağa b. el-Hâc Osman mahzarında 
ikrâr ve takrîr-i kelâm edip mezbûr Mustafa Ağa târih-i kitâb günü işbu orta 
boylu, açık kaşlı, ala gözlü Rûsiyyetü’l-asl Muammer bt. Abdullah nâm câriye-i 
memlûkesini semeni târih-i kitâbdan yüz seksen bir gün tamâmına değin mü-
eccel ve mev‘ûd olmak üzre bana yüz yirmi beş guruşa bey‘ ve teslîm ve na-
kid beş esedî guruşunu bana ikrâz ve teslîm ben dahi mevsûfe-i mezbûreyi ber 
vech-i mübeyyen iştirâ ve kabûl ve tesellüm ve meblağ-ı mezbûru iktirâz ve 
kabz eyledim hâlâ meblağayn-i mezbûreyn cem‘an yüz otuz guruş merkūm 
Mustafa Ağa’ya ber vech-i mezkûr vâcibü’l-edâ ve lâzımü’l-kazâ zimmetimde 
deynimdir dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Efendi b. Halil, Mehmed Çelebi b. Himmet, Mustafa 
Çelebi b. Mehmed, esirci Küçük Mehmed, el-Hâc Ahmed b. Ömer.

60 [8a-2] Ayşe Hatun bt. Süleyman’ın evini Ayşe Hatun Vakfı’na bey‘ 
bi’l-istiğlâl yoluyla sattığı
Mahmiye-i İstanbul’da Yenibahçe kurbunda Arpa emîni mahallesinde sâkine 
olup zâtını ma‘rifet-i şer‘iyye ile ârifân el-Hâc Receb b. Mustafa ve Hüseyin 
b. Süleyman ta‘rîfleriyle mu‘arrefe olan Ayşe Hâtun bt. Süleyman meclis-i şer‘-i 
şerîf-i enverde merhûm Ayşe Hâtun vakfına hâlâ mütevellî olan Abdülbâkī Ağa 
b. Mustafa muvâcehesinde ikrâr ve takrîr-i kelâm edip akd-i âtî sudûruna değin 
yedimde mülküm olup mahalle-i mezbûrede vâki‘ bir tarafdan merhûm Siyavuş 
Paşa vakfından müte’ehhilîn odaları ve bir tarafdan Ahmed Çelebi b. Sâdık mülkü 
ve tarafeynden tarîk-i âm ile mahdûd hâriciyyesinin tabaka-i ulyâsında nîm sed-
li bir kebîr oda ve muttasıl bir kahve odası ve bir sofa ve üç bâb birbirine mülâsık 
oda ve vustâsında üç bâb oda ve sokak kapısı kurbunda tahtânî bir oda ve bir 
matbah ve bir samanhâne ve bir ahır ve …? ve kenîf ve süflâsında yine bir ahır ve 
bir bi’r-i mâ ve dâhiliyyesinin ulyâsında üç bâb oda ve iki sofa ve bir dehliz ve bir 
tahta bend ve vustâsında iki bâb oda ve bir kiler ve süflâsında iki bâb oda ve bir 
kiler ve bir matbah ve bir mahtab ve yine bir bâb oda ve bir …? iki taşlı kulleteyn 
ve câmekânlı bir hamam ve zât-ı eşcâr iki kıt‘a bahçeli ve mecrâsıyla dört masu-
ra mâ-i cârîyi ve iki bi’r-i mâ ve taş döşemeli avluyu müştemil mülk menzilimi 
bi cümleti’t-tevâbi‘ ve’l-levâhık mütevellî-i mezbûr Abdülbâkī Ağa’ya bi tarîki’l-
istiğlâl bin beş yüz esedî guruşa bey‘ ve teslîm ol dahi mâl-ı vakf-ı mezbûr ile 
bi’t-tevliyye iştirâ ve kabûl ve tesellüm edip semeni olan meblağ-ı mezbûr bin beş 
yüz guruşu yedinden tamâmen alıp kabz ettikden sonra mütevellî-i mezbûr yine 
menzil-i mahdûd-ı mezkûru gıbbe’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan bir sene tamâmına değin iki yüz yirmi beş guruşa bana îcâr ve 
teslîm ben dahi istîcâr ve kabûl eyledim dedikde gıbbe’t-tasdîki’ş-şer‘î mezbûre 
Ayşe Hâtun meclis-i mezbûrda Mehmed Çelebi b. Receb mahzarında ikrâr ve 
i‘tirâf edip eğer müddet-i merkūme tamâmında asl-ı mâl-ı vakf-ı mezbûr bin 
beş yüz guruş ile ücret-i mezkûre iki yüz yirmi beş guruş ki cem‘an bin yedi yüz 
yirmi beş guruşa mütevellî-i mezbûre edâ ve teslîm müyesser olmazsa menzil-i 
mahdûd-ı mezbûru ba‘de’l-müzâyede ve inkıtâ‘i’r-rağbe âhara semen-i misline 
bey‘ ve kabz-ı semene ve semenini deyn-i mezkûr cem‘an bin yedi yüz yirmi gu-
ruşunu mütevellî-i mezbûre edâ ve teslîme azl ve in‘izâlden masûne vekâlet-i 
devriyye ile tarafımdan mezbûr Mehmed Çelebi’yi vekîl ve nâib-i menâb nasb ve 
ta‘yîn eyledim dedikde ol dahi kabûl ve hizmet-i lâzımesin kemâ yenbağī edâya 
ta‘ahhüd etmeğin mâ vaka‘a bi’t-taleb ketb olundu.
Fî gurreti şehri Recebi’l-mürecceb sene seb‘a ve tis‘în ve elf.
Şuhûdü’l-hâl: Hasan Ağa b. Ali, Ömer Beşe b. Mustafa, el-Hâc Receb b. Mustafa, 
Hüseyin Beşe b. Süleyman, el-Hâc Hüseyin b. ( ), Mehmed b. Ahmed.

61 [8a-3] Tenzile bt. Ramazan’ın oğlu Abdurrahman için babası Esad 
Çelebi b. Mustafa üzerine nafaka takdiri
Mahmiye-i İstanbul’da Sultan Mehmed Hân -aleyhi’r-rahmetü ve’l-gufrân- haz-
retleri Câmi‘-i şerîfi kurbunda Pirin[ç]çi odaları demekle ma‘rûf odanın birinde 
sâkine Tenzile bt. Ramazan nâm hâtun babası ve tarafından husûs-ı âti’l-beyâna 
vekîl olduğu nehc-i şer‘î üzre sâbit olan işbu bâ‘isü’l-kitâb Ramazan b. Ahmed 
Efendi nâm kimesne meclis-i şer‘-i şerîf-i enverde mezbûrenin zevc-i mutallıkı 
işbu Esad Çelebi b. Mustafa nâm kimesne mahzarında takrîr-i kelâm edip işbu 
mezbûr Esad Çelebi’nin firâşından hâsıl ve kızım mezbûre Tenzile’den mütevel-
lid hâlâ bi hükmi’l-hidâne hucr ve terbiyyesinde olan sagīr oğlu Abdurrahman’a 
kıbel-i şer‘den babası mezbûr Esad Çelebi üzerine kadr-i ma‘rûf nafaka farz ve 
takdîr olunmak matlûbumdur dedikde gıbbe’t-tasdîk hâkim-i muvakki‘-i sadr-ı 
kitâb -tûbâ-lehû ve hüsnü me’âb- hazretleri dahi mezbûr Esad Çelebi üzeri-
ne külle yevm üçer akçe nafaka farz ve takdîr edip meblağ-ı mefrûz-ı mezkûru 
sagīr-i mezbûrun nafaka ve kisve ve sâir levâzım-ı mühimmesine harc ve sarf ve 
vakt-i zarûretde istidâneye ve hîn-i zaferde rücû‘a mezbûre Tenzile’ye izin birle 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mustafa 
Çelebi b. Ahmed, Hüseyin b. Mehmed, Ali b. Bâli, Hüseyin b. Hasan.

62 [8a-4] Altun bt. Nevres’in İbrahim b. Abdullah’tan muhâlaa 
yoluyla boşandığı
Mahmiye-i İstanbul’da Mi‘mâr Ayas mahallesinde sâkine olup zâtını ma‘rifet-i 
şer‘iyye ile ârifân İbrahim b. Süleyman ve diğer İbrahim b. Mehmed nâm ki-
mesne ta‘rîfleriyle mu‘arrefe olan Altun bt. Nevres nâm nasrâniye meclis-i şer‘-i 
şerîf-i enverde zevc-i dâhili bâ‘isü hâze’l-kitâb İbrahim b. Abdullah nâm mühtedî 
mahzarında ikrâr ve takrîr-i kelâm edip mezbûr İbrahim zimmetinde mütekar-
rir ve ma‘kūdun-aleyh olan üç bin akçe mehr-i müeccelim ve nafaka-i iddet-i 
mu‘ayyenem üzerlerine ve me’ûnet-i süknâm dahi kendi üzerime olmak üzre 
mezbûr İbrahim ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eylediğinden sonra hukūk-ı zevciyyete ve mezbûr firâşından 
hâsıl ve benden mütevellid hâlâ bi hükmi’l-hidâne hucr ve terbiyyemde olan 
Mehmed ve Ahmed ve Havva nâm evlâd-ı sıgārımızı istînâs-ı küfr havfına de-
ğin kendi malımdan infâk ve iksâ edip nafaka ve kisvelerine müte‘allika âmme-i 
da‘vâdan her birimiz âharın zimmetini [ibrâ] ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire sene [10]97.
Şuhûdü’l-hâl: Abdüllatîf Efendi el-İmâm, Hasan Halîfe el-Müezzin, İbrahim 
b. Süleyman, İbrahim b. Mehmed ve gayruhüm mine’l-huzzâr.

63 [8b-1] Meyrem bt. Şerdan’ın mirası hususunda mirasçılar 
arasındaki anlaşmazlığın giderildiği
Mahmiye-i İstanbul’da Kâtib Hüsrev mahallesinde sâkine iken bundan akdem 
hâlike olan Meyrem bt. Şerdan v. Murad’ın verâseti zevc-i metrûkü Ovanes [v.] 
Vasak? ile sadrî kebîr oğulları Simon ve Kirkor ve kebîre kızı Hanım[‘a] mün-
hasıra olduğu şer‘an zâhir ve müte‘ayyin oldukdan sonra mezbûre Hanım’ın 
zevci ve tarafından husûs-ı âti’l-beyâna vekîl olup Mihayil v. Kazar ve Ovanes 
v. Toros şehâdetleriyle şer‘an vekâleti sâbite olan Serkis v. Ohan meclis-i şer‘-i 
şerîf-i enverde hâlike-i mezbûrenin terekesine vâzı‘ü’l-yed olan mezbû[r] 
Ovanes muvâcehesinde bi’l-vekâle ikrâr ve i‘tirâf edip müvekkile-i mezbûre 
Hanım vâlidesi mezkûrenin mülk dükkânı icâriyesi ve sâir kalîl ve kesîr te-
rekesinden irsen kendiye isâbet eden hissesini taleb eylediğinde beynlerinde 
ba‘de’l-münâza‘a muslihûn tavassut edip da‘vâ-yı şerâit-i sıhhat-i sulhü câmi‘ 
mu‘ârazadan ârî hâric-i şer‘î vaz‘-ı üzre beynlerinde yirmi guruş üzerine akd-i 
müsâlaha olundukda ol dahi sulh-i mezbûru kabûl ve bedel-i sulh olan meblağ-ı 
mezbûr yirmi guruşu yedinden alıp kabz edip husûs-ı mezbûra müte‘allika cemî‘ 
da‘vâdan mezbûr edâsını ibrâ ve iskāt eyledi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali Bâli, 
Mehmed b. Derviş.

64 [8b-2] Mehmed Çelebi b. Ali’nin kölesi Şahin b. Abdullah’ı 
azat etmesi
Mahrûse-i Edirne[‘de] el-Hâc Safa mahallesinde sâkin olup Yoros kasabası-
na tâbi‘ Kavak nâm karyede müsâfiren sâkin Mehmed Çelebi b. Ali nâm ki-
mesne meclis-i şer‘-i şerîf-i enver ve mahfil-i dîn-i münîf-i ezherde ikrâr ve 
takrîr-i kelâm edip bana rıkkını mu‘terif olan işbu kara gözlü, siyah kaşlı, orta 
boylu Rûsiyyü’l-asl bâ‘isü hâze’l-kitâb Şâhin b. Abdullah nâm abd-i memlûkü 
hasbeten lillâhi’l-meliki’l-Hallâk ve taleben li merzâti Rabbihi’r-Rezzâk malım-
dan tahrîr ve i‘tâk ve sâir ahrâr-ı asliyyîn silkine idrâc ve ilhâk eyledim ba‘de’l-
yevm mevsûf-ı mezbûr Şâhin sâir ahrâr-ı asliyyîn gibi hür olup üzerinde velâ-i 
şer‘îden gayrı hakkım kalmamışdır dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire sene seb‘a ve tis‘în ve elf.
Şuhûdü’l-hâl: İmâm Efendi, kahveci el-Hâc Mahmud, Galatalı el-Hâc Ali, el-Hâc 
Süleyman Çelebi, Hüseyin b. İsmail, hamamcı el-Hâc Veli.

65 [8b-3] Bilal b. Abdullah’ın mirasçılarının amcaları Resul ile 
davalarının kalmadığı
Vilâyet-i Rumeli’nde Büyük Çekmece’ye tâbi‘ Ekşinoz nâm karyede sâkin 
iken bundan akdem vefât eden Bilâl b. Abdullah’ın verâseti sulbî kebîr oğul-
ları Mehmed ve Resul’e münhasıra olup ba‘dehû mezbûr Mehmed dahi vefât 
edip verâseti zevce-i menkûhası Ayşe bt. Yusuf nâm hâtun ile sulbî kebîr 
oğlu Mustafa ve sulbiye kebîre kızları Hâmide ve Ümmühâni’ye ve sagīre kızı 
Hatice’ye münhasıra olduğu şer‘an zâhir ve müte‘ayyin oldukdan sonra mezbûr 
Mustafa asâleten ve zevcesi mezbûre Ayşe Hâtun kendi tarafından asâleten ve 
sagīre-i mezbûre tarafından husûs-ı âti’l-beyâna vekîl olduğu Hasan Çelebi 
b. Halil ve Sâlih Çelebi b. Mustafa nâm kimesneler şehâdetleriyle şer‘an sâbit 
olan Hüseyin Beşe b. Abdülbâkī dahi vekâleten meclis-i şer‘de zikr-i âtî menzi-
le vâzı‘ü’l-yed olan li ebeveyn ammileri bâ‘isü hâze’l-kitâb mezbûr Resul mah-
zarında her biri asâleten ve vesâyeten ve vekâleten ikrâr ve takrîr-i kelâm edip 
mûrisimiz müteveffâ-yı mezbûr Mehmed’in babası mezbûr Bilâl’in terekesin-
den olup karye-i mezbûrede vâki‘ emlâkinden üç tarafı mezbûr Resul mülkü ve 
bir tarafı tarîk-i hâs ile mahdûd bir fevkānî oda ve bir su kuyusu ve bir ahır ve 
bir buğday anbarı ve avluyu müştemil mülk menzilden babamızın hissesi olup 
irsen bize intikāl eden nısf-ı şâyi‘ini mezbûr Resul’den taleb ve da‘vâ eylediği-
mizde beynimizde münâza‘ât-ı kesîre vukū‘undan sonra muslihûn tavassut edip 
da‘vâ-yı mezkûresinden kırk guruş üzerine bizimle inşâ-i akd-i sulh eyledikle-
rinde biz dahi sulh-i mezbûru kabûl ve bedel-i sulh olan meblağ-ı mezbûr kırk 
guruşu bi’l-asâle ve bi’l-vesâye ve bi’l-vekâle ahz u kabz eylediğimizden son-
ra menzil-i mezbûra müte‘allika âmme-i da‘vâdan mezbûr Resul’ün zimmetini 
ibrâ ve iskāt eyledik dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Beşe b. Abdullah, İbrahim Çelebi b. Resul, Sâlih Çelebi 
b. Mustafa, Mustafa b. Abdülbâkī, Süleyman b. Ahmed.

66 [8b-4] Sinop eski kadısı Hasan Efendi’nin mirasçılarının miras 
taksimi konusunda aralarında sulh oldukları
Husûs-ı âti’l-beyânın mahallinde ketb u tahrîr[i] iltimâs olunmağın savb-ı 
şer‘den Mevlânâ Ali Efendi b. Yusuf irsâl olunup ol dahi mahmiye-i İstanbul’da 
Hamamcı Muhyiddin mahallesinden Mustafa Efendi b. Hasan Efendi’nin 
menziline varıp zeyl-i sahîfede mastûrü’l-esâmî müslimîn huzûrunda akd-i 
meclis-i şer‘-i şerîf eyledikde mahalle-i mezbûre sükkânından iken bundan 
akdem Sinop kadısı olduğu hâlde vedâ‘-ı âlem-i fânî eden mûmâ-ileyh Hasan 
Efendi’nin verâseti zevce-i menkûhası Fâtıma bt. Mustafa nâm hâtun ile sulbî 
kebîr oğulları Hüseyin Efendi ve Mustafa Efendi ve Abdullah ve Tâhir ve sul-
biye kebîre kızı Emine’ye ve sulbiye sagīre kızı Ümmügülsüm’e münhasıra ve 
tashîh-i mes’eleleri sekiz sehimden olup sihâm-ı mezbûreden Hüseyin Efendi 
ve Mustafa Efendi ve Abdullah ve Tâhir’e ve yedişer sehmi dahi mezbûretân 
Emine ve Ümmügülsüm’e isâbet eylediği şer‘an zâhir ve mütehakkik olduk-
dan sonra merkūm Hüseyin Efendi meclis-i şer‘-i şerîf-i ma‘kūd-ı merkūmda 
mûrisleri müteveffâ-yı mûmâ-ileyh Hasan Efendi’nin muhallefâtına bi’l-
verâse vâzı‘ü’l-yed olan sâhibü’l-kitâb merkūm Mustafa Efendi mahzarında 
takrîr-i kelâm ve ta‘bîr ani’l-merâm edip işbu defter-i kassâm nâtık olduğu 
üzre müteveffâ-yı mezbûrun nukūd ve akārı defter-i kassâmdan hâric sâir bey-
nimizde ma‘lûm cüz’î ve küllî her ne var ise mecmû‘-ı terekesinden tashîh-i 
mezkûr üzre sihâm-ı mezbûrede[n] bana isâbet eden on dört sehim hisse-i 
şâyi‘amı merkūm Mustafa Efendi’den bi’t-tamâm ve’l-kemâl ahz u kabz eyle-
dim ba‘de’l-yevm mûrisimiz müteveffâ-yı mezbûrun terekesinden olup defter-i 
kassâmda dâhil muhallefâtına müte‘allika âmme-i de‘âvî ve mütâlebât ve eymân 
ve muhâsamâtdan merkūm Mustafa Efendi zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim min ba‘d husûs-ı mezkûr için merkūm Mustafa ile 
da‘vâ ve nizâ‘ım kal[ma]mışdır dedikde gıbbe’t-tasdîki’ş-şer‘î husûs-ı mezkûru 
Mevlânâ-yı mezbûr mahallinde tahrîr ba‘dehû ma‘an ba‘s olunan Şaban Efendi 
b. Halil ile meclis-i şer‘e gelip alâ vukū‘ihî haber vermeğin [9a] mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi Kethüdâ-yı Hâmid Efendi hazretleri, Abdullah 
Efendi b. Yusuf, Hızır Efendi b. Ahmed, Çorbacı İbrahim Ağa, Mehmed Çelebi 
b. Ahmed, Ali Çelebi b. Ali tâbi‘-i Kethüdâ-yı mûmâ-ileyh.







67 [9a-1] Rabia bt. Abdullah ile Osman Çelebi 
b. Mehmed’in boşandıkları
Mahmiye-i İstanbul’da Esirci Kemal mahallesi sâkinelerinden olup zâtını 
ma‘rifet-i şer‘iyye ile mu‘arref[e] olan Râbia bt. Abdullah nâm hâtun meclis-i 
şer‘-i şerîf-i enverde zevc-i gayr-ı dâhili işbu râfi‘ü’l-kitâb Osman Çelebi 
b. Mehmed mahzarında ikrâr ve takrîr-i kelâm edip zevcim mezbûr Osman 
Çelebi bana dâhil olmaksızın târih-i kitâb günü beni bâyinen tatlîk etmekle 
zimmetinde mütekarrir ve ma‘kūdun-aleyh olan bin beş yüz akçe mehr-i mü-
eccelimden nısfı olup zimmetine edâsı lâzım gelen yedi yüz elli akçeye ve sâir[e] 
müte‘allika âmme-i da‘vâdan her birimiz âharın zimmetini ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi Cumâdelâhire li sene seb‘a ve tis‘în ve elf.
Şuhûdü’l-hâl: İbrahim b. Abdullah, Hüseyin Çelebi b. Mehmed, el-Hâc Mustafa 
b. Tevekkül, İbrahim b. Mehmed, Hüseyin b. Mustafa.

68 [9a-2] Kazar v. Serkis’in evini gelini Ebva bt. Serkis’e satması
Mahmiye-i İstanbul’da Balatkapısı dâhilinde Hoca Ali mahallesinde sâkin 
Kazar? v. Serkis nâm zimmî meclis-i şer‘-i şerîf-i enverde oğlunun zevcesi işbu 
bâ‘isetü’s-sifr Ebva bt. Serkis nâm nasrâniye mahzarında ikrâr ve takrîr-i kelâm 
edip silk-i mülkümde münselik olup mahalle-i mezbûrede vâki‘ etrâf-ı erba‘ası 
Yusuf Ağa mülkü ve Ferruh Kethüdâ vakfı ve tarîk-i âm ile mahdûd beş bâb 
fevkānî ve tahtânî odaları ve bi’r-i mâ ve kenîf ve avluyu müştemil mülk men-
zilimin nısf-ı şâyi‘ini bin doksan üç senesinde mezbûre Ebva’ya üç yüz guruş 
semen-i makbûza bey‘ ve teslîm ol dahi iştirâ ve tesellüm etmişidi hâlâ nısf-ı 
şâyi‘-i âharını yine merkūme Ebva’ya tarafeynden îcâb ve kabûlü hâvî bey‘-i 
kat‘î ile üç yüz esedî guruşa bey‘ ve teslîm ol dahi ba‘de’l-iştirâ ve’t-tesellüm 
semen-i mezkûr üç yüz guruşu dahi merkūme Ebva’dan bi’t-tamâm ahz u kabz 
eyledim ba‘de’l-yevm menzil-i mezbûrun cümlesi mezbûre Ebva’nın mülk-i 
müşterâsıdır benim alâkam kalmamışdır keyfe mâ yeşâ ve yahtâr mutasarrıfe 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Beşe b. Osman, Ali b. Receb, el-Hâc Kenan b. ( ) el-Attâr, 
el-Hâc Abdülkādir b. Mehmed, el-Hâc Musa b. ( ), Hasan Çelebi b. Yusuf.

69 [9a-3] Hatice Hatun bt. Nuh’un mirasçılarının sulh oldukları
Mahmiye-i İstanbul’da Sarıgez mahallesi sâkinelerinden iken bundan akdem 
vefât eden Hatice Hâtun bt. el-Hâc Nuh’un verâseti zevci Siyavuş b. Abdullah 
ile sadrî kebîr oğlu Mehmed Çelebi’ye ve sadriye kebîre kızı Emetullah nâm 
hâtuna münhasıra olduğu şer‘an zâhir ve mütehakkik oldukdan sonra mezbûr 
Mehmed Çelebi meclis-i şer‘-i hatîr-i lâzımü’t-tevkīrde sâhibetü’l-kitâb mezbûr 
Emetullah Hâtun tarafından husûs-ı âti’l-beyâna vekîli olduğu zâtını ma‘rifet-i 
şer‘iyye ile ârifân İsmail Çelebi b. el-Hâc Ali ve Mehmed b. Fethullah şehâdetleri 
ile şer‘an sâbit olan babası merkūm Siyavuş mahzarında ikrâr ve takrîr-i kelâm 
edip mûrisem müteveffât-ı mezbûre Hatice’nin muhallefâtından olup cinsi ve 
vasfı beynimizde ilm-i şer‘iyye ile ma‘lûm (...) ve esbâb müvekkile-i mezbûre 
Emetullah’ın yedinde kalmağla sâlifü’z-zikr eşyâdan bana isâbet eden hisse-i 
şer‘iyyemi bundan akdem müvekkile-i mezbûreden taleb ve da‘vâ eylediğim-
den beynimizde münâza‘ât-ı kesîre ve muhâsamât-ı ekîde vukū‘undan sonra 
muslihûn tavassut edip ben müvekkile-i mezbûre Emetullah Hâtun ile da‘vâ-yı 
mezkûremden iki yüz kıt‘a esedî guruş üzerine sulh eylediklerinde ben dahi sulh-i 
mezbûru kabûl ve bedel-i sulh olan meblağ-ı mezbûru yedinden bi’t-tamâm ve’l-
kemâl ahz u kabz edip muhallefât-ı müteveffâ-yı mezbûra müte‘allika âmme-i 
de‘âvî ve mütâlebât ve eymân ve muhâsamâtdan ben müvekkile-i mezbûrenin 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim ve müvekkile-i 
mezbûre Emetullah Hâtun dahi benim zimmetimi ibrâ-i âmm-ı kātı‘ü’n-nizâ‘la 
ibrâ ve iskāt eyledi ba‘de’l-yevm muhallefât-ı mezbûra müte‘allika birbirimiz ile 
vechen mine’l-vücûh ve sebeben mine’l-esbâb da‘vâ ve nizâ‘ımız yoktur dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Şehsuvar Kâtib-i Dîvân-ı hümâyûn, Ahmed Çelebi b. Mustafa, 
Mehmed Çelebi b. Mustafa, Tophâneli Mustafa Çelebi, İbrahim Çelebi b. ( ).

70 [9a-4] Mehmed Çelebi b. Ali’nin Avak v. Aritun’dan alacaklı 
olduğunun tespiti
Vilâyet-i Anadolu’da Alâiye sancağında Seydî Mahmud kasabası sükkânından 
Mehmed Çelebi b. Ali b. Abdullah nâm kimesne tarafından zikr-i âtî mebla-
ğı taleb ve da‘vâ ve ahz u kabza vekîl olduğu hasm-ı şer‘î-i câhid mahzarında 
Ahmed Efendi b. Mustafa ve Yusuf Efendi b. Mehmed şehâdetleriyle şer‘an sâbit 
ve sübût-ı vekâletine hükm-i şer‘î lâhık olan Ahmed Efendi b. Abdurrahman 
meclis-i şer‘-i şerîf-i enverde mahmiye-i İstanbul’da Hüseyin Efendi hanında 
sâkin Avak v. Aritun nâm Ermeni muvâcehesinde bi’l-vekâle üzerine da‘vâ ve 
takrîr-i kelâm edip müvekkilim mezbûr Mehmed Çelebi târih-i kitâbdan üç 
sene mukaddem merkūm Avak’a bir kır bârgirini otuz guruşa ve her tokası 
onar guruşa olmak üzre yedi toka ibrişimi yetmiş guruşa bey‘ ve teslîm edip 
ol dahi iştirâ ve tesellüm edip semenleri olan cem‘an yüz guruşu edâ etmeyip 
zimmetinde kalmağın hâlâ suâl olunup meblağ-ı mezbûr yüz guruşu bana 
edâya merkūm Avak’a tenbîh olunmak matlûbumdur dedikde gıbbe’s-suâl ve 
akībe’l-inkâr vekîl-i mezbûrdan müdde‘âsına beyyine taleb olundukda udûl-i 
müslimînden olup mahmiye-i mezbûrede Nişancı Paşa medresesinde sâkin 
Abdullah Efendi b. Hızır ve Süleymaniye’de sâkin İbrahim Efendi b. Mehmed 
nâm kimesne li ecli’ş-şehâde meclis-i şer‘a hâzırân olup isre’l-istişhâd fi’l-hakīka 
müdde‘î-i mezbûr Ahmed Efendi’nin müvekkili olan mezbûr Mehmed Çelebi 
b. Ali b. Abdullah târih-i kitâbdan üç sene mukaddem işbu mezbûr Avak’a bir 
kır bârgirini otuz guruşa ve her tokası onar guruşa olmak üzre yedi toka ibri-
şimi yetmiş guruşa bizim huzûrumuzda bey‘ ve teslîm edip mezbûr Avak dahi 
iştirâ ve kabûl ve tesellüm etmişidi biz bu husûsa bu vech üzre şâhidiz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl 
ve’t-tezkiyye şehâdetleri makbûle olmağın mûcebiyle ba‘de’l-hükm ve’t-tenbîh 
mâ vaka‘a bi’t-taleb ketb olundu.
Fî evâhiri Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli, 
Hüseyin b. Mehmed ve gayruhüm.

71 [9a-5] Rabile bt. Kosta’nın eşi Dimitri v. Yani’nin borçlarına 
kefil olması
Mahmiye-i İstanbul’da Petrokapısı kurbunda sâkine olup zâtını ma‘rifet-i 
şer‘iyye ile ârifân olan Aleksa v. Pile ve Karabet v. Agop nâm zimmîler ta‘rîfleri ile 
mu‘arrefe olan Rabile bt. Kosta nâm nasrâniye meclis-i şer‘-i şerîfde işbu bâ‘iseyi’l-
kitâb Serkis v. Sahak ve Aslan v. Mardiros nâm zimmîler muvâcehelerinde ikrâr 
ve takrîr-i kelâm edip zevcim gāib ani’l-meclis Dimitri v. Yani nâm zimmînin 
merkūm Serkis’e yedinde olan hüccet-i şer‘iyye mûcebiyle on bin akçe deyni ve 
mersûm Aslan zimmî kezâlik yedinde olan hüccet-i şer‘iyye mûcebince otuz do-
kuz guruş (…) olup bundan akdem (…) (…) akçenin altı bin (…) Serkis [9b] 
değin te’cîl ve on bin akçesini târih-i mezbûrdan altı ay tamâmına değin te’cîl 
edip ve merkūm Aslan kezâlik mezbûr Dimitri zimmetinde hakkı olan otuz do-
kuz buçuk guruşu yine târih-i mezbûrdan altı ay tamâmına değin te’cîl edip 
zevcim mezbûr Dimitri kabûl eylediğinden sonra hâlâ ben zikri mürûr eden 
sekiz güne müeccel altı bin akçeye tarafeynden emr ve kabûlü hâviye kefâlet-i 
sahîha-i şer‘iyye ile kefîl olduğumdan sonra zevcim mezbûr Dimitri’nin nefsine 
ve gaybet ederse meblağ-ı mezbûr on bin akçeyi merkūm Serkis’e ve meblağ-ı 
mezbûr otuz dokuz buçuk guruşu mersûm Aslan’a edâya tarafeynden emr ve 
kabûlü hâviye kefâlet-i sahîha-i şer‘iyye ile kefîl oldum dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, el-Hâc Mustafa b. Tevekkül, İbrahim 
Çelebi b. Mehmed, Ali Bâli b. ( ).

72 [9b-1] Mustafa Efendi b. Şaban’ın Muhtârî Ahmed Efendi’ye olan 
borcuna karşılık mallarını rehin ettiği
Dârü’l-hilâfeti’l-aliyye Kostantıniyye el-mahmiyye’de Manisalı Çelebi mahalle-
sinde sâkin zübdetü ashâbü’t-tastîr ve’r-rakam Mustafa Efendi b. Şaban meclis-i 
şer‘-i şerîf-i enver ve mahfil-i dîn-i münîf-i ezherde bâ‘isü hâze’l-kitâb tezkire-i 
evvel olan umdetü erbâbü’t-tahrîr ve’r-rakam zübdetü ashâbü’t-tastîr ve’r-rakam 
Muhtâr[î] Ahmed Efendi b. taraf-ı şerîflerinden husûs-ı âti’l-beyâna vekîl olduğu 
Mehmed Efendi b. el-Hâc Mustafa ve Hüseyin Çelebi b. Abdullah nâm kimesne-
ler şehâdetleri ile şer‘an vekâleti sâbit olan Yusuf Bey b. Zeynelabidin mahzarın-
da ikrâr ve takrîr-i kelâm edip bin doksan dört senesinde vâki‘ Beç seferi avdetin-
de mûmâ-ileyh Muhtârî Ahmed Efendi’den beş yüz otuz kıt‘a esedî guruş istikrâz 
edip ve hâlâ bin kıt‘a esedî guruşu istikrâz edip min haysi’l-mecmû‘ mûmâ-ileyh 
Muhtârî Ahmed Efendi’ye zimmetimde vâcibü’l-edâ bin beş yüz otuz kıt‘a 
esedî guruş deynim mukābelesinde silk-i mülkümde münselik olup mahalle-i 
mezbûrede vâki‘ üç tarafdan mülk-i âharım ve bir tarafdan es-Seyyid Abdürrauf 
Çelebi veresesi mülkleri ile mahdûd hâriciyye ve dâhiliyyesi büyût-ı adîdeli müş-
temil menzilim ile yine menzil-i mezkûre muttasıl iki tarafdan kendi mülküm ve 
bir tarafdan Süleyman Efendizâde odaları ve bir tarafdan tarîk-i âm ile mahdûd 
tûlen ve arzen bi hesâb-ı terbî‘î beş yüz zirâ‘ arsa-i hâliyemi ve yine mahalle-i 
mezbûrede vâki‘ üç tarafdan tarîk-i âm ve bir tarafdan Tosun nâm zimmî mülkü 
ile mahdûd ahırımı cümle tevâbi‘ ve levâhıkları ile fâriğan ani’ş-şevâgil mûmâ-
ileyh Muhtârî Ahmed Efendi’ye rehin vaz‘ ve teslîm ol dahi vech-i muharrer üzre 
irtihân ve kabz ve kabûl eyledi dedikde mukırr-ı mezbûrumu Mustafa Efendi’yi 
vekîl-i mezbûr Yusuf Bey cemî‘ kelimât-ı meşrûhasında vicâhen tasdîk ve şifâhen 
tahkīk etmeğin mâ vaka‘a bi’t-taleb ketb ve imlâ olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Fahrü’l-akrân Mehmed Efendi b. Mustafa, umdetü’l-kuzât Ahmed 
Efendi b. el-Hâc Mustafa, Zübdetü’l-eşbâh Mehmed Efendi b. Mehmed, Kasım 
Efendi b. Hasan el-Müezzin.

73 [9b-2] Saliha bt. Mehmed’in kocası ile muhâlaa yoluyla 
boşandığından mehir talebinin meşrû olmadığı
Mahmiye-i İstanbul’da Fenârîkapısı dâhilinde Abdi Subaşı mahallesinde sâkine 
olup zâtı ma‘rifet-i şer‘iyye ile ârifân Mehmed Çelebi b. Süleyman ve Hüseyin 
b. Mehmed nâm kimesne ta‘rîfleriyle mu‘arrefe olan Sâliha bt. Mehmed nâm 
hâtun meclis-i şer‘-i şerîf-i enverde işbu sâhibü’l-kitâb Hasan Beşe b. Hüseyin 
nâm kimesne mahzarında üzerine da‘vâ ve takrîr-i kelâm edip mezbûr Hasan 
Beşe zevcim olup beynimizde hüsn-i zindegânîmiz olmamağla târih-i kitâbdan 
sekiz ay mukaddem zimmetinde mütekarrir ve ma‘kūdun-aleyh olan altı yüz 
akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre muhâla‘a-i sahîha-i şer‘iyye ile muhâla‘a 
olup hukūk-ı zevciyyete müte‘allika da‘vâdan her birimiz âharın zimmetini ibrâ 
ve iskāt eylemişidik hâlâ suâl olunup mehr-i müeccelim olan meblağ-ı mezbûr 
altı yüz akçeyi bana alıverilmek matlûbumdur dedikde müdde‘iye-i mezbûrenin 
kendi takrîr[i] üzre müdde‘âsı meşrû‘ olmayıp şer‘an mezbûr Hasan Beşe’ye 
suâl dahi teveccüh etmemekle müdde‘iye-i mezbûre Sâliha Hâtun bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Hasan b. Mehmed, el-Hâc Mustafa b. Tevekkül, İbrahim Çelebi 
b. Ahmed, Mehmed b. İdris, Mehmed Çelebi b. Süleyman, Şaban b. Mustafa.

74 [9b-3] Mustafa b. Musa’nın vasîsi Receb’de alacağının kalmadığı
Mahmiye-i İstanbul’da Kiçi Hâtun mahallesinde sâkin Mustafa b. Musa nâm ki-
mesne meclis-i şer‘-i şerîf-i enverde mukaddemâ kıbel-i şer‘den mansûb vasîsi 
olan bâ‘isü hâze’l-kitâb el-Hâc Receb b. Açık? nâ[m] kimesne mahzarında ikrâr 
ve takrîr-i kelâm edip mezbû[r] el-Hâc Receb yedinde olan mâl-ı mevrûsumdan 
altmış esedî guruş hakkım kalmış idi meblağ-ı mezbûr altmış guruşu dahi târih-i 
kitâba gelince tedrîc ile bana edâ ve teslîm ben dahi yedinden ahz u kabz eyle-
dim ba‘de’l-yevm mâl-ı mevrûsumdan vasiyy-i mezbûr el-Hâc Receb zimme-
tinde bir akçe ve bir habbe hakkım bâkī kalmayıp husûs-ı mezbûra müte‘allika 
âmme-i da‘vâdan mezbûr el-Hâc Receb’in zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin min Cumâdelâhire li sene seb‘a ve tis‘în ve elf.
Şuhûdü’l-hâl: İsmail b. Hüseyin, Hüseyin Çelebi b. Ahmed, Hasan Beşe 
b. İbrahim, Mehmed Efendi b. el-Hâc Derviş, Halil Çelebi b. Abdülbâkī.

75 [9b-4] Mücellâ bt. Abdullah’ın boşandığı kocasıyla bir 
davasının kalmadığı
Husûs-ı âti’l-beyânı mahallinde ketb ü tahrîr iltimâs olunmağın savb-ı şer‘den 
irsâl olunan Mevlânâ Ahmed Efendi b. Yusuf mahmiye-i İstanbul’da Sultan 
Selim câmi‘-i şerîfi kurbunda Cebecibaşı mahallesinde sâkin Süleyman Çelebi 
b. Şaban nâm kimesnenin menziline varıp zeyl-i kitâbda muharrerü’l-esâmî 
müslimîn huzûrlarında akd-i meclis-i şer‘-i şerîf eyledikde mezbûr Süleyman 
Çelebi’nin zevcesi olup zâtını ma‘rifet-i şer‘iyye ile ârifân imâm Ahmed Efendi 
b. eş-Şeyh Mehmed Efendi ve Hatîb Ali Efendi b. Mehmed nâm kimesne 
ta‘rîfleriyle mu‘arrefe Mücellâ bt. İbrahim nâm hâtun zevci bâ‘isü hâze’l-kitâb 
mezbûr Süleyman Çelebi mahzarında ikrâr-ı tâm ve takrîr-i kelâm edip zev-
cim mezbûr Süleyman Çelebi ile beynimizde hüsn-i zindegânîmiz olmamağla 
zimmetinde mütekarrir ve ma‘kūdun-aleyh olan altı yüz akçe mehr-i müecce-
lim ve nafaka-i iddet-i ma‘lûmem üzerine ve me’ûnet-i süknâm dahi kendi üze-
rime olmak üzre hul‘-ı mezbûru kabûl ettikden sonra kendi mülküm olan bir 
beledî döşek ve üç köhne yorgan ve bir yastık ve bir çarşaf ve bir tencere ve iki 
tava ve bir köhne kilim ve iki alaca bohça ve bir müsta‘mel peştamal ve iki tas 
ve bir cedîd Şam alacası ve bir neftî çuka ferâce ve bir cedîd hilâlî zıbın ve iki 
köhne sandık ve iki kara bıçağımı zevcim mezbûr Süleyman Çelebi bana teslîm 
ben dahi ahz u kabz eyledim ba‘de’l-yevm mezbûr Süleyman Çelebi’yi zevciy-
yete ve eşyâ-i mezkûreye müte‘allika âmme-i da‘vâdan ibrâ eyledikde vâki‘ hâli 
Mevlânâ-yı mezbûr mahallinde ketb ü tahrîr ba‘dehû ma‘an ba‘s olunan Receb 
b. Ali ile meclis-i şer‘a gelip alâ vukū‘ihî haber vermeleriyle mâ vaka‘a bi’t-taleb 
ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Ahmed, Mehmed Beşe b. Cafer, Ali Beşe 
b. Hüseyin, Süleyman Beşe b. Ahmed, Ahmed Beşe b. Aslan, Hüseyin Çelebi 
b. Mustafa, Mustafa Çelebi b. Ahmed.

76 [10a-1] İbrahim b. Mehmed’in Süleyman b. Mustafa’dan alacak 
iddiasını ispatlayamadığı
Mahmiye-i İstanbul’da Derviş Ali mahallesinde sâkin sâbıkan salcı olan İbrahim 
b. Mehmed nâm kimesne meclis-i şer‘-i şerîf-i enver ve mahfil-i dîn-i münîf-i 
ezherde mahmiye-i mezbûrede ihtisâb kol oğlanlarının hâlâ yiğitbaşıları olan 
bâ‘isü hâze’l-kitâb el-Hâc Süleyman b. Mustafa mahzarında üzerine da‘vâ ve 
takrîr-i kelâm edip bin seksen dokuz senesinde Çatalca’da şikâr-ı hümâyûn için 
iki ekmekçi fırını ihtiyâcı fermân olunmağla mezbûr el-Hâc Süleyman şikâr-ı 
hümâyûn tamâm olunca iki fırın ile menâzil ve merâhilde ekmek tabh etmek 
üzre üç ayda edâ-i hizmet etmek için on altı bin akçe ücret ile beni istîcâr ve 
meblağ-ı mezbûrdan dört bin akçesini ber vech-i peşîn Karaman’da kebabçı 
dükkânında bana teslîm ben dahi nefsimi îcâr ve meblağ-ı mezbûru kabûl ve üç 
aya değin edâ-i hizmet etmişiken mezbûr el-Hâc Süleyman ücret-i mezkûreden 
bâkī kalan on iki bin akçeyi bana teslîmden imtinâ‘ eder suâl olunup alıve-
rilmesi matlûbumdur dedikde gıbbe’s-suâl mezbûr el-Hâc Süleyman husûs-ı 
mezbûru bi’l-külliye inkâr edicek müdde‘î-i mezbûrdan müdde‘âsına beyyine 
taleb olundukda ityân-ı beyyine için istimhâl etmeğin mehl-i şer‘î birle imhâl 
olundukda müddet-i mehil münkaziye olup ityân-ı beyyineden izhâr-ı acz edip 
tahlîfe dahi tâlib olmamağın mûcebiyle mezbûr İbrahim bilâ-beyyine bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâdî aşer min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Mustafa Çelebi b. el-Hâc Ahmed, el-
Hâc Mustafa b. Tevekkül, Ali b. Bâli, Mustafa Çelebi b. Abdurrahman.

77 [10a-2] Ahmed Ağa b. Abdürrahim’in mirasçılarının toplanan kira 
bedellerinden vekillerinde alacaklarının kalmadığı
Mahmiye-i İstanbul’da Cezerî Kasım Paşa mahallesi sükkânından olup sadr-ı 
âlî kethüdâsı iken Beç seferi muhâsarasında vedâ‘-ı âlem-i fânî eden merkūm 
Ahmed Ağa b. Abdürrahim’in evlâd-ı sıgārı Abdullah ve Mustafa ve İsmihan 
ve Ayşe’nin vâlideleri ve tesviye-i umûrları için kıbel-i şer‘den mansûbe vasîleri 
olan Emine Hâtun bt. Osman tarafından husûs-ı âti’l-beyâna vekîli olduğu 
mezbûrenin zâtını ma‘rifet-i şer‘iyye ile ârifân Fazlı Çelebi b. Halil ve Ebûbekir 
Bey b. Mustafa nâm kimesneler şehâdetleriyle şer‘an sâbit olan Mustafa Efendi 
b. Mehmed meclis-i şer‘-i lâzımü’t-tevkīrde işbu hâfızü’l-kitâb Mehmed Efendi 
b. Abdullah mahzarında bi’l-vekâle ikrâr ve takrîr-i kelâm edip müvekkile-i 
mezbûre Emine Hâtun ile vasîleri olduğu evlâd-ı sıgārının taht-ı tasarrufların-
da olan akārâtdan olup medîne-i İzmir’de vâki‘ lede’l-ahâlî ve’l-cîrân ma‘lûmü’l-
hudûd yedi bâb kereste mahzeni ve bir bâb sirke hâne ve bir bâb mahzen ve arz-ı 
hâliye ve hıyar tarlası ve ba‘zan ma‘lûmü’l-kıta‘ tarlalarının bin doksan altı sene-
sinde hâsıl olan icârâtdan min haysi’l-mecmû‘ yüz altmış guruşu cem‘ ve tahsîl 
ve kendiye îsâl etmek üzre asâleten ve vesâyeten merhûm Mehmed Efendi’yi 
tarafından nâib-i menâb nasb ve ta‘yîn etmekle ol dahi ba‘de’l-kabûl zikr olu-
nan akārâtdan meblağ-ı mezbûru bi’l-vekâle cem‘ ve tahsîl ettiğinden sonra 
meblağ-ı merkūmun otuz altı guruşu sene-i mezkûrede zikr olunan akārâtın 
ba‘zı mevzi‘ini meremmet için harc ve sarf edip bâkī beş yüz otuz üç guru-
şun otuz yedi guruşunu sagīrler için iştirâ ettiği raht ile meblağ-ı bâkī dört yüz 
seksen altı guruşunu nakid ve müvekkilem mezbûre Emine Hâtun’a merkūm 
Efendi def ‘ ve teslîm ol dahi yedinden bi’t-tamâm ve’l-kemâl ahz u kabz edip 
meblağ-ı mezbûrdan merkūm Efendi zimmetinde bir akçe ve bir habbe bâkī 
kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Mustafa, Mehmed Efendi b. Derviş İbrahim, 
Mustafa Çelebi b. el-Hâc Ahmed, İbrahim Efendi b. ( ), Mehmed Efendi 
b. Süleyman, Musa Efendi b. el-Hâc Ahmed Hoca-i mekteb.

78 [10a-3] Osman Ağa b. Ali’nin evinin yarı hissesini eşi Emetullah 
bt. Rıdvan’a satması
Mahmiye-i İstanbul’da Kâtib Kasım mahallesinde sâkin Osman Ağa b. Ali nâm 
kimesne meclis-i şer‘-i enverde zevcesi işbu râfi‘atü’l-kitâb Emetullah bt. Rıdvan 
nâm hâtun tarafından husûs-ı âti’l-beyâna tasdîke vekîl olduğu zât-ı mezbûreyi 
ma‘rifet-i şer‘iyye ile ârifân Yusuf Efendi b. Veli ve Mustafa Çelebi b. Abdullah 
şehâdetleriyle sâbit olan Mehmed b. Ali nâm kimesne mahzarında ikrâr ve 
takrîr-i kelâm edip silk-i mülkümde münselik olup mahalle-i mezbûrede vâki‘ 
bir tarafdan mahalle-i mezbûre imâmına meşrûta vakıf menzil ve bir tarafdan 
Halil Efendi sâkin olduğu vakıf menzil ve bir tarafdan Laçin oğlu nâm zimmî 
mülkü ve bir tarafdan tarîk-i âm ile mahdûd bir bâb fevkānî oda ve dehliz ve 
bir sofa ve bir su kuyusu ve bir kenîf ve zât-ı eşcâr hadîkayı müştemil mülk 
menzilimin nısf-ı şâyi‘ini bi cümleti’t-tevâbi‘ ve’l-levâhık zevcem müvekkile-i 
merkūme Emetullah Hâtun’a iki yüz yirmi kıt‘a esedî guruşa tarafeynden îcâb 
ve kabûlü hâvî ve şurût-ı müfsideden ârî bey‘-i bâtt-ı sahîh-i şer‘î ile bey‘ ve 
temlîk ve teslîm ol dahi iştirâ ve tesellüm ve temellük edip semeni olan iki yüz 
yirmi kıt‘a guruşu müvekkile-i merkūme yedinden bi’t-tamâm ve’l-kemâl alıp 
kabz eyledim ba‘de’l-yevm menzil-i mahdûd-ı merkūmun nısf-ı şâyi‘i zevcem 
müvekkile-i merkūme Emetullah Hâtun’un mülk-i müşterâsı ve hakk-ı sırfı ol-
muşdur keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn [min Cumâdelâhire] li sene seb‘a ve tis‘în ve elf.
Şuhûdü’l-hâl: Yusuf Efendi b. Veli, Ahmed Çelebi Cündî, Ömer Ağa b. (…), (…) 
Efendi, Seyyid Mehmed Efendi.

79 [10b-1] Abdülkâdir Ağa b. Mustafa’nın boşadığı eşi Emetullah 
bt. Mehmed’le sulh olduğu
Dergâh-ı âlî yeniçerilerinin sekizinci cemâ‘atinin çorbacısı olup mahmiye-i 
İstanbul’da Lütfi Paşa mahallesinde sâkin Abdülkādir Ağa b. Mustafa meclis-i 
şer‘-i hatîrde zevce-i mutallakası Emetullah bt. sütçü Mehmed’in hâlâ zev-
ci ve tarafından zikri âtî sulha vekîl-i müsecceli olan işbu bâ‘isü’l-vesîka 
Abdurrahman Çelebi b. Abdullah muvâcehesinde ikrâr ve takrîr-i kelâm edip 
bundan akdem ben Kamaniçe muhâfazasında iken mezbûre Emetullah’ı sekiz 
sene mikdârı infâk edip harçlık nâmına on altı bin akçe def ‘ ve teslîm anlar dahi 
kabz ve tesellüm ettiğinden sonra yüz seksen guruş kıymetli Rûsiyye Demirhan 
nâm câriyemi Gonca nâm sagīre kızı ile ma‘an hıfz için kendiye irsâl ol dahi 
fuzûlen âhara bey‘ ve semenini istihlâk etmekle hâla mezbûre Emetullah’a 
dört sene mukaddem benden mutallaka olduğunu isbât edip bu vechile bey-
nimizde müfârakat vâkı‘a olmağla hâlâ meblağ-ı mezbûrdan mutallaka olduk-
dan sonra vekîlim yedinden ahz u istihlâk eylediği sekiz bin akçe ve mârrü’z-
zikr câriyelerin hîn-i bey‘de kıymetleri olan meblağ ile yanımda alıkoydu-
ğum mecmû‘u altmış guruş kıymetli defter mûcebince olan eşyâ-i ma‘lûmemi 
ve sefere gider olduğumda teslîm eylediğim on üç yaldız altını ve medyûnum 
Hüseyin’den emrimle ahz eylediği yirmi üç guruşu taleb ve da‘vâ eylediğim-
de beynimizde nizâ‘-ı kesîr vâki‘ olmuşidi el-hâletü hâzihî vesâtat-ı muslihîn 
ile yüz elli guruş üzerine beynimizde akd-i müsâlaha olunarak, ben dahi sulh-i 
mezbûru kabûl ve bedeli olan meblağ-ı mezbûru işbu meclis-i şer‘de yedin-
den tamâmen ahz u kabz edip zikr olunan husûslara müte‘allika cemî‘ de‘âvî 
ve mütâlebâtdan mezbûre Emetullah’ın zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim min ba‘d her birimizin âhar ile kat‘â da‘vâ ve nizâ‘ımız yok-
tur dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Musa Çavuş b. Mahmud, Hüseyin Çelebi b. Hasan, İbrahim Çelebi 
b. Ahmed, Mustafa Çelebi b. Ahmed, el-Hâc Mehmed Çelebi el-Hayyât.

80 [10b-2] Meleksima bt. Karagöz’ün borçlarını ödediğinden 
eşyalarındaki rehnin kaldırıldığı
Husûs-ı âti’z-zikrin mahallinde ketb u tahrîri için savb-ı şer‘den bi’l-iltimâs irsâl 
olunan Ebûbekir Efendi b. el-Hâc Abdülkerim mahmiye-i İstanbul’da Hoca 
Üveys mahallesinde sâkine Ahmed Çelebi b. Abdullah Efendi’nin menziline 
varıp zeyl-i kitâbda muharrerü’l-esâmî müslimîn huzûrlarında akd-i meclis-i 
şer‘-i şerîf eyledikde mahmiye-i mezbûrede Mi‘mâr Sinan mahallesinde sâkine 
iken bundan akdem hâlik olan Meleksima bt. Karagöz nâm Ermeniye’nin 
verâseti sadriye kebîre kızları Margarit ve Şehri bintey ( ) ve li ebeveyn kız ka-
rındaşı Sultana nâm Ermeniyelere münhasıra olduğu şer‘an zâhir ve müte‘ayyin 
oldukdan sonra zâtını ma‘rifet-i şer‘iyye ile ârifân Mustafa Ağa b. Ahmed ve 
Ahmed Beşe b. Abdullah ta‘rîfleriyle mu‘arrefe olan mezbûre Şehri asâleten 
ve mezbûre Sultana kendi tarafından asâleten ve mezbûre Margarit tarafın-
dan husûs-ı âti’z-zikre vekîl olduğu zâtlarını ârifân-ı mezbûrân Mustafa Ağa 
ve Ahmed Beşe şehâdetleriyle şer‘an sâbit olmağla vekâleten meclis-i ma‘kūd-ı 
mezbûrda, râfi‘ü hâze’l-kitâb mezbûr Ahmed Çelebi mahzarında her biri ikrâr-ı 
tâm ve takrîr-i kelâm edip mûrisemiz hâlike-i mezbûre Meleksima târih-i 
kitâbdan on sene bir ay mukaddem hâl-i hayâtında mezbûr Ahmed Çelebi’den 
yüz yetmiş guruş istidâne ve kabz ve meblağ-ı mezbûr mukābelesinde do-
kuz yakut ve seksen üç elmas taşlı üç kanatlı …? bir mücevher kuşağı mezbûr 
Ahmed Çelebi’ye rehin vaz‘ ve teslîm edip ol dahi ahz u kabz eyledikden son-
ra meblağ-ı mezbûru kable’l-edâ merkūme Meleksima hâlike olmağın meblağ-ı 
mezbûr yetmiş guruş ile târih-i kitâba gelince on bir ayda devr-i şer‘î ile 
ilzâm-ı ribh olunan yirmi buçuk guruş ki cem‘an yüz doksan buçuk guruşu 
mezbûr Ahmed Çelebi’ye edâ ve teslîm ol dahi ahz u kabz ve zikr olunan kuşa-
ğı fekk-i rehin edip bize teslîm biz dahi asâleten ve vekâleten ahz u kabz eyle-
dik min ba‘d husûs-ı mezbûra müte‘allika her birimizin âhar ile mine’l-vücûh 
da‘vâ ve nizâ‘ımız yoktur dedikde gıbbe’t-tasdîki’ş-şer‘î vâki‘ hâli Mevlânâ-yı 
mezbûr mahallinde tahrîr ba‘dehû ma‘an ba‘s olunan Mahmud b. Mehmed ve 
İbrahim b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ hüve’l-vâki‘ bi’t-taleb ketb olundu.
Fi’s-sâdis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Hasan b. Ali, İbrahim Efendi 
b. Himmet, Ahmed b. Mustafa, Musli b. Musli.

81 [10b-3] Ayşe bt. Ahmed’in câriyesi Gülistan bt. Abdullah’ı 
azat etmesi
Mahmiye-i İstanbul’da Eski İmâret mahallesi sâkinlerinden Ayşe Hâtun 
bt. Ahmed tarafından husûs-ı âti’l-beyâna vekîli olduğu zâtını ma‘rifet-i 
şer‘iyye ile ârifân mahalle-i mezbûre sâkinlerinden Müezzin Halil Çelebi 
b. Hüseyin ve kasab Şaban Beşe b. Muharrem nâm kimesneler şehâdetleri 
ile şer‘an sâbit olan zevci Ali Çelebi b. Mustafa meclis-i şer‘-i şerîf-i enver-
de bi’l-vekâle takrîr-i kelâm ve ta‘bîr ani’l-merâm edip müvekkilem mezbûre 
Ayşe Hâtun kendiye rıkkını mu‘terife olan uzun boylu gök ala gözlü açık 
kaşlı Rûsiyyetü’l-asl hâmiletü hâze’l-kitâb Gülistan bt. Abdullah nâm câriye-i 
memlûkesini hasbeten lillâhi te‘âlâ ve taleben li merzâti’r-Rabbi’l-a‘lâ malın-
dan tahrîr ve i‘tâk ve zümre-i harâir-i asliyyâta ilhâk ve idrâc eyledi ba‘de’l-
yevm mevsûf-ı mezbûre Gülistan sâir asliyyât gibi hürre olup üzerinde hakk-ı 
velâdan gayrı alâka ve medhalim kalmamışdır dedikde mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. el-Hâc Mehmed, 
Mustafa b. Ahmed, kasab Şaban b. ( ).







82 [10b-4] Mustafa Reis b. Mahmud’un Hacı Hüseyin Ağa’daki navlun 
ücretini aldığı
Sefîne reislerinden olup mahmiye-i İstanbul’da Unkapanı kurbunda müsâfiren 
sâkin Mustafa Reis b. Mahmud meclis-i şer‘-i şerîf-i enverde bin doksan altı ve 
doksan yedi senelerinde Bolu sancağından iştirâsı fermân olunan şa‘îrin cem‘ine 
ve Budin iskelesine nakl ve irsâline me’mûr olan Yeğen el-Hâc Hüseyin Ağa ta-
rafından nehc-i şer‘î üzre vekâleti sâbit olan el-Hâc Ali Ağa b. Abdullah mah-
zarında ikrâr ve takrîr-i kelâm edip bundan akdem müvekkile-i mûmâ-ileyhe 
Bender-i Kili iskelesinden Budin iskelesine götürmek için fermân mûcebince 
beher keyli sekizer akçe navl ile olmak üzre der anbâr olan şa‘îrden iki bin keyl-i 
İstanbulî şa‘îri benim sefîneme vaz‘ ve tahmîl ve navl-ı mezbûrun nısfı olan sek-
sen bin akçeyi ber vech-i peşîn bana edâ ve teslîm ben dahi kabz ve tesellüm 
ve sefîne ile Budin iskelesine varıp [11a] mârrü’z-zikr iki bin keyl-i İstanbulî 
şa‘îri iskele-i Budin’de kabzına me’mûr olanlara edâ ve teslîm ve edâ-i hizmet 
ve yedime teslîm tezkiresi vermeğin hâlâ ben bu tarafa gelip teslîm tezkiresini 
müvekkil-i mûmâ-ileyhe def ‘ ve teslîm etmekle ol dahi yedinde bâkī kalıp bana 
edâsı lâzım olan nısf-ı navl bâkī kezâlik sekiz bin akçeyi dahi bana edâ ve teslîm 
ben dahi ahz u kabz eyledim min ba‘d mârrü’z-zikr şa‘îrin bi hesâb-ı mezbûr 
mecmû‘-ı navlunu olan cem‘an on altı bin akçeden müvekkil-i mûmâ-ileyh ye-
dinde bir akçe bâkī kalmayıp cümlesi bana vâsıl ve hesâbıma dâhil olmuşdur 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. Derviş, Ali b. Bâli.

83 [11a-1] Hürriyet sözleşmesinin gereğini yerine getiremeyen köle 
İbrahim b. Abdullah’ın efendisi ile olan sözleşmesini feshetmesi
İşbu uzun boylu açık kaşlı ala gözlü Rûsiyyü’l-asl İbrahim b. Abdullah nâm ki-
mesne meclis-i şer‘-i şerîf-i enverde mevlâsı olup Mahmiye-i İstanbul’da Mi‘mâr 
Ayas mahallesi sâkinlerinden işbu bâ‘isü’l-kitâb Hammâmî el-Hâc Mehmed 
b. el-Hâc Osman mahzarında ikrâr ve takrîr-i kelâm edip mâlikim olan mezbûr 
el-Hâc Mehmed târih-i kitâbdan bir sene mukaddem kırk sekiz bin akçe üze-
rine kitâbete kat‘ edip ben dahi kabûl etmişdim hâlâ bedel-i mezbûru edâdan 
aczim olmağla akd-i mezbûru rızâmız ile fesh eyledik dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Musa Halîfe b. Mustafa el-Müezzin, el-Hâc Hasan b. Mahmud, el-
Hâc Ali b. Zülfikār, el-Hâc Ebûbekir b. Mahmud.







84 [11a-2] Dimitri, Yorgi ve Yakub’un borçlarından dolayı hapiste 
bulunan Tiryako v. Senuron’a kefil oldukları
Mahrûse-i Galata’ya tâbi‘ Tatavla nâm mahalde sâkin Yorgi v. Yani ve mahmiye-i 
İstanbul’da Kumkapı kurbunda uncu tâifesinden Dimitri v. Zakar’ın ve 
mahmiye-i mezbûre Dedeler mahallesinde sâkin Yakub v. Dimo nâm zimmîler 
meclis-i şer‘-i şerîfde İbrahim Çelebi b. Süleyman nâm kimesne mahzarında 
her biri ikrâr ve takrîr-i kelâm edip mahalle-i mezbûrede sâkin işbu hâzır bi’l-
meclis Tiryako v. Senuron nâm zimmînin mezbûr İbrahim Çelebi’ye iki bin iki 
yüz akçe ve gāibân ani’l-meclis diğer İbrahim nâm kimesneye bin beş yüz sek-
sen akçe ve Panayot nâm zimmîye dört bin akçe deyni olmağla bin doksan 
beş senesi Recebi’l-müreccebinin on altıncı günü sicn-i sultânîde haps olunup 
târih-i mezkûrdan târih-i kitâba gelince yirmi üç buçuk ay mahbûs olmağın 
hâlâ merkūm Tiryako düyûn-ı mezkûreyi küllen ve ba‘zan edâya iktidârı olma-
mağla ıtlâk olunmağın biz merkūm Tiryako’nun nefsine ve hîn-i mütâlebede 
meclis-i şer‘a ihzâra emr ve kabûlü hâvî kefâlet-i sahîha-i şer‘iyye ile kefîller ol-
duk dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, el-Hâc Mustafa b. Tevekkül, 
İbrahim Çelebi b. Ahmed, Hüseyin b. Mehmed.

85 [11a-3] Kara Mustafa b. Şaban’ın Rifâîzâde Mehmed Efendi Vakfı’na 
borcunu ödediği
Mahmiye-i İstanbul’da Manisalı Çelebi mahallesinde vâki‘ merhûm Rifâîzâde 
Mehmed Efendi’nin nukūd-ı mevkûfesine meşrûtiyyet üzre bi’l-fi‘l mütevellî 
olan vâkıf-ı mezbûrun sulbî oğlu İbrahim Çelebi meclis-i şer‘-i şerîfde bâ‘isü 
hâze’l-kitâb Kara Mustafa Efendi b. Şaban mahzarında ikrâr ve takrîr-i kelâm 
edip mezbûr Kara Mustafa Efendi bundan akdem mahalle-i mezbûrede vâki‘ 
üç tarafdan kendi mülk-i âharı bir tarafdan es-Seyyid Abdürrauf Çelebi verese-
si mülkleri ile mahdûd hâriciyye ve dâhiliyyesi büyût-ı adîdeyi müştemil mülk 
menzili ile menzil-i mezkûre muttasıl iki tarafdan kendi mülk-i âharı ve bir ta-
rafdan Süleyman Efendi odaları ve bir tarafdan tarîk-i âm ile mahdûd ve bi 
hesâb-ı terbî‘î beş yüz on zirâ‘ arsa-i hâliyesini ve yine mahalle-i mezbûrede 
vâki‘ üç tarafdan tarîk-i âm ile ve bir tarafdan Dursun nâm zimmî mülkü ile 
mahdûd ahırı alâ tarîki’l-istiğlâl vakf-ı mezbûra bin esedî guruş mukābelesinde 
rehin olmağla meblağ-ı mezbûr bin esedî guruşu ve menzil-i mezbûrun icâresi 
olan beynimizde ma‘lûm meblağı vakf için bana edâ edip fekk-i rehin eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed, Diğer Mehmed Efendi b. Mustafa, el-
Hâc İbrahim b. Ahmed, Ali b. Abdullah, İbrahim b. Ahmed.

86 [11a-4] Ümmügülsüm bt. Cafer’in câriyesi Muammer bt. Abdullah’ı 
azat ettiği
Mahmiye-i İstanbul’da Ördek Kasab mahallesinde sâkine Ümmügülsüm 
bt. Cafer b. el-Hâc Musa tarafından husûs-ı âti’l-beyânı ikrâra vekîl olduğu zât-ı 
mezbûreyi ma‘rifet-i şer‘iyye ile ârifân yine mahalle-i mezbûre sükkânından 
İbrahim Çelebi b. Mehmed ve Abdullah Çelebi b. Receb şehâdetleriyle şer‘an 
sâbit olan ve hâlâ zevci el-Hâc Bayram b. Murad nâm kimesne meclis-i şer‘-i 
şerîf-i enverde bi’l-vekâle ikrâr ve takrîr-i kelâm edip zevcem müvekkile-i 
mezbûre hâlâ kendiye rıkkını mu‘terife olan orta boylu, ala gözlü, açık kaş-
lı Rûsiyyetü’l-asl Muammer bt. Abdullah nâm câriye-i memlûkesini hasbeten 
lillâhi te‘âlâ ve haseneten li rûhi rasûlihi’l-mu‘allâ malından tahrîr ve i‘tâk ve 
kayd-ı rıkdan ihrâc ve ıtlâk ve zümre-i harâir-i asliyyâta idrâc ve ilhâk eyledi 
ba‘de’l-yevm mevsûfe-i mezkûre Muammer sâir asliyyât gibi hürre olmuşdur 
dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Çelebi b. Hasan Efendi, İbrahim Çelebi b. Ahmed, el-
Hâc Mustafa b. Tevekkül, Mehmed Çelebi b. İdris.

87 [11a-5] Ahmed b. Ali’nin vefatından önce kölesi Yusuf ’u vasiyetle 
azat etmiş olduğu
Mahmiye-i İstanbul’da Kumkapı kurbunda Muhsine Hâtun mahallesinde sâkin 
iken bundan akdem vefât eden çörekçi el-Hâc Ahmed b. Ali’nin verâseti zevce-i 
metrûkesi Ümmühâni Hâtun bt. Abdullah ile sulbî sagīr oğlu Mehmed’e mün-
hasıra oldukdan sonra müteveffâ-yı mezbûrun ber vech-i âtî abd-i memlûkü 
olduğunu iddi‘â eden işbu uzun boylu, açık kaşlı, gök ala gözlü Rûsiyyü’l-
asl bâ‘isü hâze’l-kitâb Yusuf b. Abdullah meclis-i şer‘-i şerîf-i enverde ken-
diye rık olmak üzre vâzı‘ü’l-yed olan mezbûre Ümmühâni Hâtun ile sagīr-i 
mezbûrun vasiyy-i muhtârı el-Hâc Abdurrahman b. Ali mahzarında üzerine 
da‘vâ ve takrîr-i kelâm edip müteveffâ-yı mezbûr el-Hâc Ahmed hayâtında 
vefâtından mukaddem yedinde abd-i memlûkü iken beni tedbîr-i mutlak ile 
müdebber edip sülüs malı dahi benim müdebberen nısf kıymetime müsâ‘id 
ve yine sâir ahrâr-ı asliyyîn gibi hür olmuşiken hâlâ mezbûrân Ümmühâni ve 
el-Hâc Abdurrahman bana rık olmak üzre bi gayri hakkın vaz‘-ı yed ederler 
suâl olunup kasr-ı yedlerine tenbîh olunmak matlûbumdur dedikde gıbbe’s-
suâl ve akībe’l-inkâr, mevsûf-ı mezbûrdan sıdk-ı makāline muvâfık beyyine 
taleb olundukda mahalle-i mezbûre sükkânından Halil Çelebi b. Abdülkerim 
ve Rıdvan Bey b. Sadullah nâm kimesneler li ecli’ş-şehâd[e] meclis-i şer‘a 
hâzırân olup istişhâd olunduklarında fi’l-hakīka müteveffâ-yı mezbûr çörek-
çi el-Hâc Ahmed b. Ali hayâtında vefâtından (…) [bir?] sene mukaddem işbu 
(…) [11b] bizim huzûrumuzda tedbîr-i mutlak ile müdebber eyledi ve hâlâ 
sülüs malı dahi mevsûf-ı mezbûrun müdebberen nısf kıymetine müsâ‘iddir 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle mevsûf-ı mezbûr Yusuf ’un müdebberen bâkī kalan nısf 
kıymetine siâyet etmek üzre ıtkına ba‘de’l-hükmi’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’s-sâmin aşer min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed, İvaz Efendi b. Veli, Murtaza 
b. Mustafa, Mehmed Efendi b. ( ) el-İmâm.

88 [11b-1] Mehmed b. Mustafa’nın oğlu için nafaka takdiri
Mahmiye-i İstanbul’da Seferikoz mahallesi sükkânından işbu bâ‘iseyi’l-kitâb 
Mehmed b. Durak ile zevcesi İsmihan bt. Ahmed nâm hâtun meclis-i şer‘-i en-
verde Gönen kasabası ahâlîsinden olup mahmiye-i mezbûrede Çukurbostan 
mahallesinde müsâfiren sâkin Mehmed b. Mustafa mahzarında her biri takrîr-i 
kelâm edip mezbûr Mehmed sulbî oğlu işbu Mehmed nâm sagīri, hâmiyesi ol-
mamağla terbiyye ve infâk için rızâsıyla bize teslîm biz dahi ber vech-i muhar-
rer ahz u kabz etmekle hâlâ kıbel-i şer‘den sagīr-i mezbûrun nafaka ve kisve ve 
sâir levâzım-ı zarûriyyesi için babası merkūm Mehmed üzerine muvâcehesinde 
kadr-i ma‘rûf meblağ farz ve takdîr olunmak matlûbumdur dediklerinde gıbbe’t-
tasdîki’ş-şer‘î hâkim-i muvakki‘-i sadr-ı kitâb -tûbâ-lehû ve hüsnü me’âb- haz-
retleri dahi sagīr-i mezbûru nafaka ve kisve ve sâir levâzım-ı zarûriyyesi için 
babası mezbûr Mehmed üzerine rızâsıyla külle yevm ellişer akçe farz ve takdîr 
edip meblağ-ı mefrûz-ı mezkûru sagīr-i mezkûrûn nafaka ve sâir levâzım-ı 
zarûriyye[sine] harc ve sarfa ve lede’l-iktizâ istidâneye vakt-i zaferde babası 
mezbûr Mehmed’e rücû‘a, mezbûrân Mehmed ve İsmihan Hâtun’a izin verme-
ğin mâ vaka‘a bi’t-taleb ketb olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Şaban Efendi b. Ahmed el-İmâm, Mehmed Efendi b. Ahmed, 
Ahmed Efendi, İbrahim Çelebi b. Ali, Hasan b. Hasan.







89 [11b-2] Pertev Paşa Vakfı mütevellisi Hasan Ağa b. Mehmed’in 
vekilinin muhasebesinin kabul edilmesi
Mahmiye-i İstanbul’da Silivrikapısı kurbunda İbrahim Paşa mahallesinde 
sâkin olup merhûm Pertev Paşa vakfına berât-ı pâdişâhiyle bi’l-fi‘l mütevellî 
olan fahrü’l-eşbâh Hasan Ağa b. Mehmed meclis-i şer‘-i şerîfde sâbıkan 
umûr-ı vakf-ı mezbûru ikāmete tarafından vekîl ve kāimmakāmı olan işbu 
bâ‘isü’l-kitâb Ahmed Çelebi b. Mehmed mahzarında bi’t-tevliyye ikrâr ve 
takrîr-i kelâm edip bin doksan altı senesinin Şa‘bânü’l-mu‘azzam gurresin-
de işbu bin doksan yedi senesinin şehr-i Rebî‘ulâhiri’nin gāyetine gelince tara-
fımdan merkūm Ahmed Çelebi’yi ber vech-i mübeyyen vekîl ve kāimmakām 
nasb ve ta‘yîn ol dahi ba‘de kabûli’l-vekâle mâl-ı vakf-ı mezbûr olan zimem 
ve nukūdu min haysi’l-mecmû‘ on iki bin seksen beş guruşu mütevellî-i sâbık 
Mahmud Efendi b. Hasan yedinden bi’l-vekâle kabz ve kabûl ve dokuz ayda 
umûr-ı vakf-ı mezbûru görüp ba‘dehû biz mezbûr Ahmed Çelebi’yi vekâlet-i 
mezbûreden def ‘ ve hâlâ muhâsebesin görüldükde merkūm Ahmed Çelebi 
ber vech-i muharrer yedinde olan mâl-ı vakf-ı mezbûrun hâlâ iki yüz elli gu-
ruşu nukūd-ı mevcûdesi olup bâkī on bir bin sekiz yüz otuz beş guruşu bey-
nimizde ma‘lûme zimem-i nâsda olmağın hâlâ merkūm Ahmed Çelebi ber 
vech-i mübeyyen yedinde mevcûd olan nukūd iki yüz elli guruşu bana def ‘ ve 
teslîm ben dahi kabz ve tesellüm ve zimem-i merkūmûn üzerine beni ihâle ve 
tevkîl ve istiğlâlât ve rihân ve sâir temessükâtı bana teslîm ben dahi tesellüm 
ve kabûl ve şuhûd-ı mezbûrede olan îrâdât ve mesârif-i vakıf muhâsebesin gö-
rülüp ber mûceb-i defter-i muhâsebe ba‘de ihrâci’l-mesârifi’l-ma‘lûme nemâ-i 
vakıfdan yedinde bâkī devr-i kîse olan otuz beş bin akçeyi dahi bana def ‘ ve 
teslîm ben dahi kezâlik ahz u kabz eyledim ve ba‘demâ vakf-ı mezbûrdan ge-
rek asl-ı mâl ve gerek murâbahadan vekîl-i merkūm Ahmed Çelebi yedinde 
ve kıbelinde bir akçe ve bir habbe bâkī kalmayıp cümlesi benim makbûzum 
ve makbûlüm olmuşdur dedikde gıbbe’t-tasdîki’l-vicâhî mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İsmail Efendi Câbî, Abdülganî Çelebi Câbî-i nukūd, Hüseyin 
Çelebi b. Hüseyin, Ahmed Çelebi b. Eyyûb, Osman Çelebi b. Eyyûb.

90 [11b-3] Ligori v. Avat’ın Burunsuz Ahmed Paşa’ya olan
borcunun taksitlendirildiği
Vilâyet-i Rumeli’nde İnecik kazâsına tâbi‘ Samanlı nâm karye ahâlîsinden olup 
mahrûse-i Galata’da müsâfiren sâkin Ligori v. Avat nâm zimmî meclis-i şer‘-i 







şerîfde cezîre-i Girit vâlisi oldukdan sonra vefât eden Burunsuz Ahmed Paşa’nın 
evlâd-ı sıgārının tesviye-i umûruna kıbel-i şer‘den mansûb vasîleri olan işbu 
bâ‘isü’l-kitâb Ahmed Çelebi b. Hasan mahzarında ikrâr ve takrîr-i kelâm edip 
cihet-i karzdan mezbûr Ahmed Paşa’ya zimmetimde vâcibü’l-edâ on sekiz 
bin akçe deynim olup deyn-i müteveffâ-yı mezbûrun Feriy nâm karyede vâki‘ 
yağhânesinin müste’ciri olmağla mezbûr ile hayâtında hesâb görüp ba‘de küllî 
hesâb benim müteveffâ-yı mezbûre bezi[r] yağı ve küspe ve icâreden elli bin 
akçe hakkım ziyâde geçmişidi deyû bundan akdem vasiyy-i mezbûrdan taleb 
ve da‘vâ etmişdim el-hâletü hâzihî da‘vâ-yı mezkûremden müteveffâ-yı mezbûr 
Ahmed Paşa veresesinin ve vasiyy-i merkūmun zimmetlerini ibrâ-i âm ile ibrâ 
ve iskāt edip lâkin zimmetimde cihet-i mezkûreden deynim olan meblağ-ı 
mezbûr kırk sekiz bin akçeyi vasiyy-i mezbûra def ‘ine edâya iktidârım olmayıp 
te’cîl ve taksîte tâlib olduğumda, ol dahi meblağ-ı mezbûrdan her üç yüz bir gün 
tamâmında sekiz bin akçe edâ etmek üzre târih-i kitâbdan iki bin yüz altmış altı 
gün tamâmına değin te’cîl ve taksît eyledikde ben dahi taksît-i mezbûru kabûl 
ve meblağ-ı mezbûr kırk sekiz bin akçeyi vech-i meşrûh üzre edâya ta‘ahhüd 
eyledim dedikde gıbbe’t-tasdîki’l-mu‘teberi’l-vicâhî mâ vaka‘a bi’t-taleb ketb 
olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Umdetü’l-eşbâh Hammâmîzâde Ahmed Ağa, Mehmed Çelebi 
b. Bâli Çavuş, Hasan Ağa b. Mustafa, el-Hâc Kasım b. Abdullah.

91 [11b-4] Ayşe bt. Ali’nin keçeci Solak Mustafa vârislerine olan borcu 
için süre aldığı
Mahmiye-i İstanbul’da Dülgerzâde mahallesinde sâkine Ayşe bt. Ali nâm hâtun 
meclis-i şer‘-i şerîf-i enverde keçeci Solak Mustafa b. Ali’nin evlâd-ı sıgārının 
tesviye-i emirlerine kıbel-i şer‘den mansûb vasîleri olan Mesih Paşa câmi‘-i 
şerîfi imâmı işbu bâ‘isü’l-kitâb Ali Efendi b. Müstakīm mahzarında ikrâr ve 
takrîr-i kelâm edip mezbûr Ali Efendi vasîleri olduğu sıgār-ı mezbûrûnun 
mâllarından bin doksan Şa‘bân’ında zevcim gāib ani’l-meclis İbr[ahim] Çelebi 
b. Yusuf yüz elli esedî guruş idâne ve tesellüm ol dahi istidâne ve kabz ettikden 
sonra zevcim mezbûr İbrahim Çelebi’nin nefsine ve gaybet ederse meblağ-ı 
mezbûre kefâlet-i tâmme ile kefîl olmuşdum hâlâ zevcim mezbûr İbrahim 
Çelebi gaybet etmekle bi hasebi’l-kefâle üzerime edâsı lâzım gelmeğin ben dahi 
meblağ-ı mezbûrun yirmi guruşunu Ali Efendi’ye edâ edip yüz otuz guruşu 
bâkī kalmağla meblağ-ı bâkī-i mezbûrun otuz guruşunu hâlâ edâya iktidârım 
olmayıp te’cîle tâlibe olduğumda merkūm Ali Efendi meblağ-ı bâkī-i mezbûru 
târih-i kitâbdan üç yüz altmış gün tamâmına değin bana te’cîl edip ben dahi 
kabûl ve meblağ-ı bâkī-i mezbûru ecel-i mezkûr hulûlüne değin merkūm Ali 
Efendi’ye edâya ta‘ahhüd eyledim dedikde gıbbe’t-tasdîki’l-mu‘teberi’l-vicâhî 
mâ vaka‘a bi’t-taleb ketb olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Mehmed Efendi b. Ali Efendi, Sâlih Çavuş b. İbrahim, Ömer 
Çelebi b. Ahmed, Abdürrahim Efendi b. Hasan.

92 [12a-1] Hüseyin Beşe b. İsmail’in câriyesinin hür olduğu 
iddiasından vazgeçtiği
İşbu orta boylu açık kaşlı ala gözlü Ayşe bt. Abdullah nâm mevsûfe kendiye rık 
[olmak] üzre vâzı‘ü’l-yed olan mahrûse-i Galata’ya tâbi‘ Yeniköy nâm karyede 
sâkin Hüseyin Beşe b. İsmail mahzarında ikrâr ve takrîr-i kelâm edip bundan 
akdem ba‘zı kimesnelerin idlâl ve iğvâsıyla ben hürretü’l-aslım deyû mâlikim 
mezbûr Hüseyin’den muvâcehesinde da‘vâ sadedinde olmuşdum lâkin ben 
Rûsiyyetü’l-asl rık olup mezbûr Hüseyin Beşe’nin Ömer Beşe nâm kimesneden 
üç ay mukaddem semen-i ma‘lûm müşterât câriye-i memlûkesi olmağla hâlâ 
da‘vâ-yı mezkûreden fâriğa oldum dedikde gıbbe’t-tasdîki’l-vicâhî mâ vaka‘a 
bi’t-taleb ketb olundu.
Fî gurreti Receb sene seb‘a ve tis‘în ve elf.
Şuhûdü’l-hâl: Ahmed Beşe b. Çukadâr, Ali b. Abbas, el-Hâc Mustafa b. Tevekkül.

93 [12a-2] Ali Ağa b. Abdullah’ın kayınpederi Hüseyin Ağa’daki 
alacağını tahsili
Mahmiye-i İstanbul’da Hoşkadem mahallesinde sâkin Ali Ağa b. Abdullah 
meclis-i şer‘-i hatîrde doksan üçüncü cemâ‘at yoldaşlarından bâ‘isü hâze’l-
kitâb Osman Beşe b. Abdullah mahzarında ikrâr ve takrîr-i kelâm edip gāib 
ani’l-meclis kayınatam Hüseyin Ağa nâm kimesneye mukaddemâ Van ağalı-
ğı alıverdiğimde emriyle beynimizde ma‘lûm mesâlih için malımdan masrafım 
olan meblağdan merkūm Hüseyin Ağa tarafından bin yüz elli guruşu mezbûr 
Osman Beşe yedinde olan temessük nâtık olduğu üzre bana teslîm ben dahi ye-
dinden tamâmen ahz u kabz eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Ali b. Bâli, 
Mehmed Beşe b. ( ) ve gayruhüm mine’l-huzzâr.







94 [12a-3] Mustafa Ağa b. Mehmed’in alacak davasında Seyyid 
Mehmed Efendi b. Seyyid Mustafa Efendi ile anlaştıkları
Vilâyet-i Anadolu’da Erzurum sancağında Hasankale’si ahâlîsinden olup 
mahmiye-i İstanbul’da Semerciler hanında müsâferet vechi üzre sâkin olan 
el-Hâc Mustafa Ağa b. Mehmed meclis-i şer‘-i şerîf-i enverde mahmiye-i 
mezbûrede Mi‘mâr Sinan mahallesinde sâkin bâ‘isü hâze’l-kitâb umdetü’l-
müderrisîn es-Seyyid Mehmed Efendi b. eş-Şeyh es-Seyyid Mustafa Efendi ta-
rafından husûs-ı âti’l-beyânı tasdîke vekîl olduğu Hüseyin Efendi b. Mehmed 
ve Esad Efendi b. Hüseyin şehâdetleriyle şer‘an sâbit olan Hasan Efendi 
b. İsmail mahzarında bi tav‘ihî ikrâr-ı tâm ve takrîr-i kelâm edip müvekkil-i 
mezbûr es-Seyyid Mehmed Efendi zimmetinde cihet-i karz-ı şer‘den iki yüz 
Macar altını hakkım olup meblağ-ı mezbûru merkūm es-Seyyid Mehmed 
Efendi Erzurum sükkânından Mehmed Çelebi nâm kimesneden hayâtında 
bana havâle edip ben dahi Erzurum’a varıp mezbûr Mehmed Çelebi’den 
meblağ-ı mezbûru taleb eylediğimde havâle-i mezbûreyi kabûl etmemek-
le merkūm es-Seyyid Mehmed Efendi’ye mürâca‘at ettiğimde beynimizde 
nizâ‘-ı küllî vâki‘ olmuşdu el-hâletü hâzihî muslihûn tavassut edip da‘vâ-yı 
mezkûremden kırk aded yaldız altınına mezbûr es-Seyyid Mehmed Efendi 
benimle müsâlaha olmağla ben dahi ber vech-i muharrer sulh-i mezbûru 
kabûl ve bedel-i sulh olan meblağ-ı mezbûr kırk altını mezbûr es-Seyyid ye-
dinden tamâmen ahz u kabz edip meblağ-ı bâkī-i mezbûr da‘vâsından zim-
metini ibrâ-i âmla ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Ali Efendi b. Mustafa, Şeyh Hasan Efendi, Hüseyin Efendi 
b. Mehmed, Mustafa Efendi b. el-Hâc Mehmed, Yusuf Ağa b. Abdullah, Abdullah 
Çelebi b. Ahmed, Mustafa Ağa b. Mehmed.

95 [12a-4] Rukiye Hatun bt. Mehmed’in evini Abdullah Çelebi 
b. Ahmed’e bey‘ bi’l-istiğlâl yoluyla sattığının sabit olduğu
Mahmiye-i İstanbul’da Hoca Üveys mahallesinde sâkin işbu râfi‘ü’l-kitâb 
Ahmed Çelebi b. Abdullah Efendi meclis-i şer‘-i şerîf-i enverde yine mahalle-i 
mezbûrede sâkine Sorguççu kızı demekle ma‘rûf Rukiye Hâtun bt. Mehmed 
mahzarında üzerine da‘vâ ve takrîr-i kelâm edip bin doksan beş senesi 
Rebî‘ulevveli gurresinde mezbûre Rukiye Hâtun’a dört yüz yetmiş kıt‘a esedî 
guruş ikrâz ve teslîm ol dahi yedimden iktirâz ve kabz ve tesellüm eylediğinden 
sonra meblağ-ı mezbûr mukābelesinde mahalle-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd büyût-ı adîd[eyi] müştemil mülk menzilini, bi 
tarîki’l-istiğlâl bana bey‘ ve teslîm ve ba‘de’t-tahliyye sene tamâmına değin kırk 
yedi guruşa yedinden istîcâr ve kabz eyledikden sonra hâlâ târih-i kitâba gelin-
ce işbu yedimde olan hüccet-i şer‘iyye nâtıka olduğu üzre asl-ı mâl ve ücret-i 
lâzımesinden min haysi’l-mecmû‘ bana beş yüz doksan beş guruş deyni olma-
ğın suâl olunup meblağ-ı mezbûrun alıverilmesi matlûbumdur deyû mazmûnu 
min külli’l-vücû[h] takrîr-i meşrûhuna mutâbık hüccet-i şer‘iyye dahi ibrâz 
etmeğin gıbbe’s-suâl mezbûre Rukiye Hâtun cevâbında fi’l-hakīka asl-ı mâl-ı 
mezbûr ile ücret-i menzil-i mezkûrdan târih-i kitâba gelince müctemi‘an min 
haysi’l-mecmû‘ beş yüz doksan beş esedî guruş müdde‘î-i mezbûr Ahmed 
Çelebi’ye zimmetinde lâzımü’l-edâ ve vâcibü’l-kazâ deyni olduğunu ikrâr ve 
i‘tirâf etmeğin mûcebiyle meblağ-ı mezbûr beş yüz doksan beş esedî guruşu 
müdde‘î-i mezkûre edâ ve teslîme merkūme Rukiye Hâtun’a tenbîh olunup mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, Mustafa Çelebi b. Abdurrahman, 
İbrahim Çelebi b. Ahmed, el-Hâc Mustafa b. Tevekkül, kâtib Ali Efendi.

96 [12b-1] Ali Çelebi b. Ahmed’in evini Mustafa Efendi b. Mehmed’e 
bey‘ bi’l-istiğlâl yoluyla sattığı
Mahmiye-i İstanbul’da Sinan Paşa mahallesi sükkânından Ali Çelebi b. Ahmed 
nâm kimesne ile vâlidesi Fâtıma bt. Cafer nâm hâtun meclis-i şer‘-i şerîf-i 
enverde Dergâh-ı âlî yeniçerilerinin kırkıncı cemâ‘atine mahsûs oda yoldaş-
larından işbu bâ‘isü’l-kitâb Mustafa Efendi b. Mehmed Çavuş nâm kimesne 
mahzarında ikrâr ve takrîr-i kelâm edip yedimizde mülk-i mevrûsum olup 
mahalle-i mezbûrede vâki‘ bir tarafdan Ayşe Hâtun mülkü ve bir tarafdan 
el-Hâc Mehmed nâm kimesne mülkü ve bir tarafdan Emine nâm hâtun mül-
kü ve bir tarafdan Fâtıma Hâtun mülkü ve bir tarafdan tarîk-i âm ile mahdûd 
menzilimizi cemî‘ tevâbi‘ ve levâhıkı ile mezbûr Mustafa Efendi’ye bi tarîki’l-
istiğlâl yüz doksan dört esedî guruşa bey‘ ve teslîm ol dahi kendi malıyla ber 
vech-i muharrer iştirâ ve kabz ve tesellüm eyledikden sonra meblağ-ı mezbûr 
yüz doksan dört esedî guruşu yedimden bi’t-tamâm ahz u kabz eylediğimiz-
den sonra mezbûr Mustafa Efendi menzil-i merkūmu gıbbe’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan yüz doksan gün tamâmına de-
ğin altı esedî guruşa bize îcâr ve teslîm biz dahi ber vech-i mübeyyen istîcâr 
ve kabûl eyledik dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min Recebi’l-mürecceb sene seb‘a ve tis‘în ve elf.
Şuhûdü’l-hâl: Abdullah Efendi b. Mehmed Efendi, Ahmed Çelebi b. Mehmed 
Çavuş, Mustafa b. Selim, Mustafa Ağa b. Hüseyin Kethüdâ-yı saraç, Hüseyin 
Beşe b. Muharrem Bölük 19, Mustafa Ağa b. Lütfullah.

97 [12b-2] Ömer b. Hasan’ın bazı tarlalarını Osman b. Ömer’e satması
Vilâyet-i Anadolu’da Bartın kazâsına tâbi‘ Kutlubey nâm karye sükkânından 
Ömer b. Hasan b. Osman tarafından husûs-ı âti’l-beyân[a] vekîl olduğu 
Mehmed b. Abdurrahman ve Ahmed b. Muharrem nâm kimesne şehâdetleriyle 
şer‘an sâbit olup mahmiye-i İstanbul’da Çukur mahallede sâkine li üm kız karın-
daşı Sâliha bt. Ömer nâm hâtun meclis-i şer‘-i şerîf-i enverde karye-i mezbûre 
ahâlîsinden bâ‘isü hâze’l-kitâb Osman b. Ömer nâm kimesne mahzarında bi’l-
vekâle ikrâr ve takrîr-i kelâm edip karındaşım mezbûr Ömer’in taht-ı tasarru-
funda olup karye-i mezbûre sınırı dâhilinde Yeni Değirmen kurbunda vâki‘ bir 
tarafdan İsmail nâm kimesne tarlası ve bir tarafdan Mahmud tarlası ve bir ta-
rafdan Ahmed tarlası ve bir tarafdan tarîk-i âmla mahdûd olup iki keyl tohum 
istî‘âb eder bir kıt‘a tarla ve Eski Değirmen kurbunda vâki‘ bir tarafdan yine 
mezbûr İsmail tarlası ve bir tarafdan mezbûr Mahmud tarlası ve bir tarafdan 
dere ve bir tarafdan tarîk-i âmla mahdûd ve kezâlik iki tohum istî‘âb eder bir 
kıt‘a tarlayı ma‘rifet-i sâhib-i arz ile mezbûr Osman’a on beş esedî guruş bedel 
mukābelesinde bi’l-vekâle ferâğ ve tefvîz eyledim ba‘de’l-yevm zikr olunan tar-
la mezbûr Osman’ın hakk-ı müfevvezi olup mahallinde zabt ve tasarrufa tasal-
lut eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Recebi’l-müfred li sene seb‘a ve tis‘în ve elf.
Şuhûdü’l-hâl: Osman b. Ali, Mehmed Çelebi b. Mehmed, Mustafa Beşe b. Ahmed, 
Hüseyin b. Osman, Mahmud b. Osman, Ömer b. Mehmed, İsmail [b.] Ahmed 
Beşe.

98 [12b-3] Saliha bt. Mahmud’un Salih Çelebi b. Ahmed’den muhâlaa 
yoluyla boşandığı
Mahrûse-i Galata müzâfâtından kasaba-i Tophâne mahallâtından Hendek ma-
hallesinde sâkine olup zâtı İsmail b. İbrahim ve Abdülbâkī b. Hasan ta‘rîfleriyle 
mu‘arrefe olan Sâliha bt. Mahmud nâm hâtun meclis-i şer‘-i şerîf-i enver-
de işbu bâ‘isü’l-kitâb zevc-i muhâlı‘ı Sâlih Çelebi b. Ahmed mahzarında ikrâr 
ve takrîr-i kelâm edip mezbûr Sâlih Çelebi zevcim olup beynimizde hüsn-i 
zindegânîmiz olmamağla zimmetinde mütekarrir ve ma‘kūdun-aleyh olan bin 
beş yüz akçe mehr-i müeccelim ve nafaka-i iddet-i mu‘ayyenem üzerlerine ve 
me’ûnet-i süknâm dahi kendi üzerime olmak üzre zevcim mezbûr Sâlih Çelebi 
ile muhâla‘a-i sahîha-i şer‘iyye ile muhâla‘a edip ol dahi vech-i muharrer üzre 
hul‘-ı mezbûru kabûl eyledikden sonra hukūk-ı zevciyyete müte‘allika âmme-i 
de‘âvîden her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledik dedikde mezbûre Sâliha’nın minvâl-i muharrer üzre olan ikrârını 
mezbûr Sâlih Çelebi bi’l-muvâcehe tasdîk etmeğin mâ hüve’l-vâki‘ bi’t-taleb 
ketb ve imlâ olundu.
Fi’l-yevm min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc İbrahim b. Sefer, Hasan Efendi el-Müezzin, el-Hâc Mustafa 
b. Ahmed, Ali Bâli, Ahmed b. Mehmed.

99 [12b-4] Gülbûy bt. Abdullah’ın sokakta bulduğu çocuk için 
nafaka takdiri
Mahmiye-i İstanbul’da Tercüman Yunus mahallesinde sâkine bâ‘isü hâze’l-kitâb 
Gülbûy bt. Abdullah nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enver-
de takrîr-i kelâm ve ta‘bîr ani’l-merâm edip bundan akdem işbu Mustafa nâm 
sagīri mahmiye-i mezbûrede Beyceğiz mahallesinde vâki‘ Mehmed Ağa hama-
mı önünde lâkīt olduğu hâlde iltikāt ve ahz edip hâlâ hucr ve terbiyyemde ol-
mağla sagīr-i mezbûrun nafaka ve kisve ve sâir levâzım-ı mezbûresi için kıbel-i 
şer‘den men lehü’l-hakku’t-taleb üzerine kadr-i ma‘rûf nafaka farz ve takdîr 
olunmak matlûbumdur dedikde fi’l-vâki‘ mezbûr Gülbûy’un takrîr-i meşrûhu 
vâkı‘a mutâbık idiği müte‘ayyin olmağın hâkim-i muvakki‘-i sadr-ı kitâb -tûbâ-
lehû ve hüsnü me’âb- hazretleri dahi sagīr-i mezbûrun nafaka ve kisve ve sâir 
havâyic-i mühimmesi için kıbel-i şer‘den kadr-i ma‘rûf yevmî beş akçe nafa-
ka ve kisve-bahâ farz ve takdîr buyurup meblağ-ı mefrûz-ı mezkûru sagīr-i 
mezbûrun levâzım-ı mühimmesine harc ve sarf ve lede’l-iktizâ istidâneye ve 
inde’z-zafer men lehû hakku’t-taleb üzerine rücû‘a mezbûre Gülbûy Hâtun’a 
izin verilmeğin mâ vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Mehmed b. İdris, Hüseyin Efendi 
b. Mehmed, Musli b. Bâli, İbrahim Çelebi b. Ahmed.

100 [13a-1] Solak Mustafa b. Mehmed’in borcuna mukabil verdiği 
rehinin satılması sonucu borçtan artan paranın Solak Mustafa’nın 
mirasçılarına intikali
Mahmiye-i İstanbul’da Ömer mahallesi ahâlîsinden olup bundan akdem 
mahrûse-i Edirne’de vefât eden Solak el-Hâc Mustafa b. Mehmed b. Abdullah’ın 
verâseti zevce-i metrûkesi Hatice bt. Halil’e ve sulbî kebîr oğulları Mehmed 
Çelebi ve Abdülkādir Beşe ve sulbiye kebîre kızı Rahime’ye münhasıra oldukdan 
sonra mezbûr Abdülkādir Beşe meclis-i şer‘-i şerîfde mahmiye-i mezbûrede 
Debbâğ Yunus mahallesinde sâkin Abdülvehhâb Efendi b. Ahmed mahzarın-
da üzerine da‘vâ ve takrîr-i kelâm edip bundan akdem merkūm Abdülvehhâb 
Efendi babam müteveffâ-yı mezbûr el-Hâc Mustafa’ya hayâtında bin dört yüz 
guruşunu idâne ve teslîm ol dahi istidâne ve kabz ve mukābelesinde on do-
kuz Frenk astarını irhân ve teslîm mezbûr Abdülvehhâb Efendi dahi irtihân 
ve kabz ve kable’l-edâ ve’l-fek babam vefât edip ba‘dehû mezbûr Abdülvehhâb 
Efendi rehn-i mezbûru karındaşım mezbûr Mehmed Çelebi ma‘rifetiyle 
bin beş yüz yetmiş üç guruşa havâle ve âhara bey‘ ve kabz-ı semen ve se-
meninden deyn-i merkūmu edâ edip yüz yedi guruş mesârif-i ma‘lûmesini 
dahi istîfâ ve bâkī yüz otuz altı guruşu yedinde bâkī kalıp hâlâ ben bey‘ ve 
istîfâ ve mesârif-i mezbûreyi mücîz olmağla mezbûre Abdülvehhâb Efendi’ye 
suâl olunup meblağ-ı bâkī-i mezbûrdan benim hisseme âid olan kırk yedi 
buçuk guruşu bana edâ ve teslîme tenbîh olunmak matlûbumdur dedikde 
gıbbe’s-suâl mezbûr Abdülvehhâb Efendi cevâbında bundan akdem mezbûr 
Mehmed Çelebi kendi tarafından asâleten ve mezbûretân Hatice ve Rahime 
ve müdde‘î-i mezbûr taraflarından vekâleten meblağ-ı bâkī-i mezbûr yüz otuz 
altı guruşu benden tamâmen ahz u kabz etmişidi deyû def ‘le mukābele edicek 
gıbbe’l-istintâk ve’l-inkâr mezbûr Abdülvehhâb Efendi’den def ‘-i mezbûruna 
muvâfıka beyyine taleb olundukda ityân-ı beyyineden izhâr-ı acz ve istihlâf 
etmeğin fi’l-hakīka bundan akdem karındaşı mezbûr Mehmed Çelebi’yi 
ber vech-i muharrer kendi tarafından tevkîl etmeyip ve ol vechile hisse 
mütâlebesinden mezbûr Abdülvehhâb Efendi’nin zimmetini berî olmadığı-
na müdde‘î-i mezbûr Abdülkādir Beşe’ye tahlîf teklîf olundukda ol dahi [alâ] 
vefki’l-mes’ûl yemîn billâhi’l-aliyyi’l-a‘lâ etmeğin mûcebiyle meblağ-ı bâkī-i 
mezbûrdan hissesi olan meblağ kırk yedi buçuk guruşu müdde‘î-i mezbûr 
Abdülkādir Beşe’ye edâ ve teslîme merkūm Abdülvehhâb Efendi’ye ba‘de’t-
tenbîh mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Ahmed b. Emir?, İbrahim Çelebi b. Ahmed, el-Hâc Mustafa 
b. Tevekkül, İsmail Çelebi b. Mustafa.

101 [13a-2] Hacı Mehmed b. Hacı Mustafa’nın borcuna karşılık 
mallarını rehni
Mahrûse-i Galata’da Yolcuzâde mahallesinde sâkin çukacı el-Hâc Mehmed 
b. el-Hâc Mustafa nâm kimesne meclis-i şer‘-i şerîf-i enverde işbu bâ‘isü’l-kitâb 
el-Hâc Osman b. İbrahim mahzarında ikrâr-ı tâm ve takrîr-i kelâm edip mezbûr 
el-Hâc Osman bundan akdem yedinden iştirâ ve kabz eylediğim beynimizde 
adedi ve cinsi ma‘lûm Kazak esir bahâsından târih-i kitâbdan üç yüz altmış bir 
gün tamâmına değin müeccel ve mev‘ûd beş bin üç yüz esedî guruşu zimme-
timde edâsı lâzım deynim olmağla meblağ-ı mezbûr mukābelesinde yedimde 
mülküm olup mahalle-i mezbûrede vâki‘ etrâf-ı erba‘adan ba‘zan Fâtıma Hâtun 
bt. Dilaver Efendi menzili ve ba‘zan Hatice Hâtun bt. hammâmî el-Hâc Halil 
Ağa mülkü ve ba‘zan tarîk-i hâs ve ba‘zan tarîk-i âm ile mahdûd hâriciyye ve 
dâhiliyye büyût-ı adîdeyi müştemil menzilimi ve yine yedimde mülküm olup 
mahrûse-i mezbûrede Sultan Bayezid mahallesinde vâki‘ bir tarafdan âhar mül-
küm ve bir tarafdan Çorbacı kızı odaları ve bir tarafdan Yusuf Efendi odaları ve 
bir tarafdan tarîk-i âm ile mahdûd büyût-ı adîdeyi müştemil menzilimi ve yine 
yedimde mülküm olup zikr olunan Sultan Bayezid mahallesinde vâki‘ iki taraf-
dan ânifen zikr olunan menzil ve bir tarafdan Vezri Ezmere nâm zimmî mül-
kü ve bir tarafdan tarîk-i âm ile mahdûd ve büyût-ı adîdeyi müştemil menzi-
limi cümle tevâbi‘ ve levâhıkları ile ba‘de’t-tahliyyeti’ş-şer‘iyye mezbûr el-Hâc 
Osman yedinden rehin vaz‘ ve teslîm ol dahi vech-i meşrûh üzre irtihân ve te-
sellüm ve kabûl eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî gurreti Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Yahya İmâm, Ahmed Efendi b. Üveys müezzin, 
Sinan Efendi b. Ali, Molla İsmail b. el-Hâc Yusuf, Ali Beşe b. Abdullah.

102 [13a-3] Hacca giden Hacı Şaban b. Ali’nin vasiyeti
Mahmiye-i İstanbul’da Hüsam Bey mahallesinde sâkin el-Hâc Şaban b. Ali 
b. Abdullah nâm kimesne meclis-i şer‘-i şerîfde râfi‘ü hâze’l-kitâb el-Hâc 
Mehmed b. Mehmed nâm kimesne mahzarında ikrâr ve takrîr-i kelâm edip 
işbu sene-i mübârekede hacc-ı şerîfe azîmetim olmağın tarîk-i hacc-ı şerîfde 
bi emrillâhi te‘âlâ fevt olduğumda cemî‘ malımdan mahrûse-i Galata’ya tâbi‘ 
kazâ-i Bandırma’da sâkin Abd[i] Bey nâm kimesne zimmetinde hakkım olan 
yüz elli esedî guruşum, merkūm Abdi Bey’den kabz olunup ve elli beş aded un 
çuvalım ve dört aded gırar ve bir döşek ve bir yorgan ve bir kilim ve bir kürk 
ve bir kaftanım kıymetleri ile âhara bey‘ ve semenleri meblağ-ı mezbûr yüz 
elli esedî guruşa zam olundukdan sonra meblağ-ı mezbûrun elli esedî guru-
şu müdebberem olan orta boylu, açık kaşlı siyah ala gözlü Gürciyye[tü]’l-asl 
Şahbaz bt. Abdullah’a verile ve bin akçesi dahi iskāt-ı salâtım için verile ve iki 
bin akçesi ile eyyâm-ı mu‘tâdede tabh-ı ta‘âm olunup fukarâya it‘âm oluna. Bâkī 
her ne kalırsa kayınanam Hatice bt. Abdullah nâm hâtuna verile deyû vasiyyet 
ve tenfîzine mezbûr el-Hâc Mahmud’u vasî nasb ve i‘tibâr eylediğinde ol dahi 
vesâyet-i merkūmu kabûl ve merâsimini edâya müte‘ahhid olmağın mâ vaka‘a 
bi’t-taleb ketb olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Mahmud Efendi b. Veli el-İmâm, Ahmed Efendi b. Abdurrahman 
el-Müezzin, Süleyman Efendi b. Hızır, Ahmed Efendi b. Murad, el-Hâc İbrahim 
b. Mehmed.

103 [13a-4] Hatice bt. Abdullah’ın vasiyeti
Mahmiye-i İstanbul’da Sunullah Efendi mahallesinde sâkine olup zâtı el-Hâc 
Abdullah b. Mehmed ve Osman b. Mehmed ta‘rîfleriyle mu‘arrefe olan Hatice 
bt. Abdullah nâm hâtun meclis-i şer‘-i hatîr-i lâzımü’t-tevkīrde dâmâdı bâ‘isü 
hâze’l-kitâb Şaban Çelebi b. Ali mahzarında ikrâr ve takrîr-i kelâm edip bi 
emrillâhi te‘âlâ fevt olduğumda, sülüs malımdan kifâyet mikdârı techîz ve tekfîn 
ve levâzım-ı defn ve iskāt-ı salât ve keffâret-i savm için harc ve sarf olundu-
ğundan sonra vârisim olmamağla bâkī kalan malın cümlesi merkūm Şaban 
Çelebi’nin olsun deyû vasiyyet edip tenfîzine mezbûr Şaban Çelebi’yi vasiyy-i 
muhtâr eyledim dedikde ol dahi kabûl ve merâsimini edâya ta‘ahhüd etmeğin 
mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Abdullah b. Mehmed, Osman b. Mehmed, Mehmed 
b. Mustafa, El-Hâc Hasan b. Bayram.

104 [13a-5] Fâtıma bt. Mehmed’in İbrahim Ağa 
b. Ahmed’den boşandığı
Mahmiye-i İstanbul’da Kemalpaşa mahallesi sâkinelerinden Fâtıma bt. Mehmed 
nâm hâtun tarafından husûs-ı âti’l-beyâna vekîl olduğu zâtını ma‘rifet-i şer‘iyye 
ile ârifân mahalle-i mezbûre sâkinlerinden Ahmed Çelebi b. Şaban ve Mustafa 
Çelebi b. Receb nâm kimesneler şehâdetleriyle şer‘an sâbit olan İsmail Beşe 
b. Mehmed meclis-i şer‘-i şerîf-i enverde müvekkile-i mezbûrenin zevc-i dâhili 
bâ‘isü hâze’l-kitâb İbrahim Ağa b. Ahmed mahzarında bi’l-vekâle ikrâr ve 
takrîr-i kelâm edip mezbûr İbrahim Ağa zimmetinde mütekarrir ve ma‘kūdun-
aleyh olan yirmi bin akçe mehr-i müeccelim ve nafaka-i iddet-i mu‘ayyene-i 
ma‘lûmesi üzerlerine ve me’ûnet-i süknâm dahi kendi üzerime olmak üzre 
mezbûr (…) [İbrahim Ağa ile muhâla‘a-i sahîha-i şer‘iyye ile muhâla‘a edip 
ol dahi muhâla‘a-i mezbûreyi kabûl eyledikden sonra hukūk-ı zevciyyete 
müte‘allika] [13b] âmme-i da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt ettik dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mehmed Çelebi b. Ömer, Mustafa Çelebi b. Ahmed, Mehmed 
b. Mustafa, Yusuf b. Abdullah.

105 [13b-1] Mahmud Paşa b. Mustafa’nın mirasçılarının 
aralarında anlaştıkları
Bundan akdem Kamaniçe muhâfazasında iken vefât eden merhûm Mahmud 
Paşa b. Mustafa Paşa’nın verâseti li ebeveyn kız karındaşı Sâime Hâtun ile zevce-i 
metrûkesi Râbia Hanım bt. Ahmed’e münhasıra olduğu mütehakkik oldukdan 
sonra zâtı ma‘rifet-i şer‘iyye ile ârifân Mehmed Çelebi b. Yusuf ve Mustafa Ağa 
b. Yusuf nâm kimesneler şehâdetleriyle mu‘arrefe olan merk[ûme] Sâime Hâtun 
meclis-i şer‘-i âlîde işbu bâ‘isü’l-kitâb merkūme Râbia Hanım mahzarında ikrâr 
ve takrîr-i kelâm edip mezbûre Râbia Hâtun mûrisim müteveffâ-yı mezbûrun 
terekesinden evsâf ve kıymetleri beynimizde ma‘lûme Nihal ve Kalender ve 
Enver ve Şivekâr ve Cici? ve Kadrşinâzes ve Zeyneb nâm câriyeleriyle Yusuf ve 
İvaz ve Halil nâm gulâmlarını ve yedimde olan defter nâtık olduğu üzre beyni-
mizde ma‘lûme esâs-ı beytini ahz u kabz etmekle zikr olunan cevârî ve gılmân 
ve eşyâdan dört sehimden bana isâbet eden üç sehmi mezbûre Râbia Hanım’dan 
taleb ve da‘vâ eylediğimde ol dahi cevâbında mârrü’z-zikr cevârî ve gılmân ve 
eşyâ benim mülkümdür deyip müteveffâ-yı mezbûrun terekesinden olduğu-
nu münkire olup ve benim müdde‘âma beyyinem olmayıp merkūme Râbia’nın 
yemîn etmesi dahi mukarrer olmağla muslihûn tavassut edip mezbûre Râbia 
Hanım da‘vâ-yı mezkûremden benimle iki yüz esedî guruşa sulh oldukda ben 
dahi sulh-i mezbûru kabûl ve bedel-i sulh olan meblağ-ı mezbûr iki yüz esedî gu-
ruşu mezbûre Râbia Hanım’dan bi’t-tamâm ahz u kabz ettiğimden sonra husûs-ı 
mezkûre ve beynimizde ma‘lûm menzile ve bi’l-cümle müteveffâ-yı mezbûrun 
terekesine müte‘allika cemî‘ de‘âvî ve eymân ve mütâlebâtdan mezbûre Râbia 
Hanım’ın zimmetini ibrâ-i âmm-ı kātı‘ü’n-nizâ‘la ibrâ ve iskāt edip mezbûre 
Râbia Hanım’a dahi bedel-i sulh olan meblağ-ı mezbûru dahi kezâlik müteveffâ-
yı mezbûrun terekesine müte‘allika da‘vâdan benim zimmetimi ibrâ ve iskāt 
eyledi min ba‘d mezbûre Râbia Hanım ile müteveffâ-yı mezbûrun terekesine 
müte‘allika da‘vâ ve nizâ‘ım kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Fahrü’l-akrân Mehmed Ağa Kethüdâ-yı şâtırân, Mehmed Çelebi 
b. Yusuf el-Müezzin, Mustafa Ağa b. Yusuf, el-Hâc Hüseyin Çelebi b. Ahmed, 
İbrahim Bey b. merhûm Melek Ahmed Paşa.

106 [13b-2] Şevki Mehmed Efendi b. Muzaffer’in vakfiyesi
Hasbiyallâhü lâ ilâhe sivâhu mâ fîhi min asli’l-vakfı ve’ş-şurût cerâ ale’n-nemâti’l-
muharreri’l-mebsût hukime bi’s-sıhhati ve’l-lüzûmi fîmâ yahvîhi bi husûsi ve’l-
umûm mer‘iyyen li mâ tecibü mürâ‘âtihî fi’l-emri’l-evkāf sahîhan lâ rayben 
bi’l-ahlâf harrerehû el-fakīr ileyhi sübhânehû Mehmed Şeyhî b. Abdürrahim bi 
müvellâ hilâfeten bi medîneti Kostantıniyye -ufiye anhu-.
Sipâs-i bî-kıyâs-ı ebedî ve sitâyiş-i bî-mikyâs-ı Sermedî ol vâkıf-ı hâl hazret-i 
Rabb-i müte‘âl -celle celâluhû ve te‘âlâ ve âmme nevâlihî- ve nevâlînin ihdâ-i 
bârgâh-ı akdes ve pîşgâh-ı mu‘allâ ve mukaddesi kılınmak evlâ ve ahrâdır ki li 
vechillâhi’l-meliki’l-Gaffâr bezl ve îsâl ihtiyâr eden mü’minîn ve mü’minât için 
i‘dâd-ı cennât-ı âliyât ve îcâd-ı derecât-ı besâsât edip envâ‘ ni‘am-ı ser sedîr? ile 
tevfîr eyledi ve şemâyim-i salavât-ı zâkiyât ve nesâyim-i teslîmât-ı zâ-simât? ol 
cenâb-ı risâlet-penâh sultân-ı serîr-i li ma‘a’llah sadr-nişîn-i bârgâh-ı ıstıfâ 
Hazret-i Muhammed Mustafa -aleyhi mine’s-salavât- asfâhâ ve mine’t-tahiyyât 
esnâhânın gülzâr-ı ravza-i bâhirü’l-envârında mücmer-i efrûz ve ıtır-sûz olmak 
elyak ve sezâdır ki ibâdât ve tâ‘ata sarf-ı evkāt ve tasadduk ve hayrâta bezl-i 
makdûrât eden ashâb-ı sa‘âdet ve erbâb-ı hidâyete gülzâr-ı na‘îmin esnâf-ı 
tezâyüd-i ebediyyesini tebşîr eyledi -sallallâhu aleyhi ve alâ âlihi’l-ethâr ve 
sahâbetihi’l-ahyâr mine’l-muhâcirîn ve’l-ensâr ve alâ men tebi‘ahüm mine’l-
müctehidîn -rıdvânullâhi te‘âlâ aleyhim ecma‘în- zamîr-i münîr-i erbâb-ı 
elbâba hafî ve sır? değildir ki …? karâr ve esâs-ı i‘mâr nâ-üstüvâr mütehavvil ve 
nâ-pâyidâr olup âfiyetü’l-âfiye nefs-i nefîs-i insanı bu mesken-i fenâ-i mihnet-
gâhdan güzer ve rûh-ı pür-fütûh-ı kâmrânî bu …? …? mahbesgâhdan sefer et-
mesi mukarrer olup fenâ-i dâr-ı dünyâ bî-şek ve …? ve bekāyı saray-ı âhiret 
nice delîl ve burhân ile zâhir ve nümâyândır binâen alâ zâlike işbu kitâb-ı 
belâgat-nişân ve sefer-i celîl-i abkari’l-beyânın imlâ ve inşâsına bâ‘is ve bâdî 
olan halîfe-i erbâb-ı dâniş ve irfân ve mefhar-i ashâb-ı hayrât ve ihsân umdetü’l-
arefâ zübdetü’l-fusahâ tâlibü’l-meberrât ve râgıbü’l-isr Şevki Mehmed Efendi 
b. Muzaffer meclis-i şerîf-i dâimü’l-kıyâm ve mahfil-i dîn-i mübîn lâzımü’l-
ikrâmda, evvelâ vakf-ı câ’i’l-vasfı zîver-i tescîl ve itmâm ile mütehallî kılıp 
ba‘dehû kāimmakām-ı mütevellî olmak için nasb ve ta‘yîn ettiği Receb Halîfe 
b. Hasan mahzarında ikrâr-ı sahîh-i şer‘î ve i‘tirâf-ı sarîh-i mer‘î edip ahlas-ı 
malımdan ve enfes-i menâlimden on bin kıt‘a esedî guruşumu sâir 
memlûkâtımdan ifrâz ve kemâl-i imtiyâz ile mümtâz kıldığımdan 
sonra hasbeten lillâhi’l-celîl ve taleben li ecri’l-cezîl vakf ve haps edip şöyle şart 
eyledi ki meblağ-ı mezbûrdan dokuz bin sekiz yüz guruşu kat‘â istirbâh ve 
istiğlâl olunmayıp akāra tebdîl olunmak için mütevellî yedinde makbûz ve 
mahfûz ola ve bâkī iki yüz guruşu alâ vechi’l-helâl istiğlâl olunup meblağ-ı 
mezbûrun mecmû‘u akāra tebdîl olununca mütevellîye cihet-i tevliyyet ta‘yîn 
ettiğim vazîfe-i mu‘ayyene ol meblağın gallesinden verile ve meblağ-ı mezbûr 
on bin guruşu akāra tebdîl olundukdan sonra akār-ı mezkûr hasbe’l-âde îcâr 
olunup hâsıl olan mecmû‘ icâresine mademki lâbis-i libâs-ı hayât olam kendim 
mutasarrıf olup dilediğimi gibi kendi mesârifime harc ve sarf eyleyem bi 
emrillâhi te‘âlâ dâr-ı fenâdan saray-ı bekāya irtihâlimden sonra icâre-i mezkûre 
vech-i âtî üzre tevzî‘ olunup evvelâ hizmetinde sâ‘î ve cahd? ve ehl-i kırâat ve 
mücevvid otuz nefer kimesne Dârü’l-hilâfeti’l-aliyye mahmiye-i Kostantıniyye’de 
merhûm ve magfûrun-leh Ebü’l-feth Sultan Mehmed Hân -aleyhi’r-rahmetü 
ve’r-rıdvân- hazretlerinin Câmi‘-i şerîf ve ma‘bed-i latîfinden ba‘de salâti’l-fecr 
Cum‘a gününden mâ‘adâ eyyâmda her biri Kur’ân-ı azîm ve Furkān-ı Kerîm’den 
birer cüz-i şerîf tilâvet ve sevâbını hazret-i risâlet-penâh cenâb-ı şefâ‘at-
destgâhın rûh-ı mutahhar ve mukaddeslerine ihdâ edip vâlideynimin ve benim 
rûhumu du‘â-i hayr ile yâd eyleyip her biri yevmî ikişer akçe vazîfeye mutasar-
rıf olalar ve bunlardan ilm-i Kur’ân’da müsellem ve cümlesinden a‘lem bir ki-
mesne reis ve ser-mahfil olunup eczâ-i şerîfe tilâvetinden sonra hatim du‘âsı 
edip mukābelesinde yevmî bir akçe vazîfeye mutasarrıf ola ve yine ser mahfil-i 
mezkûr noktacı olup mukābelesinde yevmî bir akçe vazîfeye mutasarrıf ola ve 
yine bunlardan biri müvezzi‘ olup eczâ-i şerîfeyi eczâ makāmına tevzî‘ ve 
ba‘de’l-hatm cem‘ eyleye mukābelesinde yevmî bir akçe vazîfeye mutasarrıf ola 
ve yine mahmiye-i mezbûrede kendi sâkin olduğum el-Hâc Hasanzâde mahal-
lesinde vâki‘ mescid-i şerîfde imâm olan kimesne ba‘de salâti’l-fecr sûre-i 
Yâsin-i şerîf tilâvet edip sevâbını vâlideynim ve benim rûhuma ihdâ eyleye 
mukābelesinde yevmî iki akçe vazîfeye mutasarrıf ola deyû istikāmeti gālib, 
fenninde mâhir bir münâsib kimesne hem câbî ve hem kâtib olup ba‘de edâi’l-
hizme yevmî dört akçe vazîfeye mutasarrıf ola ve bir diyânet ile ma‘rûf ve 
istikāmetle mevsûf kimesne mütevellî olup şurût-ı mezkûremi kemâ yenbağī 
îfâsından sonra [14a] yevmî beşer akçe vazîfeye mutasarrıf ola ve saltanat-ı 
aliyyede zînet-efzâ-yı sadr-ı iftâ ve şeref-bahşâ-yı müttekâ-yı fetvâ olan şeyh-i 
meşâyihi’l-İslâm hazretleri kemâl-i lutflarından nezâret buyurup cihet-i nezâret 
yevmî bir akçe olarak zikr olunan cibâyet ve kitâbet kendi eytâmımdan mezbûr 
Receb b. Hasan’a ba‘de vefâtihî ola ve zükûrunun aslahına ba‘de utekāmın asla-
hına meşrûta olup ba‘de’l-inkırâz bir müstakīm kimesneye tevcîh oluna ve 
tevliyyet-i mezbûre hayâtımda bana ba‘dehû ahbâbımdan Mahmud Ağa 
b. Sefer’e ba‘dehû kendi evlâdıma ve evlâd-ı evlâdıma ve evlâd-ı evlâd-ı evlâdıma 
batnen ba‘de batnin fer‘an an asl meşrûta olup mademki evlâdımdan gerek 
zükûr gerek inâs var iken tevliyyet-i mezbûre âhara verilmeye, ve’l-iyâzü billâh 
evlâdım münkariz oldukdan sonra utekām ve evlâd-ı utekām ve evlâd-ı evlâd-ı 
utekām ve evlâd-ı evlâd-ı utekānın zükûrunun aslahına meşrûta ola ve ba‘de’l-
inkırâz re’y-i hâkimü’ş-şer‘i’ş-şerîfe müfevvez olup diyânet ile ma‘rûf bir kimes-
neye tevcîh oluna ve mesârif-i mezkûreden fazlaya evlâdım ve evlâd-ı evlâdım 
ve evlâd-ı evlâd-ı evlâdım zükûr ve inâsı ale’s-seviyye batnen ba‘de batnin fer‘an 
an asl mutasarrıf olalar ve ba‘dehüm utekā ve utekātım evlâdları ve evlâd ve 
evlâdları ve evlâd ve evlâd-ı evlâdları neslen ba‘de nesl kezâlik zükûr ve inâsı 
ale’s-seviyye mutasarrıf olalar ve ba‘de inkırâzi’l-kül fazla-i mezkûre asl-ı vakfa 
zam oluna ve şurût-ı mezkûrenin tebdîl ve tağyîri merreten ba‘de uhrâ yedim-
de ola ve mürûr-ı eyyâm ve şühûr ve kürûr-ı a‘vâm ve duhûr ile şurût-ı 
mezkûreye ri‘âyet müte‘azzire olursa mutlaka fukarâ-i müslimîne sarf oluna 
deyû ta‘yîn-i şurût ve tebyîn-i kuyûd edip meblağ-ı mezbûr on bin kıt‘a esedî 
guruşunu mütevellî-i mezbûr Receb Halîfe’ye târih-i kitâbdan üç ay mukad-
dem def ‘ ve teslîm ol dahi vakfiyyet üzre kabz ve tesellüm ve sâir mütevellîler 
tasarrufu gibi tasarruf eyledi dedikde gıbbe’t-tasdîki’ş-şer‘î ve’t-tahkīki’l-mer‘î 
vâkıf-ı ârif kelâmını cihet-i uhrâya sârif olup şu vechile da‘vâ-yı rücû‘ eder ki 
vakf-ı nukūd ve ana mübteniye şurût ve kuyûd inde’l-eimmeti’s-selâseti’n-
nehârîr câ’iz olmayıp ve mürûr-ı eyyâm ve şühûr ile vakfa fütûr gelmek emr-i 
mukarrer olmağla vakf-ı mezbûrdan rücû‘ edip meblağ-ı mezbûru kendi yedim 
ile mahalline sarfa azîmet ettim mütevellî-i mezbûr meblağ-ı mezkûr ile üç 
ayda içinden vazîfe deyû ahz ettiğim dört yüz elli akçenin ecr-i mislinden 
ziyâde kabz ettiğim doksan akçeyi dahi kendi mesârifine sarf ile istihlâk etme-
ğin tazmîn ettirilmek matlûbumdur dedikde mütevellî-i merkūme Receb Halîfe 
dahi cevâba mütesaddî olup eğerçi vakf-ı nukūd inde’l-eimmeti’s-selâse sahîh 
değildir lâkin İmâm-ı mu‘teber ve hümâm-ı hunuyet ani’l-Bârî İmâm Züfer 
-rahime Rabbühû ve gufira- hazretlerinden vakf-ı nukūd ve ana mübteniye 
şurût ve kuyûdun sıhhatini dâric-i medâric-i rahmete Rabbihi’l-Bârî hazret-i 
el-İmâm Mehmed b. Abdullah el-Ensârî rivâyet etmişdir. Pes işbu rivâyet üzre 
meblağ-ı merkūmun vakfiyyeti sahîha olup ve şurût-ı vâkıf üzre istirbâh etti-
ğim iki yüz guruşun ribhinden vazîfe deyû kabz ve istihlâk ettiğim dört yüz elli 
akçeden doksan akçesi ecr-i misilden ziyâde olup lâkin ber mûceb-i şart-ı vâkıf 
bana helâl olmağla benim için zamân yoktur deyû red ve zamândan imtinâ‘ 
edicek isre’l-istintâk vâkıf-ı mûmâ-ileyh cevâbında imâm-ı Züfer hazretleri ka-
tında sıhhat-i vakf-ı nukūd adem-i mukārenet-i şart-ı bâtıl ile meşrûtdur bu 
husûsda ise şarteyn-i bâtıleyn mezkûrdur ki biri vâkıf menfa‘at-i vakfı kendi 
nefsine şart etse ve biri nukūdun akāra tebdîl olunması şartıdır şarteyn-i 
mezbûreynden her biri imâm-ı müşârün-ileyh indinde bâtıl ve mubteldir, öyle 
olucak bu minvâl üzre olan vakf-ı nukūd bir vechile sahîh olmaz deyû beynle-
rinde nizâ‘-ı mütemâdî olup muvakki‘-i sadr-ı kitâb olan hâkim-i hâsim hazret-
lerine müterâfi‘ân ve fasl ve hasma tâlibân olduklarında hâkim-i merkūm fuâde 
Rabbihi’l-Kayyûm dahi âlimen bi’l-hilâfi’l-cârî beyne’l-eimmeti’l-eşrâf 
mukaddemât-ı tarafeyne nazar ve teemmül eyledikde temhîd-i kavâ‘id-i hayrı 
evlâ ve teşmîl-i mebânî-i vakfı ahrâ görüp ale’r-rivâyeti’l-mezkûre vakf-ı 
merkūmun sıhhatine ve vâkıf küllen ve ba‘zan menfa‘at-i vakfı kendiye şart et-
mek İmâm Yusuf hazretleri mezheb-i şerîfi üzre mubtıl-ı vakf olmadığından 
mâ‘adâ şart-ı mezbûr dahi sahîh olup ve vakf-ı nukūdun akāra tebdîlini ba‘zı 
meşâyih-i kirâm tecvîz etmeleriyle alâ zâlike mütevellî-i mezbûrun dahi 
murâbahadan vazîfe deyû makbûz olan meblağ-ı mezbûrdan ecr-i mislinden 
ziyâdenin kıyemâtından berât-ı zimmetine hüküm eyledikden sonra vâkıf-ı 
mûmâ-ileyh inân-ı takrîrini semt-i âhara tevcîh edip eğerçi Hazret-i İmâm 
Züfer cenâbından vakf-ı nukūdun sıhhati mervîdir, lâkin İmâm-ı A‘zam 
hümâm-ı efham hazretleri katında sıhhat-i vakf lüzûmu müstelzime değildir 
bu takdîrce benim için geri rücû‘a mesâğ-ı şer‘î olmağla tekrâr rücû‘ eyledim 
deyû meblağ-ı mezbûru mütevellî-i merkūmdan istirdâd eyleyicek, lâkin 
imâm-ı sânî Hazret-i Ebû Yusuf es-Samedânî katında vâkıfın mücerred vakaf-
tü kavliyle ve İmâm-ı Rabbânî el-İmâm Muhammed b. el-Hasan eş-Şeybânî 
hazretleri katında mütevellîye teslîm ve zikr-i te’bîd ile vakfa lüzûm ârız olur 
müşârün-ileyhimâ hazretleri mezheb-i şerîfleri üzre lüzûmuna dahi hüküm ta-
leb ederim deyicek hâkim-i mûmâ-ileyh -lâ zâle’l-hakku câriyen beyne yedey-
hi- hazretleri alâ re’yihime’s-sedîd vakf-ı mezbûrun lüzûmuna dahi hükm et-
mekle hükm-i sâbıkını (…) ve nizâ‘ ve cidâl bu vech üzre infisâm buldu. Fe-
men beddelehû ba‘de mâ semi‘ahû fe-innemâ ismuhû ale’llezine yübeddilûnehû 
innallâhe semî‘un alîm ve ecrü’l-vâkıfı ale’l-hay  yi’l-ce vâdi’l-kerîm.
Cerâ zâlike ve hurrire fî gurreti Muharremi’l-harâm li sene seb‘a ve tis‘în ve elf.
Şuhûdü’l-hâl: Umdetü’l-emâcid ve’l-ekârim câmi‘ü’l-mehâmid ve’l-ekârim 
zü’l-kadri’r-râfi‘ Mehmed Bey Efendi b. el-merhûm İbrahim Paşa, a‘lemü’l-
ulemâ’i’l-izâm Abdullah Efendi b. el-merhûm a‘rec Mustafa Efendi, umdetü’l-
müderrisînü’l-fihâm Mehmed Efendi eş-şehîr bi Ahmed Efendizâde, mefharü’l-
müderrisînü’l-kirâm Davudzâde İbrahim Efendi, zahrü’l-müderrisîn ve’l-akrân 
Ebûbekir Efendi el-ma‘rûf Beyzâvîzâde?, fahrü’s-sâlihîn? İbrahim Efendi 
b. Davud Efendi, fahrü’l-eimme Abdurrahman Efendi b. Hüseyin, [14b] fahrü’l-
eşbâh el-Hâc İbrahim b. Mehmed, umdetü’l-a‘yân zübdetü’l-akrân Mahmud 
Ağa b. Sefer, İbrahim Çelebi b. el-Hâc Ahmed, İbrahim Çelebi b. el-Hâc İsmail, 
Mehmed Çelebi b. Şeyh, Mehmed Çelebi b. el-Hâc Receb, Ahmed Çelebi b. el-
Hâc İbrahim, Yusuf Çelebi b. Abdullah, Ali Çelebi b. el-Hâc Fethi, Ahmed Çelebi 
b. el-Hâc Mehmed.







107 [14b-1] İbrahim Çelebi b. Ahmed’in ev hissesini kardeşi Abdullah 
Çelebi’ye sattığı
Mahmiye-i İstanbul’da Mi‘mâr Sinan mahallesinde sâkin İbrahim Çelebi b. Abdi 
meclis-i şer‘-i şerîf-i enverde li ebeveyn karındaşı bâ‘isü hâze’l-kitâb Abdullah 
Çelebi mahzarında bi tav‘ihî ikrâr ve takrîr-i kelâm edip mülk-i mevrûsumuz 
olup mahalle-i mezbûrede vâki‘ bir tarafdan müezzine meşrûta olup Osman 
nâm kimesne tasarrufunda olan menzil ve bir tarafdan ba‘zan Hasan Efendi 
oğlu ve ba‘zan Kahvezân Hâtun mülkleri ve bir tarafdan Mustafa Çelebi mül-
kü ve bir tarafdan tarîk-i hâs ile mahdûd olup iki bâb tahtânî oda ve iki sofa 
ve bir su kuyusu ve kenîf ve cüneyneyi müştemil menzilde olan dört sehim-
den bana isâbet eden bir sehim hissemi cemî‘ tevâbi‘ ve levâhıkıyla tarafeyn-
den îcâb ve kabûlü hâvî bey‘-i kat‘î ile karındaşım mezbûr Abdullah Çelebi’ye 
otuz esedî guruşa bey‘ ve teslîm ol dahi minvâl-i muharrer üzre iştirâ ve kabz 
ve tesellüm eyledikden sonra semeni olan meblağ-ı mezbûr otuz guruşu yedin-
den tamâmen ahz u kabz eyledim ba‘de’l-yevm menzil-i mahdûd-ı mezbûrda 
olan bir sehim hissede benim alâkam kalmayıp karındaşım mezbûr Abdullah 
Çelebi’nin mülk-i müşterâsı olmuşdur keyfe mâ yeşâ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Recebi’l-mürecceb li sene seb‘a ve tis‘în ve elf.
Şuhûdü’l-hâl: İbrahim Efendi b. Mehmed, Mehmed Çelebi b. Osman, Mehmed 
Çelebi b. Mustafa, Molla Ahmed b. Receb, Mustafa Çelebi b. Ahmed, Ömer 
Efendi b. el-İmâm, el-Hâc Hüseyin b. Ahmed.

108 [14b-2] Ümmühâni bt. Abdullah’ın ariyet verdiği ve alanın da 
borcuna rehin olarak verdiği malları iadesi iddiasının asıl borçlu 
mevcut olmadığı için kabul edilmediği
Mahmiye-i İstanbul’da Öksüzce mahallesinde sâkine Ümmühâni bt. Abdullah 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde Fîhzâde? Mehmed 
Çavuş vakfına hâlâ mütevellî râfi‘ü hâze’l-kitâb Halil Çelebi b. İlyas mahza-
rında üzerine da‘vâ edip gāib ani’l-meclis Kerime bt. Abdullah nân hâtun 
mukaddemâ mütevellî-i mezbûrdan iştirâ ve kabz eylediği yirmi guruş deyni 
mukābelesinde rehin vaz‘ etmeğe benden yirmi altın düğme ve bir mücevher 
bıçak kabz ve iznimle deyn-i mezbûr mukābelesinde rehin vaz‘ etmeğin hâlâ 
kendi malından mütevellî-i mezbûra meblağ-ı mezbûru edâ ile mârrü’z-zikr 
yirmi düğme ve bıçağımı taleb eylediğimde bana teslîmden imtinâ‘ eder suâl 
olunup meblağ-ı mezbûru kabz ve eşyâ-i mezkûreyi bana teslîme mütevellî-i 
mezbûre tenbîh olunması matlûbumdur dedikde merkūme Ümmühâni’nin 
da‘vâ-yı meşrûhasında gāibe-i mezkûre Kerime’nin huzûru şart mezbûrenin 
huzûrunsuz iddi‘â meşrû‘ olmamağın mütevellî-i mezbûre suâl dahi teveccüh 
etmeyip işbu vesîka bi’t-taleb zabten li’l-makāl ketb olundu.
Fi’l-yevmi’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Abdullah Çelebi b. Ali, Hâfız Mustafa Efendi b. İbrahim, Mustafa 
Çelebi b. Ahmed, İbrahim Çelebi b. Ahmed, İbrahim Çelebi b. Ahmed.

109 [14b-3] Receb b. Halil’in Bolu’daki ev ve tarlalarını Halil 
b. Ahmed’e satması
Vilâyet-i Anadolu’da Bolu sancağında Yılanlı kazâsına tâbi‘ Koz nâm karye 
ahâlîsinden olup hâla mahmiye-i İstanbul’da Davudpaşa mahallesinde müte-
mekkin olan Receb b. Halil nâm kimesne meclis-i şer‘-i şerîf-i enverde yine 
karye-i mezbûr sükkânından bâ‘isü hâze’l-kitâb Halil b. Ahmed nâm kimesne 
mahzarında ikrâr ve takrîr-i kelâm edip silk-i mülkümde münselik olup karye-i 
mezbûrede vâki‘ bir tarafdan İsmail Beşe mülkü ve bir tarafdan Süleyman 
nâm kimesne mülkü ve bir tarafdan Osman nâm kimesne mülkü ve bir taraf-
dan tarîk-i âmla mahdûd ve bir bâb tahtânî oda ve kenîfi eşcâr-ı müsmire ve 
gayr-ı müsmire bağı müştemil ve avluyu müştemil menzilimi cemî‘ tevâbi‘ ve 
levâhıkı ile mezbûr Halil’e tarafeynden îcâb ve kabûlü hâvî bey‘-i kat‘î ile beş 
kıt‘a esedî guruşa bey‘ ve temlîk ve yine karye-i mezbûre sınırı dâhilinde vâki‘ 
taht-ı tasarrufumda olan ma‘lûmü’l-hudûd ve’l-kıta‘ tarlalarımı dahi sâhib-i arz 
ma‘rifetiyle yüz doksan beş guruş bedel mukābelesinde mezbûr Halil’e ferâğ ve 
tefvîz ol dahi ber vech-i muharrer emlâk-i mezbûreyi iştirâ ve temellük ve tarla-
ları tefevvüz ve kabûl eyledikden sonra semen-i mezbûr beş guruş ile ve bedel-i 
merkūm yüz doksan beş guruş ki cem‘an iki yüz guruşu mezbûr Halil yedinden 
tamâmen ahz u kabz eyledim ba‘de’l-yevm menzil-i mahdûd-ı mezkûr mülk-i 
müşterâsı ve tarlalar dahi hakk-ı müfevvezi olmağla mahallinde kabz ve tasar-
rufa mezbûr Halil’i taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis min Recebi’l-mürecceb li sene seb‘a ve tis‘în ve elf.
Şuhûdü’l-hâl: Ali b. Ahmed, kalaycı Hasan Beşe, Yusuf b. İbrahim, İbrahim 
b. Habib, Receb b. Osman, Ahmed b. Şaban, Hüseyin Efendi b. Mehmed, Ahmed 
Çelebi b. Hüseyin.

110 [14b-4] Martik v. Sedka’nın ev satışı
Mahmiye-i İstanbul’da Ebâ Eyyûb Ensârî Kapısı dâhilinde Koca Mustafa Paşa 
mahallesinde sâkin Martik v. Sedka nâm zimmî meclis-i şer‘-i şerîfde zevcesi 
Zülal bt. Libarid nâm nasrâniye ile sulbî kebîr oğlu Kirkor zimmî mahzarında 
ikrâr ve takrîr-i kelâm edip mahalle-i mezbûrede vâki‘ bir tarafı Mehmed Beşe 
vakfı ve tarafeyni Medîne-i Münevvere vakfından el-Hâc Hasan tasarrufunda 
olan menzil ve bir tarafdan tarîk-i âm ile mahdûd tabaka-i ulyâda bir oda ve 
bir sofa ve vustâda iki oda ve bir sofa ve süflâda bir ahır ve bir mahtab ve bi’r-i 
mâ ve kenîf ve suyu müştemil mülk menzilimi mezbûrân Kirkor ve Zülal’e ta-
rafeynden îcâb ve kabûlü hâvî bey‘-i kat‘î ile üç yüz esedî guruşa bey‘ ve teslîm 
anlar dahi ale’l-iştirâki’s-seviy iştirâ ve tesellüm ettiklerinden sonra semen-i 
mezkûrdan merkūme Zülal’in zimmetine lâzım gelen yüz elli esedî guruşu ken-
diye ol mikdâr deynim olmağla takās, ol dahi mukāssa ve kabûl edip ve oğ-
lum mezbûr Kirkor’un hissesine lâzım gelen yüz elli guruşu merkūm Kirkor’a 
hibe ve temlîk ol dahi ittihâb ve temellük eyledi ba‘de’l-yevm menzil-i mezbûr 
merkūmân Kirkor ve Zülal’in iştirâk-i seviy üzre silk-i müşterâları olup be-
nim alâkam kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Hâfız İsmail Efendi el-İmâm, Ahmed Çelebi b. ( ) el-Müezzin, 
üstâd Musa b. İbrahim Dede, İsmail Beşe b. Resul, Halil b. Mehmed.

111 [15a-1] Mustafa b. Ahmed’in tarlalarını Mustafa 
b. Ömer’e kiraladığı
Vilâyet-i Anadolu’da Kastamonu müzâfâtından Cide kasabasında Câmi‘-i Kebîr 
mahallesi ahâlîsinden olup mahmiye-i İstanbul’da Sultan Mehmed Hân Câmi‘-i 
şerîfi kurbunda Harâccı Muhyiddin mahallesinde mütemekkin olan bâ‘isü 
hâze’l-kitâb Mustafa b. Ahmed meclis-i şer‘-i şerîf-i enverde kasaba-i mezbûre 
sükkânından olup mahalle-i mezbûrede müsâfiren sâkin olan diğer Mustafa 
b. Ömer mahzarında üzerine da‘vâ ve takrîr-i kelâm edip taht-ı tasarrufumda 
olup kasaba-i mezbûre sınırı dâhilinde vâki‘ ma‘lûmü’l-hudûd ve’l-kıta‘ mecmû‘ 
tarlalarımı mezbûr diğer Mustafa’ya altı keyl buğday ve altı keyl arpa vermek 
üzre bin doksan beş senesinde îcâr ol dahi istîcâr ve kabûl etmekle hâlâ suâl 
olunup ücret-i mezbûreyi bana teslîme tenbîh olunmak matlûbumdur dedik-
de gıbbe’s-suâl ve’l-inkâr, müdde‘î-i mezbûrdan müdde‘âsına mübeyyine bey-
yine taleb olundukda kasaba-i mezbûrede zikr olunan Câmi‘-i Kebîr mahal-
lesi sükkânından olup mezkûr Harâccı Muhyiddin mahallesinde mütemekkin 
Mustafa b. Musa ve Hasan b. Şaban nâm kimesne li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müdde‘î-i mezbûr Mustafa 
b. Ahmed taht-ı tasarrufunda olup kasaba-i mezbûre sınırında vâki‘ ma‘lûmü’l-
hudûd ve’l-kıta‘ tarlalarını mezbûr diğer Mustafa’ya altı keyli buğday ve altı 
keyli arpa olmak üzre bin doksan beş senesinde on iki keyl terekeye bizim 
huzûrumuzda îcâr ol dahi ber vech-i muharrer istîcâr ve kabûl eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olma-
ğın mûcebiyle ba‘de’l-hükm ücret-i mezbûreyi mahallinde müdde‘î-i mezbûre 
def ‘ ve teslîm merkūm diğer Mustafa’ya tenbîh olunup mâ vaka‘a bi’t-taleb ketb 
olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Hasan, Hasan b. Şaban, el-Hâc Mustafa b. Tevekkül, 
İbrahim Çelebi b. Ahmed, Mehmed Çelebi b. İdris.

112 [15a-2] Kazar v. Serkis’in bazı eşyalarını gelini Ebva bt. Serkis’e 
hibe ettiği
Mahmiye-i İstanbul’da Balatkapısı dâhilinde Hoca Ali mahallesinde sâkin 
Kazar v. Serkis nâm zimmî meclis-i şer‘-i şerîf-i enverde oğlunun zevcesi 
işbu bâ‘isetü’l-vesîka Ebva bt. Serkis nâm nasrâniye muvâcehesinde ikrâr ve 
takrîr-i kelâm edip eşyâ-i memlûkemden üç beledî döşek ve sekiz yastık ve 
dört minder kılıfı ve bir mâî velense ve iki Yanbolu keçesi ve dört köhne ye-
meni yorgan ve bir kebîr leğen ve sekiz sahan ve bir tava ve bir güğüm ve 
bir ibrik ve bir sini ve bir baklava tepsisi ve iki kebîr tencere ve bir leğen ve 
iki sagīr tencere ve bir çuval ve sekiz tâne lengerî sahan ve bir şamdan ve üç 
sagīr şamdan ve iki keçe ve bir hamam leğeni ve üç yüz yastığı ve bir köh-
ne sandık ve iki demirli sandığımı merkūme Ebva’ya hibe-i sahîha-i şer‘iyye 
ile hibe ve teslîm ol dahi meclis-i hibede ittihâb ve kabûl ve tesellüm ve kabz 
eyledi. Serkis nâm nasrâniye dahi ba‘de’t-ta‘rîf meclis-i şer‘de merkūme Ebva 
muvâcehesinde ikrâr ve takrîr-i kelâm edip ben dahi eşyâ-i memlûkemden 
üç miskāl inci ve ikilik bir Macar altını ve bir çift zümrüd küpe ve üç altın 
hâtem ve on iki pafta bir mücevher altın bohça ve iki yüz dirhem bir sîmger 
kemer kuşak ve altmış beş miskāl bir çift altın bilezik merkūme Ebva’ya hibe 
ve teslîm ve temlîk ol dahi meclis-i hibede ittihâb ve tesellüm eyledi min 
ba‘d eşyâ-i merkūme mesfûre Ebva’nın mülk-i mevhûbu olup benim alâka 
ve medhalim kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mahmud Beşe b. Osman, Ali Çelebi b. Receb, el-Hâc Kenan el-
Attâr, el-Hâc Abdülkādir b. Mehmed, el-Hâc Musa b. ( ), Hasan Çelebi b. Yusuf, 
es-Seyyid Ahmed b. es-Seyyid Mahmud.







113 [15a-3] Meryem Hatun bt. Ali’nin evini Osman b. İbrahim’e satması
Medîne-i Galata müzâfâtından kasaba-i Kasımpaşa’da Çatma Mescid mahalle-
sinde sâkine zâtı ma‘rifet-i şer‘iyye ile ârifân Mustafa b. Ali ve Edhem b. el-Hâc 
Mehmed ta‘rîfleriyle mu‘arrefe olan Meryem Hâtun bt. Ali Kapudân meclis-i 
şer‘-i şerîf-i enverde mahmiye-i İstanbul’da Altıpoğaça mahallesi sükkânından 
işbu râfi‘ü’l-kitâb el-Hâc Osman b. İbrahim mahzarında bi tav‘ihâ ikrâr ve 
takrîr-i kelâm edip akd-i âti’z-zikrin sudûruna değin silk-i mülkümde münse-
lik olup mârrü’z-zikr Çatma Mescid mahallesinde vâki‘ bir tarafdan kız karın-
daşım Havva Hâtun bostanı ve bir tarafdan Mustafa Çelebi b. Halil Kapudân 
mülkü ve bir tarafdan ba‘zan Hammâmîzâde Yahya Çelebi veresesi mülkle-
ri ve ba‘zan mahalle imâmı menzili ve ba‘zan Lütfi Çelebi ve Ahmed Çelebi 
menzili ve ba‘zan Hasan Çavuş odaları ve bir tarafdan tarîk-i âm ile mahdûd 
hâricen ve dâhilen fevkānî ve tahtânî on iki bâb oda ve hamam ve zindanı müş-
temil mülk menzilimi bi cümleti’t-tevâbi‘ ve’l-levâhık ve kâffeti’l-hukūk ve’l-
merâfık tarafeynden îcâb ve kabûlü hâvî şurût-ı müfsideden ârî bey‘-i kat‘î ile 
mezbûr el-Hâc Osman’a iki bin elli esedî guruşa bey‘ ve teslîm ol dahi iştirâ ve 
tesellüm ve kabûl ettiğinden sonra semen-i mezbûrun sekiz yüz elli guruşunu 
mezbûr el-Hâc Osman’a cihet-i karz-ı şer‘îden zimmetimde vâcibü’l-edâ dey-
nim olan bin sekiz yüz elli guruşa takās, ol dahi mukāssa ve kabûl ve bâkī ka-
lan iki yüz guruşu bana edâ ve teslîm ben dahi yedinden tamâmen ahz u kabz 
eyledim ba‘de’l-yevm menzil-i mezbûrda bir vechile alâka ve medhalim kalma-
yıp mezbûr el-Hâc Osman’ın mülk-i müşterâsı ve hakk-ı sırfı olmuşdur dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Yahya Efendi el-İmâm, Sinan Efendi el-Müezzin, Ahmed Efendi 
b. Yusuf, Ahmed Efendi b. Mustafa, el-Hâc Receb b. Mustafa.

114 [15a-4] Mehmed b. Mustafa’nın oğlu Mehmed’i bakamadığından 
evlatlık verdiği
Vilâyet-i Anadolu’da Gönen kasabası ahâlîsinden olup mahmiye-i İstanbul’da 
Çukurbostan mahallesinde müsâfiren sâkin Mehmed b. Mustafa meclis-i şer‘-i 
şerîfde mahmiye-i mezbûrede Seferikoz mahallesi sükkânından Mehmed 
b. Durak ile zevcesi İsmihan bt. Ahmed nâm hâtun mahzarında ikrâr ve takrîr-i 
kelâm edip sulbî oğlum işbu Mehmed nâm sagīrin hâdinesi olmamağla ter-
biyye ve infâka adem-i kudretim olduğuna binâen sagīr-i mezbûru mezbûrân 
Mehmed ve İsmihan’a def ‘ ve teslîm ve nafaka ve kisvesi için târih-i kitâbdan 
yevmî altışar akçe harc ve sarfa ve lede’l-iktizâ bana rücû‘a izn ve icâzet verdim 
anlar dahi vech-i meşrûh üzre kabz ve tesellüm eylediler dedikde gıbbe’t-
tasdîki’l-mu‘teber mezbûrân Mehmed ve İsmihan mezbûr Mehmed huzûrunda 
takrîr-i kelâm edip eğer sagīr-i mezbûru bizden taleb ve da‘vâ etmezse meblağ-ı 
mukarrer-i mezkûr ile mezbûra mürâca‘at etmemek üzre ta‘ahhüd eyledik de-
diklerinde mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Şaban Efendi b. Ahmed el-İmâm, Mehmed Efendi b. Ahmed el-
İmâm, Ahmed Efendi Arabzâde, Musa Çelebi b. Ali, Hüseyin Efendi b. Ahmed.

115 [15b-1] Hüseyin b. Mehmed’in vârislerinin ve alacaklılarının 
aralarında anlaştıkları
Medîne-i Sinop ahâlîsinden olup mahrûse-i Galata’ya tâbi‘ Yeniköy nâm kar-
yede sâkin iken bundan akdem maktûlen vefât eden Hüseyin b. Mehmed 
b. İslâm’ın cedde-i sahîhası ve hasren vârisesi Fâtıma bt. Revan b. Şaban nâm 
hâtun tarafından husûs-ı âti’l-beyâna vekîl olduğu zât-ı mezbûreyi ma‘rifet-i 
şer‘iyye ile ârifân medîne-i mezbûre ahâlîsinden Mustafa b. el-Hâc Hasan ve 
Ömer b. İbrahim şehâdetleriyle şer‘an sâbit olan dâmâdı İbrahim b. Mehmed 
meclis-i şer‘-i şerîfde yine medîne-i mezkûre ahâlîsinden olup hâlâ zikr olunan 
Yeniköy’de mütemekkin olmağla müteveffâ-yı mezbûrun terekesine emâneten 
vâzı‘ü’l-yed olan el-Hâc Mehmed b. Ali mahzarında bi’l-vekâle ikrâr ve takrîr-i 
kelâm edip bundan akdem mezbûr el-Hâc Mehmed’den tereke-i mezbûreyi ta-
leb ve da‘vâ eylediğimde ol dahi cevâbında biz mukaddemâ tereke-i ma‘lûme-i 
mezbûrenin mikdâr-ı ma‘lûmunu müvekkile-i mezbûreye irsâl ve mâ‘adâsını 
emîn-i beytülmâl yedinden şer‘an ahz u kabz edip ve hâlâ benim müteveffâ-yı 
mezbûr zimmetinde cihet-i deyn-i şer‘îden üç yüz altmış guruş hakkım var-
dır demekle beynimizde münâza‘ât-ı kesîre vâkı‘a olmuşidi el-hâletü hâzihî 
muslihûn tavassut edip mezbûr el-Hâc Mehmed benimle yüz yirmi guruş üzeri-
ne sulh olundukda ben dahi sulh-i mezbûru kabûl ve bedel-i sulh olan meblağ-ı 
mezbûr yüz yirmi guruşu yedinden ahz u kabz ettiğimden sonra ben bi’l-vekâle 
ber vech-i mübeyyen müteveffâ-yı mezbûrun cümle terekesine ve târih-i kitâba 
gelince sâir hakk-ı ma‘lûme ve mechûleye müte‘allika âmme-i da‘vâdan mezbûr 
el-Hâc Mehmed’in dâmâdı Mustafa Çelebi b. Ali’nin zimmetini ibrâ-i âmla ibrâ 
ve iskāt edip ol dahi bedel-i sulh-i mezbûra ve müdde‘âsı olan meblağ-ı mezbûra 
ve bi’l-cümle husûs-ı mezkûra müte‘allika cemî‘ da‘vâdan kezâlik müvekkile-i 
mezbûrenin zimmetini ve benim zimmetimi ibrâ-i âmla ibrâ ve iskāt eyledi min 
ba‘d birbirimiz ile da‘vâ ve nizâ‘ımız kal[ma]mışdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li sene seb‘a ve tis‘în ve elf.
Şuhûdü’l-hâl: Hasan Efendi b. Musa, Hasan Ağa b. Ali, Ali Çelebi b. Mehmed, el-
Hâc Mustafa b. Tevekkül, Mustafa b. Abdullah.

116 [15b-2] Emine bt. Abdullah’ın vefatında evinin vasiyet ettiği 
sütoğlu ve kocasına intikal ettiği ve bilâhare satıldığı
Mahmiye-i İstanbul’da Lâleli çeşme kurbunda Mesih Paşa-yı Atîk mahallesinde 
sâkin iken bundan akdem vefât eden Emine bt. Abdullah nâm hâtun hayâtında 
rızâ‘an oğlu Mehmed Çelebi b. Ahmed nâm kimesne ile beynlerinde müşterek 
zikri câ’î menzilden nısf hissesinin bir sülüsünü vefâtından sonra âhara bey‘ ve 
semenini vücûh-ı birre sarfa vasiyyet ve tenfîzine es-Seyyid Abdülkādir Efendi 
b. es-Seyyid Mehmed’i vasiyy-i muhtâr edip ve bâkī sülüsânının nısfı dahi zev-
ci Şeyh Mehmed b. Ebülkasım [nâm] kimesne bi’l-farîza hissesi ve nısf-ı âharını 
dahi mezbûr Mehmed Çelebi’ye kezâlik vasiyyet ve musırraten vefât etmekle 
ber mûceb-i vasiyyet nısf-ı mezbûrun sülüsünü mezbûr es-Seyyid Abdülkādir 
Efendi bi’l-vesâye kabz ve sülüs olup sülüsân-ı bâkiyânın nısf olmak üzre mezbûr 
Mehmed Çelebi vasiyyete ve nısf-ı âharı zevc-i mezbûr Şeyh Mehmed’e irsen 
isâbet ve intikāl edip ba‘dehû zevc-i mezbûr Şeyh Mehmed menzil-i mezbûrda 
olan sülüs hisse-i irsiyyesini mezbûr Mehmed Çelebi’ye semen-i ma‘lûme-i 
makbûza bey‘ ve teslîm etmekle menzil-i mezbûrun ber vech-i mübeyyen altı 
sehimden beş sehmi şirâen ve vasiyyeten mezbûr Mehmed Çelebi’nin mülk ve 
hakkı olup ve südüs-i bâkīsi vasiyy-i merkūm es-Seyyid Abdülkādir Efendi ye-
dinde olup mezbûr es-Seyyid Abdülkādir Efendi merkūm Mehmed Çelebi ta-
rafından husûs-ı âti’l-beyâna vekîl olduğu şer‘an sâbit ve mütehakkik olduk-
dan sonra mezbûr es-Seyyid Abdülkādir Efendi vesâyeten ve vekâleten meclis-i 
şer‘-i şerîfde bâ‘isü hâze’l-kitâb Ali Ağa b. Veli mahzarında ikrâr ve takrîr-i 
kelâm edip mahalle-i mezbûrede vâki‘ üç tarafdan Gevher Hâtun ve Hatice 
Hâtun mülkleri ve bir tarafdan tarîk-i âmla mahdûd olup yüz elli zirâ‘ arsa üze-
rine mebnî dâhiliyyesinde bir bâb oda ve bir sofa ve bir matbah ve bir kiler ve 
bir kenîf ve hâriciyyesinde iki bâb fevkānî oda ve bir ahırı müştemil menzili, bi 
cümleti’t-tevâbi‘ ve’l-levâhık mezbûr Ali Ağa’ya bey‘-i kat‘î ile altı yüz elli esedî 
guruşa bey‘ ve teslîm ol dahi ber vech-i muharrer iştirâ ve tesellüm ve kabûl ey-
ledikden sonra semeni olan meblağ-ı mezbûr altı yüz elli guruşun beş yüz kırk 
bir guruş ve iki sülüs guruşunu mezbûr Mehmed Çelebi’ye ve yüz sekiz gu-
ruş bir sülüs guruşunu mezbûr Ali Ağa bana edâ ve teslîm biz dahi yedinden 
tamâmen ahz u kabz eyledik ba‘de’l-yevm menzil-i mahdûd-ı mezbûrun cüm-
lesi mezbûr Ali Ağa’nın emlâk-i müşterâsıdır keyfe mâ yeşâ ve yahtâr mutasar-
rıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin [min] şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Şaban Efendi b. Abdurrahman el-İmâm, Hâfız Efendi b. el-Hâc 
İbrahim, es-Seyyid İsmail b. es-Seyyid Abdülkādir, el-Hâc Mustafa b. Tevekkül, 
es-Seyyid Hüseyin b. es-Seyyid Mehmed, Mustafa Ağa b. Abdullah.

117 [15b-3] Hasan b. Mehmed’in vefatıyla müdebber kölesi İbrahim 
b. Abdullah’ın azatlı olduğu
Vilâyet-i Rumeli’nde Ohri kasabası ahâlîsinden olup bundan akdem hacc-ı 
şerîfden gelirken Medîne-i Münevvere’de vefât eden Ordu-yı hümâyûn berber-
lerinden Deli Mehmed oğlu demekle ma‘rûf olmağla zikri hadden? müstağnî 
olan el-Hâc Hasan b. Mehmed’in ber vech-i âtî abd-i müdebberi olduğunu iddi‘â 
eden işbu orta boylu, açık kaşlı, ala gözlü Nemçeviyyü’l-asl İbrahim b. Abdullah 
meclis-i şer‘-i şerîf-i enverde müteveffâ-yı mezbûrun vasiyy-i muhtârı olmağla 
kendiye rık olmak üzre vâzı‘ü’l-yed olup sâbıkan sakabaşı olan umdetü’l-emâsil 
el-Hâc Süleyman Ağa b. Abdullah mahzarında üzerine da‘vâ ve takrîr-i kelâm 
edip müteveffâ-yı mezbûr el-Hâc Hasan hayâtında Medîne-i Münevvere’de ben 
yedinde abd-i memlûkü iken benim için abd-i memlûküm İbrahim müdebbe-
rem olsun deyû beni tedbîr-i mutlak ile müdebber edip ba‘dehû vefât etmek-
le ben sâir ahrâr-ı asliyyîn gibi hür olmuşiken hâlâ vasiyy-i merkūm Süleyman 
Ağa bana rık [16a] olmak üzre bi gayri hakkın vaz‘-ı yed edip suâl olunup üze-
rinde yed-i mubtılasını izâle ve sebîlim tahliyye olunmak matlûbumdur de-
dikde gıbbe’s-suâl ve’l-inkâr, müdde‘î-i mezbûr İbrahim’den sıdk-ı makāline 
muvâfık beyyine taleb olundukda mahmiye-i İstanbul’da Karagümrük kurbun-
da Ali Paşa-yı Atîk mahallesinde sâkin el-Hâc Abdullah Efendi b. Ahmed ve 
Kalenderhâne mahallesinde sâkin el-Hâc Süleyman b. Musa ve Saray-ı atîk-i 
sultânî teberdârlarından el-Hâc Ahmed Bey b. Hasan nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-vâki‘ Ordu-yı 
hümâyûn berberlerinden Deli Mehmed oğlu demekle meşhûr olan müteveffâ-
yı merkūm Ohrili el-Hâc Hasan b. Mehmed hayâtında Medîne-i Münevvere’de 
işbu mevsûf-ı mezbûr İbrahim yedinde abd-i memlûkü iken mezbûr İbrahim 
için abd-i memlûküm İbrahim müdebberem olsun deyû bizim huzûrumuzda 
işbu mezbûr İbrahim’i tedbîr-i mutlak ile müdebber eyledi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
müteveffâ-yı mezbûr İbrahim’in ıtkına ba‘de’l-hükmi’ş-şer‘î mâ vaka‘a bi’t-taleb 
ketb olundu.
Fi[‘l-yevmi’]s-sâlis min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa Ağa b. Abdurrahman Ser-muhzırân, el-Hâc Ahmed 
b. Çukadâr, İbrahim Çelebi b. Ahmed, Mehmed Çelebi b. İdris.







118 [16a-1] Emine bt. Ahmed’in evini Hüseyin Efendi 
b. Resul’e satması
Mahmiye-i İstanbul’da İskender Paşa mahallesinde sâkine Emine bt. Ahmed 
nâm hâtun tarafından husûs-ı âti’l-beyâna vekîl olduğu zâtı ma‘rifet-i şer‘iyye 
ile ârifân mahalle-i mezbûre imâmı olan Resul Efendi b. Musa ve müezzin 
Hasan Halîfe b. Burhaneddin şehâdetleriyle şer‘an sâbit olan Hüseyin Ağa 
b. Abdullah meclis-i şer‘-i hatîr-i lâzımü’t-tevkīrde işbu bâ‘isü’l-kitâb Hasan 
Efendi b. Resul mahzarında bi’l-vekâle ikrâr-ı tâm ve takrîr-i kelâm edip akd-i 
âtî sudûruna değin müvekkilem mezbûre Emine Hâtun yedinde mülkü olup 
mahalle-i mezbûrede vâki‘ bir tarafı Fâtıma Hâtun mülkü ve bir tarafı Hatice 
menzili ve bir tarafı merhûm Hurrem Bey vakfından olup türbedâr Mehmed 
Çelebi veresesi tasarruflarında olan menzil ve bir tarafı tarîk-i hâs ile mahdûd 
bir bâb tahtânî oda ve bir kenîf ve bir ahır ve bir su kuyusu ve bir mikdâr avlu 
ve taş duvarı müştemil menzilini, cümle tevâbi‘ ve levâhıkıyla tarafeynden îcâb 
ve kabûlü hâvî bey‘-i kat‘î ile mezbûr Hüseyin Efendi’ye üç yüz esedî guru-
şa bey‘ ve teslîm ol dahi vech-i meşrûh üzre iştirâ ve tesellüm ve kabûl ettik-
den sonra semeni olan meblağ-ı mezbûr üç yüz guruşu müvekkilem mezbûre 
Emine Hâtun merkūm Hüseyin Efendi yedinden tamâmen ahz u kabz eyledi 
ba‘de’l-yevm menzil-i mahdûd-ı mezkûr merkūm Hüseyin Efendi’nin mülk-i 
müşterâsıdır keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Şaban b. Abdülmü[min el-]Müezzin, el-Hâc Şaban, Halil 
Çelebi b. Mehmed, Ahmed b. Mehmed, Hasan Beşe b. Abdullah.

119 [16a-2] Abdurrahman Efendi b. Hüseyin’in alacağının kefil Musa 
Beşe tarafından ödenmesi gerektiği
Mahmiye-i İstanbul’da Beyceğiz mahallesi sâkinlerinden bâ‘isü hâze’l-kitâb 
Abdurrahman Efendi b. Hüseyin meclis-i şer‘-i şerîfde yemişçi tâifesinden 
Musa Beşe b. Ahmed mahzarında üzerine da‘vâ ve takrîr-i kelâm edip 
tâife-i mezbûreden gāib ani’l-meclis el-Hâc Ali b. Hasan nâm kimesne bun-
dan akdem benden iktirâz ve kabz eylediği üç yüz esedî guruş ve yedim-
den iştirâ ve tesellüm eylediği bir cild Bezzâziyye kitâbı bahâsından yirmi 
buçuk guruş cem‘an mezbûr el-Hâc zimmetinde hakkım olan üç yüz yir-
mi buçuk esedî guruşa mezbûr Musa Beşe tarafından emr ve kabûlü hâviye 
kefâlet-i sahîha-i şer‘iyye ile kefîl olup hattâ meblağ-ı mezbûr üç yüz yirmi 
iki buçuk guruşu vekâletine binâen mezbûr Musa Beşe’den târih-i kitâb se-
nesi şehr-i Rebî‘ulevveli’nde mahmiye-i mezbûrede Bâb nâibi olan Mehmed 
Şeyhî Efendi huzûrunda taleb ve da‘vâ eylediğimde mezbûr Musa Beşe dahi 
meblağ-ı mezbûr üç yüz yirmi iki buçuk guruşa ber vech-i muharrer kefîl 
olduğunu bi tav‘ihâ ikrâr ve i‘tirâf etmekle hükm-i şer‘î lâhık olup hüccet-i 
şer‘iyye tahrîr olundukdan sonra mezbûr el-Hâc Ali asâletine binâen meblağ-ı 
mezbûrun beş guruş bir rubû‘unu ve mezbûr Musa Beşe dahi ber vech-i mu-
harrer kefâletine binâen doksan beş buçuk guruşu bana edâ ve teslîm ben 
dahi ahz u kabz edip iki yüz yirmi bir guruş üç rub‘u bakī kalmağla hâlâ 
mezbûr Musa Beşe’den suâl olunup meblağ-ı bâkī mezbûr iki yüz yirmi gu-
ruşu üç rub‘u dahi kefâlet-i mezbûresine binâen bana edâ ve teslîme tenbîh 
olunmak matlûbumdur dedikde gıbbe’s-suâl Musa Beşe cevâbında merkūm 
el-Hâc Ali müdde‘î-i merkūmun iktirâz ve kabz eylediği meblağ-ı mezbûr üç 
yüz guruşa kefîl olmuşdum deyip iştirâ ve kabz eylediği mârrü’z-zikr kitâb 
bahâsı olan yirmi iki buçuk guruşa kefîl olduğunu inkâr etmeğin müdde‘î-i 
mezbûrdan meblağ-ı mezbûr yirmi iki buçuk guruş için beyyine taleb olun-
dukda ityân için istimhâl etmekle mehil-i şer‘î ile imhâl olundukdan son-
ra müdde‘î-i mezbûrun ikrârı mûcebince meblağ-ı mezbûr üç yüz guruş-
dan kabz olunan yüz guruş üç rub‘dan bakī yüz doksan dokuz guruş bir 
rub‘ müdde‘î-i mezbûra kefâlet-i mezbûresine binâen edâ ve teslîme mezbûr 
Musa Beşe’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
Efendi el-Kâtib, Hüseyin Efendi b. Mehmed, Abdullah Efendi b. Veli, Osman 
Efendi b. Mehmed.

120 [16b-1] Hacı Murad b. Yusuf ’un vakfiyesi
Elhamdü lillâhi’l-vâkıfı alâ küllî hâl muttali‘i alâ mâ mâle fi’l-bâl âlimi’l-
gaybi ve’ş-şehâdeti’l-kebîri’l-müte‘âl ve’s-selâmü alâ seyyidi erbâbi’l-kemâl 
Muhammedini’l-mevsûfı bi mekârimi’l-ahlâk ve ekârimi’l-hisâl ve alâ âlihî ve 
ashâbihî ve âl ve ba‘d işbu kitâb-ı sıhhat-nisâbın tahrîrine bâ‘is [ve] bâdî ve 
bu hitâb-ı müşgîn-nikābın tastîrine sebeb ve dâ‘î oldur ki Dârü’l-hilâfeti’l-
aliyye Kostantıniyye el-mahmiyye’de Harâccı Muhyiddin mahallesinde sâkin 
sâhibü’l-hayrât ve’l-hasenât el-Hâc Murad b. Yusuf nâm kimesne meclis-i 
şer‘-i şerîf-i enverde vakf-ı âti’l-beyânı li ecli’t-tescîl mütevellî nasb ve ta‘yîn 
olunan Veli Efendi b. Mehmed mahzarında ikrâr ve takrîr-i kelâm edip silk-i 
mülkümde münselik olup medîne-i Ebâ Eyyûb Ensârî’de Takyeci mahallesin-
de vâki‘ etrâf-ı erba‘ası Fâtıma Hâtun [vakfı] mütevellî ve müezzine meşrûta 
vakf menzil ve Abdullah Ağa mülkü ve mekābir-i müslimîn ve tarîk-i âm ile 
mahdûd on iki bâb müte’ehhilîn odalarını, bi cümleti’t-tevâbi‘ ve’l-levâhık has-
beten lillâhi te‘âlâ vakf-ı sahîh-i şer‘î ile vakf ve haps edip şöyle şart eyledim 
ki zikr olunan on iki bâb müte’ehhilîn odaları ecr-i misli ile îcâr olunup ec-
rinden mahmiye-i mezbûrede Üskübî Cami‘-i şerîfinde pençşenbih ve isneyn 
günleri ilm-i tecvîdde mâhir bir hâfız şeyhü’l-kurrâ olup tecvîdiyle huffâza 
ta‘lîm-i Kur’ân-ı azîmü’ş-şân edip yevmî on akçe vazîfeye mutasarrıf ola ve 
cihet-i kitâbet yevmî bir akçe ve cibâyet iki akçe ola ve kitâbet ve cibâyet 
vazîfeleriyle dâmâdım el-Hâc Mehmed’e meşrûta olup ba‘de vefâtihî evlâdı 
ve evlâd-ı evlâdı ve evlâd-ı evlâdı evlâdının cibâyet ve kitâbete ehl olanlarına 
meşrûta ola, ba‘de’l-inkırâz re’y-i hâkime müfevvez ola ve galle-i merkūmenin 
vezâyif-i merkūmeden fazlasını vakf-ı mezbûrun tevliyyeti hayâtda oldukça 
bana meşrûta olup fevtimden sonra ile’l-inkırâz evlâdım ve evlâdım ve evlâd-ı 
evlâdıma zükûr ve inâsen ale’s-seviyye meşrûta ola ve vakf-ı mezbûrun tebdîl 
ve tağyîr ve taklîl ve teksîri merreten ba‘de uhrâ yedimde ola ve mürûr-ı eyyâm 
ile meşrût-ı mezkûreye ri‘âyet müte‘azzire olursa galle-i vakf mutlaka fukarâ-i 
müslimîne sarf oluna deyû ta‘yîn-i şurût ve tebyîn-i kuyûd edip mütevellî-i 
mezbûra teslîm ol dahi kabz ve sâir mütevellîlerin evkāfda tasarrufları gibi ta-
sarruf eyledi dedikde gıbbe’t-tasdîki’ş-şer‘î vâkıf-ı merkūm inân-ı kelâmını 
semt-i vifâkdan cânib-i şikāka atf edip vakf-ı akār Hazret-i İmâm-ı A‘zam 
-rahimehullâhü te‘âlâ- mezheb-i hatîrlerinde gayr-ı lâzım olduğundan mâ‘adâ, 
vâkıf menfa‘at-i vakfı nefsine şart etmekle İmâm Muhammed hazretleri katın-
da vakıf bâtıl olup ben vakf-ı mezbûrdan rücû‘ eyledim mütevellî-i mersûm 
zikr olunan odaları bana teslîm eylesin dedikde mütevellî-i reşîd cevâb-ı 
sedîde tesaddî edip eğerçi hâl bast olunan minvâl üzredir lâkin İmâm-ı efdal 
tilmîz-i evvel Ebû Yusuf hazretleri mezheb-i şerîflerinde mücerred vakaftü de-
mekle vakıf şart-ı mezkûra mukārin dahi olursa sahîh olup sıhhat ise imâm-ı 
müşârün-ileyh hazretleri katında lüzûmu müstelzimedir deyû teslîmden 
imtinâ‘ ve husûmet ve nizâ‘ edip hâkim-i muvakki‘-i sadr-ı kitâb -tûbâ-lehû 
ve hüsnü me’âb- hazretleri huzûr-ı fâizü’n-nûrlarında müterâfi‘ân ve her biri 
mübtegāsınca fasl ve hasma tâlibân olduklarında hâkim-i mûmâ-ileyh -lâ 
zâle’l-hakku câriyen beyne yedeyhi- hazretleri dahi tarafeynin kelâmını isgā 
ve temhîd-i mebânî-i hayrı evlâ görüp vakf-ı mezbûrun sıhhat ve lüzûmuna 
hükm-i sahîh-i şer‘î etmeğin min ba‘d vakf-ı merkūm sahîh ve lâzım oldu, 
cerâ zâlike ve hurrire fi’l-yevmi’t-tâsi‘ aşer min Cumâdelâhire li sene seb‘a ve 
tis‘în ve elf.
Şuhûdü’l-hâl: Abdullah Çelebi b. Yusuf, Ali Efendi b. ( ) el-İmâm, el-Hâc 
Abdullah, taşçı Mehmed Çelebi, Mehmed b. Yusuf, Yusuf b. Mustafa Efendi el-
İmâm, el-Hâc Musa.







121 [16b-2] Ümmühâni bt. Mustafa’nın küçük çocukları için 
nafaka tayini
Mahmiye-i İstanbul’da Derviş Ali mahallesinde sâkine olup zâtını ma‘rifet-i 
şer‘iyye ile ârifân Hüseyin Efendi b. el-Hâc Ahmed ve Mehmed Bey b. Ali 
nâm kimesneler ta‘rîfleriyle mu‘arrefe olan işbu bâ‘isetü’l-kitâb Ümmühâni 
bt. Mustafa nâm hâtun meclis-i şer‘-i şerîf-i enverde zevc-i mutallıkı dellâl 
Ali b. Abdullah mahzarında takrîr-i kelâm ve ta‘bîr ani’l-merâm edip mezbûr 
Ali’nin firâşından hâsıl ve benden mütevellide işbu sulbiye sagīre kızlarım olup 
bi hakki’l-hidâne hucr ve terbiyyemde olan Fâtıma ve Havva nâm sagīrlere na-
faka ve kisve-bahâ ve sâir havâyic-i lâzımeleri için babaları mezbûr Ali üzeri-
ne taraf-ı şer‘den kadr-i ma‘rûf akçe farz ve takdîr olunmak matlûbumdur de-
dikde hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri 
dahi sagīretân-ı mezbûretânın her birine yevmî dörder akçe farz ve takdîr edip 
meblağ-ı mefrûz-ı mezbûru harc ve sarfa ve lede’l-iktizâ istidâneye ve inde’z-
zafer mezbûr Ali üzerine rücû‘a mezbûre Ümmühâni Hâtun’a izin vermeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Efendi b. ( ) el-Kâtib, Mehmed Bey b. Ali, Hüseyin 
b. Mustafa, İbrahim Çelebi b. Ahmed.

122 [16b-3] Yanaki v. Dimitri’nin terekesinin Dimitri v. Nikola’dan 
teslim alındığı
Vilâyet-i Rumeli’nde Kalavrete kasabasına tâbi‘ Sobtor? nâm karye 
sükkânından olup mahmiye-i İstanbul’da Atpazarı kurbunda müsâfiren sâkin 
Dimitri v. Yorgaki nâm zimmî meclis-i şer‘-i şerîf-i enverde bâ‘isü hâze’l-kitâb 
diğer Dimitri v. Nikola nâm zimmî muvâcehesinde ikrâr ve takrîr-i kelâm 
edip sulbî kebîr oğlu Yanaki nâm zimmî mezbûr Dimitri’nin mahmiye-i 
mezbûrede bakkal dükkânında sâkin iken hâlik olmağla mezbûrun yanın-
da mevcûd olan terekesini mezbûr Dimitri bi’l-emâne kabz etmişdi. Ve hâlâ 
ben mahmiye-i mezbûreye gelip hâlik-i mezbûrun eşyâsını taleb eylediğim-
de mezbûr Dimitri oğlum hâlik-i mezbûrun terekesinden bir cümâlî çuka ve 
tozkoparan? ve bir mâî kıl kaftan ve bir kalpak ve nakid elli guruş ve hâlik-i 
mezbûrun zimemde olan elli sekiz guruşu dahi kabz etmekle hâlâ mezbûr 
Dimitri meblağ-ı mezbûr yüz sekiz guruş nukūd ve eşyâ-i muharrere-i 
mezkûreyi bana def ‘ ve teslîm ben dahi yedinden bi’t-tamâm ahz u kabz eyle-
dim min ba‘d oğlum hâlik-i mezbûrun terekesinden merkūm Dimitri yedin-
de ve zimmetinde bir akçe ve bir habbe kalmayıp husûs-ı mezkûra müte‘allika 







âmme-i da‘vâdan mezbûr Dimitri’nin zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb ve imlâ olundu.
Fi’l-yevmi’s-sânî min şehri Recebi’l-ferd li sene seb‘a ve tis‘în ve elf
Şuhûdü’l-hâl: Dimitri v. Çolsun?, Panayot v. To[do]ri, Nikola v. Kosta, Yorgi 
v. Todori, Panayot v. Aristidi, Papa Yorgi v. Yani, Yorgi v. Dimitri.

123 [16b-4] Ahmed b. Hacı Mustafa’nın borcuna Veli b. Hüseyin’in 
kefil olduğu
Mahmiye-i İstanbul’da Sîmkeş Hasan Çelebi mahalle vakfı mütevellîsi olan 
bâ‘isü hâze’l-kitâb Abdüllatîf Efendi b. Mehmed nâm kimesne meclis-i şer‘-i 
hatîr-i enverde Veli b. Hüseyin nâm kimesne mahzarında bi’t-tevliyye üzeri-
ne da‘vâ ve takrîr-i kelâm edip yedinde olan hüccet ve temessük nâtık oldu-
ğu üzre Ahmed b. el-Hâc Mustafa nâm kimesne zimmetinde mâl-ı vakıfdan 
iki yüz seksen altı buçuk esedî guruş olup meblağ-ı mezbûra merkūm Veli 
emr ve kabûlü hâviye kefâlet-i sahîha ile kefîl olduğundan sonra meblağ-ı 
mezbûrun otuz guruşunu mezbûr el-Hâc Ahmed’den ahz u kabz edip hâlâ 
iki yüz elli bir esedî guruşunu kefîl-i mezbûrdan taleb ederim suâl olu-
nup alıverilmesi matlûbumdur dedikde gıbbe’s-suâl mezbûr Veli cevâbında 
kaziyye minvâl-i muharrer üzre olup lâkin ben meblağ-ı mezbûrun an-
cak yüz guruşuna kefîl olmuşdum deyip ziyâdeye kefâletini münkir olma-
ğın müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup mahmiye-i mezbûrede Mi‘mâr Ayas mahallesin-
de sâkin Mustafa b. Abdullah ve Hasan Efendi b. Hurrem nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
mezbûr Ahmed’in taraf-ı vakf-ı mezbûre iki yüz seksen altı buçuk esedî gu-
ruş deyni olup meblağ-ı mezbûra işbu merkūm Veli bizim huzûrumuzda 
emr ve kabûlü hâviye kefâlet-i sahîha ile kefîl olmuşidi [17a] biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle meblağ-ı bâkī-i mezbûr iki yüz elli bir buçuk guruşu mütevellî-i 
mezbûre edâ ve teslîme merkūm Veli’ye tenbîh olmağın mâ vaka‘a bi’t-taleb 
ketb olundu.
Fi’l-yevmi’s-sâdis ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli, 
Mehmed Beşe b. ( ).







124 [17a-1] Kiragos v. Makar’ın mirasçılarının katil şahıs iddialarını 
ispatlayamayıp davadan vazgeçtikleri
Mahmiye-i İstanbul’da Kumkapı kurbunda İbrahim Paşa mahallesinde sâkin iken 
bundan akdem hâlik olan çizmeci Kiragos v. Makar v. Maktar nâm zimmînin 
verâseti zevce-i metrûkesi Meyrem bt. Akbaş ile sulbî sagīr oğlu Kestostor ve 
kebîre kızı Melik ve babası mezbûr Makar’a münhasıra olduğu şer‘an müte-
hakkik oldukdan sonra verese-i kibâr-ı merkūmûn Makar’a ve Melik ba‘de’t-
ta‘rîfi’ş-şer‘î meclis-i şer‘-i şerîf-i enverde Yedikule kurbunda Mirahor mahal-
lesinde sâkin ve Dergâh-ı âlî yeniçerilerinin dördüncü cemâ‘atine mahsûs oda 
yoldaşlarından Mustafa Beşe b. Ahmed mahzarında her biri bi tav‘ihim ikrâr ve 
takrîr-i kelâm edip bundan akdem mezbûr Mustafa Beşe’den mûrisimizi târih-i 
kitâbdan kırk iki gün mukaddem sol omuzu üzerine bıçakla darb ve katl eyle-
din deyû da‘vâ, ol dahi inkâr edip ve ityân-ı beyyine için bu âna dek mezbûr 
Mustafa Beşe ihtimâmen haps olunmuşdu hâlâ biz ityân-ı beyyineden aczimiz 
zâhir olmağla da‘vâ-yı mezkûreden fâriğ olduk min ba‘d da‘vâ ve nizâ‘ımız yok-
tur dediklerinde gıbbe’t-tasdîki’l-vicâhî mâ vaka‘a bi’t-taleb ve’l-ibtigā ketb ve 
imlâ olundu.
Fi’l-yevmi’s-sâbi‘ min Recebi’l-mürecceb sene seb‘a ve tis‘în ve elf.
Şuhûdü’l-hâl: Mehmed b. Ahmed, Mehmed Efendi b. Himmet, Mustafa Efendi 
b. Mehmed, Ali Beşe b. Ramazan, Veli Beşe b. Süleyman, Yakub b. İdris.

125 [17a-2] Hacı Mehmed’in ev hissesini Mehmed b. Ahmed’e sattığı
Mahmiye-i İstanbul’da Lâleli çeşme kurbunda Mesih Paşa-yı Atîk mahallesinde 
sâkin el-Hâc Mehmed b. Ebülkasım nâm kimesne meclis-i şer‘-i şerîfde bâ‘isü 
hâze’l-kitâb Mehmed b. Ahmed nâm kimesne mahzarında ikrâr ve takrîr-i 
kelâm edip zevcim olup bundan akdem müteveffiye olan Emine bt. Abdullah 
nâm hâtun miyânında mezbûr Mehmed ile ale’l-iştirâki’s-seviy yedlerinde mülk 
ve hakları olup mahalle-i mezbûrede vâki‘ üç tarafdan Gevher Hâtun ve Hatice 
nâm hâtunlar mülkleri ve bir tarafdan tarîk-i âm ile mahdûd yüz elli zirâ‘ arsa 
üzerinde mebnî dâhiliyyesinde bir bâb fevkānî oda ve bir sofa ve bir matbah 
ve bir kenîf ve bir kiler ve hâriciyyesinde iki bâb fevkānî oda ve ahırı müşte-
mil menzilden nısf hisse-i şâyi‘asının sülüsünü mezbûra sarf oluna ve sülüs-i 
âharını rızâ‘an oğlum mezbûr Mehmed’e verile deyû vasiyyet etmekle hâlâ 
menzil-i mahdûd-ı mezkûrûn nısf hisse-i şâyi‘asından ba‘de ihrâci’s-sülüs bana 
isâbet eden nısf hisse-i şâyi‘amı tarafeynden îcâb ve kabûlü hâvî bey‘-i bâtt-ı 
sahîh-i şer‘î ile mezbûr Mehmed’e yüz sekiz esedî guruşa bey‘ ve teslîm ol dahi 
ber vech-i muharrer iştirâ ve kabûl eylediğinden sonra semeni olan meblağ-ı 
mezbûr yüz seksen guruşu mezbûr Mehmed yedinden ahz u kabz eyledim 
ba‘de’l-yevm menzil-i mahdûd-ı mezkûrda alâka ve medhalim kalmadı keyfe 
mâ yeşâ ve yahtâr mezbûr Mehmed mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Şaban Efendi b. Abdurrahman, Hâfız Osman Efendi b. İbrahim, 
Hâfız Ahmed Efendi b. İbrahim, es-Seyyid İsmail b. es-Seyyid Abdülkādir.

126 [17a-3] Emine bt. Abdullah’ın mirasçılarının aralarında anlaştıkları
Mahmiye-i İstanbul’da Lâleli çeşme kurbunda Mesih Paşa-yı Atîk mahallesinde 
sâkin el-Hâc Mehmed b. Ebülkasım meclis-i şer‘-i şerîf-i enverde kendi tarafın-
dan asâleten ve vâlidesi Hatice bt. Abdullah ile zevcesi Şerife Fâtıma bt. es-Seyyid 
Hüseyin hâtunlar taraflarından husûs-ı âtî vekîl olduğu mezbûrânın zâtlarını 
ma‘rifet-i şer‘iyye [ile] ârifân es-Seyyid Abdülkādir b. es-Seyyid Mehmed ve es-
Seyyid Hasan b. es-Seyyid Mehmed nâm kimesneler şehâdetleriyle şer‘an sâbit 
olan Mehmed Çelebi b. Ahmed nâm kimesne mahzarında ikrâr ve takrîr-i kelâm 
edip zevcem olup bundan akdem vefât eden Emine bt. Abdullah nâm hâtunun 
mezbûr Mehmed Çelebi radâ‘an oğlu olmağla fevt olduğunda eşyâsından on bin 
akçelik eşyâsını kabz ve ihfâ eylemişidi deyû bundan akdem taleb ve da‘vâ eyle-
mişidim el-hâletü hâzihî beynimizde muslihûn tavassut edip mezbûr Mehmed 
Çelebi ile otuz yedi guruşa sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr otuz yedi guruşu mezbûr Mehmed Çelebi 
yedinden tamâmen ahz u kabz eyledim ba‘de’l-yevm mezbûr Mehmed Çelebi ve 
mezbûretân Hatice ve Şerife Fâtıma’nın zimmetlerini müteveffâ-yı merkūmenin 
terekesine müte‘allika da‘vâdan ibrâ ve iskāt eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve tis‘în ve elf.
Şuhûdü’l-hâl: Şaban Efendi b. Abdurrahman el-İmâm, Hâfız Osman Efendi [b.] 
İbrahim, Hâfız Mehmed Efendi, es-Seyyid İsmail Çelebi es-Seyyid Abdülkādir, 
el-Hâc Mustafa b. Tevekkül, es-Seyyid Hüseyin b. es-Seyyid Mehmed.

127 [17b-1] Arakil v. Mazdor ile ortağı Nakes v. Kofor’un borçlarının 
taksite bağlandığı
Navluncu tâifesinden el-Hâc Halil b. Abdullah ve Mehmed Çelebi b. Abdur-
rahman ve el-Hâc İbrahim ve Bıyıklızâde el-Hâc Halil ve el-Hâc Ali ve Mustafa 
b. el-Hâc Musa nâm kimesneler ile Hürmüz v. Salamon ve Liko nâm reis ve 
Kaya zimmî ve Kiryazi Reis ve Kefeli ve Kabados nâm zimmîler taraflarından 
husûs-ı âti’l-beyâna vekîl olduğu mahmiye-i İstanbul’da Molla Hüsrev mahal-
lesi ahâlîsinden Mehmed Çelebi b. el-Hâc Halil ve el-Hâc Süleyman b. Yusuf 
nâm kimesneler şehâdetleriyle sâbit olan el-Hâc Halil b. el-Hâc Mehmed nâm 
kimesne meclis-i şer‘-i şerîfde mahrûse-i Galata’da Karakikapısı kurbunda ek-
mekçi olan bâ‘isü hâzihi’l-vesîka Arakil v. Mezador ve şerîki Nakes v. Kofor nâm 
zimmîler muvâcehelerinde bi’l-vekâle ikrâr ve takrîr-i kelâm edip mezbûrân 
Arakil ve Nakes’in beynlerinde ma‘lûm buğday beher keylinden mezbûr el-
Hâc Halil yedinde olan defter nâtık olduğu üzre otuz iki bin üç yüz yetmiş üç 
akçe merkūm Mehmed Çelebi’ye yirmi bir bin altı yüz akçe ve mezkûr el-Hâc 
İbrahim on dokuz bin akçe ve Bıyıklızâde’ye on dokuz bin sekiz yüz akçe ve 
mersûm el-Hâc Ali’ye üç bin üç yüz akçe ve mezbûr Mustafa’ya beş bin do-
kuz yüz akçe altmış akçe ve mezbûr Hürmüz’e altmış bir bin akçe ve Liko Reis’e 
otuz bir bin iki yüz kırk akçe ve mezbûr Kaya’ya sekiz bin akçe ve Kabados’a 
dört bin beş yüz akçe ve Kefeli’ye beş bin akçe ve merkūm Kiryazi’ye on bin 
dört yüz kırk akçe ki cem‘an iki yük otuz dört bin yedi yüz on üç akçe vâcibü’l-
edâ deynleri olup hâlâ edâya kudretleri olmayıp taksîte tâlibân olmalarıyla ben 
dahi vekâletim hasebiyle meblağ-ı mezbûrdan yedi bin iki yüz akçesini târih-i 
kitâbdan Ramazân-ı şerîf gurresine değin, mâ‘adâsını dahi işbu târih-i kitâb 
şehr-i Ramazânı gurresinden otuz bir ay ve yirmi gün tamâmına değin kezâlik 
her ayda yedişer bin ikişer yüz akçe vermek üzre te’cîl edip mezbûrât Arakil ve 
Nakes dahi kabûl ve meblağ-ı mezbûrdan vech-i meşrûh üzre her ayda yedi-
şer bin ikişer yüz akçeyi edâya ta‘ahhüd edip ben dahi meblağ-ı mezbûrun her 
ayda ba‘de’l-kabz bi’l-vekâle ashâb-ı düyûna hisselerine göre taksîm ta‘ahhüd ve 
iltizâm eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Recebi’l-ferd li sene seb‘a ve tis‘în ve elf.
Şuhûdü’l-hâl: Sâbıkan kethüdâ Ahmed Ağa, hâlâ ekmekçi kethüdâsı el-Hâc Fazlı, 
Sâlih b. ( ), Hasan Çelebi b. ( ), Mustafa Çelebi b. ( ), el-Hâc Mustafa b. Tevekkül.

128 [17b-2] Hüseyin b. Yunus’un bahçe hisselerini Veli 
b. Hüseyin’e satması
Fi’l-asl vilâyet-i Anadolu’da Trabzon sancağında Keşab kazâsına tâbi‘ Karabedir 
nâm karye ahâlîsinden olup mahmiye-i İstanbul’da Şahzâde câmi‘-i şerîfi kur-
bunda Burmalı Mescid mahallesinde sâkin Hüseyin b. Yunus nâm kimesne 
meclis-i şer‘-i şerîfde bâ‘isü hâze’l-kitâb Veli b. Hüseyin nâm kimesne mah-
zarında ikrâr ve takrîr-i kelâm edip silk-i mülkümde münselik olup karye-i 
mezbûre sınırı dâhilinde vâki‘ bir tarafdan Nurullah nâm kimesne tasarru-
funda olan orman ve bir tarafdan Hocaoğlu tasarrufundan olan orman ve bir 
tarafdan Halil Beşe ormanı ve bir tarafdan dere ile mahdûd yayganlık ta‘bîr 
olunur kestâne bahçesinden sülüs hisse-i şâyi‘amı ve yine karye-i mezbûrede 
vâki‘ bir tarafdan Süleyman Beşe mülkü ve bir tarafdan Himmet mülkü ve iki 
tarafdan tarîk-i âmla mahdûd bir kıt‘a bahçeden kezâlik sülüs hisse-i şâyi‘amı 
mezbûr Veli’ye tarafeynden îcâb ve kabûlü hâvî bey‘-i kat‘î ile bi safkatin 
vâhidetin beş esedî guruşa bey‘ ve temlîk ol dahi ber vech-i muharrer iştirâ ve 
temellük ve kabûl eylediğinden sonra semeni olan meblağ-ı mezbûr beş esedî 
guruşu merkūm Veli bana edâ ve teslîm ben dahi yedinden ahz u kabz eyle-
diğimden sonra mârrü’z-zikr bahçelerden sülüs hisse-i şâyi‘amı mahallerin-
de kabza merkūm Veli’yi taslît eyledim ba‘de’l-yevm mârrü’z-zikr bahçelerde 
kat‘â alâka ve medhalim kalmamışdır dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Mahmud Beşe b. Rıdvan, es-Seyyid Ali Çelebi b. Üveys, Musa 
b. Süleyman, Himmet b. Süleyman, Kabasakal Yusuf.

129 [17b-3] Lambornoz v. Yorgi’nin evini Kolo’ya sattığı
Mahmiye-i İstanbul hısnı ebvâbından Ayvansaray kapısı kurbunda Koca 
Mustafa Paşa mahallesinde sâkin Lambornoz v. Yorgi nâm zimmî meclis-i 
şer‘-i şerîf-i enverde oğlu işbu bâ‘isü’s-sifr Kolo mahzarında bi tav‘ihî ikrâr-ı 
tâm ve takrîr-i kelâm edip mülk-i mevrûsum olup akd-i âtî sudûruna değin 
silk-i mülkümde münselik olan mahalle-i mezbûrede vâki‘ bir tarafdan Noros 
nâm zimmî mülküne ve bir tarafdan yine benim âhar mülküme ve iki tarafdan 
tarîk-i âm ile mahdûd iki bâb fevkānî oda ve bir matbah ve bir su kuyusu ve 
bir kenîf ve havlu ve cüneyneyi müştemil menzilimi cemî‘ tevâbi‘ ve levâhıkı 
ve kâffe-i hukūk ve merâfıkı ile tarafeynden îcâb ve kabûlü hâvî şurût-ı müf-
sideden ârî bey‘-i bâtt-ı sahîh-i şer‘î ile üç yüz esedî guruşa merkūm Kolo’ya 
bey‘ ve temlîk ve teslîm ol dahi iştirâ ve kabûl ve kabz ve temellük ve tesellüm 
eyledikden sonra semeni olan meblağ-ı mezbûr üç yüz kıt‘a esedî guruşu ye-
dinden tamâmen ahz u kabz eyledim ba‘de’l-yevm menzil-i mahdûd-ı mezkûr 
merkūm Kolo’nun mülk-i müşterâsı ve hakk-ı sırfıdır, keyfe mâ yeşâ ve yahtâr 
mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Kostantin v. Dimitri Kürkçü, Hasetaki? v. Kostantin, İstefan 
v. Kiryako, Yorgi v. Kiryako, Simo v. Yani.







130 [17b-4] Kendilerinden gereğinden fazla vergi toplayan İbrahim 
Çelebi b. Ahmed ile sığır kasaplarının sulh oldukları
Sığır kasablarından olup mahmiye-i İstanbul’da Yedikulekapısı hâricinde vâki‘ 
selhhâne ahâlîsinden Mehmed Çelebi b. Süleyman ve Mehterzâde el-Hâc Osman 
Bostan ve İbrahim Çelebi b. Bektaş ve Hasan Bey b. Mehmed ve el-Hâc Ali 
b. Abdullah ve el-Hâc Süleyman b. Ahmed ve Mehmed Bey b. Ömer ve Mehmed 
Çelebi b. Mehmed ve Mehmed Çelebi b. Ramazan ve İbrahim Bey b. el-Hâc 
Receb ve İsmail Çelebi b. el-Hâc Ahmed ve Mehmed Çelebi b. Şaban ve Ramazan 
Beşe b. Süleyman ve Hasan Çelebi b. Mehmed ve Kara Mehmedzâde Mehmed 
Çelebi ve Kösec Derviş Beşe ve medîne-i Ebâ Eyyûb Ensârî selhhânesinden 
Hızır Beşe b. Abdullah ve kasaba-i Kasımpaşa selhhânesinden el-Hâc Mehmed 
b. Hamza ve medîne-i Galata selhhânesinden Ahmed b. Mehmed ve medîne-i 
Üsküdar selhhânesinden el-Hâc Himmet b. Şaban nâm kimesneler meclis-i 
şer‘-i şerîf-i enverde mahmiye-i mezbûrede Yedikule kurbunda Mirahor ma-
hallesinde sâkin işbu bâ‘isü’l-kitâb İbrahim Çelebi b. Ahmed tarafından husûs-ı 
âti’l-beyâna vekîl olduğu Ali Çelebi b. Zekeriya ve Ahmed Çelebi b. Mehmed 
nâm kimesneler şehâdetleriyle şer‘an sâbit olan Mehmed Çelebi b. Ebûbekir 
mahzarında her biri ikrâr ve takrîr-i kelâm edip müvekkil-i mezbûr İbrahim 
Çelebi bin doksan beş ve bin doksan altı senelerinde bâcdâr olmağla işbu ye-
dimize verilen emr-i şerîfde [18a] ta‘yîn olunandan ziyâde bâc nâmına bizim 
bin yüz esedî guruşumuzu ahz u kabz etmekle bundan akdem müvekkil-i 
merkūm İbrahim Çelebi’den meblağ-ı mezbûru taleb ve da‘vâ eylediğimizde 
beynimizde ba‘de’n-nizâ‘ muslihûn tavassut edip da‘vâ-yı mezkûremizde bizi 
merkūm İbrahim Çelebi ile altı yüz esedî guruş üzerine inşâ-i sulh eyledik-
lerinde biz dahi sulh-i mezbûru kabûl ve bedel-i sulh olan meblağ-ı mezbûr 
altı yüz guruşu müvekkil-i merkūm İbrahim Çelebi yedinden tamâmen ahz 
u kabz ettiğimizden sonra husûs-ı mezkûra müte‘allika âmme-i da‘vâdan yine 
müvekkil-i merkūm İbrahim Çelebi’nin zimmetini ibrâ-i âmla ibrâ ve iskāt edip 
ve müvekkil-i merkūm dahi bizim zimmetimizi ibrâ ve iskāt eyledi dediklerin-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Hüseyin b. Mahmud, Ali b. Bâli, 
Mahmud b. Mehmed, Ali b. Mehmed ve gayruhüm.

131 [18a-1] Mehmed Ağa b. Ali’nin bahçe ve evini Mustafa Ağa b. Ali 
Efendi’ye sattığı
Medîne-i Galata müzâfâtından İstinye nâhiyesine tâbi‘ Sarıyer nâm kar-
ye sükkânından Mehmed Ağa b. Ali Ağa nâm kimesne meclis-i şer‘-i şerîf-i 
enverde mahmiye-i İstanbul’da Seferikoz mahallesinde sâkin hâlâ İstanbul ağa-
sı olan işbu bâ‘isü’l-kitâb umdetü’l-a‘yân Mustafa Ağa b. Ali Efendi mahzarında 
ikrâr-ı tâm ve takrîr-i kelâm edip akd-i câ’i’z-zikrin sudûruna değin silk-i mülk-i 
sahîhimde münselik olup zikr olunan Sarıyer’de vâki‘ bir tarafdan karındaşım 
İbrahim Ağa menzili ve bir tarafdan Receb Beşe menzili ve bir tarafdan Ermeni 
bağı ve bir tarafdan tarîk-i âm ile mahdûd üç bâb fevkānî oda ve bir çeşme ve 
bir matbah ve bir ahırı müştemil mülk menzilim ve yine karye-i mezbûrede 
vâki‘ bir tarafdan karındaşım mezbûrun bahçesi ve bir tarafdan mûmâ-ileyh 
Mustafa Ağa bahçesi ve bir tarafdan cebel ve bir tarafdan tarîk-i âm ile mahdûd 
mülk bahçemi ve yine karye-i mezbûrede vâki‘ arsasının merhûm Ali Kethüdâ 
evkāfına ayda üç akçe mukāta‘ası olup ve ebniyesi mülk olan bir tarafdan vakf-ı 
mezbûr ve iki tarafdan tarîk-i âm ve bir tarafdan leb-i deryâ ile mahdûd ve bir 
matbah ve bir pazarcı dükkânı ve bir kayıkhâneyi müştemil yalı ta‘bîr olunur 
menzilimi dahi bi cümleti’t-tevâbi‘ ve’l-levâhık ve kâffeti’l-hukūk ve’l-merâfık 
tarafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i 
kat‘î ile mûmâ-ileyh Mustafa Ağa’ya bi safkatin vâhidetin bin üç yüz esedî gu-
ruşa bey‘ ve temlîk ve teslîm ve arsa-i mezbûreyi mütevellî izniyle meccânen 
ferâğ ve tefvîz ol dahi iştirâ ve temellük ve tesellüm ve tefevvüz ve kabûl etti-
ğinden sonra semen-i merkūm bin üç yüz esedî guruşu yedinden bi’t-tamâm 
ve’l-kemâl ahz u kabz eyledim ba‘de’l-yevm akārât-ı mezbûre cümlesi müşterî-i 
mûmâ-ileyhin mülk-i müşterâsı ve arsa-i mezbûre hakk-ı müfevvezi olmuşdur. 
Benim bir vech ile hak ve müstahakkım ve alâka ve medhalim kalmamışdır key-
fe mâ yeşâ ve yahtâr mutasarrıf olsun dedikde gıbbe’t-tasdîk-i şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Bâli Beşe b. Hüseyin, Mustafa b. Sinan, el-Hâc Halil b. Mehmed, 
Osman Ağa b. Hasan, Süleyman Beşe b. Ali.

132 [18a-2] Merhum Hacı Hüseyin Ağa b. Mustafa’nın Hacı Abdülkerim 
Efendi b. Mehmed’e borçlu olduğu
Sa‘âdetlü Dârü’s-sa‘âdeti’s-seniyye ağası hazretleri yazıcısı mefharü’l-emâcid 
ve’l-ekârim bâ‘isü hâze’l-kitâb el-Hâc Abdülkerim Efendi b. Mehmed tarafından 
husûs-ı âti’l-beyâna vekîl olduğu Mehmed Bey b. Cafer ve diğer Mehmed Bey 
b. Ali nâm kimesneler şehâdetleriyle şer‘an sâbit olan el-Hâc Hüseyin Efendi 
b. el-Hâc Eyyûb nâm kimesne meclis-i şer‘-i hatîr-i enverde Saray-ı atîk-i sultânî 
teberdârlarından olup bin doksan altı senesinde sakabaşı iken hacc-ı şerîf av-
detinde Bedr-i Huneyn’de vefât eden Dalkozlu el-Hâc Hüseyin Ağa b. Mustafa 
b. Hüseyin nâm kimesnenin vâriseleri ve terekesine vaz‘-ı yed eden li üm kız 
karındaşları Âsiye ve Fâtıma nâm hâtunlar mahzarlarında bi’l-vekâle üzerlerine 
da‘vâ ve takrîr-i kelâm edip yedimde temessük nâtık olduğu üzre müteveffâ-
yı mezbûr zimmetinde cihet-i karz-ı şer‘îden iki bin yedi yüz guruş hakkım 
olup hattâ meblağ-ı mezbûr bana deyni olduğu[nu] hayâtında ikrâr dahi et-
tikden sonra meblağ-ı mezbûr bin iki yüz guruşu Şam sâkinlerinden Dilaver 
Ağa yediyle ahz u kabz bâkī bin beş yüz guruşunu kable’l-edâ fevt olmağla suâl 
olunup terekesinden meblağ-ı bâkī-i mezbûru bana edâya mezbûretâna tenbîh 
olunmak matlûbumdur dedikde gıbbe’s-suâl mezbûretân Âsiye ve Fâtıma 
hayâtlarında tereke-i müteveffâ-yı mezbûra bi’l-verâse vaz‘-ı yedlerini ikrâr 
lâkin deyn-i mezkûru inkâr etmeleriyle müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden olup saray-ı mezkûr 
teberdârlarından Mehmed Bey b. Süleyman ve Hasan Bey b. Şaban nâm kimes-
ne li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müteveffâ-yı mezbûr sakabaşı el-Hâc Hüseyin Ağa b. Mustafa b. Hüseyin bun-
dan akdem hayâtında müvekkil-i mûmâ-ileyh el-Hâc Abdülkerim Efendi’ye 
cihet-i karzdan iki bin esedî guruş zimmetinde lâzımü’l-edâ deynimdir deyû 
bizim huzûrumuzda ikrâr ve bizi işhâd etmiş idi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olup müşârün-ileyh el-Hâc 
Abdülkerim Efendi tahlîf-i şer‘îyle tahlîf olundukdan sonra mûcebince meblağ-ı 
bâkī-i mezbûr bin beş yüz esedî guruşunu müteveffâ-yı mezbûrun terekesin-
den müvekkil-i mûmâ-ileyhe edâ ve teslîm mezbûretâna tenbîh olunmağın mâ 
vaka‘a bi’t-taleb ketb olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Ali Efendi b. Yusuf, İbrahim Bey b. ( ), el-Hâc Hasan b. ( ), el-Hâc 
Hasan Ağa Ser-oda, el-Hâc Mustafa b. Sefer ve gayruhüm mine’l-hâzırîn.

133 [18a-3] Sinan Ağa mahallesinden Ahmed’in Hüseyin Beşe 
b. Ömer’deki alacağını tahsil ettiği
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘den 
Mevlânâ Mehmed Efendi b. Ahmed irsâl olunup ol dahi mahmiye-i İstanbul’da 
Sinan Ağa mahallesinde sâkin el-Hâc Musa b. Rıdvan nâm kimesnenin menzi-
line varıp zeyl-i kitâbda muharrerü’l-esâmî müslimîn huzûrunda akd-i meclis-i 
şer‘-i Nebevî eyledikde mezbûr el-Hâc Musa meclis-i ma‘kūd-ı mezbûrda yine 
mahalle-i mezbûreden Ahmed işbu bâ‘isü’l-kitâb Hüseyin Beşe b. Ömer mah-
zarında ikrâr-ı tâm ve takrîr-i kelâm edip mezbûr Hüseyin Beşe’ye bundan ak-
dem iki yüz esedî guruşumu ikrâz ve teslîm ol dahi iktirâz [ve] ahz u kabz 
ve istihlâk eylemiş idi el-hâletü hâzihî meblağ-ı mezbûr iki yüz esedî guruşu 
mezbûr Hüseyin Beşe bana edâ ve teslîm ben dahi yedinden tamâmen ahz ey-
ledim min ba‘d meblağ-ı mezbûrdan merkūm Hüseyin Beşe zimmetinde bir 
akçe ve bir habbe hakkım bâkī kalmadı dedikde gıbbe’t-tasdîki’ş-şer‘î vâki‘ hâli 
Mevlânâ-yı mezbûr mahallinde ketb ü tahrîr edip ba‘dehû ma‘an ba‘s olunan 
çukadâr İbrahim Beşe b. Abdullah ile meclis-i şer‘a gelip alâ vukū‘ihî inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fî 7 min şehr-i Receb sene 1097.
Şuhûdü’l-hâl: (...) Efendi, Alem Efendi el-Müezzin, Receb b. Mehmed, Mehmed 
Çelebi b. Ahmed, (...) İbrahim Çelebi b. Musa?

134 [18b-1] Mustafa b. Hacı Mehmed’in kölesi Devlet b. Abdullah’ı 
azat ettiği
Mahmiye-i İstanbul’da el-Hâc Hasan mahallesi sükkânından olup a‘lemü’l-
ulemâ’i’l-izâm efdalü’l-fuzalâ’i’l-fihâm yenbû‘ü’l-fezâil metbû‘ü’l-efâzıl a‘lemü’l-
ilm ve’l-hüdâ menârü’l-fazl ve’t-tükā sa‘âdetlü İbrahim hazretlerinin bâ berât 
kendinin hizmetinde olan Mustafa b. el-Hâc Mehmed nâm kimesne meclis-i 
şer‘î hatîr-i lâzımü’t-tevkīrde takrîr-i kelâm ve ta‘bîr ani’l-merâm edip bana 
rıkkını mu‘terif olan işbu alçak boylu, gök gözlü, açık kaşlı, kösecü’l-lihye 
Rûsiyyü’l-asl müslimü’l-mille, bâ‘isü hâze’l-kitâb Devlet b. Abdullah nâm abd-i 
memlûkümü hasbeten lillâhi te‘âlâ ve taleben li merzâti’r-Rabbi’l-a‘lâ malımdan 
tahrîr ve i‘tâk ve zümre-i ahrâr-ı asliyyîne idrâc ve ilhâk eyledim ba‘de’l-yevm 
mevsûf-ı mezbûr Devlet sâir ahrâr-ı asliyyîn gibi hür olup üzerinde velâdan 
gayrı alâka ve medhalim yoktur dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve tis‘în ve elf.
Şuhûdü’l-hâl: Fahrü’l-müderrisînü’l-kirâm Abdullah Efendi, fah rü’l-mü der-
risînü’l-kirâm Ali Efendi b. Mustafa, Ahmed Efendi b. Yusuf tâbi‘-i hazret-i 
Efendi, Şaban Efendi b. Halil tâbi‘-i Efendi, Tâlî müezzin İbrahim Efendi, Yakub 
Efendi b. İsa, Ahmed b. Abdullah, Mustafa Beşe b. ( ).

135 [18b-2] Baştina vergisini yeni Rum Patriği Diyonisyos’un 
toplaması gerektiği
Husûs-ı âti’l-beyânın mahallinde ketb u tahrîri için cânib-i şer‘den bi’t-taleb 
irsâl olunan Mevlânâ İmâmzâde Mehmed Efendi mahmiye-i İstanbul’da hâlâ 
Rum Patriği olan Diyonisyos nâm râhibin mahmiye-i mezbûrede Fenerkapısı 
kurbunda vâki‘ menziline varıp zeyl-i kitâbda mastûrü’l-esâmî müslimîn 
huzûrunda akd-i meclis-i şer‘-i kavîm ettikde, mezbûr Diyonisyos Râhib 
meclis-i ma‘kūd-ı mezkûrda hâlâ İznikmid metrepolidi Meliznos v. Yorgi ve 
Selânik metrepolidi Niyafnoz v. Yatoz ve Yenişehir metrepolidi Makaryos 
v. Yani nâm râhibler ile mahmiye-i mezbûrede Kanlı kilisede hâlâ başpa-
paz olan Yorgo v. Yani ve Belgrad kilisesinde papaz olan Yani v. Noros ve Altı 
Mermer kilisesi papazı diğer Yani v. Kostantin ve Çarşamba pazarında vâki‘ 
kilisenin papazı diğer Yani v. Diko ve Ayvansaray kapısı kurbunda vâki‘ kili-
senin papazı Londari v. Yorgi ve Hızıreller kilisesinin papazı Andon v. Dimitri 
ve Mirahor kilisesi papazı Simaven v. Yani ve Salma Tomruk kilisesinin pa-
pazı Yani v. Kosta ve Kule kilisesi papazı diğer Yani v. Toma ve Topkapısı ki-
lisesinde papaz olan Hristodolos v. Yani ve Samatya’da vâki‘ kiliselerden pa-
paz olan Pavlo v. Yorgi ve Luzitsos v. Yanapon ve İstati v. Yorgi ve Sarmaşık 
kilisesinde papaz Mihal v. Dimo ve Balat’da olan kiliselerden papaz Andriye 
v. Yorgi ve Rika v. Dimo ve yine Edirnekapısı’nda papaz olan Dimo Resanik ve 
Eğrikapı kilisesinin papazı Bacdili? v. Yani ve Ayakapısı’nda Andon v. Sak ve 
Galata’da vâki‘ kiliselerin papazları Yorgi v. Saraka ve Yerasimos v. Aci Toma 
ve Kostantin v. Buber ve Vatnaş v. Dimitri ve Kostantin v. Simili ve Mihal 
v. Dimitri ve Ortaköy papazı Yorgi v. Simo ve Yeniköy papazlarından Londiyos 
v. Yani ve Metoftoz v. Toma ve Mestodoloz v. Mihal ve Arnavutköy papa-
zı Danyal v. Manol nâm râhibler muvâcehelerinde bast-ı merâm ve takrîr-i 
kelâm edip kıbel-i saltanat-ı aliyyeden yedime ihsân olunan işbu emr-i şerîf-i 
âlîşânda takrîr buyrulduğu üzre târih-i kitâb senesinde vâki‘ rûz-ı hızırdan 
bin doksan sekiz senesine gelicek rûz-ı hızıra varınca mahmiye-i mezkûre ve 
Galata ve Samatya ve tevâbi‘i karyelerde vâki‘ kadîmî kiliseler ve manastırla-
rın baytine? rüsûmu benim tahvîlime düşmüş iken zikr olunan metrepolid-
lerden mukaddem patrik olan Yako Meyser Râhib’in ma‘rifetiyle mezkûrûn 
papazlardan baytine? rüsûmu cem‘an dört bin yüz yetmiş dokuz buçuk esedî 
guruş ahz u kabz edip patrik-i sâbık-ı mezbûrun emriyle kendi umûruna edâ 
etmeleriyle hâlâ mezkûrûndan hakīkat-i hâl tefahhus olunup takrîrleri tahrîr 
ve sûreti yedine i‘tâ olunmak matlûbumdur dedikde gıbbe’s-suâl mezkûrûn 
metrepolid ve papazlar dahi cevâblarında fi’l-hakīka kaziyye patrik-i mezbûr 
Diyonisyos râhibin takrîr-i meşrûhu üzre olduğunu her biri tav‘an ikrâr ve 
i‘tirâf etmeğin vâki‘ hâli Mevlânâ-yı mezbûr mahallinde ketb ü tahrîr ba‘dehû 
ma‘an irsâl olunan Mehmed b. Mustafa ve Ebûbekir b. Hüseyin ile meclis-i 
şer‘a gelip alâ vukū‘ihî inhâ ve takrîr ettikden sonra vâki‘ hâl hıfzan li’l-makāl 
bi’t-taleb ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mehmed Çelebi b. Süleyman, Abdullah Çelebi b. Üveys, Şaban 
Ağa b. Süleyman, el-Hâc Hasan b. Ali.







136 [18b-3] Ayşe Hatun bt. Süleyman’ın Hasan Ağa b. Mehmed’e evini 
bey‘ bi’l-istiğlâl yoluyla sattığı
Mahmiye-i Kostantıniyye’de Çıkrıkçı Kemal mahallesinde sâkine zâtı el-Hâc 
Abdülbâkī Çelebi b. Ali ve Ahmed Yazıcı b. Sâdık ta‘rîfleriyle mu‘arrefe olan Ayşe 
Hâtun bt. Süleyman meclis-i şer‘-i şerîfde işbu sâhibü’l-vesîka fahrü’l-eşbâh 
Hasan Ağa b. Mehmed mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ bir ta-
rafdan vakıf menzil ve bir tarafdan kundakçı Ali Çelebi veresesi menzil[i] ve bir 
tarafdan Safâî Efendi sâkin olduğu menzil ve bir tarafdan tarîk-i âm ile mahdûd 
ve mümtâz hâriciyye ve dâhiliyye[sinde] büyût-ı adîde ve zât-ı eşcâr bahçeyi 
müştemil menzilimi bi cümleti’t-tevâbi‘ ve’l-levâhık mezbûr Hasan Ağa’ya altı 
yüz kıt‘a esedî guruşa bey‘ ol dahi kendi malıyla iştirâ ve tesellüm edip semeni 
olan meblağ-ı mezbûr altı yüz guruşu yedinden tamâmen alıp kabz eylediğim-
den sonra mezbûr Hasan Ağa menzil-i mahdûd-ı mezbûru ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin doksan 
guruş ücretle bana îcâr ve teslîm ben dahi istîcâr ve tesellüm ve kabûl eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Receb sene [10]97.
Şuhûdü’l-hâl: İsmail Efendi el-Hatîb, Mehmed Çelebi b. Hacı Fethullah, Hacı 
Beşe b. Halîfe, Mehmed Efendi b. Hacı Şaban, Abdurrahman Efendi b. ( ), el-
Hâc İsmail b. el-Hâc Murad, Ali Efendi, Mehmed Efendi Seferzâde, Hacı Şaban 
b. Ebûbekir.

137 [19a-1] Haçador v. Ağya ile Ahmed Ağa b. Mehmed’in alacak 
davasında sulh oldukları
Mahmiye-i İstanbul’da İbrahim Paşa mahallesinde sâkin tüccâr tâifesinden 
Haçador v. Ağya nâm zimmî meclis-i şer‘-i şerîf-i enverde bâ‘isü hâze’l-kitâb 
Ahmed Ağa b. Mehmed nâm kimesne mahzarında ikrâr ve takrîr-i kelâm edip 
mezbûr Ahmed Ağa’ya kendi menzili içinde mücerreden dört bâb oda binâ 
edip vermek üzre yirmi altı bin iki yüz akçeye barışıp ber vech-i muharrer 
dört odayı itmâm ve meblağ-ı mezbûr yirmi altı bin iki yüz akçeyi yedinden 
tamâmen ahz u kabz eylediğimden sonra benim üç bin akçe ziyâde masrafım 
olmuşdur deyû bundan akdem mezbûr Ahmed Ağa’dan taleb [ve] da‘vâ sa-
dedinde olduğumda beynimizde münâza‘ât-ı kesîre vâki‘ olmuşdur el-hâletü 
hâzihî muslihûn tavassut edip da‘vâ-yı mezkûrumdan mezbûr Ahmed Ağa 
on guruş üzerine benimle müsâlaha oldukda ben dahi sulh-i mezbûru kabûl 
ve bedel-i sulh olan meblağ-ı mezbûr on guruşu yedinden ahz u kabz edip 
husûs-ı mezbûra müte‘allik âmme-i da‘vâdan mezbûr Ahmed Ağa’nın zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-mürecceb li sene seb‘a ve tis‘în ve elf.
Şuhûdü’l-hâl: Ömer Ağa b. Ali, el-Hâc Veli b. Yusuf, Mehmed Halîfe b. Abdullah 
el-Müezzin, el-Hâc Halil b. Abdullah, Mehmed Çelebi b. Veli, Abdünnebi b. Sefer, 
Abdullah Çelebi [b.] Ramaza[n].

138 [19a-2] Merhum Hacı Hüseyin Ağa b. Mustafa’nın Hacı Mehmed 
Ağa b. Mustafa’ya borçlu olduğunun sabit olduğu
Min mümzâtihî
Saray-ı atîk-i sultânî teberdârlarından bâ‘isü hâze’l-kitâb el-Hâc Mehmed Ağa 
b. Mustafa nâm kimesne meclis-i şer‘-i şerîf-i âlîde bin doksan altı senesin-
de sakabaşı iken vefât eden Dalkozlu teberdâr el-Hâc Hüseyin Ağa b. Mustafa 
b. Hüseyin’in li üm kız karındaşları ve terekesine vaz‘-ı yed eden Âsiye ve 
Fâtıma nâm hâtunlar mahzarlarında üzerlerine da‘vâ ve takrîr-i kelâm edip 
müteveffâ-yı mezbûr zimmetinde imzâ ve hatmini hâvî temessük nâtık oldu-
ğu üzre cihet-i karzdan beş yüz esedî guruş hakkım olup hattâ ikrâr dahi etti-
ğinden sonra kable’l-edâ fevt olmağla suâl olunup terekesinden edâya tenbîh 
olunmak matlûbumdur dedikde gıbbe’s-suâl mezbûretân Âsiye ve Fâtıma 
cevâblarında tereke-i müteveffâ-yı mezbûr[a] vaz‘-ı yedlerini ikrâr lâkin 
deyn-i mezkûru inkâr etmeleriyle müdde‘î-i mezbûrdan müdde‘âsını mü-
beyyine beyyine taleb olundukda udûl-i müslimînden olup saray-ı mezbûr 
teberdârlarından İbrahim Bey [b.] Ahmed ve el-Hâc Hasan b. İbrahim nâm 
kimesneler li ecli’ş-şehâde meclis-i şer‘a hâzırân olup isre’l-istişhâd fi’l-hakīka 
müteveffâ-yı mezbûr el-Hâc Hüseyin Ağa b. Mustafa b. Hüseyin mukaddemâ 
hayâtında müdde‘î-i mezbûr el-Hâc Mehmed Ağa’ya cihet-i karzdan beş yüz 
guruş deynimdir deyû bizim huzûrumuzda ikrâr ve bizi işhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olup 
müdde‘î-i mezbûr ba‘de’t-tahlîf, mûcebince meblağ-ı mezbûru terekesinden 
müdde‘î-i mezbûra edâya mezbûretâna tenbîh olunmağın mâ vaka‘a bi’t-taleb 
ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa Tevekkül, İbrahim b. Ahmed, Ali b. Bâli, Mehmed 
b. ( ) ve gayruhüm.







139 [19a-3] İsak v. Abraham’ın Felemenkli Danyal v. Galof ile ortağına 
borçlu olduğu
Min mümzâtihî
Felemenk tüccârından olup mahrûse-i Galata’da müsâfiren sâkinler olan bâ‘isü 
hâzihi’l-vesîka Danyal v. Galof ve şerîki Kırinliya v. Berşin nâm müste’menler 
meclis-i şer‘-i şerîf-i enver ve mahfil-i dîn-i münîf-i ezherde Budin cemâ‘atinden 
olup Hasköy sâkinlerinden İsak v. Abraham nâm yahudi mahzarında her biri 
üzerine da‘vâ ve takrîr-i kelâm edip merkūm İsak ile şerîki gāib ani’l-meclis 
Azarya nâm yahudi’ye târih-i kitâbdan on üç ay mukaddem her zirâ‘ı ikişer gu-
ruş ve birer semene olmak üzre yedi yüz yirmi iki buçuk zirâ‘ Londrine çuka-
mızı bin beş yüz esedî guruş ve yirmi bir akçeye bey‘ ve teslîm mezbûrân İsak 
ve Azarya dahi ale’l-iştirâki’s-seviy vech-i meşrûh üzre iştirâ ve kabz ve tesel-
lüm ve her biri âharın zimmetine lâzım gelen meblağı dahi ahz u kabûlü hâviye 
kefâlet-i sahîha-i şer‘iyye ile kefîl olduklarından sonra meblağ-ı mezbûrun be-
şer guruş ve yirmi bir akçesini mukaddemâ mezbûrlardan ahz u kabz edip bin 
beş yüz esedî guruşu zimmetlerinde bakī kalmağla hâlâ merkūm İsak’a suâl olu-
nup asâlet ve kefâlet-i mahkiyesine binâen meblağ-ı mezbûr bin beş yüz guru-
şun alıverilmesi matlûbumdur dediklerinde gıbbe’s-suâl mesfûr İsak cevâbında 
kaziyye minvâli bâlâda tafsîl ve mürûr ettiği üzre olu[p] ancak zikr olunan çuka 
semenlerinden müdde‘iyân-ı merkūmâna yedi yüz elli esedî guruş elân zimme-
timde vâcibü’l-edâ deynimdir deyû ikrâr lâkin gāib-i merkūm Azarya’nın his-
sesine isâbet eden yedi yüz elli guruşa ber vech-i muharrer kefâletini inkâr edi-
cek müdde‘iyân-ı mezbûrândan mezbûr İsak’ın vech-i meşrûh üzre kefâletini 
mübeyyine beyyine taleb olundukda isbât-ı beyyine için istimhâl etmeleriyle 
mehil-i şer‘î ile imhâl olunduklarından sonra ikrârı mertebesi olan meblağ-ı 
mezbûr yedi yüz elli esedî guruşu müdde‘iyân-ı mersûmâna edâ ve teslîme 
merkūm İsak’a tenbîh olunmağın mâ vaka‘a bi’t-taleb ketb olundu.
Fi’l-yevmi’s-sânî min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed, Mustafa Çelebi b. Ahmed, İbrahim 
Çelebi b. Ahmed, el-Hâc Mustafa b. Tevekkül, Ahmed Beşe b. ( ).

140 [19b-1] Kerime bt. Hızır kendisine intikal eden ev hissesini 
damadı Osman b. Mehmed’e sattığı
Husûs-ı âti’l-beyânın mahallinde ketb u tahrîri için savb-ı şer‘den bi’l-iltimâs 
irsâl olunan Ebûbekir Efendi b. el-Hâc Abdülkerim mahmiye-i İstanbul’da 
Çelebioğlu mahallesinde sâkine Kerime bt. Hızır nâm hâtunun menziline varıp 
zeyl-i kitâbda muharrerü’l-esâmî müslimîn huzûrlarında akd-i meclis-i şer‘-i 







şerîf eyledikde mahalle-i mezbûrede sâkin iken bundan akdem vefât eden nakkāş 
Hasan Çelebi b. Mustafa nâm kimesnenin verâseti zevce-i metrûkesi mezbûre 
Kerime Hâtun ile sulbiye kebîre kızı Emetullah nâm hâtuna münhasıra olup 
kable’l-kısme mezbûre Emetullah dahi fevt olup verâseti zevci el-Hâc Osman 
b. Mehmed ile vâlidesi mezbûre Kerime’ye münhasıra ve tashîh-i mes’eleleri bi 
tarîki’l-münâsahati’ş-şer‘iyye on altı sehimden [ibâret] olup sihâm-ı mezbûreden 
yedi sehimi mezbûr el-Hâc Osman ve dokuz sehimi merkūme Kerime’ye isâbet 
eylediği şer‘an zâhir ve müte‘ayyin oldukdan sonra mezbûre Kerime Hâtun zâtı 
Hasan Çelebi b. Abdullah ve el-Hâc Mustafa b. Abdullah ta‘rîfleriyle ba‘de’l-
mu‘arrefe meclis-i ma‘kūd-ı mezbûrda râfi‘ü hâze’l-kitâb mezbûr el-Hâc Osman 
mahzarında ikrâr-ı tâm ve takrîr-i kelâm edip müteveffâ-yı mezbûr Hasan 
Çelebi’nin terekesinden olup medîne-i Galata’ya tâbi‘ kasaba-i Tophâne’de el-
Hâc Memiş mahallesinde vâki‘ bir tarafdan Mehmed Çelebi b. Ali mülkü ve bir 
tarafdan Ayşe Hâtun mülkü ve iki tarafdan tarîk-i âm ile mahdûd fevkānî bir 
bâb oda ve bir sofa ve tahtânî bir oda ve cüneyne ve bi’r-i mâ ve kenîfi müş-
temil mülk menzilden hesâb-ı mezkûr üzre irsen bana isâbet eden dokuz se-
him hisse-i şâyi‘amı bi cümleti’t-tevâbi‘ ve’l-levâhık tarafeynden îcâb ve kabûlü 
hâvî bey‘-i bâtt-ı sahîh-i şer‘iyye ile mezbûr el-Hâc Osman’a altı bin akçeye bey‘ 
ve temlîk ve teslîm edip ol dahi iştirâ ve kabûl ve temellük ve tesellüm eyle-
dikden sonra semen-i mezbûr altı bin akçeyi mezbûr el-Hâc Osman yedinden 
tamâmen ahz u kabz eyledim fî mâ ba‘d menzil-i mezbûrun mecmû‘u merkūm 
el-Hâc Osman’ın irsen ve şirâen mülk-i mahzı ve hakk-ı sırfı olmuşdur benim 
alâka ve medhalim kalmadı keyfe mâ yeşâ mutasarrıf olsun dedikde gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr ba‘dehû ma‘an 
ba‘s olunan Mehmed b. Ahmed ve İsmail b. Mustafa ile meclis-i şer‘a gelip alâ 
vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Fazlı Efendi b. Mehmed el-İmâm, Mustafa Efendi b. Fazlı Efendi, 
Mi‘mâr Mehmed Çelebi b. Ahmed, Ahmed Halîfe b. Mehmed, Ömer Çelebi 
b. Hızır.

141 [19b-2] Hacı Osman b. Mehmed’e intikal eden ev hissesini 
kayınvalidesi Kerime’ye sattığı
Husûs-ı âti’z-zikrin mahallinde ketb u tahrîri için savb-ı şer‘den bi’l-iltimâs irsâl 
olunan Ebûbekir Efendi b. el-Hâc Abdülkerim mahmiye-i İstanbul’da Çelebioğlu 
mahallesinde vâki‘ zikr-i âtî menzile varıp zeyl-i kitâbda muharrerü’l-esâmî 
müslimîn huzûrunda akd-i meclis-i şer‘-i şerîf eyledikde mahalle-i mezbûrede 
sâkin iken bundan akdem vefât eden nakkāş Hasan Çelebi b. Mustafa’nın 
verâseti zevce-i metrûkesi Kerime bt. Hızır nâm Hâtun ile sulbiye kebîre kızı 
Emet[ullah] nâm hâtuna münhasıra olup kable’l-kısme mezbûre Emetullah 
dahi fevt olup verâseti zevci el-Hâc Osman b. Mehmed [ve] vâlidesi mezbûre 
Kerime’ye münhasıra ve tashîh-i mes’eleleri bi tarîki’l-münâsahati’ş-şer‘iyye on 
altı sehimden [ibâret] olup sihâm-ı mezbûreden yedi sehimi mezbûr el-Hâc 
Osman’a ve dokuz sehim mezbûre Kerime’ye isâbet eylediği şer‘an zâhir ve 
müte‘ayyin oldukdan sonra mezbûr el-Hâc Osman meclis-i ma‘kūd-ı mezbûrda 
râfi‘atü hâze’l-kitâb mezbûre Kerime mahzarında ikrâr-ı tâm ve takrîr-i kelâm 
edip müteveffâ-yı mezbûr Hasan Çelebi’nin terekesinden olup işbu bir tarafdan 
Şah Hâtun vakfından olup el-Hâc Ali tasarrufunda olan vakf menzil ve bir taraf-
dan Ebussuûd Efendi vakfından olup Ali Efendi tasarrufunda olan menzil ve bir 
tarafdan benim tasarrufumda olan menzil ve bir tarafdan tarîk-i âmla mahdûd 
sokak kapısı üzerinde tabaka-i ulyâda bir oda ve bir sofa ve bir cihânnümâ ve 
tabaka-i vustâda bir oda ve bir kiler ve tahtânî bir oda ve kenîf ve mûmâ-ileyh 
Ali Efendi menzili tarafında bir fevkānî oda ve altında matbah ve bir zîr-i zemîn 
mahzen ve havluyu müştemil mülk menzilde hesâb-ı mezkûr üzre bana isâbet 
eden yedi sehim hisse-i şer‘iyyemi, bi cümleti’t-tevâbi‘ ve’l-levâhık tarafeynden 
îcâb ve kabûlü hâvî bey‘-i bâtt-ı sahîh-i şer‘î ile mezbûre Kerime’ye otuz altı 
bin akçeye bey‘ ve temlîk ve teslîm ol dahi iştirâ ve kabûl ve temellük ve tesel-
lüm eyledikden sonra semen-i mezbûrun altı bin akçesini mezbûrenin yedin-
den ahz u kabz edip mâ‘adâsı olan otuz bin akçeyi hâlâ edâya iktidârı olmayıp 
târih-i kitâbdan otuz gün tamâmına değin bi’t-taleb te’cîl eyledim. Fî mâ ba‘d 
menzil-i mezbûrun mecmû‘u …? mezbûrenin mülk-i mahzı ve hakk-ı sırfı ol-
muşdur keyfe mâ yeşâ mutasarrıf olsun dedikde gıbbe’t-tasdîki’ş-şer‘î vâki‘ hâli 
mezbûr Ebûbekir Efendi mahallinde tahrîr ba‘dehû ma‘an ba‘s olunan Mehmed 
Çelebi b. Ahmed ve İsmail ile meclis-i şer‘a gelip alâ vukū‘ihî inhâ ve takrîr et-
meğin mâ vaka‘a bi’t-taleb ketb olundu.
Fi’l-yevmi’s-sâlis min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Hasan Çelebi b. Abdullah, el-Hâc Mustafa b. Abdullah, Fazlı Efendi 
b. Mehmed el-İmâm, Mustafa b. Fazlı Efendi, Mi‘mâr tezkirecisi Mehmed Halîfe.

142 [20a-1] Yeniçeri Kapı Kethüdâsı Yusuf Efendi b. Mehmed’in 
mevâcib kahvesini satışı
Medîne-i Şâm-ı şerîf ’de Dergâh-ı âlî yeniçerilerinin on üçüncü ağa bölüğüne 
mahsûs oda ahâlîsinin çorbacısı olan Abdi Çorbacı b. el-Hâc Eyyûb b. Kaplan 
ve sekizinci cemâ‘atine mahsûs oda ahâlîsinin çorbacısı olan Ayıntâbî Mustafa 
Çorbacı b. Mehmed b. Ali meclis-i şer‘-i şerîf-i enverde medîne-i mezkûrda 
Dergâh-ı âlî yeniçerilerinin mahmiye-i İstanbul’da kapı kethüdâları olan umdetü 
erbâbü’t-tahrîr ve’l-kalem Yusuf Efendi b. Mehmed tarafından husûs-ı âti’z-
zikri tasdîke sâbitü’l-vekâle vekîl olan el-Hâc Abdullah Çelebi b. el-Hâc Osman 
mahzarında her biri ikrâr-ı tâm ve takrîr-i kelâm edip zikr olunan odaların 
hâlâ sefer-i hümâyûnda olan neferâtın işbu doksan yedi senesi recec ve reşen 
mevâcibleri için müvekkil-i mûmâ-ileyh Yusuf Efendi işbu mümzâ ve mahtûm 
temessük mûcebince her vakıyyesi birer guruşa olmak üzre altı bin iki yüz sek-
sen bir vakıyye kahvesini altı bin iki yüz seksen bir guruşa bize bey‘ ve teslîm biz 
dahi iştirâ ve kabûl ve temellük ve tesellüm ve neferât-ı mezkûrenin mevâcib-i 
merkūmeleri için âhara bey‘ ve kabz ve semen eyledik hâlâ zikr olunan kah-
venin semeni olan meblağ-ı mezbûr altı bin iki yüz seksen guruş müvekkil-i 
mûmâ-ileyh Yusuf Efendi’ye zimmetimizde lâzımü’l-edâ deynimizdir dedikle-
rinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Bayram Efendi b. es-Seyyid Mahmud, el-Hâc Ahmed 
Çelebi b. ( ) eş-Şâmî, Hamîdîzâde Mehmed Çelebi, İbrahim Bey b. ( ), Molla 
Ahmed b. ( ), Halil Ağa b. ( ).

143 [20a-2] Emine bt. Veli b. Abdullah’ın menzil vakfı
Elhamdü li veliyyihî ve’s-salâtü alâ nebiyyihî ve alâ âlihî ve ashâbihi’l-
müte’eddibîn bi âdâbihî ve ba‘d işbu kitâb-ı sıhhat-nisâbın tahrîrine bâ‘is ve bâdî 
ve bu hitâb-ı müşgîn-nikābın tastîrine sebeb ve dâ‘î oldur ki Dârü’l-hilâfeti’l-
aliyye Kostantıniyye el-mahmiyye’de Keçeci Pîrî mahallesinde sâkin sâhibü’l-
hayrât ve’l-hasenât Emine bt. Veli b. Abdullah nâm hâtun tarafından vakf-ı âti’l-
beyânı ikrâra vekîl olduğu zâtını ma‘rifet-i şer‘iyye ile ârifân Mustafa b. Osman 
ve Mahmud Çelebi b. Musli nâm kimesneler şehâdetleriyle sâbit olan mefharü’l-
eimmeti’l-kirâm Mehmed Efendi b. Süleyman nâm kimesne meclis-i şer‘-i 
şerîf-i enverde ve mahfil-i dîn-i münîf-i ezherde vakf-ı âti’z-zikri li ecli’t-tescîl 
mütevellî nasb olunan el-Hâc İsmail Çelebi b. Hüseyin mahzarında bi’l-vekâle 
ikrâr-ı tâm ve takrîr-i kelâm edip müvekkilem mezbûre Emine Hâtun silk-i 
mülkünde münselik olup mahalle-i mezbûrede vâki‘ etrâf-ı erba‘ası Kireçhâne 
ve Medîne-i Münevvere vakfı ve Mustafa Beşe mülkü ve tarîk-i âm ile mahdûd 
hâriciyyesi tabaka-i ulyâda bir bâb oda ve bir sofa ve tabaka-i vustâda bir oda 
ve süflâda ahır ve dâhiliyyesi fevkānî iki bâb oda ve sofa ve dehliz ve tahtânî iki 
oda ve hamam ve cüneyne ve bi’r-i mâ ve havluyu müştemil menzilini, hasbe-
ten lillâhi te‘âlâ vakf-ı sahîh-i muhalled ve haps-i sarîh ile üç ay mukaddem vakf 
ve haps edip şöyle şart eylediğim ki menzil-i mezbûrun tevliyyeti ve tasarrufu 
hayâtta oldukça kendiye meşrût olup dilerse sâkin ola ve dilerse îcâr edip gal-
lesine mutasarrıf ola, ba‘de vefâtihâ rub‘iyyesi Neslihan bt. el-Hâc Mustafa nâm 
hâtuna meşrût olup ol dahi kezâlik dilerse sâkine ve dilerse gallesine mutasarrıf 
ola ve ba‘de vefâtihâ menzil-i mezbûru vech-i meşrûh üzre tasarrufu mezbûre 
Neslihan’ın evlâdı ve evlâd-ı evlâdı ve evlâd-ı evlâd-ı evlâdına meşrûta ola ve 
ba‘de’l-inkırâz mahalle-i mezbûre imâmına meşrûta olup ol dahi dilerse sâkin 
ve dilerse gallesine mutasarrıf ola ve vakf-ı mezbûrun tebdîli ve tağyîri merreten 
ba‘de uhrâ yedinde ola ve benden sonra tevliyyet re’y-i hâkime müfevvez ola ve 
mürûr-ı eyyâm ile meşrûta ri‘âyet müte‘azzir olursa galle-i vakf-ı mezbûr mut-
lak fukarâ-i müslimîne sarf oluna deyû takrîr-i bast edip mütevellî-i mezbûra 
teslîm ol dahi vakfiyyet üzre kabz ve sâir mütevellîler evkāfda tasarrufları gibi 
tasarruf eyledi dedikde gıbbe’t-tasdîki’ş-şer‘î vekîl-i mezbûr Osman kelâmını 
semt-i vifâkdan cânib-i şikāka atf edip vakf-ı akār İmâm-ı A‘zam hazretleri ka-
tında gayr-ı lâzım olduğundan mâ‘adâ vâkıfe-i mezbûre menfa‘at-i vakfı nefsine 
şart etmek Hazret-i İmâm Muhammed katında bâtıl olup binâen-aleyh vakf-ı 
mezbûrdan bi’l-vekâle rücû‘ eyledim mütevellî-i merkūm menzil-i mezkûru 
bana teslîm eylesin dedikde mütevellî-i mezbûr cevâb-ı sedîde mütesaddî olup 
eğerçi hâl bast olunan minvâl üzredir, lâkin İmâm Ebû Yusuf hazretleri katın-
da mücerred vakaftü demekle ve imâmMuhammed hazretleri katında teslîm 
ile’l-mütevellî ve zikri te’kîd ile vakıf sahîh olup sıhhat ise imâm-ı müşârün-
ileyhimâ katlarında vech-i muharrer üzre oldukda lüzûmdan müfârık değildir 
deyû teslîmden imtinâ‘ ve husûmet ve nizâ‘ edip hâkim-i muvakki‘-i sadr-ı kitâb 
hazretleri huzûrunda müterâfi‘ân ve her biri muktezâsınca fasl ve hasma tâlibân 
olduklarından sonra mûmâ-ileyh hazretleri dahi tarafeynin kelâmını ısgā ve 
temhîd-i mebânî-i hayrı evlâ görüp vakf-ı mezbûrun sıhhat [ve] lüzûmuna 
hükm-i sahîh-i şer‘î etmeğin min ba‘d vakf-ı mezbûr sahîh ve lâzım olup nakz 
ve nakīzina mecâl muhâl ve ibtâl ve ta‘tîli mümteni‘ü’l-ihtimâl oldu.
Cerâ zâlike ve hurrire fi’l-yevmi’s-sâdis min Recebi’l-ferd li sene seb‘a ve tis‘în 
ve elf.
Şuhûdü’l-hâl: El-Hâc İsmail Çelebi b. Hüseyin, Mehmed Çelebi b. Mustafa el-
Müezzin, kayyım el-Hâc Mustafa b. Ömer, Hacı Mehmed b. Abdullah, Hasan 
Çelebi b. Ramazan, Mustafa Odabaşı b. Ahmed, Mahmud b. Fazlı, Mustafa 
Çelebi b. Osman, Diğer Mustafa Çelebi b. Osman.

144 [20a-3] Hatice bt. Abdullah’ın boşandığı kocası İbrahim 
b. Ahmed’den alacaklarını tahsil etmesi
Mahmiye-i İstanbul’da Yenibahçe kurbunda Karabaş mahallesinde sâkine olup 
zâtı ma‘rifet-i şer‘iyye ile ârifân Mustafa b. Osman ve Aziz Çelebi nâm kimes-
neler ta‘rîfleriyle mu‘arrefe olan Hatice bt. Abdullah nâm hâtun meclis-i şer‘-i 
şerîf-i enverde işbu bâ‘isü’l-kitâb İbrahim b. Ahmed nâm kimesne mahzarında 
ikrâr ve takrîr-i kelâm edip mezbûr İbrahim zevcim olup târih-i kitâbdan on 
beş gün mukaddem beni tatlîk etmekle zimmetinde mütekarrir ve ma‘kūdun-
aleyh olan sekiz yüz akçe mehr-i müeccelim ile ve nafaka-i iddet-i mu‘ayyenem 
mukābelesinde dahi bi’t-terâzî yüz akçe ki cem‘an dokuz yüz akçe hakkı-
mı mezbûr İbrahim yedinden tamâmen ahz u kabz edip hukūk-ı zevciyye-
te müte‘allika âmme-i da‘vâdan mezbûr İbrahim’in zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa b. Osman, Hasan b. Hüseyin, Mehmed b. Mustafa, 
Mehmed Çelebi b. ( ), Hüseyin b. Abdullah, Mustafa b. Abdullah.

145 [20b-1] Merhum Hüseyin Ağa b. Mustafa’nın Baltacılar Odası 
Vakfı’na borçlu olduğunun sabit olduğu
Min mümzâtihî
Saray-ı atîk-i sultânî’de Baltacılar odası mühimmâtına mevkūfe nukūda 
mütevellî olan bâ‘isü hâze’l-kitâb el-Hâc Ahmed Ağa b. Süleyman meclis-i 
şer‘-i şerîf-i enverde bin doksan altı senesinde sakabaşı iken tarîk-i hacc-ı 
şerîfde Bedr-i Huneyn’de vefât eden Dalkozlu el-Hâc Hüseyin Ağa b. Mustafa 
b. Hüseyin’in vârisleri ve li üm kız karındaşları olmağla terekesine vaz‘-ı yed 
eden Âsiye ve Fâtıma nâm hâtunlar mahzarlarında bi’t-tevliyye üzerlerine 
da‘vâ ve takrîr-i kelâm edip müteveffâ-yı mezbûrun taraf-ı vakf-ı mezbûra 
işbu temessük nâtık olduğu üzre asl-ı mâl-ı vakf olmak üzre bin esedî guruş 
ve devr-i şer‘î ile ilzâm olunan kürk bahâsından dahi yüz guruş ki cem‘an se-
kiz yüz esedî guruş deyni olup hattâ ikrâr dahi ettiğinden sonra kable’l-edâ 
fevt olmağla suâl olunup terekesinden edâya tenbîh olunmak matlûbumdur 
dedikde gıbbe’s-suâl mezbûretân Âsiye ve Fâtıma tereke-i müteveffâ-yı 
mezbûra vaz‘-ı yedlerini ikrâr lâkin husûs-ı mezbûru inkâr etmeleriy-
le müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup saray-ı mezkûrda odabaşı olan el-Hâc Hüseyin Ağa 
b. Mehmed ve el-Hâc Mustafa b. Sefer nâm kimesneler li ecli’ş-şehâde meclis-i 
şer‘de hâzırân olup istişhâd olunduklarında fi’l-hakīka müteveffâ-yı mezbûr 
el-Hâc Hüseyin Ağa b. Mustafa b. Hüseyin bundan akdem hâl-i hayâtında zikr 
olunan Baltacılar Odası vakfına temessüküm nâtık olduğu üzre bin yüz esedî 
guruş vâcibü’l-edâ deynimdir deyû bizim huzûrumuzda ikrâr ve bizi işhâd 
eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de’t-tezkiyye şehâdetleri makbûle 
olup ba‘de’t-tahlîfi’l-mu‘teber mûcebince meblağ-ı mezbûru müteveffâ-yı 
mezbûrun terekesinden edâ etmek üzre mezbûretâna tenbîh olunmağın mâ 
vaka‘a bi’t-taleb ketb olundu.
Fi’l-yevmi’r-râbi‘ min Recebi’l-ferd sene 1097.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mustafa 
Çelebi b. ( ) Ser-muhzırân, Mustafa Çelebi Kethüdâ-yı muhzırân ve gayruhüm 
mine’l-hâzırîn.

146 [20b-2] Abdi Beşe b. Sefer’in câriyesi Belkıs’ı azat etmesi
Mahmiye-i İstanbul’da Üskübî mahallesinde sâkin Abdi Beşe b. Sefer meclis-i 
şer‘-i şerîfde takrîr-i kelâm ve ta‘bîr ani’l-merâm edip bana rıkkını mu‘terife olan 
işbu orta boylu, açık kaşlı, ala gözlü Rûsiyyetü’l-asl Mesihiyyetü’l-mille bâ‘isü 
hâzihi’l-vesîka Belkıs bt. Maskov nâm câriye-i memlûkemi hasbeten li’llâhi’l-
meliki’l-Hallâk ve taleben li merzâti’r-Rabbi’r-Rezzâk malımdan tahrîr ve i‘tâk 
ve zümre-i harâir-i asliyyâta idrâc ve ilhâk eyledim ba‘de’l-yevm mevsûfe-i 
mezbûre sâir harâir-i asliyyât gibi hürre olmuşdur ve üzerinde velâ-i şer‘îden 
gayri hakkım kalmadı dedikde mâ vaka‘a bi’t-taleb ketb olundu.
Fi’l-yevmi’s-sâmin min Recebi’l-ferd li sene seb‘a ve tis‘în ve elf.
Şuhûdü’l-hâl: Hasan Efendi el-İmâm, Mustafa Çelebi el-Müezzin, Mehmed 
Çelebi b. Receb, Hasan Çelebi b. el-Hâc Bayram, Mehmed b. Abdi, İbrahim Beşe 
b. Süleyman.

147 [20b-3] Hamdi Efendi b. Osman Efendi’nin Ömer Ağa b. Osman’a 
borçlu olduğu
Vilâyet-i Anadolu’da Kastamonu sancağında Eflani kazâsına tâbi‘ Saruhanlı nâm 
karye ahâlîsinden olup mahmiye-i İstanbul’da müsâfiren sâkin Hamid Efendi 
b. Osman Efendi meclis-i şer‘-i şerîf-i enverde yine mahmiye-i mezbûrede 
Debbâğzade mahallesinde sâkin işbu bâ‘isü’l-kitâb Ömer Ağa b. Osman nâm 
kimesne mahzarında ikrâr-ı tâm ve takrîr-i kelâm edip mezbûr Ömer Ağa’ya 
yedinden iştirâ ve kabz eylediğim semeni târih-i kitâbdan dört yüz elli gün 
tamâmına değin müeccel ve mev‘ûd beynimizde ilm-i şer‘î ile ma‘lûm iplik ve 
esvâb semenlerinden iki yüz elli kıt‘a esedî guruşu hâlâ zimmetimde lâzımü’l-
edâ ve vâcibü’l-kazâ deynim vardır dedikde gıbbe’t-tasdîki’ş-şer‘î mâ hüve’l-
vâki‘ hıfzan li’l-makāl bi’t-taleb ketb olundu.
Fi’l-yevmi’r-râbi‘ min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Karabaşzâde, Ahmed Efendi b. Atâullah, Hasan 
Efendi el-Müezzin, Ahmed Efendi b. Hasan, Ali b. el-Hâc Hasan.







148 [20b-4] Martik v. Sedka’nın eşine bazı eşyaları hibe etmesi ve 
oğlunun da kendisine vermeyi taahhüt etmesi
Mahmiye-i İstanbul’da Ebâ Eyyûb Ensârî kapısı dâhilinde Koca Mustafa Paşa 
mahallesinde sâkin Martik v. Sedka nâm zimmî meclis-i şer‘-i hatîr-i enver-
de zevcesi bâ‘isetü hâzihi’l-vesîka Zelmal bt. Lebar nâm nasrâniye mahzarın-
da ikrâr ve takrîr-i kelâm edip eşyâ-i memlûkemden otuz beş sahan ve dört 
tencere ve bir kazgan ve dört beledî döşek ve altı yorgan ve iki çuka mak‘ad ve 
beş minderi ki mezbûre Zelmal’a hibe-i sahîha-i şer‘iyye ile hibe ve teslîm ve 
temlîk ol dahi meclis-i hibede ittihâb ve kabz ve tesellüm eyledi ba‘de’l-yevm 
eşyâ-i merkūme mezbûre Zelmal’in mülk-i mevhûbu olmuşdur dedikde gıbbe’t-
tasdîki’ş-şer‘î merkūm Martik’in oğlu işbu hâzır bi’l-meclis Kirkor nâm zimmî 
ikrâr ve takrîr-i kelâm edip ben dahi babam merkūm Martik’e harçlık için ken-
di malımdan beher yevm üçer akçe vermeğe ta‘ahhüd eyledim dedikde isre’t-
tahkīki’l-mer‘î mâ vaka‘a bi’t-taleb ketb olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Hâfız İsmail Efendi el-İmâm, Ahmed Çelebi b. ( ) el-Müezzin, 
Musa b. İbrahim, İsmail Beşe b. Resul, Halil b. Mehmed, Mustafa b. ( ).

149 [20b-5] Ümmühâni bt. Hacı Hasan’ın Mesud Efendi b. Receb 
Efendi’den muhâlaa yoluyla boşandığı
Mahmiye-i İstanbul’da Davudpaşa kurbunda Kürkçübaşı mahallesinde sâkine 
olup zâtı ma‘rifet-i şer‘iyye ile ârifân mahalle-i mezbûre sükkânından İbrahim 
Çelebi b. Ahmed ve Bekir Çelebi b. Abdullah ta‘rîfleriyle mu‘arrefe olan 
Ümmühâni bt. el-Hâc Hasan nâm hâtun meclis-i şer‘-i şerîf-i enverde zevc-i 
dâhili işbu bâ‘isü’l-kitâb İmâm Mesud Efendi b. Receb Efendi mahzarında bi 
tav‘ihâ ikrâr-ı tâm ve takrîr-i kelâm edip zevcim mezbûr Mesud Efendi zim-
metinde mütekarrir ve ma‘kūdun-aleyh olan mehr-i müeccelim beş bin akçe 
olmağla ve mahalle-i mezbûre [21a] avârızı vakfına benim zimmetimde iki 
bin dört yüz akçe vâcibü’l-edâ deynim olmağın hâlâ biz ber vech-i muhar-
rer deynim olan meblağ-ı mezbûr iki bin dört yüz akçe için vakf-ı mezbûrun 
mütevellîsi işbu hâzır bi’l-meclis el-Hâc Sâlih b. Abdülkerim zevcim mezbûr 
Mesud Efendi üzerine üçümüz bir yerde iken havâle-i sahîha-i şer‘iyye ile havâle 
edip mezbûrândan her biri dahi havâle-i mezbûreyi kabûl ettiklerinden sonra 
mehr-i mezbûrdan bâkī kalan iki bin altı yüz akçe ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre mezbûr Mesud 
Efendi ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
ba‘de’l-kabûl hukūk-ı zevciyyete ve sâir hukūk-ı ma‘lûmeye ve mechûleye 
müte‘allika âmme-i da‘vâdan her birimiz âharın zimmetini ibrâ-i âmla ibrâ ve 
iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Hüseyin Efendi b. ( ) İmâm-ı câmi‘, el-Hâc Osman b. Mustafa, el-
Hâc Mehmed b. Hüseyin, el-Hâc Mustafa b. Osman, İbrahim Bey b. Ali.

150 [21a-1] Hacı Osman b. Sefer’in Nikefos v. Agop’tan alacaklı olduğu
Navulcu tâifesinden olup mahmiye-i İstanbul’da Çelebioğlu mahallesinde sâkin 
bâ‘isü hâze’l-kitâb el-Hâc Osman b. Sefer meclis-i şer‘-i şerîf-i enverde Yenibahçe 
kurbunda ekmekçi olan Nikefos v. Agop nâm Ermeni muvâcehesinde üzerine 
da‘vâ ve takrîr-i kelâm edip mezbûr Nikefos zimmetinde yedimden müşterâ 
ve makbûz her keyli yüz doksanar akçeye olmak üzre yüz bir keyl buğday 
bahâsından on dokuz bin yüz doksan akçe hakkım olup meblağ-ı mezbûrun se-
kiz bin dört yüz akçesini bundan akdem mezbûr Nikefos yedinden ahz u istîfâ 
edip bakī on bin yedi yüz doksan akçe kalmağla hâlâ suâl olunup meblağ-ı bâkī-i 
mezbûru dahi edâ ve teslîme tenbîh olunmak matlûbumdur dedikde gıbbe’s-
suâl mezbûr Nikefos cevâbında fi’l-hakīka müdde‘î-i mezbûra ber vech-i mu-
harrer cihet-i mezbûreden bâkī on bin yedi yüz doksan akçe elân zimmetimde 
lâzımü’l-edâ deynimdir deyû tâyi‘an ikrâr ve i‘tirâf etmeğin mûcebince meblağ-ı 
mezbûr bâkīsi dahi müdde‘î-i mezbûra edâ ve teslîme mezbûr Nikefos’a tenbîh 
olunup mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Ahmed Çelebi b. Mehmed, İbrahim 
Çelebi b. Ahmed, Hüseyin b. Mustafa, Mehmed Çelebi b. Ahmed ve gayruhüm.

151 [21a-2] Ahmed Bey b. Hüseyin Paşa’nın bahçesini Mustafa Çavuş 
Vakfı’na bey‘ bi’l-istiğlâl yoluyla sattığı
Mahmiye-i İstanbul’da Deniz Abdal mahallesinde sâkin umdetü’l-a‘yân 
Mehmed Bey b. el-merhûm Hüseyin Paşa meclis-i şer‘-i şerîf-i enverde 
mahmiye-i mezbûrede merhûm Mustafa Çavuş vakfına bi’l-fi‘l mütevellî olan 
işbu râfi‘ü’l-kitâb Abdullah Efendi b. Receb mahzarında ikrâr ve takrîr-i kelâm 
edip silk-i mülkümde münselik olup mahalle-i mezbûrede vâki‘ bir tarafdan ka-
rındaşım Ahmed Bey mülkü ve bir tarafdan vâlidem Emine bt. Abdullah mül-
kü ve bir tarafdan Ahmed Paşa mülkü ve bir tarafdan tarîk-i âm ile mahdûd 
bir tarafda taş duvar ve eşcâr-ı müsmire ve gayri müsmireyi müştemil tûlen ve 
arzen bi hesâb-ı terbî‘î yedi yüz seksen dört zirâ‘ bahçemi, bi cümleti’t-tevâbi‘ 
ve’l-levâhık mütevellî-i merkūm Abdullah Efendi’ye yüz altmış esedî guruşa bey‘ 
ve teslîm ol dahi mâl-ı vakf-ı mezbûr ile bi’t-tevliyye iştirâ ve kabûl ve tesellüm 
edip semeni olan meblağ-ı mezbûr yüz altmış guruşu yedinden tamâmen ahz u 
kabz eylediğimden sonra yine mütevellî-i mezbûr zikr olunan bahçeyi ba‘de’t-
tahliyye târih-i kitâbdan bir sene tamâmına değin yirmi dört guruşa bana îcâr ve 
teslîm ben dahi istîcâr ve tesellüm eyledim eğer müddet-i mezkûre tamâmında 
asl-ı mâl-ı merkūm yüz altmış guruş ile ücret-i mezkûre yirmi dört guruşu 
mütevellî-i mezbûra edâ etmezsem zikr olunan bahçeyi semen-i misliyle âhara 
bey‘ ve kabz-ı semene ve semeninden deyn-i mezbûru istîfâ ve fazlasını bana 
îsâle ve husûs-ı mezbûr mütevakkıf olduğu umûrun cümlesine akd-i rehinde 
meşrût vekâlet-i devriyye ile tarafımdan mütevellî mezbûr Abdullah Efendi’yi 
vekîl nasb ve ta‘yîn edip ol dahi vekâlet-i mezbûreyi kabûl ve merâsimini edâya 
ta‘ahhüd eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Eş-Şeyh Ahmed Efendi b. Hamza, Mehmed Efendi b. Ahmed, 
Hüseyin Efendi b. Mehmed, Mehmed b. Yusuf ve gayruhüm.

152 [21a-3] Mahmud Efendi b. Mehmed’in menzilini Rifâîzâde 
Mehmed Efendi Vakfı’na bey‘ bi’l-istiğlâl yoluyla sattığı
Husûs-ı âti’z-zikrin mahallinde ketb u tahrîri için savb-ı şer‘den bi’l-iltimâs 
irsâl olunan Ebûbekir b. el-Hâc Abdülkerim umdetü’l-mevâli’l-izâm zübdetü’l-
fuzalâ’i’l-fihâm yenbû‘ü’l-fezâil metbû‘ü’l-efâzıl Mahmud Efendi b. Mehmed’in 
mahmiye-i İstanbul’da Yarhisarî Muslihiddin Efendi mahallesinde vâki‘ sa‘âdet-
hânelerine varıp zeyl-i kitâbda muharrerü’l-esâmî müslimîn huzûrlarında akd-i 
meclis-i şer‘î şerîf eyledikde müşârün-ileyh Mahmud Efendi meclis-i ma‘kūd-ı 
mezbûrda, mahmiye-i mezbûrede merkūm Rifâîzâde Mehmed Efendi vakfına 
meşrûtiyyet üzre mütevellî olan sulbî oğlu İbrahim Çelebi mahzarında ikrâr-ı 
tâm ve takrîr-i kelâm edip silk-i mülkünde münselik olup mahalle-i mezbûrede 
vâki‘ bir tarafdan Kethüdâ Mustafa Efendi vakfından olup umdetü müderrisînü’l-
kirâm es-Seyyid Halil Efendi tasarrufunda olan menzil ve bir tarafdan Hâcegî 
Câmi‘i vakfından olan odalar ve bir tarafdan ba‘zan Receb Ağa vakfı olan 
menzil ve ba‘zan Hüseyin Ağa mülkü ve bir tarafdan tarîk-i âm ile mahdûd 
hâriciyye ve dâhiliyye büyût-ı adîdeyi müştemil mülk menzilimi bi cümleti’t-
tevâbi‘ ve’l-levâhık mütevellî-i mezbûr İbrahim Çelebi’ye bi tarîki’l-istiğlâl bin 
esedî guruşa bey‘ ve teslîm ol dahi mâl-ı vakf-ı mezbûr ile bi’t-tevliyye iştirâ ve 
tesellüm edip semeni olan meblağ-ı mezbûr bin guruşu işbu meclis-i ma‘kūd-ı 
mezbûrda yedimden ahz u kabz eylediğimden sonra yine mütevellî-i mezbûr 
menzil-i mahdûd-ı mezkûru ba‘de’t-tahliyyeti’ş-şer‘iyye târih-i kitâbdan bir sene 
tamâmına değin yüz elli guruşa bana îcâr ve teslîm ben dahi istîcâr ve tesellüm 
eyledim dedikde gıbbe’t-tasdîki’ş-şer‘î menzil-i mezbûrun derkine umdetü’l-
müderrisînü’l-kirâm es-Seyyid Halil Efendi ve zübdetü’l-müdakkikīni’l-fihâm 
Muharrem Efendi emr ve kabûlü hâviye kefâlet-i sahîha-i şer‘iyye ile kefîller 
olmağın vâki‘ hâli Mevlânâ-yı merkūm mahallinde ketb ü tahrîr edip ba‘dehû 
ma‘an ba‘s olunan Mehmed b. Abdullah ile meclis-i şer‘a gelip alâ vukū‘ihî inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin min Recebi’l-mürecceb li sene seb‘a ve tis‘în ve elf.
Şuhûdü’l-hâl: Umdetü mehâdîmü’l-kirâm es-Seyyid Mehmed Fâzıl Efendi, um-
detü mehâdîmü’l-kirâm es-Seyyid Ahmed Efendi, el-Hâc Mehmed b. Abdullah, 
Abdülbâkī Efendi b. Ahmed, Ali Efendi b. Abdülhalim, Hüseyin Çelebi 
b. Abdullah, Ali Çelebi b. Abdullah.

153 [21b-1] Tatos v. Asvador’un Osman b. Abdullah’a olan borcunu 
ödemiş bulunduğu
Min mümzâtihî
Mahmiye-i İstanbul’da Mercan Ağa mahallesinde sâkin iken bundan ak-
dem vefât eden Osman Bey b. Abdullah b. Abdülmennân’ın verâseti zevce-i 
metrûkesi Hatice bt. Abdurrahman ile kendiyi i‘tâk eden Hazînedâr Mehmed 
Ağa b. Mustafa’ya münhasıra olduğu şer‘an zâhir ve mütebeyyin oldukdan son-
ra mezbûre Hatice tarafından husûs-ı âti’l-beyâna vekîl olup zât-ı mezbûreyi 
ma‘rifet-i şer‘iyye ile ârifân olan Mehmed b. Ahmed ve Ahmed b. Murtaza 
şehâdetleriyle şer‘an vekâleti sâbite olan babası mezbûr Abdurrahman ve 
merkūm Mehmed Ağa tarafından kezâlik husûs-ı âti’z-zikre vekîl olup şâhidân-ı 
mezbûrân şehâdetleriyle vekâleti sâbite olan Abdullah Efendi b. Ali nâm kimes-
neler meclis-i şer‘-i şerîf-i enverde Mercan fırını ustası olan işbu bâ‘isü’l-vesîka 
Tatos v. Asvador nâm Ermeni muvâcehesinde her biri bi’l-vekâle üzerine da‘vâ 
ve takrîr-i kelâm edip mezbûr Osman Bey’in mezkûr Tatos zimmetinde cihet-i 
deyn-i şer‘îden altı yüz esedî guruş hakkı olup meblağ-ı mezbûrdan iki yüz 
esedî guruşunu hayâtında mezbûr Tatos yedinden ahz u kabz edip bâkī dört 
yüz guruşu kable’l-ahz vefât edip meblağ-ı mezbûr bi’l-irsi’ş-şer‘î müvekkil-i 
mezbûra isâbet etmeğin mezbûr Tatos’a suâl olunup meblağ-ı bâkī-i mezbûr 
dört yüz guruşu vekâletimiz hasebiyle bize edâ ve teslîme tenbîh olunması 
matlûbumuzdur dediklerinde gıbbe’s-suâl mezbûr Tatos cevâbında fi’l-hakīka 
müvekkilân-ı mezbûrânın mûrisleri müteveffâ-yı mezbûr Osman Bey’e cihet-i 
mezkûreden altı yüz esedî guruş zimmetinde edâsı vâcib deynim olup lâkin 
mezbûrânın ber vech-i meşrûh merkūm Osman Bey’in hayâtında kabzını i‘tirâf 
eyledikleri iki yüz guruşunu bâkī dört yüz guruşu dahi merkūm Osman Bey’e 
hâl-i hayâtında bi’t-tamâm edâ ve teslîm ol dahi ahz u kabz ve tesellüm etmiş idi 
deyû def ‘le mukābele edicek gıbbe’l-istintâk ve’l-inkâr mezkûr Tatos’dan def ‘-i 
meşrûhuna beyyine taleb olundukda udûl-i müslimîn ve sikāt-ı muvahhidînden 
olup Mercan Ağa câmi‘-i şerîfi kurbunda sâkin berber Mustafa Çelebi b. Veli 
ve Mirahor-ı kebîr etbâ‘ından Ahmed Bey b. Murtaza nâm kimesneler li ecli’ş-
şehâde meclis-i şer‘a hâzırân olduklarında isre’l-istişhâd fi’l-vâki‘ müteveffâ-yı 
mezbûr Osman Bey b. Abdullah b. Abdurrahman [Abdülmennân] işbu mezkûr 
Tatos hâl-i hayâtında ve kemâl-i âfiyette cihet-i mezkûreden zimmetinde bâkī 
kalan meblağ-ı mezbûr dört yüz guruşu dahi bizim huzûrumuzda bi’t-tamâm 
edâ ve teslîm ol dahi ahz u kabz ve istîfâ etmiş idi biz bu husûsa bu vech üzre 
şâhidleriz ve şehâdet dahi ederiz deyû her biri edâ-i şehâdet-i şer‘iyye eyle-
diklerinde şâhidân-ı mezbûrânı ta‘dîl ve tezkiyye için cânib-i şer‘den irsâl olu-
nan Şaban Efendi mârrü’z-zikr Mercan Ağa mahallesine varıp ahâlîsinden el-
Hâc Mustafa b. Hasan ve Murad Beşe b. Ali ve Hüseyin Çelebi b. Mehmed ve 
Ahmed Bey b. Ahmed ve Hüseyin b. Halil ve Ömer b. Osman ve Oruc b. İsâ 
ve el-Hâc İsmail b. Abdurrahman ve Mehmed b. Ramazan ve Müezzin Yusuf 
b. İsâ ve Mehmed Efendi b. el-Hâc Ömer ve Ahmed Ağa b. Ömer ve İbrahim 
b. Abdullah ve sâirlerinden şâhidân-ı mezbûrânı keyfiyyet-i hâlin suâl ettikde, 
her biri şâhidân-ı mezbûrânın adl ve makbûlü’ş-şehâde dediklerin haber ver-
meğin vâki‘ hâli mezbûr Şaban Efendi mahallinde tahrîr ba‘dehû ma‘an irsâl 
olunan Ahmed ve Mehmed nâm kimesneler ile meclis-i şer‘a [gelip] alâ vukū‘ihî 
haber vermekle emr-i ta‘dîl ve tezkiyye tamâm ve şehâdetleri makbûle olma-
ğın mûcebiyle mezbûrân bî-vech mu‘ârazadan men‘ olunup mâ vaka‘a bi’t-taleb 
ketb olundu.
Fî evâhiri Cumâdelâhire li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Mustafa Çelebi b. Abdurrahman, 
İbrahim Çelebi b. Ahmed, el-Hâc Mustafa b. Tevekkül, Bâkī Mustafa b. Hasan, 
Murad Beşe b. Ali, Hüseyin Çelebi b. Mehmed, Ahmed Bey b. Mehmed, Oruc 
b. İsa, el-Hâc İsmail b. Abdullah ve gayruhüm mine’l-huzzâr.

154 [21b-2] Bogos v. Mircan’ın İstanbul koyuncularına 
kethüdâ seçildiği
Mahmiye-i İstanbul’da vâki‘ koyuncu tâifesinin ihtiyârlarından Mustafa 
b. Hüseyin nâm kimesne ile Kasbar v. (…) Bağdasar v. Kalok ve Mısır? v. Ağya 
ve Todor v. Mardiros ve Hokaz v. Bedros ve Mıgırdiç v. Ohan ve Arakil v. Mağsor 
ve Agop v. Yorgi nâm zimmîler meclis-i şer‘-i hatîr-i lâzımü’t-tevkīrde tâife-i 
merkūmdan işbu bâ‘isü’s-sifr Bogos v. Mircan nâm zimmî muvâcehesinde her 
biri takrîr-i kelâm ve ta‘bîr ani’l-merâm edip beynimizde vâki‘ umûrumuza 
ikāmete bir kethüdâ nasb olunmak lâzım gelmekle hâlâ tekâlîf-i örfiyyemizi 
ve sâir beynimizde ma‘lûm umûrumuzu ikāmete mezbûr Bogos’u cümlemi-
zin ihtiyârıyla beynimizde kethüdâ nasb ve ihtiyâr eyledik dediklerinde ol dahi 
kabûl ve hizmet-i lâzımesini edâya ta‘ahhüd etmeğin mâ vaka‘a bi’t-taleb ketb 
olundu.
Fi’l-yevmi’s-sânî min Recebi’l-ferd li sene seb‘a ve tis‘în ve elf.
Şuhûdü’l-hâl: Hacı Mustafa b. Tevekkül, İbrahim Çelebi b. Ahmed, Ali b. Bâli, 
Mehmed Beşe b. ( ) ve gayruhüm.

155 [21b-3] Hasan b. Cafer’in Hacı Mehmed b. Ramazan’a borcu olduğu
Mahrûse-i Galata kurbunda Reyhan mahallesinde sâkin olup hâlâ mahmiye-i 
İstanbul’da Kebeciler hanında müsâfiren sâkin bâ‘isü hâze’l-kitâb el-Hâc 
Mehmed b. Ramazan nâm kimesne meclis-i şer‘-i şerîf-i enverde medîne-i 
Üsküdar’a tâbi‘ Papasoğlu mahallesinde sâkin Hasan b. Cafer nâm kimesne 
mahzarında üzerine da‘vâ ve takrîr-i kelâm edip mezbûr Hasan zimmetinde ye-
dimden iştirâ ve makbûz beynimizde ma‘lûm kadife yastık bahâsından yüz yir-
mi yedi guruş hakkım olup bundan akdem yirmi üç buçuk guruşunu bana def ‘ 
ve teslîm ben dahi yedinden ahz u kabz edip yüz üç buçuk guruşunu zimme-
tinde bâkī kalmağla hâlâ suâl olunup meblağ-ı bâkī-i mezbûru dahi bana edâya 
tembîh olunmak matlûbumdur dedikde gıbbe’s-suâl mezbûr Hasan cevâbında 
fi’l-hakīka kaziyye minvâl-i muharrer üzre olup müdde‘î-i mezbûra zikr olunan 
kadife yastık bahâsından ber vech-i muharrer kabzını i‘tirâf eylediği meblağ-ı 
mezbûrdan bâkī yüz üç buçuk guruş zimmetinde vâcibü’l-edâ deynim olduğu-
nu tâyi‘an ikrâr ve i‘tirâf etmeğin alâ mûcebi i‘tirâfihî meblağ-ı mezbûr-ı bâkī 
yüz üç buçuk guruşu müdde‘î-i mezbûra edâ ve teslîme mezbûr Hasan’a tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Efendi b. Mehmed, Mustafa b. Hızır, Ali Bâli, el-Hâc 
Mustafa b. Tevekkül.

156 [21b-4] Hacı Mehmed b. Ahmed’in Osman Efendi b. Şaban’ı vasî 
tayin etmesi
Mahmiye-i İstanbul’da Müftü Ali Çelebi mahallesi ahâlîsinden olup bundan 
akdem vefât eden Kefeli el-Hâc Mehmed b. Ahmed b. Abdullah’ın ber vech-i 
âtî vasiyy-i muhtârı olduğunu iddi‘â eden işbu bâ‘isü’l-kitâb Osman Efendi 
b. Şaban meclis-i şer‘-i şerîf-i enverde mahmiye-i mezbûrede Haydarpaşa ma-
hallesinde sâkin Mesud b. Yusuf nâm kimesne mahzarında üzerine da‘vâ ve 
takrîr-i kelâm edip mezbûr el-Hâc Mehmed b. Ahmed b. Abdullah bundan 
akdem maraz-ı mevtinde bi emrillâhi [22a] te‘âlâ fevt olduğumda mecmû‘-ı 
malımı ba‘de’l-kabz sünnet-i seniyye üzre techîz ve tekfîn ve iskāt-ı salât ve 
sâir levâzım-ı defnim görüldükden sonra mâ‘adâ terekemden zevcesi olup 
mahalle-i mezbûrede sâkine olan Mihriban bt. Abdullah nâm hâtuna mehr-i 
müecceli ile rub‘ hissesi verilip bâkīsi li ebeveyn kız karındaşlarım olup 
hâlâ İskenderiye’de sâkineler olan Fâtıma ve Ayşe ve Hatice nâm hâtunlara 
irsâl oluna deyû vasiyyet edip tenfîzine beni vasiyy-i muhtâr nasb ve ta‘yîn 
edip ben dahi vesâyet-i mezbûreyi kabûl ve musırran aleyhâ vefât ettiğin-
den sonra mezbûr Mesud zimmetinde müteveffâ-yı mezbûrun cihet-i karz-ı 
şer‘îden on esedî guruş hakkı olup kable’l-ahz fevt olmağın hâlâ meblağ-ı 
mezbûr merkūm Mesud’dan bi’l-vesâye taleb ederim suâl olunup alıveril-
mesi murâdımdır dedikde gıbbe’s-suâl mezbûr Mesud cevâbında müteveffâ-
yı mezbûra cihet-i mezkûreden meblağ-ı mesfûr zimmetinde deyni oldu-
ğunu ikrâr lâkin müdde‘î-i mezbûrun vesâyetini inkâr etmeğin müdde‘î-i 
mezbûrdan sıdk-ı makāline beyyine taleb olundukda udûl-i müslimînden 
olup mahalle-i mezbûrede sâkin İmâm Mehmed Efendi b. Sâlih ve Mehmed 
Halîfe b. İbrahim el-Müezzin ve el-Hâc Ahmed b. Musa ve el-Hâc Abdul[lah 
el]- el-Hâc Said ve el-Hâc Musa b. Ebûbekir ve el-Hâc Kenan b. Abdullah nâm 
kimesneler li ecli’ş-şehâde meclis-i şer‘-i şerîfe hâzırûn olup istişhâd olun-
duklarında fi’l-hakīka mahalle-i mezbûrede sâkin iken fevt olan mütevellî el-
Hâc Mehmed b. Ahmed [b.] Abdullah bundan akdem maraz-ı mevtinden bi 
emrillâhi te‘âlâ fevt olduğumda, mecmû‘-ı malımı müdde‘î-i mezbûr Osman 
Efendi ba‘de’l-kabz mu‘tâd-ı muvahhidîn üzre techîz ve tekfîn ve iskāt-ı salât ve 
sâir mesârif-i dahi görüldükden sonra mâ‘adâ terekemden zevcem Mihriban 
bt. Abdullah’a mehr-i müecceli ile rub‘ hissesi verilip bâkīsi li ebeveyn kız ka-
rındaşlarım olup İskenderiye’de sâkineler olan Fâtıma ve Ayşe ve Hatice’ye 
irsâl oluna deyû bizim huzûrumuzda vasiyyet ve tenfîzine işbu müdde‘î-i 
mezbûru vasiyy-i muhtâr nasb ve ta‘yîn edip ol dahi vesâyet-i mezbûreyi kabûl 
ve musırran aleyhâ fevt olmağla müdde‘î-i mezbûr için meblağ-ı merkūm-ı 
mezbûru mesfûrdan bi’l-vesâye hakk-ı taleb ve ahz vardı[r] biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettikde, ba‘de’t-ta‘dîl ve’t-tezkiyye şehâdetleri makbûle olmağın mûcebiyle 
ba‘de’l-hükm meblağ-ı mezbûr on guruşu mezbûra edâ ve teslîme merkūm 
Mesud’a tenbîh olunmağın mâ vaka‘a bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve tis‘în ve elf.
Şuhûdü’l-hâl: Ahmed Efendi b. Mustafa, İbrahim Çelebi b. ( ), el-Hâc Yahya 
b. ( ), İvaz Efendi b. Şaban, Ahmed Efendi b. Mehmed.







157 [22a-1] Agop v. Mayla’nın alacaklarının kefillerden tahsil edildiği
Mahmiye-i İstanbul’da Balatkapısı kurbunda sâkin Agop v. Mayla nâm zimmî ta-
rafından husûs-ı âti’l-beyâna vekîl-i müsecceli olan Sefro v. Donik nâm Ermeni 
meclis-i şer‘-i hatîrde ashâb-ı hâze’l-kitâb Papa Ohan v. Kirkor ve tabîb Kapril 
v. Murad ve Arakil v. Kabril ve Mardiros v. Eçhan? nâm zimmîler mahzarlarında 
bi’l-vekâle ikrâr-ı tâm ve takrîr-i kelâm edip müvekkil-i mezbûr Agop’un gāib 
ani’l-meclis Asvador v. Yazıcıyan zimmetinde işbu meclis-i şer‘îde nâtık oldu-
ğu üzre beş yüz yetmiş beş guru[ş] hakkı olup meblağ-ı mezbûr bundan akdem 
mezbûrûn Papa Ohan ve tabîb Kapril ve Arakil ve Mardiros ile kefîller olmağın 
hâlâ meblağ-ı mezbûr beş yüz yetmiş beş guruşdan hisselerine isâbet eden yüz 
on beşer guruş ki cem‘an dört yüz altmış guruş bi hükmi’l-kefâle bana edâ ve 
teslîm ben dahi müvekkilim merkūm için bi’l-vekâle mezkûrûn Papa Ohan ve 
tabîb Kapril ve Arakil ve Mardiros yedlerinden kabz ve tesellüm eyledim dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-Râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: İsmail b. Mustafa, Mehmed Çelebi b. Ahmed, el-Hâc Mustafa 
b. Tevekkül, İbrahim Çelebi b. Ahmed.

158 [22a-2] Gregoryos v. Yani’nin borçlu olması
Gelibolu kazâsında vâki‘ Rum tâifesinden sâbıkan pistefyoz olan Atanaşyos 
v. Yorgi nâm râhib meclis-i şer‘-i şerîf-i enverde hâlâ pistefyoz olan Gregoryos 
v. Yani nâm râhib muvâcehesinde ikrâr ve takrîr-i kelâm edip hâlâ ben 
bistefyozluk-ı mezbûrdan kasr-ı yed ve yerime işbu mezbûr Gregoryos pistefyoz 
ta‘yîn olunmağla mukaddemâ andan vâki‘ olan kilise ve sâir mesârif-i ma‘lûme-i 
lâzıme için istidâne olunmuş [olan] Bâlizâde Efendi’den yetmiş guruş ve vârisen 
Mehmed Efendi veresesinden altı yüz beş guruş ve Mustafa Efendi’den yüz gu-
ruş ve Ali Ağa’dan yüz seksen guruş ve su vakfı mütevellîsinden yetmiş beş gu-
ruş ve Ortanca Afîfe Hâtun’dan altı yüz guruş ve Tomacoki’den yüz otuz gu-
ruş ve İstani zevcesinden yüz guruş ve Pereskir’den? yüz guruş ve Karayazıcı 
Manori’den yüz altmış beş guruş ve Andoni’den elli guruş ve Petre’den elli gu-
ruş ve müsellem Yorgaki’den beş yüz guruş ve mendilci Zahar’dan dört yüz elli 
guruş ve Mehmed Çavuş’dan yetmiş guruş, cem‘an üç bin iki yüz kırk beş guruş 
mezbûr Gregoryos ba‘de’l-yevm âdetimiz üzre tedrîcen erbâbına edâ ve teslîm 
etmeğe ta‘ahhüd ve iltizâm edip ve merkūmûndan mâ‘adâ âhar düyûn zuhûr 
ederse benim kendi zimmetimde deynim olup mezbûr Gregoryos’dan taleb 
olunmamak üzre ben dahi ta‘ahhüd ve iltizâm ve bu minvâl üzre ahd ü mîsâk 
ve kavl ü ittifâk eyledik dedikde mezbûr Gregoryo[s] dahi mezbûr Aşaşyoz’un 
cemî‘ kelimât-ı meşrûhasını bi’l-muvâcehe tasdîk ve bi’l-müşâhede tahkīk et-
meğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Recebi’l-müreccebi’l-harâm li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Hüseyin 
Çelebi b. Bâli, İsmail Çelebi b. Mustafa.

159 [22a-3] Sinan v. Şerdan’ın Ahmed b. Abdullah’a borçlu olduğu
Mahmiye-i İstanbul’da Kızıltaş mahallesinde sâkin bâ‘isü hâze’l-kitâb 
Ahmed b. Abdullah meclis-i şer‘-i şerîf-i enverde Sinan v. Şerdan nâm zimmî 
muvâcehesinde üzerine da‘vâ ve takrîr-i kelâm edip mezbûr Sinan zimmetin-
de cihet-i karz-ı şer‘îden yirmi bir guruş hakkım olmağla suâl olunup alıve-
rilmesi matlûbumdur dedikde gıbbe’s-suâl mezbûr Sinan cevâbında fi’l-hakīka 
müdde‘î-i mezbûr Ahmed’e ber vech-i muharrer cihet-i mezbûreden yirmi bir 
guruş deyni olduğunu bi tav‘ihî ikrâr ve i‘tirâf etmeğin alâ mûcebi i‘tirâfihî 
meblağ-ı [mezbûr] yirmi bir guruş müdde‘î-i mezbûra edâ ve teslîme mezbûr 
Sinan’a tenbîh birle mâ vaka‘a bi’t-taleb ketb olundu.
Fi’l-yevmi’s-sânî min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris.

160 [22b-1] Abdülkadir b. Hacı Mehmed’in gemi inşası ve sair 
emtiadan olan alacağını kardeşi İsmail Ağa’dan tahsil ettiği
Mahrûse-i Galata’ya tâbi‘ kasaba-i Tophâne’de sâkin Abdülkādir b. el-Hâc 
Mehmed nâm kimesne meclis-i şer‘-i şerîf-i enver ve mahfil-i dîn-i münîf-i 
ezherde mahmiye-i İstanbul’da Şeyh Ebülvefâ mahallesi sükkânından işbu 
bâ‘isü’l-kitâb umdetü’l-eşbâh ve’l-a‘yân İsmail Ağa b. el-Hâc Hasan mahzarın-
da bi’t-tav‘i’s-sâf ikrâr-ı sahîh-i şer‘î ve i‘tirâf-ı sarîh-i mer‘î kılıp mezbûr İsmail 
Ağa karındaşım olup bundan akdem vefât eden Mustafa Çelebi’ye ma‘lûmü’l-
mikdâr meblağ teslîm ve bir sefîne binâ eyleyivermeyi sipâriş etmekle ol dahi 
sefîne binâsına şürû‘ edip itmâmı müyesser olmamağın mezbûr Mustafa Çelebi 
fevt olmağla merkūm İsmail Ağa sefîne-i mezkûreyi itmâm ve getirip bunda 
kendiye teslîm etmek üzre beni tarafından tevkîl etmekle ben dahi kabûl ve 
mârrü’z-zikr sefînemi itmâm ettirdiyiver [ve] ma‘lûmü’l-mikdâr tuz tahmîl ve 
getirip merkūm İsmail Ağa’ya ba‘de’t-teslîm harc ve sarfımı ba‘de’l-muhâsebe 
mârrü’z-zikr sefînenin kendiye ve âlât-ı lâzıme ve sâir mühimmât ve tahmîl 
olunan tuzun masrûfu olan meblağı mezbûr İsmail Ağa bana teslîm ben dahi 
bi’t-tamâm ve’l-kemâl yedinden ahz u kabz ve tesellüm edip mârrü’z-zikr sefîne 
ve âlât ve içinde mevcûd tuz ve sâir eşyâsında benim ve âharın aslâ ve kat‘â hak 
ve alâkamız olmayıp husûs-ı mezbûra müte‘allika âmme-i de‘âvî ve mütâlebât 
ve eymân ve muhâsamâtdan mezbûr İsmail Ağa’yı ibrâ-i âmm-ı kātı‘ü’n-nizâ‘ 
ve iskāt eyledim dedikde gıbbe’t-tasdîki’l-mu‘teberi’l-vicâhî mâ vaka‘a bi’t-taleb 
ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Osman, attâr Mustafa Çelebi b. Hızır, 
Hammâmî Hüseyin Çelebi b. Hasan, Ahmed Efendi el-İmâm.

161 [22b-2] Fazlı Beşe b. Mustafa’nın evlatlığı Ayşe’ye nafaka bağlandığı
Mahmiye-i İstanbul’da Şeyh Ebülvefâ kurbunda Receb Paşa odaları demekle 
ma‘rûf odaların birinde sâkin olup Dergâh-ı âlî yeniçerilerinin Onuncu Ağa bö-
lüğüne mahsûs odanın odabaşısı işbu bâ‘isü’l-kitâb Fazlı Beşe b. Mustafa nâm 
kimesne meclis-i şer‘-i şerîf-i enverde ve mahfil-i dîn-i münîf-i ezherde takrîr-i 
kelâm ve ta‘bîr ani’l-merâm edip işbu sagīre Ayşe’yi bundan akdem vâlidesi 
gāibe ani’l-meclis Fâtıma nâm hâtun …? için bana def ‘ ve teslîm ben dahi 
ahz u kabz edip hâlâ sagīre-i mezbûre hucr ve terbiyyemde olmağla sagīre-i 
mezbûrenin nafaka ve kisve ve sâir levâzım-ı zarûriyyesi için kıbel-i şer‘den 
men lehû hakku’t-taleb üzerine kadr-i ma‘rûf nafaka farz ve takdîr olunmak 
matlûbumdur dedikde fi’l-vâki‘ kaziyye vech-i muharrer üzre idiği müte‘ayyin 
olmağın hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri 
dahi sagīre-i mezbûrenin nafaka ve kisve ve sâir havâyic-i zarûriyyesi için yevmî 
beşer akçe farz ve takdîr edip meblağ-ı mefrûz-ı mezbûru sagīre-i mezbûrenin 
levâzım-ı mühimmesine harc ve sarf ve lede’l-iktizâ istidâneye ve inde’z-zafer 
men lehû hakku’t-taleb üzerine rücû‘a mezbûr Fazlı Beşe’ye izin vermeğin mâ 
hüve’l-vâki‘ bi’t-taleb ketb olundu.
Fi’l-yevmi’l-âşir min şehri Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Efendi b. Mehmed el-Kâtib, Hüseyin Efendi b. Abdullah, 
el-Hâc Mustafa b. Tevekkül, İbrahim Çelebi b. Ahmed ve gayruhüm mine’l-huzzâr.

162 [22b-3] Marko v. Lefter’in menzilini Avram v. Kostantin’e sattığı
Vilâyet-i Anadolu’da Trabzon sancağında Pulatane [Polathâne] nâm karye 
ahâlîsinden olup hâlâ mahmiye-i İstanbul’da Unkapanı kurbunda müsâfiren 
sâkin Marko v. Lefter nâm zimmî meclis-i şer‘-i şerîf-i enverde karye-i mezbûr 
sükkânından bâ‘isü hâze’s-sifr Avram v. Kostantin nâm zimmî muvâcehesinde 
ikrâr ve takrîr-i kelâm edip akd-i âti’z-zikrin sudûruna değin yedimde mülküm 
olup karye-i mezbûrede vâki‘ bir tarafdan Kaltebo nâm zimmî mülkü ve bir ta-
rafdan ırmak ve iki tarafdan tarîk-i âmla mahdûd bir bâb tahtânî oda ve kenîfi 
ve havluyu ve bahçeyi müştemil menzilimi cemî‘ tevâbi‘ ve levâhıkıyla mezbûr 
Avram tarafından îcâb ve kabûlü hâvî bey‘-i bâtt-ı sahîh-i şer‘î ile elli guruşa 
bey‘ ve temlîk ol dahi ber vech-i muharrer iştirâ ve temellük ve kabûl eyledi-
ğinden sonra semeni olan meblağ-ı mezbûr elli guruşu mezbûr Avram yedin-
den tamâmen ahz u kabz edip ba‘de’l-yevm menzil-i mezbûr Avram’ın mülk-i 
müşterâsı olmuşdur mahallinde zabt ve tasarrufa mezbûr Avram’ı taslît eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Hüseyin 
Efendi b. Mehmed, Mehmed b. İdris ve gayruhüm.

163 [22b-4] Mehmed Çelebi b. İbrahim’in hac yolculuğunda ölmesi 
halinde oğlu Abdullah b. Mehmed Çelebi’yi vasî tayin etmesi
Mahmiye-i İstanbul’da Cebealikapısı dâhilinde Molla Hüsrev mahallesinde 
sâkin navlî Mehmed Çelebi b. el-Hâc İbrahim meclis-i şer‘-i hatîrde vâlidesi 
Emine bt. Hüseyin nâm hâtun ile li ebeveyn karındaşı İsmail Çelebi tarafından 
husûs-ı âti’l-beyâna sâbitü’l-vekâle vekîlleri olan işbu sene-i mübârekede sıdk-ı 
niyyet ve safâ-yı taviyyet ile hacc-ı şerîfe âzim ve ziyâret-i Ravza-i mutahhara’ya 
câzim olmağın bi emrillâhi te‘âlâ avdet müyesser olmayıp kazâ-i nahb mu-
kadder ise sulbî oğlum Abdullah nâm sagīrin tesviye-i umûru için vâlidem 
müvekkil-i mezbûre Emine Hâtun vasiyy-i muhtârım olup bi emrillâhi te‘âlâ 
vâlide merkūme Emine dahi fevt olursa karındaşım müvekkil-i merkūm İsmail 
Çelebi kezâlik oğlum sagīr-i mezbûrun tesviye-i umûruna vasiyy-i muhtârım 
olup emr-i Rabbâniyle karındaşım mezbûr İsmail Çelebi dahi fevt olursa işbu 
mezbûr Ahmed Çelebi sagīr-i mezkûrûn tesviye-i umûruna vasiyy-i muhtârım 
olsun dedikde merkūm Ahmed Çelebi dahi asâlet ve vekâleti hasebiyle vesâyet-i 
mezkûreyi kabûl ve’t-tescîl [ve] kemâ yenbağī edâya ta‘ahhüd ve iltizâm etme-
ğin mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Musa, el-Hâc Veli b. Mustafa, el-Hâc Ali 
b. Durmuş, Mustafa Beşe b. Receb, Ali Bey b. Satılmış.

164 [22b-5] Hacı Mehmed Çelebi b. Hacı İbrahim’in vasiyeti
Mahmiye-i İstanbul’da Cebealikapısı dâhilinde Molla Hüsrev mahallesi 
ahâlîsinden Navulcu el-Hâc Mehmed Çelebi b. el-Hâc İbrahim meclis-i şer‘-i 







şerîf-i enverde ashâb-ı hâze’l-kitâb el-Hâc Mehmed b. Kaya ve el-Hâc Hasan 
b. Hüseyin ve el-Hâc Halil b. Mehmed muvâcehelerinde ikrâr-ı sahîh-i şer‘î ve 
i‘tirâf-ı sarîh-i mer‘î kılıp ve hâlâ biz işbu sene-i mübârekede tavâf-ı Beytü’l-
harâm ve ziyâret-i Ravza-i Hazret-i Seyyidü’l- için sıdk-ı niyyet ve safâ-yı ta-
viyyet ile hacc-ı şerîfe azîmet etmeğin avdet müyesser olmayıp bi emrillâhi 
te‘âlâ kazâ-i nahb mukadder ise mecmû‘-ı malımın ba‘de ihrâci’l-mesârifi’ş-
şer‘iyye sülüsü ifrâz olunup sülüs-i mezkûrdan otuz guruş mu‘takam Gülistan 
bt. Abdullah’a verildikden sonra mâ‘adâsının sülüsü ile kifâyet mikdârı Mushaf-ı 
şerîf ve sülüs-i âharı ile kitâb iştirâ ve vakf olup rûhum için kırâat olunmak 
üzre müstehıkkına verile ve sülüs-i bâkī ile mahmiye-i mezbûrede kifâyet ettiği 
mertebe kaldırım ta‘mîr oluna deyû vasiyyet edip tenfîzine işbu mezkûrûn el-
Hâc Mehmed ve el-Hâc Hasan ve el-Hâc Halil’i vasiyy-i muhtâr nasb ve ta‘yîn 
eyledim dedikde mezbûrûn dahi minvâl-i [24a] meşrûh üzre vesâyetini kabûl 
edip hizmet-i lâzımelerin kemâ yenbağī edâya ta‘ahhüd ve iltizâm etmeğin işbu 
vesîka bi’t-taleb ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mehmed b. Musa, el-Hâc Veli b. Mustafa, el-Hâc Ali 
b. Durmuş, Mustafa Beşe b. Receb, Mustafa b. Mehmed, sarrâc el-Hâc Hasan 
b. el-Hâc Osman, sarrâc el-Hâc Mehmed b. el-Hâc Osman.

165 [23a-1] Ayşe bt. Hasan’ın boşandığı Nazar b. Mehmed 
ile sulh oldukları
Mahmiye-i İstanbul’da Yenikapı kurbunda Çukur mahallesinde sâkine olup zâtı 
Hasan b. Abdullah ve Yusuf b. Abdullah nâm kimesneler ta‘rîfleriyle mu‘arrefe 
olan Ayşe bt. Hasan nâm hâtun meclis-i şer‘-i enverde zevc-i dâhili bâ‘isü’l-kitâb 
Nazar b. Mehmed nâm kimesne mahzarında bi tav‘ihâ ikrâr-ı tâm ve takrîr-i 
kelâm edip mezbûr Nazar talâk-ı bâyin ile beni tatlîk etmekle zimmetinde mü-
tekarrir ve ma‘kūdun-aleyh olan beş bin akçe mehr-i müeccelimin dört bin se-
kiz yüz akçesini mezbûr Nazar’a cihet-i karz-ı şer‘îden zimmetimde lâzımü’l-
edâ deynim olan dört bin sekiz yüz akçeye takās edip ol dahi mukāssa ve kabûl 
eylediğinden sonra mehr-i müeccelimden bâkī iki yüz akçe ile nafaka-i iddet-i 
mu‘ayyenem ve me’ûnet-i süknâm mukābelesinde bi’t-terâzî dört yüz akçe ki 
cem‘an altı yüz akçe hissemi mezbûr Nazar yedinden ahz u kabz eylediğim-
den sonra hukūk-ı zevciyyete müte‘allika âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Ahmed Efendi b. ( ) el-İmâm, Yusuf Halîfe b. Abdullah, el-Hâc 
Mustafa b. Tevekkül, İbrahim Çelebi b. Ahmed ve gayruhüm.

166 [23a-2] Mustafa b. Abdullah’ın küçük çocuklarına vekil 
ve naib tayini
Medîne-i Üsküdar müzâfâtından Şile kasabasında sâkin iken bundan akdem 
vefât eden Ali b. ( ) verâseti li üm karındaşları Ahmed ve Ayşe nâm sagīrlere mün-
hasıra olduğu şer‘an zâhir ve müte‘ayyin oldukdan sonra sagīrân-ı mezbûrânın 
babaları Mustafa b. Abdullah nâm kimesne meclis-i şer‘-i şerîf-i enverde li ebe-
veyn karındaşı Fâtıma nâm hâtun mahzarında bi’l-velâye ikrâr ve takrîr-i kelâm 
edip kasaba-i mezbûrede sâkin olup müteveffâ-yı mezbûrun terekesine bi gay-
ri hakkın vâzı‘ü’l-yed olan Mehmed nâm kimesneden sagīrân-ı mezbûrân için 
tereke-i müteveffâ-yı mezbûru taleb ve da‘vâ ve ahz u kabz ve bana îsâle ve 
kabz ve îsâl mütevakkıf olduğu umûrun küllîsine tarafımdan kız karındaşım 
mezbûre Fâtıma Hâtun’u vekîl ve nâib-i menâb nasb ve ta‘yîn eyledim dedikde 
mezbûre Fâtıma Hâtun dahi ber vech-i muharrer vekâlet-i mezbûreyi kabûl ve 
merâsimini edâya ta‘ahhüd ve iltizâm etmeğin mâ vaka‘a bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa b. Mehmed, Mehmed Beşe, el-Hâc Mustafa b. Mehmed, 
Ahmed b. Yahya, Yusuf Beşe b. İbrahim.

167 [23a-3] Ramazan Çelebi b. Mehmed’in evini Solak Mustafa Ağa 
Vakfı’na bey‘ bi’l-istiğlâl yoluyla satması, borcunu ödeyemeyince 
de daha sonra Hamide bt. İvaz’a satması
Min mümzâtihî
Mahmiye-i İstanbul’da Defterdâr Ahmed Çelebi mahallesinde vâki‘ ashâb-ı 
hayrâtdan merhûm Solak Mustafa Ağa vakfına evlâdından olmağla meşrûtiyyet 
üzre mütevellîye olan Ayşe bt. el-merhûm el-mezbûr tarafından husûs-ı âti’l-
beyâna vekîl olup zât-ı mezbûreyi ma‘rifet-i şer‘iyye ile ârifân olan Ramazan 
Çelebi b. Mehmed ve Ahmed Bey b. Abdullah şehâdetleriyle şer‘an vekâleti sâbite 
olan Mehmed Efendi b. el-Hâc Receb meclis-i şer‘-i şerîf-i enverde mahalle-i 
mezbûre sükkânından işbu hâzır bi’l-meclis Ramazan Çelebi b. Mehmed Bey 
doksan üç senesi Cumâdelâhiresi’nin ikinci günü silk-i mülkünde münselik 
olup mahalle-i mezbûrede vâki‘ bir tarafdan Mustafa Paşa-yı Atîk zâviyesi şeyh-
lerine meşrûta vakıf menzil ve bir tarafı medîne-i mezbûre vakfı ve tarafeyni 
tarîk-i âm ile mahdûd ve hâriciyyesi bir bâb fevkānî oda ve tahtapûş ve kenîf 
ve dâhiliyyesi tahtânî bir oda ve bir matbah ve sofa ve cüneyneyi müştemil 
mülk menzilini, müvekkile-i mezbûreden mukaddem vakf-ı mezbûra mütevellî 
olan Sâlih Ağa b. Mehmed’e üç yüz on esedî guruşa bi tarîki’l-istiğlâl bey‘ ve 
teslîm ol dahi mâl-ı vakf-ı mezbûr ile iştirâ ve kabz ve tesellüm-i semen ey-
ledikden sonra yine mütevellî-i mezbûr menzil-i mahdûd-ı mezbûru bir sene 
tamâmına değin kırk altı buçuk esedî guruşa ba‘de’t-tahliyye mezbûr Ramazan 
Çelebi’ye îcâr ve teslîm ol dahi istîcâr ve kabûl edip hattâ hüccet-i şer‘iyye tahrîr 
olunmuş idi lâkin mezbûr Ramazan Çelebi’nin el-yevm menzil-i mezbûrdan 
gayri ism-i mâl ıtlâk olunur şeyi olmayıp menzil-i mezbûr bey‘ ve semeni ile 
kifâyet ettiği mikdâr deyn edâ olunmak lâzım olmağla müvekkilim mezbûre 
Ayşe Hâtun vech-i meşrûh üzre bi’t-tevliyye menzil-i mezbûru fek eyledi de-
dikde gıbbe’t-tasdîk mezbûr Ramazan Çelebi meclis-i şer‘-i şerîf-i enverde işbu 
sâhibetü’l-kitâb Hâmide bt. İvaz nâm hâtun tarafından husûs-ı câ’i’z-zikre vekîl 
olup bimâ hüve nehci’s-sübût şer‘an vekâleti sâbite olan zevci el-Hâc Hüseyin 
b. Ahmed mahzarında ikrâr-ı tâm ve takrîr-i kelâm edip menzil-i mahdûd-ı 
mezbûr müddet-i medîde nidâ ve müzâyede olunup rağabât-ı nâs bi’l-külliye 
münkatı‘ oldukdan sonra otuz üç bin akçeye müvekkil-i mezbûre Hâmide 
Hâtun üzerinde karâr edip ziyâde ile tâlib-i âhar zuhûr etmeyip ve meblağ-ı 
mezbûr menzil-i mezkûrûn semen-i misli idiği dahi zâhir ve müte‘ayyin olmağ-
la menzil-i mezbûru bi cümleti’t-tevâbi‘ ve’l-levâhık mezbûre Hâmide Hâtun’a 
meblağ-ı mezbûr otuz üç bin akçeye bey‘ ve temlîk ve teslîm ol dahi iştirâ ve 
kabûl ve temellük ve tesellüm eyledikden sonra semeni olan meblağ-ı mezbûru 
vekîl-i mezbûr yedinden bi’t-tamâm alıp kabz eyledim ba‘de’l-yevm menzil-i 
mezbûr mezkûre Hâmide Hâtun’un mülk-i müşterâsıdır keyfe mâ yeşâ muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa el-İmâm, Mehmed Çelebi b. Ali, 
Ahmed Bey b. Abdullah, Mahmud Efendi …?, Mehmed Çelebi b. Halil.

168 [23a-4] Merhum Hacı Hüseyin Ağa b. Mustafa’nın Ahmed Bey 
b. Mustafa’ya borçlu olduğu
Saray-ı atîk-i sultânî teberdârlarından fahrü’l-akrân bâ‘isü hâze’l-kitâb Ahmed 
Bey b. Mustafa nâm kimesne meclis-i şer‘-i şerîf-i enverde bin doksan altı sene-
sinde sakabaşı iken tarîk-i hacc-ı şerîfde Bedr-i Huneyn’de vefât eden Dalkozlu 
el-Hâc Hüseyin Ağa b. Mustafa b. Hüseyin’in li üm kız karındaşları ve vâriseleri 
olmağla terekesine vâzı‘a[t]-ı yed eden Âsiye ve Fâtıma’nın vekîl-i müseccelleri 
Ali Efendi b. Yusuf mahzarında üzerine da‘vâ ve takrîr-i kelâm edip müteveffâ-
yı mezbûr zimmetinde cihet-i karz-ı şer‘îden dört yüz esedî guruş hakkım 
olup hattâ ifrâz dahi ettiğinden sonra kable’l-edâ fevt olmağla suâl olunup 
terekesinden edâ olunmak matlûbumdur dedikde gıbbe’s-suâl vekîl-i mezbûr 
cevâbında müvekkilelerinin tereke-i merkūmeye vaz‘-ı yedlerini ikrâr lâkin 
deyn-i mezkûru inkâr edicek müdde‘î-i mezbûrdan müdde‘âsını mübeyyine 
beyyine taleb olundukda udûl-i müslimînden olup mahmiye-i mezbûrede Eski 
Odalar kurbunda sâkin Mustafa Çelebi b. Osman ve Derviş Ali b. Mustafa nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-hakīka müteveffâ-yı mezbûr el-Hâc Hüseyin Ağa b. Mustafa b. Hüseyin bun-
dan akdem hayâtında işbu müdde‘î-i mezbûr Ahmed Bey’e cihet-i karzdan dört 
yüz esedî guruş zimmetimde vâcibü’l-edâ deynimdir deyû bizim huzûrumuzda 
ikrâr ve bizi işhâd eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olup müdde‘î-i mezbûr tahlîf-i (…) [şer‘î ile tahlîf olunduk-
dan sonra] [23b] meblağ-ı mezbûr dört yüz guruşu müvekkiletân-ı mezbûretân 
tereke-i müteveffâ-yı mezbûrdan müdde‘î-i mezbûra edâ etmek üzre vekîl-i 
mersûma tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa Çelebi b. ( ) Ser-muhzırân, Mustafa Çelebi Kethüdâ-yı 
muhzırân, İbrahim Çelebi b. Ahmed, Mehmed Efendi b. Mehmed, Mehmed 
Beşe b. ( ).

169 [23b-1] Amen v. Ayasendel’in Hristo v. Levize’ye olan 
borcunu ödediği
Vilâyet-i Anadolu’da Maçka kasabasına tâbi‘ Kostori nâm karye ahâlîsinden 
olup mahmiye-i İstanbul’da Sultan Bayezid-i Velî sûkunda kazgancı iken bun-
dan akdem hâlik olan Hristo v. Levize nâm zimmînin verâseti vâlidesi Manika 
bt. Toros nâm nasrâniye ile li ebeveyn karındaşı Lefter nâm nasrâniye münhasıra 
olduğu şer‘an zâhir ve müte‘ayyin oldukdan sonra mezbûr Lefter kendi asâleten 
ve anası mezbûre Manika tarafından husûs-ı âti’l-beyâna vekîl olduğu Abram 
v. Hristodoli ve Pireşkova v. Kostantin nâm zimmîler şehâdetleri ile şer‘an sâbit 
olan Lefter v. Meri nâm zimmî meclis-i şer‘-i şerîfde hâlik-i mezbûrun vasiyy-i 
muhtârı olup terekesine bi’l-vesâye vâzı‘ü’l-yed olan bâ‘isü hâze’s-sifr Amen 
v. Ayasendel nâm zimmî muvâcehesinde ikrâr ve takrîr-i kelâm edip mûrisim 
hâlik-i mezbûrun terekesinden ba‘de edâi’d-deyn bâkī kalan kırk esedî guruş ile 
beynimizde ma‘lûm eşyâsını mezbûr Amen bana teslîm ben dahi bi’l-asâle ve 
bi’l-vekâle yedinden ahz u kabz eylediğimden sonra hâlik-i mezbûrun mîrâsına 
müte‘allika âmme-i da‘vâdan mezbûr Amen’in zimmetini ibrâ ve iskāt eyledik, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, el-Hâc Süleyman Ağa Ser-kazgani, 
el-Hâc Mehmed Ağa b. Hüseyin Kethüdâ, Veli Beşe, Veli Beşe Kastamonî, kalay-
cı Mehmed Beşe.

170 [23b-2] Hüseyin b. İbrahim’in menzil, değirmen ve tarla hisselerini 
Halil Efendi’ye satması
Vilâyet-i Anadolu’da Kastamonu kasabasında Görceğiz mahallesinde sâkin 
iken bundan akdem vefât eden İbrahim b. el-Hâc Hasan’ın verâseti zevce-i 
metrûkesi Rahime bt. Halil Efendi ile sulbî oğlu Hüseyin ve sulbiye kızı Râbia 
nâm hâtuna münhasıra olduğu şer‘an zâhir ve müte‘ayyin oldukdan sonra 
mezbûr Hüseyin meclis-i şer‘-i şerîf-i enverde hâlâ Hazîne-i âmire kâtibi olan 
bâ‘isü hâze’l-kitâb Halil Efendi b. ( ) tarafından husûs-ı âti’l-beyâna vekîl oldu-
ğu Ömer Bey b. Mehmed ve Ahmed Bey b. İbrahim şehâdetleriyle şer‘an sâbit 
olan el-Hâc Mustafa b. Mehmed mahzarında ikrâr ve takrîr-i kelâm [edip] ba-
bam müteveffâ-yı mezbûrdan müntakile olup kasaba-i mezbûreye tâbi‘ Suncı? 
nâm karyede vâki‘ bir tarafdan Mehmed Çelebi mülkü ve bir tarafdan İbrahim 
nâm kimesne mülkü ve bir tarafdan mezbûr Halil Efendi haremi ve bir taraf-
dan tarîk-i âmla mahdûd bir bâb fevkānî oda ve bir bâb tahtânî oda ve bir köşk 
ve bir ahır ve bir anbar ve bir samanhâne ve kenîf ve eşcâr-ı müsmire ve gayr-ı 
müsmire bahçeyi müştemil çiftlik ta‘bîr olunur menzil ve karye-i mezbûre 
dâhilinde bir göz su değirmenini beynimizde yirmi dört sehimden i‘tibâr olu-
nur sihâm-ı mezbûreden üç sehimi önü vâlidem mezbûre Rahime Hâtun’a ve 
yedi sehmi kız karındaşım mezbûre Râbia Hâtun’a ve on dört sehmi bana isâbet 
etmekle menzil-i mezbûrdan ve değirmenden bana isâbet eden on dört sehimi 
cümle tevâbi‘ ve levâhıkı ile mezbûr Halil Efendi’ye tarafeynden îcâb ve kabûlü 
hâvî bey‘-i kat‘î ile altmış esedî guruşa bey‘ ve temlîk edip ve çiftlik-i mezbûra 
tebe‘iyyetle taht-ı tasarrufumda olan ma‘lûmü’l-hudûd tarlaları dahi sâhib-i arz 
ma‘rifetiyle yüz doksan esedî guruş bedel mukābelesinde ferâğ ve tefvîz edip ol 
dahi ber vech-i muharrer emlâk-i mezkûreyi iştirâ ve temellük ve tarlaları te-
fevvüz ve kabûl eylediğinden sonra semen-i mezbûr altmış guruş ile bedel-i 
mezkûr yüz doksan guruş ki cem‘an iki yüz elli guruş mezbûr Halil Efendi’den 
tamâmen ahz u kabz eyledim ba‘de’l-yevm emlâkin on dört sehimi mülk-i 
müşterâsı ve tarlalar hakk-ı müfevvezi olmağla her birini mahallinde kabz ve 
tasarrufa mezbûr Halil Efendi’yi taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Nuri oğlu Osman Çelebi, Bulamaç? oğlu Mehmed Beşe, Şehre-
sığmaz Ömer Beşe, el-Hâc Mustafa b. Tevekkül ve gayruhüm mine’l-huzzâr.







171 [23b-3] İstati v. Panayot’un eşiyle ortak oldukları menzili satması
Mahmiye-i İstanbul’da Ayvansaray kapısı dâhilinde Koca Mustafa Paşa mahal-
lesinde sâkin İstati v. Panayot nâm zimmî meclis-i şer‘-i şerîf-i enverde ken-
di tarafından asîl ve zevcesi Sultana bt. Toka nâm nasrâniye tarafından ikrâr-ı 
âti’z-zikri tasdîke vekîl olup bimâ hüve nehci’s-sübût şer‘an vekâleti sâbit 
olan Andon v. Marko nâm zimmî muvâcehesinde ikrâr ve takrîr-i kelâm edip 
mahalle-i mezbûrede vâki‘ bir tarafı Nikola v. Bahsi? mülkü ve bir tarafı Susana 
nâm nasrâniye mülkü ve bir tarafı cevâhirci Manolaki veresesi mülkleri ve bir 
tarafı tarîk-i âmla mahdûd tabaka-i ulyâda bir bâb oda ve dehliz ve vustâda 
bir oda ve süflâda bir kenîf ve muhavvatayı müştemil mülk menzilimi mezbûr 
Andon’a yüz yetmiş esedî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve temlîk ve teslîm ol dahi nısfı kendinin ve nısf-ı âharı 
zevcesi mezbûrenin olmak üzre asâleten ve vekâleten iştirâ ve kabûl ve te-
mellük ve tesellüm eylediğinden sonra semeni olan meblağ-ı mezbûr yüz yet-
miş esedî guruşu yedinden tamâmen alıp kabz eyledim ba‘de’l-yevm menzil-i 
mezbûr mezkûrân Andon ve zevcesi Sultana’nın iştirâk-i seviy üzre mülk-i 
müşterâlarıdır, keyfe mâ yeşâ mutasarrıf olsunlar dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Hâfız İsmail Efendi b. Mehmed Efendi, Müezzin Abdurrahman 
Efendi b. Abdullah, Hâfız Mehmed Halîfe b. el-Hâc Musli, Ahmed Beşe b. Resul, 
Halil Bey b. Mehmed Bevvâb-ı sultânî, Ali Dede b. Ahmed el-Müezzin.

172 [24a-1] Kazar v. Arslan’ın vârislerinin mirasın taksimi 
konusunda anlaştıkları
Mahmiye-i İstanbul’da ...? mahallesinde sâkin iken bundan akdem hâlik olan 
Kazar v. Arslan’ın verâseti zevce-i menkûhası Meleki bt. Timur ile li ebeveyn kız 
karındaşları kızları Ağna ve Anabetpin Behpa’ya? münhasır olduğu şer‘an zâhir 
ve müte‘ayyin oldukdan sonra mezbûre Ağna meclis-i şer‘-i şerîf-i enverde hâlik-i 
mezbûrun terekesine vâzı‘atü’l-yed olan işbu bâ‘isetü’l-vesîka mezbûr Meleki 
muvâcehesinde ikrâr-ı tâm ve takrîr-i kelâm edip mûrisimiz hâlik-i mezbûrun 
ber mûceb-i defter Anas bt. Vadani nühâsiyye ve gayr-ı nühâsiyye ve nalband 
dükkânında mevcûd âlât ve bi’l-cümle ism-i mâl ıtlâk olunur terekesinin kıy-
metleri min haysi’l-mecmû‘ yirmi yedi bin altı yüz kırk akçeye bâliğ ve meblağ 
beynimizde bi’l-farziyyeti’ş-şer‘iyye iktisâm olundukda meblağ-ı mezbûrun on 
bin yedi yüz otuz akçesi bi’l-irsi’ş-şer‘î bana isâbet etmekle meblağ-ı mezbûru 
vâzı‘atü’l-yed olan mezbûr Meleki yedinden bi’t-tamâm alıp kabz edip hâlik-i 
mezbûr takrîr-i târih-i kitâb senesi on altıncı günü hâl-i hayâtında mahalle-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd menzilini beş yüz 
esedî guruşa zevcesi mezbûre Meleki’ye bey‘ ve teslîm ve kabz-ı semen eyle-
diği dahi ma‘lûm olmağla hâlik-i mezbûrun terekesine ve menzil-i mezbûreye 
müte‘allika âmme-i de‘âvî ve muhâsamât ve eymânı [ve] mütâlebâtdan mezbûre 
Meleki’yi ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d mezbûre 
ile kat‘â da‘vâ ve nizâ‘ım kalmamışdır dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve tis‘în ve elf.
Şuhûdü’l-hâl: Ali Efendi b. Hüseyin, Halil Efendi el-Müezzin, Ahmed Çelebi 
b. ( ), Ömer Çelebi b. Veli, Ahmed Çelebi b. Bâli, Abraham v. ( ), Mahut v. Sahak, 
Şirin v. Kirkor, Yatoz v. Haçador, Sahak v. Meldon.

173 [24a-2] Hazine-i Âmire kâtibi Halil Efendi’nin Hüseyin Çelebi’den 
olan alacak davasından vazgeçtiği
Mahmiye-i İstanbul’da hâlâ hazîne-i âmire kâtibi olan umdetü erbâb-ı tahrîr 
ve’l-kalem Halil Efendi b. ( ) nâm kimesne tarafından husûs-ı âti’l-beyâna 
vekîl olduğu Ahmed Bey b. İbrahim ve Ömer Bey b. Mehmed nâm kimes-
neler şehâdetleriyle şer‘an sâbit olan el-Hâc Mustafa b. Mehmed nâm kimes-
ne meclis-i şer‘-i şerîf-i enverde fi’l-a[sl] vilâyet-i Anadolu’da Kastamonu ka-
sabası mahallâtından Görceğiz mahallesi ahâlîsinden olup hâlâ mahmiye-i 
mezbûrede müsâfiren sâkin olan işbu bâ‘isü’l-kitâb Hüseyin Çelebi b. el-Hâc 
İbrahim mahzarında bi’l-vekâle ikrâr ve takrîr-i kelâm edip mezbûr Hüseyin 
Çelebi’nin babası mezbûr el-Hâc İbrahim’den müte‘allika mülk-i mezbûr olup 
kasaba-i mezbûreye tâbi‘ Doğancı nâm karyede vâki‘ ma‘lûmü’l-hudûd çift-
lik ta‘bîr olunur menzil ve bir göz değirmen mülk-i müşterâsı ve tasarruf olu-
nan tarla hakk-ı müfevvezi olmak üzre müvekkil-i mezbûr Halil Efendi bun-
dan akdem mezbûr Hüseyin’den taleb ve da‘vâ sadedinde olmağla beynle-
rinde nizâ‘-ı küllî vâki‘ olmuş idi el-hâletü hâzihî müvekkil-i mezbûr Halil 
Efendi da‘vâ-yı mezkûresinden fâriğ olup husûs-ı mezbûra ve sâir hukūka 
müte‘allik âmme-i da‘vâdan mezbûr Hüseyin Çelebi’nin zimmetini ibrâ-i âm 
râfi‘ü’l-hısâm ibrâ ve iskāt eyledi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Kenan b. Abdullah, Tuzcuzâde Osman Beşe, Yulafçı? ağası 
Mehmed Beşe, Şehresığmazoğlu Ömer Beşe, Osman b. el-Hâc Mehmed.







174 [24a-3] Şayka türü geminin dokuzda bir hissenin Ahmed 
b. Ferhad’a ait olduğu
Cezâyir-i Bahr-i Sefîd’den medîne-i İstanbul’da sâkine sefîne reislerinden İlyaki 
Reis v. Kostadavili nâm zimmî meclis-i şer‘-i şerîf-i enverde işbu bâ‘isü’l-kitâb 
el-Hâc Ahmed b. Ferhad nâm kimesne mahzarında bi’t-tav‘i’s-sâf ikrâr-ı sahîh-i 
şer‘î ve i‘tirâf-ı sarîh-i mer‘î kılıp yine târih-i kitâbdan beş sene mukaddem 
gāibûn ani’l-meclis İbrahim Çorbacı nâm kimesneden bin sekiz yüz guruş ve 
Safvan ve el-Hâc Hasan nâm kimesnelerden bin iki yüz guruş ve mezbûr el-
Hâc Ahmed’den altı yüz guruş kabz ve kendi malım olan bin sekiz yüz guruşa 
halt ve meblağ-ı mezbûr ile hâlâ yedimde olup mahmiye-i İstanbul iskelesinde 
merbût şayka ta‘bîr olunur bir sefîne binâ ve meblağ-ı mezbûru mesârifimize 
sarf ve harc etmeyip el-hâletü hâzihî mesfûrun ile beynimizde olan hesâbımız 
görüp beyân-ı zikr sefînenin dokuz sehmden bir sehm-i şâyi‘i mezbûr el-Hâc 
Ahmed’in şerîki olup Şira’da sâkin Fettân el-Hâc Ahmed ile mezbûr el-Hâc 
Ahmed’in mülk ve hakkıdır dedikde hattâ mezbûr İlyaki Reis’in ber minvâl-i 
muharrer câzim ve sâdır olan ikrârını mukırr-ı mezbûr el-Hâc Ahmed bi’l-
muvâcehe tasdîk ve bi’l-müşâhede tahkīk etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid el-Hâc Mehmed b. el-Hâc Mehmed, Seyyid Hasan 
b. Abdullah, el-Hâc İsâ b. el-Hâc İsa, Mustafa Çelebi b. el-Hâc Ahmed, el-Hâc 
Mustafa b. Tevekkül, İbrahim Çelebi b. Ahmed.

175 [24b-1] Hasan Ağa b. Hüseyin Ağa’nın kölesi Osman’ı azat etmesi
Mahmiye-i İstanbul’da Harrât Kemal mahallesi ahâlîsinden olup sâbıkan 
Dergâh-ı âlî yeniçerilerinin elli yedinci cemâ‘atinin çorbacısı olan umdetü’l-
emâcid ve’l-ekârim Hasan Ağa b. Hüseyin Ağa kıbelinden ıtk-ı âti’z-zikri ikrâra 
vekîl olduğu Ali Ağa b. Halil ve Osman Beşe b. Abdullah şehâdetleriyle şer‘an 
sâbit olan Mehmed Efendi b. Hüseyin meclis-i şer‘-i şerîf-i Ahmedî’de bi’l-
vekâle ikrâr ve takrîr-i kelâm edip hâlâ müvekkilim mezbûr Hasan Ağa kendiye 
rıkkını mu‘terif olan uzun boylu sarı bıyıklı, gök ala gözlü, açık kaşlı Gürciyyü’l-
asl işbu râfi‘ü’l-vesîka Osman b. Abdullah nâm abd-i memlûkünü hasbeten 
li’llâhi’l-aliyyi’l-a‘lâ ve haseneten li rûhi rasûlihi’l-mu‘allâ malından tahrîr ve 
i‘tâk ve zıyk-ı rıkdan ihrâc ve ıtlâk ve zümre-i ahrâr-ı asliyyîne idrâc ve ilhâk ey-
ledi ba‘de’l-yevm mevsûf-ı mezbûr Osman sâir ahrâr-ı asliyyîn gibi hür olmuş-
dur dedikde mâ vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Süleyman Çelebi b. Abdullah, Hazînedâr Mehmed Ağa, Mustafa 
Çelebi b. Muhsin, Ahmed Beşe b. Abdullah, Ömer Beşe b. Receb, Hüseyin Beşe 
b. Ali, Diğer Hüseyin Beşe b. ( ).

176 [24b-2] Hasan Ağa b. Hüseyin Ağa’nın kölesi Süleyman’ı 
azat etmesi
Kezâlik müvekkilim mûmâ-ileyh Hasan Ağa hâlâ kendiye rıkkını mu‘terif 
olan orta boylu sarı sakallı, gök ala gözlü Gürciyyü’l-asl bâ‘isü hâze’l-kitâb 
Süleyman b. Abdullah nâm abd-i memlûkünü hasbeten lillâhi te‘âlâ ve hasene-
ten li rûhi rasûlihi’l-mu‘allâ malından tahrîr ve i‘tâk ve kayd-ı rıkdan ihrâc ve 
ıtlâk ve kazâ-i hürriyete idrâc ve ilhâk eyledi dedikde mâ hüve’l-vâki‘ bi’t-taleb 
ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Sâbıkūn.

177 [24b-3] Hasan Ağa b. Hüseyin Ağa’nın kölesi Osman’ı azat etmesi
Kezâlik müvekkilim mûmâ-ileyh Hasan Ağa hâlâ kendiye rıkkını mu‘terif olan 
orta boylu, açık kaşlı, sarı bıyıklı, ala gözlü Rûsiyyü’l-asl bâ‘isü’l-vesîka Osman 
b. Abdullah nâm abd-i memlûkünü hasbeten lillâhi te‘âlâ ve haseneten li rûhi 
rasûlihi’l-mu‘allâ malından tahrîr ve i‘tâk ve dıyk-ı rıkdan ihrâc ve ıtlâk ve 
zümre-i ahrâr-ı asliyyîne idrâc ve ilhâk eyledi dedikde mâ hüve’l-vâki‘ bi’t-taleb 
ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Sâbıkūn.

178 [24b-4] Hasan Ağa b. Hüseyin Ağa’nın kölesi Şahin 
b. Abdullah’ı azat etmesi
Kezâlik müvekkilim mûmâ-ileyh Hasan Ağa hâlâ kendi rıkkını mu‘terif 
olan uzun boylu gök ala gözlü, sarı sakallı Rûsiyyü’l-asl hâmilü’l-kitâb Şâhin 
b. Abdullah nâm abd-i memlûkünü hasbeten lillâhi te‘âlâ ve haseneten li rûhi 
rasûlihi’l-mu‘allâ malından tahrîr ve i‘tâk ve kayd-ı rıkdan ihrâc ve ıtlâk eyledi 
dedikde mâ vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Sâbıkūn.







179 [24b-5] Rıdvan Beşe b. Abdullah’ın menzilini Ali Çelebi 
b. Ali’ye satması
Mahmiye-i İstanbul’da Fâtıma Sultan mahallesinde sâkin Rıdvan Beşe b. Abdullah 
meclis-i şer‘-i şerîf-i enverde Ali Çelebi b. Ali mahzarında ikrâr-ı tâm ve takrîr-i 
kelâm edip akd-i âtî sudûruna değin silk-i mülkümde münselik olup mahalle-i 
mezbûrede vâki‘ bir tarafı Ömer Efendi vakfı ve bir tarafı Ali Beşe vakfı ve bir 
tarafı Kâmile Hâtun mülkü ve bir tarafı tarîk-i âm ile mahdûd iki bâb fevkānî 
oda ve bir tahtânî oda ve bir sagīr oda ve bir kiler ve müşterek kapısı ve ahır 
ve cüneyne ve kenîfi müştemil mülk menzilimi bi cümleti’t-tevâbi‘ ve’l-levâhık 
mezbûr Ali Çelebi’ye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile iki yüz esedî guruşa bey‘ ve temlîk ve teslîm ol dahi iştirâ ve kabûl ve temel-
lük ve tesellüm eyledikden sonra semeni olan meblağ-ı mezkûr iki yüz esedî gu-
ruşu yedinden tamâmen ahz u kabz ve tesellüm eyledim ba‘de’l-yevm menzil-i 
mezbûr mezkûr Ali Çelebi’nin mülk-i müşterâsıdır keyfe mâ yeşâ mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Halil Beşe b. Mustafa, Mustafa Çelebi b. Hızır, Yusuf b. Abdullah, 
el-Hâc Osman b. İlyas, İbrahim Efendi b. ( ).

180 [24b-6] Mustafa Çelebi b. Abdullah’ın Receb b. Ali’den 
alacağı olduğu
Mahmiye-i İstanbul’da Kâtib Kasım mahallesinde sâkin Mustafa Çelebi b. Ab-
dullah meclis-i şer‘-i şerîfde mahmiye-i mezbûrede Horhor çeşmesi kurbunda 
sâkin Receb b. Ali mahzarında üzerine da‘vâ ve takrîr-i kelâm edip mezbûr Receb 
zimmetinde cihet-i karz-ı şer‘îden altı yüz elli guruş ve yedimden müşterâ ve 
makbûz bir samur kürk bahâsından dahi yüz elli guruş ki cem‘an sekiz yüz gu-
ruş hakkım olup meblağ-ı mezbûrun yedi yüz elli yedi buçuk guruşunu ahz u 
kabz edip bakī kırk iki buçuk guruşu dahi mezbûrdan taleb ve da‘vâ eylediğim-
de beynimizde ba‘de’l-münâza‘a muslihûn tavassut edip da‘vâ-yı mezbûrûndan 
merkūm Receb ile beni yirmi dört guruş üzerine sulh eylediklerinde ben dahi 
sulh-i mezbûru kabûl ve mâ‘adâsına müte‘allika da‘vâdan zimmetini ibrâ ve iskāt 
edip bedel-i sulh-i mezbûru taleb eylediğimde bana edâdan imtinâ‘ eder suâl olu-
nup alıverilmesi matlûbumdur dedikde gıbbe’s-suâl mezbûr Receb cevâbında fi’l-
hakīka kaziyye bâlâda tafsîl ve beyân olunan vech üzre olup bedel-i sulh-i mezbûr 
yirmi dört guruş elân zimmetinde lâzımü’l-edâ deyni idiğini tâyi‘an ikrâr ve i‘tirâf 
etmeğin mûcebince meblağ-ı mezbûr yirmi dört guruşu müdde‘î-i merkūma 
edâya mezbûr Receb’e tenbîh birle mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Receb 
b. Osman, Ali b. Bâli.

181 [24b-7] Nazar b. Mehmed’in kendi rızasıyla kızı Fâtıma için nafaka 
ödemeyi kabul ettiği
Mahmiye-i İstanbul’da Yenikapı kurbunda Çukur mahallesinde sâkine olup 
zâtı Hasan b. Abdullah ve Yusuf Hoca b. Abdullah ta‘rîfleriyle mu‘arrefe olan 
Ayşe bt. Hasan nâm hâtun meclis-i şer‘-i şerîf-i enverde takrîr-i kelâm ve ta‘bîr 
ani’l-merâm edip zevc-i mutallıkım işbu hâzır bi’l-meclis Nazar b. Mehmed’in 
firâşından hâsıl benden mütevellid sadriye sagīre kızım Fâtıma’nın nafaka ve 
kisve ve sâir levâzım-ı mühimmesi için babası mezbûr Nazar üzerine kıbel-i 
şer‘den kadr-i ma‘rûf akçe farz ve takdîr olunmak matlûbumdur dedikde 
hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri sagīre-i 
mezbûrenin nafaka ve kisve ve sâir levâzım-ı mühimmesi için babası mezbûr 
Nazar üzerine bi’t-terâzî târih-i kitâbdan yevmî beşer akçe farz ve takdîr edip 
meblağ-ı mezbûru sagīre-i mezbûreye harc ve sarfa ve lede’l-hâce istidâneye ve 
inde’z-zafer mezbûr Nazar üzerine rücû‘a mezbûre Ayşe’ye izn verilmeğin mâ 
vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Hüseyin 
b. Mustafa, Mahmud b. Hasan, Hasan b. Mehmed.

182 [24b-8] Ayşe bt. Mahmud’un boşandığı kocası Musa b. Mustafa’dan 
mehr-i müeccelini aldığı
Mahmiye-i İstanbul’da Parmakkapı kurbunda Emin Bey mahallesinde sâkine 
Ayşe bt. Mahmud nâm hâtun zâtı Mahmud b. Mustafa ve Hasan b. Mehmed 
ta‘rîfleriyle mu‘arrefe oldukdan sonra meclis-i şer‘-i şerîf-i enverde zevc-i mu-
tallıkı işbu bâ‘isü’l-kitâb Musa b. Mustafa mahzarında bi tav‘ihâ ikrâr ve takrîr-i 
kelâm edip mezbûr Musa zevcim olup târih-i kitâbdan on gün mukaddem beni 
tatlîk etmekle zimmetinde mütekarrir ve ma‘kūdun-aleyh olan dokuz buçuk 
akçe mehr-i müeccelimi bana edâ ve teslîm ben dahi ahz u kabz edip lâkin 
mehr-i mu‘accelim olan bir yemeni yorgan ve bir beledî döşek ve bir minder ve 
bir yemeni yastık ve bir tencere ve bir sahan ve bir leğen ve bir ibrik mezbûr 
Musa’nın yedinden bana kalmış idi hâlâ mezbûr Musa [25a] ber vech-i muhar-
rer mehr-i mu‘accelim olan eşyâ-i mezkûreyi dahi bana def ‘ ve teslîm ben dahi 
yedinden ahz u kabz ettiğimden sonra hukūk-ı zevciyyete müte‘allika âmme-i 
da‘vâdan her birimiz âharın zimmetini ibrâ-i âmla ibrâ ve iskāt eyledik dedikde 
gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Osman b. Mehmed, es-Seyyid İbrahim Çelebi b. ( ), Ramazan 
b. Müstakīm, İbrahim b. Mehmed, Mehmed b. Mustafa.

183 [25a-1] Rafayel v. David’in Yako v. Yahuda’ya borçlu olması
Mahmiye-i İstanbul’da Yemiş iskelesi kurbunda sâkin işbu bâ‘isü’l-kitâb el-
Hâc İsmail b. Abdurrahman meclis-i şer‘-i şerîf-i enverde mahrûse-i Galata’ya 
tâbi‘ Ortaköy’de sâkin iken bundan akdem hâlik olan yapağıcı Yako v. Yahuda 
v. Murdehay nâm yahudinin verâseti evlâd-ı sıgārı Yahuda ve Yasef ve Murdehay 
ve Radye Arhondabula ve Rine ve Meyram ve Bafa’ya münhasıra olduğu zâhir 
ve müte‘ayyin oldukdan sonra sıgār-ı mezkûrûnun tesviye-i umûrları için 
kıbel-i şer‘-i şerîfden mansûb vasîleri olmağla ba‘zı terekesine vâzı‘ü’l-yed oldu-
ğu sâbit ve müte‘ayyin olan Rafayel v. David nâm yahudi muvâcehesinde üzeri-
ne da‘vâ ve takrîr-i kelâm edip mezbûr Yako zimmetinde cihet-i karz-ı şer‘îden 
bin kırk beş esedî guruş hakkım olup mezbûr Yako târih-i kitâbdan dokuz ay 
mukaddem kendi dükkânında meblağ-ı mezbûrdan kırk beş esedî guruşunu 
bana edâ ve teslîm ben dahi ahz u kabz eylediğimden sonra meblağ-ı bâkī bin 
esedî guruş bana zimmetinde lâzımü’l-edâ ve vâcibü’l-kazâ deyni olduğunu alâ 
ruûsi’l-işhâd ikrâr ve işhâd ve imzâ [ve] hatmini hâvî yedime deyn temessükü 
verip kable’l-edâ hâlik olmağın vasiyy-i mezbûra suâl olunup hâlik-i mezbûrun 
terekesinden meblağ-ı mezbûr bana edâ olunmak üzre vasiyy-i mezbûra tenbîh 
olunmak matlûbumdur deyû hâlik-i mezbûrun imzâ ve hatmini hâvî deyn-i 
mezbûru nâtık bir kıt‘a temessük dahi ibrâz etmeğin gıbbe’s-suâl mezbûr Rafayel 
hayâtında hâlik-i mezbûrun ba‘zı terekesini bi’l-vesâye vaz‘-ı yedini ikrâr lâkin 
deyn-i mezbûru inkâr edicek müdde‘î-i mezbûrdan müdde‘âsını mübeyyine 
beyyine taleb olundukda tâife-i mezkûreden olup mahmiye-i İstanbul’da Hâcce 
Hâtun mahallesinde sâkin udûl-i müslimînden Mehmed Çelebi b. Mustafa ve 
Azebler’de sâkin Mehmed Beşe b. Abdurrahman ve soğancı Seydî Beşe b. Ahmed 
nâm kimesneler li ecli’ş-şehâde meclis-i şer‘a hâzırûn olup isre’l-istişhâd fi’l-
vâki‘ hâlik-i mezbûr yapağıcı Yako v. Yahuda v. Murdehay târih-i mezkûrda 
hâl-i âfiyetinde müdde‘î-i mezbûrdan kendi dükkânına meblağ-ı mezbûrdan 
müdde‘î-i mezbûra edâ ve teslîm eylediği kırk beş esedî guruşdan mâ‘adâ bin 
esedî guruş cihet-i karz-ı şer‘îden zimmetinde lâzımü’l-edâ ve vâcibü’l-kazâ 
deyni olduğunu bizim huzûrumuzda ikrâr ve bizi işhâd eyledi işbu deyn-i 
mezbûr nâtık temessükü tahrîr edip müdde‘î-i mezbûra teslîm etmiş idi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 







şer‘iyye eylediklerinde şuhûd-ı mezkûrûn sırren ve alenen ta‘dîl ve tezkiyye olu-
nup her birinin udûl-i makbûlü’ş-şehâde idikleri zâhir ve şehâdetleri makbûle 
oldukdan sonra meblağ-ı mezbûr bin guruşu hâlik-i mezbûrdan hayâtında kül-
len ve ba‘zan ahz u kabz veya hibe veya âhara havâle etmeyip ve’l-hâsıl vücûh-ı 
şer‘îden bir vech ile zimmetini ibrâ etmediğine mezbûr el-Hâc İsmail’e yemîn 
teklîf olundukda ol dahi hasbe’s-suâl yemîn billâhi te‘âlâ etmeğin mûcebince 
ba‘de’l-hükm tereke-i hâlik-i mezbûrdan deyn-i mezbûr müdde‘î-i mezbûra edâ 
olunmak üzre vasiyy-i mezbûra tenbîh olunup mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, el-Hâc 
Mustafa b. Tevekkül, Ali Bâli Mehmed b. Ahmed.

184 [25a-2] Zâhide bt. Ahmed’in annesi aracılığıyla kocası 
Mustafa b. Hüdaverdi’den birikmiş nafakasını aldığı ve 
muhâlaa yoluyla boşandığı
Mahmiye-i İstanbul’da Tavşantaşı mahallesinde sâkine Zâhide bt. Ahmed 
nâm mürâhikanın vâlidesi Sâkine bt. Mustafa nâm hâtun ba‘de’t-ta‘rîf meclis-i 
şer‘-i şerîf-i lâzımü’t-tevkīrde mezbûre Zâhide’nin zevc-i dâhili işbu bâ‘isü’l-
kitâb Mustafa b. Hüdâverdi mahzarında ikrâr ve takrîr-i kelâm edip mezbûre 
Zâhide’nin merkūm Mustafa zimmetinde mütekarrir ve ma‘kūdun-aleyh olan 
yüz elli guruş mehri ve nafaka-i iddet-i ma‘lûmesi üzerlerine ve me’ûnet-i 
süknâsı dahi kendi üzerine olmak üzre zevc-i mezbûr Mustafa ile ben velâyeten 
muhâla‘a-i sahîha ile muhâla‘a edip ol dahi muhâla‘a-i mezbûreyi kabûl ve 
mukaddemâ mezbûr Mustafa mezbûre Zâhide’yi bilâ-nafaka bırakıp âhar diyâra 
gitmekle şer‘an üzerine farz olunan nafaka-i ma‘lûmeden zimmetinde müctemi‘ 
olan bin iki yüz yetmiş akçeyi bana edâ ve teslîm ben dahi yedinden ahz u kabz 
eyledim eğer kızım merkūme Zâhide fîmâ ba‘d mezbûr Mustafa[‘dan] mehr-i 
müeccel-i mezbûru da‘vâ ve bir nesne ahz ederse ben makbûza zâmin ve kefîl 
oldum dedikde gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin b. Receb, Musa b. Hayrullah, Bekir b. Osman, Hasan 
b. Mehmed, Mustafa b. Sefer, el-Hâc Mustafa b. Kasım.

185 [25a-3] Sâkine bt. Murad’ın Emine bt. Ali’ye borçlu olduğu
Mahmiye-i İstanbul’da Sarrâc İshak mahallesinde sâkine olup zâtı ma‘rifet-i 
şer‘iyye ile ârifân Hasan b. Murad ve Mahmud b. Mehmed ta‘rîfleriyle mu‘arrefe 
olan Emine bt. Ali nâm hâtun meclis-i şer‘-i şerîf-i enverde Sâkine bt. Murad 
nâm hâtun mahzarında üzerine da‘vâ ve takrîr-i kelâm edip mezbûre Sâkine 
zimmetinde cihet-i karz-ı şer‘îden kırk guruş hakkım olmağın suâl olunup alı-
verilmesi matlûbumdur dedikde gıbbe’s-suâl mezbûre Sâkine Hâtun cevâbında 
fi’l-hakīka müdde‘iye-i mezbûre Emine Hâtun ber vech-i muharrer cihet-i karz-
dan zimmetinde kırk guruş hakkı olduğunu bi tav‘ihâ ikrâr ve i‘tirâf etmeğin 
alâ mûcebi’t-terâzi meblağ-ı mezbûr kırk guruşu müdde‘iye-i mezbûreye edâ 
ve teslîme mezbûre Sâkine Hâtun’a tenbîh birle mâ hüve’l-vâki‘ bi’t-taleb ketb 
olundu.
Fî 8 min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris, Ali b. Bâli, el-Hâc Halil b. Hasan, Ahmed Çelebi b. Mehmed, Mehmed 
b. Mahmud ve gayruhüm mine’l-hâzırîn.

186 [25b-1] Şevki Mehmed Efendi b. Mustafa’nın câriyesi 
Anter’i azat etmesi
El-Hâc Hasanzâde mahallesinde sâkin Şevki Mehmed Efendi b. Mustafa meclis-i 
şer‘de orta boylu, kara kaşlı, ala gözlü Rûsiyyetü’l-asl Anter nâm câriyemi âzâd 
eyledim dedikde gıbbe’t-tasdîk mâ vaka‘a ketb olundu.
Fî evâili Receb sene 1097.
Şuhûdü’l-hâl: Mustafa Çelebi b. Hasan, Mehmed Efendi b. İbrahim, Ebûbekir el-
Müezzin, el-Hâc Ahmed b. Abdülehad, Receb Çelebi, el-Hâc İbrahim.

187 [25b-2] Şevki Efendi b. Muzaffer’in câriyesi Kalender’i azat etmesi
El-Hâc Hasanzâde mahallesinde sâkin Şevki Efendi b. Muzaffer meclis-i şer‘de 
orta boylu, gök gözlü, sarı kaşlı Rûsiyyetü’l-asl Kalender nâm câriyemi âzâd ey-
ledim dedikde gıbbe’t-tasdîk mâ vaka‘a ketb olundu.
Fî evâili Receb sene 1097.
Şuhûdü’l-hâl: Es-Sâbıkūn.

188 [25b-3] Manol v. Pireşkova’nın Kosta v. Vasil’deki alacağını 
taksite bağlaması
Medîne-i Galata’ya tâbi‘ Kapıdağı nâhiyesi ahâlîsinden olup hâlâ mahmiye-i 
İstanbul’da müsâfiren sâkin Manol v. Pireşkova nâm zimmî meclis-i şer‘-i şerîf-i 
enverde mahmiye-i mezbûrda Mevlevihâne Yenikapısı hâricinde vâki‘ taşlıkda 
taşçı olan Kosta v. Vasil muvâcehesinde ikrâr ve takrîr-i kelâm edip mezbûr 
Kosta zimmetinde yedinden iştirâ ve kabz eylediğim ma‘lûmü’l-mikdâr ham 
sirke bahâsından beş bin beş yüz kırk akçe hakkım olup lâkin mezbûr Kosta 
hâlâ edâya iktidârı olmamağla te’cîl ve taksîte tâlib olmağın ben dahi meblağ-ı 
mezbûrun bin akçesini târih-i kitâb şehri gāyetine ve bâkī dört bin beş yüz kırk 
akçesi beher otuz gün tamâmında beşer yüz dörder akçe almak üzre gāyet-i 
mezbûreden dokuz ay tamâmına değin taksît ve te’cîl eylediğimde mezbûr Kosta 
te’cîl ve taksît-i mezbûru kabûl ve deyni olan meblağ-ı mezbûr beş bin beş yüz 
kırk akçeyi vech-i muharrer üzre bana edâ ve teslîme ta‘ahhüd ve iltizâm eyledi 
dedikde gıbbe’t-tasdîki’l-vicâhî mâ vaka‘a bi’t-taleb ketb ve imlâ olundu.
Fî 8 Receb sene 1097.
Şuhûdü’l-hâl: İbrahim Çelebi b. Ahmed, Hacı Mustafa b. Tevekkül, Ali Beşe 
b. Bâli, Mehmed b. Üveys, Kostantin v. Dimitri, Nikola v. Frenk, Radka v. Koler 
Suyolcu ve gayruhüm.

189 [25b-4] Fâtıma bt. Mehmed Bey’in menzilini Abdurrahman Efendi 
b. Mehmed Efendi’ye satması
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘den 
irsâl olunan Mevlânâ İbrahim Efendi b. Mehmed fahrü’l-akrân el-Hâc Ali Ağa 
b. Hasan’ın mahmiye-i İstanbul’da Hatice Sultan mahallesinde vâki‘ menziline 
varıp zeyl-i kitâbda muharrerü’l-esâmî müslimîn huzûrunda akd-i meclis-i şer‘-i 
Nebevî eyledikde mahalle-i mezbûrede sâkine olup zâtını ma‘rifet-i şer‘iyye ile 
ârifân Feyzullah Efendi b. el-Hâc Mehmed ve imâmHasan Efendi b. Bayram 
nâm kimesneler ta‘rîfleriyle mu‘arrefe olan Fâtıma bt. Mehmed Bey b. Mustafa 
nâm hâtun meclis-i şer‘-i ma‘kūd-ı mezkûrda bâ‘isü hâze’l-kitâb Abdurrahman 
Efendi b. Mehmed Efendi mahzarında ikrâr ve takrîr-i kelâm edip silk-i mül-
kümde münselik olup mahalle-i mezbûrede vâki‘ bir tarafı Halil Ağa menzili 
ve bir tarafı ba‘zan mahalle-i mezbûre imâmına meşrûta vakf menzil ve ba‘zan 
mezbûr el-Hâc Ali Ağa tasarrufunda olan bakkal dükkânı mahzeni ve bir tara-
fı kezâlik mezbûr el-Hâc Ali Ağa’nın tasarrufunda olan tahtânî bakkal ve silâh 
ve terzi dükkânları ve bir tarafı tarîk-i âm ile mahdûd olup dâhiliyyesinde bir 
kârgîr hamam ve bir câmekân ve bir bahçe ve bir köşk ve köşk-i mezbûr üze-
rinde bir fevkānî kebîr oda ve bir kiler ve mezbûr el-Hâc Ali Ağa’nın mârrü’z-
zikr dükkânları üzerinde üç fevkānî oda ve bir sofa ve karşısında iki sofa ve 
bir kebîr dehliz ve kenîf ve abdesthâne ve tahtânî bir matbah ve hâriciyyesinde 
fevkānî iki oda ve bir sofa ve ahır ve kezâlik mezbûr el-Hâc Ali Ağa’nın bakkal 
dükkânı üzerinde fevkānî bir oda ve mezbûr Halil Ağa’nın menzili tarafından 
mâ‘adâ etrâf-ı selâsesi taş duvarı müştemil mülk menzilimi bi cümleti’t-tevâbi‘ 
ve’l-levâhık ve kâffeti’l-hukūk ve’l-merâfık tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bin beş yüz esedî guruşa mezbûr Abdurrahman 
Efendi’ye bey‘ ve temlîk ve teslîm ol dahi ber vech-i muharrer iştirâ ve temel-
lük ve tesellüm ve kabûl eylediğinden sonra semeni olan meblağ-ı mezbûr bin 
beş yüz esedî guruşu yedinden bi’t-tamâm ahz u kabz eyledim ba‘de’l-yevm 
menzil-i mahdûd-ı mezkûrda benim aslâ alâka ve medhalim kalmayıp mezbûr 
Abdurrahman Efendi’nin mülk-i müşterâsı ve hakk-ı sırfı olmuşdur key-
fe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î menzil-i 
mezbûrun derkine mezbûre Fâtıma Hâtun’un dâmâdı Ahmed Ağa b. Mehmed 
tarafından emr ve kabûlü hâviye kefâlet-i sahîha-i şer‘iyye ile kefîl olmağın vâki‘ 
hâli Mevlânâ-yı mezbûr mahallinde ketb ü tahrîr ba‘dehû irsâl olunan Mehmed 
b. Mehmed ve Mustafa b. Ramazan nâm kimesneler ile meclis-i şer‘a gelip alâ 
vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’t-tâsi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Hasan Çelebi b. Ali, Mehmed Efendi b. el-Hâc Şaban, Ahmed Ağa 
b. Mehmed, el-Hâc İbrahim Çelebi b. Mehmed, imâm Hasan Efendi b. Bayram, 
Hasan Ağa b. Mehmed, Feyzullah Efendi b. ( ), Abdülkādir Çelebi b. Sefer, kaz-
gancı Ali Çelebi b. Ömer, Diğer Mustafa b. Ali, Mustafa Çelebi b. Ali.

190 [25b-5] Mehmed Çelebi b. Hacı Ahmed’in İstanbul’da nalçacıların 
duacısı olarak seçildiği
Mahmiye-i İstanbul’da vâki‘ na‘lçacı tâifesinden Mustafa Ağa b. Yusuf el-mütevellî 
ve el-Hâc Mustafa b. Hasan ve Çalık Mehmed Çelebi b. Ömer ve Müezzin 
Hüseyin Çelebi b. Osman ve Müezzin Mehmed Çelebi b. Hüseyin ve Horhorlu 
Mehmed Çelebi b. Bâli ve Kıbrıslı Ahmed Çelebi b. Ahmed ve Tophâneli Mustafa 
b. Ramazan ve üstâd Yusuf b. Abdullah ve Zeyrekli üstâd Ali b. Abdülkādir ve 
Kara Mehmed b. Yusuf ve Aşçı Hüseyin Çelebi b. İsmail ve Kırkçeşmeli Mustafa 
b. Şaban ve üstâd İbrahim b. Abdullah ve üstâd Fazlullah b. Ahmed ve mu‘allim 
Ahmed Efendi b. Abdi ve üstâd Süleyman b. Rûşen ve Hasan Beşe b. Abdullah ve 
Seyyid Mehmed b. es-Seyyid Mustafa ve Ali Bey b. Ahmed ve el-Hâc Ebûbekir 
b. Mehmed ve üstâd Mustafa b. Mahmud ve üstâd Hasan b. Yusuf ve üstâd 
İsmail b. Hasan ve üstâd Abdünnebi b. Süleyman ve Mustafa Çelebi b. Ali ve 
Mehmed b. Ahmed ve Ali b. Hüseyin ve Şâhin b. Abdullah ve Hasan b. Abdullah 
ve Mustafa b. Musli ve İbrahim b. Mehmed ve Ali b. Hüseyin ve Ömer Halîfe 
b. Abdullah ve üstâd Abdülaziz ve sâirleri bi ecma‘ihim meclis-i şer‘-i şerîf-i en-
verde ve mahfil-i dîn-i münîf-i ezherde yine tâife-i mezbûreden olup kadîmü’l-
eyyâmdan ehl-i hibre ve kethüdâ ve yiğitbaşı ve sâir ihtiyâr üstâdlarımız ihtiyâr 
eyledikleri bir kimesne beynimizde du‘âcı olmak üzre ittifâk ile gelmekle işbu 
hâzır bi’l-meclis Mehmed Çelebi b. el-Hâc Ahmed’i kadîmden olageldiği üzre 
beynimizde du‘âcı nasb ve ihtiyâr eylediğimizde mezbûr Hüseyin kadîme 
muhâlif du‘âcılık ve sâir umûrumuza müdâhaleden hâlî olmamağla nizâmımız 
bi’l-külliye muhtel olmağla mezbûrun hucrunu? ve iltimâsını murâd etmişidi 
el-hâletü hâzihî mezbûr Hüseyin fîmâ ba‘d du‘âcılık ve kethüdâlık ve yiğitbaşılık 
umûruna ve evkāfımızın eczâ-i şerîfesine ve bi’l-cümle umûrumuza karışma-
yıp beynimizde ihtilâle bâdî olmamağın iltizâm etmişdir husûs-ı mezbûr kendi-
den dahi suâl olunup takrîr[i] tahrîr işbu ve cânib-i şerî‘at-i şerîfden vesîka ketb 
olunması murâdımızdır dediklerinde gıbbe’s-suâl mezbûr Hüseyin cevâbında 
fi’l-hakīka hâlâ bâlâda şerh ve beyân [26a] ve tafsîl ve ıyân olunan minvâl üzre 
olmuş idi ben dahi ba‘de’l-yevm tâife-i mezkûrenin du‘âcı ve kethüdâ ve yi-
ğitbaşılığı ve sâir üstâdların umûrlarına kat‘â inkırâz? etmeyip ve vakıflarında 
evâmir-i şerîfelerine müdâhale etmeyip ihsâs-ı re’ylerine muhâlefet etmemeğe 
ta‘ahhüd ve iltizâm eyledim deyû mezbûrûnun kelimât-ı meşrûhalarını tasdîk 
etmeğin işbu vesîka bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Mustafa Çelebi b. el-Hâc 
Abdurrahman, Ebûbekir Efendi b. el-Hâc Abdi, İbrahim Çelebi b. Ahmed, 
Mehmed b. İdris.

191 [26a-1] İstanbul’da nalçacıların duacısının Mehmed Çelebi b. Hacı 
Ahmed olması
Mahmiye-i İstanbul’da vâki‘ na‘lçacı tâifesinden Mustafa Ağa b. Yusuf el-
mütevellî ve el-Hâc Mustafa b. Hasan ve Çalık Mehmed b. Çelebi b. Ömer ve 
Müezzin Hüseyin Çelebi b. Osman ve Müezzin Mehmed Çelebi b. Hüseyin 
ve Horhorlu Mehmed Beşe b. Bâli ve Kıbrıslı Ahmed Çelebi b. Ahmed ve 
Tophâneli Mustafa b. Ramazan ve üstâd Yusuf b. Abdullah ve Zeyrekli üstâd 
Ali b. Abdülkādir ve Kara Mehmed b. Yusuf ve Aşçı Hüseyin Çelebi b. İsmail 
ve Kırkçeşmeli Mustafa b. Şaban ve üstâd İbrahim b. Abdullah ve üstâd 
Feyzullah b. Ahmed ve mu‘allim Mehmed Efendi b. Abdi ve üstâd Süleyman 
b. Rûşen ve Hasan Beşe b. Abdullah ve es-Seyyid Mehmed b. es-Seyyid Mustafa 
ve Ali Bey b. Ahmed ve el-Hâc Ebûbekir b. Mehmed ve üstâd Hasan b. Yusuf 
ve üstâd İsmail b. Hasan ve üstâd Abdünnebi b. Süleyman ve üstâd Mustafa 
b. Mahmud ve Şâhin b. Abdullah ve Hasan b. Abdullah ve Mustafa b. Mahmud 
ve Mustafa b. Musa ve İbrahim b. Mehmed ve Ali b. Hüseyin ve Ömer Halîfe 
b. Abdullah ve üstâd Abdi b. Ali ve sâirleri bi ecma‘ihim meclis-i şer‘-i şerîf-i 
enverde ve mahfil-i dîn-i münîf-i ezher[de] işbu bâ‘isü’l-kitâb Mehmed Çelebi 
b. el-Hâc Ahmed mahzarında her biri takrîr-i kelâm ve ta‘bîr ani’l-merâm edip 
kadîmü’l-eyyâmdan üstâdlarımızdan birini beynimizde du‘âcı ihtiyâr etmekle 
ol dahi kendiye mahsûs gediğe mutasarrıf ve şâkirdlerimiz başka çıkdıkda vâki‘ 
olan teferrüclerimizde ve sâire cem‘iyyetimizde du‘â edip ilâ yevminâ hâzâ hâl 
bâlâda ketb ve terkīm olunan minvâl-i muharrer üzre olmağla mezbûr Mehmed 
Çelebi cemâ‘atimizden hizmet-i mezkûre uhdesinden gelmekde kemâ yenbağī 
kādir olmağın kadîmden sâir üstâdlarımızdan ba‘zına mahsûs olduğu üzre 
Saraçhâne’de kadîmden mutasarrıf olduğu üzre haftada bir nevbetten mâ‘adâ 
du‘âcı olanlara mahsûs olan yine haftada bir gün bezzâzistân önünde olan nev-
bete mutasarrıf olup du‘âcılıkda mezbûr Mehmed Çelebi’yi ihtiyâr eylediği-
mizde ol dahi kabûl ve hizmet-i lâzımesin edâya ta‘ahhüd eyledi dediklerinde 
gıbbe’t-tasdîki’l-mu‘teber ber vech-i mübeyyen ittifâklarına kıbel-i şer‘den dahi 
müsâ‘ade olunup işbu vesîka bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Sâbıkūn.

192 [26a-2] Ağma Çelo v. Karim’in kölesi Vasil v. Yuvan’ı azat etmesi
Vilâyet-i Rumeli’nde Premedi kazâsına tâbi‘ Ayladine nâm karyede sâkin a‘mâ 
Çelo v. Ferec nâm zimmî meclis-i şer‘-i şerîf-i enverde kendiye rıkkını i‘tirâf 
eden çatık kaşlı, sarı ala gözlü, uzun boylu Rûsiyyü’l-asl hâmil-i hâzihi’l-vesîka 
Vasil v. Yuvan muvâcehesinde takrîr-i kelâm ve ta‘bîr ani’l-merâm edip mezbûr 
Vasil abd-i memlûküm olmağla mevsûf-ı mezbûru lâ li garazin ‘âcil ve lâ li iva-
zin âcil malımdan tahrîr ve i‘tâk ve dıyk-ı rıkdan ıtlâk ve kazâ-i hürriyete ilhâk 
eyledim ba‘de’l-yevm mezbûr Vasil sâir ahrâr-ı asliyyîn gibi hür olup üzerinde 
velâdan gayri hakkım kalmadı dedikde mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Ali b. Bâli, Mehmed b. Ahmed, Siyavuş b. Abdullah, Ligo v. Nikola, 
Moskov v. Toler, Mired? v. Yani, Zono v. Peçko, Lasko v. Celo.

193 [26a-3] Rabia bt. Abdullah’ın boşandığı kocası Mehmed b. Hacı 
İsmail ile mehir ve diğer alacakları konusunda sulh olduğu
Mahmiye-i İstanbul’da Dülgerzâde mahallesinde sâkine olup zâtı Mehmed Halîfe 
b. İslâm ve İbrahim Efendi b. Mehmed nâm kimesneler ta‘rîfleriyle mu‘arrefe olan 
Râbia bt. Abdullah nâm hâtun meclis-i şer‘-i şerîf-i enverde mukaddemâ zevci 
olan bâ‘isü hâze’l-kitâb Mehmed b. el-Hâc İsmail mahzarında bi tav‘ihâ ikrâr ve 
takrîr-i kelâm edip mezbûr Mehmed zevcim olup târih-i kitâbdan yirmi iki ay 
mukaddem beni tatlîk etmekle zimmetinde mütekarrir ve ma‘kūdun-aleyh olan 
dokuz yüz akçe mehr-i müeccelim ile eşyâ-i memlûkemden on guruş kıymetli 
bir kürk ve bir Acem keçesi ve bir leğen ve üç minder ve iki beyaz bogasi ve ba‘zı 
beynimizde ma‘lûm eşyâm yedinde kalmış idi deyû bundan akdem da‘vâ ve ta-
leb eylediğimde ol dahi def ‘le mukābele etmekle beynimizde münâza‘ât-ı kesîre 
vukū‘undan sonra vesâtat-ı muslihûn ile da‘vâ-yı mezkûrumdan altı yüz akçe üze-
rine mezbûr Mehmed benimle sulh oldukda ben dahi ber vech-i muharrer sulh-i 
mezbûru kabûl ve bedel-i sulh olan meblağ-ı mezbûr altı yüz akçeyi mezbûr 
Mehmed yedinden tamâmen ahz u kabz eylediğimden sonra hukūk-ı zevciyye-
te ve sâir beynimizde ma‘lûm ve mechûl ve kalîl ve kesîr ahz u i‘tâ ve mu‘âmelât-ı 
şettâya müte‘allika âmme-i da‘vâdan zimmetini ibrâ-i âmm-ı kātı‘ü’n-nizâ‘ ile ibrâ 
ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa b. Şaban, Mehmed Çelebi b. İslâm, İbrahim Efendi b. ( ), 
el-Hâc Mustafa b. Tevekkül, İbrahim Çelebi b. Ahmed.

194 [26a-4] Kirkor v. Aser’in Arnatez v. Mafrah’a borçlu olduğu
Mahmiye-i İstanbul’da Balat kapısı dâhilinde el-Hâc İsâ mahallesinde sâkin 
bâ‘isü’l-vesîka Armatez v. Mıgrıc nâm zimmî meclis-i şer‘-i şerîf-i enverde 
medîne-i hazret-i Ebâ Eyyûb Ensârî mahallâtından Servi mahallesinde sâkin 
Kirkor v. Esmer nâm zimmî muvâcehesinde üzerine da‘vâ ve takrîr-i kelâm edip 
mezbûr Kirkor zimmetinde cihet-i karz-ı şer‘îden otuz guruş ile yüz akçe hak-
kım olmağla suâl olunup meblağ-ı mezbûru bana edâ ve teslîme tenbîh olun-
mak matlûbumdur dedikde gıbbe’s-suâl mezbûr Kirkor cevâbında fi’l-hakīka 
müdde‘î-i mezbûra ber vech-i muharrer cihet-i ma‘lûmeden otuz guruş ile yüz 
akçe elân zimmetimde lâzımü’l-edâ deynimdir deyû bi tav‘ihî ikrâr ve i‘tirâf et-
meğin alâ mûcebi i‘tirâfihî meblağ-ı mezbûru müdde‘î-i mezbûra edâ ve teslîme 
merkūm Kirkor’a tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Hüseyin 
Çelebi b. Mehmed, Ali Çelebi Mehmed b. Abdullah.

195 [26b-1] Ergiri bt. Fobin’in bakımını üstlendiği kızı için nafaka 
talep etmemesi
Mahmiye-i İstanbul’da Mirahor mahallesinde sâkine Despono bt. Yamandi 
nâm sagīrenin vâlidesi Ergiri bt. Fobin nâm nasrâniye meclis-i şer‘-i şerîf-i en-
verde sagīre-i mezbûrenin avenesi olan işbu bâ‘isetü’s-sifr Pilaşe bt. Benohar 
nâm nasrâniye muvâcehesinde ikrâr ve takrîr-i kelâm edip bundan akdem kı-
zım sagīre-i mezbûre Despono bi hakki’l-hidâne hucr ve terbiyyemde olup 
ba‘dehû ben zevc-i âhara varmağla hakk-ı hidâne benden sâkıta olup sagīre-i 
mezbûreyi mezbûre Pilaşe bi hakki’l-hidâne yedimden ahz u kabz etmişidi hâlâ 
mezbûre Pilaşe rızâsıyla sagīre-i mezbûreyi bana verip ben dahi yedinden ahz 
u kabz ettiğimden sonra mezbûreyi bilâ-nafaka kendi malımdan infâk ve iksâ 
edip mezbûre Pilaşe’den nafaka taleb etmemek üzre ta‘ahhüd eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Recebi’l-mürecceb li sene seb‘a ve tis‘în ve elf.
Şuhûdü’l-hâl: Çavuşzâde Mehmed Çelebi, el-Hâc Mustafa b. Tevekkül, Ali Beşe 
b. Bâli, Ebûbekir b. Hüseyin.

196 [26b-2] Ayşe Hatun bt. Muslihiddin’in menzil, bahçe ve eşyalarını 
38. Yeniçeri Ağa bölüğü para vakfı mütevellisine bey‘ bi’l-istiğlâl 
yoluyla satması
Husûs-ı âti’l-beyânı[n] mahallinde ketb u tahrîri iltimâs olunmağın savb-ı şer‘-i 
şerîfden irsâl olunan Mevlânâ Ahmed Efendi b. Halîfe mahmiye-i İstanbul’da 
Sofular mahallesinde Ayşe Hâtun bt. el-merhûm Muslihiddin’in menziline va-
rıp zeyl-i sahîfede isimleri mastûr olan müslimîn huzûrlarında akd-i meclis-i 
şer‘-i Nebevî eyledikde zâtı ma‘rifet-i şer‘iyye [ile] ârifân olan sarıklı Ali Çelebi 
b. Abdullah ve Mehmed Ustabaşı b. Abdullah nâm kimesnelerin ta‘rîfleriyle 
mu‘arrefe olan mezbûre Ayşe Hâtun meclis-i ma‘kūd-ı mezbûrda Dergâh-ı âlî 
-dâme mahfûfen bi’l-me‘âlî- yeniçerilerinin otuz sekizinci ağa bölüğüne mahsûs 
odanın mühimmâtı için mevkūfe nukūda bi’l-f ‘il mütevellî olan fahrü’l-akrân 
sâhib-i hâze’l-kitâb Süleyman Ağa b. Bâli mahzarında ikrâr-ı tâm ve takrîr-i 
kelâm edip bundan akdem Süleyman Ağa’dan yedinde olan işbu hüccetde nâtıka 
olduğu üzre istidâne ve kabz ve mukābelesinde zikr-i âtî menzilimin bi tarîki’l-
istiğlâl bey‘ ve teslîm ve senede dokuz yüz yetmiş beş guruşa istîcâr ve kabûl ey-
lediğim altı bin beş yüz elli guruş ve ücret-i menzilden zimmetimde olan do-
kuz yüz yetmiş beş cem‘an cânib-i vakfa deynim olan yedi bin beş yüz yirmi beş 
guruşun iki bin beş yüz yirmi beş guruşunu mûmâ-ileyh Süleyman Ağa’ya def ‘ 
ve teslîm ol dahi vakf için bi’t-tevliyye kabz ve tesellüm edip bakī beş bin guruş 
hâlâ zimmetimde taraf-ı vakfa deynim olmağla yedimde mülküm olup mahalle-i 
mezbûrede vâki‘ bir tarafdan Hüseyin Ağa vakfı iki tarafdan tarîk-i âm ve bir ta-
rafdan tarîk-i hâs ile mahdûd hâriciyyesinde üç bâb fevkānî oda ve iki sofa ve orta 
tabakasında dört bâb oda ve bir sofa ve süflâsında bir ahır ve bir mikdâr havlu 
ve bir mahzen ve dâhiliyyesinde dört bâb fevkānî oda ve iki sofa ve orta tabaka-
da beş bâb oda ve iki sofa ve bir kiler ve matbah ve bir mahzen ve iki hamam ve 
zât-ı eşcâr-ı müsmire ve gayr-ı müsmire bahçeyi müştemil mülk menzilimin ve 
menzil-i mezbûr karşısında vâki‘ iki tarafdan mefharü’l-ekâbir Yusuf Ağa mülk-
leri ve bir tarafdan kasabbaşı olan Mustafa Ağa’nın bahçesi ve bir tarafdan tarîk-i 
âm ile mahdûd zât-ı eşcâr-ı müsmire ve gayr-ı müsmire[yi] müştemil mülk bah-
çemi cemî‘ tevâbi‘ ve levâhıkları ve kâffe-i hukūk ve merâfıklarıyla mütevellî-i 
mûmâ-ileyh Süleyman Ağa’ya bi safkatin vâhidetin meblağ-ı bâkī-i mezbûr beş 
bin esedî guruş mukābelesinde akd-i cedîd ile bi tarîki’l-istiğlâl bey‘ ve teslîm ve 
semen-i mezbûru deyn-i mezbûra takās edip ol dahi ber vech-i muharrer bi’t-
tevliyye iştirâ ve tesellüm ve mukāssa ve kabûl ettikden sonra mütevellî-i mûmâ-
ileyh Süleyman Ağa menzil-i mezkûr ile bahçe-i merkūmeyi gıbbe’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin yedi yüz 
elli guruşa bana îcâr ve teslîm ben dahi istîcâr ve tesellüm ve kabûl eylediğim-
den mâ‘adâ yine eşyâ-i memlûkemden işbu mevcûd bi’l-meclis bir çift zümrüd 
altın küpemi ve beş ayaklı bir çift la‘l altın küpemi ve bir altın elmas hâtemimi 
meblağayn-i mezbûreyn mukābelesinde mütevellî-i mûmâ-ileyh Süleyman Ağa 
alâ tarîki’r-rehn vaz‘ ve teslîm ol dahi ber vech-i muharrer irtihân ve kabz eyledi 
dedikde gıbbe’t-tasdîki’ş-şer‘î mezbûre Ayşe Hâtun meclis-i ma‘kūd-ı merkūmda 
i‘âde-i kelâm edip eğer müddet-i mezkûre tamâmında meblağ-ı mezbûr beş bin 
guruş ile ve ücret-i mevkūfe yedi yüz elli guruşumu mütevellî-i mezbûra edâ 
edemezsem mârrü’z-zikr menzil ve bahçe ve eşyâmı semen-i misilleriyle âhara 
bey‘ ve kabz-ı semen ve semenlerinden mezbûr Süleyman Ağa’ya deynim olan 
cem‘an beş bin yedi yüz elli guruşu edâya ve fazlası kalırsa bana îsâle ve bunlara 
mütevakkıf olduğu umûrun [27a] cümlesine azl ve in‘izâlden masûne vekâlet-i 
devriyye ile Davudpaşa’da Sultan câmi‘-i şerîfi kurbunda sâkin işbu hâzır bi’l-
meclis el-Hâc Receb Ağa b. Mustafa’yı tarafından vekîl ve nâib-i menâb nasb ve 
ta‘yîn eyledim dedikde ol dahi vekâlet-i mezbûreyi kabûl ve merâsimini edâya 
ta‘ahhüd ve iltizâm etmeğin husûs-ı mezbûru Mevlânâ-yı mezbûr tahrîr ba‘dehû 
ma‘an irsâl olunan Ahmed b. Abdullah meclis-i şer‘a gelip alâ vukū‘ihî haber ver-
meleriyle mâ vaka‘a bi’t-taleb ketb olundu.
Hurrire fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa Efendi el-İmâm, Veli Beşe b. Hamza, 
Ali Efendi b. Abdülhalim Efendi, Ömer Beşe b. Yusuf, el-Hâc Ahmed b. Ömer, 
Mustafa Çelebi b. Abdullah.

197 [27a-1] Nimetullah Efendi b. Ahmed Efendi’nin borcuna 
301 gün vade aldığı
Mahmiye-i İstanbul’da Seferikoz mahallesinde sâkin iken bundan akdem vefât 
eden Mehmed b. Yusuf ’un hasren vârisleri olan sulbî kebîr oğlu Mehmed ile 
zevcesi Emine bt. ( ) ve kebîre kızı Afîfe nâm hâtunlara meclis-i şer‘-i şerîf-i 
enverde bâ‘isü hâze’l-kitâb mefharü’l-kuzât Merhabazâde Nimetullah Efendi 
b. Ahmed Efendi mahzarında her biri ikrâr ve takrîr-i kelâm edip mûrisimiz 
müteveffâ-yı mezbûrun mûmâ-ileyh Nimetullah Efendi zimmetinde cihet-i 
deyn-i şer‘îden dokuz bin para hakkı olup kable’l-ahz vefât edip meblağ-ı 
merkūm irsen bize intikāl etmekle meblağ-ı mezbûru mûmâ-ileyhden taleb 
ve da‘vâ eylediğimizde hâlâ edâya iktidârı olmayıp te’cîle taleb olunmağın biz 
dahi meblağ-ı mezbûru târih-i kitâbdan üç yüz bir gün tamâmına değin te’cîl 
edip mersûm Nimetullah Efendi dahi kabûl ve ecel-i mezkûr hulûlüne değin 
meblağ-ı merkūmu bi’t-tamâm bize edâya ta‘ahhüd eyledi dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ fî Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Çelebi b. Mehmed, Hüseyin Çelebi b. Hasan, Hasan 
Efendi [b.] Âsım, Mehmed Efendi el-İmâm, Mustafa Çelebi [b.] Osmanzâde, 
es-Seyyid Mehmed Efendi b. Hasan, Mehmed Çelebi b. Mahmud ve gay-
ruhüm.

198 [27a-2] Osman Ağa b. Şaban’ın kölesi Cafer b. Abdullah’ı 
azat etmesi
Dârü’l-hilâfeti’l-behiyyeti’l-Osmâniyye Kostantıniyye el-mahmiyye’de Unkapanı 
dâhilinde Harâccı Kara Mehmed mahallesi ahâlîsinden olup hâlâ mirahor-ı 
sânî-i şehriyârî olan umdetü erbâbü izzi ve’l-ikbâl zübdetü ashâbü’l-câh ve’l-
celâl sa‘âdetlü Osman Ağa b. Şaban taraf-ı bâhirü’ş-şereflerinden husûs-ı âti’l-
beyânı ikrâra vekîl olduğu Habib Çelebi b. İslâm ve Mustafa Ağa b. Osman 
şehâdetleriyle şer‘an sâbit olan İbrahim Ağa b. Hüseyin meclis-i şer‘-i şerîf-i 
şâmihü’l-imâdda bi’l-vekâle ikrâr-ı sahîh-i şer‘iyye ve i‘tirâf-ı sarîh-i mer‘î kı-
lıp müvekkilim mûmâ-ileyh Osman Ağa hâlâ kendiye rıkkını mu‘terif olan orta 
boylu açık kaşlı ala gözlü kösec Gürciyyü’l-asl müslimü’l-mille bâ‘isü’l-vesîka 
Cafer b. Abdullah nâm abd-i memlûkünü hasbeten lillâhi te‘âlâ ve haseneten li 
rûhi rasûlihi’l-mu‘allâ malından bâ tahrîr ve i‘tâk ve kayd-ı rıkdan ihrâc ve ıtlâk 
ve zümre-i ahrâr-ı asliyyîne idrâc ve ilhâk eyledi ba‘de’l-yevm mevsûf-ı mezbûr 
Cafer sâir ahrâr-ı asliyyîn gibi hür olmuşdur dedikde mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Efendi b. Mehmed el-İmâm, Ahmed Efendi b. Mehmed, 
Ahmed Ağa b. İbrahim, Ahmed [E]fendi b. Mehmed.







199 [27a-3] Hacı İbrahim b. Ahmed’in arsasını Hacı Mehmed Ağa 
b. Turan’a sattığı
Mahmiye-i İstanbul’da Hatîb Muhyiddin mahallesinde sâkin el-Hâc İbrahim 
b. Ahmed nâm kimesne meclis-i şer‘-i şerîf-i enverde yine mahalle-i mezbûrede 
sâkin işbu râfi‘ü’l-kitâb fahrü’l-akrân el-Hâc Mehmed Ağa b. Turan mahzarın-
da ikrâr ve takrîr-i kelâm edip akd-i âti’z-zikrin sudûruna değin silk-i mülküm-
de münselik olup mahalle-i mezbûrede vâki‘ bir tarafdan Halim Çelebi vakfı 
olan odalar ve bir tarafdan Çavuş odaları demekle ma‘rûf odalar ve bir tarafdan 
tarîk-i hâs ve bir tarafdan tarîk-i âm ile mahdûd bi’r-i mâ ve iki tarafı taş duva-
rı müştemil mülk arsa-i hâliyemi tarafeynden îcâb ve kabûlü hâvî bey‘-i bâtt-ı 
sahîh-i şer‘î ile mezbûr el-Hâc Mehmed Ağa’ya iki yüz esedî guruşa bey‘ ve 
temlîk ve teslîm ol dahi iştirâ ve kabûl ve temellük ve tesellüm eyledikden son-
ra semeni olan meblağ-ı mezbûr iki yüz guruşu yedimden tamâmen ahz u kabz 
eyledim. Fî mâ ba‘d arsa-i mezbûr el-Hâc Mehmed Ağa’nın mülk-i müşterâsı ol-
muşdur keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Hoca Mehmed Efendi, Ahmed Efendi b. Haseki imâm-ı mahalle-i 
mezbûr, Mustafa Beşe b. ( ), kemerci Mehmed Beşe b. ( ), Ahmed Çelebi b. ( ) 
el-Müezzin, Mehmed Beşe b. Mustafa, Ahmed Çelebi b. Mehmed, Mehmed Beşe.

200 [27a-4] Yorgaki v. Yanaki’nin câriyesi Maruşa bt. Mazasko’yu 
azat etmesi
Mahmiye-i İstanbul’da Fenârîkapısı hâricinde Abdi Subaşı mahallesinde sâkin 
Selem? Yorgaki v. Yanaki nâm zimmî tarafından husûs-ı âti’l-beyâna vekîl oldu-
ğu mahalle-i mezbûre sükkânından attâr Manol v. İstemadi ve bakkal Dimitri 
v. Manol şehâdetleriyle şer‘an sâbit olan Dimitri v. İstemadi nâm zimmî meclis-i 
şer‘-i şerîf-i lâzımü’t-tevkīrde ikrâr-ı tâm ve takrîr-i kelâm edip müvekkilim 
mezbûr Yorgaki kendiye rıkkını mu‘terife olan uzun boylu, açık kaşlı, gök göz-
lü Moskoviyyetü’l-asl Maruşa bt. Mazasko nâm câriye-i memlûkesini lâ li ivazin 
‘âcil ve lâ li garazin âcil malından tahrîr ve i‘tâk ve zümre-i ahrâr-ı asliyyâta idrâc 
ve ilhâk eyledi ba‘de’l-yevm mevsûf-ı mezbûre Maruşa sâir harâir-i asliyyât gibi 
hürre olup üzerinde müvekkil-i mezbûrun bir [27b] hakkı kalmamışdır dedik-
de mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Recebi’l-müreccebi’l-ferd li sene seb‘a ve tis‘în ve elf.
Şuhûdü’l-hâl: Mehmed Çelebi b. Ahmed, Kara Mehmed Çelebi b. Bedir, Ali Beşe 
b. Bâli, el-Hâc Mustafa b. Tevekkül.







201 [27b-1] Yorgaki v. Yanaki’nin câriyesi Marya bt. Adankov’u 
azat etmesi
Kezâlik müvekkilim merkūm Yorgaki kendiye rıkkını mu‘terife olan orta boy-
lu, açık kaşlı, gök gözlü Moskoviyyetü’l-asl Marya bt. Avanko nâm câriye-i 
memlûkesini lâ li garazin ‘âcil ve lâ li ivazin âcil malından tahrîr ve i‘tâk ve 
zümre-i harâir-i asliyyâta idrâc ve ilhâk eyledi dedikde mâ vaka‘a bi’t-taleb ketb 
olundu.
Fi’l-yevmi’s-sâlis aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: Es-Sâbikūn.

202 [27b-2] Gaib Hüseyin b. Mustafa’nın bey‘ bi’l-istiğlâl yoluyla sattığı 
evi açılarak eşyasının mütevelliye teslim edilmesi
Mahmiye-i İstanbul’da Uzun Şucâ‘ mahallesinde sâkin mütevellî bâ‘isü hâze’l-
ki[tâb] Abdullah Çelebi b. Abdurrahman nâm kimesne meclis-i şer‘-i şerîfde 
takrîr-i kelâm edip mahmiye-i mezbûrede Muhsine Hâtun mahallesinde 
sâkin Hüseyin b. Mustafa nâm kimesne târih-i kitâbdan üç sene mukaddem 
yedinde mülkü olup mezbûre Muhsine Hâtun mahallesinde vâki‘ ma‘lûmü’l-
hudûd mülk menzilini üç yüz guruşa bana istiğlâl eylediğinden sonra mezbûr 
menzil-i mezbûrun mukaffel bırakıp gaybet ve firâr etmekle taraf-ı şer‘den üze-
rine varılıp kilidini feth ve gāib-i mezbûru içinde mevcûd olan eşyâyı ba‘de’t-
tahrîr bir mu‘temedün-aleyh kimesne yedine emânet vaz‘ olundukdan son-
ra ba‘de’t-tahliyyeti’ş-şer‘iyye menzil-i mezbûru bana teslîme tenbîh olunmak 
matlûbumdur dedikde savb-ı şer‘den Mevlânâ Abdullah Efendi irsâl olunup 
ol dahi zeyl-i rakīmde isimleri terkīm olunan müslimîn huzûrlarında saray-ı 
mezkûrûn üzerine varıp kilidini feth ve gāib-i mezbûrun içinde mevcûd olan 
eşyâsını ba‘de’t-tahrîr müslimîn-i mezkûrînin ma‘rifetleriyle mütevellî-i mezbûr 
Abdullah Çelebi yedine emânet vaz‘ ve teslîm eyledikleri eşyâsıdır ki vech-i âtî 
üzre zikr olunur.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Kaba köhne hasır Aded 4
Mısır hasırı köhne Aded 1
Ocak yaşmağı köhne [Aded] 1
Köhne Kilim Aded 2
Sepet sandık köhne Aded 2
Boş kutu Aded 3
Tahta sandık köhne Aded 2
Gergef Aded 1

 Tekne Aded 2
Hasır Yün Aded 2
İlimye? Aded 2
Öreke Aded 2
Küp Aded 4

Çalkama dîde? kâsesi Aded 1
Şuhûdü’l-hâl: Mehmed Efendi b. Sefer el-İmâm, Abdullah Efendi b. Abdullah, 
Mehmed b. Mustafa el-Müezzin, Mehmed Çelebi b. Ali, Osman Bey b. Musa, 
Abdullah Bey b. Ramazan, İsmail Çelebi b. Halil.

203 [27b-3] Öldürülen iki zimminin kan parası davasında katil 
zanlılarıyla sulh olduğu
Vilâyet-i Anadolu’da Bandırma kasabası sâkinlerinden iken Ziyâretli nâm kar-
yede maktûlen hâlik olan Mihal v. Mavridi nâm zimmînin li ebeveyn kız karın-
daşı ve hasren vârisi olan Karanfili nâm zimmî ile hâlik-i merkūmun şerîki olup 
ma‘an katl olunan Nikola v. Mekine’nin kezâlik li ebeveyn karındaşı ve hasren 
vârisi olan Yani nâm zimmî meclis-i şer‘-i enverde zikr olunan Ziyâretli nâm 
karye ahâlîsinden ashâb-ı hâzihi’l-vesîka el-Hâc Mehmed b. el-Hâc Hüseyin 
b. Hüseyin ve Abdullah b. Yusuf ve işbu hâzır bi’l-meclis Hasan nâm kimesne-
nin abd-i memlûkü Kahraman nâm kimesnenin mahzarlarında her biri ikrâr 
ve takrîr-i kelâm edip mezbûrûn el-Hâc Mehmed b. Derviş ve Abdullah ve 
Kahraman karye-i mezbûrede mezbûrân Mahal ve Nikola’yı bi gayri hakkın 
katl ve ikisinin iştirâk üzre mâllarından iki bin guruşlarını ahz u kabz etmekle 
meblağ-ı mezbûru ve husûs-ı merkūmu mezkûrûndan taleb ve da‘vâ eylediği-
mizde münkir olmalarıyla beynimizde nizâ‘-ı küllî vukû‘undan sonra muslihûn 
tavassut edip merkūmûn el-Hâc Mehmed ve Derviş ve Abdullah ve mezbûr 
Kahraman’ın mevlâsı mezbûr Hasan da‘vâ-yı mezkûremizden beş esedî guruş 
ve meclis-i sulhde mevcûdûn ve nizâ‘ı beynimizde ma‘lûm yüz guruş kıymet-
li çuka üzerine bizim ile sulh olunduklarında biz dahi sulh-i mezbûru kabûl ve 
bedel-i sulh olan meblağ-ı mezbûr ile mârrü’z-zikr çukayı mezbûrûndan bi’t-
tamâm ahz u kabz eylediğimizden sonra hâlikân-ı mezbûrânın ve dem ve diye-
tini müte‘allika da‘vâdan her birimiz âharın zimmetlerini ibrâ ve iskāt eyledik 
dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Hasan Haseki el-mübaşir, Mehmed Efendi b. Ahmed, el-Hâc 
İbrahim, İsâ Bey b. Yusuf, el-Hâc Mehmed.

204 [27b-4] Yusuf b. Abdullah’ın kayığında ölü bulunduğu
Medîne-i hazret-i Ebâ Eyyûb el-Ensârî’de Otakçılar nâm mahalde sâkine 
Sâliha bt. Abdullah meclis-i şer‘de takrîr-i kelâm edip merhûm ( ) nâm ki-
mesnenin mu‘takı olup zevcim Kayıkçı Yusuf b. Abdullah üç gün mat‘ûnen 
sâhib-i firâş olup târih-i kitâbdan bir gün mukaddem Balatkapısı hâricinde 
vâki‘ kayıkhâneye merbût olan kayığını yoklamağa vardıkda anda bi emrillâhi 
te‘âlâ fevt olmuşdur savb-ı şer‘îden üzerine varılıp keşf ve tahrîr ve meyyiti 
defn olunmak matlûbumdur deyû husûs-ı mezbûru nâtık fermân-ı şerîf dahi 
ibrâz etmeğin imtisâlen-leh savb-ı şer‘îden [irsâl] olunan Ebûbekir Efendi b 
el-Hâc Abdülkerim hâlâ subaşı olan Ömer Ağa ve asesbaşı Bektaş Ağa ile zikr 
olunan kayıkhâneye varıp zeyl-i kitâbda muharrerü’l-esâmî olan müslimîn 
huzûrlarında mezbûr Yusuf ’un a‘zâsına nazar olundukda aslâ eser-i cerh bir 
nesne olmayıp bi emrillâhi te‘âlâ fevt olduğu mu‘âyene ve müşâhede olunma-
ğın vâki‘ hâli mezbûr Ebûbekir Efendi mahallinde tahrîr ba‘dehû ma‘an ba‘s olu-
nan Mustafa Çelebi b. Mehmed ve Hasan b. Mehmed ile meclis-i şer‘a gelip alâ 
vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Abdülkādir Efendi b. İsmail, İsmail b. Abdülkādir, İsmail b. Ahmed, 
Mehmed Çelebi b. Abdullah, Hasan b. Abdullah.

205 [28a-1] Ahmed Çavuş b. Ali’nin menzilini Abdullah Efendi 
b. Receb’e Kara Ali Ağa Vakfı’na bey‘ bi’l-istiğlâl yoluyla sattığı
Mahmiye-i İstanbul’da Deniz Abdal mahallesi sükkânından Ahmed Çavuş 
b. Ali meclis-i şer‘-i şerîfde mahmiye-i mezbûrede merhûm Kara Ali Ağa vak-
fına bi’l-f ‘il mütevellî olan işbu râfi‘ü’l-kitâb Abdullah Efendi b. Receb mah-
zarında ikrâr-ı tâm ve takrîr-i kelâm edip silk-i mülkünde münselik olup 
mahalle-i mezbûrede vâki‘ iki tarafdan Bedirhan Hâtun mülkü ve iki taraf-
dan tarîk-i âm ve hâs ile mahdûd büyût-ı adîdeyi müştemil mülk menzilimi 
mütevellî-i mezbûra yüz yirmi esedî guruşa bi tarîki’l-istiğlâl bey‘ ve teslîm ol 
dahi mâl-ı vakf-ı mezbûr ile bi’t-tevliyye iştirâ ve tesellüm edip semeni olan 
meblağ-ı mezbûr yüz yirmi guruşu yedinden ahz u kabz eylediğimden sonra 
yine mütevellî-i mezbûr menzil-i mahdûd-ı mezkûru târih-i kitâbdan bir sene 
tamâmına değin ba‘de’t-tahliyyeti’ş-şer‘iyye on sekiz guruşa bana îcâr ve teslîm 
ben dahi istîcâr ve kabûl ve tesellüm eyledim dedikde gıbbe’t-tasdîki’ş-şer‘î 
mukırr-ı mezbûrun zevcesi olup zâtı Mehmed Bey b. el-merhûm Hüseyin Paşa 
ve Mehmed Bey b. Ahmed ta‘rîfleriyle mu‘arrefe olan Ümmühâni bt. Mustafa 
nâm hâtun menzil-i mezbûrun derkine ve asl-ı mâl-ı mezbûra ve şer‘an lâzım 
gelen ücretine ahz u kabûlü hâviye kefâlet-i sahîha-i şer‘iyye ile kefîl olmağın 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min şehri Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Ahmed Efendi b. Hamza, Mehmed Efendi b. Ahmed, 
Hüseyin Efendi b. Mehmed, Bosnevî Mehmed Bey, Arnavud Ali Bey.

206 [28a-2] Mustafa b. Ömer’in Mustafa b. Ahmed’den kiraladığı 
tarlaların kirasını ödemesi gerektiği
Vilâyet-i Anadolu’da Kastamonu müzâfâtından Cide? kasabasında Câmi‘-i Kebîr 
mahallesi ahâlîsinden olup mahmiye-i İstanbul’da Sultan Mehmed Hân Câmi‘-i 
şerîfi kurbunda Harâ[c]cı Muhyiddin mahallesinde mütemekkin olan bâ‘isü 
hâze’l-kitâb Mustafa b. Ahmed meclis-i şer‘-i şerîf-i enverde kasaba-i mezbûre 
sükkânından olup mahalle-i mezbûrede Debbâğzâde mahallesinde müsâfiren 
sâkin olan diğer Mustafa b. Ömer mahzarından üzerine da‘vâ ve takrîr-i kelâm 
edip taht-ı tasarrufunda olup kasaba-i mezbûre sınırı dâhilinde vâki‘ ma‘lûmü’l-
hudûd ve’l-kıta‘ tarlalarımı bin doksan iki senesi rûz-ı Kasımı’ndan bir sene 
tamâmına değin altı keyl buğday ve altı keyl arpaya mezbûr diğer Mustafa’ya 
îcâr ve teslîm ol dahi ber vech-i muharrer istîcâr ve kabûl ve yevm-i mezbûrdan 
bin doksan altı senesi rûz-ı Kasımı’na gelince dört sene zabt ve tasarruf etmekle 
hâlâ mezbûr diğer Mustafa’ya suâl olunup sene-i evvelde ücret-i mezbûreyi ve 
üç senede arâzi-i mezbûrenin ecr-i mislini bana edâ ve teslîme tenbîh olunmak 
matlûbumdur dedikde gıbbe’s-suâl ve’l-inkâr müdde‘î-i mezbûrdan müdde‘âsına 
beyyine taleb olundukda kasaba-i mezbûre ahâlîsinden olup mezkûr Harâccı 
Muhyiddin mahallesinde mütemekkin Mustafa b. Musli ve Hasan b. Şaban nâm 
kimesneler li ecli’ş-şehâde meclis-i şer‘a hâzırân olup isre’l-istişhâd fi’l-hakīka 
müdde‘î-i mezbûr Mustafa taht-ı tasarrufunda olup kasaba-i mezbûre sını-
rında vâki‘ ma‘lûmü’l-hudûd ve’l-kıta‘ tarlalarını bin doksan iki senesi rûz-ı 
Kasımı’nda altı keyl buğday ve altı keyl arpaya mezbûr diğer Mustafa’ya bi-
zim huzûrumuzda îcâr ve teslîm ol dahi ber vech-i muharrer istîcâr ve kabûl ve 
târih-i mezbûrdan bin doksan altı senesi rûz-ı Kasımı’nda istîcâr ve dört sene 
zabt ve tasarruf eyledi biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 







şehâdetleri makbûl olmağın mûcebince ba‘de’l-hükm sene-i ûlâda ücret-i 
mezbûreyi ve üç senede arâzi-i merkūmenin ecr-i mislini mahallinde müdde‘î-i 
mezbûra def ‘ ve teslîme merkūm diğer Mustafa’ya tenbîh olunup mâ vaka‘a bi’t-
taleb ketb olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Hasan, Hasan b. Şaban, El-Hâc Mustafa b. Tevekkül, 
İbrahim Çelebi b. Ahmed, Mehmed Çelebi b. İdris.

207 [28a-3] Hüseyin Efendi b. Hacı Eyüp’ün terekesinin babasına 
teslim edildiği
Fi’l-asl vilâyet-i Anadolu’da kasaba-i Beypazarı sükkânından olup hâlâ Basra 
vâlisi olan vezîr-i rûşen-zamîr sa‘âdetlü Hüseyin Paşa hazretlerinin hizmetinde 
iken bundan akdem vefât eden Hüseyin Efendi’nin babası ve hasren vârisi ol-
duğu lede’ş-şer‘i’l-enver sâbit ve mütehakkik olan el-Hâc Eyyûb b. Abdülkerim 
meclis-i şer‘-i şerîf-i enver ve mahfil-i dîn-i münîf-i ezherde paşa-yı mûmâ-
ileyh hazretlerinin cizyedârı ve tereke-i müteveffâ-yı mezbûra vâzı‘ü’l-yed olan 
el-Hâc Hüseyin Ağa b. Abdullah tarafından ikrâr-ı âti’z-zikri tasdîke vekîl-i 
sâbitü’l-vekâlesi olan Hasan b. Mustafa mahzarında bi’t-tav‘i’s-sâf ikrâr-ı tâm ve 
takrîr-i kelâm edip oğlum ve mûrisim müteveffâ-yı mezbûrun yanında mevcûd 
olup ba‘de vefâtihî bi’l-emâne mezkûr el-Hâc Hüseyin Ağa’nın makbûzu olan 
kalîl ve kesîr ve celîl ve sagīr terekesini vâzı‘ü’l-yed olan müvekkil-i mezbûrdan 
bi’t-tamâm ve’l-kemâl ahz u kabz ve tesellüm eyledim. Oğlum müteveffâ-yı 
mezbûrun terekesinden müvekkil-i mezbûrda kat‘â hak ve alâkam olmayıp 
husûs-ı mezbûra müte‘allika âmme-i da‘vâdan mezbûr el-Hâc Hüseyin Ağa’yı 
ibrâ ve iskāt eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-
taleb ketb olundu.
Fi’l-yevmi’s-sânî aşer min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Hoca Mehmed Efendi el-Müderris, Hüseyin Çelebi b. Hasan, 
Ahmed Efendi b. Receb, İbrahim Çelebi b. Mustafa, Mûytâb el-Hâc Mehmed 
b. el-Hâc Mustafa.

208 [28a-4] Halil b. Veli’nin merhum Mustafa b. Hüseyin’e olan 
borcunu vasî Ali Efendi b. Veli’ye ödemesi gerektiği
Vilâyet-i Anadolu’da Akyürek kazâsına tâbi‘ Sirke nâm karye ahâlîsinden olup 
mahmiye-i İstanbul’da Yedikule kurbunda el-Hâc İlyas mahallesinde müte-
mekkin iken bundan akdem vefât eden Mustafa b. Hüseyin b. Süleyman’ın ber 
vech-i âtî vasiyy-i muhtârı olduğunu iddi‘â eden Müezzin Ali Efendi b. Veli 
meclis-i şer‘-i şerîf-i enverde müteveffâ-yı mezbûrun medyûnu olup mahalle-i 
mezbûrede sâkin Halil b. Veli mahzarında üzerine da‘vâ ve takrîr-i kelâm edip 
müteveffâ-yı mezbûr Mustafa hayâtında maraz-ı mevtinde eğer bi emrillâhi 
te‘âlâ vefât edersem tereke-i mevcûdem ve zimem-i nâsda olan hukūkum dahi 
ahz u kabz olunup içinden techîz ve tekfînim görüldükden sonra düyûn-ı müs-
betem erbâbına edâ ve teslîm ve bakī kalan karye-i mezbûrede sâkin verese-
me irsâl ve îsâl oluna deyû vasiyyet edip tenfîzine beni vasiyy-i muhtâr nasb 
ve ihtiyâr ettiğinden sonra ben dahi vesâyet-i mezbûreyi kabûl ba‘dehû mezbûr 
Mustafa musırran aleyhâ vefât etmeğin hâlâ mezbûr Halil’e suâl olunup cihet-i 
karz-ı şer‘îden zimmetinde müteveffâ-yı mezbûra deyn olan on esedî guru-
şu vesâyetim hasebiyle bana edâya tenbîh olunmak matlûbumdur dedikde 
gıbbe’s-suâl mezbûr Halil cevâbında müteveffâ-yı mezbûra cihet-i mezkûreden 
meblağ-ı mezbûr on esedî guruşu hâlâ zimmetinde vâcibü’l-edâ deyni olduğu-
nu ikrâr lâkin vesâyet-i mezbûreyi inkâr edicek müdde‘î-i mezbûrdan sıdk-ı 
makāline muvâfık beyyine taleb olundukda mahalle-i mezbûre sükkânından 
Mustafa Beşe b. Musli ve Veli Çelebi b. Şaban nâm kimesneler li ecli’ş-şehâde 
meclis-i [28b] şer‘a hâzırân olup isre’l-istişhâd fi’l-hakīka müteveffâ-yı mezbûr 
Mustafa b. Halil b. Süleyman hayâtında maraz-ı mevtinde eğer bi emrillâhi 
te‘âlâ vefât edersem tereke-i mevcûdem ve zimem-i nâsda olan hukūkum dahi 
ahz u kabz olunup içinden techîz ve tekfînim görüldükden sonra düyûn-ı müs-
betem erbâbına edâ ve teslîm ve bâkī kalan karye-i mezbûrede sâkin verese-
sine irsâl ve îsâl oluna deyû vasiyyet edip hayâtında işbu müdde‘î-i mezbûr 
Ali Efendi’yi bizim huzûrumuzda vasiyy-i muhtâr nasb ve ihtiyâr ettiğinden 
sonra mezbûr Ali Efendi dahi ba‘de’l-kabûl merkūm Mustafa musırran-aleyhâ 
vefât eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûl olmağın mûcebince müdde‘î-i mezbûrdan vesâyetine ba‘de’l-hükmi’ş-
şer‘î meblağ-ı mezbûr on guruşu dahi merkūma edâ ve teslîme mezbûr Halil’e 
tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Ali Beşe 
b. Bâli, Mehmed Beşe b. İdris.

209 [28b-1] Emine bt. Osman’ın babasından intikal eden bağ 
konusunda İsmail Çelebi b. Muharrem ile sulh olduğu
Mahmiye-i İstanbul’da Soğanağa mahallesi sâkinelerinden Emine bt. Osman 
nâm hâtun meclis-i şer‘de işbu bâ‘isü’l-kitâb İsmail Çelebi b. Muharrem nâm 
kimesne mahzarında ikrâr ve takrîr-i kelâm edip mahrûse-i Galata’ya tâbi‘ 
Beşiktaş’da Ayazma nâm mevzi‘de vâki‘ bir tarafdan Bâlioğlu bağı ve bir ta-
rafdan Sâ‘atçi bağı ve bir tarafdan dere ve bir tarafdan tarîk-i âm ile mahdûd 
olup mezbûr İsmail’in tasarrufunda olan bir kıt‘a mülk bağ benim babam-
dan müntakil mülk-i mevrûsum olmak üzre bundan akdem taleb ve da‘vâ 
eylediğimde ol dahi hâl-i hayâtından baban mezbûr Osman’dan semen-i 
merkūma iştirâ edip mülküm olmuşdur deyû ta‘allül etmekle beynimizde 
münâza‘ât-ı kesîre vâki‘ olmuş idi el-hâletü hâzihî muslihûn tavassut edip 
mezbûr İsmail altı guruş üzerine benimle müsâlaha olup ben dahi sulh-i 
mezbûru kabûl ve bedel-i sulh olan meblağ-ı mezbûr altı guruşu mezbûr 
İsmail yedinden ahz u kabz eylediğimden sonra husûs-ı mezbûra müte‘allika 
âmme-i da‘vâdan mezbûr İsmail’in zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. İbrahim, Mustafa Çelebi b. İbrahim, el-Hâc 
Mustafa b. Tevekkül, İbrahim Çelebi b. Ahmed, Mehmed Çelebi b. İdris.

210 [28b-2] Rukiye bt. Mehmed’in küçük oğlunun nafakasını boşandığı 
kocası Mehmed Efendi b. Ali’den tahsil etmesi
Mahmiye-i İstanbul’da Davudpaşa mahallesinde sâkine olup zâtı el-Hâc 
Süleyman b. İbrahim ve İbrahim Çelebi b. Ahmed nâm kimesneler ta‘rîfleriyle 
mu‘arrefe olan Rukiye bt. Mehmed nâm hâtun meclis-i şer‘-i şerîf-i enverde 
zevc-i mutallıkı bâ‘isü hâze’l-kitâb Mehmed Efendi b. Ali mahzarında bi tav‘ihî 
ikrâr-ı tâm ve takrîr edip mezbûr Mehmed Efendi’nin firâşından hâsıl ben-
den mütevellide bi hakki’l-hidâne hucr ve terbiyyemde olan sadrî sagīr oğlum 
Mehmed’in nafaka ve kisve ve sâir levâzım-ı mühimmesiyçün bin doksan beş 
Rebî‘ulâhiri’nin yirmi altıncı gününde takrîr olunan yevmî altışar akçe nafaka-i 
mefrûzasından doksan yedi senesi Recebü’l-müreccebi gāyetine gelince mücte-
mi‘ olan dört bin altı yüz seksen akçeyi merkūm Mehmed Efendi bana def ‘ ve 
teslîm ben dahi yedinden tamâmen ahz u kabz eyledim. Târih-i mezbûra gelin-
ce nafaka-i mezbûreden merkūm Mehmed Efendi zimmetinde bir akçe ve bir 
habbe bâkī kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Süleyman b. İbrahim, el-Hâc Mustafa b. Tevekkül, İbrahim 
Çelebi b. Ahmed, İsmail b. Mustafa, Hüseyin b. Mustafa.







211 [28b-3] Totoş v. Badeki’nin borcunu ödemesi için oğlu Kostaned’e 
süre verilmesi
Mahmiye-i İstanbul’da Unkapanı kurbunda olan selhhânede sâkin kasab 
tâifesinden olup bundan akdem hâlik olan Totoş v. Badeki’nin kebîr oğlu ve has-
ren vârisi Kostaned nâm zimmî meclis-i şer‘-i şerîf-i enverde işbu bâ‘isü’l-vesîka 
Yamandi v. Totoy nâm zimmî muvâcehesinde ikrâr-ı tâm ve takrîr-i kelâm edip 
babam hâlik-i mezbûrun merkūm Yamandi’ye cihet-i deyn-i şer‘îden kırk dört 
bin beş yüz akçe lâzımü’l-edâ deyni olup kable’l-edâ hâlik oldukdan sonra 
mezbûr Yamandi hâlik-i mezbûrun terekesinde olup âhara bey‘ olunan Havâss-ı 
Refî‘a kazâsı müzâfâtından Oklağı nâm karyede vâki‘ ma‘lûmü’l-hudûd bir men-
zilde iki kıt‘a bağ semenlerinden on üç bin akçesini istîfâ edip otuz bir bin beş 
yüz akçe hakkı bâkī kalmışdır ben hâlik-i mezbûrun tereke-i vâfiyesini kabz et-
mekle meblağ-ı mezbûru merkūma edâ lâzım gelip lâkin hâlâ edâya iktidârım 
olmamağın te’cîle tâlib olduğumda mezbûr Yamandi deyn-i mesfûru târih-i 
kitâbdan elli bir gün tamâmına te’cîl etmekle meblağ-ı mezbûr otuz bir bin 
beş yüz akçe müeccel ve mev‘ûd zimmetimde lâzımü’l-edâ deynimdir dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî 14 min Recebi’l-ferd li sene [10]97.
Şuhûdü’l-hâl: Abdürrauf b. Abdürrezzak, terzi Abdullah Çelebi, Ali Bey b. ( ), 
Fazlızâde b. Ahmed ve gayruhüm.

212 [28b-4] Döndü bt. Şaban’ın ölen boşandığı kocasında olan mehir 
alacağını Şaban b. Mustafa’dan talebe yetkili olmadığı
Mahmiye-i İstanbul’da Ayazmakapısı kurbunda sâkine Döndü bt. Şaban nâm 
hâtun meclis-i şer‘-i şerîf-i enverde Şaban b. Mustafa mahzarında takrîr-i da‘vâ 
edip zevc-i mutallıkım olup bundan akdem fevt olan Yusuf b. Abdullah hâl-i 
hayâtında mezbûr Şaban’a elli guruşunu bi tarîk def ‘ ve teslîm ol dahi ahz u 
kabz eyledikden sonra mezbûr Yusuf meblağ-ı mezbûr elli guruşu kable’l-ahz 
zimmetinde ma‘kūdun-aleyh olan ma‘lûmü’l-mikdâr mehr-i müeccelimi bana 
kable’l-edâ fevt olmağla hâlâ meblağ-ı mezbûr elli guruşu mehr-i mezkûrum 
için merkūm Şaban’dan taleb ederim suâl olunsun dedikde müdde‘iye-i 
mezbûrenin takrîr-i meşrûhu üzre müteveffâ-yı mezbûr zevce-i mutallaka-
sı olmağla meblağ-ı mezbûru da‘vâya kendi sâliha olmamağla mezbûr Şaban’a 
suâl teveccüh etmeyip mezbûre Döndü bî-vech mu‘ârazadan men‘ olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sânî aşer min Recebi’l-ferd [29a] li sene seb‘a ve tis‘în ve elf.
Şuhûdü’l-hâl: Hasan b. Mehmed, el-Hâc Mustafa b. ( ), İbrahim Çelebi b. Ahmed.







213 [29a-1] Kasap taifesi ile İbrahim Çelebi b. Ahmed’in sulh oldukları
Min mümzâtihî
Kasab tâifesinden koyun kethüdâsı Mehmed Ağa b. Mustafa ve Hüseyin Çelebi 
b. Ömer ve Hasan Beşe b. Abdullah ve Ali Beşe b. Mehmed ve el-Hâc Mustafa 
b. Yusuf ve Osman b. Abdi ve Mehmed Beşe b. Abdullah [ve] Tavîl Musli 
b. Abdullah ve el-Hâc Hasan [b.] Yusuf ve topal el-Hâc Hasan nâm kimesneler 
meclis-i şer‘-i şerîf-i enverde yine tâife-i mezkûreden işbu bâ‘isü’l-kitâb İbrahim 
Çelebi b. Ahmed mahzarında her biri ikrâr ve takrîr-i kelâm edip mezbûr İbrahim 
Çelebi ile beynimizde münâza‘ât-ı kesîre ve muhâsamât-ı ekîde cereyân etmiş 
idi el-hâletü hâzihî muslihûn tavassut edip da‘vâ-yı mezkûremizden mezkûr 
İbrahim Çelebi ile an inkâr iki yüz esedî guruş üzerine akd-i müsâlaha olun-
dukda biz dahi sulh-i mezbûru kabûl ve bedel-i sulh olan meblağ-ı mezbûr iki 
yüz esedî guruşu yedinden alıp kabz edip ziyâdeye müte‘allika âmme-i da‘vâdan 
mezbûr İbrahim Çelebi’yi ibrâ ve iskāt eyledik ba‘de’l-yevm husûs-ı mezbûra 
müte‘allika mezkûr İbrahim Çelebi ile kat‘â da‘vâ ve nizâ‘ımız kalmamışdır de-
diklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Abdurrahman, el-Hâc Mustafa b. Tevekkül, 
İbrahim Çelebi b. Ahmed, Mehmed b. İdris.

214 [29a-2] Envere bt. Abdullah’ın vasiyeti ve bunu tenfize damadı 
Şükrullah Efendi b. İbadullah’ı vasî tayin etmesi
Husûs-ı âti’l-beyânın mahallinde ketb u tahrîri için bi’l-iltimâs savb-ı şer‘den 
irsâl olunan Mevlânâ Ahmed Efendi b. Yusuf Halîfe mahmiye-i İstanbul’da 
Dülgerzâde mahallesinde sâkin Şükrullah Efendi b. İbâdullah nâm kimesnenin 
menziline varıp zeyl-i kitâbda muharrerü’l-esâmî müslimîn huzûrlarında akd-i 
meclis-i şer‘-i Nebevî eyledikde mezbûr Şükrullah Efendi’nin kayınanası olup 
zâtı ma‘rifet-i şer‘iyye ile ârifân Ali Efendi b. Mahmud ve Osman Ağa b. Mehmed 
nâm kimesneler ta‘rîfleriyle mu‘arrefe olan Envere bt. Abdullah nâm hâtun 
meclis-i ma‘kūd-ı mezkûrda dâmâdı bâ‘isü hâze’l-kitâb merkūm Şükrullah 
Efendi mahzarında ikrâr-ı tâm ve takrîr-i kelâm edip bi emrillâhi te‘âlâ vefât ey-
lediğimde malımdan nakid yüz kırk guruşun sülüsü olan kırk altı guruş ile bir 
zolotayı ahz u kabz edip sülüs-i mezbûrdan iki bin akçesini techîz ve tekfînime 
bin akçesini iskāt-ı salâtıma ve altı yüz akçesi mahalle-i mezbûre imâmı olan ki-
mesneye ve üç yüz akçesini dahi mahalle-i mezbûre müezzini olan kimesneye 
ve bâkī kalan meblağ-ı mezbûr ile eyyâm-ı mu‘tâdda tabh-ı ta‘âm edip fukarâ-i 
müslimîne it‘âm eyleye deyû vasiyyet edip ber vech-i muharrer vasiyyetimi 
tenfîze dâmâdım merkūm Şükrullah Efendi’yi tarafımdan vasiyy-i muhtâr nasb 
ve ihtiyâr eyledim dedikde merkūm Şükrullah Efendi dahi ber vech-i muhar-
rer vesâyet-i mezbûreyi kabûl ve hizmet-i lâzımesini edâya ta‘ahhüd ve iltizâm 
etmeğin vâki‘ hâli Mevlânâ-yı mezbûr mahallinde ketb ü tahrîr ba‘dehû ma‘an 
ba‘s olunan Receb Beşe b. Ramazan ve İbrahim Çelebi b. Ahmed ile meclis-i 
şer‘a gelip alâ vukū‘ihî haber vermeleriyle mâ vaka‘a bi’t-taleb ketb olundu.
Hurrire fi’l-yevmi’s-sânî min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Osman el-İmâm, Solak Mehmed Çelebi 
b. Mustafa, Hanefi Efendi b. Hüseyin, Musli Çelebi b. el-Hâc Abdi, Osman Ağa 
b. Mehmed, Ali Çelebi b. Kâmil, Mustafa Bey b. Kadri.

215 [29a-3] Envere bt. Abdullah’ın menzilini Şükrullah Efendi 
b. Abdullah’a sattığı
Husûs-ı âti’l-beyânı mahallinde ketb ü tahrîr için bi’l-iltimâs savb-ı şer‘den irsâl 
olunan Mevlânâ Ahmed Efendi b. Yusuf mahmiye-i İstanbul’da Dülgerzâde ma-
hallesi sükkânından Şükrullah Efendi b. Abdullah nâm kimesnenin menziline 
varıp zeyl-i sahîfede muharrer esâmî-i müslimîn huzûrlarında akd-i meclis-i 
şer‘-i şerîf olundukda zikr olunan menzilinde sâkine olup zâtını ma‘rifet-i 
şer‘iyye ile ârifân Ali Efendi b. Mahmud ve Osman Ağa b. Mehmed nâm ki-
mesneler ta‘rîfleriyle mu‘arrefe mezbûr Şükrullah Efendi’nin kayınanası Envere 
bt. Abdullah nâm hâtun meclis-i ma‘kūd-ı mezbûrda, işbu sâhib-i hâze’l-kitâb 
mezbûr Şükrullah Efendi mahzarında ikrâr-ı tâm ve takrîr-i kelâm edip zikri 
âtî akdin sudûruna değin silk-i mülkümde münselik olup mahalle-i mezbûrede 
vâki‘ bir tarafdan kahveci Şaban Beşe mülkü ve bir tarafdan Emir Ağa mülkü 
ve bir tarafdan Gülizar nâm hâtun mülkü ve bir tarafdan tarîk-i âm ile mahdûd 
fevkānî bir bâb oda ve bir sofa ve tahtânî bir bâb oda ve zât-ı eşcâr bahçe ve 
iki kenîf ve havluyu müştemil mülk menzili, bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık mezbûr Şükrullah Efendi’ye iki yüz kıt‘a esedî gu-
ruşa bey‘-i bâtt-ı sahîh-i şer‘î ile bey‘ ve teslîm edip ol dahi iştirâ ve kabz ve te-
sellüm ettikden sonra semeni olan meblağ-ı mezbûr iki yüz kıt‘a esedî guruş-
dan mezbûr Şükrullah Efendi’nin zimmetini ibrâ-i âm ile ibrâ ve iskāt eyledim 
ba‘de’l-yevm menzil-i mahdûd-ı mezkûr mezbûr Şükrullah Efendi’nin mülk-i 
müşterâsıdır keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î vâki‘ hâli Mevlânâ-yı mezbûr mahallinde ketb ü tahrîr ba‘dehû ma‘an ba‘s 
olunan Receb Beşe b. Ramazan ve İbrahim Çelebi b. Ahmed meclis-i şer‘a gelip 
alâ vukū‘ihî haber vermeleriyle mâ vaka‘a bi’t-taleb ketb olundu.
Fi’l-yevmi’s-sâmin min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Osman, Solak Mehmed Çelebi b. Mustafa, 
Hanefi Efendi b. Hüseyin, Musli Çelebi b. el-Hâc Abdi, Osman Ağa b. Mehmed.

216 [29a-4] Şükrullah Efendi b. Abdullah’ın menzilini eşine hibe etmesi
Husûs-ı âti’l-beyânı mahallinde ketb ü tahrîr ve iltimâs olunmağın savb-ı şer‘den 
irsâl olunan Ahmed Efendi b. Yusuf mahmiye-i İstanbul’da Dülgerzâde mahal-
lesinde sâkin Şükrullah Efendi b. Abdullah nâm kimesnenin menziline varıp 
zeyl-i sahîfede muharrerü’l-esâmî müslimîn huzûrunda akd-i meclis-i şer‘-i 
şerîf eyledikde mezbûr Şükrullah Efendi meclis-i şer‘-i ma‘kūd-ı mezbûrda, 
hâlâ zevcesi olan işbu sâhibü’l-kitâb Emetullah bt. Hamza Beşe nâm hâtun 
mahzarında ikrâr-ı tâm ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafdan kahveci Şaban Beşe mülkü ve bir taraf-
dan Ahmed Ağa mülkü ve bir tarafdan Gülizar nâm hâtun mülkü ve bir taraf-
dan tarîk-i âm ile mahdûd [29b] fevkānî bir bâb oda ve bir sofayı ve tahtânî 
bir bâb oda ve zât-ı eşcâr bahçe ve iki kenîf ve havluyu müştemil işbu menzi-
limi bi cümleti’t-tevâbi‘ ve’l-levâhık ba‘de’t-tahliyyeti’ş-şer‘iyye zevcem mezbûr 
Emetullah’a hibe-i sahîha-i şer‘iyye ile hibe ve temlîk ve teslîm ol dahi meclis-i 
hibede ittihâb ve kabûl ve tesellüm eyledi ba‘de’l-yevm menzil-i mahdûd-ı 
mezkûr zevcem mezbûre Emetullah’ın mülk-i mevhûbu olmuşdur benim alâka 
ve medhalim kalmadı dedikde gıbbe’t-tasdîki’ş-şer‘î husûs-ı mezbûru Mevlânâ-
yı mezbûr mahallinde tahrîr ba‘dehû ma‘an ba‘s olunan Receb Beşe b. Ramazan 
ve İbrahim Çelebi b. Ahmed meclis-i şer‘a gelip alâ vukū‘ihî haber vermeleriyle 
mâ vaka‘a bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Osman el-İmâm, Solak Mehmed Çelebi 
b. Mustafa, Hanefi Efendi b. Hüseyin, Mustafa Çelebi b. el-Hâc Abdi.

217 [29b-1] Envere bt. Abdullah’ın Mustafa Bey b. Kadri’den muhâlaa 
yoluyla boşanması
Husûs-ı âti’l-beyânın mahallinde ketb u tahrîri iltimâs olunmağın savb-ı 
şer‘den Mevlânâ Ahmed Efendi b. Yusuf irsâl olunup ol dahi mahmiye-i 
İstanbul’da Dülgerzâde mahallesi sâkinlerinden Şükrullah Efendi b. Abdullah 
nâm kimesnenin menziline varıp zeyl-i kitâbda muharrerü’l-esâmî müslimîn 
huzûrunda akd-i meclis-i şer‘-i şerîf eyledikde mahalle-i mezbûrede sâkine 
olup zâtını ma‘rifet-i şer‘iyye ile ârifân Ali Efendi b. Mahmud ve Osman Ağa 
b. Mehmed nâm kimesneler ta‘rîfleriyle mu‘arrefe Envere bt. Abdullah nâm 
hâtun meclis-i ma‘kūd-ı mezbûrda, zevc-i dâhili işbu bâ‘isü’l-vesîka Mustafa 
Bey b. Kadri mahzarında ikrâr ve takrîr-i kelâm edip zevcim mezbûr Mustafa 
Bey ile beynimizde hüsn-i zindegânîmiz olmamağla mehr-i müeccelim olup 
zimmetinde mütekarrir ve ma‘kūdun-aleyh olan iki bin beş yüz akçe ve 
bedel-i hul‘ olmak üzre kendiye def ‘ ve teslîm eylediğim beş bin dört yüz 
akçe ve nafaka-i iddet-i ma‘lûmem üzerlerine ve me’ûnet-i süknâm dahi ken-
di üzerime olmak üzre zevcim mezbûr Mustafa ile muhâla‘a-i sahîha-i şer‘iyye 
ile muhâla‘a edip ol dahi vech-i meşrûh üzre hul‘-ı mezbûru kabûl eyledik-
den sonra hukūk-ı zevciyyete müte‘allika da‘vâdan her birimiz âharın zim-
metini ibrâ ve iskāt eyledik dedikde gıbbe’t-tasdîki’ş-şer‘î vâki‘ hâli Mevlânâ-
yı mezbûr mahallinde ketb ü tahrîr ba‘dehû ma‘an ba‘s olunan Receb Beşe 
b. Ramazan ile meclis-i şer‘a gelip alâ vukū‘ihî haber vermeleriyle mâ vaka‘a 
bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Sâbıkūn.

218 [29b-2] Fâtıma bt. Mustafa’nın kaynanasından alacaklı 
olmadığının sabit olduğu
Mahmiye-i İstanbul’da Mesih Paşa mahallesinde sâkine Fâtıma bt. Mustafa 
b. Abdullah nâm hâtunun zevci ve tarafından husûs-ı âti’l-beyâna vekîl olduğu 
zâtını ma‘rifet-i şer‘iyye ile ârifân Ömer ve Hasan ibney Ahmed nâm kimesne-
ler şehâdetleriyle şer‘an sâbit olan Mehmed Efendi b. Ali nâm kimesne meclis-i 
şer‘-i şerîf-i enverde müvekkile-i mezbûrenin sâbıkan zevci olan Hüseyin Çelebi 
b. Ebûbekir’in vâlidesi Hatice bt. Abdullah nâm hâtun mahzarında bi’l-vekâle 
üzerine da‘vâ ve takrîr-i kelâm edip müvekkile-i mezbûre Fâtıma merkūme 
Hatice’nin oğlu mezbûr Hüseyin’in zevcesi iken mezbûre Hatice Hâtun mü-
vekkilemin beynlerinde ma‘lûm dört bâb menzil ücretinden bir buçuk sene-
de doksan esedî guruşunu ahz u kabz ve kendi mesârifine sarfla istihlâk et-
mekle suâl olunup meblağ-ı mezbûru ve bir incili kuşak semeninden dahi zim-
metinde müvekkilemin hakkı olan on guruşu bana edâya mezbûre Hatice’ye 
tenbîh olunmak matlûbumdur dedikde gıbbe’s-suâl merkūme Hatice cevâbında 
husûs-ı mezbûru münkire olduğundan mâ‘adâ merkūm Fâtıma sâbıkan zevci 
olan oğlum mezbûr Hüseyin Çelebi ile yedimde olan hüccet-i şer‘iyye nâtık ol-
duğu üzre nafaka-i iddet ve me’ûnet-i süknâsı üzerlerine muhâla‘a edip ol dahi 
hul‘-ı mezbûru kabûl eyledikde ol hayâtında zikr olunan menzil ücretlerine 
ve sâir hukūka müte‘allika âmme-i da‘vâdan benim zevcim Musli b. Abdullah 
nâm kimesnenin zimmetinden beni ibrâ ve iskāt etmekle meblağ-ı mezbûr 
mütâlebesinden zimmetimiz berî olmuşdur deyû def ‘le mukābele edicek isre’l-
istintâk ve’l-inkâr mezbûre Hatice’den müdde‘âsını mübeyyine beyyine taleb 
olundukda udûl-i müslimînden olup mahmiye-i mezbûrede Kovacı Dede ma-
hallesinde sâkin Hasan Çelebi b. Ali ve Şaban Efendi b. İbrahim nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-hakīka 
müvekkil-i merkūme Fâtıma bt. Mustafa sâbıkan zevci olan mezbûr Hüseyin 
Çelebi ile hüccet-i mezkûre nâtık olduğu üzre nafaka-i iddet ve me’ûnet-i süknâsı 
üzerlerine mukaddemâ hul‘ oldukda o esnâda zikr olunan dört menzil ücretle-
rine ve sâir hukūka müte‘allika cemî‘ da‘vâdan kayınanası merkūme Hatice’nin 
ve mezbûr Musli’nin zimmetlerini ibrâ ve iskāt edip hüccet dahi tahrîr olunmuş 
idi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle şer‘an mezbûr ber vech-i muharrer bî-vech mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Osman b. Ahmed, el-Hâc Hasan b. Şaban, İsmail Çelebi 
b. Mazhar, el-Hâc Ali b. Mehmed, el-Hâc Mehmed b. el-Hâc Şaban.

219 [29b-3] Hüseyin Efendi b. Hasan’ın Hasan Çavuş b. Sefer’deki 
alacak davasından vazgeçtiği
Min mümzâtihî
Mahmiye-i İstanbul’da Aksaray kurbunda sâkin Hüseyin Efendi b. Hasan 
saray-ı kāimmakām-ı hazret-i sadr-ı a‘zamîde ma‘kūd meclis-i şer‘-i şerîf-i en-
verde işbu sâhibü’l-kitâb Hasan Çavuş b. Sefer muvâcehesinde ikrâr-ı tâm ve 
takrîr-i kelâm edip mahmiye-i mezbûrede Emin Bey mahallesinde sâkin za‘im 
Abdurrahman Ağa b. Halil nâm kimesne zimmetinde cihet-i deyn-i şer‘îden 
bin altı yüz esedî guruş hakkım olup meblağ-ı mezbûrun bin altı yüz guru-
şuna bundan akdem işbu mezbûr Hasan Çavuş kefîl olmuş idi deyû meblağ-ı 
merkūm bin altı yüz guruşu mezkûr Hasan Çavuş’dan bi hükmi’l-kefâle taleb 
ve da‘vâ sadedinde olmuş idim el-hâletü hâzihî da‘vâ-yı mezkûremden fâriğ 
olup husûs-ı mezkûra müte‘allika âmme-i da‘vâdan mezbûr Hasan Çavuş’un 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d da‘vâ 
ve nizâ‘ım yoktur dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâmin ve’l-ışrîn min Cumâdelâhire li sene seb‘a ve tis‘în ve elf.
Şuhûdü’l-hâl: Arabzâde Mustafa Çavuş, el-Hâc Yusuf b. Ahmed, Ahmed Çavuş 
b. Abdülkerim, Hüseyin Ağa b. Mehmed, Ahmed Çavuş b. Hüseyin, Mehmed 
Çavuş b. Mustafa, Hüseyin Çavuş b. Ahmed, Hüseyin Efendi Kâtib-i dîvân, Ali 
Efendi b. Muzaffer, Seyyid Ahmed Çavuş, Ahmed Çavuş b. Halil.







220 [30a-1] Fâtıma bt. Mehmed Efendi’nin Mustafa Efendi 
b. Abdullah’tan alacaklı olduğu
Mahmiye-i İstanbul’da Dizdâriye mahallesinde sâkin iken bundan akdem vefât 
eden masraf kâtibi Mehmed Efendi b. Mahmud’un sagīre kızı Fâtıma’nın li 
ebeveyn ammi ve vasîsi olan bâ‘isü hâze’l-kitâb el-Hâc Mustafa nâm kimesne 
meclis-i şer‘-i hatîr-i lâzımü’t-tevkīrde mahmiye-i merkūmede Mehmed Ağa 
câmi‘-i şerîfi şeyhî olan Mustafa Efendi b. Abdullah mahzarında bi’l-vesâye üze-
rine da‘vâ ve takrîr-i kelâm edip mezbûr Mustafa Efendi ile gāibetü’l-meclis 
Emetullah nâm hâtunda imzâ ve hatmlerini hâvî yedimde olan temessük nâtık 
olduğu üzre zimmetlerinde edâsı lâzım asl-ı mâl iki yüz esedî guruş ve üzerle-
rine devr-i şer‘î ile ilzâm olunan otuz guruş ki cem‘an iki yüz otuz esedî guruş 
deynleri olup ve her biri âharın zimmetinde lâzım gelen meblağa dahi emr ve 
kabûlü hâviye kefâlet-i sahîha-i şer‘iyye ile kefîl olmağla hâlâ merkūm Mustafa 
Efendi’ye suâl olunup asâlet ve kefâletine binâen meblağ-ı mezbûr iki yüz otuz 
esedî guruşun alıverilmesi matlûbumdur dedikde gıbbe’s-suâl mezbûr Mustafa 
Efendi cevâbında fi’l-hakīka mârrü’z-zikr temessük nâtık olduğu üzre merkūme 
Emetullah ile ikisinin vech-i meşrûh üzre sagīre-i merkūmeye iki yüz otuz gu-
ruş vâcibü’l-edâ deynleri olup her biri âharın zimmetine lâzım gelen mebla-
ğa dahi emr ve kabûlü hâviye kefâlet-i sahîha ile kefîl olduğunu ikrâr ve i‘tirâf 
etmeğin ikrârı mûcebince meblağ-ı mezbûr iki yüz otuz guruşu müdde‘î-i 
mezkûra edâ ve teslîme mezbûr Mustafa Efendi’ye tenbîh olunmağın mâ vaka‘a 
bi’t-taleb ketb olundu.
Fi’t-tâsi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. el-Hâc Ahmed 
Kethüdâ-yı Muhzırân, el-Hâc Mustafa b. Tevekkül, Mehmed Çelebi b. ( ).

221 [30a-2] Güğümcübaşı İbrahim Ağa b. Ahmed’in borcuna karşılık 
kefiller göstermesi
Mahmiye-i İstanbul’da İskender Paşa mahallesinde sâkin el-Hâc Ramazan 
b. Hasan nâm kimesne meclis-i şer‘-i hatîr-i enverde bâ‘isü hâze’l-kitâb güğüm-
cübaşı İbrahim Ağa b. Ahmed mahzarında ikrâr ve takrîr-i kelâm edip mezbûr 
İbrahim Ağa zimmetinde cihet-i deyn-i şer‘îden iki yüz seksen guruş hak-
kım olup hâlâ edâya kudreti olmamağla târih-i kitâbdan yüz seksen bir gün 
tamâmına değin te’cîl edip mezbûr İbrahim Ağa dahi kabûl ve ecel-i mezkûr 
hulûlüne değin meblağ-ı mezbûr iki yüz seksen guruşu bi’t-tamâm bana edâya 
ta‘ahhüd eyledi dedikde gıbbe’t-tasdîki’ş-şer‘î merkūm İbrahim Ağa’nın li 
ebeveyn karındaşı işbu hâzır bi’l-meclis Mustafa Ağa nâm kimesne meblağ-ı 
müeccel-i mezbûra emr ve kabûlü hâviye kefâlet-i sahîha-i şer‘iyye ile kefîl ol-
duğundan sonra mahalle-i merkūmeden Mehmed Çelebi b. Mustafa nâm ki-
mesne dahi mezbûr Mustafa Ağa’nın nefsine ve firâr ederse meblağ-ı mezbûra 
kezâlik emr ve kabûlü hâviye kefâlet-i sahîha-i şer‘iyye ile kefîl olmağın mâ 
vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim b. Mustafa, Bâli İbrahim Beşe, Mehmed Ağa b. Hasan, 
Ahmed Çavuş b. Sefer, Veli Halîfe [b.] Durmuş, Osman b. Abdullah.

222 [30a-3] İbrahim Bey b. Mehmed’e Hüseyin b. Abdullah ve Fâtıma 
bt. Mehmed’in borçlu oldukları
Havâss-ı Aliyye kazâsına tâbi‘ Yassıviran nâm karye sâkinlerinden işbu râfi‘ü’l-
kitâb İbrahim Bey b. Mehmed nâm kimesne meclis-i şer‘-i şerîf-i enverde 
yine karye-i mezbûre sâkinlerinden Hüseyin b. Abdullah ve zevcesi Fâtıma 
bt. Mehmed mahzarlarında üzerlerine da‘vâ ve takrîr-i kelâm edip târih-i 
kitâbdan altı ay mukaddem mezbûrân Hüseyin ve Fâtıma yedimde mülk ve 
hakkım olan kırk guruş kıymetli bir çift su sığırı öküzlerimi karye-i mezbûrede 
bi gayri hakkın ahz u kabz [ve] âhara bey‘ ile istihlâk ve ikrâr dahi eyledikle-
rinden sonra zikr olunan öküzlerin kıymet-i şer‘iyyeleri olan meblağ-ı mezbûr 
kırk guruşun on altı guruşunu bana edâ ve teslîm ben dahi ahz u kabz edip 
bâkī yirmi dört guruşu dahi mezbûrândan taleb ederim suâl olunsun dedikde 
gıbbe’s-suâl ve’l-inkâr, müdde‘î-i mezbûrdan müdde‘âsını mübeyyine beyyine 
taleb olundukda udûl-i müslimînden olup karye-i mezbûre sükkânından Sâlih 
b. Osman ve Musa b. Mahmud ve Mustafa b. Abdullah ve İbrahim b. Mustafa 
nâm kimesneler li ecli’ş-şehâde meclis-i şer‘a hâzırûn olup istişhâd olundukla-
rında fi’l-hakīka târih-i kitâbdan altı ay mukaddem müdde‘î-i mezbûr İbrahim 
Bey b. Mehmed’in kıymeti kırk guruş olan bir çift su sığırı öküzlerini işbu 
mezbûrân Hüseyin ve Fâtıma karye-i mezbûrede bizim huzûrumuzda bi gay-
ri hakkın ahz u kabz ve âhara bey‘ ile istihlâk eylediklerini ikrâr ve bizi işhâd 
eylediler biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince ba‘de’l-hükm meblağ-ı bâkī-i mezbûr yirmi dört 
guruşu müdde‘î-i mezbûra edâya mezbûrân Hüseyin ve Fâtıma’ya tenbîh olu-
nup mâ vaka‘a bi’t-taleb ketb olundu.
Fi’l-yevmi’s-sâmin min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli, 
Mehmed b. Ahmed.







223 [30b-1] Fâtıma bt. Yusuf ’un kölesi Andriye v. Pasko’yu azat etmesi
Husûs-ı âti’l-beyânın mahallinde tahrîri için bi’l-iltimâs cânib-i şer‘-i şerîf-i 
enverden Mevlânâ Abdullah Efendi irsâl olunup ol dahi Fâtıma bt. Yusuf ’un 
mahmiye-i İstanbul’da Haydarpaşa mahallesinde sâkine olduğu menziline va-
rıp zeyl-i sahîfe[de] mastûrü’l-esâmî olan müslimîn huzûrunda akd-i meclis-i 
şer‘-i mübîn eyledikde zâtını ma‘rifet-i şer‘iyye ile ârifân Mehmed Çelebi b. Ali 
ve Mustafa Çelebi b. Ali nâm kimesneler ta‘rîfleriyle mu‘arrefe olan mezbûre 
Fâtıma Hâtun meclis-i ma‘kūd-ı mezbûrda ikrâr ve takrîr-i kelâm edip ken-
diye rıkkını mu‘terif olan işbu uzun boylu, sarı açık kaşlı, gök gözlü, köse sa-
kallı Paraş kazağı Andriye v. Pasko nâm abd-i memlûkümü malımdan tahrîr 
ve i‘tâk ve zümre-i ahrâr-ı asliyyîne idrâc ve ilhâk eyledim mevsûf-ı mezbûr 
Andriye sâir ahrâr-ı asliyyîn gibi hür olmuşdur dedikde vâki‘ hâli Mevlânâ-yı 
mezbûr mahallinde tahrîr ba‘dehû ma‘an irsâl olunan Mahmud b. Ömer ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ [bi’t-
taleb] ketb olundu.
Fi’l-yevmi’s-sâbi‘ aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mehmed b. el-Hâc Ali, Abdi Çelebi b. Maksud, Mustafa 
Çelebi b. Ali, Ali Çelebi b. Mehmed, Mehmed Çelebi b. Mustafa, el-Hâc Ebûbekir 
b. Mehmed.

224 [30b-2] Fâtıma bt. Mehmed’in Hacı Süleyman b. Ömer’den 
muhâlaa yoluyla boşanması
Mahmiye-i İstanbul’da Molla Hüsrev mahallesinde sâkine fahrü’l-muhadderât 
Fâtıma bt. Mehmed nâm hâtun tarafından husûs-ı âti’l-beyâna vekîl olup 
vekâleti mahalle-i mezbûre sükkânından Halil Çelebi b. İlyas ve Ahmed 
Çelebi Beşe b. Osman nâm kimesneler şehâdetleri ile şer‘an sâbite olan el-Hâc 
Hüseyin b. Çelebi Abdullah nâm kimesne meclis-i şer‘-i şerîfde bâ‘isü hâze’l-
kitâb el-Hâc Süleyman b. Ömer nâm kimesne mahzarında bi’l-vekâle ikrâr-ı 
tâm ve takrîr-i kelâm edip müvekkilem mezbûre Fâtıma Hâtun’un merkūm 
el-Hâc Süleyman zevc-i dâhili olup lâkin beynlerinde hüsn-i zindegânî olma-
mağla müvekkilem mezbûre Fâtıma Hâtun zevci merkūm el-Hâc Süleyman 
zimmetinde mütekarrir ve ma‘kūdun-aleyh olan altmış beş esedî guruş mehr-i 
müecceli ve nafaka-i iddet-i mu‘ayyene-i ma‘lûmesi üzerlerine ve me’ûnet-i 
süknâsı dahi kendi üzerine olmak üzre müvekkilem mezbûre Fâtıma Hâtun 
merkūm el-Hâc Süleyman ile muhâla‘a-i sahîha-i şer‘iyye ile muhâla‘a olup 
ol dahi muhâla‘a-i mezbûreyi kabûl eylediklerinden sonra hukūk-ı zevciyye-
te ve gayra müte‘allika da‘vâdan müvekkilem mezbûre Fâtıma Hâtun merkūm 
el-Hâc Süleyman’ın zimmetini ibrâ ve iskāt edip ve merkūm el-Hâc Süleyman 
dahi kezâlik hukūk-ı mezkûreye müte‘allika da‘vâdan müvekkilimin zimme-
tini ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis aşer min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Halil Çelebi b. İlyas, Ahmed Beşe b. Abdullah, Mustafa b. Abdullah, 
el-Hâc Mustafa b. Tevekkül, Hüseyin Çelebi b. Mustafa.

225 [30b-3] Rum Ali Ağa Vakfı’nın eski mütevellisi üzerinde herhangi 
bir para ve mal kalmadığı
Nezâreti İstanbul kadılarına meşrûta evkāfdan Beşiktaş’da Rum Ali Ağa vakfı-
na hâlâ mütevellî olan Ömer Efendi b. İshak meclis-i şer‘-i şerîf-i enverde vakf-ı 
mezbûra sâbıkan mütevellî olan işbu sâhibü’l-kitâb Mustafa Efendi b. Mustafa 
mahzarında ikrâr ve takrîr-i kelâm edip mezbûr Mustafa Efendi tevliyyetden 
kasr-ı yed edip yerine bir mütevellî nasb ve ta‘yîn olunmağla mâl-ı vakf olan 
nakid ve zimem cem‘an sekiz yüz altmış sekiz buçuk guruşu mezbûr Mustafa 
Efendi bana teslîm ben dahi kabûl ve kabz edip mâl-ı vakf-ı mezbûrdan merkūm 
Mustafa Efendi’de bir akçe ve bir habbe kalmamışdır dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’l-hâmis min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Sâlih el-İmâm, el-Hâc Mehmed Ağa b. Receb, 
Hüseyin Ağa b. Mehmed, Mehmed Çelebi b. İbrahim.

226 [30b-4] Ayşe bt. Abdullah’ın Mehmed b. Hacı Hüseyin’den muhâlaa 
yoluyla boşandığı
Mahmiye-i İstanbul’da Koca [Hoca] Kasım Gönanî mahallesi sâkinelerinden 
olup zâtı ma‘rifet-i şer‘iyye ile ârifân Mehmed v. Abdullah ve Hüseyin 
b. Mustafa nâm kimesneler ta‘rîfleriyle mu‘arrefe olan Ayşe bt. Abdullah nâm 
hâtun meclis-i şer‘-i şerîf-i enverde zevc-i dâhili bâ‘isetü’l-kitâb Mehmed b. el-
Hâc Hüseyin nâm kimesne mahzarında ikrâr ve takrîr-i kelâm edip zevcim 
mezbûr Mehmed ile beynimizde hüsn-i zindegânîmiz olmamağla zimmetin-
de mütekarrir ve ma‘kūdun-aleyh olan dokuz yüz akçe mehr-i müeccelim ve 
nafaka-i iddet-i mu‘ayyenem üzerlerine ve me’ûnet-i süknâm dahi kendi üze-
rime olmak üzre ve malımdan mukaddemâ yedine def ‘ ve teslîm eylediğim on 
iki esedî guruşa dahi bedel-i hul‘ olmak üzre mezbûr Mehmed ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden 
sonra hukūk-ı zevciyyete ve gayrıya müte‘allika âmme-i da‘vâdan her birimiz 
âharın zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Ahmed Çelebi bin Abd[ullah], Hüseyin b. Mehmed, Mehmed 
Çelebi b. Mustafa kasab, Mehmed b. Abdullah.

227 [30b-5] Kasap İlyas ve Sirkecizâde Mehmed Efendi vakıfları eski 
mütevellisi Hacı Ali b. Ahmed’in vakfa borçlu olduğu
Min mümzâtihî
Dârü’l-hilâfeti’l-aliyye Kostantıniyye el-mahmiyye’de Davudpaşa iskelesi kur-
bunda Kasab İlyas mahallesinde vâki‘ ashâb-ı hayrâtdan merhûm Kasab İlyas 
ve Sirkecizâde Mehmed Efendi ve anlara mülhak olan evkāf-ı müteferrika-
ya hâlâ mütevellî olan bâ‘isü hâze’l-kitâb el-Hâc Halil b. Yusuf meclis-i şer‘-i 
şerîf-i enverde ve mahfil-i dîn-i münîf-i ezherde evkāf-ı mezkûreye sâbıkan 
mütevellî olan el-Hâc Ali b. Ahmed nâm râcil mahzarında bi’t-tevliyye üzerine 
da‘vâ ve takrîr-i kelâm edip mezbûr el-Hâc Ali evkāf-ı mezkûreye birkaç sene 
mütevellî olup ber vech-i âtî hiyânetine binâen azl ve yerine bir [31a] mütevellî 
[nasb] olmağla ahâlî-i mahalle-i mezbûre huzûrlarında mezbûr el-Hâc Ali’nin 
muhâsebesi görüldükde mezkûr el-Hâc Ali’nin evkāf-ı mezkûreye mütevellî 
oldukdan evkāf-ı mezkûrenin asl-ı mâlı olan üç bin otuz altı esedî guruşun 
yüz altmış guruşu zimem-i atîk ve mâ‘adâ iki bin sekiz yüz yetmiş altı guru-
şu nakid bi’t-tevliyye ahz u kabz edip meblağ-ı mezbûru kendi mesârifine sarf-
la istihlâk eylediği zâhir ve müte‘ayyin olmağın hâlâ suâl olunup takrîr[i] tahrîr 
ve meblağ-ı mezbûru evkāf-ı mezkûre için bana red ve teslîme tenbîh olun-
ması matlûbumdur dedikde gıbbe’s-suâl mezbûr el-Hâc Ali cevâbında bâlâda 
şerh ve beyân olunan minvâl üzre evkāf-ı mezkûreye mütevellî oldukdan mâl-ı 
mezbûr üç bin otuz altı guruşun yüz altmış guruşunu zimem-i atîk olmak üzre 
temessükünü ve mâ‘adâ iki bin sekiz yüz yetmiş altı guruşu nakid kabz ve kendi 
mesârifine sarfla istihlâk edip meblağ-ı mezbûru zimmetine red ve zamân lâzım 
geldiğini ikrâr ve i‘tirâf etmeğin alâ mûcebi i‘tirâfihî meblağ-ı mezbûr iki bin se-
kiz yüz yetmiş altı guruşu mütevellî-i mezbûra red ve teslîme merkūm el-Hâc 
Ali ilzâm olunup mâ vaka‘a bi’t-taleb ketb olundu.
Fi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Süleyman, Hüseyin Ağa b. Hasan, Ahmed Ağa 
b. Ali, Musa b. Ali, Mehmed Ağa b. Abdullah.







228 [31a-1] Mehmed Efendi b. Hacı Yusuf ’un kölesi Süleyman 
b. Abdullah’ı azat ettiği
Husûs-ı âti’l-beyânı mahallinde ketb ü tahrîr için kıbel-i şer‘den bi’l-iltimâs 
Mevlânâ Karabaşzâde Mehmed Efendi irsâl olunup ol dahi mahmiye-i 
İstanbul’da Mesih Paşa-yı Atîk mahallesinde sâkine olup hâlâ arpa emîni olan 
umdetü erbâbü’t-tahrîr ve’l-kalem Mehmed Efendi b. el-Hâc Yusuf ’un men-
ziline varıp zeyl-i kitâbda mastûrü’l-esâmî olan müslimîn huzûrunda akd-i 
meclis-i şer‘ ettikde, mûmâ-ileyh Mehmed Efendi meclis-i ma‘kūd-ı mezbûrda 
ikrâr ve takrîr-i kelâm edip hâlâ bana rıkkını mu‘terif olup orta boylu, ala göz-
lü, oluk kaşlı Gürciyyü’l-asl bâ‘isü’l-kitâb Süleyman b. Abdullah nâm abd-i 
memlûkümü, hasbeten lillâhi te‘âlâ ve haseneten li rûhi rasûlihi’l-mu‘allâ ma-
lımdan tahrîr ve i‘tâk ve kayd-ı rıkdan ıtlâk ve silk-i ahrâr-ı asliyyîne idrâc ve 
ilhâk eyledi ve ba‘de’l-yevm mevsûf-ı mezbûr Süleyman sâir ahrâr-ı asliyyîn 
gibi hür olmuşdur dedikde vâki‘ hâli Mevlânâ-yı mezbûr mahallinde tahrîr edip 
ba‘dehû ma‘an irsâl olunan Mehmed b. Mustafa ve Mehmed Rıdvan meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’s-sâbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Umdetü erbâbü’l-iz ve’l-ikbâl Hasan Efendi, Fahrü erbâbü’t-tahrîr 
ve’l-kalem Nigâhî? Mustafa Efendi, ve fahrü’l-eşbâh Acem Mehmed Ağa, Fahrü 
erbâbü’l-kalem Mahmud Efendi, umdetü erbâbü’l-kalem Osman Efendi, imâm 
Şaban Efendi b. Abdurrahman.

229 [31a-2] Mehmed Ağa b. İsmail Efendi’nin menzilini Abdüllatif 
Efendi’ye sattığı
Min mümzâtihî
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘-i 
şerîf-i enverden keşşâf Mehmed Efendi b. İbrahim irsâl olunup ol dahi sâbıkan 
Haleb-i şehbâ kadısı olan umdetü’l-mevâliyyi’l-izâm zübdetü’l-fuzalâ’i’l-fihâm 
sâhib-i hâze’l-kitâb Hâfız Abdüllatîf Efendi b. Mehmed Efendi’nin mahmiye-i 
İstanbul’da Harâccı Muhyiddin mahallesinde vâki‘ menziline varıp zeyl-i 
vesîkada muharrerü’l-esâmî olan müslimîn huzûrunda akd-i meclis-i şer‘-i şerîf 
eyledikde mahalle-i mezbûrede sâkin Mehmed Ağa b. el-merhûm İsmail Efendi 
meclis-i ma‘kūd-ı merkūmda mûmâ-ileyh Abdüllatîf Efendi mahzarında ikrâr-ı 
tâm ve takrîr-i kelâm edip akd-i âtî sudûruna değin yedimde mülk-i mevrûsum 
olup mahalle-i mezbûrede vâki‘ bir tarafdan hâlâ Mekke-i Mükerreme 
-şerrefehüma’llâhü te‘âlâ- kadısı olan a‘lemü’l-ulemâ’i’l-izâm efdalü’l-fuzalâ’i’l-
fihâm yenbû‘ü’l-efâzıl Ali Efendi sa‘âdet-hâneleri ve ba‘zan Şâhin Beşe 
b. Abdullah ve ba‘zan Hisar medresesi ve bir tarafdan ba‘zan Mehmed Efendi 
mülkü ve ba‘zan Nefise Hâtun vakfından olup Sıdıka Emetullah Hâtun tasarru-
funda olan menzil ve bir tarafdan ba‘zan Receb Ağa menzili ve ba‘zan merhûm 
Kasûnîzâde? veresesi mülkleri ve bir tarafdan tarîk-i âm ile mahdûd olup 
dâhiliyyesinde fevkānî üç bâb oda ve tahtânî iki bâb oda ve bir matbah ve bir 
câmekân odası ve bir hamam ve iki kiler ve hâriciyyesinin tabaka-i ulyâsında üç 
bâb oda ve iki sofa ve tabaka-i vustâsında altı bâb oda ve tabaka-i süflâsında iki 
bâb oda ve bir köşk ve bir mahzen ve bir ahır ve kenîf ve üç su kuyusu ve zât-ı 
eşcâr-ı müsmire bahçeyi müştemil menzilimi cümle tevâbi‘ ve levâhıkı ve kâffe-i 
hukūk ve merâfıkı ile tarafeynden îcâb ve kabûlü hâvî bey‘-i kat‘î ile mûmâ-
ileyh Abdüllatîf Efendi’ye yedi bin dört yüz esedî guruşa bey‘ ve temlîk ve teslîm 
ol dahi vech-i meşrûh üzre iştirâ ve temellük ve tesellüm ve kabûl ettiğinden 
sonra semeni [olan] meblağ-ı mezbûr yedi bin dört yüz esedî guruşu mûmâ-
ileyh Abdüllatîf Efendi bana def ‘ ve teslîm ben dahi yedinden bi’t-tamâm ve’l-
kemâl ahz u kabz eyledim. Mezbûr menzil-i mahdûd-ı mezkûrda hak ve alâkam 
kalmadı mûmâ-ileyh Abdüllatîf Efendi’nin mülk-i müşterâsı ve hakk-ı sırfı ol-
muşdur keyfe mâ yeşâ ve yahtâr mutasarrıf olsun dedikde gıbbe’t-tasdîki’ [31b] 
ş-şer‘î ve’t-tahkīki’l-mer‘î merkūm Mehmed Ağa’nın li ebeveyn kız karındaşı 
olup zâtı Rûmî Hâfız Çelebi b. Mehmed ve Ömer Çelebi b. Hüseyin ta‘rîfleriyle 
mu‘arrefe olan Ayşe Hâtun meclis-i ma‘kūd-ı mezbûrda takrîr-i kelâm edip beni 
babam müteveffâ-yı mezbûrun terekesinden bi tarîki’t-tehârüci’ş-şer‘î hissemi 
bundan akdem ahz u kabz etmiş idim hâlâ menzil-i mezkûrda benim dahi hak-
kım ve müstahakkım kalmadı dedikde vâki‘ hâli Mevlânâ-yı mezbûr mahallinde 
tahrîr ba‘dehû ma‘an irsâl olunan Ahmed Çelebi b. el-Hâc Mustafa ile meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Sâbıkan Şâm-ı dârü’s-selâm kadısı olan Mehmed Efendi, umdetü’l-
müderrisînü’l-kirâm Şâfi‘î? Mustafa Efendi, umdetü’l-müderrisînü’l-kirâm 
sâbıkan Galata kadısı Mustafa Efendi, Mustafa Efendi b. Mehmed Hoca, fahrü’l-
müderrisînü’l-kirâm Halil Efendi, Ahmed Efendi İmâm-ı mahalle-i mezbûr, 
Mustafa Efendi b. Hüseyin, Hüseyin Efendi b. Hasan, Mehmed Çelebi b. Şaban.

230 [31b-1] Hatib Muhyiddin mahallesindeki icâreteynli enkazlı vakıf 
arsasının Hacı Yunus b. Mehmed’e ait olduğu
Mine’l-keşşâf
Husûs-ı âti’l-beyânın istimâ‘ ve tahrîri iltimâs olunmağın savb-ı şer‘den me’zûnen 
irsâl olunan Mevlânâ İbrahim Efendi b. Mehmed arsası icâreteyn-i ma‘lûmeteyn 
merhûme Aliyye Hâtun vakfından olup mahmiye-i İstanbul’da Hatîb Muhyiddin 
mahallesinde vâki‘ bir tarafdan Medîne-i Münevvere vakfından Ali Beşe ta-
sarrufunda olan menzil ve bir tarafdan el-Hâc Mustafa mülkü ve bir tarafdan 
mu‘allimhâne ve bir tarafdan tarîk-i âm ile mahdûd menzile varıp zeyl-i kitâbda 
muharrerü’l-esâmî [olan] müslimîn huzûrunda akd-i meclis-i şer‘-i Nebevî eyle-
dikde mahalle-i mezbûrede sâkin Ali Beşe b. Ahmed meclis-i ma‘kūd-ı mezbûrda, 
bi’l-fi‘l mütevellî olan Ali Bey b. Ahmed hâzır olduğu hâlde menzil-i mezbûra 
vâzı‘ü’l-yed olan el-Hâc Yunus b. Mehmed mahzarında üzerine da‘vâ ve takrîr-i 
kelâm edip menzil-i mezbûrun arsası icâreteyn-i mezkûreteyn ile Mustafa Beşe 
b. Abdullah nâm kimesnenin tasarrufunda ve ebniyesi yedinde mülk ve hakkı 
olup mezbûr Mustafa Beşe bin seksen dokuz senesinde arsa-i mezbûrenin nısfı 
mu‘takı Osman b. Abdullah ve nısf-ı âharı mu‘takası Ayşe bt. Abdullah’a menzil-i 
mezbûr Ali Bey’in izn ve ma‘rifetiyle meccânen ferâğ ve tefvîz ve ebniye-i 
memlûkenin nısfı mezbûr Osman ve nısf-ı âharını merkūme Ayşe’ye semen-i 
ma‘lûm ve makbûza bey‘ ve teslîm anlar dahi tefevvüz ve kabûl ve iştirâ ve te-
mellük ve tesellüm eylediklerinden sonra mezbûr Osman bilâ-veled fevt olup 
menzil-i mezbûrun arsasında olan nısf hisse-i şâyi‘ası taraf-ı vakf-ı mezbûra 
âid olmağla zikr olunan nısf hisseyi vakf-ı mezbûr mütevellîsi işbu mezbûr Ali 
Bey bana îcâr edip ben dahi istîcâr etmiş iken mezbûr el-Hâc Yunus bi gayri 
hakkın vaz‘-ı yed eder suâl olunsun dedikde gıbbe’s-suâl mezbûr el-Hâc Yunus 
cevâbında fi’l-hakīka menzil-i mezbûrun nısf-ı sâbıkına ber vech-i muharrer 
mutasarrıf olan mezbûr Osman fevt olup verâseti zevce-i metrûke-i mezbûre 
Ayşe ile velâyet-i itâk cihetinden mu‘takı Hasan Ağa nâm kimesneye münhası-
ra ve zikr olunan nısf ebniyenin bâlâda tafsîl ve beyân olunan üzre olup lâkin 
müteveffâ-yı mezbûr Osman’ın mezbûre Ayşe zevcesi olup bilâ-veled fevt olduk-
da rub‘u mezbûre Ayşe Hâtun’a ve selâse-i erbâ‘ı velâyet-i itâk cihetinden mezbûr 
Hasan Ağa’ya isâbet ve zikr olunan nısf arsa taraf-ı vakfa âid olmağla mütevellî-i 
mezbûr Ali Bey arsa-i mezbûrenin nısfının rub‘unu mezbûre Ayşe’ye ve selâse-i 
erbâ‘ını mezbûr Hasan Ağa’ya taraf-ı vakf-ı mezbûrdan îcâr anlar dahi istîcâr ey-
lediklerinden sonra mezbûr Hasan Ağa dahi ebniye-i mezbûrenin nısfında olan 
selâse-i erbâ‘ hisse-i şer‘iyyesini semen-i ma‘lûma mezbûre Ayşe’ye bey‘ ve arsa-
sında olan hisse-i merkūmesini müteveffâ-yı mezbûrun izin ve ma‘rifetiyle ferâğ 
ve tefvîz ol dahi ba‘de’l-iştirâ ve tefevvüz ebniye-i mezbûrenin mecmû‘u irsen ve 
şirâen mezbûre Ayşe’nin mülkü ve arsanın mecmû‘u hakk-ı müfevvezi iken harîk 
vâki‘ oldukda menzil-i mezbûrun ebniyesi bi’l-külliye muhterik olup arsa-i sır-
fa kaldıkda mezbûr Ayşe Hâtun dahi arsa-i mezbûreyi mütevellî-i mezbûrun izn 
ve ma‘rifetiyle Ali Dede nâm kimesneye ferâğ ve tefvîz ol dahi ba‘de’t-tefevvüz 
mezbûr Ali Dede dahi arsa-i mezbûreyi mütevellî-i mezbûrun izniyle bana 
ferâğ ve tefvîz ben dahi tefevvüz ol vechile hakk-ı müfevvezim olmuşdur deyi-
cek gıbbe’l-istintâk mezbûr Ali Beşe kaziyye merkūm el-Hâc Yunus’un takrîr-i 
meşrûhu üzre olduğunu ikrâr ve i‘tirâf etmeğin Mevlânâ-yı mezbûr Osman 
Beşe’yi bî-vech mu‘ârazadan men‘ edip vâki‘ hâli mahallinde tahrîr ba‘dehû ma‘an 
irsâl olunan Mehmed b. İdris ve Ali b. Bâli ile meclis-i şer‘a gelip alâ vukū‘ihî inhâ 
ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: İmâm Ahmed Efendi b. Ramazan, Ahmed Çelebi b. Memi el-
Müezzin, Mehmed b. Hasan, Hüseyin Efendi b. Bayram.

231 [31b-2] Yeniçeriler 28. Bölük Vakfı mütevellisi Mehmed Ağa 
b. Mustafa’nın vakıf nâzırlarının vakıf paraya ait muhasebeyi 
kabul ettiği
Dergâh-ı âlî yeniçerilerinin yirmi sekizinci bölük yoldaşları ve zikr-i âtî vakıf-
larının beynlerinde nâzırları olan Hasan Odabaşı b. Mustafa ve Ahmed Çelebi 
b. İsâ ve el-Hâc Ahmed Beşe b. Mehmed ve el-Hâc Ramazan Beşe b. Hasan 
ve Süleyman Odabaşı b. Ömer ve diğer el-Hâc Ramazan Beşe b. Ali ve el-Hâc 
Emrullah b. Ahmed ve Receb Odabaşı b. Mehmed ve Bayrakdar Süleyman Beşe 
b. Musa ve Mahmud Beşe b. Murad nâm kimesneler meclis-i şer‘-i şerîf-i en-
verde zikr olunan yirmi sekizinci bölüğe mahsûs oda mühimmâtına mevkūfe 
nukūda bi’l-fi‘l mütevellî olan bâ‘isü hâze’l-kitâb Mehmed Ağa b. Mustafa nâm 
kimesne mahzarında her biri takrîr-i kelâm ve ta‘bîr ani’l-merâm edip mezbûr 
Mehmed Ağa vakf-ı mezbûra dört sene mukaddem mütevellî nasb olunmağ-
la asl-ı mâl-ı vakf olan iki yük akçeyi bi’t-tevliyye kabz ve bu âna gelince i‘mâl 
edip meblağ-ı mezbûrun altmış dört bin akçe ribhi hâsıla olduğu beynimizde 
muhâsebesin gördüğümüzde zâhir ve mütebeyyin olduğundan sonra merkūm 
Mehmed Ağa galle-i vakf-ı merkūm olan meblağ-ı mezbûr altmış dört bin akçe-
nin bir def ‘a dokuz bin akçesine ve bir def ‘a dahi on altı bin akçe ve işbu sene-i 
mübârekede dahi otuz bin akçe cem‘an elli beş bin akçesine cümlemizin re’y ve 
ma‘rifetleriyle oda-i mezkûra neferâtı mühimmâtına harc ve sarf edip bâkī do-
kuz bin akçesi dahi asl-ı [mâl-ı] vakfa zam olunup hâlâ mütevellî-i mezbûr ye-
dinde mâl-ı vakf-ı mezbûr iki yüz dokuz bin akçedir suâl olunup [32a] takrîri 
tahrîr olunmak matlûbumdur dedikde gıbbe’s-suâl mütevellî-i mersûm kaziyye 
bâlâda tafsîli mürûr eylediği vech üzre olup mâl-ı vakf-ı mezbûr olan meblağ-ı 
mezbûr iki yüz dokuz bin akçe hâlâ yedinde olduğunu ikrâr ve i‘tirâf etmeğin 
hıfzan li’l-makāl mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ahmed 
Beşe b. İsa, el-Hâc Ramazan b. Hasan.







232 [32a-1] Yeniçeriler 28. Bölük Vakfı mütevellisi Mehmed 
Ağa b. Mustafa’nın vakıf nâzırlarının vakfa ait muhasebeyi 
kabul ettiği
Dergâh-ı âlî yeniçerilerinin yirmi sekizinci bölüğe mahsûs oda ihtiyârlarından 
Hüseyin Odabaşı b. Mustafa ve Ahmed Çelebi b. İsâ ve el-Hâc Ahmed b. Mehmed 
ve el-Hâc Ramazan Beşe b. Hasan ve Süleyman Odabaşı b. Mehmed ve diğer 
el-Hâc Ramazan Beşe b. Ali ve el-Hâc Emrullah b. Ahmed ve Receb Odabaşı 
b. Mehmed ve Bayrakdar Süleyman Beşe b. Musa ve Mahmud Beşe b. Murad 
nâm kimesneler meclis-i şer‘-i şerîf-i enverde oda-i merkūme neferâtının dü-
zenleri mühimmâtı vakfına bi’l-fi‘l mütevellî olan bâ‘isü hâze’l-kitâb Mehmed 
Ağa b. Mustafa mahzarında her biri takrîr-i kelâm ve bast-ı merâm edip mezbûr 
Mehmed Ağa târih-i kitâbdan dört sene mukaddem oda-i merkūmenin düzen 
akçesi nâmına asl-ı nukūd-ı mevkūfesi olan bin dokuz yüz esedî guruşu bi’t-
tevliyye kabz ve i‘mâl etmeğin mütevellî-i mezbûrun beynimizde muhâsebesini 
gördüğümüzde meblağ-ı mezbûrun dört yüz yetmiş guruş ribhi olduğu 
müte‘ayyin olduğundan sonra mütevellî-i mezbûr meblağ-ı mezbûrun yedin-
de hüccet nâtık olduğu üzre bir def ‘a dokuz yüz guruşunu ve bir def ‘a dahi 
beş yüz otuz guruş ki cem‘an bin dört yüz otuz guruşunu cümlemizin re’y ve 
ma‘rifetiyle neferât-ı merkūmenin düzenleri mühimmâtına harc ve sarf edip 
asl-ı mâl ve ribhden yedinde dokuz yüz kırk guruş mevcûd bulunduğu müte-
hakkik oldukdan sonra merkūm Bayrakdar Süleyman Beşe oda-i mezbûrenin 
köle muhâfazasında olan neferâtı taraflarından mâl-ı vakf-ı mezbûr olmak üzre 
beş yüz esedî guruşu dahi getirip mütevellî-i mezbûra teslîm ol dahi kabz ve te-
sellüm edip hâlâ yedinde olan mâl-ı vakf-ı mezbûr bin dört yüz kırk esedî gu-
ruşdur dediklerinde mütevellî-i mezbûr kaziyye minvâl-i meşrûh üzre olup ye-
dinde olan mâl-ı vakf-ı mezbûr vech-i meşrûh üzre elân bin dört yüz kırk gu-
ruş olduğunu ikrâr ve i‘tirâf etmeğin hıfzan li’l-makāl mâ vaka‘a bi’t-taleb ketb 
olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ahmed 
Çelebi b. İsa, Receb Odabaşı.

233 [32a-2] Mustafa Efendi b. İbrahim’in evini Yusuf Odabaşı 
b. Abdullah’a satması
Mahmiye-i İstanbul’da Kazasker Mehmed Efendi mahallesinde sâkin olan 
Mustafa Efendi b. İbrahim meclis-i şer‘-i şerîf-i enverde beşinci cemâ‘at çorba-
cısı olup hâlâ medîne-i Belgrad’da sâkin bâ‘isü hâze’l-kitâb Ali Ağa b. Abdullah 
tarafından husûs-ı âti’l-beyâna vekîl olduğu Çukadâr Mustafa Beşe b. Receb ve 
Ahmed Beşe b. Osman şehâdetleriyle şer‘an sâbit olan Yusuf Odabaşı b. Abdullah 
mahzarında ikrâr-ı tâm ve takrîr-i kelâm edip yedimde mülk ve hakkım olup 
mahalle-i mezbûrede vâki‘ bir tarafdan Ahmed Ağa b. Mehmed mülkü ve iki ta-
rafdan Yedekçizâde Mehmed Ağa mülkü ve bir tarafdan tarîk-i âm ile mahdûd 
bir bâb fevkānî oda ve bir sofa ve bir kenîf ve gasilhâne ve tahtında bir bâb oda 
ve bir sofa ve bir matbah ve kiler ve havlu ve cüneyne ve kenîfi müştemil mülk 
menzilimi cümle tevâbi‘ ve levâhıkı ve kâffe-i menâfi‘ ve merâfıkı ile vekîl-i 
mezbûr Yusuf Odabaşı’ya tarafeynden îcâb ve kabûlü hâvî bey‘-i bâtt-ı sahîh-i 
şer‘î ile altı yüz elli beş esedî guruşa bey‘ ve teslîm ol dahi ber vech-i muhar-
rer müvekkili için bi’l-vekâle iştirâ ve kabûl ve kabz eylediğinden sonra semeni 
olan meblağ-ı mezbûr altı yüz elli beş guruşu yedinden bi’t-tamâm ve’l-kemâl 
ahz u kabz eyledim ba‘de’l-yevm menzil-i mahdûd-ı mezkûrda benim bir vec-
hile alâkam kalmayıp müvekkil-i mezbûr Ali Ağa’nın mülk-i müşterâsıdır key-
fe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Abdullah Çelebi b. Ahmed, Osman Beşe b. Abdullah, Musli Beşe 
b. Hüseyin, esirci Ali Beşe b. ( ), Mahmud Odabaşı.

234 [32a-3] Mehmed Ağa b. Ahmed ile ortağı İbrahim Çelebi arasında 
câri olan ticarette birbirlerine borçlu olmadıkları
Min mümzâtihî
Hâlâ Diyârbekir vâlisi olup sefer-i hümâyûna me’mûr olan vezîr-i rûşen-
zamîr devletlü silahdâr Hüseyin Paşa hazretlerinin hazînedârı olan zahrü’l-
eşbâh Mehmed Ağa b. Ahmed saray-ı kāimmakām-ı hazret-i sadr-ı a‘zamîde 
ma‘kūd meclis-i şer‘-i âlîde mahrûse-i Bağdad-ı bihişt-âbâd tüccârından olup 
bi tarîki’l-müsâfire mahmiye-i İstanbul’da Vâlide hanında sâkin hâmil-i hâze’l-
kitâb Ağalızâde İbrahim Çelebi mahzarında bi’t-tav‘i’s-sâf ikrâr-ı sahîh-i şer‘î 
ve i‘tirâf-ı sarîh-i mer‘î kılıp mezkûr İbrahim Çelebi ile târih-i kitâba gelince 
beynimizde nice bey‘ ü şirâ ve ahz u i‘tâ vâki‘ olmuş idi el-hâletü hâzihî cemî‘ 
hesâbımız görüp her birimizin âharın zimmetinde ve yedinde bir akçe ve bir 
habbe hakkı kalmayıp zikr olunan bey‘ ü şirâ ve ahz u i‘tâ ve kefâlet ve havâlât 
ve bi’l-cümle târih-i kitâb gününe değin cereyân eden mu‘âmelâta müte‘allika 
âmme-i de‘âvî ve muhâsamât ve eymân ve mütâlebâtdan her birimiz âharı ibrâ-i 
âmm-ı kātı‘ü’n-nizâ‘la ibrâ ve iskāt eyledik fîmâ ba‘d her birimizin âhar ile bi 
vechin mine’l-vücûh sebeben mine’l-esbâb da‘vâ ve nizâ‘ımız kalmamışdır de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Abdülkerim Çelebi b. Selahaddin, es-Seyyid Mahmud 
Çelebi b. el-Hamîdî, es-Seyyid Selahaddin Çelebi b. Fethullah, es-Seyyid 
Ebülleys Çelebi b. Salah, el-Hâc İsmail b. Mehmed, el-Hâc Osman b. Abdullah, 
el-Hâc Ahmed b. el-Hâc Mehmed es-Seyyâh?, el-Hâc Hüseyin Halîfe, İbrahim 
Ağa Kapı kethüdâsı.

235 [32b-1] Veli Ağa’nın vârislerinin Hacı Hüseyin Ağa b. Ramazan’da 
alacağı kalmadığı
Husûs-ı âti’l-beyânı mahallinde ketb ve terkīm için savb-ı şer‘-i kavîmden 
bi’l-iltimâs irsâl olunan İmâmzâde Mehmed Efendi b. Mustafa, medîne-i 
Babadağı’nda zağarcıbaşı oldukdan sonra emr-i Rabbânî birle vedâ‘-ı âlem-i fânî 
edip verâseti zevce-i menkûha-i metrûkesi umdetü’l-muhadderât Râbia Hanım 
ile sulbî kebîr oğlu Süleyman Ağa ve sulbiye kebîre kızı Fâtıma Hanım’a münha-
sıra olan merhûm Veli Ağa’nın mahmiye-i İstanbul’da Ali Paşa-yı Atîk mahalle-
sinde Zincirlikapı nâm mahalde vâki‘ menziline varıp zeyl-i kitâbda mektûbü’l-
esâmî müslimîn huzûrlarında akd-i meclis-i şer‘-i Nebevî ettikde mezbûre Râbia 
Hanım zâtını ma‘rifet-i şer‘iyye ile ârifân olan fazîletlü Hâmid Efendi hazretleri 
kethüdâları Mehmed Ağa ile Lütfullah Çelebi b. Mehmed ta‘rîfleriyle mu‘arrefe 
oldukdan sonra meclis-i ma‘kūd-ı mezbûrda, işbu bâ‘isü’l-kitâb umdetü’l-
eşbâh ve’l-a‘yân el-Hâc Hüseyin Ağa b. Ramazan mahzarında ikrâr-ı tâm ve 
takrîr-i kelâm edip zevcim mûmâ-ileyh Veli Ağa mukaddemâ hâl-i hayâtında 
medyûnundan hakkı mukābelesinde ahz u kabz eylediği iki bin yedi yüz elli bir 
vakıyye kahveyi mahmiye-i İstanbul’a geldikde kabz ve âhara bey‘ ve kabz-ı se-
mene mezkûr el-Hâc Hüseyin Ağa’yı tarafından vekîl ettikde, ol dahi vekâlet-i 
mezbûreyi kabûl ve mârrü’z-zikr kahveyi kabz ve dört yüz vakıyyesini bir def ‘a 
üç yüz otuz iki esedî guruşa ve bir def ‘a bin altmış üç vakıyyesini sekiz yüz 
otuz dokuz guruşa ve bir def ‘a bâkī bin iki yüz seksen sekiz vakıyyesini bin 
altmış iki guruşa ki cem‘an iki bin iki yüz otuz üç guruşa ba‘de’l-müzâyede ve 
inkıtâ‘i’r-rağbe âhara bey‘ ve teslîm ve kabz-ı semen eyledikden sonra merhûm-ı 
mezbûrun yedinde bey‘a arz olunan sagīr ve kebîr on dört tüfenk ve bir pîş-
tahta ve sekiz kitâb ve sekiz kemanını dahi yüz guruşa iştirâ ve kabûl edip min 
haysi’l-mecmû‘ mezkûr el-Hâc Hüseyin Ağa’nın yed ve zimmetinde olan iki bin 
üç yüz otuz üç guruşun iki yüz yirmi yedi buçuk guruşu mârrü’z-zikr kahve-
nin Mudanya’dan hana gelince olan kirâ ve gümrük ve sâir mesârifine ve on gu-
ruş bohça semeni ve yetmiş guruş Ömer Efendi yetîmine olan deynine ve iki 
yüz elli guruşunu yine kendi emriyle evine harçlık ve on beş guruş çukadârı 
Mustafa’ya ve yirmi guruşu mârrü’z-zikr kahveyi getiren kimesneye harçlık ve-
rilip ve mesârif-i mezkûre kendinin dahi hayâtında makbûlü olup mâ‘adâyı 
kable’l-kabz vefât ettikde, hâlâ mezkûr el-Hâc Hüseyin Ağa ile muhâsebe gör-
düğümüzde mezbûr el-Hâc Hüseyin Ağa merhûm-ı mezbûrun bin seksen guruş 
deynini dâyinine emrimiz ile edâ ve yüz elli guruşunu merhûm-ı mezbûrun te-
rekesini tahlîs için Edirne’ye gittiğimde mezbûrdan ahz edip bâkī kalan bin beş 
yüz on bir guruşun yüz seksen sekiz buçuk guruşu bi’l-irsi’ş-şer‘î benim hisseme 
isâbet etmekle meblağ-ı mezbûr yüz seksen sekiz buçuk guruşu mezbûr el-Hâc 
Hüseyin yedinden bi’t-tamâm ve’l-kemâl ahz u kabz edip mârrü’z-zikr kahve se-
meni ve eşyâ-i mezkûre bahâsından merkūm el-Hâc Hüseyin’de bir akçe ve bir 
habbe hakkım kalmayıp husûs-ı mezbûra ve sâire müte‘allika âmme-i de‘âvî ve 
muhâsebât ve eymân ve mütâlebâtdan mezbûr el-Hâc Hüseyin’i ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm bi vechin mine’l-vücûh ve se-
beben mine’l-esbâb da‘vâ ve nizâ‘ım kalmamışdır dedikde gıbbe’t-tasdîki’ş-şer‘î 
vâki‘ hâli mezbûr Mehmed Efendi mahallinde ketb ü tahrîr edip ba‘dehû cânib-i 
şer‘den ma‘an irsâl olunan Mehmed b. Ahmed ve Yusuf b. Abdullah meclis-i şer‘a 
gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fî 14 min Receb sene [10]97.
Şuhûdü’l-hâl: Mehmed Efendi Kethüdâ-yı Hâmid Efendi, Hasan Efendi b. Mehmed, 
Mehmed Efendi b. Ahmed, el-Hâc Mehmed b. Mehmed, Hacı Hasan b. Nasuh, 
Ahmed Çelebi b. Mustafa, Ahmed b. Mehmed, Lütfullah Çelebi b. Mehmed, 
Solak Şaban Çelebi b. Ali, Ömer Efendi b. Mustafa, İbrahim Çelebi b. Süleyman, 
Mehmed Odabaşı b. Ali, üstâd Ali b. Abdullah, Hüseyin Çelebi b. Hasan, Mustafa 
b. Abdullah, Mustafa b. Abdullah, Müezzin Mehmed Çelebi ve gayruhüm.

236 [32b-2] Veli Ağa’nın vârislerinin Hacı Hüseyin Ağa b. Ramazan’da 
alacaklarının kalmadığı
Husûs-ı âti’l-beyânın mahallinde ketb ve terkīmi için cânib-i şerî‘at-i garrâdan 
bi’l-iltimâs irsâl olunan İmâmzâde Mehmed Efendi medîne-i Babadağı’nda za-
ğarcıbaşı oldukdan sonra emr-i Rabbânî ile vedâ‘-ı âlem-i fânî edip verâseti 
zevce-i menkûhası Râbia Hanım ile sulbî kebîr oğlu Süleyman Ağa ve kızı Fâtıma 
Hanım’a münhasıra olan merhûm Veli Ağa’nın mahmiye-i İstanbul’da Ali Paşa-yı 
Atîk mahallesinde Zincirlikapı nâm mahalde vâki‘ menziline varıp zeyl-i kitâbda 
mektûbü’l-esâmî olan müslimîn mahzarlarında akd-i meclis eyledikde mezbûre 
Fâtıma Hâtun zâtını ma‘rifet-i şer‘iyye ile ârifân olan fazîletlü Hâmid Efendi haz-
retlerinin kethüdâları Mehmed Ağa ve Lütfullah Çelebi b. Mehmed ta‘rîfleriyle 
mu‘arrefe oldukdan sonra meclis-i ma‘kūd-ı mezbûrda, işbu hâmilü’l-kitâb Hacı 
Hüseyin Ağa b. Ramazan mahzarında ikrâr-ı tâm edip babam mûmâ-ileyh Veli 
Ağa mukaddemâ hayâtında medyûnundan hakkı mukābelesinde ahz ettiği iki 
bin yedi yüz elli bir vakıyye kahveden İstanbul’a geldikde kabz ve âhara bey‘ 
ve kabz-ı semene mezkûr Hacı Hüseyin Ağa’yı tarafından vekîl ettikde, ol dahi 
kabûl ve mârrü’z-zikr kahveyi kabz ve âhara bir def ‘ada dört yüz vakıyyesini üç 
yüz otuz iki guruşa ve bir def ‘a bin altmış üç vakıyyesi sekiz yüz otuz dokuz gu-
ruşa ve bir def ‘a dahi bâkī bin iki yüz seksen sekiz vakıyyesi bin altmış iki guru-
şa ki cem‘an iki bin iki yüz otuz üç guruşa ba‘de’l-müzâyede ve inkıtâ‘i’r-rağbet 
bey‘ ve kabz-ı semen eylediğinden sonra merhûm-ı mezbûrun yedinde bey‘a 
arz olan sagīr ve kebîr on dört tüfenk ve bir tencere ve sekiz kitâb ve sekiz ke-
manını dahi yüz guruşa iştirâ ve kabûl edip min haysi’l-mecmû‘ mezkûr Hacı 
Hüseyin Ağa’nın yed ve zimmetinde olan iki bin üç yüz otuz üç guruşun iki yüz 
yirmi yedi buçuk guruşu mârrü’z-zikr [33a] kahvenin Mudanya’dan hana gelin-
ce olan kirâ ve gümrük ve sâir mesârifine ve on guruş bohçasına ve yetmiş guruş 
Ömer Efendi zimmetinde olan deynine ve iki yüz elli guruşu yine kendi emriyle 
evine harçlık ve on beş guruşu hazînedârı Mustafa’ya ve yirmi guruşu mârrü’z-
zikr kahveyi getiren kimesneye harçlık verilip ve mesârif-i mezkûre kendinin 
dahi hayâtında makbûlü olup mâ‘adâyı kable’l-kabz vefât ettikde hâlâ mezkûr 
el-Hâc Hüseyin Ağa ile muhâsebe gördüğümüzde mezbûr Hacı Hüseyin Ağa 
merhûm-ı mezbûrun seksen guruş deynini dâyinine emrim ile edâ ve yüz elli 
guruşu merhûm-ı mezbûrun terekesinden tahlîs için Edirne’ye vâlidem mezbûra 
gittiğinde mezbûrdan ahz edip bâkī kalan bin beş yüz on bir guruşun yüz sek-
sen sekiz buçuk guruşu bi’l-irsi’ş-şer‘î vâlidem mezbûreye dört yüz kırk guruşu 
bana isâbet etmekle hâlâ meblağ-ı mezbûr dört yüz kırk guruşun mezbûr el-Hâc 
Hüseyin Ağa işbu meclisde bana teslîm ben dahi bi’t-tamâm ahz u kabz edip 
mârrü’z-zikr kahve ve eşyâ-i mezkûre bahâsından mezbûr Hacı Hüseyin Ağa’da 
bir akçe ve bir habbe hakkım kalmayıp husûs-ı mezbûra ve sâire müte‘allika 
cemî‘ da‘vâdan mezbûr Hacı Hüseyin Ağa’yı ibrâ-i âmm-ı kātı‘ü’n-nizâ‘ ile ibrâ 
ve iskāt eyledim min ba‘d bi vechin mine’l-vücûh ve sebeben mine’l-esbâb da‘vâ 
ve nizâ‘ım kalmadı dedikde gıbbe’t-tasdîki’ş-şer‘î vâki‘ hâli mezbûr Mehmed 
Efendi mahallinde ketb ü tahrîr edip ba‘dehû cânib-i şer‘den ma‘an ba‘s olunan 
Mehmed b. Ahmed ve Yusuf b. Abdullah ile meclis-i şer‘a gelip inhâ ve takrîr et-
meğin mâ vaka‘a bi’t-taleb ketb olundu.
Fî 14 min Recebi’l-ferd sene [10]97.
Şuhûdü’l-hâl: Es-Sâbıkūn.

237 [33a-1] Haham Mosi v. Kerson’un borcunu oğlu ve kefili 
Kerson’un ödemesi
Min mümzâtihî
Mahmiye-i İstanbul’da Elvanzâde mahallesi sükkânında iken bundan akdem 
vefât eden Sâlih Ağa b. Fazlullah’ın verâseti zevce-i metrûkesi Fâtıma bt. Mustafa 
ile sulbî kebîr oğlu Süleyman ve kebîre kızı Hatice’ye münhasıra olduğu şer‘an 
sâbit ve mütehakkik oldukdan sonra mezbûre Hatice’nin zevci ve tarafından 
husûs-ı âti’l-beyâna vekîl olup zât-ı mezbûreyi ma‘rifet-i şer‘iyye ile ârifân olan 
es-Seyyid İslâm Çelebi b. es-Seyyid Mustafa ve Ali Ağa b. Ömer şehâdetleriyle 
şer‘an vekâleti sâbit olan işbu bâ‘isü’l-kitâb es-Seyyid Abdullah Efendi b. İslâm 
meclis-i şer‘-i şerîf-i enverde Havâss-ı Refî‘a kazâsı müzâfâtından Hasköy’de 
sâkin iken bunda akdem hâlik olan Haham Mosi v. Kerson nâm yahudinin 
kebîr oğlu Kerson nâm yahudi muvâcehesinde bi’l-vekâle üzerine da‘vâ ve 
takrîr-i kelâm edip müteveffâ-yı mezbûr Sâlih Ağa’nın merkūm Haham Mosi 
zimmetinde işbu deyn temessükü nâtık olduğu üzre cihet-i karz-ı şer‘îden bin 
esedî guruş ile yedinden müşterâ ve makbûz beynlerinde ilm-i şer‘î ile ma‘lûm 
bir samur kürk semeninden hakkı yüz otuz iki esedî ki cem‘an bin yüz otuz 
iki esedî hakkı olup meblağ-ı mezbûra oğlu mezkûr Kerson emr ve kabûlü 
hâvî kefâlet-i sahîha-i şer‘iyye ile kefîl olduğundan sonra meblağ-ı mezbûru 
kable’l-ahz mezkûr Sâlih Ağa vefât edip meblağ-ı mezbûrdan üç yüz yirmi 
yedi buçuk esedî guruşu bi’l-irsi’ş-şer‘î mezkûre Hatice’ye isâbet eylediğinden 
sonra mezbûr Haham Mosi meblağ-ı mezbûrun bi’d-defe‘ât yüz yetmiş üç bu-
çuk guruşunu bana edâ ve teslîm ben dahi bi’l-vekâle ahz u kabz edip bâkī 
yüz elli üç buçuk guruşu kable’l-edâ mezkûr Mosi dahi hâlik olmağın hâlâ 
mezkûr Kerson’a suâl olunup meblağ-ı bâkī-i mezbûru bi hükmi’l-kefâle bana 
edâ ve teslîme tenbîh olunması matlûbumdur dedikde gıbbe’s-suâl mezbûr 
Kerson cevâbında babası hâlik-i mezbûrun merkūm Sâlih Ağa’ya cihet-i karz-ı 
şer‘îden olan bin guruş deynine emriyle kefîl olmağla müdde‘î-i mezbûrun 
hisse-i mezbûreden kabzına i‘tirâf eylediği yüz yetmiş üç buçuk guruşdan 
mâ‘adâ yüz sekiz buçuk guruş hâlâ bi hükmi’l-kefâle müvekkile-i mezbûreye 
edâsı lâzım deyni olduğunu ikrâr kürk bahâsından olan yüz otuz iki guru-
şu kefâletini inkâr edicek müdde‘î-i mezbûrdan müdde‘âsını mübeyyine bey-
yine taleb olundukda isbât-ı beyyine için istimhâl etmeğin mehil-i şer‘î birle 
imhâl olundukdan sonra i‘tirâfı üzre müvekkile-i mezbûrenin hissesinden bâkī 
kalan meblağ-ı mezbûr on sekiz buçuk esedî guruşu müdde‘î-i mezbûra bi 
hükmi’l-kefâle edâya mezbûr Kerson’a tenbîh olunup mâ hüve’l-vâki‘ bi’t-taleb 
ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid İsmail b. es-Seyyid Mustafa, el-Hâc Ahmed b. Ali, Ali 
Ağa b. Ömer, İbrahim Çelebi b. Ahmed, el-Hâc Mustafa b. Tevekkül.







238 [33a-2] Mahmud Efendi b. Yahya’nın Beyzâde’nin fazladan 
topladığı avârız bedelini geri alan vekili Receb Ağa 
b. Hasan’da alacağı kalmadığı
Fi’l-asl vilâyet-i Anadolu’da Göyni kazâsına tâbi‘ Virankavak nâm karye 
ahâlîsinden olup medîne-i Üsküdar’da Sultantepesi nâm mahallede mütemek-
kin olan Mahmud Efendi b. Yahya meclis-i şer‘-i şerîf-i enverde bâ‘isü hâze’l-
kitâb Receb Ağa b. Hasan mahzarında bi tav‘ihî ikrâr-ı tâm ve takrîr-i kelâm 
edip kazâ-i mezbûrun ma‘lûmü’l-esâmî ve mahsûrü’l-eşhâs re‘âyânın bin dok-
san beş senesinde üzerlerine edâsı lâzım avârız bedelini fermân-ı âlîşân ile cem‘ 
ve tecemmü‘ü ile me’mûr olan Beyzâde nâm kimesne fermândan ziyâde bi gay-
ri hakkın makbûz olan yüz yirmi esedî guruşu mahmiye-i İstanbul’da mezbûr 
Beyzâde’den taleb ve da‘vâ ve ahz u kabza ve kendilere îsâle ve kabz ve îsâl 
mütevakkıf olduğu umûrun küllîsine taraflarından beni mukaddemâ vekîl ve 
nâib-i menâb nasb ve ta‘yîn ben dahi vekâlet-i mezbûreyi ba‘de’l-kabûl meblağ-ı 
mezbûr yüz yirmi guruşu mezbûr Beyzâde’den mahmiye-i mezbûrede taleb ve 
da‘vâ ve ahz u kabz eylediğimden sonra bi tarîki’l-emâne merkūm Receb Ağa 
yedine def ‘ ve teslîm ol dahi ahz u kabz etmiş idi hâlâ meblağ-ı mezbûru bana 
red ve teslîm ben dahi ashâbına îsâl [33b] için tamâmen ahz u kabz eyledim 
merkūm Receb Ağa yedinde ve zimmetinde meblağ-ı mezbûr yüz yirmi guruş-
dan bir akçe ve bir habbe bâkī kalmadı dedikde gıbbe’t-tasdîki’l-mu‘teber vâki‘ 
hâli hıfzan li’l-makāl ketb ü tahrîr ve yed-i tâlibe vaz‘ [def ‘] olundu.
Fi’l-yevmi’s-sâdis ve’l-ışrîn min Cemâziyelevvel li sene seb‘a ve tis‘în ve elf.
Şuhûdü’l-hâl: Süleyman [b.] İbrahim, Mehmed Efendi b. Mehmed, Ahmed 
b. İbrahim, Mehmed Çavuş b. Musli, Hüseyin b. Mustafa.

239 [33b-1] Mehmed Çelebi b. Ali b. Abdullah’ın Avak v. Araton’dan 
alacağını vekili Ahmed Efendi b. Abdurrahman’ın tahsil ettiği
Vilâyet-i Anadolu’da Alâiye kazâsına tâbi‘ Seydî Mahmud nâm karye 
sükkânından Mehmed Çelebi b. Ali b. Abdullah tarafından husûs-ı âti’l-beyâna 
vekîl olduğu karye-i mezbûre ahâlîsinden olup mahmiye-i İstanbul’da Hüseyin 
Efendi hanında müsâfiren sâkin Ahmed Efendi b. Mustafa ve Yusuf Efendi 
b. Mehmed şehâdetleriyle şer‘an sâbit olup hân-ı mezkûrda sâkin Ahmed Efendi 
b. Abdurrahman meclis-i şerîf-i enverde bâ‘isü’l-vesîka Avak v. Araton nâm 
zimmî muvâcehesinde ikrâr ve takrîr-i kelâm edip müvekkil-i mezbûr Mehmed 
Çelebi’nin merkūm Avak zimmetinde yedinden müşterâ ve makbûz bir re’s işbu 
kır bârgir semeninden otuz guruş ve âhar bir tokası onar esedî guruşa olmak 
üzre yedi toka harîr semeninden yetmiş esedî guruşunu cem‘an işbu yedinde 
olan hüccet-i şer‘iyye nâtık olduğu üzre hükm-i şer‘î lâhık olan yüz esedî guru-
şu mezbûr Avak yedinden bi’l-vekâle tamâmen ahz u kabz eyledim ba‘de’l-yevm 
müvekkil-i mezbûr Ahmed Efendi’nin zikr olunan bârgir ve harîr semenlerin-
den bir akçe ve bir habbe hakkı bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
Çelebi b. İdris, Mahmud b. Hasan, Hüseyin b. Mustafa.

240 [33b-2] Kapıcı Şaban Bey’in ev ve bağ hisselerini kardeşi 
Ümmügülsüm’e satması
Min mümzâtihî
Mahmiye-i İstanbul’da Kadı çeşmesi kurbunda vâki‘ Yarhisarî Mustafa Efendi 
mahallesi sâkinlerinden hayâtında sâbıkan atebe-i aliyyede küçük defterdâr 
olup bundan akdem medîne-i Edirne’de fevt olan merhûm Receb Efendi b. el-
Hâc Ahmed’in verâseti zevce-i metrûkesi Ümmügülsüm Hâtun bt. Mehmed 
ile li eb er karındaşı olan kapıcı Şaban Bey’e münhasıra olduğu şer‘an zâhir 
ve sâbit oldukdan sonra mezbûr Şaban Bey meclis-i şer‘-i şerîf-i enverde 
merkūm Ümmügülsüm Hâtun mahzarında ikrâr ve takrîr-i kelâm edip vilâyet-i 
Anadolu’da Mihaliç kazâsında Karasu nâm karyede vâki‘ lede’l-ahâlî ve’l-cîrân 
müteveffâ-yı mezbûr Receb Efendi’ye intimâ’ ile tahdîd ve tavsîfden müstağnî 
dâhiliyyesinde fevkānî bir bâb oda ve tahtında bir kiler ve bir matbah ve bir 
sagīr kiler ve bir buzağı ahırı ve iki fırın ve bir su kuyusu ve bir kebîr at ahırı 
ve bir sâha ve hâriciyyesinde tahtânî bir bâb oda ve önünde bir sofa ve bir kebîr 
öküz ahırı ve sundurma ve havlu ve bir su sığırı ahırı ve bir mikdâr bahçeyi 
müştemil çiftlik ta‘bîr olunur menzil ve çiftlik-i mezbûr içinde mevcûd yedi re’s 
su sığırı öküzü ve bir çift kara sığır öküzü ve bir camus ineği ve bir düğe ve iki 
erkek malağı ve on yedi aded kara sığır ineği ve beş re’s kara sığır düğesi ma‘a 
buzağı ve üç re’s bârgir ve on saban demiri ve iki cedîd tava ve sekiz tencere ve 
dört aded pekmez tavası ve altı tencere ve iki tepsi ve bir kebîr kazgan ve bir 
bakraç ve bir vasat kazgan ve bir tava ve iki balta ve beş kazma ve on tırpan ve 
üç kütük kazması ve beş bel ve iki şırahâne ve üç anbar ve sekiz aded çuval ve 
dört köhne kilim ve bir vasat kaliçe ve iki beledî yastık ve iki sagīr yastık ve bir 
sahan ve iki aded sacayak ve iki re’s kısrak ve üç re’s tay ve müntefe‘un-bih yüz 
yirmi keyl mezrû‘ buğday ve kırk keyl müntefe‘un-bih mezrû‘ arpa ve yedi keyl 
müntefe‘un-bih mezrû‘ nohut ve kezâlik müntefe‘un-bih sekiz keyl mezrû‘ bur-
çak ve bir keyl müntefe‘un-bih mezrû‘ mercimek ve bağ-ı cedîd demekle ma‘rûf 
bir dönüm bağı ve Garibce? bağı demekle ma‘rûf iki dönüm bağ ve Abdal bağı 
demekle ma‘rûf bir dönüm bağ ve [İ]brahim Kethüdâ bağı demekle meşhûr 
nısf dönüm bağ ve harâbe müşrif bir kıt‘a bağ ve İncirli bağı demekle ma‘rûf 
kezâlik bir kıt‘a bağ ki dört sehmden bana isâbet ve intikāl eden üç sehm-i 
şâyi‘imi safka-i vâhide ile mezbûre Ümmügülsüm Hâtun’a altı yüz on üç kıt‘a 
esedî guruşa bey‘ ve teslîm ol dahi iştirâ ve tesellüm ve kabûl ve semeni olan 
meblağ-ı mârrü’l-vasf altı yüz on üç kıt‘a esedî guruşu yedinden bi’t-tamâm 
ve’l-kemâl alıp kabz edip mahallinde zabt ve tasarrufa merkūm Ümmügülsüm 
Hâtun’u taslît eyledim dedikde gıbbe’t-tasdîki’l-mu‘teber merkūm kapıcı Şaban 
Bey meclis-i şer‘î enverde mezbûre Ümmügülsüm Hâtun muvâcehesinde i‘âde-i 
kelâm edip mûrisim müteveffâ-yı merkūmun terekesine müte‘allika cemî‘ de‘âvî 
ve mütâlebât ve eymân ve muhâsamâtdan her biriniz âharın zimmetini ibrâ ve 
iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olun-
du.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Müftüzâde eş-Şeyh Mehmed Efendi, İbrahim Ağa el-Mübâşir, 
Mehmed Efendi b. Receb, el-Hâc Yusuf b. Murad, Mustafa Çelebi b. Şaban, Musli 
Bey Kapıcı, Ahmed Beşe b. Ali el-Attâr, Mehmed Efendi b. Sefer el-Kâtib Efendi, 
fahrü’l-eşbâh Ahmed Ağa b. ( ) Kethüdâ, Ahmed Efendi b. Mehmed Efendi, 
Mustafa b. Murtaza, Yusuf b. Abdülmennân, el-Hâc Yusuf el-Hayyât, Osman 
Efendi el-Kadı, Mehmed Halîfe el-Müezzin bi mahalle-i merkūm, Ahmed Bey 
Saka-i Dîvân-ı âlî.

241 [33b-3] Seyyid Hasan Efendi b. Seyyid Mustafa’nın menzilini bey‘ 
bi’l-istiğlâl yoluyla Muîd Ahmed Efendi Vakfı’na sattığı
Husûs-ı âti’l-beyânı mahallinde ketb ü tahrîr için bi’t-taleb savb-ı şer‘-i şerîf-i 
enverden Mevlânâ Ahmed Efendi irsâl olunup ol dahi umdetü’l-kuzât sâbıkan 
Menûf? kadısı olan es-Seyyid Hasan Efendi b. es-Seyyid Mustafa’nın mahmiye-i 
İstanbul’da Gül Câmi‘i mahallesinde sâkin olduğu menzile varıp zeyl-i sahîfede 
muharrerü’l-esâmî olan müslimîn huzûrunda akd-i meclis-i şer‘-i mübîn eyle-
dikde merkūm es-Seyyid Hasan Efendi meclis-i ma‘kūd-ı merkūmda merhûm 
Mu‘îd Ahmed Efendi vakfına kāimmakām-ı mütevellî olduğu nehc-i şer‘î üzre 
sâbit olan, işbu bâ‘isü hâzihi’l-vesîka Abdi Efendi b. Ahmed mahzarında ikrâr-ı 
tâm ve takrîr-i kelâm edip yedimde mülküm olan işbu bir tarafdan Mehmed 
Çelebi veresesi mülkleri [34a] ve bir tarafdan câmi‘-i şerîf cidârı ve bir taraf-
dan ba‘zan Medîne-i Münevvere vakfı ve bir tarafdan tarîk-i âm ile mahdûd 
hâriciyye ve dâhiliyye büyût-ı adîdeyi müştemil menzilimi cümle tevâbi‘ ve 
levâhıkıyla bi tarîki’l-istiğlâl merkūm Abdi Efendi’ye bin kıt‘a esedî guruşa bey‘ 
ve teslîm ol dahi ber vech-i muharrer iştirâ ve tesellüm ve kabûl ettiğinden son-
ra semeni olan meblağ-ı mezbûr bin guruşu merkūm Abdi Efendi mâl-ı vakf-ı 
mezbûrdan bana def ‘ ve teslîm ben dahi yedinden tamâmen ahz u kabz etti-
ğimden sonra merkūm Abdi Efendi menzil-i mezkûru gıbbe’t-tahliyyeti’ş-şer‘î 
ve’t-tekābuzi’l-mer‘î senesi yüz ellişer guruşa olmak üzre târih-i kitâbdan iki se-
neye değin üç yüz esedî guruşa bana îcâr ve teslîm ben dahi istîcâr ve kabûl ey-
ledim dedikde gıbbe’t-tasdîki’l-mu‘teberi’l-vicâhî zümre-i tüccârdan Emrullah 
Çelebi b. el-Hâc Cafer menzil-i mezbûrun ancak derkine ve mezbûr es-Seyyid 
Hasan Efendi’nin sulbî kebîr oğlu Mehmed Çelebi meblağ-ı mezbûr ile ücret-i 
merkūme ki cem‘an bin üç yüz guruşu tarafından emr ve kabûlü hâviye kefâlet-i 
sâbite ile kefîl oldukdan sonra mezbûr es-Seyyid Hasan Efendi meclis-i ma‘kūd-ı 
merkūmda i‘âde-i kelâm edip eğer cem‘an meblağ-ı mezbûr bin üç yüz guruşu 
mütevellî-i merkūma edâ edemezsem menzil-i mezbûru semen-i misli ile âhara 
bey‘ ve kabz-ı semene ve semen-i mezbûrdan deyn-i mezbûru edâya ve fazlası 
kalırsa bana îsâle vekâlet-i devriyye ile işbu hâzır bi’l-meclis Nuh Efendi b. Musa 
nâm kimesneyi tarafımdan vekîl nasb ve ta‘yîn eyledim dedikde mezbûr Nuh 
Efendi dahi vekâlet-i mezbûreyi kabûl etmeğin husûs-ı mezkûru Mevlânâ-yı 
mezbûr mahallinde tahrîr ve ma‘an irsâl olunan Mustafa b. Mehmed ile meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Cumâdelâhire li sene seb‘a ve tis‘în ve elf.
Şuhûdü’l-hâl: Umdetü’l-müderrisînü’l-kirâm Çivizâde Abdullah Efendi, 
umdetü’l-kuzât Kethüdâzâde Abdurrahman Efendi, umdetü’l-müderrisînü’l-
kirâm sâbıkan nakīb dâmâdı Muharrem Efendi.

242 [34a-1] Hüseyin Çelebi b. Mehmed Efendi’nin vârislerine intikal 
eden mülkün Ayşe bt. Ali’ye satılması
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘den 
irsâl olunan Mevlânâ Ahmed Efendi b. Yusuf Halîfe mahmiye-i İstanbul’da Abdi 
Subaşı mahallesi sâkinlerinden iken bundan akdem vefât eden Hüseyin Çelebi 
b. Mehmed Efendi’nin menziline varıp huzûr-ı müslimînde akd-i meclis-i şer‘-i 
Nebevî eyledikde müteveffâ-yı mezbûrun verâseti vâlidesi Safiye bt. Abdullah 
nâm hâtun ile li ebeveyn kız karındaşı Halime’ye ve li üm karındaşları Mehmed 
ve Ayşe ibney el-Hâc Ahmed Ağa’ya münhasıra olup ba‘dehû mezbûre Ayşe 
dahi fevt olup verâseti vâlidesi mezbûre Safiye ile babası mezbûr el-Hâc Ahmed 
Ağa’ya münhasıra ve tashîh-i mes’eleleri bi tarîki’l-münâsahati’ş-şer‘iyye on se-
kiz sehimden olup sihâm-ı mezbûreden dört sehimi vâlidesi mezbûre Safiye 
Hâtun’a ve dokuz sehimi mezbûre Halime’ye ve üç sehimi mezbûr Mehmed’e 
ve iki sehimi babası mezbûr el-Hâc Ahmed Ağa’ya isâbet eylediği şer‘an mü-
tehakkik oldukdan sonra mezbûr el-Hâc Ahmed Ağa b. Mehmed asâleten ve 
zevcesi mezbûre Safiye ve Halime taraflarından husûs-ı âti’l-beyâna vekîlleri 
olduğu Süleyman Efendi b. Abdullah ve Hüseyin b. Hasan nâm kimesneler 
şehâdetleriyle sâbit olmağla vekâleten ve oğlu mezbûr Mehmed sagīr olmağla 
velâyeten meclis-i ma‘kūd-ı mezbûrda, yine mahalle-i mezbûre sâkinelerinden 
Ayşe bt. Ali nâm hâtun mahzarında asâleten ve vekâleten ve velâyeten ikrâr-ı 
tâm ve takrîr-i kelâm edip müteveffâ-yı mezbûr Hasan Çelebi’nin terekesin-
den olup mahalle-i mezbûrede vâki‘ bir tarafdan mezbûre Ayşe Hâtun mül-
kü ve iki tarafdan merhûm Mehmed Efendi veresesi mülkleri ve bir tarafdan 
tarîk-i âm ile mahdûd bir bâb tahtânî oda ve bir mikdâr yer ta‘bîr olunur arsa 
ve bir mikdâr havluyu müştemil mülk-i mevrûsumuzu cemî‘ tevâbi‘ ve levâhıkı 
ile mezbûre Ayşe Hâtun’a tarafeynden îcâb ve kabûlü hâvî bey‘-i bâtt-ı sahîh-i 
şer‘î ile yüz elli kıt‘a esedî guruşa bey‘ ve teslîm ol dahi minvâl-i muharrer üzre 
iştirâ ve kabûl eyledikden sonra semeni olan meblağ-ı mezbûr elli kıt‘a esedî gu-
ruşu mezbûre Ayşe Hâtun yedinden bi’l-asâle ve bi’l-vekâle ve bi’l-velâye ahz u 
kabz eyledim ba‘de’l-yevm menzil-i mahdûd-ı mezkûr mezbûre Ayşe Hâtun’un 
mülk-i müşterâsıdır keyfe mâ yeşâ ve yahtâr mutasarrıfe olsun dediklerinde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr ba‘dehû 
ma‘an ba‘s olunan Receb Beşe b. Ramazan ile meclis-i şer‘a gelip alâ vukū‘ihî ha-
ber vermeleriyle mâ vaka‘a bi’t-taleb ketb olundu.
Hurrire fi’l-yevmi’t-tâsi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Hasan Efendi b. Mehmed, Veli Efendi b. Ahmed, el-Hâc Osman 
b. Receb, Süleyman Efendi b. Abdullah, Hüseyin Çelebi b. Hasan.

243 [34a-2] Musa Beşe b. Süleyman’ın borcunu kefili olan oğlu Mustafa 
Çelebi’nin ödemesi gerektiği
Mahmiye-i İstanbul’da vâki‘ keresteci el-Hâc Mahmud ve Hasan Ağa ve Şeyh 
Mehmed Efendi vakıflarına bi’l-fi‘l mütevellî olan işbu bâ‘isü’l-kitâb Mustafa 
Çelebi b. el-Hâc Ahmed meclis-i şer‘-i şerîf-i enverde Mustafa Çelebi nâm kimes-
ne mahzarında bi’t-tevliyye üzerine da‘vâ ve takrîr-i kelâm edip mezbûr Mustafa 
Çelebi’nin babası olup bundan akdem vefât eden yine mahmiye-i mezbûreden 
Veled-i Karabaş mahallesinde sâkin Musa Beşe b. Süleyman bin doksan üç se-
nesi Cumâdelâhiresi’nin selhinde hâl-i hayât ve kemâl-i âfiyetinde mahalle-i 
mezbûrede vâki‘ bir tarafı Mustafa b. Süleyman mülkü ve bir tarafı Mehmed Çelebi 
mülkü ve tarafeyni tarîk-i âm ile mahdûd mülk menzilimi benden mukaddem 
evkāf-ı mezkûreye mütevellî olan el-Hâc Mehmed b. Abdurrahman nâm kimes-
neye üç yüz esedî guruşa bi tarîki’l-istiğlâl bey‘ ve teslîm mezbûr el-Hâc Mehmed 
dahi evkāf-ı mezkûre mâllarıyla bi’t-tevliyye iştirâ ve kabûl ve kabz edip semeni 
olan meblağ-ı mezbûr üç yüz guruşu bi’t-tevliyye mezbûr yedinden tamâmen ahz 
u kabz eyledikden sonra yine mezbûr el-Hâc Mehmed menzil-i mezbûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i mezkûrdan üç sene tamâmına de-
ğin her senesi kırk beşer esedî guruşdan cem‘an yüz otuz esedî guruşa mezbûr 
Musa Beşe’ye îcâr ve teslîm ol dahi istîcâr ve kabûl ve kabz eyledikde oğlu işbu 
mezbûr Mustafa Çelebi asl-ı mâl-ı mezbûr ile ücret-i mezkûreyi ahz u kabûlü 
hâvî kefâlet-i sahîha-i şer‘iyye ile kefîl olup hattâ târih-i mezbûrda Davudpaşa 
mahkemesinde nâibü’ş-şer‘i’ş-şerîf olan Abdülbâkī Efendi huzûrunda her biri 
husûs-ı mezbûru ikrâr ve hüccet-i şer‘iyye tahrîr olundukdan sonra [34b] mezbûr 
Musa Beşe deyn-i mezbûru kable’l-edâ fevt olup ve mezkûr el-Hâc Mehmed dahi 
tevliyyet-i mezkûreden azl ve yerine ben mütevellî olup beni tevkîl ve ihâle etme-
ğin mezbûr Mustafa Çelebi’ye suâl olunup hâlâ asl-ı mâl-ı mezbûr üç yüz guruşu 
bi hükmi’l-kefâle bana edâ ve teslîm[e] mezbûr Mustafa Çelebi’ye tenbîh olunmak 
matlûbumdur deyû mazmûnu min külli’l-vücûh takrîr-i meşrûhuna mutâbık 
hüccet-i şer‘iyye dahi ibrâz etmeğin gıbbe’s-suâl mezbûr Mustafa Çelebi kefâlet-i 
mezkûreyi inkâr edicek müdde‘î-i mezbûrdan müdde‘âsına beyyine taleb olunduk-
da zeyl-i hüccet-i mezkûrede mektûbü’l-esâmî olan müslimînden İmâm Mehmed 
Efendi b. Mahmud ve Mehmed Çelebi b. Osman ve el-Hâc Ali b. Abdullah nâm 
kimesneler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ işbu 
mezkûr Mustafa Çelebi’nin babası olup bundan akdem vefât eden mezbûr Musa 
Beşe b. Süleyman târih-i mezkûrda hâl-i hayâtında müdde‘î-i mezbûrdan mu-
kaddem vakf-ı mezbûra mütevellî olan mezkûr el-Hâc Mehmed Ağa’ya hudûd-ı 
mezkûre ile mahdûd olan mülk menzilini üç yüz guruşa bi tarîki’l-istiğlâl bey‘ 
ve teslîm ve kabz ve semen-i mezkûr edip üç sene tamâmına değin ber vech-i 
mastûr yüz otuz guruşu ba‘de’t-tahliyye istîcâr ettikde, oğlu işbu Mustafa Çelebi 
asl-ı mâl-ı mezbûr ve ücrete bizim huzûrumuzda emr ve kabûlü hâvî kefâlet-i 
sahîha-i şer‘iyye ile kefîl olmuş idi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın mûcebiyle ba‘de’l-hükm asl-ı mâl-ı mezbûr üç yüz 
guruşu vakf için mütevellî-i mezbûra edâ ve teslîme mezbûr Mustafa Çelebi’ye 
tenbîh olunup mâ vaka‘a bi’t-taleb ketb olundu.
Fî evâsıtı Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mehmed 
b. İdris, Ali b. Bâli, Ebûbekir Çelebi b. Abdi.

244 [34b-1] Seyyid Süleyman b. Mustafa’nın Hacı Musli b. Abdullah’a 
borçlu olduğu
Mahmiye-i İstanbul’da ( ) Câmi‘i kurbunda Çelebioğlu mahallesinde sâkin el-
Hâc Musli b. Abdullah meclis-i şer‘-i şerîfde mahmiye-i mezbûrede Tahtakale’de 
vâki‘ Büyük Arasta’da haffâf olan es-Seyyid Süleyman b. Mustafa mahzarında 
üzerine da‘vâ ve takrîr-i kelâm edip yedinde olan işbu memhûr deyn temessü-
kü nâtık olduğu üzre târih-i kitâbdan on üç ay mukaddem mezbûr es-Seyyid 
Süleyman mudârebe-i nısfiyye tarîkiyle dört yüz guruşumu def ‘ ve teslîm ol 
dahi kabz ve tesellüm ve kendi mesârifine istihlâk edip ba‘dehû mezbûr es-
Seyyid Süleyman meblağ-ı mezbûr[u] bana vâcibü’l-edâ zimmetinde deyni ol-
duğunu mu‘terif ve yedime işbu deyn temessükü vermiş idi hâlâ mezbûr es-
Seyyid Süleyman’a suâl olunup meblağ-ı mezbûr dört yüz guruşu bana edâ ve 
teslîme tenbîh olunmak matlûbumdur dedikde gıbbe’s-suâl mezbûr es-Seyyid 
Süleyman cevâbında kaziyye vech-i meşrûh üzre olup meblağ-ı mezbûr dört 
yüz guruş temessük mûcebince müdde‘î-i mezbûr el-Hâc Musli’ye vâcibü’l-
edâ ve lâzımü’l-kazâ zimmetinde deyni olduğunu tâyi‘an ikrâr ve i‘tirâf etme-
ğin mûcebince meblağ-ı mezbûr dört yüz guruşu müdde‘î-i merkūm el-Hâc 
Musli’ye edâ ve teslîme mezbûr es-Seyyid Süleyman’a tenbîh olunup mâ vaka‘a 
bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Hâşim Çelebi [b.] Abbas, Ahmed Çelebi Kethüdâ-yı 
haffâf, Mustafa Efendi el-İmâm, Mustafa Çelebi b. Hüseyin.

245 [34b-2] Yahya Çelebi b. Halil’in Seyyid Ömer Efendi b. Seyyid 
Mustafa Efendi’den alacağını tahsil ettiği
Mahmiye-i İstanbul’da Hoşkadem mahallesinde sâkin Yahya Çelebi b. Halil 
meclis-i şer‘-i şerîf-i enverde fi’l-asl medîne-i Tokat ahâlîsinden olup hâlâ 
mahmiye-i mezbûrede Sultan Selim Hân -aleyhi’r-rahmetü ve’l-gufrân- Câmi‘-i 
şerîfi kurbunda sâkin mefharü’l-kuzât es-Seyyid Ömer Efendi b. es-Seyyid 
Mustafa Efendi tarafından ikrâr-ı âti’z-zikri tasdîke vekîl olduğu Abdullah 
Efendi b. Mehmed Efendi ve İbrahim Çelebi b. Mahmud nâm kimesneler 
şehâdetleriyle şer‘an sâbit olan el-Hâc Abdullah Efendi b. el-Hâc Yakub mah-
zarında bi tav‘ihî ikrâr ve takrîr-i kelâm edip bundan akdem ben müvekkil-i 
mezbûr Ömer Efendi’nin hizmetinde olmağla malımdan yirmi beş guruşumu 
ikrâz ve teslîm ol dahi iktirâz ve kabz etmiş idi meblağ-ı mezbûru merkūm 
es-Seyyid Ömer Efendi’den taleb ve da‘vâ eylediğimde ol dahi inkâr etme-
ğin beynimizde nizâ‘-ı küllî vukū‘undan sonra muslihûn tavassut edip da‘vâ-
yı mezbûremden on guruş üzerine merkūm es-Seyyid Ömer Efendi benimle 
müsâlaha olup ben dahi ber vech-i muharrer sulh-i mezbûru kabûl ve bedel-i 
sulh olan meblağ-ı mezbûru müvekkil-i mezbûr es-Seyyid Ömer Efendi ye-
dinden bi’t-tamâm ve’l-kemâl ahz u kabz edip meblağ-ı bâkī-i mezbûr on gu-
ruşa müte‘allika da‘vâdan müvekkil-i mersûmun zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’l-mu‘teberi’l-vicâhî 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve tis‘în ve elf min hicreti 
men lehü’l-izzi ve’ş-şeref.
Şuhûdü’l-hâl: Es-Seyyid Ali Efendi b. el-Hâc Bekir, Mustafa Beşe b. el-Hâc Bekir, 
Ahmed Beşe b. ( ), Hoca Ahmed Efendi.

246 [34b-3] Mehmed Çelebi b. Ali’ye ait köşkün üç penceresinin 
komşu iki evin harem kısmını gözetlemeye imkân vermeyecek 
şekilde değiştirilmesi
Husûs-ı âti’z-zikrin mahallinde keşf ve tahrîri için bâ fermân-ı âlî savb-ı şer‘den 
bi’t-taleb irsâl olunan Mevlânâ Ebûbekir Efendi b. Abdülkerim [ve] hâssa 
mi‘mârlarından üstâd Ahmed Halîfe b. ( ) ve Ali Halîfe b. Mustafa ile Mehmed 
Çelebi b. Ali ve vâlidesi Fâtıma bt. Abdülkerim’in merhûm Baba Nakkāş vakfın-
dan ale’l-iştirâki’s-seviy mutasarrıf olduğu mahmiye-i İstanbul’da Çelebioğlu 
mahallesinde vâki‘ menzile varıp zeyl-i kitâbda muharrerü’l-esâmî müslimîn 
huzûrlarında akd-i meclis-i şer‘-i şerîf eyledikde mezbûrânın zikr olunan 
menzilleri etrâfında sâkin el-Hâc Osman ve el-Hâc İbrahim b. Abdülmennân 
ve Ahmed Ağa b. Abdullah ve el-Hâc Mahmud b. Mahmud meclis-i ma‘kūd-ı 
mezbûrda, mezbûrân Mehmed Çelebi ve Fâtıma Hâtun mahzarında her biri 
takrîr-i da‘vâ edip mezbûrânın menzillerinin tabaka-i ulyâsında bundan [ak-
dem] binâ ve ihdâs olunan işbu köşkün pencerelerinden bizim atîk menzille-
rimizin makarr-ı nisvân olan mahallerine havâlesi olmağın ba‘de’n-nazar suâl 
olunup havâlesini def ‘ine mezbûrâna tenbîh olunmak matlûbumuzdur dedik-
lerinde [35a] mi‘mârân-ı mezbûrân ve sâir vukūfu olan bî-garaz müslimîn ile 
nazar olunmağın fi’l-hakīka zikr olunan köşkün üç penceresinden mezbûrân 
el-Hâc Osman ve el-Hâc İbrahim’in menzillerinin makarr-ı nisvân olan ma-
hallerine ve tarîk-i âm tarafında def ‘-i havâle için mukaddemâ vaz‘ olunan tah-
ta perdenin iki aded tahtası noksân olmağla andan mezbûr el-Hâc Mahmud’un 
penceresine havâlesi olduğu mütehakkik olmağın gıbbe’s-suâl mezbûrân dahi 
kaziyye vech-i meşrûh üzre olduğunu ikrâr ve i‘tirâf etmeleriyle mûcebince 
Mevlânâ-yı mezbûr Ebûbekir Efendi vech-i muharrer üzre havâlesini def ‘a 
mezbûrân Mehmed Çelebi ve Fâtıma’ya tenbîh ve vâki‘ hâli mahallinde tahrîr 
edip ba‘dehû ma‘an ba‘s olunan Mustafa b. Ahmed ve Mehmed b. Abdullah ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ aşer min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Efendi b. Abdülcelil el-İmâm, Mustafa Çelebi el-Müezzin, 
Mehmed Ağa b. Abdullah, el-Hâc Veli b. Oruc, el-Hâc Mehmed b. Mustafa, 
Süleyman Çelebi b. Mustafa, Receb Çelebi b. Mehmed, Mehmed Çelebi 
b. Mahmud, el-Hâc Mustafa b. Tevekkül, Ahmed Bey b. ( ).

247 [35a-1] Rukiye bt. Mehmed’in Ahmed Çelebi’ye borcunu ödediği ve 
menzilindeki rehnin kaldırıldığı
Mahmiye-i İstanbul’da Hoca Üveys mahallesinde sâkin Ahmed Çelebi 
b. Abdullah meclis-i şer‘-i şerîf-i enverde mahalle-i mezbûre sâkinelerinden 
Sorgucî kızı demekle ma‘rûf bâ‘isetü’l-kitâb Rukiye bt. Mehmed nâm hâtun 
mahzarında bi tav‘ihî ikrâr ve takrîr-i kelâm edip mezbûre Rukiye Hâtun yedin-
de mülk ve hakkı olup mahalle-i mezbûrede vâki‘ bir tarafdan Çâşnigir odala-
rı ve bir tarafdan Yusuf Ağa mülkü ve bir tarafdan Hüseyin Efendi mülkü ve bir 
tarafdan tarîk-i âmla mahdûd mülk menzilini, cümle tevâbi‘ ve levâhıkı ile bin 
doksan senesi Rebî‘ulevveli gurresinde mezbûre Rukiye Hâtun dört yüz yetmiş 
esedî guruşa bi tarîki’l-istiğlâl bana bey‘ ve teslîm ve kabz-ı semen eylediğinden 
sonra ben menzil-i mezbûru ba‘de’t-tahliyye sene tamâmına değin kırk yedi gu-
ruşa yine mezbûre Rukiye Hâtun’a îcâr ve teslîm ol dahi ber vech-i muharrer 
istîcâr ve kabûl etmekle hâlâ târih-i kitâba gelince işbu yedimde olan hüccet-i 
şer‘iyye nâtık olduğu üzre asl-ı mâl ve ücret-i lâzımesinden min haysi’l-mecmû‘ 
beş yüz doksan beş guruş hakkımı mezbûre Rukiye bana edâ ve teslîm ben dahi 
yedinden tamâmen ahz u kabz ve fekk-i rehin edip menzil-i mezbûru mezbûre 
Rukiye Hâtun’a teslîm eyledim ba‘de’l-yevm meblağ-ı mezbûr beş yüz doksan 
beş esedî guruşdan zimmetinde bir akçe ve bir habbe hakkım bâkī kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: Hasan Çavuş b. Mustafa el-Mübâşir, Osman Beşe b. Abdullah, el-
Hâc Mustafa b. Tevekkül, Süleyman Çelebi b. Receb, Mahmud b. Ahmed.

248 [35a-2] Şerife Rabia Hatun bt. Abdullah Efendi’nin câriyesi 
Müstakim bt. Abdullah’ı azat ettiği
Mahmiye-i İstanbul’da Yarhisarî Muslihiddin mahallesinde sâkine umdetü’l-
muhadderât Şerife Râbia Hâtun bt. el-müvellâ’l-merhûm Abdullah Efendi tara-
fından akd-i âti’z-zikri ikrâra sâbitü’l-vekâle vekîli olan el-Hâc Hüseyin Efendi 
b. Mustafa meclis-i şer‘-i şerîf-i enverde bi’l-vekâle ikrâr ve takrîr-i kelâm 
edip müvekkilem mûmâ-ileyhâ Şerife Râbia Hâtun kendiye rıkk-ı sâbıkını 
i‘tirâf eden işbu açık kaşlı, ala gözlü, uzun boylu Moskoviyyetü’l-asl hâmiletü 
hâze’l-kitâb Müstakīm bt. Abdullah nâm câriye-i memlûkesini işbu mümzâ 
ve mahtûm temessük nâtık olduğu üzre, bin seksen yedi senesi Cumâdelâhire 
gurresinden hasbeten lillâhi te‘âlâ malından tahrîr ve i‘tâk ve kayd-ı rıkkıyyet-
den ıtlâk ve harâir-i hürriyete idrâc ve ilhâk etmiş idi hâlâ mevsûfe-i mezbûre 
Müstakīm sâir harâir-i asliyyât gibi hürre olmuşdur dedikde mâ vaka‘a bi’t-
taleb ketb olundu.
Fi’l-yevmi’t-tâsi‘ aşer min Recebi’l-ferd sene [10]97.
Şuhûdü’l-hâl: Umdetü’l-mevâliyyi’l-izâm Mahmud Efendi b. ( ), es-Seyyid 
Mehmed Fâzıl Efendi b. el-müşârün-ileyh Mahmud Efendi, es-Seyyid Ahmed 
Efendi b. el-müşârün-ileyh, Mustafa Efendi b. Kemal, Mehmed Çelebi b. Ahmed, 
Hüseyin b. Mustafa.

249 [35a-3] Tokaki v. Kostantin’in kölesi Yuvan v. Vasil’i azat ettiği
Mahmiye-i İstanbul’da Tahtaminâre mahallesinde sâkin Tofaki v. Kostantin 
nâm zimmî tarafından husûs-ı âti’l-beyâna vekîl olduğu Kostantin v. Lefter 
ve Dimitri v. Folonari nâm zimmîler şehâdetleriyle şer‘an sâbit olan Yamandi 
v. Kostantin meclis-i şer‘-i şerîf-i enverde bi’l-vekâle ikrâr-ı tâm ve takrîr-i 
kelâm edip müvekkilim mezbûr Tokaki’ye rıkkını mu‘terif olan işbu uzun 
boylu, sarı açık kaşlı, ala gözlü Moskoviyyü’l-asl bâ‘isü’l-vesîka Yuvan v. Vasil 
nâm zimmîyi lâ li garazin ‘âcil ve lâ li ivazin âcil malından tahrîr ve i‘tâk ve 
zümre-i tarîk-i asliyyâta idrâc ve ilhâk eyledim ba‘de’l-yevm mevsûf-ı mezbûr 
Yuvan sâir harâir-i asliyyât gibi hür olmuşdur dedikde mâ vaka‘a bi’t-taleb 
ketb olundu.
Fi’l-yevmi’s-sâmin aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi [b.] Ahmed, Mehmed 
Çelebi b. İdris, Hüseyin b. Mehmed, Ali b. Bâli, Nazar v. Panayot, Kapril 
v. Kostantin, Tanaş v. Todori, Vared? v. Yuri, Azmori? v. Yani.
[35b] Kezâlik müvekkilim mezbûr Tofaki’ye rıkkını mu‘terife olan işbu orta boy-
lu açık kaşlı ala gözlü Moskoviyyetü’l-asl bâ‘isetü hâze’l-vesîka Fando bt. Fasfor 
nâm nasrâniyeyi lâ li ivazin ‘âcil ve lâ li garazin âcil malından tahrîr ve i‘tâka 
ve zümre-i harâir-i asliyyâta idrâc ve ilhâk eyledim ba‘de’l-yevm mevsûfe-i 
mezbûre Fando sâir harâir-i asliyyât gibi hürre olmuşdur dedikde mâ vaka‘a 
bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve tis‘în ve elf.
Şuhûd: Sâbikūn.







250 [35b-1] Emine bt. Sunullah Çelebi ve kızı Fâtıma’nın sözleşme 
yaptıkları köleleri Kenan’ı anlaştıkları miktarın önemli kısmını 
ödediği için azat ettikleri
Vilâyet-i Anadolu’da Bolu sancağında Ulaf kazâsına tâbi‘ Koltuk? nâm kar-
ye ahâlîsinden iken bundan akdem fevt olan Mustafa Bey b. İbrahim nâm ki-
mesnenin verâseti zevce-i menkûha-i metrûkesi Emine bt. Sunullah Çelebi ile 
sulbiye kebîre kızı Fâtıma nâm hâtunlara münhasıra olduğu şer‘an zâhir ve 
müte‘ayyin oldukdan sonra kendi tarafından asîl ve mezbûre Fâtıma tarafından 
husûs-ı âti’z-zikre vekîl-i müsecceli olan mezbûre Emine Hâtun ba‘de’t-ta‘rîfi’ş-
şer‘î meclis-i şer‘-i şerîf-i enverde açık kaşlı ala gözlü uzun boylu Rûsiyyü’l-asl 
hâmil-i hâze’l-kitâb Kenan b. Abdullah mahzarında asâleten ve vekâleten ikrâr 
ve takrîr-i kelâm edip mezbûr Kenan zevcim mezbûr Mustafa Bey’in ile’l-vefât 
abd-i memlûkü olup ba‘de’l-vefât bana ve müvekkilem mezbûreye irsen isâbet 
eyledikden sonra mevsûf-ı mezbûr Kenan bize yüz seksen guruş verip ba‘dehû 
sâir ahrâr-ı asliyyîn gibi hür olmak üzre kitâbete kat‘ edip ol dahi kabûl ve 
bedel-i kitâbetinin altmış beş guruşunu bize edâ ve teslîm etmişidi hâlâ otuz 
guruşunu dahi bana edâ ve teslîm ben dahi asâleten ve vekâleten ahz u kabz ve 
mâ‘adâsı olan seksen beş guruş mütâlebesinden mezbûrun zimmetini ibrâ ve 
iskāt eyledim fîmâ ba‘d mevsûf-ı mezbûr Kenan sâir ahrâr-ı asliyyîn gibi hürre 
olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve seb‘în ve elf.
Şuhûdü’l-hâl: İbrahim b. İsmail, Mustafa b. Muharrem, el-Hâc Mustafa 
b. Tevekkül, İbrahim b. Ahmed.

251 [35b-2] Hristodoli v. İstadrinoz’un mirası karısına ve ana bir kız 
kardeşine düşmekle vârisi olmayan diğer uzak akrabalarının 
miras iddialarının reddedilmesi
Min mümzâtihî
Mahmiye-i İstanbul’da Eğrikapı kurbunda Çakır Ağa mahallesinde sâkine 
Lişaro bt. Velisar ve Üsküdar kazâsına tâbi‘ Pendik karyesi sükkânından Kırança 
bt. Yorgi nâm nasrâniye meclis-i şer‘-i şerîf-i enverde ba‘de’s-sübûti’ş-şer‘î yine 
Üsküdar kazâsına tâbi‘ Maltepe nâm karyede sâkin iken bundan akdem hâlik 
olan Hristodoli v. İstadrinoz nâm zimmînin terekesine ber vech-i âtî vâzı‘ü’l-
yed olan Hırsafine bt. Mosko nâm nasrâniye muvâcehesinde üzerine da‘vâ ve 
takrîr-i kelâm edip biz hâlik-i mezbûr Hristodoli babasının li ebeveyn kız karın-
daşlarının kızları olmağın zî-rahm cihetinden vârisleri olmağın hâlâ mezbûre 
Hırsafine’den suâl olunup bi gayri hakkın vaz‘-ı yed eylediği tereke-i mezbûrede 
kasr-ı yed ve bize teslîme tenbîh olunmak matlûbumuzdur dediklerinde gıbbe’s-
suâl mezbûre Hırsafine cevâbında ben hâlik-i mezbûr Hristodoli’nin li üm kız 
karındaşı olup hâlik-i mezbûrun verâseti li üm kız karındaşı olmağla bana 
ve zevce-i metrûkesi Forşine bt. Filikoz nâm nasrâniyeye münhasıra olmağ-
la terekesine vâzı‘ü’l-yed ederim deyû def ‘le mukābele edicek gıbbe’l-istintâk 
mezbûretân Lişaro ve Kırança [cevâblarında] mezbûre Hırsafine hâlik-i mezbûr 
Hristodoli’nin li üm kız karındaşı ve kurbiyyet tarîkiyle vârisesi olduğunu takrîr 
ve ikrâr ve i‘tirâf etmeğin mûcebince müdde‘iyetân-ı mezbûretân Lişaro ve 
Kırança bî-vech mu‘ârazadan men‘ olunmağın mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Mehmed Çavuş el-Mübâşir, Mustafa Ağa b. Abdurrahman, 
İbrahim Çelebi b. Ahmed, Ahmed Çelebi b. ( ).

252 [35b-3] Merhum Receb b. Hacı Himmet’in karısının terekeden bazı 
eşyaları gizlediği iddiasını kardeşi Şaban Bey’in ispat edemediği
Mahmiye-i İstanbul’da Kadı çeşmesi kurbunda vâki‘ Yarhisarlı Mustafa Efendi 
mahallesinde sâkin iken atebe-i aliyyede sâbıkan küçük defterdâr olup bun-
dan akdem medîne-i Edirne’de fevt olan Receb Efendi b. el-Hâc Himmet’in 
verâseti zevce-i metrûkesi Ümmügülsüm Hâtun bt. Mehmed ile li eb er karın-
daşı olan Şaban Bey nâm kimesneye münhasıra olduğu şer‘an zâhir ve sâbit ol-
dukdan sonra mezbûr Şaban Bey meclis-i şer‘de müteveffâ-yı mezbûrun zevce-
si ve tereke-i metrûkesine vâzı‘ü’l-yed olan mezbûre Ümmügülsüm Hâtun mah-
zarında üzerine da‘vâ ve takrîr-i kelâm edip mûrisim müteveffâ-yı mezbûrun 
terekesinden kırk bir aded sahan ve iki tencere ve def ‘a bir kebîr tencere ve 
bir cedîd kazgan ve üç güğüm ve iki vasat güğüm ve bir kebîr sini ve bir sîm 
gülâbdân ma‘a buhurdan ve yirmi üç yemeni yorgan ve on iki minder ve beş 
beledî döşek ve iki kırmızı ihrâm ve bir işleme kapı perdesi ve bir çift mücev-
her bilezik ve bir münakkaş ocak yaşmağı ve bir sîm devât ve Seyfi nâm bir 
câriye ve Mihri nâm câriyemi mezbûre Ümmügülsüm Hâtun ketm ve ihfâ et-
mişdir suâl olunup eşyâ-i mezkûre ve iki re’s câriyelerden bana isâbet ve intikāl 
eden hisse-i şer‘iyyem alıverilmek matlûbumdur dedikde gıbbe’s-suâl ve’l-inkâr, 
müdde‘î-i mezbûrdan müdde‘âsını mübeyyin beyyine taleb olundukda ityân-ı 
beyyineden izhâr-ı acz edip istihlâf etmeğin eşyâ-i mezkûre ve iki re’s câriyeleri 
vech-i meşrûh üzre ketm ve ihfâ etmediğine mezbûre Ümmügülsüm Hâtun’a 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-Azîm 
etmeğin mûcebiyle müdde‘î-i merkūm Şaban Bey bî-vech mu‘ârazadan men‘ ve 
def ‘ olunup mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-mürecceb li sene seb‘a ve seb‘în ve elf.
Şuhûdü’l-hâl: Abdülbâkī Efendi b. Said el-İmâm, Osman Efendi b. Yusuf, 
Mehmed Çelebi b. Receb, Abdullah Efendi b. el-Hâc Veli, Ahmed Efendi b. Ali, 
Ahmed Bey b. Mustafa, el-Hâc Yusuf b. Murad, Mustafa b. Şaban, İbrahim b. ( ) 
el-Mübâşir, Ahmed Efendi b. Mehmed Efendi.

253 [36a-1] Ahmed Çelebi b. Derviş Odabaşı’nın dükkân hisselerini 
Saliha Hatun Vakfı’na bey‘ bi’l-vefâ yoluyla satması
Mahmiye-i İstanbul’da Tercüman Yunus mahallesinde sâkin Ahmed Çelebi 
b. Derviş Odabaşı meclis-i şer‘-i hatîrde mahmiye-i mezbûrda Çakır Ağa ma-
hallesinde vâki‘ musallâhâne için sâhibetü’l-hayr Sâliha Hâtun’un nukūd-ı 
mevkūfesine hâlâ mütevellî olan işbu bâ‘isü’l-vesîka el-Hâc Abdurrahman 
muvâcehesinde ikrâr-ı tâm ve takrîr-i kelâm edip mahmiye-i mezbûrede Kefeli 
mahallesinde vâki‘ bir tarafdan Ayşe ve Hatice bintey Yusuf nâm hâtunların 
mülkü ve bir tarafdan Ali ve Ayşe ibney el-Hâc Mehmed mülkleri ve iki ta-
rafdan tarîk-i hâs ile mahdûd mülk menzil ve sâlifü’l-beyân Tercüman Yunus 
câmi‘-i şerîfi kurbunda olan çarşıda vâki‘ lede’l-ahâlî ma‘lûmü’l-hudûd bir bâb 
börekçi dükkânı ve iki bâb attâr dükkânlarının irsen ve şer‘an mülküm olan 
nısf-ı şâyi‘lerini bi tarîki’l-bey‘ bi’l-vefâ mütevellî-i mezbûra bu seneye değin 
üç yüz esedî guruşa bey‘ ve teslîm ol dahi bi’t-tevliyye iştirâ ve kabûl ve tesel-
lüm eyledikden sonra semeni olan meblağ-ı mezbûr üç yüz esedî guruşu mâl-ı 
vakf-ı mezbûrdan olmak üzre yedinden bi’t-tamâm ahz u kabz eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Ağa b. Mehmed, Ali Çelebi b. Abdullah, İbrahim Çelebi 
b. ( ) el-mütevellî, Eyyûb Çelebi b. Hasan, el-Hâc Hasan b. Abdullah.

254 [36a-2] Abdurrahman Efendi b. Ebitâlib Vakfı mütevelliliğine 
Seyyid Mehmed ve Seyyid Lütfullah’ın tayini
Mahmiye-i İstanbul’da Tarsus mahallesinde sâkin iken bundan akdem vefât 
eden merhûm Abdurrahman Efendi b. Ebîtâlib nâm sâhibü’l-hayrın bin altmış 
senesinin Recebi gurresinde vakf eylediği üç yüz guruşun nemâsından yevmî 
bir akçe vazîfeye mutasarrıf olan vâkıf-ı mezbûrun sadriye kızı Ayşe’nin kızı 
Şerife Emine bt. es-Seyyid Osman nâm hâtun fevt olmağla vazîfe-i mezbûre 
mahlûle olmağın işbu bâ‘isetü’l-kitâb mezbûre Emine Hâtun’un sadrî sagīr oğul-
ları es-Seyyid Mehmed ve es-Seyyid Lütfullah ibney es-Seyyid Mustafa Efendi 
her biri mahal ve müstahık olmağla zikr olunan yevmî bir akçe vazîfe mezbûrân 
es-Seyyid Mehmed ve es-Seyyid Lütfullah iştirâki’s-seviy üzre cânib-i şer‘-i 
âlîden tevcîh olunup tasarrufları için işbu vesîka-i enîka bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Fahrü’l-akrân Mustafa Ağa b. Hüseyin, İbrahim Çelebi b. Ahmed, 
el-Hâc Mustafa b. Tevekkül, Ahmed Beşe Çukadâr.

255 [36a-3] Hüseyin b. Resul’ün menzilini Hatice bt. Ahmed 
Ağa’ya sattığı
Mahmiye-i İstanbul’da İskenderpaşa mahallesinde sâkin Hüseyin Efendi b. Resul 
meclis-i şer‘-i şerîfde bâ‘isetü’l-vesîka Hatice bt. Ahmed Ağa nâm hâtun tarafın-
dan husûs-ı âti’l-beyâna vekîl olup zât-ı mezbûreyi ma‘rifet-i şer‘iyye ile ârifân 
olan Resul Efendi b. Musa ve Hasan Efendi b. Burhaneddin şehâdetleriyle şer‘an 
vekâleti sâbite olan el-Hâc Süleyman b. Himmet mahzarında ikrâr-ı tâm ve 
takrîr-i kelâm edip akd-i âtî sudûruna değin yedimde mülküm ve hakkım olup 
mahalle-i mezbûrede vâki‘ bir tarafı mezbûre Hatice mülkü ve bir tarafı Hatice 
Hâtun mülkü ve bir tarafı Hurrem Bey vakfında türbedâr Mehmed Çelebi ve-
resesi tasarruflarında olan menzil ve bir tarafı tarîk-i hâs ile mahdûd tahtânî 
bir oda ve bir kenîf ve bir ahır ve bi’r-i mâ ve taş duvar ve bir mikdâr havlu ve 
merkūm Hurrem Bey vakfı tarafından saçak bir ayrı damlalığı müştemil mülk 
menzilimi cümle tevâbi‘ ve levâhıkıyla müvekkile-i mezbûre Hatice Hâtun’a üç 
yüz on esedî guruşa tarafeynden îcâb ve kabûlü hâviye bey‘-i bâtt-ı sahîh-i şer‘î 
ile bey‘ ve temlîk ve teslîm ol dahi iştirâ ve temellük ve kabûl ve tesellüm eyle-
diğinden sonra semeni olan meblağ-ı mezbûr üç yüz on esedî guruşu yedinden 
tamâmen ahz u kabz eyledim ba‘de’l-yevm menzil-i merkūm Hatice’nin mülk-i 
müşterâsıdır keyfe mâ yeşâ mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Veli İmâm-ı Sunullah Efendi, el-Hâc Şaban 
b. Abdülmümin el-Müezzin, Halil Çelebi b. Mehmed, Ahmed b. Mehmed, 
Çorbacı Mehmed Ağa b. Mehmed, Mustafa Odabaşı C[emâ‘at] 41, Hüseyin Beşe 
b. Abdullah,

256 [36a-4] Ortaklıkları sona eren uncu Anastaş v. Petro ile 
ortaklarının birbirlerinin zimmetlerini ibrâ ettikleri
Mahmiye-i İstanbul’da Unkapanı’nda sâkin uncu tâifesinden Anastaş v. Petro 
nâm zimmî meclis-i şer‘-i şerîf-i enverde yine tâife-i mezkûreden ashâbü 
hâze’l-vesîka Kalor v. Yorgi ve şerîkleri Panayot v. İspilyot ve Panayot v. İstamo 
nâm zimmîler muvâcehesinde ikrâr-ı tâm ve takrîr-i kelâm edip biz mukaddemâ 
mezbûrûn ile unculukda şerîkler olmağın hâlâ fesh-i şirket edip beynimizde 
hesâb gördüğümüzde mezbûrûna bey‘ ve kabz-ı semen ve istihlâk eylediğim 
un bahâsından ba‘de külli’l-hesâb zimmetimde ancak sekiz bin sekiz yüz elli 
akçe lâzım-ı edâ deynim zuhûr etmekle meblağ-ı mezbûrdan üç bin altı yüz 
akçesini kendilere sermâye olmak üzre mukaddemâ medfû‘um olan üç bin altı 
yüz akçeye takās anlar dahi mukāssa ve kabûl edip bâkī beş bin iki yüz elli 
akçeden üç bin iki yüz elli akçesinden beni ibrâ edip mâ‘adâ elli iki bin akçe 
hâsıl-ı mezkûrdan zimmetimde lâzımü’l-edâ deynim olup şirket-i mezkûreye 
müte‘allika her birimizin âhar ile aslâ ve kat‘â da‘vâ ve nizâ‘ı kalmamışdır dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim (…), Mustafa Çelebi b. (…), el-Hâc Mustafa b. Tevekkül, 
(…), (…), Kanilo v. Andriye.

257 [36b-1] Hasan Ağa b. Hüseyin’in kölesi Ali b. Abdullah’ı azat ettiği
Sâbıkan Dergâh-ı âlî yeniçerilerinin elli yedinci cemâ‘atinin çorbacısı olup 
mahmiye-i İstanbul’da Harrât Kemal mahallesinde sâkin Hasan Ağa b. Hüseyin 
tarafından husûs-ı âti’l-beyânı ikrâra vekîl olduğu Ali Ağa b. Halil ve Osman Beşe 
b. Abdullah şehâdetleriyle şer‘an sâbit olan İmâm Mehmed Efendi b. Hüseyin 
meclis-i şer‘-i şerîf-i enverde bi’l-vekâle ikrâr ve takrîr-i kelâm edip müvekkilim 
mezbûr Hasan Ağa hâlâ kendiye rıkkını mu‘terif olan orta boylu çatık kaşlı sarı 
ala gözlü kırçıl sakallı Rûsiyyü’l-asl işbu râfi‘ü’l-vesîka Ali b. Abdullah nâm abd-i 
memlûkünü, hasbeten lillâhi te‘âlâ ve haseneten li rûhi rasûlihi’l-mu‘allâ malın-
dan tahrîr ve i‘tâk ve kayd-ı rıkdan ihrâc ve ıtlâk ve zümre-i ahrâr-ı asliyyîne 
idrâc ve ilhâk eyledim ba‘de’l-yevm mevsûf-ı mezbûr Ali sâir ahrâr-ı asliyyîn 
gibi hür olmuşdur dedikde mâ hüve’l-vâki‘ bi’t-taleb ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf
Şuhûdü’l-hâl: Hüseyin Beşe b. Ali, hazînedâr Mehmed Ağa, Mustafa Ağa 
b. Memiş, Hüseyin Beşe b. Abdullah, Ahmed Beşe b. Abdullah, Ömer Beşe 
b. Receb.

258 [36b-2] Yakub Efendi b. Hacı Receb’in menzilini Mahmud 
Efendi’ye sattığı
Husûs-ı âti’z-zikrin mahallinde ketb ü tahrîr için savb-ı şer‘den irsâl olu-
nan Ebûbekir Efendi b. el-Hâc Abdülkerim umdetü’l-mevâliyyi’l-izâm 
züb de tü’l-fuzalâ’i’l-fihâm yenbû‘ü’l-fezâil metbû‘ü’l-efâzıl Mahmud Efendi 
b. Mahmud’un mahmiye-i İstanbul’da Yarhisarî Muslihiddin Efendi mahalle-
sinde vâki‘ sa‘âdet-hânelerine varıp zeyl-i kitâbda muharrerü’l-esâmî müslimîn 
huzûrlarına akd-i meclis-i şer‘-i şerîf eyledikde mahmiye-i mezbûrede Âbid 
Çelebi mahallesinde sâkin umdetü kuzâti’l-İslâm zübdetü vülâti’l-enâm 
Yakub Efendi b. el-Hâc Receb meclis-i ma‘kūd-ı mezbûrda râfi‘ü hâze’l-
kitâbü’l-müstetâb müşârün-ileyh Mahmud Efendi mahzarında ikrâr-ı tâm ve 
takrîr-i kelâm edip bundan akdem yedimde mülk ve hakkım olup mahalle-i 
mezbûrede vâki‘ bir tarafdan Kethüdâ Mustafa Efendi vakfından olup umdetü’l-
müderrisînü’l-kirâm es-Seyyid Halil Efendi tasarrufunda olan menzil ve bir ta-
rafdan Hâcegî Câmi‘i vakfından olan odalar ve bir tarafdan ba‘zan Receb Ağa 
ve vakfı olan menzil ve ba‘zan Hüseyin Ağa mülkü ve bir tarafdan tarîk-i âm 
ile mahdûd hâriciyye ve dâhiliyye büyût-ı adîdeyi müştemil olup işbu akd-i 
meclis-i şer‘ olunan mülk menzilimi bi cümleti’t-tevâbi‘ ve’l-levâhık bin doksan 
beş senesi Recebü’l-ferdi’nin dördüncü günü mûmâ-ileyh Mahmud Efendi’ye 
dört bin beş yüz guruşa bey‘ ve temlîk ve teslîm ve Hâcegî vakfı tarafından yine 
Hâcegî vakfından da bir guruş mukāta‘a-i kadîme ile taht-ı tasarrufumda olan 
tûlen ve arzen bi hesâb-ı terbî‘î kırk zirâ‘ arsamı bâ ma‘rifet-i mütevellî elli guruş 
bedel mukābelesinde ferâğ ve tefvîz edip anlar dahi ber vech-i muharrer iştirâ 
ve temellük ve tesellüm ve tefevvüz ve kabûl eylediklerinden sonra semen-i 
mezbûr ile bedel-i merkūm cem‘an dört bin beş yüz elli guruşun üç bin beş yüz 
elli guruşunu yedlerinden ahz u kabz edip bâkī bin guruşu târih-i mezkûrdan 
yedi yüz yirmi gün tamâmına değin bi’t-taleb te’cîl etmişdim hâlâ ecel-i mezkûr 
dahi hulûl etmekle müşârün-ileyh Mahmud Efendi meblağ-ı mezbûr bin guru-
şu işbu meclis-i mezbûrda bana edâ ve teslîm ben dahi yedlerinden bi’t-tamâm 
ahz u kabz ve istîfâ eyledim fîmâ ba‘d menzil-i mezbûrun semeni ile arsa-i 
mezbûrenin bedelinden müşârün-ileyh Mahmud Efendi zimmetinde bir akçe 
ve bir habbe hakkım bâkī kalmayıp husûs-ı mezbûra müte‘allik müşârün-ileyh 
ile vechen mine’l-vücûh ve sebeben mine’l-esbâb da‘vâ ve nizâ‘ım yoktur dedik-
de gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr ba‘dehû 
ma‘an ba‘s olunan Mehmed b. Abdullah ve Ahmed b. Mehmed ile meclis-i şer‘a 
gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Umdetü’l-müderrisînü’l-kirâm es-Seyyid Halil Efendi, Zübdetü’l-
müdakkikīni’l-fihâm Muharrem Efendi, umdetü’l-mekârim es-Seyyid Mehmed 
Fâzıl Efendi, Ali Efendi b. Abdülhalim, Abdülbâkī Efendi b. Ahmed, Hüseyin 
Çelebi b. Abdullah, el-Hâc Mehmed b. Abdullah, Ali Çelebi b. Abdullah.







259 [36b-3] Seyyid Süleyman Çelebi’nin Mahmud Çelebi b. Ahmed’e 
borçlu olduğu
Medîne-i Konya ahâlîsinden olup hâlâ mahmiye-i İstanbul’da Vâlide hanında 
ticâret vechi üzre sâkin Mahmud Çelebi b. Ahmed meclis-i şer‘-i şerîf-i enver-
de mahmiye-i mezbûrede Tahtakale’de vâki‘ Büyük Arasta’da haffâf olan es-
Seyyid Süleyman Çelebi b. Mustafa mahzarında üzerine da‘vâ ve takrîr-i kelâm 
edip mezbûr es-Seyyid Süleyman zimmetinde bundan akdem yedimden iştirâ 
ve kabz eylediği adedi beynimizde ma‘lûm mestler ve iç edükler bahâsından 
cem‘an iki yüz altmış beş guruş hakkım olmağla hâlâ meblağ-ı mezbûr es-Seyyid 
Süleyman’dan taleb eyledikde edâdan imtinâ‘ eder suâl olunup meblağ-ı mezbûr 
iki yüz altmış beş guruşu bana edâ ve teslîme mezbûr es-Seyyid Süleyman’a 
tenbîh olunmak matlûbumdur dedikde gıbbe’s-suâl mezbûr es-Seyyid Süleyman 
cevâbında kaziyye vech-i meşrûh üzre olup meblağ-ı mezbûr iki yüz altmış 
beş guruş cihet-i mezbûreden müdde‘î-i mezbûr Mehmed Çelebi’ye vâcibü’l-
edâ ve lâzımü’l-kazâ olan zimmetinde deyni olduğunu ikrâr ve i‘tirâf etme-
ğin mûcebince meblağ-ı mezbûr iki yüz altmış beş guruşu müdde‘î-i mezbûr 
Mahmud Çelebi’ye edâ ve teslîme merkūm es-Seyyid Süleyman’a ba‘de’t-tenbîh 
mâ vaka‘a bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Hâşim Çelebi b. Abbas, Ahmed Çelebi Kethüdâ-yı 
haffâf, Mustafa Efendi el-İmâm, Mustafa Çelebi b. Hüseyin.

260 [36b-4] Seyyid Süleyman b. Mustafa’nın Hacı Halil b. Ali’ye 
borçlu olduğu
Medîne-i Konya ahâlîsinden olup hâlâ mahmiye-i İstanbul’da Vâlide hanında 
ticâret vechi üzre [sâkin] el-Hâc Halil b. Ali meclis-i şer‘-i şerîfde mahmiye-i 
mezbûrede Tahtakale’de vâki‘ Büyük Arasta’da haffâf olan es-Seyyid Süleyman 
b. Mustafa mahzarında üzerine da‘vâ ve takrîr-i kelâm edip mezbûr es-Seyyid 
Süleyman zimmetinde cihet-i karz-ı şer‘îden altmış üç esedî guruş ve yedimden 
iştirâ ve kabz eylediği beynimizde ma‘lûm mestler ve iç edükler bahâsından beş 
yüz altmış guruş cem‘an mezbûrun zimmetinde altı yüz otuz üç guruş hakkım 
olmağla hâlâ meblağ-ı mezbûru merkūm es-Seyyid Süleyman’dan taleb eyledi-
ğimde edâdan imtinâ‘ eder suâl olunup meblağ-ı mezbûr cem‘an altı yüz otuz 
üç guruşu bana edâ ve teslîme mezbûr es-Seyyid Süleyman’a tenbîh olunmak 
matlûbumdur dedikde gıbbe’s-suâl mezbûr es-Seyyid Süleyman cevâbında ka-
ziyye vech-i mübeyyen üzre olup meblağ-ı mezbûr [37a] cem‘an altı yüz otuz üç 
guruş ciheteyn-i merkūmeteynden müdde‘î-i mezbûr el-Hâc Halil’e vâcibü’l-edâ 
ve lâzımü’l-kazâ zimmetinde deyni olduğunu bi tav‘ihî ikrâr ve i‘tirâf etmeğin 
mûcebince meblağ-ı mezbûr cem‘an altı yüz otuz üç guruşu müdde‘î-i mezbûr 
el-Hâc Halil’e edâ ve teslîme mezbûr es-Seyyid Süleyman’a tenbîh olunmağın 
mâ vaka‘a bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Hâşim Çavuş el-Mübâşir, Ahmed Çelebi Kethüdâ-yı 
haffâfân, Mustafa Efendi el-İmâm, Mustafa Çelebi b. Hüseyin.

261 [37a-1] Seyyid Süleyman b. Mustafa’nın Seyyid Ali b. Mustafa’ya 
borcu olduğu
Medîne-i Konya ahâlîsinden olup hâlâ mahmiye-i İstanbul’da Vâlide hanında 
ticâret vechi üzre sâkin es-Seyyid Ali b. Mustafa meclis-i şer‘-i şerîf-i enverde 
mahmiye-i mezbûrede Tahtakale’de vâki‘ Büyük Arasta’da haffâf olan es-Seyyid 
Süleyman b. Mustafa mahzarında üzerine da‘vâ ve takrîr-i kelâm edip mezbûr 
es-Seyyid Süleyman zimmetinde bundan akdem yedimden iştirâ ve kabz eyle-
diği beynimizde ma‘lûm mestler ve iç edükler bahâsından yüz elli guruş hak-
kım olmağla hâlâ mezbûr es-Seyyid Süleyman’a suâl olunup meblağ-ı mezbûr 
yüz elli guruşu bana edâ ve teslîme tenbîh olunmak matlûbumdur dedikde 
gıbbe’s-suâl mezbûr es-Seyyid Süleyman cevâbında kaziyye minvâl-i muhar-
rer üzre olup meblağ-ı mezbûr yüz elli guruş cihet-i mezbûreden müdde‘î-i 
mezbûre vâcibü’l-edâ ve lâzımü’l-kazâ zimmetinde deyni olduğunu ikrâr ve 
i‘tirâf etmeğin mûcebince meblağ-ı mezbûr yüz elli guruşu müdde‘î-i mezbûr 
es-Seyyid Ali’ye edâ ve teslîme mezbûr es-Seyyid Süleyman’a ba‘de’t-tenbîh mâ 
vaka‘a bi’t-taleb ketb olundu.
Fi’l-yevmi’s-sâdis aşer min Recebi’l-ferd li sene tis‘a ve tis‘în ve elf.
Şuhûdü’l-hâl: Es-Seyyid Hâşim Çavuş el-Mübâşir, Ahmed Çelebi Kethüdâ-yı 
haffâf, Mustafa Efendi el-İmâm, Mustafa Çelebi b. Hüseyin, Mustafa Çelebi 
b. İbrahim, el-Hâc Fazlı b. Abdullah.

262 [37a-2] Togar v. Meldon ile ortağının fırın hisselerinin yarısını 
Agop ve Haçuk’a sattıkları
Ekmekçi tâifesinden olup mahmiye-i İstanbul’da Yenibahçe kurbunda sâkin 
Togar v. Meldon nâm zimmî ile şerîki Nikefos v. Agop nâm zimmîler meclis-i 
şer‘-i şerîf-i enverde işbu bâ‘isetü’l-vesîka Agop v. Ciron ve Haçuk v. Cani nâm 
zimmîler mahzarlarında her biri ikrâr ve takrîr-i kelâm edip yedimizde mülk ve 
hakkımız olup zikr olunan fırın içinde mevcûd yirmi dört re’s bârgirin ve sâir 







âlât-ı lâzımenin nısf-ı şâyi‘ini mezbûrân Agop ve Haçuk nâm zimmîlere tara-
feynden îcâb ve kabûlü hâviye bey‘-i kat‘î ile bi safkatin vâhidetin üç yüz esedî 
guruşa bey‘ ve temlîk ve teslîm anlar dahi ale’l-iştirâki’s-seviy iştirâ ve tesel-
lüm ve kabûl eylediklerinden sonra semeni olan meblağ-ı mezbûr üç yüz esedî 
guruşu mezbûrân Agop ve Haçuk yedlerinden bi’t-tamâm ahz u kabz eyledik 
ba‘de’l-yevm mârrü’z-zikr bârgir ve âlât-ı lâzımenin nısf-ı şâyi‘i mezbûrânın 
mülk-i müşterâları ve hakk-ı sırfları olmuşdur keyfe mâ yeşâ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris.

263 [37a-3] İbrahim Çelebi b. Halil’in Ali Efendi b. Abdülbâki’ye 
buğday sattığı
Mahrûse-i Galata’ya tâbi‘ Marmara Adası’na tâbi‘ Fılarak? nâm karye ahâlîsinden 
olup mahmiye-i İstanbul’da Haydarpaşa mahallesinde müsâfiren sâkin olan 
İbrahim Çelebi b. Halil nâm kimesne meclis-i şer‘î-i şerîfde bâ‘isü hâze’l-kitâb 
Ali Efendi b. Abdülbâkī mahzarında ikrâr ve takrîr-i kelâm edip hâlâ karye-i 
mezbûrede der anbâr olan Arnavud buğdayımdan bundan akdem mezbûr Ali 
Efendi’ye her kilesini yüz akçeye olmak üzre altı yüz keyl buğdayımı altmış 
bin akçe bi safkatin vâhidetin bey‘ ve temlîk ol dahi ber vech-i muharrer iştirâ 
ve temellük eyledikden sonra semeni olan meblağ-ı mezbûr altmış bin akçeyi 
mezbûr Ali Efendi bana edâ ve teslîm ben dahi yedinden bi’t-tamâm ahz u kabz 
eyledim hâlâ zikr olunan altı yüz keyl Arnavud buğdayını mezbûr Ali Efendi’ye 
mahallinde teslîmi üzerime vâcibdir dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Yusuf Efendi el-İmâm, Mustafa Çelebi b. Sefer, Süleyman Çelebi 
b. Ahmed, el-Hâc Ali b. Ömer, İbrahim Çelebi b. Mehmed.

264 [37a-4] Mehmed Çelebi b. Süleyman’ın vasiyeti ve vasî tayini
Fi’l-asl vilâyet-i Bosna’da Çayniçe kazâsına tâbi‘ Dupniçe nâm karye ahâlîsinden 
olup hâlâ mahmiye-i İstanbul’da Hüsam Bey mahallesinde mütemekkin Mehmed 
Çelebi b. Süleyman meclis-i şer‘-i şerîfde mahalle-i mezbûre sükkânından 
Şaban Çelebi b. Ahmed mahzarında ikrâr ve takrîr-i kelâm edip ben işbu sene-i 
mübârekede hacc-ı şerîfe âzim ve ziyâret-i Ravza-i mutahharaya câzim olmağla 
eğer ol tarîk-i sa‘âdet-feyzde bi iznillâhi te‘âlâ kazâ-i nahb ve likā-i Rab mü-
yesser olursa cemî‘ terekem kabz olunup sülüsünden ba‘de’t-techîz ve’t-tekfîn 
bin akçe iskāt-ı salât için fukarâya verile ve üç sâlih kimesneler rûhum için bi-
rer hatm-i şerîf tilâvet edip anlara birer altın verile ve bin iki yüz akçe ile ta‘âm 
tabh olunup fukarâya it‘âm oluna ve bin akçe ile bir Mushaf-ı şerîf istihdâ olu-
nup vakf ve mahallemizde vâki‘ Sunullah Efendi’nin câmi‘-i şerîfinde vaz‘ olu-
na ve zevcem Fâtıma bt. Abdullah nâm hâtunun zimmetinde mütekarrir ve 
ma‘kūdun-aleyh olan dört bin akçe mehr-i müecceli kendiye teslîm oluna ve 
sülüs-i mezbûrdan fazla kalırsa fukarâya tevzî‘ oluna ve bâkī kalan sülüsândan 
mezbûre Fâtıma Hâtun rub‘ hissesini aldıkdan sonra selâse-i erbâ‘ını karye-i 
mezbûrede sâkin li ebeveyn ammilerim evlâdı Halil ve İhsan ve Zülfi’ye ve li 
ebeveyn dayım İbrahim b. Cafer’e irsâl ve îsâl oluna deyû vasiyyet edip ve bu 
vasiyyetimin tenfîzine işbu mezbûr Şaban Çelebi’yi vasiyy-i muhtâr nasb ve 
ihtiyâr eyledim dedikde mezbûr Şaban Çelebi dahi vesâyet-i mezbûreyi kabûl 
ve hizmet-i lâzımesini edâya ta‘ahhüd ve iltizâm etmeğin mâ vaka‘a bi’t-taleb 
ketb olundu.
Fi’l-yevmi’r-râbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi el-İmâm, müezzin Ahmed Efendi, Hâfız Süleyman 
Efendi, Hüseyin b. Abdullah, el-Hâc Mahmud Beşe [b.] Mehmed, Sinan Beşe 
b. Abdülmennân.

265 [37b-1] Laskari v. Papa İstani’nin menzilini Hacı Mahmud Vakfı’na 
bey‘ bi’l-istiğlâl yoluyla sattığı
Mahmiye-i İstanbul’da el-Hâc Hasan mahallesinde sâkin Laskari v. Papa İstani 
nâm zimmî meclis-i şer‘-i şerîf-i enverde merhûm keresteci el-Hâc Mahmud 
vakfına bi’l-fi‘l mütevellî olan bâ‘isü hâze’l-kitâb Mustafa Çelebi b. el-Hâc 
Ahmed mahzarında ikrâr ve takrîr-i kelâm edip yedimde mülk ve hakkım olup 
mahalle-i mezbûrede vâki‘ bir tarafdan odalar ve üç tarafdan tarîk-i âm ile 
mahdûd ulyâsı üç bâb oda ve bir sofa ve tahtapûş ve vustâsı bir oda ve bir ki-
ler ve matbah ve süflâsı iki oda ve üç mahzen ve bir su kuyusu ve hadîka-i zât-ı 
eşcâr-ı müsmire ve gayr-ı müsmireyi müştemil mülk menzili bi cümleti’t-tevâbi‘ 
ve’l-levâhık mütevellî-i mezbûr Mustafa Çelebi’ye yüz kırk kıt‘a esedî guruşa bi 
tarîki’l-istiğlâl bey‘ ve teslîm ol dahi mâl-ı vakf-ı mezbûr ile vech-i muharrer 
üzre iştirâ ve tesellüm ve kabz eylediğinden sonra semeni olan meblağ-ı mezbûr 
yüz kırk guruşu mütevellî-i mezbûr yedinden bi’t-tamâm alıp kabz eylediğim-
den sonra mütevellî-i mezbûr Mustafa Çelebi menzil-i mahdûd-ı merkūmu 
ba‘de’t-tahliyyeti’ş-şer‘iyye ve’t-tekâbuz târih-i kitâbdan bir sene tamâmına de-
ğin yirmi bir kıt‘a esedî guruşa yine bana îcâr ve teslîm ben dahi vech-i muharrer 
üzre istîcâr ve kabûl ve kabz eyledim dedikde gıbbe’t-tasdîki’ş-şer‘î meblağ-ı 
mezbûr kırk guruş ile ücret-i merkūmeye mahmiye-i mezbûrede Süleymaniye 
kurbunda sâkin Papa Yanaki v. Mavri ve Kürkçü İstemad v. Yorgi nâm zimmîler 
tarafından emr ve kabûlü hâviye kefâlet-i sahîha-i şer‘î ile kefîl olduklarından 
sonra mezbûr Laskari meclis-i şer‘de i‘âde-i kelâm edip müddet-i merkūme 
tamâmında meblağ-ı mezbûr yüz kırk guruş ile ücret-i merkūmeyi mütevellî-i 
merkūm Mustafa Çelebi’ye edâdan âciz olursam menzil-i mezbûru semen-i 
misli ile âhara bey‘ ve semeninden deyn-i mezkûru mütevellî-i merkūma edâ 
ve teslîm ziyadesini bana îsâl mütevakkıf olduğu umûrun küllîsine tarafım-
dan işbu hâzır bi’l-meclis Mehmed Efendi b. Mahmud’u küllemâ azeltüke fe-
ente vekîlî mazmûnu üzre azl ve in‘izâlden masûne vekâlet-i devriyye ile vekîl 
[ve] nâib-i menâb nasb ve ta‘yîn eyledim dedikde ol dahi ber vech-i muharrer 
vekâlet-i mezbûreyi kabûl ve merâsimini edâya ta‘ahhüd ve iltizâm etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Müezzin Abdullah Efendi b. Ali, İbrahim Çelebi b. Ahmed, 
Mehmed Şâmî Efendi, Mustafa Çelebi b. Hüseyin.

266 [37b-2] İsak v. Mosi ve ortağının Yako v. Yonan ve ortağından 
alacaklı oldukları
Mahmiye-i İstanbul’da yahud tâifesinden kalcı İsak v. Mosi ve Hayim v. Raho 
nâm şerîk yahudiler meclis-i şer‘-i şerîf-i enverde Yako v. Yonan ve İsak 
v. Yasef nâm şerîk yahudiler muvâcehesinde üzerine da‘vâ ve takrîr-i kelâm 
edip mezbûrân Yako ve İsak târih-i kitâbdan yirmi beş gün mukaddem bize 
sekiz çeki gümüş vermek için kırk dört şerîfî altın ve bir guruşluk paramızı 
mezbûrân yedlerine def ‘ ve teslîm anlar dahi ahz u kabz etmişlerdi hâlâ suâl 
olunup meblağ-ı mezbûru bize red ve teslîme tenbîh olunmak matlûbumuzdur 
dediklerinde gıbbe’s-suâl ve akībe’l-inkâr müdde‘iyân-ı mezbûrân İsak ve 
Hayim’den müdde‘âlarına mutâbık beyyine taleb olundukda tâife-i mezbûreden 
Yaşu v. Hayim ve Menahem v. Mosi nâm yahudiler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka işbu müdde‘iyân-ı mezbûrân 
İsak ve Hayim nâm yahudiler kendiler sekiz çeki gümüş vermek için târih-i 
kitâbdan yirmi beş gün mukaddem mâllarından kırk dört şerîfî altın ve bir gu-
ruşluk parayı mezbûrân Yako ve İsak yedlerine bizim huzûrumuzda def ‘ ve 
teslîm anlar dahi ahz u kabz eylediler biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûl olmağın mûcebiyle ba‘de’l-hükm meblağ-ı 
mezbûru müdde‘iyân-ı mezbûrâna red ve teslîme merkūmân Yako ve İsak’a 
tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mustafa 
Çelebi b. Ahmed, Mehmed Çelebi b. İdris, Hüseyin Çelebi b. Ahmed, Hasan 
Beşe b. Mehmed.

267 [37b-3] İshak Çelebi b. Mehmed’in alacak hususunda Yusuf 
b. Abdurrahman ile sulh olduğu
Mahmiye-i İstanbul’da Tahtaminâre mahallesi sükkânından İshak Çelebi 
b. Mehmed meclis-i şer‘-i şerîfde mahmiye-i mezbûrede yasakçı Ali Çelebi 
mahallesi sâkinlerinden işbu râfi‘ü’l-kitâb Yusuf b. Abdurrahman nâm kimes-
ne mahzarında ikrâr ve takrîr-i kelâm edip mezbûr Yusuf zimmetinde cihet-i 
karz-ı şer‘îden doksan esedî guruş hakkım olup taleb ve da‘vâ eylediğimde 
mezbûr Yusuf inkâr etmekle beynimizde münâza‘ât-ı kesîre cereyân etmiş-
di el-hâletü hâzihî beynimizde muslihûn tavassut edip da‘vâ-yı mezbûremden 
merkūm Yusuf ile beni on guruş üzerine sulh eylediklerinde ben dahi sulh-i 
mezbûru kabûl ve bedel-i sulh-i mezbûr on guruşu mezbûr Yusuf yedinden 
tamâmen ahz u kabz edip husûs-ı mezbûra müte‘allik âmme-i da‘vâdan her bi-
rimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Yusuf Efendi b. Abdurrahman, Ahmed Efendi b. ( ), Mehmed 
Çavuş el-Mübâşir, el-Hâc Mehmed b. ( ), İbrahim Ağa b. ( ), Musli Bey b. ( ).

268 [37b-4] Fâtıma bt. Nasuh Usta’nın borcuna karşılık menzilini ve 
bazı eşyalarını rehin verdiği
Mahmiye-i İstanbul’da Uzun Yusuf mahallesi sâkinlerinden zâtı dâmâdı 
Süleyman Çelebi b. Mehmed ve Mahmud Çelebi b. Mehmed ta‘rîfleriyle 
mu‘arrefe olan Fâtıma bt. Nasuh Usta meclis-i şer‘-i şerîf-i enverde mahmiye-i 
mezbûrede Kırkçeşme kurbunda merhûm Sekbânbaşı İbrahim Ağa mahalle-
si avârızına mevkūfe nukūda bi’l-fi‘l mütevellî olan işbu bâ‘isü’l-kitâb Abdullah 
Efendi b. Receb mahzarında ikrâr-ı tâm ve takrîr-i kelâm edip mezbûr Abdullah 
Efendi yedinde olan mâl-ı vakf-ı mezbûrdan istidâne ve kabz eylediğim yüz 
seksen guruş ve semeni târih-i kitâbdan bir sene tamâmına değin müeccel ve 
mev‘ûd mâl-ı vakf-ı mezbûrdan merkūm Abdullah Efendi yedinden iştirâ ve 
kabz eylediğim beynimizde ma‘lûm çuka eshâmından dahi yirmi yedi esedî 
guruş, cem‘an vakf-ı mezbûra zimmetimde vâcibü’l-edâ iki yüz yedi esedî gu-
ruş deynim olmağın meblağ-ı mezbûr mukābelesinde yedimde mülküm olup 
mârrü’z-zikr Uzun Yusuf mahallesinde vâki‘ bir tarafdan Mustafa Efendi mül-
kü ve bir tarafdan kayyıma meşrûta vakıf menzil ve iki tarafdan tarîk-i hâsla 
mahdûd büyût-ı adîdeyi müştemil menzili, cümle tevâbi‘ ve levâhıkıyla fâriğan 
ani’ş-şevâgil ve yine eşyâ-i memlûkemden balık dişi kabzalı bir sîm kılıç ve 
bir sîm ayna ve bir sîm gaddâre ve bir sîm gülâbdân ve bir sîm buhurdan ve 
incili eyerliğimi dahi mezbûr Abdullah Efendi’ye rehin vaz‘ ve teslîm ol dahi 
vech-i meşrûh üzre irtihân ve tesellüm ve kabûl eyledi dedikde gıbbe’t-tasdîki’l-
mu‘teberi’l-vicâhî meblağ-ı mezbûr cem‘an iki yüz yirmi esedî guruşa mezbûre 
Fâtıma Hanım’ın dâmâdı merkūm Süleyman Çelebi tarafeynden emr ve kabûlü 
hâviye kefâlet-i sahîha-i şer‘iyye ile kefîl olmağın mâ vaka‘a bi’t-taleb ketb 
olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Efendi b. Mehmed, eş-Şeyh Ahmed Efendi b. Hamza, 
Hasan Çelebi b. Abdülcelil, Bosnevî Mehmed b. Ali, Ali Beşe b. Abdullah, 
Süleyman b. Ömer, Mahmud Çelebi b. Mehmed, İbrahim Çelebi b. Ahmed.

269 [38a-1] Ayşe bt. Erzen Bey’in mirasının vârisleri 
arasında paylaşılması
Mahmiye-i İstanbul’da Emir Buharî mahallesinde sâkine iken bundan akdem 
fevt olan Ayşe bt. Erzen Bey nâm hâtunun verâseti zevc-i metrûkü Çalık es-
Seyyid Mehmed Efendi b. İbrahim ile li ebeveyn kız karındaşı Hatice hâtunlara 
münhasıra olduğu şer‘an zâhir ve müte‘ayyin oldukdan sonra mezbûr Hatice 
Hâtun zâtını ma‘rifet-i şer‘iyye ile ârifân es-Seyyid Mustafa Çavuş b. Mehmed 
ve es-Seyyid İbrahim Çavuş b. Mehmed ta‘rîfleriyle mu‘arrefe oldukdan sonra 
meclis-i şer‘-i hatîrde mezkûre Ayşe’den sonra fevt olan merkūm Çalık Mehmed 
Efendi’nin [verâseti] li ebeveyn karındaşı Şerife Ayşe bt. Ali nâm hâtun ile baba-
sı mezbûr İbrahim’in li ebeveyn karındaşı oğlu Abdülkādir Efendi b. Ahmed’e 
münhasıra olduğu şer‘an mütehakkik oldukdan sonra mezbûr mezbûrân 
Abdülkādir Efendi ve Şerife Ayşe mahzarında ikrâr ve takrîr-i kelâm edip 
mahalle-i mezbûrede vâki‘ bir tarafdan Solak Mehmed Bey mülkü ve bir taraf-
dan Şaban Ağa menzili ve bir tarafdan ba‘zan Ahmed Efendi mülkü ve ba‘zan 
tarîk-i hâs ve bir tarafdan tarîk-i âm ile mahdûd menzil-i mezbûr Çalık Mehmed 
Efendi’nin mülkü olmağla hayâtında bin yetmiş iki senesi Cemâziyelevvel 
evâilinde mezbûr Çalık Mehmed Efendi menzil-i mezbûrun dâhiliyyesini bi 
cümleti’t-tevâbi‘ elli dört bin akçeye zevcesi mezbûre Ayşe’ye hayâtında bey‘ ve 
teslîm ol dahi iştirâ ve kabûl ve tesellüm edip semeni olan meblağ-ı mezbûru 
merkūme Ayşe’nin zimmetinde mütekarrir ve ma‘kūdun-aleyh mehr-i müecceli 
olan yirmi dört bin akçe ile cihet-i karzdan otuz bin akçe ki cem‘an elli dört bin 
akçe deynine takās ol dahi mukāssa ve kabûl etmekle dâhiliyye mezbûre mülk-i 
müşterâsı oldukdan sonra mezbûre Ayşe fevt olmağla dâhiliyye-i mezbûre ir-
sen zevce-i mezbûre ile bana intikāl edip ba‘dehû zevc-i mezbûr dahi vefât 
etmekle dâhiliyye-i mezbûrede hakk-ı irsiyyesi olan nısf-ı şâyi‘i mezbûrân 
Abdülkādir ve Şerife Ayşe hasren vârisleri olmağla anlara isâbet etmişdir hâlâ 
dâhiliyye-i mezbûrenin nısf-ı şâyi‘i benim ve nısf-ı şâyi‘i uhrâ mezbûranlar 
mülk-i mevrûsumuzdur dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mehmed 
Çelebi b. Hasan, Siyavuş b. Abdullah.

270 [38a-2] Menahem v. Kalaf ve ortağının Murtaza b. Mustafa ve 
ortağından alacakları olduğu
Mahmiye-i İstanbul’da tâife-i yahudun Derkir? cemâ‘atinden işbu râfi‘ü’s-
sifr Menahem v. Kalaf ve şerîki David v. Hayim nâm yahudiler meclis-i şer‘-i 
şerîfde Havâss-ı Aliyye kazâsına tâbi‘ Azadlı nâm karye ahâlîsinden Murtaza 
b. Mustafa ve şerîki Zülfikār b. Abdullah nâm kimesneler mahzarlarında üzer-
lerine da‘vâ ve takrîr-i kelâm edip mezbûrân Murtaza ve Zülfikār mandıra-
cı olmalarıyla bize peynir vermek için ber vech-i peşîn yüz elli esedî guruşu 
mezbûrâna teslîm anlar dahi ba‘de’l-ahz meblağ-ı mezbûrun altmış bir guruş 
ile bir rub‘u mukābelesinde yedi yüz vakıyye çayır? peyniri ve yetmiş iki va-
kıyye lor peyniri bize def ‘ ve teslîm biz dahi ahz u kabz edip doksan guruş 
ile üç rub‘ zimmetlerinde bâkī kalmışdır hâlâ suâl olunup meblağ-ı mezbûr-ı 
bâkīnin alıverilmesi matlûbumuzdur dediklerinde gıbbe’s-suâl mezbûrân 
Murtaza ve Zülfikār cevâblarında fi’l-hakīka kaziyye vech-i muharrer üzre olup 
müdde‘iyân-ı mezbûrân kabzlarına mu‘terif oldukları zikr olunan altmış bir 
guruş ve bir rub‘luk peynir mâ‘adâ doksan guruş ile üç rub‘ elân zimmetle-
rinde edâsı lâzım deynleri idiğini her biri ikrâr ve i‘tirâf etmeğin mûcebince 
meblağ-ı mezbûr-ı bâkī doksan guruş ile üç rub‘u müdde‘iyân-ı mezbûrâna red 
ve teslîme ve merkūmân Murtaza ve Zülfikār’a tenbîh birle mâ hüve’l-vâki‘ bi’t-
taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
Çelebi b. İdris, Receb b. Osman.







271 [38a-3] Safiye bt. Abdülmennân’ın boşandığı kocası Mehmed 
Çelebi b. Hacı Sefer’in zimmetini ibrâ ettiği
Mahmiye-i İstanbul’da Kovacı Dede kurbunda sâkine Safiye bt. Abdülmennân 
nâm hâtun tarafından husûs-ı âti’l-beyâna vekîl olduğu zât-ı mezbûreyi 
ma‘rifet-i şer‘iyye ile ârifân Abdülkādir Çelebi b. Abdi ve Mehmed Çelebi 
b. Mustafa nâm kimesneler şehâdetleriyle şer‘an sâbit olan Abdülkādir Çelebi 
b. el-Hâc Sefer meclis-i şer‘-i şerîf-i enverde müvekkile-i mezbûrenin sâbıkan 
zevci olan bâ‘isü hâze’l-kitâb Mehmed Çelebi b. Yusuf mahzarında bi’l-vekâle 
ikrâr ve takrîr-i kelâm edip müvekkilem mezbûreyi zevc-i mezbûr Mehmed 
Çelebi bundan akdem talâk-ı selâse ile tatlîk etmekle zimmetinde mütekarrir ve 
ma‘kūdun-aleyh olan iki bin iki yüz akçe mehr-i müecceli ile nafaka-i iddet ve 
me’ûnet-i süknâsiyçün dahi bi’t-terâzî üç yüz akçe ki cem‘an iki bin beş yüz ak-
çeyi müvekkilem mezbûrenin yedine def ‘ ve teslîm ol dahi ber vech-i muharrer 
ahz u kabz edip hukūk-ı zevciyyete müte‘allik âmme-i da‘vâdan her biri âharın 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Recebi’l-ferd fî sene seb‘a ve tis‘în ve elf.
Şuhûdü’l-hâl: Ahmed Ağa b. Sinan, Hüseyin b. Mustafa, Mahalle-i mezbûr 
imâmı Mehmed Efendi, Müezzin Mehmed Efendi, Abdullah Çelebi b. Ömer, 
Mehmed b. İdris, Ömer b. Halil, el-Hâc Mustafa b. Tevekkül.

272 [38b-1] 43. Yeniçeri Cemaati Vakfı mütevelliliğine Ali Ağa 
b. Abdullah’ın tayini
Min mümzâtihî
Dergâh-ı âlî -dâme mahfûfen bi’l-me‘âlî- yeniçerilerinin kırk üçüncü cemâ‘atine 
mahsûs oda ahâlîsinin mühimmâtlarına mevkūfe nukūda bi’l-fi‘l mütevellî olan 
el-Hâc Mustafa b. Abdullah fevt olup umûr-ı tevliyyet-i mezkûre hâlî ve mu‘attal 
ve müteveffâ-yı mezbûrun yerine bir mütevellî nasb ve ta‘yîn olunmak lâzım 
ve mühim ve işbu hâzır bi’l-meclis Ali Ağa b. Abdullah her vechile tevliyyet-i 
mezkûre uhdesinden gelmeğe kādir olduğunu zeyl-i kitâbda muharrerü’l-esâmî 
müslimîn ihbâr etmeleriyle işbu kitâb-ı müşgîn-nikābı tevkī‘-i refî‘-i müstetâbı 
ile şeref-yâb olan hâkim-i ma‘delet-nisâb -tûbâ-lehû ve hüsnü me’âb- hazret-
leri dahi müteveffâ-yı mezbûrun yerine mezbûr Ali Ağa’yı nukūd-ı mevkūfe-i 
mezbûreye ber vech-i hasbî mütevellî nasb ve ta‘yîn buyurduklarında ol dahi 
kabûl ve hizmet-i lâzımesin edâya ta‘ahhüd etmeğin mâ hüve’l-vâki‘ bi’t-taleb 
ketb olundu.
Fî gurreti şehri Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Yusuf b. Ali, İsmail Beşe b. Ali, Mustafa Beşe b. Hüseyin, 
Rıdvan b. Abdullah, Murad Beşe b. Ali, Takyeci Ali Beşe b. ( ), el-Hâc Mustafa 
b. Tevekkül.

273 [38b-2] Hacı Mehmed b. İbrahim’in menzilinin vârisleri 
tarafından satılması
Mahmiye-i İstanbul’da Silivrikapısı dâhilinde Veled-i Karabaş mahallesin-
de sâkin iken bundan akdem vefât eden berber el-Hâc Mehmed b. İbrahim’in 
verâseti zevce-i metrûkesi Salime bt. Ali ile sulbiye sagīr oğulları Mustafa ve 
Ahmed’e münhasıra olduğu şer‘an zâhir ve tashîh-i mes’elesi onaltı sehimden 
olup sihâm-ı mezbûreden iki sehmi mezbûre Sâliha Hâtun’a ve yedişer sehmi 
mezbûrân Mustafa ve Ahmed’den her birine isâbet eylediği şer‘an zâhir ve mü-
tebeyyin oldukdan sonra zât-ı mezbûreyi ma‘rifet-i şer‘iyye ile ârifân Mehmed 
Efendi b. Sinan ve Ahmed Çelebi b. Ali Bey nâm kimesneler ta‘rîfleriyle 
mu‘arrefe olan mezbûre Sâliha Hâtun asâleten ve sagīrân-ı merkūmânın 
vasiyy-i muhtârları olan Ahmed Efendi b. Mustafa nâm kimesne vesâyeten 
meclis-i şer‘-i hatîrde işbu bâ‘isetü’l-kitâb Emine bt. Rıdvan nâm hâtun mah-
zarında her biri ikrâr ve takrîr-i kelâm edip mûrisimiz müteveffâ-yı mezbûrun 
mahalle-i mezbûrede vâki‘ bir tarafdan Yusuf Beşe mülkü ve bir tarafdan 
Mehmed Çelebi mülkü ve bir tarafdan ba‘zan Ayşe Hâtun mülkü ve ba‘zan 
Hatice Hâtun mülkü ve bir tarafdan tarîk-i âm ile mahdûd bir bâb tahtânî oda 
ve bir sofa ve bir kenîf ve havluyu müştemil mülk menzilden gayrı dey[ni]
ne vefâ eder terekesi olmayıp ve sagīrân-ı mezbûrânın dahi nafaka ve kisveye 
eşedd-i ihtiyâc ile muhtâc olmağla menzil-i mahdûd-ı mezbûru semen-i mis-
li ile âhara bey‘ ve kabz ve semen-i mezbûrdan deyn-i müsbeti edâya ve bâkī 
kalan meblağ-ı mezbûru sagīrân-ı mezbûrân için istirbâha biz me’zûn olmağla 
menzil-i mezbûr sûk-ı sultânîde kirâren ve mirâren müzâyede olunup rağabât-ı 
nâs bi’l-külliye münkatı‘a olup mezbûre Emine Hâtun üzerine sekiz bin akçe-
de karâr edip ziyâde ile tâlib-i âhar dahi zuhûr etmeyip ve meblağ-ı mezbûr da 
menzil-i mezbûrun semen-i misli olmağla menzil-i mahdûd-ı mezbûru cümle 
tevâbi‘ ve levâhıkı ile semen-i mezbûra merkūme Emine Hâtun[‘a] bi’l-asâle ve 
bi’l-vesâye bey‘ ve teslîm ol dahi ber vech-i muharrer iştirâ ve kabz ve tesellüm 
eylediğinden semeni olan meblağ-ı mezbûr sekiz bin akçeyi merkūme Emine 
Hâtun yedinden ahz u kabz eyledik ba‘de’l-yevm menzil-i mahdûd-ı mezkûr 
merkūme Emine Hâtun’un mülk-i müşterâsı ve hakk-ı sırfıdır, keyfe mâ yeşâ 
ve yahtâr mutasarrıf olsun dediklerinde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve tis‘în ve elf.







274 [38b-3] Abraham v. Harun’un mirası davasında vekili ve oğlunun 
birbirlerinin zimmetlerini ibrâ ettikleri
Yahud tâifesinin Portakal cemâ‘atinden ve mahmiye-i İstanbul’da vâki‘ 
Balkapanı bâzirgânlarından olup bundan akdem Ortaköy’den gelirken garîkan 
helâk olan Mısırlı Yahudi demekle ma‘rûf Abraham v. Harun nâm yahudinin 
hayâtında vekîli ve beyyâ‘ı olan Yasef v. Yahud nâm yahudi meclis-i şer‘-i şerîf-i 
enverde hâlik-i mezbûrun sulbî kebîr oğlu işbu râfi‘ü’s-sifr Menahem nâm ya-
hudi muvâcehesinde ikrâr ve takrîr-i kelâm edip bundan akdem ben hâlik-i 
mezbûrun hayâtında yedimde olan malından hâlâ diyâr-ı Kırım’da Bahçesaray 
şehrinde sâkin olup sa‘âdetlü Hân hazretlerinin bâzirgânbaşısı olan Mosi ve 
şerîki Senito nâm yahudiler işbu iki kıt‘a deyn temessüklerinde mastûr olan altı 
yüz esedî guruş idâne ve teslîm anlar dahi istidâne ve kabz ve temessükleri be-
nim ismimle tahrîr edip lâkin meblağ-ı mezbûr altı yüz guruş hâlik-i mezbûr 
Abraham’ın malı ve hakkı olup benim aslâ meblağ-ı mezbûr altı yüz guruşda 
vechen mine’l-vücûh ve sebeben mine’l-esbâb alâka ve medhalim yoktur ve hâlâ 
hâlik-i mezbûrun oğlu mezbûr Menahem ile beynimizde hesâb görüp târih-i 
kitâba gelince hâlik-i mezbûrun ve oğlu mezbûr Menahem’in ve sâir veresesinin 
zimmetlerinde gerek ücret-i ma‘lûmemden ve sâir ahz u i‘tâdan bir akçe ve bir 
habbe hakkım kalmamağla beynimizde cereyân eden ahz u i‘tâ ve mu‘âmelât-ı 
şettâ ve sâir husûs-ı ma‘lûm ve mechûleye müte‘allika âmme-i da‘vâdan her bi-
rimiz âharın zimmetini ibrâ-i âmla ibrâ ve iskāt eyledik min ba‘d birbirimizin 
[âharla] da‘vâ nizâ‘ı kalmamışdır dedikde gıbbe’t-tasdîki’l-mu‘teberi’l-vicâhî mâ 
vaka‘a bi’t-taleb ketb olundu.
Fi’l-yevmi’s-[sânî aşer] min Recebi’l-ferd li sene seb‘a ve seb‘în ve elf.
Şuhûdü’l-hâl: İsmail Çelebi b. Mehmed, Mehmed b. İdris, el-Hâc Mustafa 
b. Tevekkül, İbrahim [b.] İbrahim.

275 [39a-1] Şaban b. Mehmed’in alacak davasında İvaz b. Abdullah 
ile sulh olduğu
Mahmiye-i İstanbul’da Akseki mahallesinde sâkin Şaban b. Mehmed meclis-i 
şer‘-i şerîfde mahmiye-i mezbûrede Kefeli mahallesinde sâkin İvaz b. Abdullah 
mahzarında ikrâr ve takrîr-i kelâm edip bundan akdem mezbûr İvaz’a doksan 
sekiz guruşumu idâne ve teslîm ol dahi istidâne ve kabz ve mukābelesinde üçer 
ayaklı bir çift zümrüd küpe ve bir çift altın bilezik ve üç paftalı bir inci kuşak ve 
on yedi dal inci ve mâî çukalara kaplı üçer sincab kürklerini bana irhân ve teslîm 
ben dahi irtihân ve kabz edip ba‘dehû mezbûr İvaz meblağ-ı mezbûrun kırk gu-
ruşla üçer rub‘unu bana edâ ve teslîm ben dahi istîfâ ve kabz bâkī elli yedi guruş 
bir rub‘u mezbûrun zimmetinde bâkī kalmağın hâlâ mezbûr İvaz meblağ-ı bâkī-i 
mezbûr elli yedi guruş ile bir rub‘u dahi bana edâ ve teslîm ben dahi yedinden 
tamâmen ahz u kabz ettiğimden sonra fekk-i rehin edip eşyâ-i mezkûreyi ken-
diye def ‘ ve teslîm ol dahi kabz ve tesellüm etmişdi lâkin bundan mâ‘adâ bir 
def ‘a dahi mezbûr İvaz’a yüz yedi guruş ikrâz ve teslîm ol dahi iktirâz ve kabz 
etmekle hâlâ ben meblağ-ı mezbûr yüz yedi guruşu mezbûr İvaz’dan taleb ve 
da‘vâ eylediğimde ol dahi inkâr etmekle beynimizde ba‘de’n-nizâ‘ muslihûn ta-
vassut edip mezbûr İvaz benimle elli beş buçuk guruş üzerine sulh oldukda ben 
dahi sulh-i mezbûru kabûl ve bedel-i sulh olan meblağ-ı mezbûr elli beş bu-
çuk guruşu dahi mezbûr İvaz’ın yedinden kezâlik ahz u kabz ettiğimden sonra 
bâkī kalan elli bir buçuk guruşa ve bi’l-cümle husûsayn-ı mezbûreyn ve târih-i 
kitâba gelince beynimizde cereyân eden sâir hukūk-ı ma‘lûme ve mechûleye 
müte‘allik âmme-i da‘vâdan her birimiz âharın zimmetini ibrâ-i âmla ibrâ ve 
iskāt eyleyedik, min ba‘d da‘vâ ve nizâ‘ımız kalmamışdır dedikde mezbûr İvaz 
dahi mukırr-ı merkūm Şaban’ın cemî‘ kelimât-ı meşrûhasını bi’l-muvâcehe 
tasdîk etmekle mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Recebi’l-ferd li sene seb‘a ve seb‘în ve elf.
Şuhûdü’l-hâl: Ağazâde Sâlih Çavuş el-Mübâşir, el-Hâc Mehmed b. Abdülcebbâr, 
Sâlih Çelebi b. Abdullah, Yusuf Çelebi Nakkāş, Durmuş b. ( ) Kapıcı, Ahmed 
Çelebi el-Müezzin, Hüseyin Çelebi Müezzinzâde.

276 [39a-2] Sara bt. Murad’ın Rabia bt. İbrahim’e borcu olduğu
Mahmiye-i İstanbul’da Emin Bey mahallesi sükkânından Râbia bt. İbrahim 
nâm hâtun meclis-i şer‘-i hatîrde mahmiye-i mezbûrede Sulumanastır kur-
bunda sâkine Sara bt. Murad nâm nasrâniye ba‘de’t-ta‘rîfi’l-mu‘teber muvâcehe 
üzerine da‘vâ ve takrîr-i kelâm edip merkūme Sara zimmetinde yedimde olan 
hüccet-i şer‘iyye nâtık olduğu üzre cihet-i deyn-i şer‘îden ba‘de küllî hesâb 
doksan esedî guruş hakkım olmağla suâl olunup meblağ-ı mezbûru alıveril-
mek matlûbumdur dedikde gıbbe’s-suâl mezbûre Sara cevâbında fi’l-hakīka ka-
ziyye minvâl-i meşrûh üzre olup hüccet-i mezbûre nâtıka olduğu üzre cihet-i 
merkūmeden müdde‘iye-i mersûmeye doksan esedî guruş zimmetinde vâcibü’l-
edâ deyni olduğunu tav‘an ikrâr ve i‘tirâf etmeğin mûcebiyle meblağ-ı mezbûr 
doksan guruş müdde‘iye-i mezbûreye edâ ve teslîm mezbûre Sara’ya tenbîh bir-
le mâ vaka‘a bi’t-taleb ketb olundu.
Fi’l-yevmi’s-sâdis aşer min Cumâdelâhire li sene seb‘a ve seb‘în ve elf.
Şuhûdü’l-hâl: Ebûbekir b. Hüseyin, el-Hâc Mustafa b. Tevekkül, İbrahim Çelebi 
b. Ahmed, Mehmed Beşe , Musa Efendi el-İmâm, Ahmed Ağa ve gayruhüm 
mine’l-huzzâr.







277 [39a-3] İshak Paşa Vakfı’na ait Ankara’daki Şengüli Hamamı’nın 
kazanının ve bazı enkazının satılması
Min mümzâtihî
Mahmiye-i Bursa İnegöl’ünde merkūm-ı merhûm İshak Paşa nâm sâhibü’l-
hayrın evkāfına hâlâ mütevellî olan Zeynelabidin Ağa b. Mehmed nâm kimes-
ne meclis-i şer‘-i şerîf-i Ahmedî ve mahfil-i dîn-i münîf-i Muhammedî’de hâlâ 
Rumeli kazasker[i] olan a‘lemü’l-ulemâ’i’l-mütebahhirîn efdalü’l-fuzalâ’i’l-
mütevveri‘în alemü’l-ilm ve’l-hüdâ menârü’l-fazl ve’l-yakīn câmi‘ü’l-fürû‘ ve 
usûl hâviyü’l-menkūl ve’l-ma‘kūl sa‘âdetlü Mehmed Emin Efendi hazretleri 
taraf-ı karînü’ş-şerîflerinden ikrâr-ı âti’z-zikri tasdîke vekîl olup nehc-i şer‘î 
ve tarîk-i mer‘î üzre şer‘an vekâleti sâbite olan Hasan Efendi b. Abdullah mah-
zarında bi’t-tevliyye takrîr-i kelâm ve ta‘bîr ani’l-merâm edip vâkıf-ı mûmâ-
ileyhin evkāfından olup medîne-i Ankara’da el-Hâc Ashâb mahallesinde vâki‘ 
tarafeyni tarîk-i âm ve bir tarafı tarîk-i hâs ve bir taraf-ı râbi‘i Ayâşîzâde 
menzili ile mahdûd ve mümtâz Şengüli hamamı demekle ma‘rûf çifte hamam 
devr-i eyyâm ve şühûr [ve] kürûr-ı a‘vâm ile müşrif-i harâb ve mâil-i türâb 
olup bir vechile kābil-i intifâ‘ olmamağla kimesnenin dahi tasarrufunda dahi 
olmayıp ve müceddeden binâ ve ta‘mîre cânib-i vakıfdan müsâ‘ade olmadı-
ğından gayrı icâre-i mu‘accelesine mahsûb [olmak] üzre binâ ve tasarrufa ki-
mesne rağbet etmemekle hamam-ı mezkûrun hükm-i nakzda olan ebniye-i 
mevcûde ve bir kazganı semen-i misli ile taraf-ı vakıfdan bey‘ ve îcâr ve tefev-
vüz olunmak ve min külli’l-vücûh vakfa enfa‘ ve evlâ olmağın ben dahi ebni-
ye ve kazganı ba‘de’l-müzâyede ve inkıtâ‘i’r-rağbet bin esedî guruşa ma‘rifet-i 
şer‘le ve nâzır-ı vakıf olup Saray-ı cedîd-i sultânî ağası olan iftihârü’l-
havâs ve’l-mukarrebîn Mehmed Ağa ma‘rifetiyle bi’t-tevliyye müevekkil-i 
müşârün-ileyh hazretlerine bey‘ ve arsa-i sırfasını dahi senede yirmi esedî 
guruş mukāta‘a-i müsbete ile îcâr edip anlar dahi ber vech-i mastûr iştirâ ve 
temellük ve kabûl buyurduklarından sonra semen-i merkūm bin esedî guruş 
vakıf için tevliyyetim hasebiyle ahz u kabz edip ebniye-i merkūmeyi mahal-
linde kabz ve tasarrufa taraf-ı bâhirü’ş-şereflerinden vekîl eyledikleri el-Hâc 
İsâ’ya teslîme ta‘ahhüd eyledim. Arsa-i mezkûreyi mukāta‘a-i merkūme ile 
emsâli gibi tasarrufa varırsa kendi mâllarıyla mülkleri olmak üzre binâya 
bi’t-tevliyye izin verdim dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Umdetü’l-müderrisînü’l-kirâm Mehmed Şeyhî Efendi, fahrü’l-
müderrisîn Ahmed Efendi b. Abdülbâkī, el-Hâc Derviş b. Hasan, el-Hâc Halil 
el-Ankaravî, Mehmed Efendi İmâmzâde.







278 [39b-1] Fâtıma Hatun bt. Ali’nin vakfettiği arsa ve binalardan 
işgalin kaldırılıp vakfa iadesi
Yu‘teberu mâ fîh sâlimen mimmâ yünâfîhi
Nemekahû el-fakīr ileyhi sübhânehû Mehmed el-Kadı bi askeri Rumeli -ufiye 
anh-.
Mâ hüve’l-mastûr fî tayyi’l-kitâb sahha indî hâliyen an irtiyâb
Ahmed el-Kadı bi askeri Rumeli sâbıkan kad harrerehû yercü’s-sevâb
el-müvellâ fîhi mimmen emruhû nâfizü’l-ahkām mashûbü’s-sevâb
Husûs-ı âti’z-zikri istimâ‘ ve fasl ve hasm için hâlâ kāimmakām-ı sadâret-i 
uzmâ olan vezîr-i mükerrem düstûr-ı müfahham izzetlü Mustafa Paşa haz-
retlerine ve bu fakīre müvellâ olmak üzre hitâben târih-i kitâb senesi şehri 
Ramazâni’l-mübârek ve Zilka‘detü’ş-şerîfesi’nin evâsıtları [ile] müverrah iki 
kıt‘a emr-i şerîf sâdır olmağın huzûrlarında akd-i meclis-i şerîf olundukda 
mahmiye-i mezbûrede Yedikule dizdârı ve meşrûtiyyet ve berât-ı şerîfle vakf-ı 
âti’l-beyâna mütevellî olan bâ‘isü’l-kitâb Mehmed Ağa b. Süleyman ma‘kūd-ı 
mezkûrda arsa-i hâliyetü’z-zikre vâzı‘ü’l-yed olan Sultân Bayezid-i Cedîd ma-
hallesinde sâkin el-Hâc Mustafa b. Abdullah nâm kimesne muvâcehesinde 
bi’t-tevliyye üzerine da‘vâ ve takrîr-i kelâm edip işbu yedimde olan bin on 
yedi senesi Cumâdelâhiresi evâsıtı ile müverraha târih-i mezbûrda Davud Paşa 
mahkemesi nâibi olan Abdullah b. Hüdâverdi imzâsıyla mümzât ve hatmi ile 
mahtûme ve asrında şeyhülislâm ve merhûm Mehmed Efendi b. Sadeddin 
imzâsıyla mümzât vakfiye-i ma‘mûlün-bihâ nâtıka olduğu üzre, merhûme 
Fâtıma Hâtun bt. Ali nâm sâhibetü’l-hayrın vakf ve tevliyyetini Yedikule dizdârı 
olanlara ve gallesini evvelâ kendi nefsine ba‘dehâ utekā ve evlâd-ı utekā evlâd-ı 
evlâd-ı utekāsına batnen ba‘de batnin ve ba‘de’l-inkırâz Harameyn-i şerîfeyn 
fukarâsına şart eylediği zikr olunan Yedikule kurbunda Bucakbağı mahallesin-
de vâki‘ ber mûceb-i vakfiye hudûd-ı kadîmesi bir tarafdan Şehzâde vakfından 
Mısır Muslisi Bahçesi demekle ma‘rûf bostana ve bir tarafdan kâtib Mustafa 
b. Pervâne ve ba‘zan Muharrem b. Yakub ve ba‘zan Durmuş b. Ramazan mülk-
lerine ve iki tarafdan tarîk-i hâssa müntehî olan bostan-ı kebîrden münferiz 
olup hâlâ garben tarîk-i hâs ve Hatice Hâtun bt. İbrahim Efendi menzili ve 
şimâlen mezbûr el-Hâc Mustafa mülkü olan hadîka ile Şahzâde vakfı olan bos-
tan ve şarkan vâkıfe-i mezbûre Fâtıma Hâtun’un vakfı olan bostan-ı mezbûr ile 
mahdûd ve mümtâz olan arsa-i mevkūfe üzerinde mebnî ebniye-i mevkūfe-i 
kadîmesinden dâhiliyyede iki bâb fevkānî oda ve bir sofa ve tahtlarında bir ahır 
ve tahtânî bir matbah ve bir kiler ve cüneyne ve bi’r-i mâ ve hâriciyyede bir 
bâb tahtânî oda ve sofa ve bir kenîf ve havluyu müştemil menzil i‘tibâr olunan 
mahalli, mezbûr el-Hâc Mustafa vakf-ı mezbûrdan olduğunu âlim iken târih-i 
kitâbdan on iki sene mukaddem bi gayri hakkın kendi mülkü olmak zu‘mu 
ile tasarruf ve dört sene mukaddem mahall-i süknâ olan ebniye-i mevkūfe-i 
mezbûresin fuzûlen kal‘ ve hedm ve enkāzını itlâf ve istihlâk ve arsa-i sırfa kal-
dıkdan sonra bostan yeri olmak üzre tehyi’e ve kendi malıyla nefsiyçün dev-
ri dokuz zirâ‘ ve umkı on sekiz zirâ‘ bir kebîr bostan kapısı hafr ve binâ ve 
üzerine çarhlı dolab ve havuz ve levâzımını vaz‘ ve ihdâs ve yüz seksen altı 
aded eşcâr-ı müsmire ve ba‘zı sebzevât gars eyledi hattâ târih-i kitâbdan dört 
sene mukaddem dahi yedinde mutasarrıf olduğu arsa-i mahdûde-i mezbûre ve 
hedm eylediği mecmû‘-ı ebniye ve sukūk-ı mezkûre vakf-ı mezbûrdan olduğu-
nu alâ ruûsi’l-istişhâd ikrâr dahi eylediğinden sonra yine mâlikâne zabt etmek-
le evlâd-ı utekādan işbu hâzıre bi’l-meclis Ayşe Hâtun [40a] bt. Hasan arsa-i 
mevkūfe-i mezbûreyi el-Hâc Mustafa’dan meşrûtün-lehâ olmağın mukaddemâ 
da‘vâ ve sâbıkan vech-i meşrûh üzre mezbûr el-Hâc Mustafa’nın mu‘terif dahi 
olduğunu isbâten tesaddî edip lâkin vâkıf da‘vâlarında hasm ancak mütevellî 
olmak kavl-i müftâ-bîh olduğu i‘lâm olunup hakk-ı taleb bana müteveccih ol-
mağın hâlâ mezbûr el-Hâc Mustafa’dan suâl olunup ref ‘i muzır olmayan eb-
niye ve eşcârını ref ‘ ve arsayı bana teslîme tenbîh ve ebniye-i mehdûmenin 
yevm-i hedminde olan kıymet-i şer‘iyyesini ve sinîn-i mezkûrede lâzım ge-
len ecr-i mislini bi’t-tevliyye alıverilmek matlûbumdur dedikde gıbbe’s-
suâl mezbûr el-Hâc Mustafa cevâbında arsa-i mezkûreyi üzerinde mebnî 
ebniye-i mezkûresiyle on iki sene mukaddem el-Hâc Abdullah nâm kimes-
neden semen-i ma‘lûma iştirâ etmekle mülkiyyet üzerinde tasarruf ederim ve 
ebniye-i mezkûreyi mülkümdür deyû hedm ve enkāzını istihlâk ve ebniye-i 
mevcûdeyi ihdâs ve eşcâr-ı mezkûreyi gars eyleyip aslâ vakf-ı mezbûrdan 
olduğu ma‘lûmum olmayıp ve vech-i mezkûr üzre ikrâr dahi ettim deyû 
mütevellî-i mezbûrun iddi‘â-i meşrûhunu bi’l-külliye inkâr edicek müdde‘î-i 
mezbûr Mehmed Ağa’dan müdde‘âsını mübeyyin beyyine taleb olundukda 
udûl-i ahrâr-ı ricâl-i müslimînden mârrü’z-zikr Bucakbağı mahallesinde sâkin 
Emine Hâtun mescidi İmâmı Mustafa Efendi b. Ömer ve tüccârdan İbrahim 
Çelebi b. Abdullah nâm kimesneler li ecli’ş-şehâde meclis-i ma‘kūd-ı mezkûra 
hâzırân olup istişhâd olunduklarında fi’l-vâki‘ mezbûr el-Hâc Mustafa arsa-i 
mahdûde-i mezkûreye mutasarrıf olduğu hâlde târih-i kitâbdan dört sene 
mukaddem zabt ve tasarrufumda olan arsa-i mahdûde-i mezkûre ve üzerin-
de olan mecmû‘-ı ebniyesi vâkıfe-i mezbûre Fâtıma Hâtun bt. Ali’nin vakfın-
dandır deyû huzûrumuzda kirâren ve mirâren ikrâr ve i‘tirâf eyledi biz bu 
husûsa bu minvâl üzre şâhidleriz şehâdet dahi ederiz deyû her biri hasm-ı 
mezbûr muvâcehesinde vech-i şer‘î üzre edâ-i şehâdet-i mer‘iyye eylediklerin-
de şâhidân-ı mezbûrânı mahallerinden ta‘dîl için fahrü’l-müderrisîn Mehmed 
Müstakīm Efendi b. Yusuf ba‘s ve ol dahi mârrü’z-zikr sâkin oldukları Bucakbağı 
mahallesine varıp mezbûr el-Hâc Mustafa muvâcehesinde ahâlîsinden Hasan 
Bey b. Mehmed Paşa ve Ahmed b. İbrahim ve İshak Bey b. Ahmed ve Halil 
Bey b. İbrahim ve Mustafa b. Hüseyin ve İsmail b. İbrahim Çavuş ve el-Hâc 
İbrahim b. Ebûbekir ve Mustafa b. İlyas ve Hüseyin b. Mahmud ve Mahmud 
b. Gazanfer ve Ahmed b. Zeyneddin ve Mehmed b. İsmail ve İbrahim b. Ahmed 
ve Mehmed b. Mahmud Ali b. Himmet ve Mustafa b. Şaban ve Mahmud 
b. Ahmed nâm kimesneler ile mahalle-i mezbûreye muttasıl Yedikule mahal-
lesi ahâlîsinden Yedikule Câmi‘i imâmı Mustafa b. Mehmed ve İbrahim Çelebi 
b. Mustafa ve Yedikule Câmi‘i hatîbi İsmail Efendi b. Ahmed ve Abdullah 
b. Mehmed el-Müezzin ve İsmail b. Abdülkādir ve Mustafa b. İbrahim ve Yakub 
b. İdris ve Mehmed b. Mustafa nâm kimesnelerden dahi sırren ve alenen lede’t-
tezkiyye her birinin adl ve makbûlü’ş-şehâde oldukları iş‘âr ve ihbâr olunmağın 
keyfiyyet-i ahvâllerinden istikşâf eyledikde şâhidân-ı mezbûrân imâm Mustafa 
Efendi ve tâcir İbrahim Çelebi için [40b] her biri adl ve makbûlü’ş-şehâdelerdir 
velev aleynâ deyû haber verdiklerinde vâki‘ hâli tahrîr ve ma‘an irsâl olunan 
Receb b. Ahmed ve Şatır Ahmed Çavuş b. Hüseyin ile meclis-i şer‘a gelip alâ 
vukū‘ihî inhâ ve takrîr etmeğin şâhidân-ı mezbûrân şehâdet-i mezbûrelerinde 
kâzibler olmadıklarına hasm-ı mezbûr el-Hâc Mustafa muvâcehesinde talebiy-
le yemîn teklîf olunduklarında her biri hasbe’l-mes’ûl yemîn billâhi’l-aliyyi’l-
a‘lâ dahi ettiklerinde şehâdetleri makbûle olup mûcebiyle ref ‘i muzır olmayan 
ebniye ve eşcârını ref ‘ ve arsa-i mezbûreyi mütevellî-i mezbûr Mehmed Ağa’ya 
teslîme mezbûr el-Hâc Mustafa’ya tenbîh ve ebniye-i mehdûme-i mezbûrenin 
hîn-i hedminde mebniyyen kıymetini ve ecr-i mislini mütevellî-i mezbûr 
beyâna ihâle olunmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene sitte ve tis‘în ve elf.
Şuhûdü’l-hâl: Ahmed Efendi b. Hasan el-Hatîb, Ali b. Mahmud el-Kayyım, el-
Hâc Hüseyin b. Musa, berber İbrahim Çelebi tâbi‘-i Mehmed Ağa, Halil Ağa 
b. İbrahim, Hasan b. Mahmud, Mustafa b. Hüseyin, Mustafa b. İlyas, İbrahim 
Çelebi b. Mehmed ve gayruhüm mine’l-hâzırîn.

279 [40b-1] Rukiye Hatun bt. Hüseyin Efendi’nin vasiyeti ve vakfiyesi
Elhamdü lillâhi ve’s-salâtü alâ nebiyyihî seyyidinâ Muhammedin ve âlihî 
ve sahbihi ecma‘în ammâ ba‘d işbu kitâb-ı sıhhat-nisâbın tahrîr ve inşâsına 
bâ‘is ve bâdî oldur ki Dârü’l-hilâfeti’l-aliyye Kostantıniyye el-mahmiyye’de 
Ayasofya-i kebîr kurbunda Üskübî mahallesinde sâkine iken bundan akdem 
fevt olan sâhibetü’l-hayrât ve’l-hasenât tâlibetü’s-sadakāt ve’l-meberrât Rukiye 
Hâtun bt. Hüseyin Efendi’nin zikr-i âtî vasiyyetini tenfîze vasiyy-i muhtârı idiği 
lede’ş-şer‘i’l-enver zâhir ve mukarrer olan Ahmed Ağa b. Abdullah meclis-i 
şer‘-i şerîf-i enverde vakf-ı âti’z-zikre li ecli’t-tescîl ve’l-itmâmi emrü’t-tescil 
mütevellî nasb ve ta‘yîn olunan Abdurrahman Efendi b. ( ) mahzarında bi’l-
vesâye ikrâr ve takrîr-i kelâm edip müteveffât-ı mezbûre Rukiye Hâtun hâl-i 
hayâtında mâ ba‘d-ı mevtine izâfet ile cemî‘ malımın sülüsünden üç yüz elli 
guruş ifrâz ve hasbeten lillâhi’s-Samed vakf-ı sahîh-i müebbed [ve] haps-i 
sarîh-i muhalled ile vakf ve haps olup meblağ-ı mezbûr her onu on bir bu-
çuk akçe hesâbı üzre yed-i mütevellî ve rehn-i kavî ve kefîl-i melî yâhud iki-
sinden biri ile ale’l-vechi’l-helâl istirbâh ve istiğlâl olunup hâsıl olan rey‘ ve 
nemâsından zikr olunan Üskübî mescid-i şerîfinde her kim imâm olursa 
yevmî beş akçe vazîfeye mutasarrıf olup mukābelesinde beher yevm vakt-i 
subhda mescid-i mezkûr mihrâbında birer Yâsin-i şerîf tilâvet edip sevâbını 
vâkıfe-i mezbûrenin rûhuna ihdâ eyleye ve Lâleli çeşme kurbunda Ahmed 
Ağa mescid-i şerîfinde her kim müezzin olursa yevmî iki akçe vazîfeye mu-
tasarrıf olup mukābelesinde beher yevm kable[’s-]salâti’l-asr birer sûre tilâvet 
[41a] edip sevâbını vâkıfe-i mezkûrenin rûhuna ihdâ eyleye ve yevmî iki akçe 
cihet-i tevliyyet ve iki akçe cihet-i kitâbet olup tevliyyet-i mezbûre vazîfe-i 
mezkûresiyle hayâtda olduğumca benim için Ahmed Ağa b. Abdullah’a ve 
kitâbet-i merkūme benim oğlum Mahmud Çelebi’ye meşrûta olup ba‘de 
vefâtihimâ re’y-i hâkimü’ş-şer‘a müfevvez ola ve vakf-ı mezbûra mahmiye-i 
İstanbul’da seccâde-nişîn-i şerî‘at-i garrâ olan efendiler kemâl-i lütuf ve ke-
remlerinden nezâret buyuralar ve mürûr-ı eyyâm ile şurût-ı mezkûreye ri‘âyet 
müte‘azzir olursa vakf-ı mezbûr mutlaka fukarâ-i müslimîne sarf oluna deyû 
vasiyyet ve tenfîzde beni vasiyy-i muhtâr nasb ve ta‘yîn edip ben dahi vesâyet-i 
mezbûreyi kabûl eyledikden sonra mezbûre Rukiye Hâtun musırraten alâ 
zâlik fevt olup terekesinin sülüsü meblağ-ı mezbûra müsâ‘id olmağla ben dahi 
meblağ-ı merkūm üç yüz elli guruşu müteveffât-ı mezbûre Rukiye Hâtun’un 
terekesinin sülüsünden ifrâz ve hasbeten lillâhi te‘âlâ vakf-ı sahîh-i müebbed 
ve haps-i sarîh-i muhalled ile vakf ve haps edip müteveffât-ı mezbûrenin vasiy-
yeti üzre ta‘yîn-i şurût eyledim ki meblağ-ı mezbûr senede her onu on bir akçe 
hesâbı üzre yed-i mütevellî ve rehn-i kavî ve kefîl-i melî yâhud ikisinden biri 
ile istirbâh ve istiğlâl olunup hâsıl olan rey‘ ve nemâsını zikr olunan Üskübî 
mescid-i şerîfinde her kim imâm olursa yevmî beş akçe vazîfeye mutasarrıf 
olup mukābelesinde beher yevm vakt-i subhda mihrâbda birer Yâsin-i şerîf 
tilâvet edip sevâbını vâkıfe-i mezbûrenin rûhuna ihdâ eyleye ve Lâleli çeşme 
kurbunda mârrü’z-zikr Ahmed Ağa mescid-i şerîfinde her kim müezzin olur-
sa yevmî iki akçe vazîfeye mutasarrıf olup mukābelesinde beher yevm kable’s-
salâti’l-asr birer sûre tilâvet edip sevâbını kendi rûhuna ihdâ eyleye ve yevmî 
iki akçe cihet-i tevliyyet ve iki akçe cihet-i kitâbet olup tevliyyet-i mezbûre 
vazîfe-i mersûmesiyle hayâtda olduğumca bana ve kitâbet-i mezbûre hayâtda 
olduğunca oğlum mezbûr Mahmud Çelebi’ye meşrûta olup ba‘de vefâtihimâ 
re’y-i hâkimü’ş-şer‘a tefvîz olup ve vakf-ı mezbûra mahmiye-i mezbûrede bi’l-
fi‘l seccâde-nişîn-i şer‘-i Nebevî olan Efendi hazretleri nâzırlar ola ve mürûr-ı 
eyyâm ile şurût-ı mezbûreye ri‘âyet müte‘azzire olursa vakf-ı mezbûra mutla-
ka fukarâ-i müslimîne sarf oluna deyû meblağ-ı merkūm üç yüz elli guruşu 
mütevellî-i mezbûra teslîm ol dahi ahz u kabz ve sâir mütevellîlerin evkāfda 
tasarrufları gibi tasarruf eyledi dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fî gurreti Recebi’l-ferd li sene seb‘a ve tis‘în ve elf.
Şuhûdü’l-hâl: Fahrü’l-müderrisînü’l-kirâm Ebûbekir Efendi b. Abdülbâkī Efendi, 
Mehmed Efendi Edirnevî, umdetü’l-müderrisîn Abdullah Efendi b. Mustafa 
Efendi, fahrü’l-müderrisîn Ali Efendi b. Mustafa, Abdurrahman Efendi b. İshak, 
Ahmed Kethüdâ b. İbrahim, Abdullah Efendi b. el-Hâc Halil, Mahmud Efendi 
b. Mehmed, Hasan Efendi, Ali Efendi ve gayruhüm.

280 [41b-1] Çoban Zafiri v. Dimo’nun alacak davasında iddiasını 
ispat edemediği
Mahmiye-i İstanbul’da Yedikule kurbunda sâkin çoban tâifesinden Zafiri v. Dimo 
meclis-i şer‘-i şerîf-i enverde celeb tâifesinden işbu bâ‘isü’l-vesîka Aleksi v. Yano 
mahzarında üzerine da‘vâ ve takrîr-i kelâm edip târih-i kitâbdan üç sene mu-
kaddem ben mezbûr Aleksi’nin çobanı olmağla kendi mülküm olan her biri yüz 
kırk dörder akçe kıymetli yirmi altı re’s koyunumu mezbûrun koyunları içi-
ne ilhâk eylediğimde mezbûr Aleksi zikr olunan koyunlarımı bi gayri hakkın 
ahz u kabz ve istihlâk etmekle hâlâ kıymet-i şer‘iyyesini mezbûr Aleksi’den ta-
leb ederim suâl olunup alıverilmesi murâdımdır dedikde gıbbe’s-suâl ve akībe’l-
inkâr, müdde‘î-i mezbûrdan sıdk-ı makāline beyyine taleb olundukda ityân-ı 
beyyineden izhâr-ı acz ile istihlâf etmeğin fi’l-vâki‘ müdde‘î-i mezbûr Zafiri’nin 
minvâl-i meşrûh üzre yirmi altı re’s koyununu ahz u kabz ve istihlâk etmeyip ol 
vechile üzerinde hakkı olmadığına mezkûr Aleksi’ye yemîn teklîf olundukda ol 
dahi half billâhi’llezî enzele’l-İncîle alâ İsâ -aleyhi’s-selâm- etmeğin mûcebiyle 
müdde‘î-i mezbûr Zafiri bilâ-beyyine bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mehmed 
Çelebi b. Hasan, Mehmed Çelebi b. İdris.







281 [41b-2] Viranşehir öşür ve vergilerini toplamaktan vazgeçen 
Ali Ağa b. Ahmed’e Mehmed Ağa b. Abdülgani’nin peşin aldığı 
meblağı iade edeceği
Min mümzâtihî
Mahmiye-i İstanbul’da Hocapaşa mahallesinde sâkin Ali Ağa b. Ahmed meclis-i 
şer‘-i şerîf-i enverde Dergâh-ı âlî yeniçerilerinin Yayabeyi olan Mehmed Ağa 
b. Abdülganî mahzarında üzerine da‘vâ ve takrîr-i kelâm edip yedimde olan 
işbu temessük nâtık olduğu [üzre] merkūm Mehmed Ağa târih-i kitâbdan bir 
ay mukaddem vilâyet-i Anadolu’da Bolu sancağında vâki‘ berât-ı pâdişâhiyle 
mutasarrıf olduğu Viranşehir nâm ze‘âmeti işbu bin doksan yedi senesinde 
vâki‘ olacak a‘şâr ve rüsûmâtını bana bin beş yüz elli guruşa der-uhde edip ben 
dahi iltizâm ve kabûl ve kendiye ber vech-i peşîn bin iki yüz guruşumu def ‘ ve 
teslîm ol dahi yedimden ahz u kabz edip ba‘dehû ben ze‘âmet-i mezbûreye var-
dığımda kurâsı re‘âyâları perîşân olmağla vaz‘-ı yed ve zabt mümkün olmama-
ğın hâlâ merkūm Mehmed Ağa’ya suâl olunup makbûz olan peşîn-i mezbûr 
bin iki yüz guruşu bana red ve teslîme tenbîh olunmak matlûbumdur dedikde 
gıbbe’s-suâl mezbûr Mehmed Ağa cevâbında kaziyye vech-i mezkûr üzre olup 
meblağ-ı mezbûr bin iki yüz guruşu ber vech-i peşîn müdde‘î-i mezbûr yedin-
den ahz u kabz ve istihlâk eylediğini ikrâr ve i‘tirâf etmeğin mûcebince meblağ-ı 
mezbûr bin iki yüz guruşu müdde‘î-i mezbûr es-Seyyid Ali Ağa’ya red ve teslîme 
merkūm Mehmed Ağa’ya tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Mumcu Ahmed Beşe el-Mübâşir, Mustafa Çelebi b. Tevekkül, 
Ahmed Beşe Çukadâr, İbrahim Çelebi b. Ahmed.

282 [41b-3] Kerime bt. Abdullah’ın İsmail b. Mustafa’dan muhâlaa 
yoluyla boşandığı
Mahmiye-i İstanbul’da Küçük Karaman kurbunda hâfız odalarında sâkine olup 
zâtını ma‘rifet-i şer‘iyye ile ârifân Mustafa b. Mehmed ve Mehmed b. Mehmed 
nâm kimesneler ta‘rîfleriyle mu‘arrefe olan Kerime bt. Abdullah nâm hâtun 
meclis-i şer‘-i şerîf-i enverde zevc-i dâhili bâ‘isü hâze’l-kitâb İsmail b. Mustafa 
mahzarında bi tav‘ihâ ikrâr ve takrîr-i kelâm edip zevcim mezbûr İsmail ile bey-
nimizde hüsn-i zindegânîmiz olmamağla zimmetinde mütekarrir ve ma‘kūdun-
aleyh olan üç yüz akçe mehr-i müeccelim ve nafaka-i iddet-i mu‘ayyenem 
mezbûr üzerine ve me’ûnet-i süknâm dahi kendi üzerime olmak üzre zev-
cim mezbûr İsmail ile muhâla‘a-i sahîha-i şer‘iyye ile muhâla‘a edip ol dahi ber 
vech-i muharrer hul‘-ı mezbûru kabûl eylediğinden sonra hukūk-ı zevciyyete 
ve gayra müte‘allika âmme-i da‘vâdan her biri âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli, 
Mehmed b. İdris.

283 [41b-4] Mehmed Çelebi b. Yusuf ’un küçük çocuklarına 
nafaka takdiri
Mahmiye-i İstanbul’da Kovacı mahallesi kurbunda sâkine Safiye 
bt. Abdülmennân nâm hâtun tarafından husûs-ı âti’l-beyâna vekîl olduğu zât[ı] 
ma‘rifet-i şer‘iyye ile ârifân ola[n] Abdülkādir Çelebi b. Abdi ve Mehmed Çelebi 
b. Mustafa nâm kimesneler şehâdetleriyle şer‘an sâbit olan Abdülbâkī Çelebi 
b. el-Hâc Süleyman nâm kimesne meclis-i şer‘-i şerîf-i enverde mezbûre Safiye 
Hâtun’un sâbıkan zevci olan işbu hâzır bi’l-meclis Mehmed Çelebi b. Yusuf 
mahzarında bi’l-vekâle ikrâr ve takrîr-i kelâm edip müvekkilem mezbûrenin 
zevci mezbûr Mehmed’in firâşından hâsıl ve müvekkilem mezbûreden müte-
vellid sulbiye oğulları olup bi hakki’l-hidâne hucr ve terbiyyesinde olan Yahya 
ve Mustafa nâm sagīrlerin nafaka ve kisve ve sâir havâyic-i zarûriyyeleri için 
kıbel-i şer‘den babası mezbûr Mehmed Çelebi üzerine kadr-i ma‘rûf nafaka 
farz ve takdîr olunmak matlûbumdur dedikde hâkim-i muvakki‘-i sadr-ı kitâb 
-tûbâ-lehû ve hüsnü me’âb- hazretleri sagīrân-ı mezbûrânın nafaka ve kisve-
bahâ ve sâir levâzım-ı mühimmeler[i] için mezbûr Mehmed üzerine bi’t-terâzî 
târih-i kitâbdan yevmî beşer akçe nafaka farz ve takdîr edip meblağ-ı mefrûz-ı 
mezbûru levâzım-ı sagīrân-ı mezbûrâna harc ve sarf ve lede’l-iktizâ istidâneye 
inde’z-zafer mezbûr Mehmed Çelebi üzerine rücû‘a mezbûre Safiye’ye izin ver-
meğin mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin b. Mustafa, Ahmed Ağa b. Sinan, Mahalle-i mezbûr 
imâmı Mehmed Efendi, Mehmed Efendi, İbrahim Çelebi b. Hüseyin.

284 [41b-5] Mehmed b. Abdülfettah’ın el-Hâc Osman aleyhine açtığı 
alacak davasının yerinde olmadığı
Mahmiye-i İstanbul’da Eğrikapı hâricinde sâkin Mehmed b. Abdülfettâh nâm 
kimesne meclis-i şer‘-i şerîf-i enverde Eski saray teberdârlarından bâ‘isü hâze’l-
kitâb el-Hâc Osman b. İbrahim mahzarında üzerine da‘vâ ve takrîr-i kelâm 
edip sulbî kebîr oğlum olup saray-ı mezkûrda merkūm el-Hâc Osman ile ma‘an 
sâkin iken bundan akdem vefât eden Hüseyin kendi malından doksan esedî gu-
ruşu merkūm el-Hâc Osman’ın re’y-i ile gāib ani’l-meclis attâr Ali Çelebi nâm 
kimesneye idâne ve teslîm ol dahi istidâne ve kabz ve tesellüm edip meblağ-ı 
mezbûru kable’l-ahz ve oğlum mezbûr Hüseyin vefât edip meblağ-ı mezbûr 
bi haseb-i irsi’ş-şer‘î bana isâbet etmekle mezbûr el-Hâc Osman’a suâl olu-
nup meblağ-ı mezbûru bana teslîme tenbîh olunmak matlûbumdur dedikde 
müdde‘î-i mezbûrun kendi takrîri üzre da‘vâsı meşrû‘ olmayıp şer‘an mezbûr 
el-Hâc Osman’a dahi suâl teveccüh etmemekle müdde‘î-i mezbûr merkūm el-
Hâc Osman’a bî-vech mu‘ârazadan men‘ olunup mâ vaka‘a bi’t-taleb ketb olundu.

[42a] Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
Çelebi b. İdris.

285 [42a-1] İbrahim Ağa b. Tanrıverdi’nin mirasının dörtte üçünün 
Seydi b. Yakub’a ait olduğu
Min mümzâtihî
Fi’l-asl vilâyet-i Anadolu’da medîne-i Maraş ahâlîsinden olup mahrûse-i 
Üsküdar’da Evliyâ Hoca mahallesinde mutavattın İsmail Paşa hazretlerinin ka-
pıcılar kethüdâsı olmağla Ayamavra muhârebesinde şehîden vefât eden İbrahim 
Ağa b. Tanrıverdi b. Tebsin nâm müteveffânın verâseti zevce-i metrûkesi Sâliha 
bt. Mehmed ile anasının kız karındaşı oğlu Seydî b. Yakub’a münhasıra olduğu 
şer‘an zâhir ve müte‘ayyin oldukdan sonra mezbûr Seydî meclis-i şer‘-i şerîf-i 
enverde müteveffâ-yı mezbûrun terekesine vâzı‘atü’l-yed olduğu sâbit olan 
mezbûre Sâliha mahzarında üzerine da‘vâ ve takrîr-i kelâm edip müteveffâ-
yı mezbûr İbrahim Ağa’nın vâlidesinin kız karındaşı olup verâseti zevcesi işbu 
mezbûre Sâliha ile bana münhasıra iken hâlâ mezbûre Sâliha Hâtun tereke-i 
müteveffâ-yı mezbûrun mecmû‘unu kabz edip hisse-i irsiyyemi bana teslîmden 
imtinâ‘ eder suâl olunup bana teslîme tenbîh olunması matlûbumdur dedikde 
inde’s-suâl mezbûre Sâliha cevâbında fi’l-hakīka müdde‘î-i mezbûr müteveffâ-
yı mezbûrun bâlâda ketb ve terkīm olunan minvâl üzre vârisi olup müteveffâ-
yı mezbûrun terekesinin rub‘u kendiye ve selâse-i erbâ‘ı mezbûr Seydî’ye ir-
sen isâbet edip ol vechile müteveffâ-yı mezbûrun terekesin selâse-i erbâ‘ını 
müdde‘î-i mezbûra red ve teslîm lâzım geldiğini tâyi‘an ikrâr ve i‘tirâf etmeğin 
alâ mûcebi i‘tirâfihâ müteveffâ-yı mezbûrun terekesinden ber vech-i meşrûh 
hisse-i irsiyyesin müdde‘î-i mezbûra teslîme mezbûra Sâliha’ya tenbîh olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Osman b. Abdullah, Veli b. Hamza, el-Hâc Mustafa b. Tevekkül, 
İbrahim Çelebi b. Ahmed ve gayruhüm.

286 [42a-2] Ebûbekir Efendi b. Osman Reis’in mahzenlerinin oğlu 
Osman’a verilmesi gerektiği
Min mümzâtihî
Ordu-yı hümâyûn defterdârı iken Belgrad’da bundan akdem vefât eden Ebûbekir 
Efendi b. Osman Reis b. Muhyiddin nâm müteveffânın sulbî oğlu olduğu iddi‘â 
olunan Osman nâm sagīrin tesviye-i umûru için vasiyy-i şer‘îsi olan bâ‘isü 
hâze’l-vesîka Mehmed Ağa b. Mahmud meclis-i şer‘-i şerîf-i enverde merhûm 
el-Hâc Davud vakfına hâlâ mütevellî olmağla zikr-i âtî iki bâb tahta mahzene 
vâzı‘ü’l-yed idiği sâbit ve mütehakkik olan Hüseyin Efendi b. Mehmed mahza-
rında bi’l-vesâye üzerine da‘vâ ve takrîr-i kelâm edip mezkûr Ebûbekir Efendi 
mukaddemâ mahrûse-i mezkûrede hâl-i hayâtında câriye-i memlûkesi işbu 
Ayşe bt. Abdullah için mezbûreyi firâşına idhâl ve batnında olan hamli ben-
dendir deyû alâ ruûsi’l-işhâd da‘vet ve işhâd edip ba‘de vefâtihî vakt-i ikrârdan 
yedi buçuk ay mürûrunda mezkûre Ayşe’den işbu sagīr-i mezbûr Osman te-
vellüd edip sagīr-i mezbûr Osman müteveffâ-yı mezbûrun firâşından hâsıl ve 
mezbûre Ayşe’den mütevellid sulbî oğlu ve hasren vârisi olup ve vakf-ı mezbûrda 
zikr olunan Ayazmakapısı hâricinde vâki‘ merhûm-ı mezbûra intimâ’ ile tahrîr 
ve tavsîfden müstağnî iki bâb tahta mahzen mu‘accele-i ma‘lûme ve yevmî iki 
akçe müeccele ile müteveffâ-yı mezbûrun tasarrufunda olup ba‘de vefâtihî oğlu 
sagīr-i mezbûra intikāl-i âdî ile intikāl etmişiken mütevellî-i mezbûr Hüseyin 
Efendi müteveffâ-yı mezbûr bilâ-veled fevt olup zikr olunan mahzenler cânib-i 
vakfa intikāl etmişdir deyû bi gayri hakkın zabt edip tasarrufuma mâni‘ olur suâl 
olunup vesâyetim hasebiyle bana zabt ettirilmek murâdımdır dedikde gıbbe’s-
suâl mezkûr Hüseyin Efendi cevâbında fi’l-hakīka müteveffâ-yı mezbûrun ta-
sarrufunda olan mârrü’z-zikr mahzenler bilâ-veled fevt olmağla cânib-i vak-
fa intikāl etmek üzre bi’t-tevliyye vaz‘-ı yedini ikrâr lâkin sagīr-i mezbûr 
müteveffâ-yı mezbûrun minvâl-i mübeyyen üzre sulbî oğlu olduğunu inkâr 
edicek vasiyy-i mezbûrdan müdde‘âsına beyyine taleb olundukda mahmiye-i 
İstanbul’da Sunullah Efendi câmi‘-i şerîfi kurbunda sâkin udûl-i müslimînden 
Ali Çelebi b. Süleyman ve mahrûse-i Galata’da Emekyemez mahallesinde sâkin 
el-Hâc Mehmed b. Abdullah nâm kimesne li ecli’ş-şehâde meclis-i şer‘a hâzırân 
olup isre’l-istişhâd fi’l-vâki‘ müteveffâ-yı mezbûr Ebûbekir Efendi b. Osman 
Reis b. Muhyiddin mahrûse-i Belgrad’da hâl-i hayâtında câriye-i memlûkesi 
işbu mezbûre Ayşe için mezbûreyi firâşıma idhâl eyledim batnında olan hamli 
bendendir deyû bizim huzûrumuzda da‘vet ve işhâd edip ba‘de vefâtihî vakt-i 
ikrârından yedi buçuk ay mürûrunda mezbûre Ayşe’den işbu sagīr-i mezkûr 
Osman tevellüd etmişdir. Sagīr-i mezkûr müteveffâ-yı mezbûrun firâşından 
hâsıl ve ümm-i veledi mezbûre Ayşe’den mütevellid sulbî oğludur biz bu husûsa 
bu vech üzre şâhidleriz şehâdet dahi ederiz deyû her biri şehâdet-i şer‘iyye 
eylediklerinde şâhidân-ı mezbûrân sırren ve alenen ta‘dîl ve tezkiyye olunup 
her birinin adl ve makbûlü’ş-şehâde idikleri zâhir ve müte‘ayyin ve şehâdetleri 
makbûle oldukdan sonra …? sûretinde vakt (…) vücûda [42b] gelen veledin 
nesebi ikrâr-ı mezkûra binâen sahîh idiği kütüb-i fıkhiyyede mastûr ve mu-
kayyed olmağla mûcebiyle ba‘de’l-hükm ve’l-kazâ mâ hüve’l-vâki‘ bi’t-taleb ketb 
olundu.
Fi’l-yevmi’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Sunullah Efendi b. Ali el-Müezzin, Ahmed Efendi b. el-Hâc 
Mustafa, Mehmed Efendi b. Mustafa, Mustafa Çelebi b. Abdurrahman , el-Hâc 
Mustafa b. Tevekkül, el-Hâc İshak b. ( ), Mustafa b. Ali Bevvâb, Abdülbâkī Efendi 
b. Ali.

287 [42b-1] Safiye bt. Abdullah’ın vakfiyesi
Elhamdü lillâhi alâ küllî hâl el-muttalli‘i alâ mâ hâle fi’l-bâl âlimi’l-gaybi ve’ş-
şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ Muhammedi’l-
meb‘ûs bi nübüvveti’l-kemâl ve alâ âlihî ve ashâbihî hayri’l-ashâb ve’l-âl ammâ 
ba‘d işbu kitâb-ı sıhhat-nisâbın tahrîr ve inşâsına bâ‘is ve bâdî oldur ki Dârü’l-
hilâfeti’l-aliyye Kostantıniyye el-mahmiyye’de Kazganî Sadi mahallesinde sâkine 
sâhibetü’l-hayrât ve’l-hasenât tâlibetü’s-sadakāt ve’l-meberrât Safiye bt. Abdullah 
nâm hâtun tarafından vakf-ı âti’z-zikri ifâde ve da‘vâ-yı rücû‘a vekîl olup zât-ı 
mezbûreyi ma‘rifet-i şer‘iyye ile ârifân olan yine mahalle-i mezbûrede sâkin el-
Hâc Ali b. Veli ve Musa Çelebi b. Mustafa nâm kimesneler şehâdetleriyle şer‘an 
vekâleti sâbite olan Ahmed Efendi b. Hüseyin meclis-i şer‘-i şerîf-i şâmihü’l-
imâd ve mahfil-i dîn-i münîf-i râsihu’l-evtâdda vakf-ı câ’i’l-beyâna mütevellî 
nasb ve ta‘yîn eylediği es-Seyyid Mustafa Efendi b. es-Seyyid Mehmed mah-
zarında bi’l-vekâle ikrâr-ı sahîh-i şer‘î ve i‘tirâf-ı sarîh-i mer‘î kılıp müvekki-
lim mezkûre Safiye Hâtun etyab-ı mâl ve ahsen-i menâlinden yüz esedî guru-
şunu ifrâz ve imtiyâz-ı tâm ile mümtâz kılıp hasbeten lillâhi te‘âlâ ve haseneten 
li rûhi resûlihi’l-mu‘allâ vakf-ı sahîh-i müebbed ve haps-i sarîh-i muhalled ile 
vakf ve haps edip şöyle şart ve ta‘yîn eyledim ki meblağ-ı mezbûr rehn-i kavî 
ve kefîl-i melî ve senede onu on bir hesâbı ile istirbâh ve istiğlâl olunup hâsıl 
olan rey‘ ve gılâl yed-i mütevellîde hıfz olundukdan sonra mahmiye-i mezbûre 
hısnı ebvâbından Samatyakapısı hâricinde el-Hâc Fâik câmi‘-i şerîfi’nde hatîb 
olanlara yetmiş guruşun nemâsı olan senede yedi guruş verile ve bâkī otuz gu-
ruşun nemâsı üç guruş her sene Langa kurbunda Çakır Ağa mahallesi avârızına 
teslîm oluna ve vakf-ı mezbûra hayâtda oldukça mezbûr es-Seyyid Mustafa 
Efendi hasbî mütevellî olup ba‘de vefâtihî tevliyyet-i mezkûra mârrü’l-beyân 
el-Hâc Fâik câmi‘-i şerîfi’nde hatîb olanlara meşrûta ola ve Dersi‘âm Efendi 
merhûmun dâmâdları eş-Şeyh Mustafa Efendi b. eş-Şeyh Mehmed Efendi 
vakf-ı mezbûra nâzır olup ba‘de vefâtihimâ mahalle-i mezbûre ahâlîsi hasbî 
nâzır olalar ve mürûr-ı eyyâm ile şerâit-i mezkûreye ri‘âyet müte‘azzire olur-
sa mutlaka fukarâ-i müslimîne sarf oluna deyû meblağ-ı mezbûru mütevellî-i 
mezbûra teslîm ol dahi tesellüm ve kabz ve sâir mütevellîlerin evkāfda olan ta-
sarrufları gibi tasarruf eylesin dedikde gıbbe’t-tasdîki’ş-şer‘î ve’t-tahkīki’l-mer‘î 
vekîl-i mezbûr semt-i vifâkdan cânib-i şikāka azîmet ve bi’l-vekâle husûmet ve 
nizâ‘a câzime olup vakf-ı nukūd inde eimmeti’s-selâseti’n-nehârîr mefkūd ol-
mağın vakf-ı mezbûrdan bi’l-vekâle rücû‘ eyledim meblağ-ı mezbûru mülk-i 
müvekkileme tard olunmasını taleb ederim dedikde mütevellî-i reşîd cevâb-ı bâ 
savâba mütesaddî [olup] eğerçi vakf-ı nukūd inde’l-eimmeti’s-selâse mefkūddur 
lâkin İmâm Züfer -aleyhi’r-rahmetü’l-meliki’l-ekber-den İmâm Ensârî -radi-
ye anhü’l-Bârî- rivâyeti üzre sahîh ve câiz olduğuna binâen meblağ-ı mezbûru 
teslîm etmem deyû imtinâ‘ ve husûmet ve nizâ‘ edip hâkim-i muvakki‘-i sadr-ı 
kitâb -tûbâ-lehû ve hüsnü me’âb- hazretleri huzûr-ı şerîflerine müterâfi‘ân 
ve fasl ve hasma tâlibân olduklarında hâkim-i müşârün-ileyh hazretleri dahi 
kavl-i imâm-ı mûmâ-ileyh ile vakf-ı mezbûrun sıhhatine hükm ettikden sonra 
vekîl-i mezbûr semt-i âhardan nizâ‘ edip eğerçi hükm-i mezbûr ile vakıf sahîh 
oldu lâkin İmâm-ı A‘zam ve hümâm-ı akdem Ebû Hanîfe el-Kûfî -cûziye bi’l-
hayr ve kûfiye- hazretleri katında sıhhat müstelzim-i lüzûm olmamağın vakf-ı 
mezbûrdan bi’l-vekâle rücû‘ eyledim meblağ-ı mezbûru istirdâd ederim deyicek 
mütevellî-i mezbûr tekrâr cevâb verip eğerçi hâl imâm-ı müşârün-ileyh haz-
retleri katında bast olunan minvâl üzredir lâkin inde’l-imâmeyni’l-hümâmeyn 
siyyemâ ba‘de’t-teslîm ile’l-mütevellî sıhhat müstelzim-i lüzûmdur deyû red-
den imtinâ‘ ve tekrâr mürâfa‘a olduklarında hâkim-i müşârün-ileyh -lâ zâle 
âliyen beyne yedeyhi- tarafeynin kelâmında fikr-i dakīk ve teemmül-i enîk edip 
âlimen bi’l-hilâf ve mürâ‘iyen limâ yecibü mürâ‘âtühü fi’t-tescîli’l-evkāf vakf-ı 
mezbûrun lüzûmuna dahi hükm-i şer‘î etmeğin ba‘de’l-yevm vakf-ı mezbûr 
sahîh ve lâzım olup naks ve nakzına mecâl muhâl oldu. Fe-men beddelehû ba‘de 
mâ semi‘âhû fe-innemâ ismuhû ale’llezîne yübeddilûnehû innallâhe semî‘un 
alîm ve ecrü’l-vâkıfı ale’l-hayyi’l-cevâdi’l-kerîm.
Cerâ zâlik ve hurrire fî gurreti şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Osman el-İmâm, Ahmed Efendi el-İmâm, 
Mehmed Çelebi b. Ahmed Çelebi Kâtib, Süleyman Efendi vâ‘iz-i Davudpaşa, 
Molla Mustafa b. ( ) el-Müezzin, Hüseyin Efendi el-İmâm, Ahmed Efendi İmâm, 
Mustafa Çelebi b. Ahmed, İbrahim Çelebi b. Ahmed, Ahmed Efendi b. Hüseyin, 
el-Hâc Ali b. Veli, Musa Çelebi b. Mustafa.

288 [42b-2] Ali Efendi b. Yusuf ’un menzilini Emrullah Çelebi b. Hacı 
Cafer’e bey‘ bi’l-istiğlâl yoluyla sattığı
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘-i 
şerîfden irsâl olunan Mevlânâ Ali Efendi b. Yusuf fahrü’l-müderrisînü’l-kirâm 
Çivizâde demekle şehîr Atâullah Efendi’nin mahmiye-i İstanbul’da Harâccı 
Muhyiddin mahallesinde vâki‘ sâkin oldukları menzile varıp zeyl-i sahîfede 
mastûrü’l-esâmî müslimîn huzûrunda akd-i meclis-i şer‘-i şerîf eylediğinde 
muvakkaten Mekke-i Mükerreme ve Belde-i mutahhara kadısı olan a‘lemü’l-
ulemâ’i’l-mütebahhirîn efdalü’l-fuzalâ’i’l-müteverri‘în yenbû‘ü’l-fezâil ve’l-me‘âlî 
metbû‘ü’l-efâzıl ve’l-e‘âlî kerîmü’l-evsâf ve’l-ahlâk adîmü’l-adîl fi’l-âfâk sa‘âdetlü 
Ali Efendi hazretleri taraf-ı bâhirü’ş-şereflerinden husûs-ı câ’i’l-beyâna vekîlleri 
olduğu mûmâ-ileyh Atâullah Efendi ile mefhari’l-kuzât Kethüdâzâde demekle 
şehîr Abdurrahman Efendi şehâdetleri ile şer‘an sâbit olan kethüdâları Abdülaziz 
Efendi b. Mehmed meclis-i ma‘kūd-ı merkūmda tüccâr-ı zevi’l-iktidârdan 
fahrü’l-eşbâh bâ‘isü hâze’l-kitâb Emrullah Çelebi b. el-Hâc Cafer mahzarında 
bi’l-vekâle takrîr-i kelâm ve ta‘bîr ani’l-merâm edip müvekkilim müşârün-ileyh 
Ali Efendi hazretleri işbu târih-i kitâb senesi Cemâziyelevvel’in on beşinci günü 
mahmiye-i mezbûrede Eskiimaret mahallesinde vâki‘ bir tarafdan İsmail Efendi 
veresesi mülkleri ve bir tarafdan ba‘zan Yarhisar mescidi imâmına meşrûta va-
kıf menzil ve ba‘zan mu‘îd Ahmed Efendi’nin vakıf odaları ve bir tarafdan ba‘zan 
Zekeriya Efendi menzili ve ba‘zan Şâhin Beşe menzili ve bir tarafdan [43a] tarîk-i 
âm ile mahdûd hâriciyye ve dâhiliyyesinde büyût-ı adîdeyi ve ahırı ve cüneyne-
yi ve tarîk-i âm tarafından beş bâb dükkânı müştemil mülk menzilini, mûmâ-
ileyh Emrullah Çelebi’ye bi tarîki’l-istiğlâl beş bin beş yüz yedi buçuk guruşa bey‘ 
ve teslîm ol dahi minvâl-i muharrer üzre tesellüm [ve] kabûl edip semeni olan 
meblağ-ı mezbûr beş bin beş yüz yedi buçuk esedî guruşu yedinden tamâmen ahz 
u kabz eylediğinden sonra menzil-i mahdûd-ı mezkûru mûmâ-ileyh Emrullah 
Çelebi ba‘de’t-tahliyyeti’ş-şer‘iyye ve’t-tekābuzi’l-mer‘î yine târih-i mezkûrdan iki 
sene tamâmına değin beher yevm bir guruşdan yedi yüz yirmi esedî guruş mü-
vekkilim müşârün-ileyh îcâr ve teslîm anlar dahi vech-i meşrûh üzre istîcâr ve 
kabûl eyledi dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahallin-
de tahrîr ba‘dehû ma‘an ba‘s olunan Çukadâr Ahmed Beşe b. Abdullah ile meclis-i 
şer‘a gelip alâ vukū‘ihî haber vermeğin mâ hüve’l-vâki‘ bi’t-taleb ketb olundu.
Fî gurreti Recebi’l-mürecceb li sene seb‘a ve tis‘în ve elf.
Şuhûdü’l-hâl: Mefharü’l-müderrisînü’l-kirâm Uşşâkī Mustafa Efendi, mefharü’l-
müderrisînü’l-kirâm Çivizâde Atâullah Efendi, Merhabazâde Nimetullah Efendi, 
Cebe Ali İmâmı Mustafa Efendi, Yemenlizâde Mustafa Efendi, Halil Efendi tâbi‘-i 
Kethüdâzâde Efendi, Mustafa Çavuş tâbi‘-i Ali Efendi, fahrü’l-müderrisînü’l-
kirâm Muharrem Efendi dâmâd-ı hazret-i Nakīb Efendi sâbıkan, İbrahim Çelebi 
tâbi‘-i Muharrem Efendi, Mehmed Çelebi tâbi‘-i Kethüdâzâde Efendi, Osman 
Çelebi tâbi‘-i Çivizâde Efendi, Receb Çelebi tâbi‘-i Çivizâde Efendi, Mustafa 
Çelebi tâbi‘-i Kethüdâzâde Efendi, İsmail Çelebi, Mustafa Çelebi ve gayruhüm 
mine’l-hâzırîn.

289 [43a-1] Rusçuk’taki Ermeni murahhasası Nikogos’un 
rahiplik yapabileceği
Mahmiye-i İstanbul’da ve bağlı olan yerlerdeki Ermeni tâifesi üzerlerine pat-
rik olan Karabet nâm râhib tarafından husûs-ı âti’l-beyâna vekîl-i müsecce-
li olan Meldon v. Minas nâm Ermeni meclis-i şer‘î-i enver ve mahfil-i dîn-i 
münîf-i ezherde hâlâ Ruscuk’da Ermeni murahhasası olan Nikogos nâm râhib 
tarafından ikrâr-ı âti’z-zikri tasdîke vekîl-i sâbitü’l-vekâlesi olan bâ‘isü hâzihi’l-
vesîka Agop v. Sahak nâm Ermeni muvâcehesinde bi’l-vekâle takrîr-i kelâm ve 
ta‘bîr ani’l-merâm edip müvekkilim mezkûr Karabet râhib-i mezkûr Nikogos 
için zikr olunan murahhasalığa bî-berât mutasarrıfdır kānûn-ı kadîm üzre mü-
ceddeden berât olmadıkça murahhasalığa müdâhale etmeye deyû emr-i şerîf-i 
âlîşân ısdâr ve müvekkil-i mezbûr Nikogos’a müdâhale etmişdi lâkin kadîmü’l-
eyyâmdan ilâ yevminâ hâzâ Ruscuk’da Ermeni murahhasası olanlara berât veri-
legelmemiş olmağla müvekkilim mezkûr Karabet’in husûs-ı mezbûra müte‘allik 
mezkûr Nikogos ile aslâ ve kat‘â da‘vâ ve nizâ‘ı kalmamışdır dedikde mukırr-ı 
mezkûr Meldon’un bi’l-vekâle vech-i meşrûh üzre cârî ve sâdır olan i‘tirâfını 
vekîl-i mezkûr Agop bi’l-muvâcehe tasdîk ve bi’l-müşâfehe tahkīk etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, el-Hâc 
Mustafa b. Tevekkül, Mehmed b. İdris, Sahak v. Meldon, Ohan v. Murad, Mosis 
v. Serkis, Papa Oseb v. Toros, Karabet v. Sefer, Manos [v.] Milket, Haçador 
v. Bahadır.

290 [43a-2] Lolo v. Rako’nun vârisleri ile ortağının sulh oldukları
Vilâyet-i Rumeli’nde Avlonya sancağında Ergiri kazâsına tâbi‘ Sanamavilos? 
nâm karyeden olup mahmiye-i İstanbul’da Topkapısı kurbunda sâkin Gürcü 
tâifesinden iken bundan akdem hâlik olan Lolo v. Rako’nun verâseti anası Lilo 
bt. Niko ile li ebeveyn karındaşı Ebkeri’ye münhasıra olduğu şer‘an zâhir ve 
müte‘ayyin oldukdan sonra mezbûre Lilo tarafından husûs-ı âti’l-beyâna vekîl 
olup Kiro v. Niko ve İstopo v. Andriye şehâdetleriyle şer‘an vekâleti sâbit olan 
mezbûr Kiro meclis-i şer‘-i şerîfde işbu bâ‘isü’l-vesîka Kiro v. Niko nâm zimmî 
muvâcehesinde ikrâr ve takrîr-i kelâm edip hâlik-i mezbûr Lolo hayâtında 
mezbûr Kiro ile kiremidçilikde şerîkler olup hâlik oldukda beynimizde hesâb 
gördüğümüzde hâlik-i mezbûrun mâl-ı şirketden beynimizde ilm-i şer‘î ile 
ma‘lûm oda ücretinden ba‘de külli’l-hesâb mezbûr Kiro’da hâlik-i mezbûrun 
beş bin beş yüz akçe hakkı zuhûr etmeğin meblağ-ı mezbûru da‘vâ eylediğim-
de beynimizde ba‘de’l-münâza‘a muslihûn tavassut edip da‘vâ-yı mezkûrumdan 
mezbûr Kiro ile beynimizde üç bin beş yüz akçe üzre akd-i müsâlaha olun-
dukda ben dahi asâleten ve vekâleten sulh-i mezbûru kabûl ve bedel-i sulh 
olan meblağ-ı mezbûr üç bin beş yüz akçeyi yedinden alıp kabz [edip] husûs-ı 
mezbûra [müte‘allik] cemî‘ da‘vâdan mezbûr Kiro’yu ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’r-Recebi’l-ferd li sene seb‘a ve tis‘în ve elf.
Şuhûdü’l-hâl: Derviş b. Mehmed, Mustafa Çelebi [b.] Ahmed, Mehmed b. İdris, 
el-Hâc Himmet, Nikola v. Kiro, Nikol v. Luka, Sepeka v. İstat, (…) v. Yorgi, Kiro 
v. Niko.

291 [43b-1] Safiye bt. Şaban Paşa ile eski kocası Ali Ağa b. Ahmed’in 
birbirlerinin zimmetini ibrâ ettikleri
Husûs-ı âti’l-beyânın mahallinde ketb u tahrîri iltimâs olunmağın cânib-i 
şerî‘at-i garrâdan bi’t-taleb irsâl olunan Mevlânâ Ahmed Efendi ibn el-merhûm 
Mustafa Efendi mahmiye-i İstanbul’da Çerağī Hamza mahallesinde sâkin 
İbrahim Çelebi b. Süleyman’ın menziline varıp zeyl-i kitâbda muharrerü’l-
esâmî müslimîn huzûrlarında akd-i meclis-i şer‘-i şerîf eyledikde medîne-i 
Üsküdar’da Mehmed Paşa mahallesinde sâkine olup zâtını ma‘rifet-i şer‘iyye 
ile ârifân olan yine mahmiye-i mezbûrede Âşık Paşa mahallesinde sâkin Sefer 
Efendi b. Mahmud mezbûr İbrahim Çelebi b. Süleyman ta‘rîfleriyle mu‘arrefe 
olan fahrü’l-muhadderât Safiye Hanım bt. Şaban Paşa meclis-i ma‘kūd-ı 
mezbûrda, mahmiye-i mezbûrede Debbâğ Yunus mahallesinde sâkin sâbıkan 
mezbûrenin zevci olan bâ‘isü’l-kitâb fahrü’l-eşbâh Ali Ağa b. Ahmed mahzarın-
da ikrâr ve takrîr-i kelâm edip mezbûr Ali Ağa zevcim olup beni tatlîk etmekle 
zimmetinde sâbit ve mütekarrir bin esedî [guruş] mehr-i müeccelim ve nafaka-i 
iddet-i ma‘lûmem ve me’ûnet-i süknâm ve mezbûr Ali Ağa’nın zimmetinde 
deyn-i şer‘îden olan bin esedî guruş hakkım ve kıymetleri beynimizde ilm-i 







şer‘î ile ma‘lûm iki Cezâyir gürdesi ve bir zümrüd hâtemi mezbûr Ali Ağa’dan 
taleb ve da‘vâ eylediğimde ol dahi ben mezbûrun zimmetinde olan bin esedî 
guruş mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre muhâla‘a ve hukūk-ı zevciyyete ve 
sâire müte‘allik âmme-i da‘vâdan kendiyü ibrâ etmek üzre def ‘le mukābele et-
tikden sonra zimmetimde karz-ı şer‘îden beş yüz otuz yedi buçuk esedî guruş 
hakkı olmak üzre benden da‘vâ ve ol vechile beynimizde münâza‘ât-ı kesîre ve 
muhâsamât-ı şedîde vâki‘ olmuşdu el-hâletü hâzihî beynimize muslihûn tavas-
sut edip mezbûr Ali Ağa ile da‘vâ-yı mezkûrumdan beni iki yüz kırk guruş üze-
rine inşâ-i akd-i sulh eylediklerinde ben dahi sulh-i mezbûru kabûl ve bedel-i 
sulh olan meblağ-ı mezbûr iki yüz kırk guruşu yedinden tamâmen ahz u kabz 
edip mezbûr Ali Ağa meblağ-ı mezbûra müte‘allik da‘vâdan beni ibrâ etmek-
le ben dahi hukūk-ı zevciyyete ve meblağ-ı mezbûra ve sâire müte‘allik âmme-i 
de‘âvî ve mütâlebât ve eymân ve muhâsamâtdan mezbûr Ali Ağa’nın zimmeti-
ni ibrâ-i âmm-ı kātı‘ü’n-nizâ‘ ile ibrâ ve iskāt eyledim ba‘de’l-yevm her birimi-
zin âhar ile vechen mine’l-vücûh da‘vâ ve nizâ‘ımız kalmadı dedikde gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr ba‘dehû ma‘an 
irsâl olunan Çukadâr Ahmed Beşe b. Abdullah ve Mustafa b. Ahmed ile meclis-i 
şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ min Recebi’l-mürecceb li sene seb‘a ve tis‘în ve elf.
Şuhûdü’l-hâl: Umdetü’l-müderrisînü’l-kirâm Abdülvehhâb Efendi b. Ahmed 
Efendi, Ahmed Efendi b. Mahmud, Abdülkādir Efendi b. Hüseyin, el-Hâc 
Mehmed müezzin-i Sultân Selim, el-Hâc Yusuf müezzin, Süleyman Efendi 
b. Osman müezzin-i Debbâğ Yunus, Abdullah Çelebi b. Mehmed müezzin, 
İsmail Çelebi b. Musli müezzin-i Sultân Selim, Musa Efendi b. Mahmud müez-
zin, Abdurrahman b. Sefer.

292 [43b-2] Uncu Nikola v. Yani’ye buğday alıp İstanbul’a getirmesine 
izin verilmesi
Mahmiye-i İstanbul’da uncu tâifesinden bâ‘isü hâze’l-vesîka Nikola v. Yani nâm 
zimmî meclis-i şer‘-i şerîf-i enverde takrîr-i kelâm ve ta‘bîr ani’l-merâm edip 
vilâyet-i Anadolu’da vâki‘ Çandarlı ve Kuşadası’ndan akçem ile buğday iştirâ 
edip harbî kefereye ve sâir yerlere bey‘ etmeyip sefîne ile doğru İstanbul’da ge-
tirmeye azîmetim olmağla taraf-ı şer‘den kefîl alınıp vesîka tahrîr ve bana izin 
verilmek matlûbumdur dedikde mahmiye-i mezbûrede uncular kethüdâsı olan 
İsmail Çelebi b. İskender nâm kimesne mezbûr Nikol’a ber vech-i muharrer zikr 
olunan Çandarlı ve Kuşadası’ndan iştirâ edeceği buğdayı harbî kefere ve sâir 
yerlere bey‘ etmeyip sefîne ile doğru İstanbul’a getirmek üzre kefîl oldum de-
dikde işbu vesîka ketb ve terkīm olundu.
Fi’l-yevmi’l-hâdî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim [b.] Ahmed, Mustafa Çelebi 
b. Ahmed.

293 [43b-3] Angelo v. Yani’nin dükkân hissesini Mustafa Çavuş 
b. Mehmed’e devrettiği
Vilâyet-i Rumeli’nde Gerbeniş kazâsına tâbi‘ Katar? nâm karyede sâkine Angelo 
v. Yani v. Miho nâm nasrâniye tarafından husûs-ı âti’l-beyâna vekîl olup vekâleti 
merkūme Angelo’nun zâtı ma‘rifet-i şer‘iyye ile [44a] ârifân karye-i mezbûre 
ahâlîsinden Maskola v. Kiryazi ve Yorgi v. Dimo nâm zimmîler şehâdetleri 
şer‘an sâbit olan Yani v. Nikola nâm zimmî meclis-i şer‘-i şerîfde bâ‘isü hâze’l-
kitâb Mustafa Çavuş b. Mehmed tarafından tasdîk-i âti’z-zikre vekîl-i müsec-
celi olan Nuh Efendi b. Musa mahzarında bi’l-vekâle ikrâr ve takrîr-i kelâm 
edip mahmiye-i mezbûrede Edirnekapısı dâhilinde Acıçeşme kurbunda Hatice 
Sultan mahallesinde vâki‘ bir tarafdan Samancı Ömer Çelebi menzili ve bir ta-
rafdan diğer Ömer Çelebi menzili ve iki tarafdan tarîk-i âmla mahdûd dokuz 
kepenk ta‘bîr olunur bakkal dükkânından bir kepengi müvekkilem merkūme 
Angelo’nun icâreteyn-i ma‘lûmeteyn ile tasarrufunda olmağla zikr olunan do-
kuz kepenk bakkal dükkânından müvekkilemin tasarrufunda olan bir kepenk 
dükkânı vakf-ı mezbûr mütevellîsi izni ile otuz beş guruş bedel mukābelesinde 
mezbûr Mustafa Çavuş vekâleti hasebiyle ferâğ ve tefvîz ol dahi ber vech-i mu-
harrer tefevvüz ve kabûl eylediğinden sonra bedeli olan meblağ-ı mezbûr otuz 
beş guruşu mezbûr Mustafa Çavuş’dan kabz ve tesellüm eyledim ba‘de’l-yevm 
zikr olunan bir kepenk dükkânda merkūme Angelo’nun alâka ve medhali yok-
tur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Mehmed Çelebi b. Cafer es-Seyyid, Mustafa Çelebi 
b. Zülfikār, el-Hâc Mustafa b. Tevekkül, Hüseyin b. Mustafa, Ali [b.] Bâli.

294 [44a-1] Feraşet v. Tecni’nin Mihal v. Dolet’e Eğin’deki bağını sattığı
Eğin kazâsına tâbi‘ Sudak nâm karye ahâlîsinden olup hâlâ Hasköy’de kiremid-
çi olan Feraşet v. Tecni nâm zimmî meclis-i şer‘-i şerîf-i enverde karye-i mezbûr 
ahâlîsinden olup hâlâ mahmiye-i İstanbul’da Ebâ Eyyûb-i Ensârî kapısı kur-
bunda ekmekçi olan işbu bâ‘isü’s-sifr Mihal v. Devlet muvâcehesinde ikrâr ve 
takrîr-i kelâm edip bundan akdem yedimde mülküm olup karye-i mezbûrda 
vâki‘ bir tarafdan Kazar ve Bağdasar ve mezbûre Mihayil bağları ve hark ile 
mahdûd olan bağımı mezbûre Mihal’e altmış guruşa bey‘ ve temlîk ve kabz-ı se-
men etmişdim hâlâ akd-i mezbûru fesh ve ikāle ettiğimden sonra yine mârrü’z-
zikr Sudak karyesi sınırı dâhilinde vâki‘ bir tarafdan İsrail bağı ve bir tarafdan 
İnimo nâm zimmî bağı ve bir tarafdan Kelas bağı ve bir tarafdan nehr-i Fırat’la 
mahdûd olan âhar mülk bağımı, mezbûr Mihal’e bi cümleti’t-tevâbi‘ ve’l-levâhık 
ve kâffeti’l-hukūk ve’l-merâfık tarafeynden îcâb ve kabûlü hâvî şurût-ı müfsi-
deden ârî bey‘-i bâtt-ı sahîh-i şer‘î-i kat‘î ile yetmiş esedî guruşa bey‘ ve temlîk 
ol dahi iştirâ ve temellük ve kabûl eylediğinden sonra semeni olan meblağ-ı 
mezbûr yetmiş guruşun altmış guruşu mukaddemâ bana ber vech-i muharrer 
teslîm eylediği semen-i evvel-i mezbûr altmış guruşa takās ve bâkī kalan on gu-
ruşu dahi bana edâ ve teslîm ben dahi mukāssa ve kabûl ve kabz ve tesellüm ey-
lediğimden sonra bağ-ı sânî-i mezbûru mahallinde kabz ve tasarrufa mezbûr 
Mihayil’i taslît eyledim ba‘de’l-yevm bağ-ı mezbûrda alâka ve medhalim kal-
mayıp mezbûr Mihayil’in mülk-i müşterâsı ve hakk-ı sırfı olmuşdur dedikde 
gıbbe’t-tasdîki’l-mu‘teberi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim b. Ahmed, el-Hâc Mustafa b. Tevekkül, Mehmed [b.] İdris, 
Hüseyin b. Mehmed.

295 [44a-2] Mehmed Bey b. Gür Ağa’nın merhum Osman 
b. Mehmed’deki alacağını mirasçılarından kısmen tahsil 
edip sulh olduğu
Vilâyet-i Anadolu’da medîne-i Musul sükkânından olup mahmiye-i İstanbul’da 
müsâfiren sâkin sâbıkan Menkub beyi olan Mehmed Bey b. Gür? Ağa nâm ki-
mesne meclis-i şer‘-i şerîf-i enverde mahmiye-i İstanbul’da Soğan mahallesinde 
sâkin iken bundan akdem hacc-ı şerîfe gelirken Şâm-ı şerîf ’de vefât eden el-
Hâc Osman b. Mehmed b. Ebûbekir’in verâseti zevce-i metrûkesi Ayşe bt. Yusuf 
ile sulbî kebîr oğulları el-Hâc Abdullah Çelebi ve Ebûbekir Çelebi ve el-Hâc 
Hüseyin Çelebi ve İsmail Çelebi ve kızı Râbia Hâtun’a münhasıra olduğu şer‘an 
sâbit olduğundan sonra mezbûr Abdullah Çelebi mahzarında ikrâr ve takrîr-i 
kelâm edip müteveffâ-yı mezbûr el-Hâc Osman zimmetinde cihet-i deyn-i 
şer‘îden bin yüz guruş ile yedimden müşterâ ve makbûz bir sîm sâ‘at bahâsından 
elli guruş ki cem‘an bin yüz elli guruş hakkım olup meblağ-ı mezbûrun sekiz 
yüz guruşunu hayâtında yedinden ahz u kabz edip bâkī üç yüz elli guruş hak-
kım kalmağla meblağ-ı mezbûru verese-i mezbûrûndan [44b] taleb ve da‘vâ 
eylediğimde anlar dahi inkâr etmekle beynimizde nizâ‘-ı küllî vâki‘ olmuşidi 
el-hâletü hâzihî muslihûn tavassut edip da‘vâ-yı mezkûrumdan mezbûr el-Hâc 
Abdullah Çelebi nakid otuz esedî guruş ile bir köse tülbent ve iki İmâm Musa 
bezi üzerine benim ile sulh olup ben dahi ber vech-i muharrer sulh-i mezbûru 
kabûl ve bedel-i sulh olan meblağ-ı mezbûr otuz guruş ile eşyâ-i mezkûreyi 
mezbûr el-Hâc Abdullah Çelebi yedinden bi’t-tamâm ahz u kabz eylediğimden 
sonra husûs-ı mezbûra müte‘allik âmme-i da‘vâdan verese-i mezbûrûnun zim-
metlerini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Recebi’l-mürecceb li sene seb‘a ve tis‘în ve 
elf.
Şuhûdü’l-hâl: Şatır Ali Ağa b. Mehmed tâbi‘-i silahdâr Ağa, el-Hâc Ahmed [b.] 
Sâim, es-Seyyid Ahmed b. es-Seyyid Mustafa, Sinan b. Süleyman el-Mübâşir, el-
Hâc Mustafa [b.] Tevekkül, es-Seyyid Mustafa b. es-Seyyid Halil.

296 [44b-1] Ayşe bt. Hasan Bey’in menzilini Hüseyin Efendi b. Şeyh 
Mehmed Efendi’ye satması
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘-i 
mutahhardan Mevlânâ Mehmed Efendi b. Ahmed irsâl olunup ol dahi sâbıkan 
Rumeli kazaskeri olan a‘lemü’l-ulemâ’i’l-mütebahhirîn efdalü’l-fuzalâ’i’l-
müteverri‘în yenbû‘ü’l-efâzıl ve’l-e‘âlî metbû‘ü’l-fezâil ve’l-me‘âlî hallâlü’l-
müşkilâti’d-dîniyye keşşâfü’l-mu‘dilâti’l-yakīniyye sa‘âdetlü Mehmed Efendi 
hazretlerinin mahmiye-i İstanbul’da Çerağī Hamza mahallesinde vâki‘ sa‘âdet-
hânelerine varılıp zeyl-i kitâbda muharrerü’l-esâmî udûl-i müslimîn huzûrunda 
akd-i meclis-i şer‘-i Nebevî eyledikde mahmiye-i mezbûre hısnı ebvâbından 
Yenikapı hâricinde vâki‘ merhûm Emanî Çelebi mahallesinde sâkine olup 
zâtını ma‘rifet-i şer‘iyye ile ârifân Mehmed Bey b. Mustafa ve Mehmed Çelebi 
b. Ahmed nâm kimesneler ta‘rîfleriyle mu‘arrefe olan Ayşe Hâtun bt. Hasan 
Bey meclis-i ma‘kūd-ı mezbûrda, müşârün-ileyh hazretlerinin kethüdâları işbu 
bâ‘isü’l-kitâb fahrü’l-eşbâh Hüseyin Efendi b. eş-Şeyh Mehmed Efendi mahza-
rında ikrâr ve takrîr-i kelâm edip akd-i âtî sudûruna değin silk-i mülkümde 
münselik olup mahalle-i mezbûrda vâki‘ bir tarafdan Mehmed Beşe b. Abdullah 
nâm kimesne mülkü ve bir tarafdan Sâlih bt. Hasan nâm hâtun mülkü ve bir 
tarafdan ba‘zan Safiye Hâtun bt. eş-Şeyh Mehmed Efendi ve ba‘zan Mehmed 
b. Mustafa mülkü ve bir tarafdan ba‘zan Lâlezâr Hâtun tasarrufunda olan vakıf 
menzili ve bir tarafdan tarîk-i âm ile mahdûd iki bâb fevkānî oda ve bir tahtânî 
oda ve bir ahır ve bi’r-i mâ ve kenîfi ve zât-ı eşcâr-ı müsmire ve gayr-ı müsmire-
yi müştemil mülk menzilimi bi cümleti’t-tevâbi‘ ve levâhıkı ile tarafeynden îcâb 
ve kabûlü hâviye şurût-ı müfsideden ârî bey‘-i bâtt-ı sahîh-i şer‘î ile merkūma 
yirmi bin akçeye meclis-i akidde mevcûde müşârün-ileyhâ min haysi’l-işâre 
ma‘lûme ve min ciheti’l-kemmiyye mechûle ba‘de’l-kabz muzî‘aya bir kabza 
fülûsa bey‘ ve teslîm ol dahi iştirâ ve kabûl ve tesellüm eyledikden sonra semeni 
olan meblağ-ı mezbûr yirmi bin akçeyi yedinden tamâmen ahz u kabz eyledim 
ba‘de’l-yevm menzil-i mahdûd-ı mezkûr merkūm Hüseyin Efendi’nin mülk-i 
müşterâsıdır keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î vâki‘ hâli Mevlânâ-yı mezbûr mahallinde ketb ü tahrîr edip ma‘an ba‘s olu-
nan Mahmud b. Hasan ile meclis-i şer‘a gelip alâ vukū‘ihî inhâ ve takrîr etme-
ğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: Fahrü’l-kuzât İvaz Efendi b. Muharrem, Mehmed Efendi b. İvaz 
Efendi, Hüseyin Efendi b. Hasan, es-Seyyid Mehmed b. Osman, Ömer Efendi 
b. ( ) tâbi‘-i Efendi, Hasan Efendi b. Abdülbâkī, İslâm Beşe tâbi‘-i Efendi.

297 [44b-2] Ümmühâni bt. Abdullah’ın terekesinin kardeşi kızı Ayşe 
bt. Abdullah’a teslim edilmesi
Mahmiye-i İstanbul hısnı ebvâbından Balatkapısı dâhilinde Çavuş Mescidi 
mahallesinde sâkine iken bundan akdem vefât eden Ümmühâni bt. Abdullah 
b. Abdullah’ın li ebeveyn kız karındaşı kızı ve hasren vârisesi Ayşe bt. Abdullah 
nâm hâtun meclis-i şer‘-i şerîf-i enverde müteveffât-ı mezbûre Ümmühâni’nin 
rabîbesi ve terekesine vâzı‘atü’l-yed olan işbu râfi‘atü’l-kitâb Ayşe bt. Abdullah 
nâm hâtun mahzarında ikrâr ve takrîr-i kelâm edip mûrisem müteveffât-ı 
mezbûrenin hîn-i vefâtında ben bunda bulunmamağla tereke-i müteveffât-ı 
mezbûre mezkûre Ayşe yedinde mazbûta olmağın hâlâ mûrisem müteveffât-ı 
mezbûrenin mecmû‘-ı terekesini mezbûre Ayşe bana def ‘ ve teslîm ben dahi 
yedinden ahz u kabz eylediğimden sonra husûs-ı mezbûra müte‘allik âmme-i 
de‘âvî ve mütâlebât ve eymân ve muhâsamâtdan mezbûre Ayşe’nin zimmeti-
ni ibrâ-i âmm-ı kātı‘ü’n-nizâ‘ ile ibrâ ve iskāt eyledim min ba‘d muhallefât-ı 
müteveffât-ı mezbûreden mezbûre Ayşe zimmetinde bir şey kalmamışdır [45a] 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-mürecceb li seneti seb‘a ve tis‘în ve elf, 
min hicreti men lehü’l-izzi ve’ş-şeref.
Şuhûdü’l-hâl: İbrahim Efendi b. ( ) el-İmâm, Ahmed b. ( ) el-Müezzin, na‘lıncı 
Ahmed Beşe b. ( ), el-Hâc Mustafa b. Tevekkül







298 [45a-1] [Ali Efendi b. Salih’e ait menzil davasından vazgeçilmesi]
&lt;&lt;Mahmiye-i İstanbul’da Esirci Kemal mahallesinde sâkin olup kendi tara-
fından asîl ve zevcesi Rahime bt. Nasuh ve kayınanası Atîke bt. Sâlih nâm 
hâtunlar taraflarından husûs-ı âti’l-beyâna vekîl olup zât-ı mezbûretânı 
ma‘rifet-i şer‘iyye ile ârifân olan Receb Efendi b. Yusuf ve Hasan Çelebi 
b. Veli ve hammâmî Ahmed Çelebi b. Mustafa ve İsmail Çelebi b. Hüseyin 
şehâdetleriyle şer‘an vekâleti sâbite olan Hasan Çelebi b. Abdullah menzil-i 
âti’z-zikrin mâliki Ahmed Efendi b. Nasuh huzûrunda meclis-i şer‘-i şerîf-i 
enverde menzil-i mezbûra râhin olmak üzre vâzı‘ü’l-yed eylediği sâbit ve mü-
tehakkik olan bâ‘isü hâze’l-kitâb Ali Efendi b. Sâlih tarafından vekîl-i müsec-
celi olan kayınatası umdetü’l-eşbâh el-Hâc Hamza b. Mehmed mahzarında 
asâleten ve vekâleten ikrâr-ı tâm ve takrîr-i kelâm edip işbu mezkûr Ahmed 
Efendi bin doksan dört senesi Zilka‘desi’nin on dördüncü günü hâlâ Selânik 
kadısı olan umdetü’l-mevâli’l-izâm Ali Efendizâde Mehmed Azîz Efendi’den 
semen-i misli ve makbûza iştirâ ve temellük eylediği mahalle-i mezbûrede 
vâki‘ etrâf-ı erba‘ası yine mezbûr Ahmed Efendi’nin ve Mûytâb Ali ve Mahmud 
mülkleri ve tarîk-i âm ile mahdûd ve hâriciyye ve dâhiliyyesi büyût-ı adîdeyi 
müştemil mülk menzilin hâriciyyesi olan kapı üstünde iki oda ve bir mat-
bah ve fevkānî bir kebîr oda ve bir kahve odası ve tahtânî bir odayı müştemil 
menzili, yevm-i mezbûrda iki bin esedî guruşa bi tarîki’l-istiğlâl müvekkil-i 
mezbûr Ali Efendi bey‘ ve teslîm ve kabz-ı semen etmişdi lâkin ben mezkûr 
Ahmed Efendi menzil-i mezbûru şehr-i mezbûrun on ikinci günü iştirâ ve te-
mellük edip yevm-i mezbûrda iki bin guruşa bize bey‘-i kat‘î ile temlîk edip 
ol vechile hâriciyye-i menzil-i mezbûr mülk-i müşterâmız olmuşiken iki 
gün sonra istiğlâl etmişidi deyû müvekkil-i merkūm Ali Efendi’den da‘vâsı 
ve ol vechile beynimizde münâza‘ât-ı kesîre cereyân etmişdi el-hâletü hâzihî 
ben ber vech-i meşrûh da‘vâmdan fâriğ olup menzil-i mezbûra müte‘allika 
âmme-i de‘âvî ve muhâsamât ve eymân ve mütâlebâtdan mezbûrân Ahmed 
Efendi ve Ali Efendi’yi ibrâ ve iskāt eyledik ba‘de’l-yevm menzil-i mezbûrda 
kat‘â hak ve alâkamız kalmamışdır dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Ahmed Efendi b. Zülfikār, Hüseyin Ağa b. Musli, Hammâmî 
el-Hâc Ali Ağa, es-Seyyid Mustafa Çelebi b. Ahmed, Mehmed Çelebi b. ( ) 
Hammâmî, Mehmed Çelebi b. Mustafa.&gt;&gt;







299 [45a-2] Receb Efendi b. Hacı Himmet’in mirası ihtilafından 
ferman gereği tekrar görülmesi ve kardeşi Şaban Bey’in 
hissesinin verilmesi
Mahmiye-i İstanbul’da Kadı çeşmesi kurbunda Yarhisarî Mustafa Efendi mahal-
lesi ahâlîsinden olup atebe-i aliyyede sâbıkan küçük defterdâr oldukdan sonra 
fevt olan merhûm Receb Efendi b. el-Hâc Himmet’in verâseti zevce-i metrûkesi 
Ümmügülsüm Hâtun bt. Mehmed ile li eb er karındaşı kapıcı Şaban Bey’e mün-
hasıra olduğu şer‘an sâbit ve müte‘ayyin oldukdan sonra mezbûr Şaban Bey 
meclis-i şer‘-i şerîf-i enverde merkūme Ümmügülsüm mahzarında üzerine 
da‘vâ ve takrîr-i kelâm edip vilâyet-i Anadolu’da Mihaliç kazâsında Karasu nâm 
karyede vâki‘ lede’l-[ahâlî] ve’l-cîrân ma‘lûmü’l-hudûd merhûm-ı mezbûr[a] 
intimâ’ ile tahdîd ve tavsîfden müstağnî hâriciyye ve dâhiliyyesi ve büyût-ı 
adîde ve matbah ve kiler ve dört ahırı ve bir mikdâr bahçeyi müştemil çiftlik 
ta‘bîr olunur menzil ve içinde olup işbu yedimde olan defterde mastûr devâb 
ve mevâşî ve evânî-i nühâsiyye ve gayr-ı nühâsiyye ve âlât-ı zirâ‘at ve hırâset ve 
müntefe‘un-bih mezrû‘ât ve altı kıt‘a bâğ ve dokuz re’s gulâm ve cevârî mûrisimiz 
müteveffâ-yı mezbûrun ile’l-vefât mülkü olup ba‘de vefâtihî rub‘u zevcesi mezbûr 
Ümmügülsüm’e ve selâse-i erbâ‘ı bi’l-irsi’ş-şer‘î bana isâbet ve intikāl etmişiken 
mezbûre Ümmügülsüm mârrü’z-zikr çiftliği cemî‘ tevâbi‘ ve müştemilâtıyla zabt 
ve tasarruf etmekle bin doksan yedi senesi Muharremü’l-harâmı’nın on altın-
cı günü mârrü’z-zikr çiftlikden hisse-i irsiyyemi merkūme Ümmügülsüm’den 
da‘vâ eylediğimde merkūme Ümmügülsüm mârrü’z-zikr çiftliği dahi zev-
ci müteveffâ-yı mezbûr hayâtında kendiye hibe eylediğini iddi‘â ve husûs-ı 
mezbûru mahrûse-i Edirne’de ba‘de’l-isbât nakil hücceti ihrâc ve vürûdunu 
mahmiye-i mezbûrda isbât edip ol vechile hisse-i irsiyyeme müdâhaleden beni 
men‘ ettirmekle ben dahi taraf-ı Devlet-i aliyye’ye arzuhâl eylediğimde mezbûre 
Ümmügülsüm’ün da‘vâ-yı muharreresi istînâf olunup müceddeden da‘vâ-yı 
meşrûhamın istimâ‘ ve fasl olunmak için yedime emr-i şerîf-i âlîşân ihsân olun-
mağın hâlâ ber mûceb-i emr-i şerîf mezkûre Ümmügülsüm’e suâl olunup [45b] 
mârrü’z-zikr çiftlik ve müştemilâtının selâse-i erbâ‘ından kasr-ı yed ve bana zabt 
ettirilmek matlûbumdur deyû tuğrâ-yı garrâ-yı sultânî ile mücellâ emr-i şerîf-i 
cihân-mutâ‘ ibrâz edip merkūme Ümmügülsüm muvâcehesinde feth ve kırâat 
olundukda merkūme Ümmügülsüm’ün bâlâda tahrîr olunan çiftliği hayâtında 
zevci merkūmun kendiye hibe eylediğini isbât ve nakl-i mezbûrun vürûdunu 
isbât-ı istînâf olunup müceddeden da‘vâları istimâ‘ ve fasl olunmak üzre bu 
fakīre hitâben fermân-ı âlî sudûrunu nâtık bulunmağın imtisâlen li’l-emri’l-âlî 
mezkûre Ümmügülsüm’e suâl olundukda merkūme Ümmügülsüm cevâbında 
fi’l-vâki‘ mârrü’z-zikr çiftlik bâlâda tahrîr olunan müştemilâtıyla zevcim mezbûr 
Receb Efendi’nin mülkü olup lâkin mezbûr Receb Efendi hâl-i hayâtında mezkûr 







çiftliği mahalle-i mezbûrede kendi sâkin olduğu menzilinde bana hibe ve temlîk 
ve mahallinde kabz ve tasarrufa beni taslît eyledikde ben dahi ittihâb ve kabûl 
ve mahallinde kabz edip ol vechile mülk-i mevhûbum olup hattâ vech-i meşrûh 
üzre olan hibeyi mahrûse-i Edirne’de nakl ve târih-i mezkûrda vürûdunu 
İstanbul’da isbât etmişdim deyû def ‘le mukābele edicek gıbbe’l-istintâk ve’l-
inkâr mezbûre Ümmügülsüm’den mârrü’z-zikr çiftliği zevci mezbûr Receb 
Efendi hayâtında kendiye hibe ve kabza taslît ol dahi ittihâb ve kabûl ve kabzı-
na beyyine taleb olundukda merkūme Ümmügülsüm’ün mahrûse-i Edirne’de 
iczâm eylediği nakle şehâdet eden Ali Efendi b. Abdüssamed ve Mehmed 
Çavuş b. Mustafa ve Mustafa Beşe b. İbrahim ve Süleyman b. Abdurrahman’dan 
mezbûrân Ali Efendi ve Mustafa Beşe meclis-i şer‘a li ecli’ş-şehâde hâzırân olup 
isre’l-istişhâd şâhidân-ı mezbûrân şehâdetlerinde müteveffâ-yı mezbûr Receb 
Efendi hayâtında sâkin olduğu menzil-i mezbûra bizi da‘vet edip biz dahi var-
dığımızda kapı ardına bir hâtun çağırıp işbu kapı ardında olan hâtun benim 
zevcem Ümmügülsüm’dür, hâlâ mülküm olup Mihaliç’de vâki‘ çiftliği zevcem 
mezbûreye hibe eyledim deyû bizi kavl-i mücerredine işhâd eyledi demeleriyle 
bu minvâl üzre şehâdetleri kabûle sâlih olmayıp ve şâhidân-ı âharân-ı mezbûrân 
Mehmed Çavuş ve Süleyman’ı meclis-i şer‘a ihzâr eylediğinden mâ‘adâ kirâren 
ve mirâren imhâl olundukda müddet-i mehil münkaziye olup ityân-ı beyyine-
ye bir vechile iktidârı olmadığı zâhir ve müte‘ayyin oldukdan sonra istihlâf edi-
cek fi’l-vâki‘ müteveffâ-yı mezbûr Receb Efendi hâl-i hayâtında mârrü’z-zikr 
çiftliği cemî‘ müştemilât ve şerâiti ile zevcesi mezbûre Ümmügülsüm’e hibe-i 
sahîh ile hibe ve temlîk etmeyip mezbûre Ümmügülsüm’den kabz mu‘teber bu-
lunmamağla çiftlik-i mezbûr merkūme Ümmügülsüm’ün mülk-i mevhûbu ol-
duğu ma‘lûmu olmadığına mezbûr Şaban Bey’e yemîn teklîf olundukda ol dahi 
hasbe’l-mes’ûl yemîn billâhi’l-aliyyi’l-a‘lâ etmeğin mûcebiyle çiftlik-i mezbûrun 
selâse-i erbâ‘ından kasr-ı yed etmek üzre mezbûre Ümmügülsüm’e ba‘de’t-
tenbîh mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Mehmed Efendi b. Mustafa, 
Mustafa Çelebi b. Abdurrahman, İbrahim Çelebi b. Abdurrahman, el-Hâc 
Mustafa b. Tevekkül, Mehmed b. Derviş ve gayruhüm mine’l-hâzırîn.

300 [46a-1] İbrahim b. Hüseyin’in köle davasında Mehmed Beşe 
b. Mustafa’nın zimmetini ibrâ etmesi
Vilâyet-i Anadolu’da Şebinkarahisarı sancağından Bayramlı kazâsına tâbi‘ Maişe? 
nâm karye ahâlîsinden olup mahmiye-i İstanbul’da müsâfiren sâkin olan İbrahim 
b. Hüseyin nâm kimesne meclis-i şer‘-i şerîfde kazâ-i mezbûr kurbunda Uzun 
Ömer nâm karye ahâlîsinden olup Dergâh-ı âlî yeniçerilerinin yirmi dördüncü 
cemâ‘atine mahsûs oda yoldaşlarından Mehmed Beşe b. Mustafa nâm kimesne 
mahzarında ikrâr ve takrîr-i kelâm edip mezbûr Mehmed Beşe [benden] târih-i 
kitâbdan üç sene mukaddem seksen guruş kıymetli iki re’s Gürciyyü’l-asl gulâmı 
ayartıp âhara bey‘ ile istihlâk etmişidi deyû bundan akdem da‘vâ ve taleb eyle-
diğimde ol dahi münkir olduğundan mâ‘adâ cihet-i karz-ı şer‘îden zimmetinde 
yüz elli guruş hakkım vardır deyû taleb ve da‘vâ eylediğinde beynimizde nizâ‘-ı 
küllî vâki‘ olmuşdu hâlâ ben zikr olunan iki gulâma müte‘allik da‘vâdan mezbûr 
Mehmed Beşe’nin zimmetini ibrâ ve iskāt edip ve mezbûr Mehmed Beşe dahi 
mârrü’z-zikr elli guruşa müte‘allika da‘vâdan benim zimmetimi ibrâ ve iskāt ey-
ledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Halil, Yusuf b. Ali , Murad b. Hasan, Şaban b. Ramazan, 
Ali Ağa b. Hasan, Mehmed b. Mustafa, Mustafa b. Abd[ullah], Ali Bâşe b. Mehmed.

301 [46a-2] Dimo v. Yorgo’nun mirası hususunda kızı Zağfaro’nun 
kardeşi Yani’nin zimmetini ibrâ etmesi
Fi’l-asl vilâyet-i Rumeli’nde medîne-i Yenişehir nevâhîsinden Fener nâhiyesine 
tâbi‘ Arafe nâm karyeden olup mahmiye-i İstanbul’da Yedikule hâricinde mum-
cu tâifesinden iken bundan akdem hâlik olan Dimo v. Yorgo’nun verâseti kebîr 
oğlu Yani ile kebîr kızları Zağrafo ve Ezmerağda’ya münhasır olduğu zâhir ve 
müte‘ayyin oldukdan sonra mezbûr Zağrafo tarafından husûs-ı âti’l-beyâna 
vekîl olup yine tâife-i mezbûreden Yuliz v. Kostandi ve Dimola v. Hristodolo 
şehâdetleriyle şer‘an vekâleti sâbite olan Aleksi v. Kosta meclis-i şer‘-i şerîf-i en-
verde hâlik-i mezbûrun bunda olan terekesine vâzı‘ü’l-yed olan işbu bâ‘isü’l-
kitâb mezbûr Yani muvâcehesinde bi’l-vekâle ikrâr ve i‘tirâf edip hâlik-i 
mezbûrun karye-i mezbûrda olan terekesi veresesi beynlerinde iktisâm ve her 
biri bi’l-farîzati’ş-şer‘iyye hissesini ahz u kabz edip hâlik-i mezbûrun hayâtında 
mumcu kârhânesinde olan sermâye ve bi’l-cümle terekesinden müvekkilem 
mezbûreye irsen isâbet eden on beş bin akçeyi vaz‘-ı yed eden mezbûr Yani 
yedinden tamâmen alıp kabz edip hâlik-i mezbûr terekesine müte‘allik cemî‘ 
da‘vâdan mezbûru bi’l-vekâle ibrâ ve iskāt eyledim ba‘de’l-yevm müvekkilem 
mezbûrenin karındaşı mezbûr ile da‘vâ ve nizâ‘ı kalmamışdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Aleksi v. Toros, Abori v. Apostol, Yani v. Panayot, Ali b. Bâli, 
Mehmed b. İdris, İbrahim Çelebi b. Ahmed, el-Hâc Mustafa b. Tevekkül.







302 [46a-3] Mumcu Panayot v. Yani’nin mumhanesine iki ortak alması
Mahmiye-i İstanbul’da Yedikule hâricinde sâkin mumcu tâifesinden Panayot 
v. Yani nâm zimmî meclis-i şer‘-i şerîf-i enverde işbu râfi‘atü’l-vesîka Yani 
v. Dimo ve Polizo v. Kostandi nâm zimmîler muvâcehelerinde ikrâr ve takrîr-i 
kelâm edip Ayasofya-i kebîr vakfından icâreteyn-i ma‘lûmeteyn ile taht-ı tasar-
rufumuzda mahalle-i mezbûrda vâki‘ lede’l-ahâlî ve’l-cîrân ma‘lûmü’l-hudûd 
mumhânede silk-i mülkümde münselik yüz yirmi vakıyye bir kazgan ve bir 
mengene ve bir kebîr küp ve üç kepçe ve altı yüz çubuk ve iki tencere ve bir 
kebîr kantar ve bir orta kantar ve sâir beynimizde ilm-i şer‘î ile ma‘lûm mumcu 
âlâtının üç sehimden bir sehmi mezbûrân Yani ve Polizo’ya sekiz bin akçeye bey‘ 
ve temlîk ve teslîm anlar dahi iştirâ ve kabûl ve temellük ve tesellüm eyledikle-
rinden sonra semen-i mezbûr cem‘an on altı bin akçeyi yedlerinden alıp kabz 
eyledim ba‘de’l-yevm emlâk-i merkūme üçümüzün iştirâki’s-seviy üzre mülkü-
müzdür dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Aleksi v. Toroşi, Tanaş v. Dimo, Panayot v. Yani, Ali b. Bâli, Mehmed 
b. İdris, Mustafa Çelebi b. Ahmed, el-Hâc Mustafa b. Tevekkül.

303 [46a-4] Ayasofya Vakfı’na ait Yedikule’deki 
mumhanenin kiralanması
Mahmiye-i İstanbul’da Yedikule hâricinde sâkin mumcu tâifesinden Panayot 
v. Yani nâm zimmî meclis-i şer‘-i şerîf-i enverde işbu bâ‘isü hâze’l-vesîka Yani 
v. Dimo nâm zimmî muvâcehesinde ikrâr ve takrîr-i kelâm edip yine tâife-i 
mezkûrdan olan Andriye v. Papa Dimo nâm zimmînin Ayasofya-i kebîr vak-
fından beher şehr otuz akçe icâre-i müeccele ile tasarrufunda olup zikr olu-
nan Yedikule hâricinde vâki‘ ma‘lûmü’l-hudûd bir mumhâne ve ayda on bir 
akçe icâr[e]li [46b] ma‘lûmü’l-hudûd nısf mumhâne arsası mezbûr Andriye 
bilâ-veled hâlik olup cânib-i vakfa intikāl etmekle ben mârrü’z-zikr mumhâne 
ve nısf mumhâne arsasını müeccel-i mezkûre ve mu‘accele-i ma‘lûme ile üç se-
himden bir sehmi işbu hâzır bi’l-meclis Yulizi ve bir sehmi mezbûr Yani ve bir 
sehmi benim olup ale’l-iştirâki’s-seviy mutasarrıf olmak üzre cânib-i vakıfdan 
tefevvüz ve mu‘accelesinden her birimiz hissemizi vakf-ı mezbûr mütevellîsine 
teslîm ol dahi tesellüm ve vech-i meşrûh üzre yedimize mütevellî temessükü 
vermişdi mârrü’z-zikr kârhâne ve nısf kârhâne arsası üçümüzün dâhil-i havza-i 
tasarrufu olup her birimiz âharın hissesine müte‘allik da‘vâ ve nizâ‘ımız yoktur 
dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Ömer Hasan b. Mehmed, Mahmud b. Hasan, Hüseyin 
b. Mustafa, Mehmed Çelebi b. İdris, İbrahim Çelebi b. Ahmed, el-Hâc Mustafa 
b. Tevekkül.

304 [46b-1] Mustafa b. İbrahim’in İsmail ve Ahmed’e olan borcunu 
ödemesine tembih
Mahmiye-i İstanbul’da Akşemseddin mahallesinde sâkineler olan İsmail ve 
Ahmed ibney İsmail nâm sagīrlerin tesviye-i umûrlarına savb-ı şer‘den mansûb 
vasîleri olan el-Hâc Mustafa b. Mehmed ve Ahmed Çelebi b. Mahmud meclis-i 
şer‘-i şerîf-i enverde mahmiye-i mezbûrda Demirkapı kurbunda sâkin Mustafa 
b. İbrahim nâm kimesne mahzarında her biri bi’l-vesâye üzerine da‘vâ ve takrîr-i 
kelâm edip bundan akdem vasîleri olduğum sagīrân-ı mezbûrânın mâllarından 
mezbûr Mustafa’ya üç yüz otuz esedî guruş bi’l-vesâye edâ ve teslîm ol dahi 
iştirâ ve kabz ve tesellüm ve deyn-i mezbûr mukābelesinde iki sîm dîvân rah-
tı ve iki sîm kemer raht ve bir sîm reşme ve iki çift üzengisini bize rehin vaz‘ ve 
teslîm biz dahi irtihân ve kabz etmişdik hâlâ meblağ-ı mezbûru taleb eylediği-
mizde bize edâdan imtinâ‘ eder suâl olunup alıverilmesi matlûbumuzdur dedik-
lerinde gıbbe’s-suâl mezbûr Mustafa cevâbında fi’l-hakīka kaziyye vech-i mu-
harrer üzre olup bundan akdem sagīrân-ı mezbûrân mâllarından olmak üzre 
müdde‘iyân-ı mezbûrândan üç yüz otuz guruş istidâne ve kabz ve meblağ-ı 
mezbûru mukābelesinde eşyâ-i mezkûreyi yedlerine rehin vaz‘ ve teslîm etmiş-
dim hâlâ meblağ-ı mezbûr üç yüz otuz guruş zimmetimde lâzımü’l-edâ dey-
nimdir deyû tâyi‘an ikrâr ve i‘tirâf etmeğin mûcebince meblağ-ı mezbûr üç yüz 
otuz guruş müdde‘iyân-ı mezbûrâna edâya merkūm Mustafa’ya tenbîh birle mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli.

305 [46b-2] Hasan Çelebi b. Abdullah’ın menzilini satması
Mahmiye-i İstanbul’da Esirci Kemal mahallesinde sâkin olup kendi tarafından 
asîl ve zevcesi Rahime bt. Nasuh ve kayınanası Atîke bt. Sâlih nâm hâtunlar 
tarafından husûs-ı âti’l-beyâna vekîl olup zâtı mezbûretân ma‘rifet-i şer‘iyye 
ile ârifân olan Receb Efendi b. Yusuf ve Hasan Çelebi b. Veli ve Hammâlîzâde 
Mehmed Çelebi b. Mustafa ve İsmail Çelebi b. Hüseyin şehâdetleriyle şer‘an 
vekâleti sâbite olan Hasan Çelebi b. Abdullah menzil-i âti’z-zikrin mâliki Ahmed 
Efendi b. Nasuh huzûrunda meclis-i şer‘-i şerîf-i enverde menzil-i mezbûr rehin 
olmak üzre vâzı‘ü’l-yed eylediği sâbit ve mütehakkik olan bâ‘isü hâze’l-kitâb Ali 
Efendi b. Sâlih tarafından vekîl-i müsecceli olan kayınatası umdetü’l-eşbâh el-
Hâc Hamza b. Mehmed mahzarında asâleten ve vekâleten ikrâr ve takrîr-i kelâm 
[edip] işbu mezkûr Ahmed Efendi bin ( ) doksan dört senesi Zilka‘desi’nin on 
dördüncü günü hâlâ Selânik kadısı olan umdetü’l-mevâli’l-kuzât İsâ Efendizâde 
Mehmed Azîz Efendi’den semen-i ma‘lûm-ı makbûz iştirâ ve temlîk eyledi-
ği mahalle-i mezbûrede vâki‘ etrâf-ı erba‘ası yine mezbûre Ahmed Efendi’nin 
ve bir tarafı Ali ve Mahmud mülkleri ve tarîk-i âm ile mahdûd hâriciyye ve 
dâhiliyye büyût-ı adîdeyi müştemil mülk menzil hâriciyyesi olan kapısında iki 
oda ve bir matbah ve fevkānî bir kebîr oda ve bir kahve odası ve tahtânî bir oda-
yı müştemil menzili, yevm-i mezbûrda iki bin beş yüz esedî guruşa bi tarîki’l-
istiğlâl müvekkil-i merkūm Ali Efendi’ye bey‘ ve teslîm ve kabz-ı semen etmiş-
di lâkin mâlik-i? mezkûr [47a] Ahmed Efendi menzil-i mezbûru şehr-i mezbûr 
on ikinci günü iştirâ ve temlîk edip yevm-i mezbûrda iki bin esedî guruşa bize 
bey‘-i kat‘î ile bey‘ ve temlîk edip ol vechile hâriciyye menzil-i mezbûr mülk-i 
müşterâmız olmuşiken iki gün sonra istiğlâl etmişidi deyû müvekkil-i merkūm 
Ali Efendi’den da‘vâ ve ol vechile beynimizde münâza‘ât-ı kesîre cereyân et-
mişdi el-hâletü hâzihî ben ber vech-i meşrûh da‘vâmdan fâriğ olup menzil-i 
mezbûra müte‘allik âmme-i da‘vâdan ve mütâlebâtdan mezbûrân Ahmed Efendi 
ve Ali Efendi’yi ibrâ-i âmm-ı kātı‘ü’n-nizâ‘ ile ibrâ ve iskāt eyledik ba‘de’l-yevm 
menzil-i mezbûrda kat‘â hak ve alâkamız kalmamışdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Zülfikār Efendi, Hüseyin Ağa b. Mustafa, Hammâmî 
el-Hâc Ali Ağa, Seyyid Mustafa b. Ahmed.

306 [47a-1] Parnik v. Murad’ın terekesinin mirasçıları 
arasında paylaşılması
Mahmiye-i İstanbul’da Çakır Ağa mahallesinde sâkin iken bundan akdem 
hâlik olan dülger Parnik v. Murad nâm zimmînin verâseti zevce-i metrûkesi 
Altun [bt.] Karabet nâm nasrâniye ile sulbiye kebîre kızları Meleki ve Melik ve 
Turfanda ve Hori nâm nasrâniyelere münhasıra ve tashîh-i mes’elesi otuz iki 
sehimden olup sihâm-ı mezbûrdan dört sehmi zevcesi mezbûre altın ve yedi-
şer sehmi mezbûrân Meleki ve Melik ve Turfanda ve Hori meclis-i şer‘-i şerîf-i 
enverde vâlideleri işbu bâ‘isetü’l-vesîka mezbûre Altun mahzarında her biri 
ikrâr-ı tâm ve takrîr-i kelâm edip babamız hâlik-i mezbûr terekesinden olup 
mahalle-i mezbûrda vâki‘ bir tarafdan Karagöz nâm zimmî mülkü ve bir taraf-
dan Melame nâm zimmî mülkü ve bir tarafdan Vartan nâm zimmî mülkü ve bir 
tarafdan tarîk-i âm ile mahdûd ve fevkānî iki bâb oda ve tahtânî iki bâb oda ve 
bir mahzen ve bir su kuyusu ve bir tahtapûş ve bir mikdâr havluyu müştemil 
menzilden tashîh-i mezkûr üzre her birimize isâbet eden yedişer sehim hisse-i 
şâyi‘amızı cümle tevâbi‘ ve levâhıkı ile bi safkatin vâhidetin tarafeynden îcâb ve 
kabûlü [hâvî] bey‘-i kat‘î ile vâlide-i mezbûre Altun’a altı yüz yirmi esedî gu-
ruşa bey‘ ve temlîk ve teslîm ol dahi ber vech-i muharrer iştirâ ve temellük ey-
lediğinden sonra semeni olan altı yüz yirmi guruşun dört yüz guruşunu ba-
bamız hâlik-i mezbûrun beynimizde ma‘lûm ba‘zı kimesnelere deyni olmağla 
erbâbına ma‘rifetimiz ile edâ edip bâkī iki yüz on guruşdan her birimize isâbet 
eden kırk beşer guruşu bize def ‘ ve teslîm biz dahi yedinden tamâmen ahz u 
kabz eyledik ba‘de’l-yevm menzil-i mezkûrda bizim kat‘â alâka ve medhalimiz 
kalmadı cümlesi irsen ve şirâen vâlidemiz mezbûre Altun’un mülk-i müşterâsı 
ve hakk-ı sırfı olmuşdur dedikde gıbbe’t-tasdîki’l-vicâhî mâ hüve’l-vâki‘ bi’t-
taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris, Ebûbekir b. Hüseyin.

307 [47a-2] Ahmed Efendi b. Nasuh’un hamamını Hacı Abdullah Ağa 
b. Mehmed’e sattığı ve birbirlerinin zimmetini ibrâ ettikleri
Mahmiye-i İstanbul’da Esirci Kemal mahallesinde sâkin Ahmed Efendi b. Nasuh 
meclis-i şer‘-i şerîf-i enverde mahmiye-i mezbûrede Hobyar mahallesinde sâkin 
işbu bâ‘isü’l-kitâb el-Hâc Abdullah Ağa b. Mehmed mahzarında ikrâr ve takrîr-i 
kelâm edip bundan akdem yedimde mülküm olup mârrü’z-zikr Esirci Kemal 
mahallesinde vâki‘ bir tarafdan ba‘zan benim mülk menzilim ve ba‘zan Mûytâb 
Mahmud menzili ve bir tarafdan Akçalı Ahmed vakfından mezbûr Mahmud ile 
berber Mustafa tasarrufunda olan odalar ve bir tarafdan ba‘zan Derviş Efendi 
veresesi mülkleri ve ba‘zan tarîk-i âm ve ba‘zan Zühre Hâtun vakfı ve bir taraf-
dan tarîk-i âmla mahdûd olup dört halvet ve câmekân ve sovukluk ve külhan ve 
dolab kapısını müştemil mülk hamamını bi cümleti’t-tevâbi‘ merkūm Abdullah 
Ağa’ya sekiz bin yedi yüz guruşa bey‘ ve teslîm ol dahi iştirâ ve tesellüm edip 
mezbûre Zühre Hâtun vakfından olup hudûd-ı mezkûre dâhilinde vâki‘ icâre-i 
mu‘accele ve yirmi akçe ücret-i müeccele ile taht-ı tasarrufumda olup bir bâb 
fevkānî ve bir bâb tahtânî odayı ve bir matbah ve bir su kuyusunu müştemil 
olan vakıf menzilimi dahi üç yüz guruşa izn-i mütevellî ile ferâğ ve tefvîz ol 
dahi tefevvüz ve kabûl edip ve semen-i mezbûr ile bedel-i merkūm cem‘an do-
kuz bin guruşun beş bin beş yüz guruşunu cihet-i ma‘lûmeden cihet-i şer‘iyye 
ile kendiye deynim olan beş bin beş yüz guruşa takās, ben dahi mukāssa ve 
kabûl edip ve iki bin dokuz yüz elli guruşunu yedinden istîfâ ve kabz edip ve beş 
yüz elli guruşu zimmetinde bâkī kalıp ba‘dehû merkūm Abdullah Ağa meblağ-ı 
bâkī-i mezbûr beş yüz elli guruşu kezâlik benim emrimle deynim için Solak 
el-Hâc Mehmed’e def ‘ ve teslîm etmişidi hâlâ merkūm Abdullah Ağa hamam-ı 
mezbûra muttasıl menzil-i mezbûru izn-i mütevellîyle bana meccânen ferâğ ve 
tefvîz ben dahi tefevvüz ve kabûl ettiğimden sonra hamam-ı mezbûru semen-i 
mislinden noksâna iştirâ eyledi deyû [47b] merkūm Abdullah Ağa ile beyni-
mizde nizâ‘ vâki‘ olmağın beynimize muslihûn tavassut edip merkūm Abdullah 
Ağa benimle yedi yüz guruş üzerine sulh oldukda ben dahi sulh-i mezbûru 
ba‘de’l-kabûl merkūm Abdullah Ağa bedel-i sulh olan meblağ-ı mezbûr yedi 
yüz guruşun yüz yirmi guruşunu dâyinim keresteci el-Hâc Hüseyin’e ve sekiz 
guruşunu dahi dâyinim merkūm Solak el-Hâc Mehmed’e kezâlik benim emrim-
le edâ ve teslîm ve bâkī beş yüz guruşunu bana edâ ve teslîm ben dahi yedin-
den tamâmen ahz u kabz ettiğimden sonra hamam-ı mezbûra [ve] bi’l-cümle 
husûs-ı mezkûra ve gayra müte‘allik âmme-i da‘vâdan merkūm Abdullah 
Ağa’nın zimmetini ibrâ-i âmla ibrâ ve iskāt eyledim. Mezbûr Abdullah Ağa dahi 
menzil-i mezbûra ve medîne-i Eyyûb’de Bostan iskelesinde vâki‘ beynimiz-
de ma‘lûmü’l-hudûd Müftü Mehmed Efendi vakfından olan yalı ta‘bîr olunur 
menzile müte‘allik âmme-i da‘vâdan benim zimmetimi ibrâ ve iskāt eyledi min 
ba‘d da‘vâ ve nizâ‘ım kalmamışdır dedikde gıbbe’t-tasdîki’l-vicâhî ve’t-tahkīki’ş-
şifâhî mâ hüve’l-vâki‘ bi’t-taleb ve’l-ibtigā ketb olundu.
Fi’l-yevmi’s-sânî min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mehmed Efendi b. Zülfikār, el-Hâc Ömer Ağa b. Mehmed, Mehmed 
Efendi b. Sefer el-İmâm, Hammâmî el-Hâc Mustafa b. Bektaş, Mahmud Çavuş 
b. ( ) el-Mübâşir, İbrahim Efendi b. Yusuf Hoca, Seyyid Mustafa Çelebi b. ( ) 
Hammâmî, Mustafa Çelebi b. İbrahim, el-Hâc Ali Ağa b. ( ) Hammâmî, el-Hâc 
İbrahim b. Ali.

308 [47b-1] Mehmed Efendi b. Süleyman’ın Kazasker Abdurrahman 
Efendi Vakfı’na borçlu olduğu
Ashâb-ı hayrâtdan merkūm Kazasker Abdurrahman Efendi vakfına bi’l-fi‘l 
mütevellî olan işbu bâ‘isü’l-kitâb Ali Ağa b. Oruc meclis-i şer‘-i şerîf-i enver-
de Âbid Çelebi mahallesi imâmı olan Mehmed Efendi b. Süleyman mahzarında 
üzerine da‘vâ ve takrîr-i kelâm edip mezbûr Mehmed Efendi zimmetinde işbu 
yedimde olan mümzâ ve mahtûm deyn temessükü mûcebince benden istidâne 
ve kabz eylediği asl-ı mâl-ı vakf-ı mezbûrdan üç yüz esedî guruş ile yedimden 
müşterâ ve makbûz bir tilki kürkü bahâsından dahi kırk beş guruş ki cem‘an 
üç yüz kırk beş esedî guruş deyni olup meblağ-ı mezbûrdan on dokuz guruşu 
bana edâ ve teslîm ben dahi ahz kabz edip mâ‘adâ üç yüz yirmi altı esedî [guruş] 
bana edâdan imtinâ‘ eder suâl olunup meblağ-ı mezbûru vakıf için bana edâya 
mezbûr Mehmed Efendi’ye tenbîh olunması matlûbumdur deyû mazmûnu min 
külli’l-vücûh takrîr-i meşrûhuna mutâbık [bir] kıt‘a deyn temessükü dahi ibrâz 
etmeğin gıbbe’s-suâl mezbûr Mehmed Efendi cevâbında fi’l-hakīka mütevellî-i 
mezbûre mütevellîsi olduğu vakf-ı mezbûra kabzını i‘tirâf eylediği on dokuz gu-
ruşdan mâ‘adâ ber mûceb-i temessük üç yüz yirmi altı esedî guruş zimmetim-
de lâzımü’l-edâ vâcibü’l-kazâ deynimdir deyû ikrâr ve i‘tirâf etmeğin alâ mûcebi 
i‘tirâfihî meblağ-ı mezbûr üç yüz yirmi altı esedî guruşu mütevellî-i mezbûra 
edâya mezkûr Mehmed Efendi’ye tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Abdurrahman, İbrahim b. Ahmed ve Mehmed 
[b.] İdris.

309 [47b-2] Hasan b. Yusuf ’un Kastamonu’daki emlâk hisselerini 
kardeşi oğullarına sattığı
Vilâyet-i Anadolu’da Kastamonu kazâsına tâbi‘ Lesavi? nâm karye sükkânından 
olup mahmiye-i İstanbul’da Topkapısı kurbunda Sultan mahallesinde sâkin olan 
Hasan b. Yusuf nâm kimesne meclis-i şer‘-i şerîf-i enverde li ebeveyn karında-
şı oğulları işbu ashâbü hâze’l-kitâb Abdullah ve Yusuf ve Mehmed nâm kimes-
neler mahzarında ikrâr ve takrîr-i kelâm edip mezbûrûn ile silk-i mülkümüzde 
münselik olup karye-i mezbûrede vâki‘ bir tarafdan Mustafa mülkü ve bir taraf-
dan el-Hâc İbrahim mülkü ve bir tarafdan Şaban mülkü ve bir tarafdan tarîk-i 
âmla mahdûd iki bâb tahtânî oda ve bir anbar ve bir ahır ve bir samanhâne ve 
bir harman yeri ve karye-i mezbûre kurbunda vâki‘ ma‘lûmü’l-hudûd dört kıt‘a 
eşcâr-ı müsmire ve gayr-ı müsmire bahçeyi müştemil menzilde olan nısf hisse-i 
şâyi‘amı cümle tevâbi‘ ve levâhıkıyla tarafeynden îcâb ve kabûlü hâvî bey‘-i kat‘î 
ile yüz esedî guruşa mezbûrûn Abdullah ve Yusuf ve Mehmed’e bey‘ ve temlîk 
ve yine karye-i mezbûre sınırı dâhilinde vâki‘ ma‘lûmü’l-hudûd ve’l-kıta‘ taht-ı 
tasarrufumuzda olan tarlaların dahi nısfını izn-i sâhib-i arz ile yüz esedî guruş 
bedel mukābelesinde mezbûrûna ferâğ ve tefvîz mezbûrûn dahi ale’l-iştirâki’s-
seviy emlâk-i mezbûreyi iştirâ ve temellük ve arâzi-i mezbûreyi tefevvüz ve 
kabûl eylediğinden sonra emlâk-i mezkûr ile arâzi-i mezbûreyi mahallinde her 
birini kabz ve tasarrufa mezbûrûnu taslît eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve ve tis‘în ve elf.
Şuhûdü’l-hâl: Şaban b. İbrahim, Murtaza b. Osman, Resul b. Şaban, Mustafa 
b. Mehmed, Çakır b. Ağa Han, Mehmed b. Receb.







310 [48a-1] Osman b. Ramazan’ın Osmanzâde Mehmed Efendi 
Vakfı’ na borçlu olduğu
Mahmiye-i İstanbul’da vâki‘ merkūm Osmanzâde Mehmed Efendi vakfına 
hâlâ mütevellî olan işbu bâ‘isü’l-kitâb Ahmed Efendi b. Ahmed meclis-i şer‘-i 
şerîf-i enverde yine vakf-ı mezkûr câbîsi olan Osman b. Ramazan mahzarın-
da bi’t-tevliyye üzerine da‘vâ ve takrîr-i kelâm edip mezbûr Osman vakf-ı 
mezbûra sâbıkan mütevellî olan Abdullah Efendi nâm kimesneden mâl-ı vakf-ı 
mezbûrdan iki yüz guruş istidâne ve kabz edip kable’l-edâ mezkûr Abdullah 
Efendi tevliyyet-i mezkûreden azl ve yerine ben mütevellî olup ve merkūm 
Abdullah Efendi meblağ-ı mezbûru ahz u kabz için beni tevkîl ve ihâle etmeğin 
meblağ-ı mezbûr iki yüz guruş mezkûr Osman’dan taleb eylediğimde merkūm 
Osman meblağ-ı mezbûrdan onaltı guruşunu bana edâ, ben dahi vakıf için ahz 
u kabz edip mâ‘adâ yüz seksen dört guruşu edâdan imtinâ‘ eder suâl olunup 
meblağ-ı mezbûrun alıverilmesi matlûbumdur dedikde gıbbe’s-suâl mezbûr 
Osman cevâbında fi’l-hakīka müdde‘î-i mezkûrdan mukaddem vakf-ı mezkûre 
mütevellîsi olan merkūm Abdullah Efendi’den iki yüz guruş istidâne ve kabzı-
nı ikrâr lâkin mütevellî-i sâbık-ı mezkûr Abdullah Efendi’nin babası olup vefât 
eden Sitarî? Mehmed Efendi hayâtında vakf-ı mezbûrun ba‘zı umûrunu gör-
meğe vekîl olmağla meblağ-ı mezbûrun yüz guruşunu mezkûr Sitarî Mehmed 
Efendi’ye edâ ve teslîm edip müdde‘î-i mezkûrûn ber vech-i meşrûh kabzını 
i‘tirâf eylediği onaltı guruşdan mâ‘adâsın seksen dört guruş vakf-ı mezbûra hâlâ 
zimmetimde lâzımü’l-edâ deynimdir deyû meblağ-ı mezkûrdan yüz guruşu 
def ‘le mukābele edip lâkin mezbûr Sitarî Mehmed Efendi’ye meblağ-ı mezbûr 
yüz guruşa vekâleti sâbite olmaksızın teslîmini mu‘terif olmağla def ‘-i meşrûhu 
vech-i şer‘î olmamağın [d]a‘vâ-yı def ‘ine iltifât olunmayıp mûcebiyle müdde‘î-i 
mezkûrûn kabzını i‘tirâf eylediği on altı guruşdan mâ‘adâ yüz seksen dört gu-
ruş vakıf için mütevellî-i mezbûra edâ ve teslîme mezkûr Osman’a tenbîh olu-
nup mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Ahmed Efendi b. Mehmed el-İmâm, Abdullah Çelebi b. Ali, 
Abdurrahman Efendi şeyhü’l-kurrâ, Mustafa Çelebi b. el-Hâc Mehmed.

311 [48a-2] Ayasofya Vakfı’na ait Yedikule’deki mumhane ve arsasının 
Panayot, Polizo ve Yani tarafından kiralandığı
Mahmiye-i İstanbul’da Yedikule hâricinde sâkin mumcu tâifesinden Panayot 
v. Yani zimmî meclis-i şer‘-i şerîf-i enverde bâ‘isetü’l-vesîka Polizo v. Kostantin 
nâm zimmî muvâcehesinde ikrâr ve takrîr-i kelâm edip yine tâife-i mezkûreden 
olan Andriye v. Papa Dimo nâm zimmînin Ayasofya-i kebîr evkāfından beher 
şehr otuz akçe müeccele ile tasarrufunda olup zikr olunan Yedikule hâricinde vâki‘ 
ma‘lûmü’l-hudûd bir mumhâne ve ayda on bir akçe icâreli ma‘lûmü’l-hudûd ve 
nısf mumhâne arsası mezbûr bilâ-veled hâlik olup cânib-i vakfa intikāl etmek-
le ben mârrü’z-zikr mumhâne ve nısf mumhâne ve arsası müeccele-i mezkûre 
ve mu‘accele-i ma‘lûme ile üç sehimden bir sehmi işbu hâzır bi’l-meclis Yani 
v. Dimo ve bir sehmi mezbûr Polizo ve bir sehmi benim olup ale’l-iştirâki’s-seviy 
mutasarrıflar olmak üzre cânib-i vakıfdan tefevvüz ve mu‘accelesinden her bi-
rimiz hissemizi vakf-ı mezbûr mütevellîsine teslîm ol dahi tesellüm ve vech-i 
meşrûh üzre yedimize mütevellî temessükü vermişdir mârrü’z-zikr kârhâne ve 
nısf kârhâne arsası üçümüzün dâhil-i tasarrufu olup her birimiz âharın hissesi-
ne müte‘allik da‘vâ ve nizâ‘ımız yoktur dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi [b.] Ahmed, el-Hâc 
Mustafa b. Tevekkül, Mehmed b. İdris, Aleksi v. Taruşa, Abori v. Apostol, Yani 
v. Panayot, Tanaş v. Dimo.

312 [48a-3] Mumcu Dimo v. Yorgi’nin mumhane hisselerini Dimo 
v. Hristo’ya sattığı
Mumcu tâifesinden Dimo v. Yorgi nâm zimmî meclis-i şer‘-i hatîr-i lâzımü’t-
tevkīrde tâife-i merkūmeden bâ‘isü hâze’l-kitâb diğer Dimo v. Hristo nâm zimmî 
mahzarında ikrâr ve takrîr-i kelâm edip Davud Ağa vakfından olup mahrûse-i 
Galata’da Kaliyorke kapısı karşısında vâki‘ lede’l-cîrân ma‘lûmü’l-hudûd bir 
mumhâneden tasarrufumda olan rub‘ hissemin ve ana karîb cidâr-ı hısna mut-
tasıl İbrahim Paşa vakfından olan mumhâneden dahi rub‘ hissemin hakk-ı ta-
sarruflarını, mezbûr diğer Dimo’ya mütevellîleri izinleriyle yüz guruş, cem‘an 
iki yüz guruş bedel mukābelesinde ferâğ ve tefvîz ve zikr olunan iki mumhâne 
içinde mevcûd olan beynimizde ma‘lûme mülk âlât-ı lâzımeden rub‘ hisse-i 
şâyi‘alarımı yüz yirmi beş guruşdan iki yüz elli esedî guruşa bey‘-i kat‘î ile bey‘ 
ve teslîm ol dahi ber vech-i muharrer tefevvüz ve kabûl ve iştirâ ve tesellüm ey-
lediğimden sonra mezkûr iki yüz guruş ile semen-i merkūm iki yüz elli guruş ki 
cem‘an altı yüz elli guruşu mezbûr diğer Dimo’dan bi’t-tamâm ahz u kabz eyle-
dim ba‘de’l-yevm alâka ve medhalim kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Eş-Şuhûdü’s-sâbikūn.







313 [48b-1] Rukiye bt. Yusuf ’un Mehmed Çelebi b. Mustafa’dan 
muhâlaa yoluyla boşandığı
Mahmiye-i İstanbul’da Hatice Sultan mahallesi sâkinelerinden olup zâtını 
ma‘rifet-i şer‘le ârifân Abdi Çelebi b. Hasan ve Ali b. Bâli nâm kimesneler 
ta‘rîfleriyle mu‘arrefe olan Rukiye bt. Yusuf nâm hâtun meclis-i şer‘-i şerîf-i en-
verde zevc-i dâhili bâ‘isü’l-kitâb Mehmed Çelebi b. Mustafa nâm kimesne mah-
zarında ikrâr ve takrîr-i kelâm edip zevcim mezbûr Mehmed Çelebi zimmetiyle 
mütekarrir ve ma‘kūdun-aleyh olan iki bin akçe mehr-i müeccelim ve nafaka-i 
iddet-i ma‘lûme ve me’ûnet-i süknâm dahi kendi üzerime olmak üzre mezbûr 
Mehmed Çelebi ile muhâla‘a-i sahîh-i şer‘iyye ile muhâla‘a edip ol dahi hul‘-ı 
mezbûru kabûl eylediğinden sonra hukūk-ı zevciyyete müte‘allika âmme-i 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Siyavuş b. Abdullah, Ali Çelebi b. Bâli, 
Mehmed Çelebi b. İdris.

314 [48b-2] İsak v. Avraham’ın aldığı ödünce karşılık evini Eliyaz 
v. İsak’a rehin verdiği
Mahrûse-i Galata müzâfâtından Beşiktaş nâhiyesine tâbi‘ Kuruçeşme nâm kar-
yede sâkin İsak v. Avraham nâm yahudi meclis-i şer‘-i hatîr-i lâzımü’t-tevkīrde 
işbu bâ‘isü’s-sifr Eliyaz v. İsak nâm yahudi muvâcehesinde ikrâr ve takrîr-i kelâm 
edip mezbûr Eliyaz kendi malından yedi yüz esedî guruş bana idâne ve teslîm 
ben dahi istidâne ve kabz ettiğimden sonra meblağ-ı mezbûr yedi yüz esedî gu-
ruşu târih-i kitâb senesi Şaban’ı gurresinden her otuz gün tamâmında yüz guruş 
vermek üzre iki yüz on gün tamâmına değin edâ etmek üzre müeccel vâcibü’l-
edâ ve lâzımü’l-kazâ deynim olmağla meblağ-ı mezbûr mukābelesinde karye-i 
mezbûrede vâki‘ bir tarafdan İsak nâm yahudi mülkü ve iki tarafdan tarîk-i âm 
ile mahdûd büyût-ı adîdeyi müştemil mülk menzilimi cümle tevâbi‘ ve levâhıkı 
ile mezbûr Eliyaz yahudiye fâriğan ani’ş-şevâgil rehin vaz‘ ve teslîm ol dahi 
irtihân ve kabz ve tesellüm eyledi dedikde gıbbe’t-tasdîki’ş-şer‘î yine mezbûr 
İsak i‘âde-i kelâm edip eğer meblağ-ı mezbûr yedi yüz guruşa ber vech-i peşîn 
va‘de-i mezbûre tamâmında edâ-i fekk-i rehin etmezsem menzil-i mezbûru 
semen-i misliyle âhara bey‘ ve kabz ve semen ve semeninden deyn-i mezbûru 
merkūm Eliyaz’a edâya ve fazlası kalırsa bana îsâle ve husûs-ı mezbûr mütevak-
kıf olduğu umûrun cümlesine tarafımızdan işbu hâzır bi’l-meclis mahmiye-i 
İstanbul’da Tahtaminâre mahallesinde sâkin Karaferye cemâ‘atinden Harun 
v. Yaven nâm yahudiyi vekâlet-i devriyye ile vekîl ve menâbıma nâib nasb 
ve ta‘yîn eyledim dedikde mezbûr Harun dahi vekâlet-i mezbûreyi kabûl ve 
merâsimini edâya ta‘ahhüd ve iltizâm etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-mürecceb li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali Çelebi 
b. Bâli, Mehmed Çelebi b. İdris, Hüseyin b. Mustafa, Harun v. ( ), (…).

315 [48b-3] Cafer b. Abdullah’ın alacak davasında iddiasını 
ispat edememesi
Mahrûse-i İstanbul’da Kazganî Sadi mahallesinde sâkin İbrahim b. Hüseyin 
nâm kimesnenin elân abd-i mükâtebi olan Cafer b. Abdullah meclis-i şer‘-i 
şerîf-i enverde işbu bâ‘isü’l-kitâb Ali Odabaşı b. Mehmed mahzarında üzeri-
ne da‘vâ ve takrîr-i kelâm edip mezbûr Odabaşı bundan akdem seni Mevlânâ 
kitâbete kat‘ ettireyim deyû benim bi gayri hakkın yirmi yedi guruşumu ahz 
u kabz ve istihlâk etmekle hâlâ mezbûr Ali Odabaşı’ya suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Ali Odabaşı 
cevâbında işbu hâzır bi’l-meclis mezbûr İbrahim bundan esbak müdde‘î-i 
mezbûr Cafer yedinde abd-i âbıkı olduğu hâlde mezbûr Cafer’den ber vech-i 
muharrer meblağ-ı mezbûru ahz u kabz etmişsin deyû benden taleb ve da‘vâ 
eyledikde beynimizde ba‘de’l-münâza‘a tavassut-ı muslihîn ile yedi guruşa be-
nimle sulh olup ve bedel-i mezbûru yedimden ba‘de’l-kabz husûs-ı mezkûra 
müte‘allik da‘vâdan zimmetimi ibrâ ve iskāt eyledi deyû def ‘le mukābele edi-
cek gıbbe’l-istintâk mezbûr İbrahim ve Cafer cevâblarında fi’l-hakīka kaziyye 
mezbûr Ali Odabaşı[‘nın] takrîr-i meşrûhu üzre olduğunu her biri tâyi‘an ikrâr 
ve i‘tirâf etmeğin mûcebiyle müdde‘î Cafer meblağ-ı mezbûr talebiyle bî-vech 
mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Karabaşzâde Mehmed Efendi b. Hasan Efendi, el-Hâc Mustafa 
b. Tevekkül, İbrahim Çelebi b. Ahmed, Mehmed b. İdris, Mahmud [b.] Hasan.

316 [49a-1] Hacı İbrahim b. Hacı Osman’ın terekesinin kardeşi 
Ahmed’e teslim edilmesi
Min mümzâtihî
Ani’l-asl medîne-i Manisa’da Yülücek mahallesi ahâlîsinden olup mahmiye-i 
İstanbul’da Bodrum hanında ticâret üzerine iken bundan akdem vefât eden el-
Hâc İbrahim b. el-Hâc Osman b. el-Hâc Ebûbekir’in li ebeveyn karındaşı hasren 
vârisi olduğunu iddi‘â eden işbu bâ‘isü’l-kitâb Ahmed nâm kimesne meclis-i 
şer‘-i şerîf-i enverde mahmiye-i mezbûrede beytülmâl-i hâssa emîni olmağla 
müteveffâ-yı mezbûrun zâhirde vâris-i ma‘rûfu olmayıp terekesi beytülmâle âid 
olmak zu‘muyla terekesine vaz‘-ı yed eden Ömer Ağa b. Osman tarafına vekîl-i 
müsecceli olan diğer Ömer Ağa b. Mustafa mahzarında üzerine da‘vâ ve takrîr-i 
kelâm edip ben müteveffâ-yı mezbûr el-Hâc İbrahim ile li ebeveyn karındaşlar 
olup babamız ismi el-Hâc Osman b. el-Hâc Ebûbekir ve vâlidemiz ismi Hasnâ 
ve maskat-ı re’simiz Yülücek mahallesi olup müteveffâ-yı mezbûrun verâseti 
bana münhasıra iken mezbûr Ömer Ağa tereke-i müteveffâ-yı mezbûru kabz 
edip bana teslîmden imtinâ‘ eder suâl olunup bana teslîm olunmak üzre mezbûr 
Ömer Ağa’ya tenbîh olunması matlûbumdur dedikde gıbbe’s-suâl mezbûr Ömer 
Ağa cevâbında fi’l-hakīka tereke-i müteveffâ-yı mezbûra müvekkilinin vaz‘-ı ye-
dini ikrâr lâkin müdde‘î-i mezbûr verâsetini inkâr edicek müdde‘î-i mezbûrdan 
müdde‘âsını mübeyyine beyyine taleb olundukda yine mahalle-i mezbûre 
Yülücek’den olup medîne-i Hazret-i Ebâ Eyyûb el-Ensârî -raziye anhü’l-Bârî-de 
İdris Köşkü mahallesinde sâkin udûl-i müslimînden Hasan Beşe b. Mustafa ve 
Çavuş Kasım mahallesinde sâkin el-Hâc Ali b. el-Hâc Veli nâm kimesneler li 
ecli’ş-şehâde meclis-i şer‘a hâzırân olup isre’l-istişhâd fi’l-vâki‘ işbu müdde‘î-i 
mezbûr Ahmed müteveffâ-yı mezbûr el-Hâc İbrahim ile li ebeveyn karındaşlar 
olup babaları ismi el-Hâc Osman b. el-Hâc Ebûbekir ve vâlideleri ismi Hasnâ 
ve maskat-ı re’sleri medîne-i Manisa’da mârrü’z-zikr Yülücek mahallesidir, 
müteveffâ-yı mezbûrun vârisi [verâseti] li ebeveyn karındaşı mezbûr Ahmed’e 
münhasıradır gayrı vârisi ve terekesine müstahıkk-ı âhar olduğu ma‘lûmumuz 
değildir biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet eylediklerinde gıbbe’t-ta‘dîl ve’t-tezkiyye şehâdetleri makbûle ol-
mağın mûcebiyle ba‘de’l-hükm ve’l-kazâ tereke-i müteveffâ-yı mezbûru mezkûr 
Ahmed’e teslîm etmek üzre mezkûr Ömer Ağa’ya tenbîh olunup işbu vesîka bi’t-
taleb ketb olundu.
Fi’l-yevmi’s-sâdis ve’l-ışrîn li sene seb‘a ve tis‘în ve elf.
Şuhûdü’l-hâl: Mustafa b. el-Hâc Ahmed, Mustafa Çelebi b. Abdurrahman, el-
Hâc Mustafa b. Tevekkül, Mehmed b. İdris.

317 [49a-2] Âşir Ağa Vakfı’nın Fâtıma bt. İbrahim’deki alacağının kefil 
Mustafa Çelebi b. Mustafa’dan tahsil edildiği
Ashâb-ı hayrâtdan merhûm Âşir Ağa vakfına bi’l-fi‘l mütevellî olan bâ‘isü hâze’l-
kitâb Hüseyin Ağa b. Kenan meclis-i şer‘-i şerîf-i enverde mahmiye-i İstanbul’da 
Ali Fakīh mahallesinde sâkin Mustafa Çelebi b. Mustafa mahzarında üzerine 
da‘vâ ve takrîr-i kelâm edip işbu hâzır bi’l-meclis Fâtıma bt. İbrahim nâm hâtun 
zimmetinde mütevellî olduğumuz vakf-ı mezbûr malından altmış esedî guruş 
edâsı lâzım deyni olup mukābelesinde işbu yedimde olan istiğlâl hücceti nâtık 
olduğu üzre mahalle-i mezbûrda vâki‘ lede’l-ahâlî ve’l-cîrân ma‘lûmü’l-hudûd 
menzilini bi tarîki’l-istiğlâl bana irhân ve teslîm ben dahi irtihân ve kabz eyledi-
ğimden sonra yine mütevellî-i mezkûr bir senesi dokuz guruş ücret ile ba‘de’l-
istîcâr merkūm Mustafa Çelebi asl-ı mâl-ı mezbûru ve ücret-i menzili emr ve 
kabûlü hâviye kefâlet-i sahîha-i şer‘iyye ile kefîl ve işbu hüccet-i şer‘îde ketb ve 
terkīm olunmağın hâlâ mezbûr Mustafa Çelebi’ye suâl olunup asl-ı mâl-ı mezbûr 
ile târih-i kitâba gelince şer‘an lâzım gelen âharından müctemi‘a olan üç buçuk 
guruş ki cem‘an yetmiş üç buçuk guruş ki bi hükmi’l-kefâle mezbûr Mustafa 
Çelebi’den alıverilmesi matlûbumdur deyû mazmûnu min külli’l-vücûh takrîr-i 
meşrûhunu mutâbık deyn-i mezbûr-ı mezkûr Mustafa Çelebi’nin kefâletini 
nâtık hüccet-i şer‘iyye dahi ibrâz etmeğin gıbbe’s-suâl mezbûr Mustafa Çelebi 
cevâbında fi’l-hakīka asl-ı mâl-ı mezbûr bedel-i ücret-i mezkûrdan müctemi‘a 
olup mezkûr Fâtıma’nın vakf-ı mezbûreye zimmetinde edâsı lâzım gelen yet-
miş üç buçuk guruş emr ve kabûlü hâviyeye kefâlet-i sahîha-i şer‘iyye ile kefîl 
olmağla bi hükmi’l-kefâle meblağ-ı mezbûru zimmetinde edâsı lâzım geldiğini 
tav‘an ikrâr ve i‘tirâf etmeğin alâ mûcebi i‘tirâfihî meblağ-ı mezbûru mütevellî-i 
mezbûr meclis-i şer‘de merkūm Mustafa Çelebi mahzarında ikrâr ve i‘tirâf edip 
zimmetini edâya hükm-i şer‘î lâhık olan meblağ-ı mezbûru kefâletine binâen 
mezkûr Mustafa Çelebi yedinden vakıf için bi’t-tevliyye ahz u kabz ve tesellüm 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Abdurrahman, Mustafa Çelebi b. Ahmed, 
İbrahim b. Ahmed, Mustafa [b.] Tevekkül.

318 [49a-3] Ahlan v. Kemal ile İsak v. Avraham’ın 
şirketlerini feshettikleri
Yahud tâifesinden Portakal cemâ‘atinden olup mahmiye-i İstanbul’da Balat ka-
pısı hâricinde Karabaş mahallesinde sâkin Ahlan v. Kemal nâm yahudi meclis-i 
şer‘-i şerîf-i enverde medîne-i Galata müzâfâtından Beşiktaş nâhiyesine tâbi‘ 
Kuruçeşme nâm karye sükkânından İsak v. Avraham nâm yahudi muvâcehesinde 
ikrâr ve takrîr-i kelâm edip ben mezbûr İsak’la yedi seneden beri yağlıkçılık ve 
sâir emti‘a ticâretinde şerîkler olup hâlâ beynimizde bi’t-terâzî fesh-i akd-i şir-
ket edip ve her birimiz beynimizde ma‘lûm re’s-i malını ve fâideden kendiye âid 
olan [49b] hissesini tamâmen ahz u kabz ve birbirimizin zimmetinde bir akçe ve 
bir habbe hakkı ve bir şey bâkī kalmamağla husûs-ı şirket-i mezbûru ve târih-i 
kitâba gelince beynimizde cereyân eden ahz u i‘tâdan ve mu‘âmelât-ı şettâ ve 
sâir hukūk-ı ma‘lûme ve mechûleye müte‘allik âmme-i de‘âvî ve mütâlebâtdan 
her birimiz âharın zimmetini ibrâ-i âm [ile ibrâ] ve iskāt eyledik min ba‘d bir 
vechile da‘vâ ve nizâ‘ımız kalmamışdır dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Ali [b.] 
Bâli, İsmail b. Mehmed ve gayruhüm.

319 [49b-1] Mehmed b. Mustafa ve oğullarının fena kişiler oldukları
Mahmiye-i İstanbul’da Hızır Bey mahallesinde sâkin olup hâlâ mecrûh ve sâhib-i 
firâş olduğu mütehakkik olan Ömer b. el-Hâc İbrahim b. Ali’nin vâlidesi Gülbûy 
bt. Abdullah nâm hâtun ile li ebeveyn ammi Mustafa Beşe nâm kimesne meclis-i 
şer‘-i şerîf-i enverde her biri takrîr-i kelâm ve ta‘bîr ani’l-merâm edip mahalle-i 
mezbûre sükkânından işbu hâzır meclis Mehmed b. Mustafa’nın sulbî kebîr oğlu 
abacı Ahmed Beşe târih-i kitâbdan bir gün mukaddem siyah saplı bıçak ile 
mezbûr Ömer’i sağ gözü üstünde ve sağ cenbesi ve sol omuzu üzerinde darb ve 
cerh ettiğinden sonra firâr ve gaybet etmişidi hâlâ hâzırûn bi’l-meclis mahalle-i 
mezbûre ahâlîsinden mezbûr Ahmed Beşe ve babası işbu mezbûr Mehmed’in 
keyfiyyet-i hâlleri suâl olunup ihbârları tahrîr olunmak matlûbumdur dedikle-
rinde mahalle-i mezbûre sükkânından olup hâzırûn bi’l-meclis olan imâm İsmail 
Efendi b. Mustafa ve el-Hâc Mehmed b. Mustafa ve Veli Beşe b. Ebûbekir ve 
Ahmed Çelebi b. Mehmed ve Hüseyin Çelebi b. Mustafa ve el-Hâc Şaban b. Receb 
ve Müezzin Mustafa Çelebi b. Mehmed ve el-Hâc Ahmed b. Abdullah ve Ali 
b. Süleyman ve Hüseyin Çelebi b. Abdullah ve Mehmed Çelebi b. Ali ve Süleyman 
b. Hasan ve Ali Beşe b. Abdullah ve Hüseyin Üveys ve Ömer Ağa b. Mustafa nâm 
kimesneden istifsâr olundukda fi’l-vâki‘ mezbûr Mehmed oğlu mezbûr Ahmed 
Beşe ve âhar oğlu İbrahim dâimâ fesâd ve şekāvet üzre olup menzillerinde kirâcı 
nâmıyla nice edebsiz avratlar iskân ve anlar ile ihtilât edip ve mezbûrdan Ahmed 
Beşe ve İbrahim gece ile mahalle sokaklarında gezip hâtunlarına ta‘arruz ve 
âlet-i câriha ile tahvîf ve bi’l-cümle şürb-i hamr ve sâir yaramazlık ve fesâd iş-
den ictinâbları ve tehâşîleri yoktur cümlemiz anların evzâ‘ ve etvârlarından ve 
şürb ve fesâdlarından müteşekkî ve müte’ezzî olmuşuzdur deyû her biri merkūm 
Mehmed’in ve oğlu mezbûrân Ahmed Beşe ve İbrahim’in sû-i hâllerinden ve 
sâbıkalarından haber vermeğin vâki‘ü’l-hâl bi’t-taleb ve’l-ibtigā ketb olundu.
Fi’l-yevmi’s-sâmin min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Ağa b. Abdurrahman, Ahmed Beşe Çukadâr, İbrahim 
Çelebi b. Ahmed, el-Hâc Mustafa [b.] Tevekkül.







320 [49b-2] Kiro v. Dimo ile Manol v. Yuvan’ın satın aldıkları 
buğdaydan dolayı Hacı Ahmed b. Hasan’a borçları olduğu
Mahmiye-i İstanbul’da Sâlih Paşa mahallesinde sâkin işbu râfi‘ü’l-kitâb el-Hâc 
Ahmed b. Hasan nâm kimesne meclis-i şer‘-i şerîf-i enverde Davud Paşa iske-
lesi kurbunda sâkine habbâz tâifesinden Kiro v. Dimo ve Manol v. Yuvan nâm 
zimmîler muvâcehelerinde üzerine da‘vâ ve takrîr-i kelâm edip mezbûrân 
Kiro ve Manol zimmetlerinde yedimden müşterâ ve makbûz doksan sekiz keyl 
buğday bahâsından yirmi iki bin üç yüz kırk dört akçe hakkım olup meblağ-ı 
mezbûrun dört bin dört yüz akçesini bedelinden ahz u kabz edip mâ‘adâsı olan 
on yedi bin dokuz yüz kırk dört akçeyi dahi mezbûrândan taleb eylediğim-
de bana edâdan imtinâ‘ eder suâl olunup alıverilmesi matlûbumdur dedikde 
gıbbe’s-suâl mezbûrân Kiro ve Manol cevâblarında fi’l-hakīka kaziyye vech-i 
muharrer üzre olup müdde‘î-i mezbûr el-Hâc Ahmed’e yedinden müşterâ ve 
makbûz doksan sekiz keyl buğday bahâsından kabzına mu‘terif olduğu meblağ-ı 
mezbûr dört bin dört yüz akçeden mâ‘adâ on yedi bin dokuz yüz kırk dört akçe 
elân zimmetimizde lâzımü’l-edâ deynimiz vardır deyû bi tav‘ihîmâ ikrâr ve 
i‘tirâf etmeğin alâ mûcebi i‘tirâfihimâ meblağ-ı mezbûr on yedi bin dokuz yüz 
kırk dört akçeyi müdde‘î-i mezbûra edâya mezbûrân Kiro ve Manol’e tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris, Ebûbekir b. Hüseyin.

321 [49b-3] Ali b. Mehmed’in bazı mülklerini Miço v. Kolo’ya sattığı
Fi’l-asl vilâyet-i Rumeli’nde İstarova kazâsına tâbi‘ Peşişte? nâm karye ahâlîsinden 
olup hâlâ mahmiye-i İstanbul’da Küçükpazar kurbunda müsâfiren sâkin Ali 
b. Mehmed nâm kimesne meclis-i şer‘-i şerîf-i enverde yine karye-i mezbûre 
ahâlîsinden işbu râfi‘ü’l-vesîka Miço v. Kolo nâm zimmî muvâcehesinde ikrâr 
ve takrîr-i kelâm edip karye-i mezbûrede vâki‘ bir tarafdan dere ve bir taraf-
dan Ali Beşe mülkü ve iki tarafdan tarîk-i âmla mahdûd üç bâb oda ve bah-
çe ve keten ve kendir ve bostan ve harman yerleri altı sehimden olup sihâm-ı 
mezbûrenin üç sehmi benim ve birer sehmi karındaşlarım Fâtıma ve Sali[ha] ve 
diğer Fâtıma’nın mülkleri olmağın hâlâ emlâk-i mezbûrede olan sâlifü’z-zikr üç 
sehim hisse-i şer‘iyyemi tarafeynden îcâb ve kabûlü hâviye bey‘-i kat‘î ile bi saf-
katin vâhidetin mezbûr Miço’ya beş bin akçeye bey‘ ve temlîk edip ol dahi iştirâ 
ve kabûl ve temellük eylediğinden sonra semeni olan meblağ-ı mezbûr beş bin 
akçeyi yedinden tamâmen ahz u kabz edip mebî‘-i mezbûru mahallinde kabza 
mezbûr Miço’yu taslît eyledim fîmâ ba‘d zikr olunan üç oda ve bahçe ve keten 
ve kendir ve bostan ve harman yerlerinde olan üç sehim hisse-i şâyi‘am mezbûr 
Miço’nun mülk-i müşterâsı olmuşdur keyfe mâ yeşâ ve yahtâr mutasarrıf olsun 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Hüseyin, İbrahim b. Hüseyin, Hasan b. Hüseyin, 
Hüseyin Beşe b. Mehmed, Ali b. Hasan, Ebûbekir b. Hasan, İbrahim Çelebi [b.] 
Ahmed.

322 [50a-1] Ayşe bt. Mehmed’in kocası Hacı Yusuf b. İbrahim’deki 
alacağı karşılığında ondan üç câriye aldığı, kalan borçtan 
onu ibrâ ettiği
Mahmiye-i İstanbul’da Haydar Paşa mahallesinde sâkine Ayşe bt. Mehmed 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde hâlâ zevci olan 
işbu bâ‘isü’l-kitâb el-Hâc Yusuf b. İbrahim mahzarında ikrâr ve takrîr-i kelâm 
edip mezbûr el-Hâc Yusuf zimmetinde cihet-i deyn-i şer‘îden ber mûceb-i 
hüccet-i şer‘iyye şer‘an ilzâm olunmuş dört yüz otuz dört guruş hakkım olup 
mezbûr el-Hâc Yusuf işbu meclis-i şer‘de Rûsiyyetü’l-asl Hatice ve Ayşe ve 
Gülbûy nâm câriye-i memlûkelerini safka-i vâhide ile üç yüz kırk beş esedî 
guruşa bana bey‘ ve teslîm ben dahi iştirâ ve kabûl ve temellük ve tesellüm 
eylediğimden sonra mezbûr üç yüz kırk beş guruş deyn-i mezbûrdan ol 
mikdârına takās, ol dahi mukāssa ve kabûl eylediğinden sonra bâkī kalan sek-
sen dokuz guruş mütâlebesinden mezbûr el-Hâc Yusuf ’u ibrâ ve iskāt eyle-
dim ba‘de’l-yevm husûs-ı mezbûra müte‘allik mezbûr el-Hâc Yusuf ile da‘vâ ve 
nizâ‘ım kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İvaz b. el-Hâc Mehmed, Dilaver b. Abdullah, Mustafa Çelebi 
b. Zülfikār, es-Seyyid Mustafa b. İbrahim, İbrahim Çelebi [b.] Ahmed, el-Hâc 
Mustafa b. Tevekkül, Mehmed b. İdris.

323 [50a-2] Ayşe bt. Mustafa’nın eski kocası Abdülkerim b. Hamza’dan 
muhâlaa yoluyla boşandığı
Mahmiye-i İstanbul’da Keçeci Pîrî mahallesinden sâkine Ayşe bt. Mustafa 
nâm hâtun zâtını ma‘rifet-i şer‘iyye ile ârifân olan babası Mustafa Çelebi ve 
Mehmed b. Mustafa ta‘rîfleriyle mu‘arrefe oldukdan sonra meclis-i şer‘-i şerîf-i 
enverde zevc-i muhâlı‘ı işbu bâ‘isü’l-kitâb Abdülkerim b. Hamza mahzarında 
bi tav‘ihâ ikrâr ve takrîr-i kelâm edip mezbûr Abdülkerim zimmetinde müte-
karrir ve ma‘kūdun-aleyh olan iki bin beş yüz akçe mehr-i müeccelim üzeri-
ne mukaddemâ mezbûr ile muhâla‘a-i sahîha-i şer‘iyye ile muhâla‘a eylediğim-
de ol dahi hul‘-ı mezbûru ba‘de’l-kabûl mezbûrun firâşından hamlim olmağla 
vaz‘-ı haml edince bi’t-terâzî farz ve takdîr olunan ber mûceb-i hüccet-i şer‘iyye 
külle yevm yedi akçeden mâ‘adâ hukūk-ı zevciyyete müte‘allik cemî‘ da‘vâdan 
mezbûr Abdülkerim’i ibrâ-i âmm-ı kātı‘ü’n-nizâ‘ ile ibrâ ve iskāt eyledim ba‘de’l-
yevm husûs-ı mezbûra müte‘allik mezbûr ile nizâ‘ım kalmadı dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene seb‘a ve seb‘în ve elf.
Şuhûdü’l-hâl: Es-Seyyid Cemaleddin b. Ahmed, el-Hâc Hüseyin b. Mehmed, 
Hasan Beşe b. Abdullah, İbrahim Beşe b. Hüseyin, Mehmed Beşe b. Ali, Mehmed 
Çelebi b. Ebûbekir.

324 [50a-3] Abdülbâki Efendi b. Abdurrahman’a zeâmet bedeli olarak 
peşin verdiği paranın zeâmetin başkasına havale edilmesi 
sebebiyle iade edilmesi gerektiği
Zümre-i kuzât bâ‘isü hâze’l-kitâb Abdülbâkī Efendi b. Abdurrahman meclis-i 
şer‘-i şerîf-i enverde sâbıkan turnacıbaşı olup vefât eden İbrahim Ağa’nın 
dâmâdı Kasım Ağa b. Mustafa nâm kimesne mahzarında üzerine da‘vâ ve 
takrîr-i kelâm edip mezbûr Kasım Ağa bin doksan altı senesine mahsûb ol-
mak üzre Ali Ağa nâm kimesne berât-ı şerîf-i âlîşânla mutasarrıf olduğu 
vilâyet-i Anadolu’da Gümüş kazâsına tâbi‘ Güvendi ve tevâbi‘i karyelerini Ağa-
yı mezkûrûn iltizâmından olup kendi vekîli olmak üzre yüz on beş guruş bana 
ilzâm, ben dahi iltizâm ve meblağ-ı mezbûru mezkûr Kasım Ağa’ya teslîm ey-
lediğimden sonra mezbûr Ali Ağa ze‘âmet-i mezkûreyi âhara iltizâm ve yedi-
ne zabıt temessükü verilmekle bana zabtı müyesser olmamağla hâlâ mezbûr 
Kasım Ağa’ya suâl olunup ber vech-i peşîn makbûzu olan meblağ-ı mezbûru 
bana red ve teslîme tenbîh olunmak matlûbumdur dedikde gıbbe’s-suâl mezbûr 
Kasım Ağa cevâbında fi’l-hakīka bâlâda şerh [ve] beyân ve tafsîl ve ayân olu-
nan Güvendi ve tevâbi‘i karyelerini Ağa-yı mezkûrûn sene-i mezbûrede iltizâmı 
olup kendi vekîl olmak üzre on beş guruş mezkûr Abdülbâkī Efendi’yi ilzâm ve 
meblağ-ı mezbûru ber vech-i peşîn kabz eylediğimden sonra mezkûr Ali Ağa 
ze‘âmet-i mezbûreyi âhara der-uhde etmekle meblağ-ı mezkûru red ve teslîm 
lâzım geldiğini ikrâr ve i‘tirâf etmeğin alâ mûcebi i‘tirâfihî meblağ-ı mezbûru 
müdde‘î-i mezkûra red ve teslîme merkūm Kasım Ağa’ya tenbîh olunup mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Abdurrahman, el-
Hâc Mustafa [b.] Tevekkül, Mehmed b. İdris.

325 [50a-4] Fâtıma bt. Mansur’un oğlunu kürekten kurtarmak için para 
verdiği iddiasını ispat edemediği
Şâm-ı şerîf kazâsı müzâfâtından Havran nâhiyesine tâbi‘ Şeyh Sa‘d nâm karye 
ahâlîsinden olup hâlâ mahrûse-i Galata’ya tâbi‘ kasaba-i Kasımpaşa’da Tahtakadı 
mahallesinde müsâfiren sâkin olan Fâtıma bt. Mansur nâm hâtun ba‘de’t-ta‘rîfi’ş-
şer‘î meclis-i şer‘-i şerîf-i enverde mahalle-i mezbûre sükkânından işbu bâ‘isü’l-
kitâb Mısırlı el-Hâc Selim b. Ebû Zeyd mahzarında üzerine da‘vâ ve takrîr-i 
kelâm edip mezbûr el-Hâc Selim’e târih-i kitâbdan üç ay mukaddem Tersâne-i 
âmire zindanında mahbûs olan sadrî oğlum Mehmed’i kürekden tahlîs için na-
kid altmış esedî guruşumu ve mecmû‘u seksen guruş kıymetli on aded sîm haz-
me [halîka?] ve iki sîm bileziğimi def ‘ ve teslîm mezbûr el-Hâc Selim dahi ahz 
u kabz edip lâkin mezbûr Mehmed’i tahlîs mümkün olmayıp elân kürekde kal-
mağın hâlâ mezbûr el-Hâc Selim’e suâl olunup meblağ-ı mezbûr ile merkūmeyi 
bana red ve teslîme tenbîh olunmak matlûbumdur dedikde gıbbe’s-suâl ve 
akībe’l-inkâr, müdde‘iye-i mezbûreden sıdk-ı makāline mutâbık beyyine taleb 
olundukda isbât-ı beyyineden izhâr-ı acz ile istihlâf etmeğin fi’l-hakīka târih-i 
mezbûrda meblağ-ı mezbûr nakid altmış guruş ve zikr olunan sîm halîka ve iki 
sîm bilezik müdde‘iye-i mezbûre Fâtıma’dan ber vech-i muharrer ahz u kabz et-
meyip üzerine şer‘an redd-i zamândan bir nesne lâzım gelmediğine mezbûr el-
Hâc Selim’e yemîn teklîf olundukda ol dahi [alâ] vefki’l-mes’ûl yemîn billâhi’l-
a‘lâ etmeğin mûcebince müdde‘iye-i merkūme Fâtıma bilâ-beyyine ber vech-i 
mübeyyen mu‘ârazadan men‘ olunup mâ hüve’l-vâki‘ bi’t-taleb ketb ve imlâ 
olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Eş-Şeyh Mehmed b. Mansur Birâdereş, Mehmed Efendi b. ( ) 
el-Müezzin, el-Hâc Hasan b. Nasuh, el-Hâc Şaban b. Sâlih, İbrahim Çelebi 
b. Ahmed, el-Hâc Mustafa b. Tevekkül.

326 [50b-1] Hacı Hasan b. Resul’ün Hacı Mehmed b. Mustafa’da 
alacağı olması
Mahrûse-i Galata’ya tâbi‘ kasaba-i Tophâne’de Cihangir mahallesinde sâkin el-
Hâc Hasan b. Resul nâm kimesne meclis-i şer‘-i şerîfde kasaba-i mezbûrede 
Fındıklı mahallesinde sâkin el-Hâc Mehmed b. Mustafa nâm kimesne üzerine 
da‘vâ ve takrîr-i kelâm edip mezbûr el-Hâc Mehmed’in gāib ani’l-meclis kız ka-
rındaşı oğlu (…) b. Muharrem nâm kimesne ile ale’l-iştirâki’s-seviy işbu hâzır 
bi’l-meclis el-Hâc Yusuf b. Abdullah nâm kimesneye üç yüz sekiz guruş deynleri 
olup meblağ-ı mezbûr üç yüz sekiz guruşu ben mezbûrânın (…) [emriyle] kefîl 
oldukdan sonra meblağ-ı mezbûr üç yüz sekiz guruşu kendi malımdan dâyinleri 
olan merkūm (…) [el-Hâc Yusuf ’a] edâ ve teslîm ol dahi bi’t-tamâm benden ahz 
u istîfâ etmekle hâlâ mezbûr el-Hâc Mehmed’e suâl olunup mezbûrdan kendi 
hissesine isâbet eden yüz doksan guruşun bana alıverilmesi matlûbumdur de-
dikde gıbbe’s-suâl mezbûr el-Hâc Mehmed cevâbında kaziyye minvâl-i muhar-
rer üzre olup müdde‘î-i mezbûr kendi (…) [emriyle] meblağ-ı mezbûr üç yüz 
sekiz guruşa kefîl olup bi hasebi’l-kefâle meblağ-ı mezbûru dâyin-i mezbûr (…) 
[el-Hâc Yusuf ’a] edâ eylediğini ikrâr lâkin ben gāib-i mezbûr el-Hâc Ahmed ile 
şerîkler olup mahrûse-i Mısr-ı Kahire’den (…) mecmû‘ altı yüz yirmi sekiz gu-
ruş kıymetli yedi irdeb pirinç ve dört irdeb mercimek ve her faslası altı (…) kan-
tar on iki fasla ketenimizi müdde‘î-i mezbûr el-Hâc Hasan’a irsâl ve îsâl, ol dahi 
ba‘de’l-kabz (…) bey‘ ve semenlerinden merkūme el-Hâc Yusuf deynimiz olan 
üç yüz sekiz guruş edâ etmişdir deyû (…) [red ile] mukābele edicek gıbbe’l-
istintâk ve’l-inkâr, mezbûr el-Hâc Mehmed’den def ‘-i mezbûrlarına beyyine ta-
leb olundukda ityân-ı beyyineden izhâr-ı acz edip istihlâf etmeğin fi’l-hakīka 
mezbûr el-Hâc Mehmed’in mecmû‘u altı yüz (…) [yirmi] sekiz guruş kıymet-
li yedi irdeb pirinç ve dörd irdeb mercimek ve on iki fasla ketenini ber vech-i 
muharrer ahz u kabz ve âhara bey‘ ve semenlerinden deyn-i mezkûru edâ et-
meyip ve ol vechile merkūm el-Hâc Mehmed zimmeti mütâlebeden beri olma-
dığına müdde‘î-i mezbûr el-Hâc Hasan’a yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebince meblağ-ı mezbûr 
yüz doksan guruş müdde‘î-i mezbûr el-Hâc Hasan’a edâ ve teslîme mezbûr el-
Hâc Mehmed’e tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a tis‘în ve elf.
Şuhûdü’l-hâl: Mehmed Beşe b. Mehmed, Mehmed b. Mehmed, el-Hâc Mustafa 
b. Tevekkül, İbrahim Çelebi b. Ahmed, Mehmed Beşe b. İbrahim.

327 [50b-2] Yahya Çelebi b. Receb’in menzilini Yavaşça Mehmed Ağa 
Vakfı’na bey‘ bi’l-istiğlâl yoluyla sattığı
Mahmiye-i İstanbul’da Ma‘cûncu Kasım mahallesinde sâkin Yahya Çelebi 
b. Receb meclis-i şer‘-i şerîfde merhûm Yavaşça Mehmed Ağa vakfına hâlâ 
mütevellî bâ‘isü hâze’l-kitâb Ahmed Efendi b. Ali mahzarında ikrâr ve takrîr-i 
kelâm edip yedimde mülk-i mevrûsum olup mahalle-i mezbûrede vâki‘ bir ta-
rafdan el-Hâc Mehmed mülkü ve bir tarafdan Osman Ağa mülkü ve bir ta-
rafdan benim mutasarrıf olduğum vakıf menzil ve bir tarafdan tarîk-i hâs ile 
mahdûd bir tahtânî oda ve bir havlu ve bir sofa ve kenîfi müştemil menzili-
mi cümle tevâbi‘ ve levâhıkıyla menzil-i merkūmu Ahmed Efendi’ye bi tarîki’l-
istiğlâl kırk altı buçuk guruşa bey‘ ve teslîm ol dahi mâl-ı vakf-ı mezbûr ile ber 
vech-i muharrer iştirâ ve tesellüm ve kabûl edip semen-i mezbûr kırk altı bu-
çuk guruşu yedinden ahz u kabz ettiğimden sonra mütevellî-i mezbûre menzil-i 
mezkûru gıbbe’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan bir 
sene tamâmına değin yedi guruşa bana îcâr ve teslîm ben dahi istîcâr ve tesellüm 
ve kabûl eyledim dedikde gıbbe’t-tasdîki’l-mu‘teber mezbûr Yahya Çelebi’nin 
zevcesi işbu hâzır bi’l-meclis Âbide bt. İbrahim nâm hâtun meblağ-ı mezbûr ile 
ücret-i merkūma tarafından emr ve kabûlü hâviyeye kefâlet-i tâmme ile kefîl 
olup mezbûre Âbide’nin dahi nefsine ve hîn-i mütâlebede meclis-i şer‘a ihzârına 
mezbûr Yahya Çelebi’nin li ebeveyn karındaşı işbu hâzır Ali Çelebi dahi kefîl ol-
mağın mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Receb, Ali Çelebi b. Mustafa, İslâm Efendi 
câbî-i vakf, Mehmed Efendi Kâtib-i vakf, Ali Çelebi b. Siyami, Sunullah Efendi 
[b.] Ahmed, Mehmed [b.] Osman.

328 [50b-3] Ahmed Çelebi b. Hacı Yusuf ’un kölesi İvaz b. Abdullah’ı 
azat etmesi
Mahrûse-i İstanbul’da Molla Zeyrek mahallesinde sâkin Ahmed Çelebi b. el-
Hâc Yusuf nâm kimesne meclis-i şerîf-i Ahmedî ve mahfil-i dîn-i münîf-i 
Muhammedî’de ikrâr ve takrîr-i kelâm edip bana rıkkını mu‘terif olan işbu 
orta boylu gök ala gözlü açık kaşlı kumral sakallı Rûsiyyü’l-asl râfi‘ü hâze’l-
kitâb İvaz b. Abdullah nâm abd-i memlûkümü hasbeten lillâhi te‘âlâ ve taleben 
li merzâti’r-Rabbi’l-a‘lâ malımdan tahrîr ve i‘tâk ve zümre-i ahrâr-ı asliyyîne 
idrâc ve ilhâk eyledim ba‘de’l-yevm mevsûf-ı mezbûr İvaz sâir ahrâr-ı asliyyîn 
gibi hür olmuşdur üzerinde velâdan gayrı alâka ve medhalim kalmadı dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Çelebi b. el-Hâc Ahmed, İbrahim Efendi el-Müezzin, 
Hasan b. Mehmed, Abdurrahman [b.] Mustafa, Ahmed Ağa b. İbrahim, Ali 
Efendi b. Derviş Yusuf.







329 [50b-4] Yorgi v. Niko’nun evini Mustafa Beşe b. Abdullah’a bey‘ 
bi’l-istiğlâl yoluyla sattığı
Mahmiye-i İstanbul’da Tahtaminâre mahallesinde sâkin Yorgi v. Niko meclis-i 
şer‘-i şerîf-i enverde işbu bâ‘isü’l-vesîka Mustafa Beşe b. Abdullah muvâcehesinde 
ikrâr ve takrîr-i kelâm edip akd-i âtî sudûruna değin yedimde mülküm olup 
mahalle-i mezbûrede vâki‘ bir tarafdan terzi İstemaki nâm zimmî mülkü ve bir 
tarafdan Harbeci Yusuf mülkü ve bir tarafdan Hüseyin mülkü ve bir tarafdan 
tarîk-i âmla mahdûd fevkānî ve tahtânî iki bâb ve bir sofa ve bir tahtapûş ve 
bir kiler ve havluyu müştemil mülk menzilimi bi cümleti’t-tevâbi‘ ve’l-levâhık 
yüz elli esedî guruşa merkūm Mustafa Beşe[‘ye] bi tarîki’l-istiğlâl bey‘ ve teslîm 
[51a] ol dahi iştirâ ve kabûl ve tesellüm edip semeni olan meblağ-ı mezbûr yüz 
elli guruşu yedinden tamâmen ahz u kabz eylediğimden sonra mezbûr Mustafa 
Beşe menzil-i mezbûru gıbbe’t-tahliyye ve’t-tekābuz târih-i kitâbdan bir sene 
tamâmına değin her ayda elli akçeye olmak üzre bana îcâr ve teslîm ben dahi 
istîcâr ve kabûl eyledim dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Efendi b. Abdülhalim, Mustafa Beşe b. Muharrem, Hasan 
Çelebi b. Mustafa, Ahmed Beşe b. Mustafa, Osman b. Ali, Bayram b. Abdullah.

330 [51a-1] Pireşkova v. Yorgi’nin Yorgi v. Nikola ve ortağından 
alacaklı olduğu
Mahmiye-i İstanbul’da Eski Odalar kurbunda sâkin tüccâr tâifesinden işbu 
bâ‘isü’l-vesîka Pireşkova v. Yorgi nâm zimmî meclis-i şer‘-i şerîf-i enverde 
bahçevân tâifesinden Yorgi v. Nikola ve şerîki Nikol v. Andriye nâm zimmîler 
muvâcehelerinde üzerlerine da‘vâ ve takrîr-i kelâm edip mezbûrân Yorgi ve 
Nikola zimmetlerinde cihet-i deyn-i şer‘îden yüz kırk esedî guruş hakkım ol-
mağın mezbûrâna suâl olunup meblağ-ı mezbûru [bana] edâya tenbîh olun-
mak matlûbumdur dedikde gıbbe’s-suâl mezbûrân Nikola ve Yorgi cevâblarında 
fi’l-hakīka müdde‘î-i mezbûru Pireşkova’ya cihet-i mezkûreden ber vech-i mu-
harrer yüz kırk esedî guruş ale’l-iştirâki’s-seviy deynimiz vardır deyû bi tav‘ihâ 
ikrâr ve i‘tirâf etmeleriyle alâ mûcebi i‘tirâfihâ meblağ-ı mezbûr yüz kırk guru-
şu müdde‘î-i mezbûru Pireşkova’ya edâ ve teslîme mezbûrân Yorgi ve Nikola’ya 
tenbîh olunup mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Beşe, Ali Çelebi b. Şaban, el-Hâc Osman Beşe, Hasan 
b. Abdullah, Mahmud b. Ömer.







331 [51a-2] Mahmud b. Ali’nin Ahmed Ağa b. Mustafa’nın vârislerine 
olan borcunun taksite bağlanması
Medîne-i Ebâ Eyyûb-i Ensârî’de Câmi‘-i Kebîr mahallesi sükkânından iken bun-
dan akdem vefât eden Ahmed Ağa b. Mustafa’nın evlâd-ı sıgārının ceddeleri ve 
vasîleri Rukiye Hanım bt. Abdullah tarafından husûs-ı âti’l-beyâna vekîl olduğu 
el-Hâc Abdullah b. Hasan ve Ahmed b. Mustafa şehâdetleriyle sâbit olan sıgār-ı 
mezbûrûnun vâlideleri Hatice bt. Abdullah nâm hâtun meclis-i şer‘-i şerîf-i en-
verde bâ‘isü hâze’l-kitâb Mahmud b. Ali mahzarında bi’l-vekâle ikrâr ve takrîr-i 
kelâm edip mezbûr Mahmud’un imzâ ve hatmini hâviye işbu temessükü nâtık 
olduğu üzre sıgār-ı mezbûrûna yüz yirmi esedî guruş vâcibü’l-edâ deyni olup 
lâkin hâlâ edâya kudreti olmamağla te’cîle tâlib olmağın müvekkilem vasiyy-i 
merkūm dahi meblağ-ı mezbûr her otuz günde beş yüz akçe vermek üzre târih-i 
kitâbdan sekiz yüz altmış gün tamâmına değin te’cîl ve taksît eyledikde merkūm 
Mahmud dahi kabûl ve vech-i meşrûh üzre meblağ-ı mezbûr yüz yirmi guruşu 
ecel-i mezkûr hulûlüne değin bi’t-tamâm edâya ta‘ahhüd ve iltizâm eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’s-sâlis ve’l-ışrîn min Recebi’l-ferd li sene seb‘a ve tis‘în
Şuhûdü’l-hâl: El-Hâc Mustafa b. Tevekkül, Mustafa Çelebi Ser-muhzırân, 
Ebûbekir b. Hüseyin Kethüdâ-yı muhzırân.

332 [51a-3]Ahmed Çavuş b. İbrahim’in Ayşe bt. Mehmed’de 
alacağı olduğu
Mahmiye-i İstanbul’da Selvi mahallesinde sâkin bâ‘isü’l-kitâb Ahmed Çavuş 
b. İbrahim meclis-i şer‘-i şerîf-i enverde mahmiye-i mezbûrede Horhor çeşme 
kurbunda sâkine Ayşe bt. Mehmed nâm hâtun mahzarında üzerine da‘vâ ve 
takrîr-i kelâm edip mezbûr Ayşe zimmetinde cihet-i deyn-i şer‘îden altmış iki 
esedî guruş hakkım olup meblağ-ı mezbûre on dokuz guruş ile iki sümününü 
yedinden ahz u kabz edip kırk iki guruş ile on sümün bâkī kalmağla suâl olu-
nup alıverilmesi meblağ-ı bâkī-i mezbûru dahi bana edâ ve teslîme mezbûre 
Ayşe Hâtun’a tenbîh olunmak matlûbumdur dedikde gıbbe’s-suâl mezbûre Ayşe 
Hâtun cevâbında fi’l-hakīka müdde‘î-i mezbûr Ahmed Çavuş’a ber vech-i mu-
harrer cihet-i mezbûrdan bâkī kırk iki guruş ile on sümün zimmetinde lâzımü’l-
edâ deyni olduğunu bi tav‘ihâ ikrâr ve i‘tirâf etmeğin alâ vechi i‘tirâfihâ [51b] 
meblağ-ı bâkī-i mezbûru dahi müdde‘î-i mezbûr Ahmed Çavuş’a edâ ve teslîme 
merkūme Ayşe Hâtun’a tenbîh olunup mâ vaka‘a ketb olundu.
Fi’l-yevmi’r-râbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Hüseyin Çavuş el-Mübâşir, İbrahim b. Ahmed, Süleyman b. Receb, 
Mahmud b. Hasan.







333 [51b-1] Alime bt. Hüseyin’in kendisi ilk evliliğinden mehir borcu 
olan kocası İvaz b. Abdullah’ın zimmetini ibrâ etmesi
Mahmiye-i İstanbul’da el-Hâc İlyas mahallesinde sâkine olup zâtı ma‘rifet-i 
şer‘iyye ile mu‘arrifeyn Ebûbekir Efendi b. Sefer ve el-Hâc Mustafa b. Musa 
ta‘rîfleriyle mu‘arrefe olan Âmile bt. Hüseyin nâm hâtun meclis-i şer‘-i şerîf-i 
lâzımü’t-teşrîfde hâlâ zevci olan bâ‘isü hâze’l-kitâb İvaz b. Abdullah mahzarın-
da ikrâr ve takrîr-i kelâm edip bundan akdem mezbûr [İvaz] iki bin beş yüz 
akçe mehr-i müeccel ile nefsimi inkâh ve tezvîc ol dahi tezevvüc ve duhûl edip 
ba‘dehû beni bâyinen tatlîk etmekle mehr-i müeccelim olan meblağ-ı mezbûru 
kable’l-ahz tekrâr iki bin akçe üzerine nefsimi mezbûr İvaz’a inkâh ve tezvîc 
ol dahi şuhûd mahzarında ber vech-i muharrer tezevvüc ve kabûl etmişdi el-
hâletü hâzihî mukaddemâ mehr-i müeccelim olan meblağ-ı mezbûr iki bin beş 
yüz akçeye müte‘allik da‘vâdan mezbûr İvaz’ın zimmetini ibrâ ve iskāt eyledim. 
elân zimmetinde mehr-i müeccelim olan iki bin akçe kalmışdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim b. Yunus, Hasan b. Mehmed, İbrahim Çelebi b. Ramazan, 
el-Hâc Mustafa el-Müezzin, Ebûbekir Efendi b. ( ) el-Müezzin, Abdurrahman 
(…).

334 [51b-2] Kasandır bt. Yani’nin Mukabeleci Mehmed Efendi Vakfı’na 
olan borcunun vârislerince ödenmesi gerektiği
Mahmiye-i İstanbul’da vâki‘ merhûm Mukābeleci Mehmed Efendi vakfı-
na bi’l-fi‘l mütevellî olan el-Hâc Musa b. Osman meclis-i şer‘-i şerîf-i enver-
de mahmiye-i mezbûrda Samatya kurbunda Mirahor mahallesinde sâkinler 
iken bundan akdem hâlike olan Kasandır bt. Yani v. Yorgo nâm nasrâniyenin 
verâseti zevci Yorgi v. Tanaş ile anası Babik bt. Mihal ve babası mezbûr Yani ve 
sadrî sagīr oğlu Apostol’e münhasır olup ba‘dehâ sagīr-i mezbûr Apostol dahi 
fevt olup verâseti babası mezbûr Yorgi ile ceddesi mezbûre Babik’e münha-
sır olduğu mütehakkik oldukdan sonra verese-i merkūmûn Yorgi ve Yani ve 
Babik mahzarlarında üzerlerine bi’t-tevliyye da‘vâ ve takrîr-i kelâm edip ye-
dimde olan işbu istiğlâl hücceti nâtık olduğu üzre hâlik-i mezbûre Kasandır 
hayâtında helâkinden evvel altı ay mukaddem mahalle-i mezbûrede vâki‘ bir 
tarafdan Nikola ve bir tarafdan Begler ve bir tarafdan Sadet nâm zimmîler 
menzilleri ve bir tarafdan tarîk-i âmla mahdûd iki oda ve bir sofa ve bahçe-
yi müştemil mülk menzilimi bi tarîki’l-istiğlâl bana elli guruşa bey‘ ve teslîm 
ve meblağ-ı mezbûr yedimde olan mâl-ı vakf-ı mezbûrdan kabz ve tesellüm 
ve ba‘de’t-tahliyye ve’t-tekābuz mezbûre Kasandır’a menzil-i mezbûru târih-i 
mezbûrdan iki sene tamâmına değin on beş guruşa istîcâr ve kabz ve tasarruf 
ve kable edâ-i deyn-i vakf hâlik olmuşdu hâlâ verese-i merkūmeye suâl olu-
nup asl-ı mâl-ı mezbûr ile şühûr-ı mezkûrede lâzım gelen on guruş ücrete dahi 
vaz‘-ı yed eyledikleri hâlik-i mezbûrenin terekesinden bana edâ ve fekk-i rehi-
ne tenbîh olunmaları matlûbumdur dedikde gıbbe’s-suâl verese-i merkūmûn 
cevâblarında kaziyye minvâl-i meşrûh üzre olduğunu her biri tâyi‘an ikrâr ve 
i‘tirâf etmeğin mûcebince asl-ı mâl-ı merkūm ile ücret-i merkūme ki cem‘an alt-
mış guruşu mütevellî-i merkūma tereke-i mezbûreden edâ ve teslîme ve fekk-i 
rehin verese-i merkūmûna ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim b. Ahmed, el-Hâc Mustafa b. Tevekkül, Mustafa 
b. Mehmed, İsmail b. Mehmed.

335 [51b-3] Receb Ağa b. Mehmed’in kölesi Receb’i azat etmesi
Husûs-ı âti’l-beyânın mahallinde ketb ü tahrîr için bi’l-iltimâs savb-ı şer‘den 
irsâl olan Mehmed Efendi b. Mustafa mahmiye-i İstanbul’da Sultanhamamı 
kurbunda vâki‘ zahrü’l-eşbâh [52a] Receb Ağa b. Mehmed’in sâkin oldukla-
rı menzile varıp zeyl-i kitâbda muharrerü’l-esâmî müslimîn huzûrlarında 
akd-i meclis-i şer‘-i şerîf eyledikde mûmâ-ileyh Receb Ağa meclis-i ma‘kūd-ı 
mezbûrede kendiye rıkkını i‘tirâf eden açık kaşlı gök gözlü sarı sakallı uzun 
boylu başında eser-i cerhleri var Rûsiyyü’l-asl müslimetü’l-mille sâhibü’l-
vesîka Receb b. Abdullah mahzarında ikrâr ve takrîr-i kelâm edip ıtk-ı rakabât 
a‘zam-ı rakabât ve vesîle-i ref ‘-i derecât ve sebeb-i duhûl-i cennât-ı âliyât ol-
duğundan mâ‘adâ mu‘tak[ın] ıtkı mukābelesinde mu‘tıkın cemî‘ uzvu nârdan 
âzâd olduğunu nâtık hadîs-i şerîfin mefhûm-ı latîf[i] ıttılâ‘ım olmağın mevsûf-ı 
mezbûr Receb hasbeten lillâhi te‘âlâ ve haseneten li rûhi rasûlihi’l-mu‘allâ 
tahrîr ve i‘tâk ve kayd-ı rıkkıyyetden ıtlâk ve kazâ-i hürriyete ilhâk eyledim 
ba‘de’l-yevm merkūm Receb sâir harâir-i ahrâr-ı asliyyîn gibi hür olup üze-
rinde şer‘an mevâlî için sâbit olan velâdan gayrı hakkım kalmadı dedikde vâki‘ 
hâli Mevlânâ-yı mezbûr mahallinde ketb ve terkīm ba‘dehû cânib-i şer‘den 
ma‘an ba‘s olunan Ali b. Bâli ile meclis-i şer‘a gelip alâ vukū‘ihî inhâ ve takrîr 
etmeğin işbu vesîka ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Halil b. Ahmed, Ahmed Efendi b. Hasan, Abdülkādir Efendi, 
Seyyid Ahmed Efendi b. Abdullah, Şeyh İsmail Efendi b. Ahmed.







336 [52a-1] Kiro v. Dimo’nun tezgâhtarı Simo v. İstirati’de 
alacağı olduğu
Mahmiye-i İstanbul’da Denizhamamı fırını ustası olan işbu bâ‘isü’l-vesîka Kiro 
v. Dimo nâm zimmî meclis-i şer‘-i şerîf-i enverde mukaddemâ destgâhdârı 
olan Simo v. İstirati nâm zimmî muvâcehesinde üzerine da‘vâ ve takrîr-i kelâm 
edip mezbûr Simo iki yüz on sekiz gün mârrü’z-zikr fırında destgâhdârım olup 
mezbûru ihrâc ve târih-i kitâbdan bir gün mukaddem beynimizde hesâb gör-
düğümüzde bana teslîm eylediği bir re’s bârgir sekiz bin sekiz yüz seksen akçe 
ve bir kara kılıç hesâbımıza dâhil ve deynine takās olunduğundan mâ‘adâ ba‘de 
külli’l-hesâb otuz bin yedi yüz kırk akçe bana zimmetinde lâzımü’l-edâ deyni 
olduğu zâhir ve meblağ-ı mezbûr bana zimmetinde deyni olduğunu alâ ruûsi’l-
işhâd ikrâr ve işhâd etmeğin hâlâ suâl olunup meblağ-ı mezbûrun alıverilme-
si matlûbumdur dedikde gıbbe’s-suâl mezbûr Simo husûs-ı mezbûru inkâr 
edicek müdde‘î-i mezbûrdan müdde‘âsına beyyine taleb olundukda hâlâ ka-
pan kethüdâsı olan el-Hâc Fazlullah b. Mahmud ve ekmekçiler yiğitbaşısı olan 
Mustafa b. İbrahim ve Sâlih Hasan b. Osman nâm kimesneler ile yine ekmek-
çi tâifesinden Dimo v. Hırsafo ve Mano v. Yuvan nâm zimmîler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ işbu mezkûr Simo v. müdde‘î-i 
mezbûrun destgâhdârı olmağla târih-i kitâbdan bir gün mukaddem bâlâda 
tafsîl olunduğu minvâl üzre mezkûr Kiro’ya teslîminden mâ‘adâ ba‘de külli’l-
hesâb müdde‘î-i mezbûra otuz bin yedi yüz kırk deyni zuhûr etmekle meblağ-ı 
mezbûr ber vech-i mastûr lâzımü’l-edâ deyni olduğunu bizim huzûrumuzda 
ikrâr ve i‘tirâf etmişdir biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri makbûle olmağın mûcebiyle ba‘de’l-hükm meblağ-ı mezbûr 
otuz bin kırk akçeyi müdde‘î-i mezbûra edâ ve teslîme mezkûr Simo’ya tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mustafa 
Çelebi b. Abdurrahman, Ali b. Bâli.

337 [52a-2] Apostol v. Dimo’nun Aleksi v. Niko’dan alacağını 
tahsil ettiği
Kasab tâifesinden olup kasaba-i Kasımpaşa’da Tersânekapısı kurbunda sâkin 
Apostol v. Dimo nâm zimmî meclis-i şer‘-i şerîf-i enverde celeb-keşân tâifesinden 
olup mahmiye-i İstanbul’da Edirnekapısı kurbunda sâkin işbu bâ‘isü’s-sifr 
Aleksi v. Niko v. Andron nâm zimmî muvâcehesinde ikrâr ve takrîr-i kelâm 
edip bundan akdem mezbûr Aleksi’den ben sana ve babana beş buçuk sene 
mikdârı hizmet etmekle zimmetinizde müctemi‘a olan ücret-i ma‘lûmemden 
ba‘de külli’l-hesâb kırk beş guruş hakkım bâkī kalmışdı [52b] deyû meblağ-ı 
bâkī kırk beş guruşun nısfı taleb ve da‘vâ eylediğimde beynimizde nizâ‘-ı küllî 
vukū‘undan sonra muslihûn tavassut edip mezbûr Aleksi benimle yirmi gu-
ruş üzerine sulh olmuşdur ben dahi sulh-i mezbûru kabûl ve bedel-i sulh olan 
meblağ-ı mezbûr yirmi guruşu mezbûr Aleksi yedinden ahz u kabz eylediğim-
den sonra bâkī kalan yirmi beş guruş ve bi’l-cümle husûs-ı mezbûra müte‘allik 
âmme-i da‘vâdan merkūm Aleksi’nin ve babası mezbûr Diyako’nun zimmetleri-
ni ibrâ-i âmla ibrâ ve iskāt eyledim min ba‘d da‘vâ ve nizâ‘ımız kalmamışdır de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed b. Halil, Halil Çelebi b. Ali, Mustafa b. İsmail, Hasan 
Çelebi b. Hüseyin, Halil Çelebi b. İbrahim, Ahmed Beşe b. Ali Çukadâr, Mehmed 
Bey b. İbrahim, İlya v. Nikola.

338 [52b-1] İsmihan bt. Ali’nin Hacı Ali Efendi b. Abdurrahman’a olan 
borcunu ödediği ve rehin verdiği eşyayı geri aldığı
Mahmiye-i İstanbul’da Yenibahçe kurbunda Keçeciler kurbunda sâkine olup 
zâtı ma‘rifet-i şer‘iyye ile ârifân olan mezbûre Havva’nın li ebeveyn er karındaşı 
Osman b. Ali ve Mustafa b. Abdullah nâm kimesneler ta‘rîfleriyle mu‘arrefe olan 
İsmihan bt. Ali nâm hâtun meclis-i şer‘-i şerîfde mahmiye-i mezbûrda Debbâğ 
Yunus mahallesinde sâkin el-Hâc Ali Efendi b. Abdurrahman tarafından husûs-ı 
âti’l-beyâna vekîl olduğu Kenan b. Abdullah ve Mustafa b. Abdullah nâm kimes-
neler şehâdetleriyle şer‘an sâbit olan İbrahim Çelebi b. Süleyman mahzarında 
ikrâr-ı tâm ve takrîr-i kelâm edip müvekkil-i mezbûr el-Hâc Ali Efendi’ye işbu 
hat ve hatmi hâviye deyn temessükü nâtık olduğu üzre zimmetimde dört yüz alt-
mış guruş deynim olup meblağ-ı mezbûr iki yüz seksen yedi guruşu mezbûr el-
Hâc [Ali] Efendi’ye ve yüz altmış üç guruşunu vekîl-i mezbûr İbrahim Çelebi’ye 
teslîm edip mezbûrân el-Hâc Ali Efendi ve İbrahim Çelebi’den her biri ahz u 
kabz eylediklerinden sonra bâkī on guruş da‘vâsından vekîl-i mezbûr İbrahim 
Çelebi benim zimmetimi ibrâ ve iskāt eylediğimden sonra meblağ-ı mezbûr 
dört yüz altmış guruş mukābelesinde müvekkil-i mezbûr el-Hâc [Ali] Efendi 
yedine alâ tarîki’r-rehn vaz‘ ve teslîm eylediğim eşyâ-i memlûkemden inci esfârı 
ile altın küpe ve def ‘a ortası la‘l taşlı bir çift altın küpe ve bir altın hançer ve do-
kuz aded altından düğme ve bir altın saç bağı ve yine dokuz aded şerîfî altın-
dan bir saç bağı ve bir sîm kuşak ve bir sâ‘atimi vekîl-i mezbûr İbrahim Çelebi 
işbu meclis-i şer‘-i şerîfde ba‘de’l-fek bana teslîm ben dahi eşyâ-i mezkûreyi 
bi’t-tamâm yedinden kabz ve tesellüm eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: Halil Çelebi b. Receb, Mustafa b. Abdullah, Kenan b. Abdullah, el-
Hâc Mustafa b. Tevekkül, İbrahim b. Mehmed.

339 [52b-2] Ayşe bt. Mehmed’in mirası hususunda vârislerinin 
sulh olması
Mahrûse-i Üsküdar’da kassâm odalarında sâkine iken bundan akdem vefât eden 
Ayşe bt. Mehmed nâm hâtunun verâseti zevci Mehmed b. Seydî Cafer ile li ebe-
veyn er karındaşı kızı Fâtıma bt. Mehmed nâm hâtuna münhasıra olduğu şer‘an 
mütehakkik oldukdan sonra mezbûr Fâtıma Hâtun tarafından husûs-ı âti’l-
beyâna vekîl olduğu zâtı ma‘rifet-i şer‘iyye ile ârifân Halil Çelebi b. Süleyman 
ve Musa b. Mustafa nâm kimesneler şehâdetleriyle şer‘an sâbit olan el-Hâc 
Süleyman b. Abdullah meclis-i şer‘-i şerîf-i enverde müteveffât-ı mezbûrenin 
terekesine vâzı‘ü’l-yed olan işbu bâ‘isü’l-kitâb zevci mezbûr Mehmed mahzarın-
da bi’l-vekâle ikrâr ve takrîr-i kelâm edip müvekkilem mezbûre Fâtıma Hâtun 
mûrisesi müteveffât-ı mezbûre Ayşe’nin terekesinden nısf hissesi mukābelesinde 
mezbûr Mehmed ile şerâit-i sıhhat-i sulhü hâvî menâfi‘i müfsideden ârî bi 
tarîki’t-tehârüci’ş-şer‘î nukūd-ı terekeden hissesinden ezyed beş yüz akçe üze-
rine sulh olup ve bedel-i sulh olan meblağ-ı mezbûr beş yüz akçeyi mezbûr 
Mehmed müvekkile-i mezbûreye def ‘ ve teslîm ol dahi yedinden tamâmen ahz 
u kabz edip tereke-i müteveffât-ı mezbûre müte‘allik âmme-i da‘vâdan her biri 
âharın zimmetini ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Attâr Ahmed b. Siyavuş, berber Halil b. ( ), Murtaza b. Abd[ullah], 
berber Hasan b. Abdullah.

340 [52b-3] Maroki v. Dimitri’nin terekesine İstorli v. Yanaki’nin vasî 
tayin edildiği
Mahmiye-i İstanbul’da Parmakkapı kurbunda sâkin papuççu tâifesinden olup 
bundan akdem hâlik olan Maroke v. Dimitri’nin zâhirde vâris-i ma‘rûfu olmayıp 
düyûn-ı kesîresi olmağla terekesini kabz ve deynini [53a] edâya cânib-i şerî‘at-i 
garrâdan bir vasî nasb ve ta‘yîn olunmak lâzım ve yine tâife-i mezkûreden 
işbu bâ‘isü’l-vesîka İstorli v. Yanaki nâm zimmî vesâyet-i mezkûre uhdesinden 
gelmeğe kādir olduğunu zeyl-i kitâbda mektûbü’l-esâmî müslimîn ihbârâtıyla 
hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri mezbûr 
İstorli’yi cânib-i şer‘-i kavîmden vekîl nasb ve ta‘yîn eyledikde ol dahi kabûl ve 
hizmet-i lâzımesin kemâ yenbağī edâya iltizâm etmeğin işbu vesîka bi’t-taleb 
ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa Kethüdâ-yı Ali, es-Seyyid Mustafa b. Ali, el-Hâc 
Mustafa [b.] Tevekkül, üstâd Yusuf [b.] Mehmed.

341 [53a-1] Zaharya bt. Göne’nin menzilini Ayşe Hatun bt. Abdullah’a 
satıp kiraladığı
Mahmiye-i İstanbul’da Ali Paşa-yı Atîk mahallesinde sâkine olup zâtı ma‘rifet-i 
şer‘iyye ile ârifân Müezzin Mustafa b. Hasan ve kayyım Ahmed b. Mehmed 
ta‘rîfleriyle mu‘arrefe olan Zaharya bt. Göne nâm nasrâniye meclis-i şer‘-i 
şerîf-i enverde mahmiye-i merkūmede Neslişah Sultân mahallesinde sâkine 
fahrü’l-muhadderât bâ‘isü’l-vesîka Saraylı Ayşe Hâtun bt. Abdullah tarafın-
dan husûs-ı âti’l-beyâna vekîl olduğu kezâlik zâtı ma‘rifet-i mezkûrân Mustafa 
Çelebi ve Ahmed şehâdetleriyle şer‘an sâbit olan fahrü’l-akrân Mehmed Ağa 
b. Ahmed mahzarında ikrâr ve takrîr-i kelâm edip yedimde mülküm olup zikr 
olunan Ali Paşa-yı Atîk mahallesinde vâki‘ bir tarafdan Cetayiz zimmî mülkü 
ve bir tarafdan Sıvacı menzili ve tarafeyni tarîk-i âmla mahdûd bir bâb fevkānî 
ve bir bâb tahtânî oda ve sofa ve havluyu müştemil mülk ve menzilimi cüm-
le tevâbi‘iyle merkūme Ayşe Hâtun’a altmış beş esedî guruşa bi tarîki’l-istiğlâl 
bey‘ ve teslîm ol dahi ba‘de’l-iştirâ ve’t-tesellüm meblağ-ı mezbûr altmış beş 
esedî guruşu mezkûre Ayşe Hâtun’dan bi’t-tamâm ahz u kabz eylediğimden 
sonra merkūm Ayşe Hâtun menzil-i mezkûru gıbbe’t-tahliyyeti’ş-şer‘iyye ve’t-
tekābuzi’l-mer‘î târih-i kitâbdan üç yüz altmış gün tamâmına değin on bir 
guruşa bir rub‘u bana îcâr ve teslîm ben dahi istîcâr ve tesellüm eyledim de-
dikde gıbbe’t-tasdîki’ş-şer‘î merkūm Zaharya’nın oğlu Senir? v. Kuzma nâm 
zimmî meblağ-ı mezbûr yetmiş beş guruş ve ücret-i menzil-i mezkûre emr ve 
kabûlü hâviye kefâlet-i sahîha-i şer‘iyye ile kefîl olmağın mâ vaka‘a bi’t-taleb 
ketb olundu.
Fi’l-yevmi’l-âşir min Recebi’l-ferd li sene seb‘a ve tis‘în ve elf.
Şuhûdü’l-hâl: Yençeci Mustafa, Mustafa Çelebi b. İbrahim, Mehmed b. Ömer 
Ağa b. Nurullah, es-Seyyid Mehmed Efendi el-İmâm, Mehmed b. Mustafa.







342 [53a-2] Fâtıma bt. Mustafa’nın câriye satışı ve diğer davalarından 
Mustafa Çelebi b. Musa ile sulh olduğu
Mahmiye-i İstanbul’da Müftü Ali Çelebi mahallesinde sâkine Fâtıma bt. Mustafa 
nâm hâtun tarafından husûs-ı âti’l-beyâna vekîl-i müsecceli olan Ömer b. Mustafa 
meclis-i şer‘-i şerîf-i enverde bâ‘isü hâze’l-kitâb Mustafa Çelebi b. Musa mah-
zarında bi’l-vekâle takrîr-i kelâm ve ta‘bîr ani’l-merâm edip bundan akdem 
mezbûre Fâtıma Hâtun yediyle câriye-i memlûkesi olup evsâfı beynlerinde 
ma‘lûm ( ) bt. Abdullah üzerinde setr-i avrat olucak mertebesinden ziyâdesin 
müvekkilem mezbûreye red etmek üzre semen-i ma‘lûm ve makbûza bey‘ ve 
teslîm ol dahi iştirâ ve kabz etmişidi hâlâ üzerinde lâbis olduğu esvâbından bir 
münakkaş ferâce ve bir entari ve bir sagīr ön kuşağı ve bir yaşmak ve canfe-
si mezbûr Mustafa Çelebi bana red ve teslîm ben dahi bi’l-vekâle yedinden ahz 
u kabz edip husûs-ı mezbûra ve mahmiye-i mezbûre mahallâtından Âşık Paşa 
mahallâtında vâki‘ lede’l-ahâlî ve’l-cîrân ma‘lûmü’l-hudûd menzile müte‘allika 
âmme-i [da‘vâdan ibrâ-i âmm-ı] kātı‘ü’n-nizâ‘la mezbûr Mustafa’nın zimmetini 
ibrâ eyledim dedikde gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Abdülkerim Efendi b. Halil, el-Hâc Mehmed b. İsmail, Hüseyin 
b. İdris, Hüseyin b. Mustafa.

343 [53a-3] Gevher bt. Abdullah’ın azat ettiği kölesi ve kocası İvaz 
b. Abdullah’ta alacağı olduğu
Mahmiye-i İstanbul’da Yenibahçe kurbunda Karabaş mahallesinde sâkine işbu 
bâ‘isü’l-kitâb Gevher bt. Abdullah Hâtun ba‘de’t-ta‘rîfi’ş-şer‘î meclis-i şer‘-i 
şerîfde abd-i mu‘takı ve hâlâ zevci olan İvaz b. Abdullah mahzarında üzerine 
da‘vâ ve takrîr-i kelâm edip mezbûr İvaz zimmetinde yedimden iştirâ ve kabz 
eylediği beynimizde ma‘lûm hurdacı metâ‘ı bahâsından yüz esedî guruş hak-
kım olup hattâ şuhûd mahzarında dahi ikrâr etmişidi hâlâ merkūm İvaz’a suâl 
olunup meblağ-ı mezbûr yüz esedî guruşu bana edâ ve teslîme tenbîh olun-
mak matlûbumdur dedikde gıbbe’s-suâl ve akībe’l-inkâr, müdde‘î-i mezbûreden 
müdde‘âsına muvâfık beyyine taleb olundukda mahalle-i mezbûr sükkânından 
Müezzin Mehmed Efendi b. Mustafa, Mustafa b. Mehmed b. ve diğer Mustafa 
b. Mustafa nâm kimesneler li ecli’ş-şehâde meclis-i şer‘a hâzırûn olup istişhâd 
olunduklarında fi’l-vâki‘ işbu müdde‘iye-i mezbûrenin abd-i mu‘takı ve zevci 
mezbûr İvaz bundan akdem müdde‘iye-i mezbûre zevcem Gevher Hâtun’a ye-
dinden iştirâ ve kabz eylediğim beynimizde ma‘lûm hurdacı metâ‘ı bahâsından 
yüz esedî guruş zimmetimde vâcibü’l-edâ deynimdir deyû bizim huzûrumuzda 
ikrâr ve i‘tirâf etmişdi. Bu husûsa bu vech üzre şâhidleriz şehâdet dahi ederiz her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince meblağ-ı mezbûr yüz esedî guruş müdde‘iye-i 
mezbûre Gevher Hâtun’a edâ ve teslîme zevci mezbûr İvaz’a ba‘de’ [53b] t-tenbîh 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Recebi’l-ferd li sene seb‘a ve tis‘în ve elf.
Şuhûdü’l-hâl: İbrahim b. Mustafa, Mustafa b. Muharrem, İbrahim b. Ahmed, el-
Hâc Mustafa b. Tevekkül.

344 [53b-1] Bolu’daki Hacı İmam Pınarı mezraasının tasarruf hakkına 
Şeyh Mehmed ile Osman Efendi’nin müştereken sahip oldukları
İttifâk hüccetidir
Vilâyet-i Anadolu’da Bolu sancağında Viranşehir kazâsında Şerefeddin nâm 
karyede vâki‘ Hacı İmâm Pınarı mezra‘asına evlâddan olmağla meşrûtiyyet üzre 
mutasarrıf olan Şeyh Mehmed Efendi b. Ahmed Efendi meclis-i şer‘-i şerîf-i 
enverde işbu bâ‘isü’l-kitâb Osman Efendi b. Murad mahzarında bi’t-tav‘i’s-sâf 
ikrâr-ı tâm ve takrîr-i kelâm edip mezbûr Osman Efendi vâkıf-ı mezbûrun 
evlâdından derecede benimle müsâvî olmağla vâkıf-ı mezbûrun şart ve ta‘yîni 
üzre mezbûr Osman Efendi ile zâviye-i mezkûreyi iştirâk-i seviy üzre zabt ve ta-
sarruf edip her birimiz âhara bî-vech mu‘âraza etmemek üzre ahd ü mîsâk ey-
ledik dedikde gıbbe’t-tasdîki’l-mu‘teberi’l-vicâhî, mâ hüve’l-vâki‘ bi’t-taleb ketb 
olundu.
Fî evâhiri Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Mehmed Efendi b. İbrahim Ağa, Molla Mehmed 
b. Satılmış, Mehmed Ağa b. Köse Mehmed, İbrahim Çelebi [b.] Ahmed, Ahmed 
Efendi b. Mehmed el-Kadı, el-Hâc Mustafa b. Tevekkül.

345 [53b-2] Rabia Hanım bt. Ahmed Ağa’nın çeşmeye gelen 
suyu engellememesi
Min mümzâtihî
Suyolu hüccetidir
Merhûm Kethüdâ Bey Süleyman Paşa vakfı olup mahmiye-i İstanbul’da Kasab 
İvaz mahalle[sinde] vâki‘ olan çeşmenin meşrûtiyyet üzre bi’l-fi‘l mütevellîsi 
olan vâkıf-ı müşârün-ileyhin sulbî oğlu fahrü’l-eşbâh Mehmed Bey’in vekîli 
kāimmakāmı Ahmed Ağa b. Mustafa meclis-i şer‘-i şerîf-i enverde mahalle-i 
mezbûr sükkânından fahrü’l-muhadderât Râbia Hanım bt. Ahmed Ağa tarafın-
dan husûs-ı âti’l-beyâna vekîl-i müsecceli olan el-Hâc Hüseyin b. Ahmed mahza-
rında üzerine da‘vâ ve takrîr-i kelâm edip mârrü’z-zikr çeşmenin suyu kanavât-ı 
müsennât-ı mevkūfât [ile] müvekkile-i mezbûrenin menziline muttasıl vakıf 
su hazînesinden kadîmü’l-eyyâmdan beri çeşme-i mezbûreye cereyân edegel-
miş iken hâlâ mezbûre Râbia Hanım mâ-i mezbûrun bir masura mikdârını va-
kıf su hazînesinden kendi menziline fuzûlen icrâ etmekle vekîl-i mezbûra suâl 
olunup müvekkilesi mâ-i mezbûrun ke’l-evvel çeşme-i mezbûreye cereyânına 
mâni‘ olmamak üzre vekîl-i mezbûr[a] tenbîh olunmak matlûbumdur dedikde 
gıbbe’s-suâl vekîl-i mezbûr el-Hâc Hüseyin cevâbında müvekkile-i mezbûrenin 
hâlâ mülkü ve hakkı olan menzil-i merkūm müşârün-ileyh Süleyman Paşa’nın 
hayâtında mülkü olup çeşme-i mezbûru vakf etmezden mukaddem menzil-i 
mezbûr ve kanavât-ı merkūme yedinde mülkü iken bin yetmiş bir senesinde 
müşârün-ileyh Paşa menzil-i mezbûru karındaşı Osman Ağa’ya semen-i ma‘lûma 
bey‘ ve teslîm eyledikde mâ-i mezbûrun bir masurasını dahi menzil-i mezbûr ile 
ma‘an merkūm Osman Ağa’ya ma‘a kanavâtihî bey‘ ve temlîk ettiğinden sonra 
merkūm Osman Ağa dahi İzvornik beyi iken vefât eyledikde menzil-i mezbûr 
taraf-ı mîrîden zabt olunup ba‘dehû merkūme Râbia Hanım’ın zevci merhûm 
Mehmed Paşa hayâtında bi’l-vekâle menzil-i mezbûru mâ-i mezkûr ile cânib-i 
mîrîden zevcesi mezbûre Râbia Hanım için kezâlik semen-i ma‘lûma iştirâ ve 
kabz ve mezbûre Râbia Hanım’a teslîm etmekle mâ-i merkūmun bir masurası 
menzil-i mezbûr ile ma‘an merkūme Râbia Hanım’ın mülk-i müşterâsı olmuşdur 
deyû def ‘le mukābele edicek gıbbe’l-istintâk ve’l-inkâr vekîl-i mezbûrdan def ‘-i 
mezbûruna muvâfık beyyine taleb olundukda isbât-ı beyyine için istimhâl et-
mekle mehil-i şer‘î ile imhâl olunup müddet-i mehil münkaziye olup ve vekîl-i 
mezbûr def ‘-i mezbûru isbâtdan âciz olduğundan mâ‘adâ hâlâ su nâzırı Hüseyin 
Ağa b. Abdullah ve su yolcuları bölükbaşılarından Mahmud b. İbrahim ve Şatır 
Ali b. Abdullah ve Ahmed b. İbrahim nâm kimesnelerden dahi istikşâf-ı hâl 
olundukda merkūmûnun her biri fi’l-vâki‘ mârrü’z-zikr çeşme suyu kanavât-ı 
müsennât-ı mevkūfe ile merkūme Râbia Hanım’ın menziline muttasıl vakıf su 
hazînesinden kadîmü’l-eyyâmdan beri çeşme-i mezbûreye cereyân edegelmişdir 
deyû bi’l-muvâcehe alâ tarîki’ş-şehâde haber vermeğin mûcebince müvekkile-i 
mezbûre Râbia Hanım mâ-i mezbûrun ke’l-evvel çeşme-i mezbûreye cereyânına 
bilâ-beyân mâni‘ olmamak üzre vekîl-i mezbûr el-Hâc Hüseyin’e ba‘de’t-tenbîh 
mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Süleyman Efendi b. Abdullah el-İmâm, es-Seyyid Musa Efendi 
müezzin-i mahalle-i mezbûre, Hacı İbrahim Çelebi b. ( ), İbrahim Ağa b. Mehmed 
Ağa, Veli Efendi b. Kemaleddin, sarrâc Mehmed Halîfe, silahdâr Mustafa Bey 
b. Abdullah, el-Hâc Ali Ağa b. Süleyman, attâr el-Hâc Ahmed, berber Mustafa 
Çelebi, terzi Halil Beşe b. Mustafa, Osman Odabaşı, Hasan Ağa b. Abdullah, 
Mirza b. Abdullah, el-Hâc İshak b. Abdullah, Mehmed Hoca b. Abdullah ve gay-
ruhüm mine’l-huzzâr.

346 [53b-3] Enbiya Dede Zâviyesi zâviyedârlığının 
Abdullah’a ait olduğu
Vilâyet-i Anadolu’da Fırat ma‘a Şâmî kazâsında vâki‘ merhûm Enbiyâ Dede 
zâviyesinde zâviyedâr olan işbu bâ‘isü’l-kitâb Abdullah nâm kimesne saray-ı 
kāimmakām-ı hazret-i sadr-ı a‘zamîde ma‘kūd meclis-i şer‘-i şerîf-i enverde 
Karabaş Halil nâm kimesne mahzarında üzerine da‘vâ ve takrîr-i kelâm edip 
bin seksen senesi Cumâdelâhiresi’nde mârrü’z-zikr zâviyede zâviyedâr olan 
Hüseyin Dede fevt olup zikr olunan zâviyedârlık kıbel-i Devlet-i aliyye’den 
bana tevcîh ve inâyet ve yedime berât-ı şerîf-i âlîşân sadaka ve ihsân buyurulup 
târih-i mezbûrdan beri ber mûceb-i şart-ı vâkıf hizmet-i lâzımeyi edâ ve zâviye-i 
mezkûrede zâviyedâr iken mezbûr Halil zâviyedârlığı hilâf-ı inhâ ile kendi-
ye tevcîh ettirmekle kazâ-i mezbûrda nâibü’ş-şer‘i’ş-şerîf olan Ahmed Efendi 
ahvâlimi der-i devlete arz [54a] ettikde mezkûr Halil ref ‘ ve zâviyedârlık ke’l-
evvel bana tevcîh ve müceddeden yedime berât-ı şerîf-i âlîşân sadaka ve ihsân 
buyurulduğundan mâ‘adâ bâ fermân-ı âlî husûs-ı mezbûr mahallinden istikşâf 
dahi olunup mezbûr Halil’in zâviyedârlıkda kat‘â alâkası olmadığı zâhir olma-
ğın hâlâ yedimde olan müte‘addid berât-ı âlîşâna nazar olunup mezkûr Halil 
bî-vech mu‘âraza etmemek üzre cânib-i şer‘den men‘ olunmak matlûbumdur 
deyû tuğrâ-yı garrâ-yı sultânî ile mücellâ müte‘addid berât-ı hâkānî ibrâz edip 
nazar olundukda mezbûr Abdullah bin seksen senesi Cumâdelâhiresi’nden 
beri zâviye-i mezkûreye zâviyedâr olduğunu nâtık bulunup ve mezbûr Halil’in 
ta‘arruzunu bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, Mustafa Çelebi b. Abdurrahman, 
İbrahim Çelebi b. Ahmed, Ali b. Bâli ve gayruhüm mine’l-huzzâr.

347 [54a-1] Mardile v. Dimitri’nin terekesine İstedoli v. Yanaki’nin vasî 
tayin edilmesi
Mahmiye-i İstanbul’da Parmakkapı kurbunda sâkin boyacı tâifesinden olup bun-
dan akdem düyûnen hâlik olan Mardile v. Dimitri’nin zâhirde vâris-i ma‘rûfu ol-
mayıp düyûn-ı kesîresi olmağla terekesini kabz ve düyûnunu edâya cânib-i şerî‘at-i 
garrâdan bir vasî nasb ve ta‘yîn olunmak lâzım ve yine tâife-i mezbûreden işbu 
bâ‘isü’l-vesîka İstedoli v. Yanaki nâm zimmî vesâyet-i mezkûre uhdesinden gelme-
ğe kādir olduğu zeyl-i kitâbda mektûbü’l-esâmî müslimîn ihbâr etmekle hâkim-i 
muvakki‘-i sadr-ı kitâb -tûbâ-lehû ve hüsnü me’âb- hazretleri mezbûr İstedoli’yi 
cânib-i şer‘-i kavîmden vasî nasb ve ta‘yîn ettikde, ol dahi kabûl ve hizmet-i 
lâzımesin kemâ yenbağī edâyı iltizâm etmeğin işbu vesîka bi’t-taleb ketb olundu.
Fi’l-yevmi’s-sâdis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa Kethüdâ, es-Seyyid Mustafa Çelebi b. Ali, Mustafa 
b. Ali, el-Hâc Mustafa b. Tevekkül, üstâd Yusuf b. Mehmed.

348 [54a-2] Ahmed Ağa b. Mehmed’den miras kalan evin mirasçılar 
arasında satılması
Mahmiye-i İstanbul’da Kürkçübaşı mahallesi ahâlîsinden olup mahrûse-i Edirne’de 
Murâdiye mütevellîsi iken bundan akdem vefât eden Ahmed Ağa b. Mehmed 
b. Abdullah’ın verâseti zevceteyn-i metrûketeyni Sâliha bt. Abdullah ve Sâime 
bt. Abdullah nâm hâtunlara ve sagīre kızı Fâtıma’ya ve vâlidesi Vefârâ bt. [Abd]
ullah’ı i‘tâk eden Hatice bt. el-Hâc Hızır’ın oğlu Ahmed Çelebi b. Ali’ye münhasıra 
ve mes’elesi sekiz sehimden olup sihâm-ı mezbûreden üç sehimi mezkûr Ahmed 
Çelebi’ye isâbeti tahakkukundan sonra mezbûr Ahmed Çelebi meclis-i şer‘-i 
şerîf-i enverde sagīre-i mezbûrenin tesviye-i umûru için kıbel-i şer‘den mansûb 
vasîsi olan bâ‘isü hâze’l-kitâb el-Hâc Süleyman mahzarında ikrâr-ı tâm ve takrîr-i 
kelâm [edip] mahalle-i mezbûrede vâki‘ bir tarafı tarîk-i âm ve bir tarafı Ali Çavuş 
mülkü ve bir tarafı Hasan Ağa mülkü ve bir tarafı Hüseyin Ağa mülkü ile mahdûd 
hâriciyyesi fevkānî iki oda ve bir kahve odası ve bir kenîf ve dehliz ve iki yan sofası 
ve altında ahır ve bir hizmetkâr odası ve bi’r-i mâ ve havlu ve dâhiliyyesi fevkānî iki 
oda ve bir sofa ve bir matbah ve bir kiler ve bir kenîf ve mahtab ve cüneyneyi müş-
temil mülk menzil müteveffâ-yı mezbûrun ile’l-vefât mülkü olup ba‘de vefâtihî bi’l-
irsi’ş-şer‘î bize isâbet eyledikden sonra menzil-i mezbûrda olan hisse-i irsiyyemin 
semen-i misli yedi yüz elli guruş idiği vukūf-ı tâmmı olan bî-garaz müslimîn icmâ‘ 
ve ittifâklarıyla zâhir ve müte‘ayyin ve sagīre-i mezbûre için hisse-i mezkûreyi ma-
lıyla iştirâ her vechile evlâ ve enfa‘ olmağla hisse-i mezkûremi meblağ-ı mezbûr 
yedi yüz elli esedî guruşa vasiyy-i mezbûr Süleyman Çelebi’ye sagīre-i mezbûre 
için bey‘ ve teslîm ol dahi sagīre-i mezbûre malıyla sagīre-i mezbûre için bi’l-izni’ş-
şer‘î vesâyeten iştirâ ve kabûl ve tesellüm eyledikden sonra semeni olan meblağ-ı 
mezkûrûn üç yüz guruşundan sagīre-i mezbûrenin zimmetini ibrâ ve mâ‘adâ 
dört yüz elli guruşu vasiyy-i mezbûr yedinden ahz u kabz eyledim ba‘de’l-yevm 
menzil-i mezbûrda olan hisse-i irsiyyem sagīre-i mezkûrenin mülk-i müşterâsıdır 
menzil-i mezbûrda alâka ve medhalim kalmamışdır dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Bektaş Ağa, el-Hâc Mahmud Ağa Dîvân çavuşu, bâzirgân 
el-Hâc Veli, el-Hâc Abdurrahman, el-Hâc İsmail, Üsküdarî Hasan, el-Hâc 
Murtaza Ağa, el-Hâc Mustafa b. Tevekkül, İbrahim b. Ahmed, Mehmed b. İdris.

349 [54b-1] Kara Yorgi v. Kiryako’nun Mustafa b. Mehmed’deki 
alacağının mirasçısı Yorzan v. Andriye tarafından tahsil edilmesi
Vilâyet-i Anadolu’da Torul kazâsına tâbi‘ Herek nâm karye ahâlîsinden olup 
vilâyet-i Rumeli’nde Kavarine nâm kasabada ticâret üzre iken bundan akdem 
hâlik olan Kara Yorgi v. Kiryako v. Yorgi nâm zimmînin li eb ammi oğlu ve has-
ren vârisi olan Yorzan v. Andriye v. Marinzor nâm zimmî meclis-i şer‘-i şerîf-i 
enverde mahmiye-i İstanbul’da Üskübî mahallesinde sâkin el-Hâc Mustafa 
b. Mehmed’in şerîki ve tarafından husûs-ı âti’l-beyâna vekîl-i şer‘îsi olan işbu 
bâ‘isü’l-vesîka el-Hâc İbrahim b. Ali muvâcehesinde ikrâr-ı tâm ve takrîr-i kelâm 
edip mûrisim mezbûr Kara Yorgi bundan akdem hayâtında kasaba-i merkūmede 
müvekkil-i mezbûr el-Hâc Mustafa’ya mahmiye-i mezkûrede şerîki mezbûr el-
Hâc İbrahim’den almak üzre üç yüz yirmi esedî guruş def ‘ ve teslîm ol dahi kabz 
ve tesellüm edip kable’l-ahz hâlik olmağla meblağ-ı mezbûr irsen bana isâbet 
etmeğin meblağ-ı mezbûr üç yüz yirmi guruşu mezbûr el-Hâc İbrahim bi’l-
vekâle def ‘ ve teslîm ben dahi yedinden bi’t-tamâm kabz ve tesellüm eyledim 
dedikde gıbbe’t-tasdîk mahmiye-i mezbûrede Unkapanı kurbunda sâkin İsmail 
b. Mehmed ile Yeniçarşıda sâkin kazgancı Moskoye v. Doğdu meclis-i şer‘de 
mezbûr el-Hâc İbrahim mahzarında her biri ikrâr ve i‘tirâf edip mezbûrânın 
işbu merkūm el-Hâc İbrahim’den bi’l-verâse kabz eylediği meblağ-ı mezbûr üç 
yüz yirmi guruşa âhar müstehık zuhûr edip mezbûr el-Hâc İbrahim’den nesne 
ahz olunursa me’hûzdan mikdârına her birimiz kefîl ve zâmin olduk dediklerin-
de gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi [b.] Ahmed, Mehmed 
Çelebi b. Ahmed, Mehmed Çelebi b. Hüseyin.

350 [54b-2] Pehlivan Tekkesi’nde Duacı Hasan b. Ali’nin ailesiyle 
ikamet ettiği
Güleşçiler hüccetidir.
Pehlivan tâifesinden Pehlivan Ali b. Ma‘den ve Pehlivan Mustafa ve Pehlivan 
Mehmed Bey b. Eyyûb ve Pehlivan Mustafa b. Mehmed ve Pehlivan Ramazan 
b. Receb nâm kimesneler meclis-i şer‘-i şerîf-i enverde her biri takrîr-i kelâm 
ve ta‘bîr ani’l-merâm edip mahmiye-i İstanbul’da Hızır Bey mahallesinde vâki‘ 
pehlivanlara meşrûta olan tekyede mâ tekaddemden nisvân tâifesi sâkin ol-
mayıp zikr olunan tekye mürûr-ı eyyâmla münhedim olmağla du‘âcı Hasan 
b. Mustafa ta‘mîr üzre iken tekye-i mezbûrede vâki‘ pehlivanların sâkin ol-
duğu bir köhne odada iyâli ile sâkin ve atîk duvarını delip bir kuyu ihdâs et-
mişdir savb-ı şer‘den üzerine varılıp husûs-ı mezbûra vukūf-ı tâmmı olan 
mahalle-i mezbûreden istihbâr ve haberleri tahrîr olunmak matlûbumdur de-
yip husûs-ı mezbûr için fermân-ı şerîf dahi ibrâz etmeleriyle imtisâlen-leh 
savb-ı şer‘den irsâl olunan Ebûbekir Efendi zikr olunan tekyeye varıp zeyl-i 
kitâbda muharrerü’l-esâmî müslimîn huzûrlarında husûs-ı mezbûru vukūf-ı 
tâmmı olup mahalle-i mezbûre ahâlîsinden olan Durmuş b. Hasan ve Hasan 
Abidin ve Hüseyin b. Abdullah ve el-Hâc Mehmed b. Receb ve el-Hâc Osman 
b. Mehmed ve Şaban b. İsmail ve Yusuf b. Mehmed ve Ahmed Çelebi b. Memi ve 
Hüseyin b. Hasan ve Mustafa b. Ali ve Hasan b. Mehmed ve Hasan b. İbrahim 
ve sâirlerinden suâl eyledikde anlar dahi fi’l-hakīka işbu tekyede ve köhne oda-
da mâ tekaddemden aslâ nisvân tâifesi sâkin olmayıp pehlivan tâifesi sâkin ola-
gelmişdir deyû mezbûrun muvâcehesinde haber verip ve mezbûr du‘âcı Hasan 
atîk duvarı delip bir kuyu ihdâs eylediği mu‘âyene ve müşâhede olunmağın vâki‘ 
hâli Mevlânâ-yı mezbûr mahallinde tahrîr ba‘dehû ba‘s olunan el-Hâc Ahmed 
b. el-Hâc Mehmed ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Haseki b. Mehmed el-Mübâşir, Ali Halîfe b. Abdullah, Yusuf 
Ağa b. Abdullah, Mehmed Çelebi b. Hasan, İbrahim Çelebi [b.] Ahmed.

351 [54b-3] Fâtıma Hatun bt. Mehmed’in evinin sarnıcına 
müdahale edilmemesi
Mahmiye-i İstanbul’da Topkapısı dâhilinde Kürkçübaşı mahallesinde sâkine 
olup zikri âtî menzile vâzı‘ü’l-yed olduğu lede’ş-şer‘i’l-enver zâhir ve müte‘ayyin 
olan işbu bâ‘isü’l-kitâb Fâtıma Hâtun bt. Mehmed tarafından husûs-ı âti’l-
beyâna vekîl olup zât-ı mezbûreyi ma‘rifet-i şer‘iyye ile ârifân olan Mehmed 
b. Yusuf ve Mustafa b. Abdullah nâm kimesneler şehâdetleriyle şer‘an vekâleti 
sâbite olan el-Hâc Ahmed b. Ömer nâm kimesne meclis-i şer‘-i şerîf-i enver-
de hâlâ Şehremini olan umdetü’l-eşbâh Musa Ağa tarafından vekîl-i müsecce-
li olan Abdullah Ağa b. Mustafa mahzarında bi’l-vekâle üzerine da‘vâ ve takrîr-i 
kelâm edip mahalle-i mezbûrede vâki‘ bir tarafı ba‘zan Mustafa Çelebi ve ba‘zan 
Abdullah Çelebi mülkleri ve bir tarafı yine mezbûr Abdullah Çelebi mülkü ve 
bir tarafı tarîk-i hâs ile mahdûd bir fevkānî oda ve bir sofa ve bir mahtab ve 
cüneyne ve bir su sarnıcını muhtevî menzil Ayşe bt. Murad ve Safiye bt. [55a] 
Abdullah nâm hâtunlar mûrisleri olup menzil-i mezbûr yirmi beş seneden 
mütecâviz mâlikâne zabt ve tasarruf eden es-Seyyid Ahmed Ağa’dan münta-
kil mülk ve hakları olup bir mikdâr zamân tasarruflarından sonra müvekkile-i 
mezbûre Fâtıma Hâtun işbu yedinde olan hüccet-i şer‘iyye nâtıka olduğu üzre 
semen-i ma‘lûma bey‘ ve teslîm ol dahi iştirâ ve kabûl ve teslîm-i semen edip 
menzil-i mezbûr mârrü’l-beyân sarnıcı ve sâir tevâbi‘ ve levâhıkı ile müvekkile-i 
mezbûrenin mülk ve hakkı iken mezbûr Abdullah Ağa zikr olunan sarnıc ki-
mesnenin tasarrufunda olmamak üzre müdâhaleden hâlî değildir suâl olu-
nup bî-vech ta‘arruzdan men‘ olunması matlûbumdur deyip mazmûnu takrîr-i 
meşrûha mutâbık hüccet-i şer‘iyye dahi ibrâz etmeğin gıbbe’s-suâl mezbûr 
Abdullah [cevâbında] fi’l-hakīka mârrü’z-zikr sarnıc menzil-i mezbûrun 
müştemilâtından olup menzil-i mezbûr ilâ yevminâ hâzâ mülkiyyet üzre zabt 
olunduğunu tav‘an ikrâr ve vekîl-i mezbûrun cemî‘ kelimât-ı meşrûhasın tasdîk 
ve tahkīk etmeğin mûcebiyle mezbûr Abdullah Ağa bî-vech mu‘ârazadan men‘ 
olunup mâ vaka‘a bi’t-taleb ketb olundu.
Fî evâhiri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Odabaşı b. Ahmed, Mehmed b. Yusuf, Mustafa 
b. Abdullah, Hasan b. Ali, İbrahim Çelebi [b.] Ahmed.

352 [55a-1] Fâtıma Hatun bt. Osman Çavuş’un evini Habib Çelebi 
b. İslâm’a sattığı
Husûs-ı âti’z-zikrin mahallinde ketb u tahrîri için bi’l-iltimâs savb-ı şer‘-i enver-
den irsâl olunan keşşâf Mehmed Efendi [b.] İbrahim fi’l-asl vilâyet-i Rumeli’nde 
Bosna eyâletinde Graceste kazâsında Modic nâm kasaba sükkânından olup 
hâlâ Dârü’l-hilâfeti’l-aliyye Kostantıniyye el-mahmiyye’de Dülgerzâde mahal-
lesinde mütemekkine Fâtıma Hâtun bt. Osman Çavuş’un menziline varıp zeyl-i 
rakīmde isimleri terkīm olunan müslimîn huzûrlarında akd-i meclis-i şer‘-i 
hatîr eylediklerinde zâtı ma‘rifet-i şer‘iyye ile ârifân Ahmed Ağa b. Kasım ve 
Müezzin Ali Halîfe b. Mahmud ta‘rîfleriyle mu‘arrefe mezbûre Fâtıma Hâtun 
meclis-i ma‘kūd-ı mezbûrda bâ‘isü hâze’l-kitâbü’l-müstetâb Habib Çelebi 
b. İslâm mahzarında bi’t-tav‘i’s-sâf ikrâr ve i‘tirâf edip akd-i âtî sudûruna de-
ğin yedimde mülküm ve hakkım olan mahalle-i mezbûrda vâki‘ işbu bir ta-
rafdan Sâlih Ağa b. Abdullah mülküne ve bir tarafdan Şalgam el-Hâc Mehmed 
mülküne ve bir tarafdan haffâflar sûkuna ve bir tarafdan tarîk-i hâssa müntehî 
tabaka-i ulyâsında bir bâb oda ve tabaka-i vustâsında iki bâb oda ve dehliz ve 
süflâsında bir matbah ve bir kiler ve bir su kuyusu ve cüneyneyi müştemil mülk 
menzilimi bi cümleti’t-tevâbi‘ ve’l-levâhık ve kâffeti’l-hukūk ve’l-merâfık [li e]
beveyn karındaşım İslâm’ın sulbî oğlu mezbûr Habib Ağa’ya tarafeynden îcâb 
ve kabûlü hâvî bey‘-i kat‘î ile sekiz yüz guruşa [bey‘] ve teslîm edip ol dahi iştirâ 
ve tesellüm ve kabûl ettiğinden sonra semeni olan meblağ-ı mezbûr sekiz yüz 
guruşdan iki yüz on beş guruşunu mezbûr Habib Çelebi benim emrimle ken-
di mesârifime sarf ve düyûn-ı münsarıfa-i ma‘lûmemi edâ edip meblağ-ı bâkī 
beş yüz seksen guruşdan mezbûr Habib Çelebi’nin zimmetini ibrâ ve iskāt ey-
ledim min ba‘d menzil-i mahdûd-ı mezkûr, mezkûr Habib Çelebi’nin mülk-i 
müşterâsıdır keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î mezbûr Fâtıma Hâtun yine meclis-i mezbûrda i‘âde-i kelâm ve ikrâr-ı tâm 
edip işbu meclis-i şer‘de müşâhede ve mu‘âyene olunan on aded beledî yastık ve 
üç minder ve üç sahan ve üç tencere ve bir güğüm ve bir el tavası ve bir leğen 
ve bir ibrik ve bir tepsi ve bir sînebend sandığı ve içinde iki müsta‘mel kaftan ve 
bir entari benim mülküm olup eşyâ-i mezkûreden mâ‘adâ işbu menzilde olan 
kalîl ü kesîr ve celîl ü hakīr eşyânın mecmû‘u mezbûr Habib Çelebi’nin mülkü 
ve hakkıdır eşyâ-i mezkûrede benim kat‘â hakkım ve müstahakkım yoktur de-
dikde mezbûr Habib Çelebi dahi mezbûr Fâtıma Hâtun’u bi’l-muvâcehe tasdîk 
ve bi’l-müşâfehe tahkīk ettiğini Mevlânâ-yı mezbûr mahallinde ketb ü tahrîr 
edip ba‘dehû ma‘an ba‘s olunan Mustafa Çelebi ve Ahmed b. Hasan ile meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü’l-eimme Mehmed Efendi b. Osman, Osman Beşe b. Hüseyin, 
Hüseyin Odabaşı b. Abdullah, Nasuh Odabaşı b. Yusuf, Mehmed Çelebi b. Ömer, 
Ömer Çelebi b. Osman.

353 [55a-2] Nesli bt. İnebâli’nin evini Tanrıvermiş v. İnebâli’nin daha 
önceden satın almış olduğu
Min mümzâtihî
Mahmiye-i İstanbul’da Samatya kurbunda sâkin olup Yanaki v. Dimo ve Arslan 
v. Palologo ta‘rîfleriyle mu‘arrefe olan Nesli bt. İnebâli nâm Ermeniye meclis-i 
şerîf-i enverde zikri âtî menzile vâzı‘ü’l-yed olan işbu bâ‘isü’l-vesîka Tanrıvermiş 
v. İnebâli nâm Ermeni muvâcehesinde üzerine da‘vâ ve takrîr-i kelâm edip 
Havâss-ı Aliyye kazâsına tâbi‘ İstefanos nâm karyede vâki‘ bir tarafı Londari ve bir 
tarafı sâhil-i bahr ve bir tarafı Dulkarı menzili demekle ma‘rûfe menzili ve bir ta-
rafı tarîk-i âm ile mahdûd menzilimi mezbûr Tanrıvermiş bi gayri hakkın zabt ve 
tasarruf eder suâl olunup menzil-i mezbûrdan kasr-ı yed ve bana teslîme tenbîh 
olunması matlûbumdur dedikde gıbbe’s-suâl mezbûr Tanrıvermiş cevâbında 
müdde‘iye-i mezbûre Nesli menzil-i mahdûd-ı mezbûru târih-i kitâb senesi 
Cumâdelâhiresi’nin yirmi yedinci günü yüz altmış guruşa bana bey‘-i kat‘î ile bey‘ 
ve teslîm ben dahi iştirâ ve kabûl ve kabz edip semeni olan meblağ-ı mezbûru 
kendiye teslîm ol dahi ahz u kabz edip hattâ mezbûre Nesli târih-i mezbûrda ye-
dine Hazret-i Ebâ Eyyûb el-Ensârî -radiye anhü’l-Bârî-’de nâibü’ş-şer‘i’ş-şerîf olan 
el-Hâc Abdullah Efendi b. Mustafa huzûrunda ber vech-i muharrer bey‘ ve seme-
nini kabzını ikrâr edip bana hüccet-i şer‘iyye dahi ibrâz etmeğin gıbbe’l-istintâk 
ve’l-inkâr, mezbûr Tanrıvermiş’den def ‘-i meşrûhuna beyyine taleb olundukda 
isbât-ı beyyineden izhâr-ı acz ve istihlâf ettikde, fi’l-hakīka menzil-i mezbûru ber 
vech-i muharrer mezkûr Tanrıvermiş’e bey‘ ve kabz-ı semen etmediğine mezbûre 
Nesli’ye yemîn teklîf olundukda yemînden nükûl etmeğin mûcebince mezbûre 
Nesli bî-vech mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâmin min şehri Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: (…).

354 [55b-1] Fâtıma bt. Hafız Mehmed Efendi’nin Salih Çelebi 
b. Ahmed’den muhâlaa yoluyla boşandığı
Mahmiye-i İstanbul’da Debbâğzâde mahallesi sâkinelerinden Fâtıma bt. Hâfız 
Mehmed Efendi nâm hâtun tarafından husûs-ı âti’l-beyâna vekîl olduğu 
zâtını ma‘rifet-i şer‘iyye ile ârifân İbrahim Çelebi b. Receb ve Ömer Çelebi 
b. Şaban nâm kimesneler şehâdetleriyle şer‘an sâbit olan Hâfız Mehmed Efendi 
b. Hüseyin nâm kimesne meclis-i şer‘-i şerîf-i enverde müvekkile-i mezbûrenin 
zevc-i dâhili bâ‘isü hâze’l-kitâb Sâlih Çelebi b. Ahmed mahzarında bi’l-vekâle 
ikrâr ve takrîr-i kelâm edip müvekkilem mezbûre Fâtıma’nın zevci mezbûr Sâlih 
Çelebi ile beynlerinde hüsn-i zindegânîleri olmamağla zimmetinde mütekar-
rir ve ma‘kūdun-aleyh olan dört bin akçe mehr-i müeccele ve nafaka-i iddet-i 
ma‘lûmesi üzerlerine ve me’ûnet-i süknâsı dahi kendi üzerine olup ve mezbûr 
Sâlih Çelebi’nin firâşından hâsıla mezbûre Fâtıma’dan mütevellide bir buçuk 
yaşında olan sagīre kızı Rukiye’yi dokuz yaşını tekmîl olunca değin kendi ma-
lından infâk ve iksâ etmek üzre mezbûr Sâlih Çelebi ile bi’l-vekâle muhâla‘a-i 
sahîha-i şer‘iyye ile muhâla‘a olup ol dahi ber vech-i muharrer hul‘-ı mezbûrun 
kabûl eylediğinden sonra hukūk-ı zevciyyete müte‘allika âmme-i da‘vâdan her 
birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Çelebi b. Yusuf, Ali Çelebi b. Halil, Mehmed Efendi 
b. Ahmed, Ramazan b. Ali, Mehmed Çelebi b. Ebûbekir, el-Hâc Mustafa 
b. Tevekkül ve gayruhüm.







355 [55b-2] Mehmed b. Maden’in Mehmed b. Şaban’dan alacaklı olduğu
Mahmiye-i İstanbul’da Kazasker mahallesinde sâkin bâ‘isü hâze’l-kitâb Mehmed 
b. Maden nâm kimesne meclis-i şer‘-i şerîfde Mehmed b. Şaban nâm kimesne 
mahzarında üzerine da‘vâ ve takrîr-i kelâm edip mezbûr Mehmed zimmetinde 
cihet-i karz-ı şer‘îden yirmi esedî guruş hakkım olmağın mezbûr Mehmed’den 
taleb eylediğimde bana edâdan imtinâ‘ eder mezbûr Mehmed suâl olunup 
meblağ-ı mezbûr yirmi esedî guruşun bana alıverilmesi matlûbumdur dedikde 
gıbbe’s-suâl mezbûr Mehmed cevâbında kaziyye minvâl-i muharrer üzre olup 
cihet-i mezkûreden müdde‘î-i mezbûra zimmetimde vâcibü’l-edâ ve lâzımü’l-
kazâ yirmi esedî guruş deynimdir deyû tâyi‘an ikrâr ve i‘tirâf etmeğin mûcebince 
meblağ-ı mezbûr yirmi esedî guruşu müdde‘î-i mezbûra edâ ve teslîme mezbûr 
Mehmed’e tenbîh olunup mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Mustafa Çelebi b. el-Hâc Ahmed, 
İbrahim Çelebi b. Halil, İsmail Çelebi b. Mehmed ve gayruhüm.

356 [55b-3] Mehmed b. Halil’in Ayşe bt. Abdi’den alacaklı olduğu
Mahmiye-i İstanbul’da Şeyh Ebülvefâ mahallesinde sâkin bâ‘isü hâze’l-
kitâb Mehmed b. Halil nâm kimesne meclis-i şer‘-i şerîf-i enverde mahalle-i 
mezbûrede sâkine Ayşe bt. Abdi nâm hâtun mahzarında üzerine da‘vâ ve 
takrîr-i kelâm edip mezbûre Ayşe Hâtun zimmetinde cihet-i karz-ı şer‘îden 
otuz guruş hakkım olmağla suâl olunup meblağ-ı mezbûru bana edâya tenbîh 
olunmak matlûbumdur dedikde gıbbe’s-suâl mezbûre Ayşe Hâtun cevâbında 
müdde‘î-i mezbûra cihet-i mezbûreden ancak yirmi yedi buçuk guruş deynim 
vardır deyû ikrâr ziyâde iki buçuk guruşunu inkâr edicek müdde‘î-i mezbûr 
ziyâdesi için beyyineye havâle olundukdan sonra mezbûre Ayşe Hâtun’un ikrârı 
mertebesi olan meblağ-ı mezbûr yirmi yedi buçuk guruşu müdde‘î-i mezbûra 
edâ ve teslîme tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Ali b. (  ), Mehmed b. İdris, Ali b. Bâli, İbrahim b. Ahmed, el-Hâc 
Mustafa b. Tevekkül.

357 [55b-4] Ahmed b. Ali’nin Arakil v. Evgar’dan buğday satışından 
alacaklı olduğu
Mahmiye-i İstanbul’da el-Hâc Hasan mahallesinde sâkin buğdaycı tâifesinden 
bâ‘isü hâze’l-kitâb Ahmed b. Ali nâm kimesne meclis-i şer‘-i şerîf-i enverde 
mahmiye-i mezbûrda İncirdibin demekle ma‘rûf fırında ekmekçi olan Arakil 
v. Evgar nâm zimmî muvâcehesinde üzerine da‘vâ ve takrîr-i kelâm edip târih-i 
kitâbdan üç ay mukaddem her keyl yüz seksen buçuk akçeye olmak üzre yüz 
iki keyl buğdayımı on sekiz bin dört yüz on bir akçeye bey‘ ve teslîm ol dahi 
ber vech-i muharrer iştirâ ve kabz ve tesellüm eylediğinden sonra meblağ-ı 
mezbûrun on üç bin üç yüz kırk akçesin yedinden ahz u kabz edip dört bin 
dokuz yüz yetmiş bir akçe zimmetinde bâkī kalmağla suâl olunup meblağ-ı 
bâkī-i mezbûru dahi bana edâ ve teslîme tenbîh olunmak matlûbumdur dedik-
de gıbbe’s-suâl ve’l-inkâr, müdde‘î-i mezbûrdan müdde‘âsını mübeyyine beyyi-
ne taleb olundukda udûl-i müslimînden olup mahrûse-i Galata müzâfâtından 
kasaba-i Tophâne’de Karabaş mahallesinde sâkin Abdülcelil b. Mahmud ve 
sefîne reislerinden Mehmed b. Abdullah nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘î-i mezbûr Ahmed 
b. Ali târih-i mezbûrda her keyl yüz seksen buçuk olmak üzre yüz iki keyl buğ-
dayını on sekiz bin dört yüz on bir akçeye mezbûr Arakil’e bizim huzûrumuzda 
bey‘ ve teslîm ol dahi ber vech-i muharrer iştirâ ve kabz ve tesellüm eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle ba‘de’l-hükm meblağ-ı bâkī-i mezbûr dört bin dokuz yüz yetmiş bir 
akçeyi dahi müdde‘î-i mezbûr[a] edâ ve teslîme mezbûr Arakil’e tenbîh birle mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Mehmed 
b. İdris, Ali b. Bâli ve gayruhüm.

358 [56a-1] Agop v. Aleksan ve yeğeninin ev ve tarlalarını Hasan Ağa 
b. Mehmed’e sattıkları
Havâss-ı Aliyye kazâsına tâbi‘ Küçükçekmece nâhiyesinde Ermeniköy nâm kar-
yede vâki‘ üç tarafdan tarîk-i âm ve bir tarafdan ba‘zan Hüseyin Ağa menzi-
li ve ba‘zan kilise yeri ve bir tarafdan dere ile mahdûd bir anbar ve bir ahırı ve 
dört köhne oda ve bir harâbe fırın ve bir bahçeyi müştemil çiftlik ta‘bîr olunur 
mülk menzilin altı sehimden beş sehmi mahmiye-i İstanbul’da Langa kurbunda 
İnebey mahallesinde sâkin Agop v. Aleksan nâm zimmînin ve bir sehmi karın-
daşı oğlu Haçador v. Bağdasar nâm emredin mülkleri olup ve karye-i mezbûre 
sınırı dâhilinde mevâki‘-i müte‘addidede vâki‘ çiftlik-i mezbûra tebe‘iyyet ile ta-
sarruf oluna gelip lede’l-ahâlî ma‘lûmetü’l-hudûd olup mecmû‘u dört müd to-
hum istî‘âb eder dokuz kıt‘a tarlaların kezâlik altışar [sehimden] beşer sehm-i 
şâyi‘leri mezbûr Agop’un ve bir sehm-i şâyi‘i mezbûr Haçador’un havza-i 
tasarruflarında olduğu zâhir ve müte‘ayyin oldukdan sonra mezbûrân Agop ve 
Haçador meclis-i şer‘-i şerîf-i enverde mahmiye-i mezbûrede Pirinççi Sinan ma-
hallesi sükkânından işbu râfi‘ü’l-kitâb fahrü’l-eşbâh Hasan Ağa b. Mehmed mah-
zarında her biri ikrâr ve takrîr-i kelâm edip karye-i mezbûrede vâki‘ ber vech-i 
mübeyyen yedimizde mülkümüz olan çiftlik-i mezbûru bi cümleti’t-tevâbi‘ ve’l-
levâhık ve kâffeti’l-menâfi‘ve’l-merâfık bey‘-i kat‘î ile merkūm Hasan Ağa’ya 
yüz elli guruşa bey‘ ve temlîk ve mârrü’z-zikr dokuz kıt‘a tarlalarımızı sâhib-i 
arz ma‘rifetiyle kezâlik merkūm Hasan Ağa’ya kırk guruş bedel mukābelesinde 
ferâğ ve tefvîz ol dahi iştirâ ve temellük ve tefevvüz ve kabûl ettiğinden son-
ra semen-i mezbûr ile bedel-i merkūm cem‘an yüz doksan guruşu bize edâ ve 
teslîm biz dahi yedinden tamâmen ahz u kabz ve iktisâm ettiğimizden sonra 
çiftlik-i mezbûr mülk-i müşterâsı ve arâzi-i merkūme hakk-ı müfevvezi olmuş-
dur bizim aslâ alâka ve medhalimiz kalmamışdır keyfe mâ yahtâr mutasarrıf ol-
sun dediklerinde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Abdurrahman Efendi b. Mehmed, Mehmed Efendi Hammâmîzâde, 
Mustafa Çelebi muhzır-ı muhâsebe, el-Hâc İsmail Çelebi muhâsebe muhzır, 
İbrahim Çelebi b. Ahmed ve gayruhüm.

359 [56a-2] Hacı Mehmed b. Abdullah’ın vârislerinin aralarında 
anlaşarak birbirlerinin zimmetlerini ibrâ ettikleri
Fi’l-asl vilâyet-i Rumeli’nde Saray kazâsına tâbi‘ Ayvacık nâm karye ahâlîsinden 
olup mahmiye-i İstanbul’da Dîvâne Ali mahallesinde sâkin iken bundan ak-
dem vefât eden el-Hâc Mehmed b. Abdullah nâm kimesnenin verâseti zevce-i 
metrûkesi Ayşe bt. Abdullah nâm hâtun ile usûbet-i nesebiyye cihetinden li ebe-
veyn ammi oğlu Ahmed b. Abdullah nâm kimesneye münhasıra olduğu şer‘an 
zâhir ve müte‘ayyin oldukdan sonra mezbûr Ahmed tarafından husûs-ı âti’z-
zikre vekîl olduğu yedinde olan mazmûnu müsbit hüccet-i şer‘iyye nâtıka ol-
duğu üzre şer‘an sâbit olan Hüseyin Çelebi b. İbrahim meclis-i şer‘-i şerîf-i en-
verde müteveffâ-yı mezbûrun kızı Fâtıma’nın kızı Ümmügülsüm nâm sagīrenin 
babası ve velîsi Mehmed Ağa b. Nuh mahzarında bi’l-vekâle ikrâr ve takrîr-i 
kelâm edip mezbûr el-Hâc Mehmed mukaddemâ fevt oldukda müvekkilim 
mezbûr Ahmed âhar diyârda bul[un]mağla müteveffâ-yı mezbûrun verâseti 
zevcesi mezbûre Ayşe ile sagīre-i mezbûreye isâbet etmek zu‘muyla müteveffâ-yı 
mezbûrun terekesinden ve zimem-i nâsda olan hukūkundan mezbûr Mehmed 
Ağa yüz yirmi sekiz bin yüz altmış bir akçe bi’l-velâye ahz u kabz eyledikden 
sonra işbu bin doksan yedi senesi şehr-i Rebî‘ulâhir’inin üçüncü günü müvek-
kilim merkūm Ahmed gelip meblağ-ı mezbûr yüz yirmi sekiz bin yüz altmış 
bir akçeyi merkūm Ahmed Ağa’dan taleb ve da‘vâ ve ba‘de’l-münâza‘a altmış 
bin akçeye sulh ve kabz-ı bedel ve tereke-i müteveffâ-yı mezbûrdan husûsuna 
müte‘allika da‘vâdan sagīre-i mezbûre ve merkūm Mehmed Ağa’nın zimmet-
lerini ibrâ ve iskāt etmiş idi lâkin müteveffâ-yı mezbûrun gāib ani’l-meclis 
Tavil Mehmed Beşe zimmetinde olan yüz guruş hakkından ber vech-i muhar-
rer sagīre-i mezbûre vâris olmak üzre ba‘de’s-sulh sen altmış dokuz guruş kabz 
eyledin deyû meblağ-ı mezbûr altmış dokuz guruşu mezbûr Mehmed Ağa’dan 
bi’l-vekâle taleb ve da‘vâ eylediğimde ol dahi cevâbında meblağ-ı mezbûr altmış 
dokuz guruşu merkūm Tavil Mehmed Beşe’den kable’s-sulh ahz edip meblağ-ı 
mezbûr bâlâda zikr olunan yüz yirmi sekiz bin yüz altmış bir akçede dâhildir 
demekle husûs-ı mezbûru vukūf-ı tâmmı olan müslimînden suâl dahi eyledi-
ğimde ber vech-i muharrer kable’s-sulh ahz edip bâlâda zikr olunan meblağda 
dâhil idiği ma‘lûmum olmağla husûs-ı mezbûra müte‘allika âmme-i da‘vâdan 
mezbûre ile merkūm Mehmed Ağa’nın zimmetlerini ibrâ-i âmm-ı kātı‘ü’n-
nizâ‘la bi’l-vekâle ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Muharrem, Abdullah Çelebi b. el-Hâc Murad, 
Ahmed Efendi b. Veli, Mehmed Beşe b. Şaban, Osman Efendi b. Şaban, İbrahim 
Çavuş b. Ali, İbrahim Çelebi b. Abdullah, el-Hâc Mustafa b. Tevekkül, el-Hâc 
Yusuf b. Ahmed.

360 [56b-1] Mehmed Bey b. Ramazan’ın Fâtıma bt. Hamza aleyhine 
açtığı davanın zaman aşımı sebebiyle reddi
Min mümzâtihî
Mahmiye-i İstanbul’da Mustafa Paşa-yı Atîk hamamının sâbıkan müste’ciri 
olan Mehmed Bey b. Ramazan el-Yesârî saray-ı kāimmakām-ı hazret-i sadr-ı 
a‘zamîde ma‘kūd meclis-i şer‘-i hatîr-i lâzımü’t-tevkīrde yine mahmiye-i 
mezbûrede Acem Ağa mahallesinde sâkine sâhibetü hâzihi’l-vesîka Fâtıma 
bt. Hamza nâm hâtunun zevci ve tarafından husûs-ı âti’l-beyâna vekîl olup 
hasm-ı câhid-i şer‘î muvâcehesinde nehc-i şer‘î ve tarîk-i mer‘î üzre şer‘an 
vekâleti sâbite olan el-Hâc Mustafa b. Hasan mahzarında üzerine da‘vâ ve 
takrîr-i kelâm edip bin yetmiş altı senesinde ben hamam-ı mezbûru istîcâr ey-
lediğimde müvekkile-i mezbûre Fâtıma Hâtun hamam-ı mezkûrda mülkü olan 
ma‘lûmü’l-mikdâr odun ve peştamal ve sâir hamam esvâbını iki bin beş yüz gu-
ruşa bana bey‘ ve teslîm ben dahi iştirâ ve teslîm-i semen eylediğimden son-
ra ben dahi bir mikdâr zamândan sonra eşyâ-i mezbûru yine mezbûr Mehmed 
Bey’in dâmâdı olan Mehmed nâm kimesneye bey‘ ve teslîm etmişidi[m] lâkin 
eşyâ-i mezkûrenin hîn-i iştirâmda kıymeti ancak altmış bin akçe iken bana iki 
bin beş yüz guruşa bey‘i semen-i fâhiş ile olmağın vekîl-i mezbûra suâl olu-
nup eşyâ-i mezkûrenin kıymeti olan altmış bin akçeden ziyâdeyi müvekkile-i 
mezbûre bana red ve teslîm etmek üzre tenbîh olunması matlûbumdur dedik-
de müdde‘î-i mezbûrun iştirâ eylediği eşyânın mecmû‘u müstehleke olup tağrîr 
hafî olmadığından mâ‘adâ müdde‘î-i mezbûr yirmi bir sene bilâ-özr-i şer‘î sükût 
eylediğini mu‘terif olmağla ol mikdâr zamân bilâ-özr terk olunan da‘vânın bilâ-
emrin istimâ‘ı memnû‘ olduğundan gayrı mezbûrun bir vechile da‘vâsı istimâ‘a 
sâlih olmamağın mezkûr Mehmed Bey bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sânî min şehri Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Çavuş el-Mübâşir, el-Hâc Sâlih el-Mübâşir, el-Hâc Halil 
b. Mehmed, el-Hâc İbrahim b. Mehmed, Ömer Ağa Kethüdâ-yı hamamiyân.

361 [56b-2] İbrahim Beşe’nin Sultan Bayezid Vakfı’na ait Edirne’deki 
arsalar ve kiremithanedeki tasarruf hakkını Abdullah 
Efendi’ye devrettiği
Esirci tâifesinden olup mahmiye-i İstanbul’da Zeyrek kurbunda sâkin İbrahim 
Beşe b. Halil nâm kimesne meclis-i şer‘-i şerîf-i enverde Başmuhâsebe 
halîfelerinden bâ‘isü hâze’l-kitâb Abdullah Efendi b. Veli mahzarında ikrâr 
ve takrîr-i kelâm edip mezbûr Abdullah Efendi’ye yedimde olan temessükler 
nâtık olduğu üzre merhûm Sultan Bayezid Hân -tâbe serâhû- evkāfından olup 
mahrûse-i Edirne’de Kemikburnu demekle ma‘rûf mevzi‘de vâki‘ lede’l-ahâlî 
ma‘lûmü’l-hudûd at pazarı deverân yirmi dönüm arsa icâreteyn-i ma‘lûmeteyn 
ile tasarrufumda olmağla arsa-i merkūmeyi ve yine vakf-ı mezbûrdan tasar-
rufumda olup mahrûse-i merkūmede Yalıköprü demekle ma‘rûf cisr altında 
vâki‘ ma‘lûmü’l-hudûd kiremidhâne ve dört dönüm arsa-i hâliyeyi bi safkatin 
vâhidetin izn-i mütevellî ile yedi yüz esedî guruş bedel mukābelesinde ferâğ 
ve tefvîz ve mahallinde kabza taslît edip ol dahi ber vech-i muharrer tefev-
vüz ve kabûl ettikden sonra mezbûr Abdullah Efendi bedel-i merkūm yedi yüz 
guruşu yedinde olan hüccet nâtıka olduğu üzre cihet-i kefâletden zimmetim-
de hakkı olan iki bin iki yüz otuz guruşun yedi yüz guruşuna takās, ben dahi 
mukāssa ve kabûl eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin aşer min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa Ağa Ser-muhzırân, Mustafa Çelebi Kethüdâ-yı muhzırân, 
el-Hâc Mustafa b. Tevekkül, İbrahim Çelebi b. Ahmed ve gayruhüm.







362 [56b-3] Papa Kevork v. Mardiros’un ölen başpapaz Devlet 
v. Agop’un terekesinden hisse isteğinin reddi
Min mümzâtihî
Mahmiye-i İstanbul’da Meryem Ana kilisesi demekle ma‘rûfe kilise papazların-
dan olup zikri âtî da‘vâya kıbel-i şer‘den me’zûn olan Papa Kevork v. Mardiros 
meclis-i şer‘-i şerîf-i enverde hâlâ başpapazları olan Nişancı mahallesinde sâkin 
iken bundan akdem hâlik olan Devlet v. Agop nâm Ermeni mukaddemâ hasta 
ve sâhib-i firâş oldukda helâkinden sonra cemî‘ malının sülüsünü ifrâz ve kilise-i 
mezkûre avârızına ve kürekçi bedeline ve bir mikdârı dahi kilise-i mezkûre 
fukarâsına tevzî‘ oluna deyû vasiyyet edip tenfîze mezbûr Papa Haçador’u 
vasiyy-i muhtâr nasb ve ta‘yîn edip musırran alâ îsâ’ihî hâlik olup sülüs malı elli 
kîseye bâliğ ve mezkûr Papa Haçador dahi vesâyet-i mezbûreyi kabûl etmeğin 
hâlâ suâl olunup kilise-i mezkûre fukarâsından olmağla meblağ-ı mezbûrdan 
benim hisseme isâbet eden mikdârı bana teslîme tenbîh olunması matlûbumdur 
dedikde gıbbe’s-suâl mezbûr Haçador husûs-ı mezbûru bi’l-külliye inkâr edicek 
müdde‘î-i mezbûrdan müdde‘âsına [mutâbık] beyyine taleb olundukda ityân-ı 
beyyine için istimhâl etmeğin mehil-i şer‘î birle imhâl [57a] olundukdan sonra 
bir hafta dahi mürûr edip ityân-ı beyyineye adem-i iktidârı nümâyân olduğun-
dan mâ‘adâ Ermeni tâifesi papazlarından İsayi v. Ovanes ve Agop v. Küçük ve 
Arslan v. Totil ve Simaven v. Krankol ve Kirkor v. İhtiyar ve Ermeni tâifesinden 
Beyler v. Asvador ve Simon v. Dursun ve Abraham v. İhtiyar ve sâirleri mezbûr 
Papa Kevork mücerred celb-i mâl için bunun emsâli da‘vâdan hâli değildir deyû 
mezbûrun hilâf-ı vâki‘ da‘vâlara mütesaddî ve mübâşir olduğunu ihbâr etmeğin 
işbu vesîka hıfzan li’l-makāl ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Mustafa Çelebi b. Ahmed, Mustafa 
Çelebi b. Abdurrahman, el-Hâc Mustafa b. Tevekkül, Ali b. Bâli, Mehmed tâbi‘-i 
Hasan Ağa ve gayruhüm mine’l-huzzâr.

363 [57a-1] Selvi v. Dimitri’nin vârislerinin Sinan v. Kiragos’taki 
alacaklarını tahsili
Fi’l-asl Anadolu’da medîne-i Kayseriye müzâfâtından Ağrı nâm karye 
ahâlîsinden olup bundan akdem hâlik olan Selvi v. Dimitri nâm zimmînin 
verâseti zevce-i menkûha-i metrûkesi Kıymeti bt. (  ) nâm ile sulbî kebîr oğlu 
Aslan ve sulbî sagīr oğlu Manos nâm zimmîlere münhasıra ve tashîh-i mes’elesi 
on altı sehimden olup sihâm-ı mezbûreden iki sehmi mezbûre Kıymeti’ye ve 
yedişer mezbûrân Aslan ve Manos’dan her birine isâbet eylediği şer‘an zâhir ve 
mübeyyen oldukdan sonra mezbûre Kıymeti kendi tarafından asâleten sagīr-i 
mezbûrun vâlidesi ve vasiyyesi olmağla vesâyeten ve mezbûr Aslan dahi asâleten 
meclis-i şer‘-i şerîfde medîne-i mezbûreye tâbi‘ Efke nâm karye ahâlîsinden 
olup mahmiye-i İstanbul’da Gedikpaşa mahallesinde tavattun eden Sinan 
v. Kiragos nâm zimmî muvâcehesinde her biri asâleten ve vesâyeten üzerine 
da‘vâ ve takrîr-i kelâm edip mûrisimiz hâlik-i mezbûrun mezbûr Sinan zimme-
tinde cihet-i karz-ı şer‘îden kırk esedî guruş hakkı olup kable’l-ahz hâlik olmağ-
la suâl olunup meblağ-ı mezbûrun bize edâya tenbîh olunmak matlûbumuzdur 
dediklerinde gıbbe’s-suâl mezbûr Sinan cevâbında fi’l-hakīka hâlik-i mezbûra 
ber vech-i muharrer cihet-i mezbûreden kırk esedî guruş deynim olup lâkin 
hâlik-i merkūma sıhhatinde def ‘ ve teslîm eyledim deyû def ‘le mukābele edi-
cek gıbbe’l-istintâk ve’l-inkâr mezbûr Sinan’dan def ‘-i mezbûruna beyyine taleb 
olundukda ityân-ı beyyineden izhâr-ı acz ve istihlâf etmeğin mezbûrân Kıymeti 
ve Aslan’a mûrisleri hâlik-i mezbûr hayâtında meblağ-ı mezbûru ahz u istîfâ 
veya âhara havâle veya bir tarîk ile mezbûr Sinan’ın zimmetini ibrâ eylediğini 
bilmediklerine yemîn [teklîf] olundukda mezbûr Aslan nükûl edip mezbûr[e] 
Kıymeti yemîn billâhi’llezî enzele’l-İncîle alâ İsâ -aleyhi’s-selâm- edip sagīr-i 
mezbûr dahi mevkūfen ale’l-yemîn mûcebiyle meblağ-ı mezbûrdan dokuz 
sehim hisselerine isâbet eden yirmi iki buçuk guruşu asâleten ve vesâyeten 
mezbûre Kıymeti’ye edâ ve teslîme mezbûr Sinan’a tenbîh olunup mâ vaka‘a 
bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi [b.] Ahmed, Mehmed 
b. İdris, Mustafa, Şaban, Süleyman Çelebi.

364 [57a-2] Ayşe bt. Ahmed’in ölen kocası Salih Çelebi b. İbrahim’in 
terekesinden mehir ve hisse alacağının olduğu
Mahmiye-i İstanbul’da Sofular mahallesinde sâkine bâ‘isü hâzihi’l-vesîka Ayşe 
bt. Ahmed nâm hâtun meclis-i şer‘-i şerîfde mahmiye-i mezbûrda Yahnikapanı 
mahallesinde sâkin iken bundan akdem vefât eden Sâlih Çelebi b. İbrahim 
b. Himmet’in zevce-i metrûkesi ve sagīre kızı Fâtıma’nın tesviye-i umûruna 
kıbel-i şer‘den mansûbe vasîsi olmağla terekesine vâzı‘atü’l-yed olduğu müte-
hakkik olan diğer Ayşe bt. İbrahim nâm hâtun tarafından husûs-ı âti’l-beyâna 
vekîl olduğu zâtını ma‘rifet-i şer‘iyye ile ârifân Mustafa Çelebi b. Hasan ve el-Hâc 
Abdülkādir b. Ahmed şehâdetleriyle şer‘an sâbit olan Mustafa Çelebi b. Murad 
mahzarında üzerine da‘vâ ve takrîr-i kelâm edip ben târih-i kitâbdan sekiz 
sene mukaddem kırk bin akçe mehr-i müeccel tesmiyesiyle nefsimi mahzar-ı 
şuhûdda mezbûr Sâlih Çelebi’ye hayâtında inkâh ve tezvîc ol dahi tezevvüce ve 
kabûl ve bana duhûl [edip vefâtında terekesi Ayşe] hâtun ile sulbiye sagīre kızı 
Fâtıma’ya münhasıra olmağın hâlâ müvekkile-i mezbûre Ayşe Hâtun suâl olu-
nup müteveffâ-yı mezbûrun zimmetinde mütekarrir ve ma‘kūdun-aleyh olan 
kırk bin akçe mehr-i müeccelimi ve nısf-ı sümün hisse-i irsiyyemi müteveffâ-yı 
mezbûrun terekesinden alıverilmesi matlûbumdur dedikde gıbbe’s-suâl vekîl-i 
mezbûr cevâbında müvekkile-i mezbûre müteveffâ-yı mezbûrun terekesine 
vâzı‘atü’l-yed olduğu ikrâr lâkin müdde‘iye-i mezbûre müteveffâ-yı mezbûrun 
ber vech-i muharrer zevce-i metrûkesi olduğu inkâr edicek müdde‘iye-i 
mezbûreden müdde‘âsını mübeyyine beyyine taleb olundukda zikr olunan 
Sofular mahallesinde sâkin Sâlih Çelebi b. Zülfikār ve Yedikule kurbunda Hâce 
Hâtun mahallesinde sâkin Mehmed Çavuş b. Hasan nâm kimesneler li ecli’ş-
şehâde meclis-i şer‘a hâzırân olup isre’l-istişhâd fi’l-hakīka işbu müdde‘iye-i 
mezbûre Ayşe bt. Ahmed târih-i kitâbdan sekiz sene mukaddem kırk bin 
akçe mehr-i müeccel tesmiyesiyle nefsini müteveffâ-yı mezbûr Sâlih Çelebi 
b. İbrahim b. Himmet’e bizim huzûrumuzda inkâh ve tezvîc mezbûr Sâlih 
Çelebi dahi tezevvüc ve kabûl ve duhûl edip işbu müdde‘iye-i [57b] mezbûre 
dahi müteveffâ-yı mezbûrun ile’l-vefât zevce-i menkûhasıdır biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinde şâhidân-ı mezbûrânın keyfiyyet-i hâllerini mahalleleri ahâlîsinden 
suâl için savb-ı şer‘den Mevlânâ Şaban Efendi b. Halil irsâl olunup ol dahi 
evvelâ mârrü’z-zikr Sofular mahallesine varıp ahâlîsinden imâm Muharrem 
Efendi b. Himmet ve Mustafa Çelebi b. Hasan ve Ahmed Efendi b. Mehmed 
ve Mehmed Beşe b. Mustafa ve Mehmed Çelebi b. Hasan ve Mustafa Halîfe 
b. Ramazan ve Ali Çelebi b. Mehmed ve Mehmed Çelebi b. el-Hâc Derviş ve 
Yusuf b. Abdullah nâm kimesnelerden ve gayrılardan şâhid-i mezkûr Sâlih 
Çelebi’nin hâlleri suâl olunup sâniyen zikr olunan Hatice Hâtun mahallesi 
ahâlîsinden suâl olunup şâhid-i mezbûr Mehmed Çavuş’un keyfiyyet-i hâlini 
suâl eyledikde her biri şâhidân-ı mezbûrân adl ve makbûlü’ş-şehâde oldukla-
rını mahallinde tahrîr ve ma‘an irsâl olunan Ebûbekir b. Hüseyin ile meclis-i 
şer‘a gelip alâ vukū‘ihî inhâ ve takrîr etmeğin şâhidân-ı mezbûrân sırren ve 
alenen ta‘dîl ve’t-tezkiyye olunduklarından sonra şehâdetleri makbûle olup ve 
müdde‘iye-i mezbûra meblağ-ı mezbûr mehr-i müecceli olan kırk bin akçe-
yi müteveffâ-yı mezbûrdan hayâtında küllen ve ba‘zan ahz u istîfâ veya hibe 
etmeyip ve bi’l-cümle turûk-ı şer‘îden bir tarîkle zimmetini ibrâ etmediğine 
yemîn teklîf olundukda ol dahi alâ vefki’l-mes’ûl yemîn billâhi te‘âlâ etmeğin 
mûcebince hükm ve’l-kazâ meblağ-ı mezbûr kırk bin akçe mehr-i müeccel ile 
nısf-ı sümün hisse-i şer‘iyyesini müteveffâ-yı mezbûr Sâlih Çelebi’nin tere-
kesinden müdde‘iye-i mezbûre Ayşe Hâtun’a edâ ve teslîme vekîl-i mezbûra 
tenbîh birle mâ vaka‘a bi’t-taleb ketb olundu.
Fi’l-yevmi’s-sânî aşer min Receb li sene seb‘a ve tis‘în ve elf.
Şuhûdü’l-hâl: Mustafa Çelebi b. Hasan, el-Hâc Abdülkādir b. Ahmed, el-Hâc 
Mustafa b. Tevekkül, Mustafa Çelebi b. Ahmed ve gayruhüm.

365 [57b-1] Ahmed Bey b. Ali Paşa’nın dükkânındaki kiracı İstifo’nun 
eşyalarına el konulması
Mahmiye-i İstanbul’da Mi‘mâr Sinan mahallesi sükkânından umdetü’l-
emâcid ve’l-ekâ[r]im Ahmed Bey b. el-merhûm Ali Paşa tarafından husûs-ı 
âti’z-zikre sâbitü’l-vekâle vekîl olan İshak Çelebi b. Ahmed meclis-i şer‘-i 
şerîfde takrîr-i kelâm edip mûmâ-ileyh Ahmed Bey taht-ı tasarrufunda olup 
mahmiye-i mezbûrda Molla Gürânî mahallesinde vâki‘ bir bâb kür[k]çü 
dükkânda müste’cir olan İstifo nâm zimmî üç ay mukaddem dükkânı mukaf-
fel bırakıp gayb ve firâr etmekle dükkân-ı mezbûr mu‘attal kalmağın savb-ı 
şer‘den üzerine varılıp dükkân-ı mezbûr feth ve gāib-i mezbûrun dükkân-ı 
mezbûrda mevcûd olan eşyâsı tahrîr ve bir mü’temen kimesneye emânet 
vaz‘ ve dükkân-ı mezbûr tahliyye ve bana teslîm olunması matlûbumdur 
deyû husûs-ı mezbûr için buyruldu-yı şerîf dahi ibrâz etmeğin imtisâlen-
leh savb-ı şer‘den Mevlânâ Ebûbekir Efendi irsâl olunup ol dahi zeyl-i 
kitâbda muharrerü’l-esâmî müslimîn ile mahalle-i mezbûreye varıp dükkân-ı 
mezbûru feth ve gāib-i mezbûrun dükkân-ı mezbûrda mevcûd olup ba‘de’t-
tahrîr vekîl-i mezbûr[a] bi tarîki’l-emâne teslîm eylediği eşyâsıdır ki vech-i 
âtî üzre zikr olunur.
[Fi’l-yevmi’]l-ışrîn min Recebi’l-ferd li sene seb‘a ve tis‘în ve elf.
Kürk parçasından dolma yastık 4 aded
Hâlî ağaç sandık 1 aded
Hâlî kutu 1 aded
Alaca meşin 1 aded
Tağar 1 aded
Sincab kürk parçası 1 aded
Urgan 1 aded
Köhne zıbın 1 aded
Köhne kese 1 aded
Kuzu kürkü parçası 4 aded
Köhne zerdeva parçası 2 aded
Köhne tilki kürk parçası 3 aded
Köhne saç parçası 3 aded
Demir kazma 1 aded
Şuhûdü’l-hâl: Ali Beşe b. Mehmed, Mehmed b. Ahmed, Mustafa b. Ahmed, 
Mehmed b. Abdullah, İbrahim Beşe b. Ahmed, Yusuf b. Abdullah, sarrâc Halil.

366 [57b-2] Angeliye bt. Nikola’nın evini Raliha bt. sürücü 
Dimitraki’ye sattığı
Mahmiye-i İstanbul’da Fenerkapısı kurbunda Abdi Subaşı mahallesi 
sâkinelerinden Angeliye bt. Nikola nâm nasrâniye ba‘de’t-ta‘rîfi’ş-şer‘î meclis-i 
şer‘-i şerîf-i enverde mahalle-i mezbûre sâkinelerinden râfi‘atü hâzihi’l-vesîka 
Raliha bt. sürücü Dimitraki nâm nasrâniye tarafından husûs-ı âti’z-zikri tasdîke 
vekîl olduğu zâtını ârifân Mehmed b. Hasan ve diğer Mehmed b. Abdullah 
şehâdetleriyle şer‘an sâbit olan Dimitri v. İstemad nâm zimmî muvâcehesinde 
ikrâr ve takrîr-i kelâm edip arsası Ayasofya-i Kebîr evkāfından senede yirmi 
akçe mukāta‘a ile taht-ı tasarrufunda ve ebniyesi akd-i âtî sudûruna değin ye-
dimde mülk ve hakkım olup zikr olunan Fenerkapısı hâricinde vâki‘ bir tarafdan 
Nalbandoğlu mülkü ve bir tarafdan Aleksandi mülkü ve bir tarafdan cidâr-ı hısn 
ve bir tarafdan tarîk-i âm ile mahdûd bir bâb fevkānî ve bir bâb tahtânî oda ve 
bir sofa ve bi’r-i mâ ve cüneyne ve kenîfi müştemil menzilin ebniye-i memlûkesi 
tarafeynden îcâb ve kabûlü hâvî bey‘-i kat‘î ile mezbûre Raliha’ya yüz elli guru-
şa bey‘ ve temlîk ve teslîm ve arsasını bâ ma‘rifet-i mütevellî meccânen ferâğ ve 
tefvîz ve kabûl eyledikden sonra semeni olan meblağ-ı mezbûr elli esedî guruşu 
yedinden tamâmen ahz u kabz eyledim fîmâ ba‘d ebniye-i mezbûre müvekkile-i 
merkūmenin mülk-i [58a] müşterâsı ve arsa-i mezkûre dâhil-i havza-i tasarru-
fu olmuşdur keyfe mâ yeşâ mutasarrıfe olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Recebi’l-ferd li sene seb‘a ve tis‘în ve elf.
Şuhûdü’l-hâl: Süleyman Efendi b. Abdullah el-İmâm, Hüseyin Çelebi b. Hasan, 
Mehmed b. Abbas el-Attâr, Mustafa Kalaycı, Dilaver b. Abdullah.

367 [58a-1] Hüseyin Çelebi b. Sinan’ın kölesi Yusuf b. Abdullah’la üç 
sene hizmetten sonra azat etmek üzere anlaştığı
Mahmiye-i İstanbul’da eş-Şeyh Ebülvefâ mahallesinde sâkin Hüseyin Çelebi 
b. Sinan nâm kimesne meclis-i şer‘-i şerîf-i enverde kendiye rıkkını mu‘terif 
olan işbu orta boylu açık kaşlı gök ala gözlü Lehiyyü’l-asl bâ‘isü hâze’l-kitâb 
Yusuf b. Abdullah mahzarında tav‘an ve ra‘iyyeten ikrâr ve i‘tirâf edip işbu abd-i 
memlûküm mevsûf-ı mezkûr Yusuf ’u târih-i kitâbdan üç sene tamâmına de-
ğin sadâkat ve istikāmet ile bana hizmet etmek üzre kitâbete kestim ba‘de’l-
yevm vech-i meşrûh üzre üç sene tamâmına değin bana hizmet eyledikden 
sonra mevsûf-ı mezkûr Yusuf sâir ahrâr-ı asliyyî[n] gibi hür olsun dedikde 
mevsûf-ı mezkûr Yusuf mevlâsı olan mezkûr Hüseyin Çelebi’yi cemî‘ kelimât-ı 
meşrûhasında vicâhen tasdîk ve şifâhen tahkīk edicek mâ hüve’l-vâki‘ bi’t-taleb 
ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hammâmî el-Hâc Mustafa, Kethüdâ el-Hâc Ömer Ağa, Süleyman 
Çelebi b. Mehmed, Mehmed Çelebi b. Mehmed, Sultan hammâmîsi Süleyman 
Çelebi, nâzır Mehmed, diğer Mehmed Çelebi ve gayruhüm.

368 [58a-2] Murtaza Bey b. Ahmed’in Hacı Hüseyin Ağa b. Mustafa’da 
olan alacağını terekesinden alması
Saray-ı atîk-i sultânî’de anbarcı olan bâ‘isü hâze’l-kitâb Murtaza Bey b. Ahmed 
nâm kimesne meclis-i şer‘-i şerîf-i enverde bin doksan altı senesinde sakaba-
şı iken Bedr-i Huneyn’de vefât eden Dalkozlu el-Hâc Hüseyin Ağa b. Mustafa 
b. Hüseyin’in li üm karındaşları ve terekesine vaz‘-ı yed eden Âsiye ve Fâtıma 
taraflarından husûs-ı âti’l-beyâna vekîl-i müseccelleri olan Ali Efendi b. Yusuf 
mahzarında üzerine da‘vâ ve takrîr-i kelâm edip müteveffâ-yı mezbûr zimme-
tinde cihet-i karz-ı şer‘îden yüz yetmiş esedî guruş hakkım olup hattâ ikrâr 
dahi ettiğinden sonra kable’l-edâ vefât etmekle suâl olunup terekesinden edâya 
tenbîh olunmak matlûbumdur dedikde gıbbe’s-suâl vekîl-i merkūm cevâbında 
müvekkilelerinin tereke-i müteveffâ-yı merkūma vaz‘-ı yedlerini ikrâr lâkin 
deyn-i mezkûru inkâr edicek müdde‘î-i mezbûrdan müdde‘âsını mübeyyine 
beyyine taleb olundukda udûl-i müslimînden olup saray-ı mezkûr ahâlîsinden 
el-Hâc Mehmed b. Bayram ve Mustafa Bey b. Mehmed nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka müteveffâ-
yı mezbûr el-Hâc Hüseyin Ağa b. Mustafa b. Hüseyin bundan akdem hayâtında 
işbu müdde‘î-i mezbûr Murtaza Bey’e cihet-i karzdan yüz yetmiş esedî guruş 
vâcibü’l-edâ deynimdir deyû bizim huzûrumuzda ikrâr ve bizi işhâd etmiş idi 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle 
olup müdde‘î-i merkūm tahlîf-i şer‘î ile [tahlîf] olundukdan sonra mûcebiyle 
meblağ-ı mezbûr yüz yetmiş guruş müteveffâ-yı mezbûrun terekesinden 
müdde‘î-i mezbûra edâ ve teslîme ba‘de’t-tenbîh mâ vaka‘a bi’t-taleb ketb olundu.
Fi’l-yevmi’l-hâmis min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Bey b. Osman, İbrahim b. Ahmed, el-Hâc Hasan 
b. İbrahim, Mustafa Çelebi Ser-muhzırân ve gayruhüm.

369 [58a-3] Çeyrekçilerin Fatih Camii avlusunda narhtan noksana et 
satmalarına engel olunmaması
Çeyrekçi tâifesinden olup mahmiye-i İstanbul’da Cebecibaşı mahallesinde 
sâkin Mehmed b. Musa ve Ayazmakapısı’nda sâkin Hasan b. Maden ve Çıkrıkçı 
Kemal mahallesinde sâkin Mustafa b. Ali ve Hüseyin b. Mehmed nâm kimesne-
ler meclis-i şer‘-i şerîfde takrîr-i kelâm ve ta‘bîr ani’l-merâm edip biz kadîmden 
olageldiği üzre mahmiye-i mezbûreye koyun getiren celeblerden akçemiz ile ko-
yun iştirâ ve ba‘de’z-zebh ve’t-tetahhur mahmiye-i mezbûrede Sultan Mehmed 
câmi‘-i şerîfinin Büyük Karaman kapısı dâhilinde vaz‘ ve her vakıyyesi narh-ı 
cârîden bir akçe noksân olmak üzre lahm-ı ganem bey‘ edip ziyâdeye bey‘ et-
memek üzre her birimiz âhara kefîller olmuşuzdur hâlâ kasab tâifesi bize mâni‘ 
olmamak matlûbumuzdur [de]diklerinde işbu vesîka-i ânife bi’t-taleb ketb 
olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Mustafa Çelebi b. el-Hâc Ahmed, 
İbrahim Çelebi b. Mehmed ve Mehmed b. Abdullah.

370 [58b-1] Çeyrekçilerin Fatih Camii avlusunda narhtan 
noksana et satabilecekleri
Çeyrekçi tâifesinden olup mahmiye-i İstanbul’da Sultan Selim câmi‘-i şerîfi kur-
bunda Çukurbostan mahallesinde sâkin es-Seyyid Abdurrahman b. Mehmed 
ve Abdullah b. Haydar nâm kimesneler meclis-i şer‘-i şerîfde takrîr-i kelâm 
edip biz kadîmden olageldiği üzre mahmiye-i mezbûreye koyun getiren ce-
leblerden akçemiz ile koyun iştirâ ve ba‘de’z-zebh ve’t-tetahhur mahmiye-i 
mezbûrede Sultan Mehmed câmi‘-i şerîfi’nin Küçük Karamankapısı dâhilinde 
vaz‘ ve her vakıyyesi narh-ı cârîden bir akçe noksân olmak üzre lahm-ı ganem 
bey‘ edip ziyâdeye bey‘ etmemek üzre taraf-ı şer‘den vesîka tahrîr ve yedimize 
def ‘ olunmak matlûbumuzdur dedikler[inde] mahalle-i mezbûr sükkânından 
Abdullah’ın babası Haydar Beşe b. Ali nâm kimesne dahi ber vech-i mezkûr kefîl 
olmağın kıbel-i şer‘-i münîrden işbu vesîka-i anîfe ketb ü tahrîr olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Mustafa Çelebi b. el-Hâc Ahmed, 
İbrahim Çelebi b. Mehmed, Mehmed b. Abdullah ve gayruhüm.







371 [58b-2] Havva bt. Ali Kaptan’ın bahçesini borcuna karşılık 
rehin verdiği
Mahrûse-i Galata müzâfâtından kasaba-i Kasımpaşa’da Çatma Mescid mahalle-
sinde sâkine Havva bt. Ali Kapudân nâm hâtun tarafından husûs-ı âti’l-beyâna 
vekîl olduğu mezbûrenin zâtını ma‘rifet-i şer‘iyye ile ârifân olup mahalle-i 
mezbûre sükkânından Mustafa Çelebi b. Ali ve Mustafa Odabaşı b. Mahmud 
nâm kimesneler şehâdetleriyle şer‘an sâbit olan zevci Ali b. Abdullah nâm ki-
mesne meclis-i şer‘-i şerîf-i enverde bâ‘isü hâze’l-kitâb Pehlivan el-Hâc Osman 
b. İbrahim mahzarında bi’l-vekâle ikrâr ve takrîr-i kelâm edip zevce-i müvekkile-i 
mezbûre Havva Hâtun’un mezbûr el-Hâc Osman’a târih-i kitâbdan yüz bir gün 
tamâmına değin müeccel ve mev‘ûd cihet-i deyn-i şer‘îden sekiz yüz esedî gu-
ruş deyni olmağla meblağ-ı mezbûr mukābelesinde yedinde mülk ve hakkı olup 
mahalle-i mezbûrede vâki‘ bir tarafdan Halil Kapudân veresesi mülkleri ve bir 
tarafdan mu‘allimhâne ve bir tarafdan Yahya Kethüdâ vakfı olan fırın ve bir ta-
rafdan tarîk-i âm ile mahdûd eşcâr-ı müsmire ve gayr-ı müsmire mülk bahçesi-
ni cümle tevâbi‘ ve levâhıkı ile mezbûr el-Hâc Osman yedine rehin vaz‘ ve teslîm 
edip ol dahi ber vech-i muharrer irtihân ve kabz ve tesellüm eyledi dedikde 
gıbbe’t-tasdîki’ş-şer‘î vekîl-i mezbûr Ali meblağ-ı müeccel-i mezbûra tarafımdan 
emr ve kabûlü hâviye kefâlet-i sahîha-i şer‘iyye ile kefîl oldum dedikden sonra 
vekîl-i mezbûr Ali i‘âde-i kelâm edip meblağ-ı mezbûru müvekkilem mezbûre 
Havva Hâtun müddet-i mezkûrede mezbûr el-Hâc Osman’a edâdan âcize olur-
sa zikr olunan bahçe-i mahdûde-i mezbûremi sûk-ı sultânîde semen-i misli ile 
âhara bey‘ ve kabz-ı semene ve semen-i mezbûrdan mezbûr el-Hâc Osman’a dey-
ni olan meblağ-ı mezbûr sekiz yüz guruşu edâ ve teslîm ve bâkī kalan meblağ-ı 
fazlayı kendiye îsâle ve bunun mütevakkıf olduğu umûrun küllîsine tarafın-
dan işbu hâzır bi’l-meclis Mustafa Çelebi b. Ali nâm kimesneyi azl ve in‘izâlden 
masûne vekâlet-i devriyye ile vekîl ve nâib-i menâb nasb ve ta‘yîn eyledi dedik-
de ol dahi ber vech-i muharrer vekâlet-i mezbûreyi kabûl ve hizmet-i lâzımesin 
edâya ta‘ahhüd ve iltizâm etmeğin mâ vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Yahya el-İmâm, Sinan Efendi b. Ali el-Müezzin, 
el-Hâc Mustafa b. Osman, Mustafa b. Mahmud, Mustafa b. Osman, Mustafa 
b. Süleyman.

372 [58b-3] Yahudilerin eski ve yeni kethüdâları hakkında 
cemaatbaşılarından istihbar olunması
Mahmiye-i İstanbul’da vâki‘ yahud tâifesinin bundan akdem kethüdâsı 
olan işbu râfi‘ü’r-rakīm Harun v. Tavin nâm yahudi meclis-i şer‘-i hatîr-i 
lâzımü’t-tevkīrde takrîr-i kelâm ve bast-ı merâm edip tâife-i mezbûreye kethüdâ 
olanlar kadîmü’l-eyyâmda yahud tâifesinin cemâ‘atbaşılarının muhtârları 
olan kimesne olagelmiş iken hâlâ Aslan v. Kira nâm yahud hilâf-ı emr bir 
tarîk ile tâife-i mezbûre kethüdâlığını üzerine ettirmişdir vâki‘ hâl işbu tâife-i 
mezbûre cemâ‘atbaşılarından istihbâr olunup takrîr ve haberleri tahrîr ve hüc-
cet olunmak matlûbumdur dedikde tâife-i mezbûre cemâ‘atbaşılarından Kirüz 
cemâ‘atbaşısı Haman ve Mayore cemâ‘atbaşısı Mosi ve Arguvan cemâ‘atbaşısı 
David ve Kaplan cemâ‘atbaşısı Mosi ve Küçük Sisilye cemâ‘atbaşısı Efrayim 
ve Sinyora cemâ‘atbaşısı Hayim ve Sisilye-i büzürg cemâ‘atbaşısı Dohami ve 
Kalaverye cemâ‘atbaşısı Mayer v. İsak ve Ekalye cemâ‘atbaşısı David ve Samatya 
cemâ‘atbaşısı Mosi ve Pedremi cemâ‘atbaşısı Menahem ve Serez cemâ‘atbaşısı 
Yasef ve Çan cemâ‘atbaşısı Avraham ve Misine cemâ‘atbaşısı Mosi ve Pedremi 
cemâ‘atbaşısı [59a] Yako ve Selânik cemâ‘atbaşısı İsak ve Portakal cemâ‘atbaşısı 
Menahem ve Sinab? cemâ‘atbaşısı Merdohami ve Kuruçeşme cemâ‘atbaşısı 
Eliyaz ve İzdin cemâ‘atbaşısı Avraham ve İstefe cemâ‘atbaşısı Yasef ve Tere? 
cemâ‘atbaşısı Manasi ve Merfoya? cemâ‘atbaşısı Yasef ve Kesriye cemâ‘atbaşısı 
Mosi ve Orhormi? cemâ‘atbaşısı Sariye ve Yanbolu cemâ‘atbaşısı Aslan v. Samon 
ve Ağrıboz cemâ‘atbaşısı Yako ve Morova cemâ‘atbaşısı Mosi ve Haman 
cemâ‘atbaşısı Yasef ve Yanbo cemâ‘atbaşısı Abraham ve Mosi nâm yahudiler 
li ecli’l-ihbâr meclis-i şer‘a hâzırûn olup istihbâr olunduklarında merkūmûn 
yahudilerin her biri mezbûr Harun’un her vechile hüsn-i hâlini inhâ edip ve 
mezbûr Aslan müflis ve hîlekâr olup mezbûrun kethüdâlık umûrunda olan ef ‘âl 
ve akvâlinde hîle ve hiyânetden tehâşîsi yoktur deyû her biri haber vermeleriy-
le vâki‘ hâl hıfzan li’l-makāl ketb olundu.
Fi’[l-yevmi’]s-sâlis aşer min şehri Recebi’l-mürecceb li sene seb‘a ve tis‘în ve elf.
Şuhûdü’l-hâl: Mustafa Çelebi Kethüdâ-yı muhzırân, İbrahim Çelebi b. Ahmed, 
el-Hâc Mustafa b. Tevekkül, Abdi Çelebi b. ( ) Ser-bölük, Ebûbekir ve gayruhüm.

373 [59a-1] Ayşe Hatun bt. Mehmed’in Hasan Ağa b. Ali’den muhâlaa 
yoluyla boşanması
Husûs-ı âti’l-beyânın mahallinde ketb u tahrîri iltimâs olunmağın kıbel-i 
şer‘den Mehmed Efendi b. İbrahim irsâl olunup ol dahi mahmiye-i İstanbul’da 
Yarhisarî Mustafa Efendi mahallesinde sâkine fahrü’l-muhadderât Ayşe Hâtun 
bt. Mehmed’in menziline varıp zeyl-i kitâbda muharrerü’l-esâmî olan udûl-i 
müslimîn huzûrunda akd-i meclis-i şer‘-i kavîm ettikde, mezbûre Ayşe Hâtun 
zâtını ma‘rifet-i şer‘iyye ile ârifân imâm Abdülbâkī Efendi b. Ahmed ve Müezzin 
Mehmed Halîfe b. Receb ta‘rîfleriyle mu‘arrefe oldukdan sonra meclis-i ma‘kūd-ı 
mezbûrda, zevc-i dâhili işbu bâ‘isü’l-vesîka Hasan Ağa b. Ali mahzarında ikrâr 
ve takrîr-i kelâm edip mezbûr Hasan Ağa zevcim olup beynimizde hüsn-i 
zindegânîmiz olmamağla zimmetinde mütekarrir ve ma‘kūdun-aleyh olan 
otuz bin akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Hasan Ağa 
ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl 
ettiğinden sonra hukūk-ı zevciyyete ve bi’l-vekâle târih-i kitâba gelince bey-
nimizde cârî olan hukūk-ı ma‘lûme ve mechûleye müte‘allik cemî‘ da‘vâdan 
mezbûr Hasan Ağa’yı ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î vâki‘ hâli merkūm Mehmed Efendi mahallinde tahrîr edip 
ba‘dehû ma‘an irsâl olunan Mustafa b. Ahmed ve Mehmed b. Ali ile meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Çavuş b. Mehmed, İbrahim Beşe b. Mehmed, Ahmed 
b. Abdullah, Mustafa b. Ahmed ekmekçi, İsmail b. Abdullah.

374 [59a-2] Mehmed Ağa b. Abdullah’ın kalan borcunu erteletmesi
Mahmiye-i İstanbul’da Molla Gürânî mahallesinde sâkin Mehmed Ağa 
b. Abdullah nâm kimesne meclis-i şer‘-i şerîf-i enverde yine mahmiye-i 
mezbûrede Şehremîni mahallesinde sâkin iken bundan akdem vefât eden 
Süleyman Bey b. Ömer’in vasiyy-i muhtârı olan işbu bâ‘isü’l-kitâb Musa Ağa 
b. Mehmed mahzarında ikrâr ve takrîr-i kelâm edip müteveffâ-yı mezbûr 
Süleyman Bey’e cihet-i karz-ı şer‘îden yedinde olan memhûr temessüküm nâtık 
olduğu üzre iki yüz altmış beş guruş deynim olup meblağ-ı mezbûrun yüz elli 
guruşunu hayâtında kendiye edâ ve teslîm ve dokuz guruşunu dahi vasiyy-i 
mezbûr Musa Ağa’ya teslîm edip ol dahi ahz u kabz eylediğinden sonra meblağ-ı 
bâkī-i mezbûr yüz guruşu vasiyy-i mezbûr Musa Ağa’ya hâlâ edâya iktidârım 
olmayıp te’cîle tâlib olduğumda, ol dahi târih-i kitâbdan otuz bir gün tamâmına 
değin edâ ve teslîm etmek üzre te’cîl eyledi dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî min şehri Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Çukadâr Ahmed Beşe b. Abdullah, İsmail Çelebi ser-bölük, Ali 
b. Hasan, İbrahim Efendi b. Hüseyin, İbrahim Çelebi b. Ahmed, el-Hâc Mustafa 
b. Tevekkül, Mehmed Efendi b. Ahmed el-Kâtib ve gayruhüm.

375 [59b-1] İstanbul’daki nalçacıların vakfiyesi ve mütevelli tayini
Min mümzâtihî
Elhamdü lillâhi’l-vâkıfi alâ külli hâl el-muttali‘i alâ mâ hâl fi’l-bâl 







âlimi’l-gaybi ve’ş-şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ 
Muhammedini’l-meb‘ûs bi kemâli’l-hısâl ve alâ âlihî ve ashâbihî hayri’l-ashâb 
ve’l-âl ammâ ba‘d işbu kitâb-ı sıhhat-nisâbın tahrîr ve inşâsına bâ‘is ve bâdî oldur 
ki Dârü’l-hilâfeti’l-aliyye Kostantıniyye el-mahmiyye’de vâki‘ na‘lçacı tâifesinden 
hisseye mutasarrıf olan üstâdlardan Mehmed Çelebi b. el-Hâc Ahmed ve 
Mustafa Ağa b. Yusuf ve el-Hâc Mustafa b. Hasan ve Çalık Mehmed Çelebi 
b. Osman ve Müezzin Mehmed Çelebi b. Hüseyin ve Horhorlu Mehmed Beşe 
b. Bâli ve Kıbrıslı Ahmed Çelebi b. Ahmed ve Darbhâneli Mustafa b. Ramazan 
ve üstâd Yusuf b. Abdullah ve Zeyrekli üstâd Ali b. Abdülkādir ve Ali Bey ve 
Kara Mehmed b. Yusuf ve Aşçı Hüseyin Çelebi b. İsmail ve Kırkçeşmeli Mustafa 
b. Şaban ve üstâd İbrahim b. Abdullah ve üstâd Fazlullah b. Ahmed ve mu‘allim 
Mehmed Efendi b. Abdi ve Seyyid Mehmed Bey ve üstâd Süleyman b. Derviş ve 
Hasan Beşe b. Abdullah nâm kimesneler meclis-i şer‘-i şerîf-i şâmihü’l-imâd ve 
mahfil-i dîn-i münîf ve râsihu’l-evtâdda ve vakf-ı âti’z-zikre mütevellî nasb ve 
ta‘yîn olunan Mustafa Ağa b. Yusuf mahzarında her biri ikrâr-ı sahîh-i şer‘î ve 
i‘tirâf-ı sarîh-i mer‘î kılıp etyab-ı mâl ve ahsen-i menâlimizden her birimiz beşer 
guruş olmak üzre cem‘an yüz beş guruş ifrâz edip hasbeten lillâhi’s-Samed vakf-ı 
sahîh-i müebbed ve haps-i sarîh-i muhalled ile vakf ve haps edip şöyle ta‘yîn-i 
şurût ve tebyîn-i mesârif ve kuyûd eyledik ki meblağ-ı mezbûr şurût-ı âtiyemiz 
üzre vakf ve şart olunan Mehmed Çelebi vakfı olan yüz guruş ve Hasan Halîfe 
vakfı olan elli beş guruş ve es-Seyyid Mustafa vakfı olan yirmi guruş ve Kıbrıslı 
el-Hâc Ahmed vakfı olan on guruş ile ma‘an yed-i mütevellî ve senede her onu 
on bir buçuk hesâbı üzre rehn-i kavî ve kefîl-i melî veyâhud ikisinden biri ile 
istirbâh ve [istiğlâl] olunup bi fazlillâhi’l-meliki’l-müte‘âl hâsıla olan rey‘ ve gal-
leden senede altı hatm-i şerîf tilâvet olunup tâlîsine yevmî nîm akçeden senede 
seksen akçe verile ve eczâ-i şerîfden birinin sevâbı mezbûr es-Seyyid Mehmed 
ve birinin sevâbı mezbûr Hasan Halîfe ve birinin sevâbı es-Seyyid Mustafa ve bi-
rinin sevâbı mezkûr Kıbrıslı el-Hâc Ahmed’in rûhlarına ve ikisinin sevâbı anlar-
dan mâ‘adâmızın rûhumuza ihdâ oluna ve mârrü’z-zikr eczâ-i şerîfeden üçünün 
tilâveti Hasan Çelebi b. Osman ve üçünün tilâveti Mehmed Çelebi b. Hüseyin’e 
meşrûta ola ve mârrü’z-zikr eczâ-i şerîfeden iki hatm-i şerîf îd-i fıtr ta‘âmında ve 
iki hatm-i şerîf îd-i edhâ ta‘âmında ve iki hatm-i şerîf vakf ta‘âmı cem‘iyyetinde 
itmâm ve hayır du‘â oluna ve senede iki yüz kırk akçe Avratpazarı’nda vaz‘ olu-
nan musluk âbkeşine vazîfe ve senede kırk akçe musluk meremmâtına ve senede 
yüz akçe vakf olan evânî-i nühâsiyye kalayına ve yüz elli akçe harc-ı muhâsebe ve 
senevî ikişer bin akçe teferrüclerde tabh-ı ta‘âm mesârifine harc oluna ve kezâlik 
senede dokuz yüz akçe vazîfe-i tevliyyet olup tevliyyet-i mezkûr hayâtda oldukça 
mezbûr Mustafa Ağa’ya ba‘dehû Mehmed Çelebi b. el-Hâc Ahmed’e ba‘dehû du‘âcı 
ve ehl-i hayr ve sâir ihtiyâr üstâdların re’yleri üzre tevliyyet-i mezkûre hizmetini 
kemâ yenbağī edâ[ya] kādir bir mütedeyyin ve bir perhizkâr kimesne ta‘yîn 
oluna ve üstâdlarımızdan el-Hâc Ebûbekir ve Hasan b. Yusuf ve üstâd Hüseyin 
b. Hasan ve üstâd Abdünnebi b. Süleyman ve Mustafa Çelebi b. Ali ve Mehmed 
b. Ahmed ve üstâd Mustafa b. Süleyman ve üstâd Mustafa b. Mahmud ve Şâhin 
Abdullah ve Mustafa b. Mahmud ve Mustafa b. Musa ve İbrahim b. Mehmed ve 
Ali b. Hüseyin ve üstâd Ömer b. Abdullah ve üstâd Abdi b. Ali vakf-ı mezkûra 
hasbî nâzır ola ve mesârif-i mezkûreden fazlası asl-ı mâla zam ve istirbâh olunup 
ta‘âm tabhına vefâ etmemek olursa ol zamânda mesârif-i mezkûreye sar[f] olu-
na ve şühûr ve kürûr-ı a‘vâm ve dühûruyla şerâit-i mezkûreye ri‘âyet müte‘azzire 
olursa mutlaka vakf-ı fukarâ-i ehl-i îmân ola deyû meblağ-ı mezbûru mütevellî-i 
mezbûr Mustafa Ağa’ya teslîm ol dahi tesellüm ve kabz ve sâir mütevellîlerin 
evkāfında olan tasarrufları gibi tasarruf eyledi dediklerinde gıbbe’t-tasdîki’ş-şer‘î 
ve’t-tahkīki’l-mer‘î mezbûrûn semt-i vifâkdan cânib-i şikāka âzim ve her biri 
husûmet ve nizâ‘a câzim olup vakf-ı nukūd inde’l-eimmeti’s-selâse en-nehârîr 
mefkūd olduğundan mâ‘adâ vâkıf menâfi‘-i vakfını nefsine şart eylese âlim-i 
rabbânî İmâm Muhammed b. Hasan eş-Şeybânî kātında mubtıl-ı vakf olmağın 
vakf-ı mezbûrdan rücû‘ eylediği mârrü’z-zikr meblağları mülkümüze istirdâd et-
tiririz dediklerinde mütevellî-i mezbûr cevâb-ı bâ savâba mütesaddî olup eğerçi 
hâl bâlâda şerh ve beyân olunan üzredir, lâkin hazret-i İmâm Züfer -aleyhi’r-
rahmetü’l-meliki’l-ekber-’den İmâm Ensârî rivâyeti üzre sahîh olmağın ana 
binâen meblağ-ı mezbûru teslîm etmem deyû imtinâ‘ ve husûmet ve nizâ‘ edip 
sadr-ı kitâb-ı sıhhat-nisâba ünvân-tırâz-ı tevkī‘ ve tescîl olan hâkim-i hasm-ı 
ma‘delet-perver-i huzûr-ı âlîlerinde terâfu‘ân olduklarında hâkim-i müşârün-
ileyh -esbağallâhu te‘âlâ ni‘metehû aleyh- hazretleri tarafeynin kelâmında fikr-i 
dakīkden sonra sıhhat-i vakf-ı nukūda hükm-i şer‘î ettiğinden sonra mezkûrûn 
semt-i âhardan rücû‘ edip eğerçi hükm-i mezbûr ile vakfa sıhhat hâsıla oldu 
lâkin inde İmâmi’l-A‘zam sıhhat-i vakf müstelzim-i lüzûm olmamağın vakf-ı 
mezbûrdan rücû‘ eyledik deyicek mütevellî-i mezbûr tekrâr cevâb verip eğerçi 
imâm-ı mûmâ-ileyh kātında hâl vech-i muharrer üzredir [60a] lâkin İmâm Ebû 
Yusuf hazretleri kātında şart-ı mezkûr mesârifda olursa sıhhat-i vakf müstelzim-i 
lüzûmdur ana binâen red ve teslîmden imtinâ‘ edip tekrâr mürâfa‘a olduklarında 
ol güher (…?) gencîne-i ahkâm ve faysalda isbât-ı? kazâyâ-yı enâm dahi emâil-i? 
fikr-i dakīkden sonra vakfın i‘tibârı mi‘yâr-ı tahrîrlerinde evvelen bi’l-ihtiyâr ol-
mağla ilm-i kâmilleri muhît-i mesâil-i hilâf ve şâmil-i mevâzi‘-i ihtilâf olmağın 
lüzûm-ı vakfa dahi hüküm buyurup fîmâ ba‘d vakf-ı mezbûr sahîh ve lâzım oldu, 
cerâ zâlike ve hurrire fî evâili Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, el-Hâc Mustafa b. Tevekkül, 
İbrahim Çelebi b. Ahmed, Mehmed Efendi b. Mustafa, Ebûbekir Efendi b. Abdi, 
el-Hâc Abdullah b. Mahmud ve gayruhüm.







376 [60a-1] Hatice bt. Ali için kayıp kocası üzerine nafaka takdiri
Mahmiye-i İstanbul’da el-Hâc Muhyiddin mahallesi sâkinelerinden olup zâtı 
ma‘rifet-i şer‘iyye ile ârifân Ahmed Çelebi b. Mustafa ve Bayram b. Şaban nâm 
kimesneler ta‘rîfleriyle mu‘arrefe olan Hatice bt. Ali nâm hâtun meclis-i şer‘-i 
şerîfde takrîr-i kelâm edip zevcim gāib ani’l-meclis Abdülbâkī b. Abdullah nâm 
kimesne târih-i kitâbdan üç ay mukaddem beni bilâ-nafaka bırakıp âhar diyâra 
gidip kimesneden havâle ve îsâl dahi etmemekle mezbûr Abdülbâkī üzerine 
kıbel-i şer‘den kadr-i ma‘rûf nafaka farz ve takdîr olunmak matlûbumdur de-
dikde gıbbe’t-tasdîki’ş-şer‘î hâkim-i muvakki‘-i sadr-ı kitâb -tûbâ-lehû ve hüsnü 
me’âb- hazretleri dahi mezbûre Hatice’nin ve kisve ve sâir levâzım-ı zarûriyyesi 
için kıbel-i şer‘den kadr-i ma‘rûf mezbûr Abdülbâkī üzerine târih-i kitâbdan 
yevmî altı akçe far[z] ve takdîr edip meblağ-ı mefrûz-ı mezbûru kendiye harc ve 
sarfa ve lede’l-iktizâ istidâneye ve inde’z-zafer mezbûr Abdülbâkī üzerine rücû‘a 
mezbûre Hatice’[ye] izin verilmeğin mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Veli, Ahmed Çelebi b. Hamza, Hasan b. Abdullah, 
el-Hâc Mustafa b. Tevekkül, İbrahim Çelebi b. Ahmed ve gayruhüm.

377 [60a-2] Mehmed Çelebi ve Mustafa Çelebi b. Ahmed’in buğday 
satışından Ali Beşe’de alacaklarının kalmadığı
Mahmiye-i İstanbul’da Âşıkpaşa mahallesi sükkânından Mehmed Çelebi ve 
Mustafa Çelebi b. Ahmed meclis-i şer‘-i şerîf-i enverde yine mahalle-i mezbûre 
sükkânından Ali Beşe b. Mehmed mahzarında her biri ikrâr ve takrîr-i kelâm 
edip bundan akdem yedimizde mülk ve hakkımız olan ma‘lûmü’l-mikdâr buğ-
dayımızı âhara bey‘ ve kabz-ı semene ve semenini bize teslîm merkūm Ali 
Beşe’yi tarafeynden vekîl edip ol dahi ba‘de’l-kabûl zikr olunan buğday âhara 
bey‘ ve semenleri elli bin iki yüz akçeye bâliğ ve meblağ-ı mezbûru merkūm 
Ali Beşe bi’l-vekâle ahz u kabz etmiş idi hâlâ merkūm Ali Beşe meblağ-ı mezbûr 
elli bin iki yüz akçe ile cihet-i karz-ı şer‘îden zimmetinde hakkımız olan seksen 
guruş bize edâ ve teslîm biz dahi yedinden bi’t-tamâm ahz u kabz eyledik fîmâ 
ba‘d meblağayn-i mezbûreynden merkūm Ali Beşe yedinde ve zimmetinde bir 
akçe ve bir habbe bâkī kalmadı dediklerinde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ali b. Abdullah, el-Hâc Musa b. Hüseyin, Mehmed Çelebi 
b. İbrahim, Mehmed Çelebi b. Hüseyin, Mustafa b. Ali, Yunus Çelebi b. Haydar.







378 [60a-3] Manoli v. Tosiri’nin evini Laskari’ye sattığı
Mahmiye-i İstanbul’da Ayvansaray kapısı dâhilinde Koca Mustafa Paşa mahal-
lesinde sâkin Manoli v. Tosiri nâm zimmî meclis-i şer‘-i şerîf-i enverde işbu 
bâ‘isü’l-vesîka Laskari nâm zimmî muvâcehesinde ikrâr ve i‘tirâf edip silk-i 
mülkümde münselik olup mahalle-i mezbûrede vâki‘ bir tarafı Kalova mülkü 
ve bir tarafı müşter[î]-i mezbûr mülkü ve bir tarafı kilise hadîkası ve bir taraf 
tarîk-i âm ile mahdûd fevkānî iki oda ve tahtânî bir oda ve bir sofa ve bir ahır ve 
tahtapûş ve matbah ve kenîfi müştemil mülk menzilimi bi cümleti’t-tevâbi‘ ve’l-
levâhık mezbûr Laskari’ye iki yüz kırk esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve temlîk ve teslîm ol dahi iştirâ ve kabûl 
ve temellük ve tesellüm eyledikden sonra semeni olan meblağ-ı mezbûr iki yüz 
kırk guruşu yedinden alıp kabz eyledim ba‘de’l-yevm menzil-i mezbûr mülk-i 
müşterâsıdır keyfe mâ yeşâ mutasarrıf olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fî gurreti Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hâfız İsmail Efendi b. Mehmed el-İmâm, Müezzin Ahmed 
Halîfe b. Abdurrahman, Mehmed Bey b. el-Hâc Mustafa, Hâfız Mehmed Halîfe 
b. Musli el-Muvakkit, Halil Bey b. Ahmed, Papa Londari v. Yorgi, Papa Dimitri 
v. Romanos, Papa Yano v. Todoş.

379 [60b-1] Seyyid Ahmed Efendi Vakfı’na ait evin tasarruf hakkının 
İbrahim Çelebi’ye devredilmesi
Mahrûse-i Galata müzâfâtından kasaba-i Fındıklı mahallâtından Perizat Hâtun 
mahallesinde sâkin Hasan b. Abdullah nâm kimesne tarafından husûs-ı âti’l-
beyâna vekîl olduğu mahalle-i mezbûr sükkânından es-Seyyid Ali Çelebi b. es-
Seyyid Mehmed ve el-Hâc Mehmed b. Abdullah nâm kimesneler şehâdetleriyle 
şer‘an sâbit olan Mehmed Beşe b. Ömer nâm kimesne ile müvekkil-i mezbûr 
Hasan’ın zevce-i menkûhası Kâtibe bt. Abdullah nâm hâtun meclis-i şer‘-i 
şerîf-i enverde mahalle-i mezbûre ahâlîsinden bâ‘isü hâze’l-kitâb İbrahim 
Çelebi b. Abdullah tarafından ikrâr-ı âti’z-zikri tasdîke vekîl olduğu şâhidân-ı 
mezbûrân es-Seyyid Ali Çelebi b. es-Seyyid Mehmed ve el-Hâc Mehmed 
b. Abdullah şehâdetleriyle şer‘an sâbit olan el-Hâc Osman b. İlyas nâm kimes-
ne mahzarında her biri bi’l-asâle ve bi’l-vekâle ikrâr-ı tâm ve takrîr-i kelâm 
edip merhûm Seyyid Ahmed Efendi vakfından olup mahalle-i mezbûrede vâki‘ 
bir tarafdan dahi yine vakf-ı mezbûrdan olup el-Hâc Ramazan tasarrufunda 
olan vakf menzil ve bir tarafdan dahi yine vakf-ı mezbûrdan olup Saraylı Sâliha 
Hâtun tasarrufunda olan menzil ve bir tarafdan dahi tarîk-i hâs ve bir tarafdan 
tarîk-i âm ile mahdûd icâre-i mu‘accele-i ma‘lûme ve yevmî bir akçe icâre-i mü-
eccele ile ale’l-iştirâki’s-seviy taht-ı tasarrufumuzda olup bir bâb fevkānî ve bir 
bâb tahtânî odaları ve havlu ve kenîfi müştemil menzilimizi cümle tevâbi‘ ve 
levâhıkı ile mezbûr İbrahim Çelebi’ye doksan esedî guruş bedel mukābelesinde 
izn-i mütevellî-i vakf-ı mezbûr ile ferâğ ve tefvîz edip ol dahi ber vech-i mu-
harrer tefvîz ve kabûl ve kabz eyledikden sonra bedel-i mezbûru yedinden 
tamâmen ahz u kabz eyledik ba‘de’l-yevm menzil-i mahdûd-ı mezkûr merkūm 
İbrahim Çelebi’nin hakk-ı müfevvezi olmuşdur dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Çelebi b. Abdullah kāimmakām-ı mütevellî, el-Hâc Osman 
[b.] İlyas, el-Hâc Mustafa b. Tevekkül, İbrahim Çelebi b. Ahmed ve gayruhüm.

380 [60b-2] Ekmekçi Mandavak v. Sahak ve ortağının alacak iddiasını 
ispat etmeleri için süre verilmesi
Mahmiye-i İstanbul’da Edirnekapısı kurbunda sâkin habbâz tâifesinden 
Mandavak v. Sahak ve şerîki Dimo v. Voka nâm zimmîler meclis-i şer‘-i şerîf-i 
enverde destgâhdârları olan Riko v. Dimo nâm zimmî muvâcehesinde her biri 
üzerine da‘vâ ve takrîr-i kelâm edip mezbûr Riko bundan akdem destgâhdârımız 
olmağla on üç bin dokuz yüz otuz akçelik ekmeğimizi âhara bey‘ ve semeni 
kendi mesârifine sarfla istihlâk etmişdir hâlâ suâl olunup meblağ-ı mezbûrun 
alıverilmesi matlûbumuzdur dediklerinde gıbbe’s-suâl mezbûr Riko cevâbında 
fi’l-hakīka müdde‘iyânın destgâhdârı olmağla on üç bin dokuz yüz otuz akçelik 
ekmeklerini âhara bey‘ etmiş idim lâkin semen-i mezbûru kabz etmeyip elân 
zimem-i nâsdadır deyûcek, müdde‘iyân-ı mezbûrân[dan] müdde‘âlarını mü-
beyyine beyyine taleb olundukda ityân-ı beyyine için istimhâl etmekle mehl-i 
şer‘î birle imhâl olunmağın mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Es-Seyyid Mehmed Efendi b. es-Seyyid İsmail, Ahmed Çelebi [b.] 
Mehmed, el-Hâc Mustafa [b.] Tevekkül, İbrahim Çelebi b. Ahmed, Ali Çelebi 
b. Bâli ve gayruhüm.

381 [60b-3] Saime bt. Mehmed’in Mehmed b. Mustafa’dan muhâlaa 
yoluyla boşandığı
Mahmiye-i İstanbul’da Ali Paşa-yı Atîk mahallesinde sâkine olup zâtını 
ma‘rifet-i şer‘iyye ile ârifân olan Mehmed b. Dilaver ve Ahmed b. Abdullah nâm 
kimesneler ta‘rîfleriyle mu‘arrefe Sâime bt. Mehmed nâm hâtun meclis-i şer‘-i 
şerîf-i enverde zevc-i dâhili bâ‘isü hâze’l-kitâb Mehmed b. Mustafa mahzarında 
bi tav‘ihâ ikrâr ve takrîr-i kelâm edip mezbûr Mehmed ile beynimizde hüsn-i 
zindegânîmiz ol[ma]mağla zimmetinde mütekarrir ve ma‘kūdun-aleyh olan 
bin sekiz yüz akçe mehr-i müeccelim ve nafaka-i iddet-i mu‘ayyenem üzerle-
rine ve me’ûnet-i süknâm dahi kendi üzerime olmak üzre mezbûr Mehmed 
ile muhâla‘a olup ol dahi ber vech-i muharrer hul‘u kabûl eylediğinden sonra 
hukūk-ı zevciyyete ve gayra müte‘allika âmme-i da‘vâdan her birimiz [âharın] 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Efendi b. Durak el-İmâm, Mustafa Çelebi b. Mahmud, 
Mehmed Çelebi b. el-Hâc Yusuf, Sefer b. İslâm, Mehmed b. Abdullah, İbrahim 
Çelebi b. Ahmed, Hasan b. Mustafa, Mehmed b. Ahmed.

382 [61a-1] Fâtıma Hatun bt. Şeyh Süleyman Efendi’nin kocasına 100 
kuruş hibe ettiği
Mahmiye-i İstanbul’da Molla Zeyrek mahallesi sâkinelerinden Fâtıma Hâtun 
bt. eş-Şeyh Süleyman Efendi tarafından husûs-ı âti’l-beyâna vekîl olduğu zâtını 
ma‘rifet-i şer‘iyye ile ârifân Hâfız İbrahim Efendi b. Mehmed ve Müezzin 
Mehmed Halîfe b. Abdülmennân şehâdetleriyle şer‘an sâbit olan Sâlih Efendi 
b. el-Hâc Mehmed meclis-i şer‘-i şerîf-i enverde müvekkile-i mezbûrenin zev-
ci olan işbu bâ‘isü’l-kitâb Mustafa Efendi b. eş-Şeyh Mehmed mahzarında bi’l-
vekâle ikrâr-ı tâm ve takrîr-i kelâm edip müvekkile-i mezbûre Fâtıma Hâtun 
yüz esedî guruşu merkūm Mustafa Efendi’ye hibe-i sahîha-i şer‘iyye ile hibe ve 
temlîk ve teslîm ol dahi meblağ-ı mezbûr guruşu meclis-i hibede ittihâb ve te-
sellüm ve kabz eyledi min ba‘d meblağ-ı mezbûr yüz guruş merkūm Mustafa 
Efendi’nin mülk-i mevhûbudur dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Efendi b. Yahya, Molla Hasan b. Ali, İbrahim Efendi [b.] 
Receb, Sefer Beşe b. Abdullah, İbrahim Çelebi b. Ahmed ve gayruhüm.

383 [61a-2] Saliha bt. Derviş için kayıp kocası üzerine nafaka takdiri
Mahmiye-i İstanbul’da Yatağan mahallesinde sâkine olup zâtı ba‘de’t-ta‘rîfi’ş-
şer‘î mu‘arrefe olan Sâliha bt. Derviş nâm hâtun meclis-i şer‘-i şerîf-i enver-
de takrîr-i kelâm ve ta‘bîr ani’l-merâm edip gāib ani’l-meclis Sefer b. Mustafa 
nâm kimesne zevcim olup dört sene mukaddem beni bilâ-nafaka terk edip 
âhar diyâra gitmekle nafaka ve kisve ve sâir levâzım-ı mühimmesi için kıbel-i 
şer‘den zevcim gāib-i mezbûr Sefer üzerine kadr-i ma‘rûf akçe farz ve takdîr 
olunmak matlûbumdur dedikde hâkim-i muvakki‘-i sadr-ı kitâb -tûbâ-lehû 
ve hüsnü me’âb- hazretleri dahi ba‘de’t-tahlîfi’ş-şer‘î mezbûre Sâliha’nın na-
faka ve kisve ve sâir levâzım-ı mühimmesi için târih-i kitâbdan yevmî altı-
şar akçe farz ve takdîr edip meblağ-ı mezbûru kendi mesârifine harc ve sar-
fa ve lede’z-zarûre istidâneye ve inde’z-zafer zevci gāib-i mezbûr Sefer üzeri-
ne rücû‘a mezbûre Sâliha Hâtun’a izin vermeğin mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Ali b. Bâli, İbrahim Çelebi b. Ahmed, 
Ahmed b. Mehmed, Hasan b. Mehmed.

384 [61a-3] Ahmed Çelebi b. Mehmed’in Mehmed Ağa b. Şaban’dan 
alacaklı olduğu
Mahrûse-i Galata’ya tâbi‘ kasaba-i Kasımpaşa’da Tozkoparan mahallesin-
de sâkin Ahmed Çelebi b. Mehmed meclis-i şer‘-i şerîf-i enverde mahmiye-i 
İstan bul’da Davudpaşa mahallesinde sâkin Mehmed Ağa b. Şaban mahzarın-
da üzerine da‘vâ ve takrîr-i kelâm edip gāib ani’l-meclis Ayaszâde demek-
le şehîr Ahmed Ağa zimmetinde cihet-i deyn-i şer‘îden yüz on guruş hak-
kım olmağla bundan akdem mezbûr Ahmed Ağa meblağ-ı mezbûr yüz on gu-
ruş için işbu Mehmed Ağa üzerine üçümüz bir mahalde iken havâle-i sahîha-i 
şer‘iyye ile havâle eyledikde her birimiz dahi havâle-i mezbûru kabûl etmekle 
meblağ-ı mezbûr min ciheti’l-havâleti’l-mezbûr merkūm Mehmed Ağa zim-
metinde hakkım olmuş idi hâlâ merkūm Mehmed Ağa’ya suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Mehmed 
Ağa cevâbında kaziyye minvâl-i meşrûh üzre olup meblağ-ı mezbûr yüz on 
guruşu havâle-i mezbûre cihetinden müdde‘î-i mezbûr[a] vâcibü’l-edâ ve 
lâzımü’l-kazâ zimmetinde deyni olduğunu ikrâr ve i‘tirâf etmeğin mûcebince 
meblağ-ı mezbûr yüz on guruşu müdde‘î-i mezbûr Ahmed Çelebi’ye edâ 
ve teslîme mezbûr Mehmed Ağa’ya tenbîh olunup mâ vaka‘a bi’t-taleb ketb 
olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed b. Ebûbekir, Süleyman b. Abdi, el-Hâc Mustafa 
b. Tevekkül, Ebûbekir b. Hüseyin, Ali b. Bâli.







385 [61a-4] Dimitri v. İstemat’ın veraset işleri için Eskopi v. Mosko’yı 
vekil tayin ettiği
Hâslar kazâsına tâbi‘ Karka nâm karyede sâkin iken bundan akdem hâlik 
olan İstemat v. Zaharya’nın verâseti sulbî kebîr oğlu Dimitri ile kebîre kızı 
Maryora ve zevce-i menkûhası Sultana nâm nasrâniyeye münhasıra ol-
duğu şer‘an zâhir ve müte‘ayyin oldukdan sonra mezbûr Dimitri meclis-i 
şer‘-i şerîf-i enverde işbu bâ‘isü’l-vesîka Eskopi v. Mosko nâm zimmî 
muvâcehesinde ikrâr ve takrîr-i kelâm edip baba hâlik-i mezbûrun tere-
kesinden bi’l-irsi’ş-şer‘î bana isâbet eden hisse-i şer‘iyyemi tereke-i hâlik-i 
mezbûra vaz‘-ı yed eden hemşîrem mezbûre Maryora ile zevci Yamandi nâm 
zimmîden taleb ve da‘vâ ve ahz u kabz ve bana îsâle ve ahz u kabz ve îsâle 
mütevakkıf olduğu umûrun küllîsine mezbûr Eskopi’yi tarafımdan vekîl ve 
nâib-i menâb nasb ve ta‘yîn eyledim dedikde ol dahi vekâlet-i mezbûre[yi] 
kabûl ve hizmet-i lâzımesini kemâ yenbağī edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed (…), Mehmed b. Abdullah, Mustafa 
Çelebi.

386 [61b-1] Keresteci Serkis v. Şerez’in Hacı Mehmed Efendi 
b. Hasan’dan alacaklı olduğu
Mahmiye-i İstanbul’da hısnı ebvâbından Ayazmakapısı hâricinde keresteci olan 
bâ‘isü hâze’l-kitâb Serkis v. Şerez nâm Ermeni meclis-i şer‘-i şerîf-i enverde el-
Hâc Mehmed Efendi b. Hasan mahzarında üzerine da‘vâ ve takrîr-i kelâm edip 
mezbûr el-Hâc Mehmed Efendi zimmetinde yedimden müşterâ ve makbûz 
beynimizde ma‘lûm kereste bahâsından dört bin üç yüz on üç akçe hakkım ol-
mağla hâlâ suâl olunup meblağ-ı mezbûru bana edâ ve teslîme tenbîh olunmak 
matlûbumdur dedikde gıbbe’s-suâl mezbûr el-Hâc Mehmed Efendi cevâbında 
fi’l-hakīka müdde‘î-i mezbûra ber vech-i muharrer cihet-i mezkûreden dört bin 
üç yüz on üç akçe elân zimmetinde lâzımü’l-edâ deyni olduğunu bi tav‘ihâ ikrâr 
ve i‘tirâf etmeğin alâ mûcebi i‘tirâf[ihî] meblağ-ı mezbûr dört bin üç yüz on üç 
akçeyi müdde‘î-i mezbûra edâ ve teslîme tenbîh olunup mâ vaka‘a bi’t-taleb 
ketb olundu.
Fi’[l-yevmi’]s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ali b. İbrahim, el-Hâc Mustafa b. Tevekkül, Uzun Mehmed 
b. Şaban, Hasan b. Mehmed ve gayruhüm.







387 [61b-2] Osman Çavuş b. Mustafa’nın kölesi Mustafa b. Abdullah’ı 
azat etmesi
Mahmiye-i İstanbul’da Hoca Üveys mahallesinde sâkin Dergâh-ı âlî yeniçerileri-
nin otuz ikinci sekbânlara mahsûs oda yoldaşlarından Osman Çavuş b. Mustafa 
meclis-i şer‘-i şerîf-i lâzımü’t-teşrîfde ikrâr-ı tâm ve takrîr-i kelâm edip bana 
rıkkını mu‘terif olan işbu orta boylu açık kaşlı ala gözlü alnında nişânı olup 
Abazaviyyü’l-asl Mustafa b. Abdullah nâm abd-i memlûkümü, târih-i kitâbdan 
dört sene mukaddem hasbeten lillâhi’l-meliki’l-Hallâk malımdan tahrîr ve i‘tâk 
ve zümre-i ahrâr-ı asliyyîne idrâc ve ilhâk eyledim mevsûf-ı mezbûr Mustafa 
târih-i mezkûrdan beri sâir ahrâr-ı asliyyîn gibi hür olup üzerinde velâ-i şer‘îden 
gayrı hakkım bâkī kal[ma]mışdır dedikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Süleyman Beşe başkollukçu 16 sekbân, Mustafa Beşe Sarr[âc]başı 
19 sekbân, el-Hâc Ahmed Beşe Hammâmî, Bekir Çelebi Hammâmî.

388 [61b-3] Hacı Mehmed b. Receb’in azatlı kölesi Hasan b. Abdullah’a 
borcunun olmadığı
Mahmiye-i İstanbul’da Hoca Halil Attâr mahallesinde sâkin iken bundan akdem 
vefât eden merhûm el-Hâc Mehmed b. Receb[‘in] abd-i mu‘takı olan Hasan 
b. Abdullah nâm müteveffânın zevce-i metrûkesi Gülistan bt. Abdullah meclis-i 
şer‘-i şerîfde merkūm el-Hâc Mehmed’in sulbî oğlu ve hasren vârisi olmağla 
terekesine vâzı‘ü’l-yed olan Mustafa nâm kimesne mahzarında üzerine da‘vâ 
ve takrîr-i kelâm edip zevcem müteveffâ-yı merkūm Hasan hayâtında mu‘takı 
müteveffâ-yı merkūm el-Hâc Mehmed[‘e] yüz esedî guruş ikrâz ve teslîm 
merkūm el-Hâc Mehmed dahi iktirâz ve kabz ettiğinden sonra kable’l-edâ 
mezbûrân el-Hâc Mehmed ve Hasan vefât etmeleriyle hâlâ merkūm Mustafa 
Çelebi’den suâl olunup meblağ-ı mezbûr yüz guruşdan irsen bana isâbet ve 
intikāl eden yirmi beş guruş rub‘ hissemi babası müteveffâ-yı mezbûr el-Hâc 
Mehmed’in terekesinden bana edâya tenbîh olunmak matlûbumdur dedikde 
gıbbe’s-suâl ve akībe’l-inkâr, müdde‘iye-i mezbûre Gülistan’dan müdde‘âsına 
muvâfık beyyine taleb olundukda ityân-ı beyyineden izhâr-ı acz edip istihlâf 
etmeğin fi’l-hakīka babası müteveffâ-yı mezbûr el-Hâc Mehmed hayâtında 
müteveffâ-yı merkūm Hasan’dan meblağ-ı mezbûr yüz guruşu ber vech-i mu-
harrer ikrâz ve kabz eylediğini bilmeyip ve ol vecihden üzerinde müdde‘iye-i 
mezbûrenin hakkı olmadığına mezbûr Mustafa’ya yemîn teklîf olundukda ol 
dahi vefki’l-mes’ûl yemîn billâhi te‘âlâ etmeğin mûcebince müdde‘iye-i mezbûre 
bilâ-beyyine mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa Ağa b. Abdurrahman, el-Hâc Mustafa b. Tevekkül, Ahmed 
Beşe b. Abdurrahman, İbrahim Çelebi b. Ahmed.

389 [61b-4] İsmihan bt. Abdülaziz’in Fâtıma bt. Osman’dan 
alacağı olduğu
Mahmiye-i İstanbul’da Tevkī‘î Cafer Çelebi mahallesinde sâkine İsmihan 
bt. Abdülaziz nâm hâtun tarafından husûs-ı âti’l-beyâna vekîl olduğu mezbûrenin 
zâtını ma‘rifet-i şer‘iyye ile ârifân olan mahalle-i mezbûre sükkânından Osman 
Beşe b. Ahmed ve Selim b. Ebûbekir nâm kimesneler şehâdetleriyle şer‘an sâbit 
olan Sâliha bt. Receb nâm hâtun meclis-i şer‘-i şerîfde mahmiye-i mezbûrede 
Karagümrük kurbunda Hatice Sultan mahallesinde sâkine olup zâtını ma‘rifet-i 
şer‘iyye ile ârifân olan mezbûrân Osman Beşe ve Selim ta‘rîfleri ile mu‘arrefe 
olan Fâtıma bt. Osman nâm hâtun mahzarında bi’l-vekâle üzerine da‘vâ ve 
takrîr-i kelâm edip müvekkilem mezbûre İsmihan Hâtun merkūme Fâtıma 
Hâtun’a yüz yetmiş esedî guruşa bundan akdem Rûsiyyü’l-asl bir re’s bikr 
câriye-i memlûkesini bey‘ ve teslîm merkūme Fâtıma Hâtun dahi ber vech-i 
muharrer üzre [62a] iştirâ ve tesellüm ettikden sonra semeni olan meblağ-ı 
mezbûr yüz yetmiş guruşun beş guruşunu merkūme Fâtıma Hâtun müvekki-
lem mezbûre İsmihan Hâtun’a def ‘ ve teslîm edip zimmetinde yüz altmış beş 
guruş hakkı bâkī kalmağın hâlâ merkūme Fâtıma Hâtun’a suâl olunup meblağ-ı 
mezbûr yüz altmış beş guruşun alıverilmesi matlûbumdur dedikde gıbbe’s-suâl 
merkūme Fâtıma Hâtun cevâbında fi’l-hakīka kaziyye minvâl-i muharrer üzre 
olup müvekkile-i merkūme İsmihan’a yüz altmış beş guruş vâcibü’l-edâ ve 
lâzımü’l-kazâ deyni olduğunu tâyi‘an ikrâr ve i‘tirâf etmeğin alâ mûcebi i‘tirâfihî 
meblağ-ı bâkī-i mezbûr yüz altmış beş guruşunu müvekkile-i merkūme İsmihan 
Hâtun’a edâ ve teslîm mezbûre Fâtıma Hâtun’a tenbîh olunup mâ vaka‘a bi’t-
taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Çavuş b. Ali el-Mübâşir, Mehmed b. [İ]dris Çavuş, 
Hüseyin b. Mustafa, el-Hâc Mustafa b. Tevekkül, Ebûbekir b. Hüseyin.

390 [62a-1] Deli Ahmed b. Mustafa’nın İbrahim b. Abd’daki alacağının 
vârisi tarafından tahsil edildiği
Vilâyet-i Anadolu’da Tosya kasabası mahallâtından Yeni mahalle ahâlîsinden 
olup bundan akdem Beç seferi avdetinde medîne-i Belgrad’da vefât eden Deli 
Ahmed b. Mustafa’nın li ebeveyn karındaşı ve hasren vârisi olduğu şer‘an sâbit 
olan Mustafa nâm kimesne meclis-i şer‘-i şerîfde mahmiye-i İstanbul’da Mi‘mâr 
Sinan mahallesinde sâkin bâ‘isü hâze’l-kitâb İbrahim b. Abd[ullah] nâm kimesne 
mahzarında ikrâr ve takrîr-i kelâm edip karındaşı müteveffâ-yı mezbûr Ahmed 
hayâtında yirmi guruşu mezbûr İbrahim’e edâ ve teslîm ol dahi ber vech-i mu-
harrer istidâne ve kabz ettiğinden sonra meblağ-ı mezbûru kable’l-ahz vefât et-
mekle meblağ-ı mezbûru, mezbûr İbrahim’den taleb ve da‘vâ eylediğimde ol 
dahi inkâr etmekle beynimizde nizâ‘-ı küllî vukū‘undan sonra muslihûn tavas-
sut edip da‘vâ-yı mezkûremden altı guruş üzerine mezbûr İbrahim benimle 
müsâlaha olup ben dahi sulh-i mezbûru kabûl ve bedel-i sulh olan meblağ-ı 
mezbûr altı guruşu yedinden tamâmen ahz u kabz eylediğimden sonra bâkī on 
dört guruşa müte‘allika âmme-i da‘vâdan mezbûr İbrahim’in zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ömer Çelebi b. Osman, Receb Beşe b. Mustafa, Seydî Beşe 
b. Himmet, Kara Mehmed Beşe b. Himmet, Solak Mehmed Çelebi b. Abdi ve 
gayruhüm.

391 [62a-2] Fâtıma bt. Solak Mehmed Çelebi’nin câriyesi Mülâyim 
bt. Abdullah’ı azat etmesi
Mahmiye-i İstanbul’da Hoca Üveys mahallesinde sâkine Fâtıma bt. Solak 
Mehmed Çelebi nâm hâtunun zevci ve tarafından husûs-ı âti’l-beyâna vekîl 
olduğu zât-ı mezbûru ma‘rifet-i şer‘iyye ile ârifân hammâmîler kethüdâsı 
Ahmed Ağa b. Mehmed ve Sâlih Çelebi b. Mahmud şehâdetleriyle şer‘an sâbit 
olan Osman Çavuş b. Mustafa meclis-i şer‘-i şerîf-i enverde bi’l-vekâle ikrâr-ı 
tâm ve takrîr-i kelâm edip müvekkile-i merkūme Fâtıma Hâtun kendiye rık-
kını mu‘terife olan orta boylu açık kaşlı kara gözlü Rûsiyyetü’l-asl Mülâyim 
bt. Abdullah nâm câriye-i memlûkesini hasbeten lillâhi’l-meliki’l-Hallâk 
ve taleben li merzâti’l-kerîmi’r-Rezzâk malından tahrîr ve i‘tâk ve zümre-i 
harâir-i asliyyâta idrâc ve ilhâk eyledi ba‘de’l-yevm mevsûfe-i mezbûre 
Mülâyim sâir harâir-i asliyyât gibi hürre olup üzerinde velâ-i şer‘îden gayrı 
hakkı bâkī kal[ma]mışdır dedikde mâ hüve’l-vâki‘ bi’t-taleb ve’l-ibtigā ketb 
olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Süleyman Beşe sekbân 16, sarrâcbaşı Mustafa Beşe sekbân 19, 
Musa Odabaşı sekbân 13, Mustafa Beşe b. ( ), Ali Beşe sekbân 13.







392 [62a-3] Fâtıma bt. Dilaver’in evini Hamza Çavuş Vakfı’na 
bey‘ bi’l-istiğlâl yoluyla sattığı
Mahmiye-i İstanbul’da Sancakdar Hayreddin mahallesinde sâkine olup zâtını 
ma‘rifet-i şer‘iyye ile ârifân Mehmed Efendi b. el-Hâc Receb ve İbrahim b. Şaban 
nâm kimesneler ta‘rîfleriyle mu‘arrefe olan Fâtıma bt. Dilaver meclis-i şer‘-i 
şerîf-i enverde merhûm Hamza Çavuş nâm sâhibü’l-hayrın nukūd-ı mevkūfesine 
bi’l-fi‘l mütevellî olan işbu bâ‘isü’l-kitâb Abdullah Efendi b. Mehmed Efendi ta-
rafından husûs-ı âti’l-beyâna vekîl olup bimâ hüve nehci’s-sübût şer‘an vekâleti 
sâbit olan Ahmed Efendi b. Mustafa mahzarında ikrâr ve takrîr-i kelâm edip 
akd-i âtî sudûruna değin silk-i mülkümde münselik olup mahalle-i mezbûrda 
vâki‘ bir tarafdan Hasan Beşe mülkü ve bir tarafdan mahalle-i mezbûr imâmına 
meşrût[a] vakıf menzili ve bir tarafdan Hüseyin mülkü ve bir tarafdan tarîk-i 
âm ile mahdûd bir beyt-i ulvî ve bir sofa-i ulviyye ve bir beyt-i süflâ ve bir ahır 
ve kenîf ve bir zîr-i zemîn ve bir su kuyusunu müştemil menzilimi bi cümleti’t-
tevâbi‘ ve’l-levâhık [62b] ile vekîl-i mezbûr Ahmed Efendi’ye bi tarîki’l-istiğlâl 
altmış kıt‘a esedî guruşa bey‘ ve teslîm ol dahi bi’l-vekâle iştirâ ve kabûl ve 
teslîm eylediğinden sonra vekîl-i mezbûr Ahmed Efendi menzil-i mahdûd-ı 
mezkûru gıbbe’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan bir 
sene tamâmına değin dokuz guruşa bana îcâr ve teslîm ben dahi istîcâr ve te-
sellüm ve kabûl eyledim dedikde gıbbe’t-tasdîki’ş-şer‘î yine mahalle-i mezbûrda 
sâkin Ahmed Çelebi b. Mehmed nâm kimesne asl-ı mâl-ı vakf-ı mezbûr alt-
mış guruş ile ücret-i lâzımeyi emr ve kabûlü hâvî kefâlet-i sahîha-i şer‘iyye ile 
kefîl olup ve kefîl-i mezbûr Ahmed Çelebi’nin dahi nefsine ve hîn-i mütâlebede 
meclis-i şer‘a ihzâr mahmiye-i mezbûrda Sulu Manastır mahallesinde sâkin 
Hürmüz v. Asvador nâm zimmî kefîl olmağın mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis min şehri Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Eyyûb Çavuş Ağa, İbrahim b. Sinan, Mehmed Efendi [b.] el-Hâc 
Receb, Çavuşzâde el-Muhzır ve gayruhüm.

393 [62b-1] Ayşe Sultan Vakfı’na ait dükkânın tasarruf hakkında 
Emetullah ile Süleyman ve Hüseyin’in sulh oldukları
Mahmiye-i İstanbul’da Soğan Ağa mahallesinde sâkine Emetullah bt. Mustafa 
nâm hâtun zâtını ma‘rifet-i şer‘iyye ile ârifân olan dâmâdı es-Seyyid Nuh Çelebi 
b. Hasan ve Hüseyin Çavuş b. Abdullah ta‘rîfleriyle mu‘arrefe oldukdan son-
ra meclis-i şer‘-i şerîf-i enverde işbu bâ‘isü’l-kitâb Süleyman Çelebi b. (  ) ve 
Hüseyin Halîfe b. Halil nâm kimesneler muvâcehelerinde bi tav‘ihâ ikrâr-ı 
tâm ve takrîr-i kelâm edip Dârü’s-sa‘âdeti’s-seniyye ağası hazretlerinin sâye-i 
nezâretlerinde olan evkāfdan merhûme Ayşe Sultan vakfından Okçularbaşı’nda 
Sebîlhâne kurbunda vâki‘ lede’l-ahâlî ve’l-cîrân ma‘lûmü’l-hudûd bir bâb 
dükkân icâreteyn-i ma‘lûmeteyn ile babam Mustafa ve li ebeveyn er karındaşı 
Ahmed’in tasarrufunda olup babam mezbûr fevt oldukda dükkân-ı mezkûrda 
hissesi olan şâyi‘i benim ile li ebeveyn er karındaşım İbrahim’e intikāl etmekle 
dükkân-ı mezbûrun rub‘u benim hakkım iken mezbûrân Süleyman ve Hüseyin 
benim hisseme bi gayri hakkın vaz‘-ı yed ederler deyû da‘vâ anlar dahi fi’l-hakīka 
mârrü’z-zikr dükkânın nısfı benim ile karındaşım mezbûr İbrahim’in tasarrufu-
muzda olup lâkin her birimiz hissemizi dükkân-ı mezbûrun nısf-ı âharına mu-
tasarrıf olan mezbûr Ahmed[‘e] ma‘rifet-i mütevellî ile ba‘de’l-ferâğ, dükkân-ı 
mezkûrûn mecmû‘u merkūm Ahmed’in hakk-ı müfevvezi olduğundan son-
ra mezbûr Ahmed dükkân-ı mezbûrun mecmû‘unu bâ izn-i mütevellî kendi-
lere ferâğ anlar dahi alâ iştirâki’s-seviy tefevvüz ve kabûl ve ol vechile dükkân-ı 
mezbûrun kendilerin hakk-ı tefevvüzü olmak üzre def ‘a mütesaddî olmuşlar idi 
el-hâletü hâzihî mezbûrân Süleyman Çelebi ve Hüseyin Halîfe ile beynimizde 
muslihûn tavassut edip kırk iki guruş üzerine beynimizde akd-i müsâlaha olun-
dukda ben dahi sulh-i mezbûru kabûl ve bedel-i sulh olan meblağ-ı mezbûr kırk 
iki guruşu yedlerinden alıp kabz edip dükkân-ı mezbûrdan hisseme müte‘allika 
âmme-i de‘âvî ve muhâsamât ve eymân ve mütâlebâtdan mezbûrân Süleyman 
Çelebi ve Hüseyin Halîfe’yi ibrâ-i âmm-ı kātı‘ü’n-nizâ‘la ibrâ ve iskāt eyledim 
ba‘de’l-yevm mezbûrân ile vechen mine’l-vücûh ve sebeben mine’l-esbâb da‘vâ 
ve nizâ‘ım kalmadı dedi[kde] gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis ve’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Ahmed Efendi b. Veli, Ömer Beşe b. Halil, el-Hâc Hüseyin b. Hasan, 
Mehmed b. İsmail, İbrahim Çelebi b. Yusuf.

394 [62b-2] Müstakim bt. Abdullah’ın evini Ahmed Efendi 
b. İlyas’a sattığı
Mahmiye-i İstanbul’da Mi‘mâr Sinan mahallesinde sâkine olup Ali Beşe 
b. Abdullah’ın mu‘takası olan Müstakīm bt. Abdullah nâm hâtun tarafından 
husûs-ı âti’l-beyâna vekîl olduğu zâtını ma‘rifet-i şer‘iyye ile ârifân Hüseyin 
Beşe b. Hasan ve Mustafa Beşe b. Sefer şehâdetleriyle şer‘an sâbit olan Mehmed 
Çelebi b. Sefer meclis-i şer‘-i hatîrde işbu bâ‘isü’l-vesîka fi’l-kazâ Ahmed Efendi 
b. İlyas mahzarında bi’l-vekâle ikrâr ve takrîr-i kelâm edip akd-i âtî sudûruna 
değin müvekkilem mezkûre Müstakīm’in yedimde mülkü olup mahalle-i 
mezbûrda vâki‘ bir tarafı el-Hâc Hüseyin b. Abdülmennân mülküne ve bir 
tarafı Muharrem Efendi’ye meşrûta menzile ve bir tarafı Fâtıma bt. Ramazan 
mülküne ve bir tarafı tarîk-i hâssa müntehî fevkānî iki bâb oda ve bir sofa 
ve tahtânî bir bâb oda ve bi’r-i mâ ve havluyu müştemil mülk menzilini, bi 
cümleti’t-tevâbi‘ ve’l-levâhık tarafeynden îcâb ve kabûlü hâvî bey‘-i kat‘î ile 
merkūm Ahmed Efendi’ye yirmi sekiz bin akçeye bey‘ ve teslîm ol dahi iştirâ ve 
kabûl ve tesellüm eyledikden sonra semeni olan meblağ-ı mezbûr yirmi sekiz 
bin akçeyi yedinden tamâmen kabz ve tesellüm eyledi ba‘de’l-yevm menzil-i 
mahdûd-ı mezkûr mezbûr Ahmed Efendi’nin mülk-i müşterâsı olmuşdur key-
fe mâ yeşâ ve yahtâr mutasarrıf olsun dedikde gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.

[63a] Şuhûdü’l-hâl: Mehmed Efendi b. Abdurrahman, Ahmed Halîfe b. Receb.

395 [63a-1] Nakkaş Musa Bey vakıf menzili mütevelliliğine Mustafa 
Çelebi b. Mehmed’in tayin edildiği
Mahmiye-i İstanbul’da Nahılbend mahallesinde vâki‘ merhûm nakkāş Musa 
Bey nâm sâhibü’l-hayr[ın] vakf eylediği menzilin mütevellîsi olan Mehmed fevt 
olup yeri hâlî ve hizmeti mu‘attal kalmağın işbu râfi‘ü’l-kitâb Mustafa Çelebi 
b. Mehmed nâm kimesne müstakīm ve her vech[ile] tevliyyet uhdesinden gel-
meğe kādir olduğu zeyl-i kitâb-ı müstetâbda mastûrü’l-esâmî olan müslimîn 
ihbârlarıyla mezbûr Mustafa Çelebi menzil-i mezbûra hasbî mütevellî nasb 
ve ta‘yîn olundukda ol dahi tevliyyet-i mezbûreyi kabûl ve merâsimini kemâ 
yenbağī edâ etmeyi ta‘ahhüd etmeğin işbu vesîka-i enîka ketb ve imlâ ve yedi-
ne vaz‘ olundu.
Fi’l-yevmi’s-sâmin ve’l-ışrîn min şehri Recebi’l-ferd li sene seb‘a ve tis‘în ve elf.
Şuhûdü’l-hâl: Mehmed Efendi b. Sefer, Mustafa Çelebi b. Murad, el-Hâc Sâlih 
b. Receb, Ahmed Beşe b. Abdullah, Ahmed Efendi b. Yusuf, Mehmed Efendi 
b. Yusuf el-İmâm.

396 [63a-2] Hasan Beşe b. Osman’ın alacaklarının vârislerinin vasîsi 
tarafından tahsil edildiği
Mahmiye-i İstanbul’da Âşıkpaşa mahallesinde sâkin iken bundan akdem vefât 
eden Hasan Beşe b. Osman’ın verâseti zevce-i metrûkesi Neslihan nâm hâtun 
ile evlâd-ı sıgārı Mustafa ve Osman ve Süleyman’a ve kebîre kızı Hatice’ye mün-
hasır olduğu şer‘an zâhir ve müte‘ayyin oldukdan sonra mezbûre Neslihan’ın 
hâlâ zevci olan Hüseyin Çelebi b. Abdullah nâm kimesne meclis-i şer‘-i şerîf-i 
enverde merkūme Hatice’nin zevci ve sıgār-ı mezkûrûnun tesviye-i umûrları 
için kıbel-i şer‘den mansûb vasîleri olan işbu sâhibü’l-kitâb Ali Beşe b. Mehmed 
mahzarında takrîr-i kelâm edip müteveffâ-yı mezbûr Hasan Beşe’nin Hâslar 
kazâsı müzâfâtından Ereğli kasabasında mahsûrü’l-esâmî kimesneler zimmet-
lerinde olan hakkını taleb ve da‘vâ ve ahz u kabz ve kendiye îsâle mezbûr Ali 
Beşe beni tarafından vekîl etmekle ben dahi ba‘de’l-kabûli’l-vekâle kasaba-i 
mezbûreye varıp zimem-i nâsda olan yirmi dört bin üç yüz akçeyi kabz ve ge-
tirip mezbûra teslîm eyledim meblağ-ı mezbûrda benim alâka ve medhalim ve 
bir vechile da‘vâ ve nizâ‘ım yoktur dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, el-Hâc Musa b. Hasan, el-Hâc Mustafa 
b. Tevekkül, Mehmed Çelebi b. İbrahim, Mehmed Çelebi b. Hüseyin, Ali b. Veli, 
Mustafa Beşe b. Ali.

397 [63a-3] Receb b. Siyami’nin Ali Dede b. Musa’yı evini satmak ve 
borçlarını ödemek üzere vekil ettiği
Fi’l-asl vilâyet-i Anadolu’da Aksaray kasabası mahallâtından Beldecik mahal-
lesi ahâlîsinden olup mahmiye-i İstanbul’da Ali Paşa-yı Atîk mahallesinde mü-
temekkin olan Receb b. Siyami nâm kimesne meclis-i şer‘-i şerîf-i enverde 
mezbûr Beldecik mahallesi sükkânından bâ‘isü hâze’l-kitâb Ali Dede b. Musa 
nâm kimesne mahzarında bi tav‘ihî ikrâr ve takrîr-i kelâm edip silk-i mülküm-
de münselik olup mezbûr Belücek mahallesinde vâki‘ bir tarafdan Emir Ali mül-
kü ve bir tarafdan Mehmed Çelebi mülkü ve iki tarafdan tarîk-i hâs ile mahdûd 
üç bâb tahtânî oda ve havlu ve kenîfi müştemil mülk menzilimi cümle tevâbi‘ 
ve levâhıkı ile semen-i misline âhara bey‘ ve teslîm ve kabz-ı semene ve semen-i 
mezbûrdan işbu hâzır bi’l-meclis Ahmed b. Mehmed[‘e] cihet-i karzdan altı gu-
ruş deynimi ve mahalle-i mezbûre avâ[rı]z mütevellîsine olan beş esedî guruş ki 
cem‘an on bir guruş deynimi edâya ve teslîm ve bâkī kalırsa bana îsâl ve kabz ve 
îsâl mütevakkıf olduğu umûrun küllîsine tarafından mezbûr Ali Dede’yi vekîl 
ve nâib-i menâb nasb ve ta‘yîn eyledim dedikde ol dahi ber vech-i muharrer 
vekâlet-i mezbûreyi kabûl ve merâsimini edâya ta‘ahhüd ve iltizâm etmeğin mâ 
vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed b. el-Hâc Veli, Mehmed b. el-Hâc Ali, Ahmed b. Mehmed, 
Süleyman b. Receb.







398 [63a-4] İsmail Ağa b. Ömer’in vârislerinin miras taksimi 
konusunda aralarında sulh olması
Husûs-ı âti’l-beyânın mahallinde keşf ve tahrîri için fermân-ı şerîf vârid ol-
mağın imtisâlen-leh savb-ı şer‘-i şerîfden irsâl olunan Mevlânâ es-Seyyid 
Abdülmu‘tî Efendi hâssa mi‘mârlarından es-Seyyid Mustafa Halîfe b. Eyyûb 
ve Ahmed Halîfe b. Abdullah ile mahmiye-i İstanbul’da Ayasofya-i Kebîr ma-
hallesinde vâki‘ zikri câ’î menzile varıp zeyl-i kitâbda muharrerü’l-esâmî 
olan müslimîn huzûrunda akd-i meclis-i şer‘-i mübîn eyledikde mahalle-i 
mezbûrede sâkin iken bundan akdem vefât eden İsmail Ağa b. Ömer’in 
verâseti zevce-i metrûkesi Ayşe bt. Abdullah ile sulbî kebîr oğlu Mehmed ve 
kebîre kızları Sâime ve Rukiye ve sagīre kızı Hatice’ye münhasıra olup ba‘dehû 
mezbûr Mehmed dahi fevt olup verâseti li ebeveyn karındaşı mezbûre Sâime 
ile li eb kız karındaşları mezbûretân Rukiye ve Hatice’ye münhasıra olduğu 
mütehakkik oldukdan sonra mezbûre Rukiye Hâtun’un kayınanası ve tara-
fından husûsü’l-beyâna vekîl-i müsecceli olan es-Seyyid Habib Çelebi b. es-
Seyyid Mahmud meclis-i ma‘kūd-ı merkūmda Sâime Hâtun’un zevci ve tara-
fından ikrâr ve takrîrleri [63b] tasdîke vekîl-i sâbitü’l-vekâlesi olan Mehmed 
Ağa b. Hasan mahzarında ikrâr ve takrîr-i kelâm edip müteveffâ-yı mezbûr 
İsmail Ağa’nın terekesinden olup mahalle-i mezbûrede vâki‘ bir tarafdan 
Sakabaşı Ali Ağa vakfı ve bir tarafdan Saray-ı sultânî’nin odun anbarı duva-
rı ve bir tarafdan ba‘zan kule ve ba‘zan Medîne-i Münevvere vakfı ve bir ta-
rafdan tarîk-i âmla mahdûd büyût-ı adîdeyi müştemil olan işbu mülk menzil 
târih-i kitâbdan on bir ay mukaddem verese-i merkūmûn talebleriyle beyn-
lerinde taksîm ve her birinin hissesi tebeyyün ve temyîz ve hüccet olunup ve 
hîn-i taksîmde mezbûre Rukiye’nin hissesinden mezbûre Sâime hissesine dört 
bin akçeye mukārin ziyâde arsa geçip ve hâlâ mi‘mârân-ı mezbûrân mesâha ve 
tahmînleri üzre işbu tûlen iki zirâ‘ on sekiz parmak ve arzen iki buçuk zirâ‘ bi 
hesâb-ı terbî‘î altı buçuk zirâ‘ mikdârı fevkānî nerdübân sahanı mezbûre Sâime 
Hâtun’un hissesine düşüp kat‘ı lâzım gelmiş iken hâlâ mezbûre Sâime Hâtun 
mârrü’z-zikr nerdübân sahanından kasr-ı yed ve mezbûre Rukiye’ye temlîk ve 
teslîm ve ba‘de’l-yevm sahan-ı mezbûr merkūme Rukiye’nin mülkü olup ve ar-
sası merkūme Sâime Hâtun’un mülkü olmak üzre her birimiz râzı oldukdan 
sonra ben müvekkilem mezbûre Rukiye’nin hissesine âid olan arsa ve ebniye-
den merkūme Sâime’ye ziyâde gitmişdir deyû mezbûr Mehmed Ağa’dan taleb 
ve da‘vâ eylediğimde beynimizde münâza‘ât-ı kesîre ve muhâsamât-ı şedîde 
vukū‘undan sonra muslihûn tavassut edip merkūm Mehmed Ağa benimle se-
kiz bin akçe üzerine sulh oldukda ben dahi sulh-i mezbûru kabûl ve bedel-i 
sulh olan meblağ-ı mezbûr sekiz bin akçeyi yedinden tamâmen ahz u kabz ey-
lediğimden sonra husûs-ı merkūma ve bi’l-cümle menzil-i mezbûr ve taksîm-i 
mezkûra müte‘allika âmme-i da‘vâdan mezbûre Sâime Hâtun’un ve merkūm 
Mehmed Ağa’nın zimmetini ibrâ-i âmla ibrâ ve iskāt eyleyip ol dahi bedel-i sul-
ha ve mârrü’z-zikr nerdübân başının sahan-ı mezbûruna ve bi’l-cümle husûs-ı 
menzil-i mezbûra müte‘allika mezbûre Rukiye Hâtun’un zimmetini ibrâ-i âmla 
ibrâ ve iskāt eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ ve’l-ışrîn min Recebi’l-mürecceb li sene seb‘a ve tis‘în ve elf.
Şuhûdü’l-hâl: Ali Çavuş b. Mehmed el-Mübâşir, el-Hâc Mehmed Bey, helvacı 
Abdullah, el-Hâc Mustafa b. Tevekkül, Receb b. Şaban, Mahmud b. Hızır.

399 [63b-1] Rahime bt. Hidayet’in küçük oğlunu terbiyesi için Ayşe 
bt. Hacı İbrahim’e vermesi
Mahmiye-i İstanbul’da Debbâğzâde Hasan Çelebi mahallesinde sâkine olup 
Rahime bt. Hidâyet nâm hâtun meclis-i şer‘-i şerîf-i enverde bâ‘isetü’l-kitâb 
Ayşe bt. el-Hâc İbrahim nâm hâtun mahzarında takrîr-i kelâm edip sadrî oğlum 
işbu meclisde müşâhed iki aylık olan Mehmed b. Hüseyin nâm sagīri terbiyye 
için mezbûre Ayşe’ye teslîm ol dahi kabz ve tesellüm eyledikde sagīr-i mezbûrun 
nafaka ve kisve ve sâir levâzım-ı zarûriyyesi için yevmî beşer akçe farz ve takdîr 
edip harc ve sarfa ve lede’l-ihtiyâr istidâne ve bana râci‘ine izn ve icâzet ver[d]im 
dedikde gıbbe’t-tasdîk mezbûre Ayşe Hâtun dahi eğer sagīr-i mezbûru mezbûre 
Rahime Hâtun benden taleb ve ahz etmezsiz meblağ-ı mefrûzu da‘vâ ve taleb 
etmemek üzre ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa [b.] Tevekkül, Hüseyin b. Mustafa, Ali b. Bâli, 
Hüseyin Efendi Kâtib.

400 [63b-2] Hasan Beşe b. Osman’ın alacaklarını vârislerinin 
tahsil ettiği
Mahmiye-i İstanbul’da Âşıkpaşa mahallesi sükkânından olup bundan ak-
dem vefât eden Hasan Beşe b. Osman’ın verâseti zevce-i metrûkesi Nesli nâm 
hâtun ile sulbî sagīr oğulları Mustafa ve Osman ve Süleyman ve sulbiye kebîre 
kızı Hatice’ye münhasır olduğu şer‘an zâhir ve müte‘ayyin oldukdan son-
ra mezbûre Hatice’nin zevci ve tarafından husûs-ı âti’l-beyâna vekîl-i müsec-
celi ve sıgār-ı mezkûrûnun tesviye-i um[ûr]ları için kıbel-i şer‘den mansûb 
vasîleri olan Ali Beşe b. Mehmed meclis-i şer‘-i şerîf-i enverde işbu bâ‘isü’l-
kitâb Hüseyin Çelebi b. Abdullah mahzarında ikrâr-ı tâm ve takrîr-i kelâm 
edip müteveffâ-yı mezbûr Hasan Beşe ile şerîki olup fevt olan Ahmed Beşe 
b. Osman’ın Hâslar kazâsı müzâfâtından kasaba-i Ereğli’de zimem-i nâsda olan 
hakların cem‘ ve tahsîl ve ahz u kabza ve îsâle mezkûr Ahmed Beşe’nin vere-
sesi ile mezbûr Hüseyin Çelebi’yi taraflarımızdan vekîl eylediğimizde ol dahi 
vekâlet-i mezbûru kabûl ve müteveffiyân-ı mezbûrânın anda zimem-i nâsda 
olan yetmiş bir bin altı yüz akçeyi bi’l-vekâle kabz edip geldikde hâlâ bey-
nimizde hesâb gördükde meblağ-ı mezbûrun yirmi dört bin üç yüz akçesi 
mezkûr Hasan Beşe’nin malı olduğu sâbit ve mütehakkik olmağla meblağ-ı 
mezbûru yedinden kabz eyledim min ba‘d meblağ-ı mezbûra müte‘allika her 
birimizin âhar ile da‘vâ ve nizâ‘ımız kalmamışdır dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fî evâili Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Musa b. Hüseyin, Mehmed Çelebi b. İbrahim, Mehmed 
Çelebi b. Hüseyin, Ali [b.] Hüseyin, Mustafa b. Ali, Osman b. Halil.

401 [63b-3] Ayşe bt. Abdullah’ın Şeyh Mehmed Beşe b. Mehmed’den 
muhâlaa yoluyla boşandığı
Mahmiye-i İstanbul’da Molla Hüsrev mahallesinde sâkin zâtı ma‘rifet-i şer‘iyye 
ile ârifân Çukadâr el-Hâc Mehmed Beşe b. Mehmed ve İbrahim b. Ahmed 
ta‘rîfleriyle mu‘arrefe olan Ayşe bt. Abdullah nâm hâtun meclis-i şer‘-i şerîf-i 
enverde zevci olup hâlâ vilâyet-i Anadolu’da Taşköprü kasabasında seferdâr 
olan Şeyh Mehmed Beşe b. Mehmed b. İbrahim’in karındaşı ve tarafın-
dan husûs-ı âti’l-beyâna vekîl olduğu kasaba-i mezbûre ahâlîsinden Mustafa 
b. Ömer ve Ali b. el-Hâc Mehmed şehâdetleriyle şer‘an sâbit olan şerbetçi 
Mustafa Beşe mahzarında ikrâr ve takrîr-i kelâm edip zevcim mezbûr Şeyh 
Mehmed Beşe zimmetinde mütekarrir ve ma‘kūdun-aleyh olan iki bin akçe 
mehr-i müecceli mukābelesinde beynimiz[de] ma‘lûm bir sîm kılıç ve bir mü-
nakkaş çuka dolama ve bir siyah kama alıp kabz ve kabûl ettiğimden sonra na-
faka ve iddet-i ma‘lûmem ve me’ûnet-i süknâm dahi kendi üzerime olmak üzre 
vekîl-i mezbûr [64a] ile muhâla‘a-i sahîha-i şer‘iyye ile muhâla‘a edip ol dahi 
bi’l-vekâle hul‘-ı mezbûru kabûl ettikden sonra hukūk-ı zevciyyete müte‘allika 
âmme-i da‘vâdan ben müvekkilin zimmetini ve vekîl-i merkūm benim zim-
metimi ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, el-Hâc Mustafa b. Tevekkül, Mehmed 
Çelebi b. Derviş, Ali Beşe b. Bâli.







402 [64a-1] Marşife bt. Yorgo ile Dimitri v. Sibofil’in anlaşarak 
yaptıkları ev satışını fesh ettikleri
Mahmiye-i İstanbul’da Mirahor mahallesinde sâkine olup zâtı Ali Çavuş b. Ahmed 
ve Mustafa b. Hüseyin ta‘rîfleriyle mu‘arrefe olan Marşife bt. Yorgo nâm nasrâniye 
meclis-i şer‘-i hatîr-i enverde Dimit[ri] v. Sibofil nâm zimmî mahzarında ikrâr ve 
takrîr-i kelâm edip mezbûr Dimitri’ye yedinde olan hüccet nâtıka olduğu üzre 
mahalle-i mezbûrede vâki‘ ma‘lûmü’l-hudûd büyût-ı adîdeyi müştemil mülk 
menzilimi iki yüz elli guruşa bey‘ ve teslîm ol dahi iştirâ ve tesellüm eyledikden 
sonra semeni olan meblağ-ı mezbûrun ancak otuz dört guruşunu alıp bâkīsini 
zimmetinde iken bi’t-tamâm aldım deyû kâziben ikrâr etmiş idi binâen alâ zâlik 
bâkī iki yüz on altı guruşu mezbûr Dimitri’den da‘vâ ve taleb eylediğimde bey-
nimizde nizâ‘-ı küllî vâki‘ olmuşdu hâlâ bey‘-i mezkûru rızâmız ile beynimizde 
fesh ve ikāle edip mezbûr Dimitri menzil-i merkūmu bana teslîm ben dahi ba‘de’l-
kabz makbûzum olan meblağ-ı mezbûr otuz dört guruşu yine merkūm Dimitri’ye 
teslîm ol dahi kabz ve tesellüm eylediğinden sonra husûs-ı mezbûra müte‘allika 
cemî‘ da‘vâ ve mütâlebâtdan her birimiz âharın zimmetini ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Recebi’l-ferd li sene seb‘a ve tis‘în ve elf.
Şuhûdü’l-hâl: Ali Çavuş [b.] Ahmed, Mustafa b. Hüseyin, el-Hâc Mustafa 
b. Tevekkül, Parsih v. Yasef, Pilaş v. Yorgi.

403 [64a-2] Kolo v. Marti’nin Hızır Beşe b. Sinan’dan sattığı eşyadan 
dolayı alacaklı olduğu
Mahmiye-i İstanbul’da vâki‘ Kırkçeşme sakalarından işbu bâ‘isü’l-vesîka Kolo 
v. Marti nâm zimmî meclis-i şer‘-i şerîf-i [enverde] saka Hızır Beşe b. Sinan 
mahzarında üzerine da‘vâ ve takrîr-i kelâm edip târih-i kitâbdan bir sene mu-
kaddem mezbûr Hızır Beşe’ye bey‘ ve teslîm ol dahi yedinden iştirâ ve kabz ey-
lediği bir re’s bârgir ve bir çift kösele meşk ve kova bahâsından zimmetinde do-
kuz bin altı yüz akçe hakkım olup meblağ-ı mezbûrun bundan esbak yine? beş 
bin üç yüz kırk akçesini ahz u kabz edip dört bin iki yüz altmış akçesi zim-
metinde bâkī kalmağla hâlâ mezbûr Hızır Beşe’ye suâl olunup meblağ-ı bâkī-i 
mezbûrun alıverilmesi matlûbumdur dedikde gıbbe’s-suâl mezbûr Hızır Beşe 
cevâbında kaziyye minvâl-i muharrer üzre olup zikr olunan bârgir ve meşk ve 
kova semenlerinden bâkī zimmetinde vâcibü’l-edâ dört bin iki yüz altmış akçe 
müdde‘î-i mezbûra deyni olduğunu ikrâr ve i‘tirâf etmeğin mûcebince meblağ-ı 
mezbûr dört bin iki yüz altmış akçeyi müdde‘î-i mezbûra edâya tenbîh oluna 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Sakabaşı Ali b. Abdullah, Mustafa [b.] Abdullah, Ahmed b. Mustafa, 
Hüseyin b. Mahmud.

404 [64a-3] Yenisaray Çamaşırcılar Odası Vakfı hesabının yeni 
mütevelliye teslim edildiği
Saray-ı cedîd-i sultânî -dâme mahfûfen bi’l-avni’s-Samedânî-’de câmeşûy oda-
sı ahâlîsinin mühimmâtına mevkūfe nukū[da] hâlâ mütevellî olan Hüseyin Bey 
b. Cafer meclis-i şer‘-i şerîf-i enverde ve mahfil-i dîn-i münîf-i ezherde vakf-ı 
mezbûr[a] sâbıkan mütevellî olan işbu bâ‘isü’l-kitâb Osman Efendi b. Ali mahza-
rında bi’t-tevliyye ikrâr-ı tâm ve takrîr-i kelâm edip mezbûr Osman Efendi vakf-ı 
mezbûra mütevellî olup tevliyyet-i mezbûrdan azl ve yerine ben mütevellî olmağ-
la mâl-ı vakf olan bin beş yüz guruşun beş yüz guruşu Mosis nâm zimmî zimme-
tinde olmağla meblağ-ı mezbûr ile beni mezkûr Mosis üzerine havâle eyledikde 
ben dahi kabûl ve bâkī bin guruşunu işbu meclis-i şer‘de nakid bana teslîm ben 
dahi yedinden bi’t-tamâm ahz u kabz edip husûs-ı mezbûra müte‘allika mezkûr 
Osman Efendi ile bi vechin mine’l-vücûh da‘vâ ve nizâ‘ımız kal[ma]mışdır de-
dikde gıbbe’t-tasdîki’l-mu‘teberi’l-vicâhî, mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mehmed b. Mehmed, Yusuf Bey b. Ali, el-Hâc Hüseyin 
b. Abdullah, Ahmed Çelebi b. Yusuf, Ahmed Ağa b. el-Hâc Mehmed.

405 [64a-4] Arzuman v. Bahadır’ın Süleyman Beşe b. Bayram ile alacak 
davasında sulh oldukları
Bennâ tâifesinden Arzuma[n] v. Bahadır nâm zimmî meclis-i şer‘-i şerîf-i 
enverde mahmiye-i İstanbul’da el-Hâc Hamza mahallesinde sâkin bâ‘isü 
hâzihi’l-vesîka Süleyman Beşe b. Bayram mahzarında ikrâr ve takrîr-i kelâm 
edip mezbûr Süleyman Beşe târih-i kitâbdan on ay mukaddem kendi men-
zili kurbunda vâki‘ çarşıda müceddeden bir mülk hamam binâ etmekle 
ben dahi ırgādiyyesi benim üzerime olmak üzre mezbûr Süleyman Beşe’ye 
hamam-ı mezkûru binâya üç yüz elli esedî guruş ücretle kavl edip ve hamam-ı 
mezkûru binâ ve itmâm ettikden sonra meblağ-ı mezkûrûn iki yüz altmış gu-
ruşu mezbûr Süleyman Beşe yedinden ahz u kabz edip doksan guruş kalmağ-
la bundan akdem meblağ-ı bâkī-i mezbûru merkūm Süleyman Beşe’ [64b] 
den taleb ve da‘vâ eylediğimde beynimizde ba‘de’n-nizâ‘ muslihûn tavassut 
edip da‘vâ-yı mezkûremden beni mezbûr Süleyman Beşe ile üç esedî guruş 
üzerine inşâ-i akd-i sulh eylediklerinde ben dahi sulh-i mezbûru kabûl ve 
bedel-i sulh olan meblağ-ı mezbûr üç guruşu merkūm Süleyman Beşe yedin-
den ahz u kabz ettikden sonra mâ‘adâ seksen yedi guruşa ve bi’l-cümle ücre-
time müte‘allika âmme-i da‘vâdan her birimiz âharın zimmetini ibrâ-i âmm-ı 
kātı‘ü’l-hısâmla ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâmin [min Cumâdel]âhire li sene seb‘a ve tis‘în ve elf.
Şuhûdü’l-hâl: Yakub b. Mehmed, Ali Beşe b. Abdünnebi, Abdurrahman 
b. Mehmed, Ahmed Ağa b. Abdullah, Süleyman Beşe [b.] Mustafa Kethüdâ, Ali 
Çelebi b. Mehmed, Odabaşı Mustafa b. Ahmed.

406 [64b-1] Yeniçeriler 16. Ağa Bölük Odası Vakfı 
muhasebesinin görülmesi
Dergâh-ı âlî yeniçerilerinin on altıncı ağa bölüğüne mahsûs oda ahâlîsi tarafın-
dan husûs-ı âti’l-beyâna vekîl olduğu Mehmed Beşe b. Mustafa ve Mustafa Beşe 
b. Ali nâm kimesneler şehâdetleriyle şer‘an sâbit olan Süleyman Çelebi b. Bayram 
nâm kimesne meclis-i şer‘-i şerîfde oda-i mezkûrenin nukūd-ı mevkūfesi olan 
beş bin yüz altmış esedî guruşa bi’l-fi‘l mütevellî olan bâ‘isü hâze’l-kitâb el-Hâc 
Mustafa b. Ömer nâm kimesne mahzarında bi’l-vekâle ikrâr ve takrîr-i kelâm 
edip bin doksan altı senesi Şa‘bân gurresinde bin doksan yedi Şa‘bânı gurresi-
ne gelince beynimizde mezbûr el-Hâc Mustafa’nın muhâsebesini gördüğümüz-
de asl-ı mâl olan meblağ-ı mezbûr beş bin yüz altmış guruşun dört bin on gu-
ruşu zimem-i nâsda olup ve bin yüz elli guruşu der kîse bulunup ve târih-i 
mezbûrdan târih-i kitâba gelince meblağ-ı mezbûrun murâbahasından hâsıl ve 
cümlemizin izniyle odanın beynimizde ma‘lûm masrûfuna harc ve sarf eyledi-
ği meblağdan mâ‘adâ yüz on dört esedî guruş bâkī ve asl-ı mâl olan meblağ-ı 
mezbûra zam olunup yedinde olan memhûr temessükü mûcebince cem‘an beş 
bin iki yüz yetmiş dört guruşdan gayrı mezbûr el-Hâc Mustafa yedinden zim-
metinde bir akçe ve bir habbe kal[ma]mışdır dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Molla Mustafa b. Hüseyin tâbi‘-i Hüseyin Efendi, el-Hâc Osman 
b. Ömer tâbi‘-i Hurrem, Solak Ebûbekir Ağa b. ( ), Cafer Beşe b. ( ).

407 [64b-2] Hasan Beşe b. Zülfikār ile ortağının un satışından Pilaş 
v. Pandazi’de alacakları olduğu
Mahmiye-i İstanbul’da Unkapanı kurbunda Hoca Hayreddin mahallesinde 
sâkin uncu Hasan Beşe b. Zülfikār asâleten ve mezbûr Hasan Beşe’nin şerîki 
İlya v. Yani tarafından husûs-ı âti’l-beyâna vekîl olduğu kapan-ı mezbûrede 
uncu olan Panayot v. Dimitri ve Yani v. Nikola nâm zimmîler şehâdetleriyle 
şer‘an sâbit olan Todori v. Yorgi vekâleten meclis-i şer‘-i şerîf-i enverde kasaba-i 
Beşiktaş’a tâbi‘ Arab iskelesi fırınında ekmekçi olan Pilaş v. Pandazi nâm zimmî 
mahzarında üzerine her biri asâleten ve vekâleten da‘vâ ve takrîr-i kelâm edip 
mezbûr Pilaş gāibân ani’l-meclis Nikola ve Yorgi nâm zimmîler ile zikr olunan 
Arab iskelesinde vâki‘ fırında ekmekçilikte şerîkler olmağla mezbûrûn Pilaş ve 
Nikola ve Yorgi zimmîler bundan akdem her biri âharın zimmetinde lâzım ge-
len mikdâr meblağa kefîl olmak üzre yedimizden müşterâ ve makbûz beynimiz-
de i[lm-i] şer‘î ile ma‘lûm dakīk bahâsından ba‘de küllî hesâb on dokuz bin dört 
yüz otuz akçe hakkım olup meblağ-ı mezbûrun iki bin akçesini bundan akdem 
vefât [eden] mezbûr Yorgi’den ahz u kabz edip on yedi bin dört yüz otuz akçe 
hakkım zimmetinde bâkī kalmağın hâlâ mezbûr Pilaş’a suâl olunup meblağ-ı 
bâkī-i mezbûrun alıverilmesi bi’l-asâle [ve] bi’l-vekâle matlûbumdur dediklerin-
de gıbbe’s-suâl mezbûr Pilaş cevâbında fi’l-hakīka kaziyye vech-i meşrûh üzre 
olmağla meblağ-ı bâkī-i mezbûr on yedi bin dört yüz otuz akçe hâlâ zimmetinde 
lâzımü’l-edâ deyni olduğunu tâyi‘an ikrâr ve i‘tirâf etmeğin mûcebince meblağ-ı 
bâkī-i mezbûr on yedi bin dört yüz otuz akçeyi müdde‘iyân-ı mezbûrâna edâ ve 
teslîme merkūm Pilaş’a tenbîh olunup mâ hüve’l-vâki‘ bi’t-taleb ketb [olundu].
Şuhûdü’l-hâl: Ali Efendi el-Kâtib, Ali Beşe b. Bâli, Mehmed Efendi b. Ahmed, 
İbrahim Efendi el-Kâtib, Mihayil v. Dimitri, Mihayil v. Kosta.

408 [64b-3] Havva bt. Hacı Mehmed ile oğlunun evlerini 34. Cemaat 
Oda Vakfı’na bey‘ bi’l-istiğlâl yoluyla sattıkları
Mahmiye-i İstanbul’da Gurebâ Hüseyin Ağa mahallesinde sâkine olup zâtı 
ma‘rifet-i şer‘iyye ile ârifân olan Hüseyin Odabaşı b. Abdullah ve demirci el-
Hâc Mustafa b. (  ) nâm kimesneler ta‘rîfleriyle mu‘arrefe olan Havva bt. el-Hâc 
Mehmed ile sadrî kebîr oğlu Ali Beşe b. el-Hâc Ahmed nâm kimesne meclis-i 
şer‘-i şerîf-i enverde otuz dört cemâ‘ate mahsûs odanın mühimmâtı için 
mevkūfe nukūdun bi’l-fi‘l mütevellîsi olan bâ‘isü hâze’l-kitâb Haffâf Ali Çelebi 
b. Abdullah mahzarında her biri ikrâr-ı tâm ve takrîr-i kelâm edip ale’l-iştirâki’s-
seviy silk-i mülkümüzde münselik olup mahalle-i mezbûrede vâki‘ bir tarafdan 
Kethüdâ Paşa mülkü ve bir tarafdan Murad Paşa hazînedârı mülkü ve bir taraf-
dan Sefer Ağa mülkü ve bir tarafdan tarîk-i hâs ile mahdûd dâhilinde üç oda ve 
bir matbah ve bir kiler ve havlu ve bahçe ve su kuyusu ve kenîfi ve hâricinde 
iki bâb fevkānî oda ve tahtında ahırı müştemil mülk menzilimi cümle tevâbi‘ ve 
levâhıkı ile mütevellî-i mezbûr Ali Çelebi bi tarîki’l-istiğlâl üç yüz on beş esedî 
guruşa bey‘ ve teslîm ol dahi ber vech-i muharrer yedinde olan mâl-ı vakf-ı 
mezbûr ile iştirâ ve kabz ve tesellüm eyledikden sonra semeni olan meblağ-ı 
mezbûru yedinden ale’l-iştirâki’s-seviy ahz u kabz eyledik menzil-i mahdûd-ı 
mezkûru mütevellî-i mezbûr gıbbe’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan üç yüz altmış gün tamâmına değin kırk yedi guruş ile bir rub‘ 
guruşa yine bize îcâr ve teslîm biz dahi [65a] ber vech-i istîcâr kabûl eyledik de-
diklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin Odabaşı b. Abdullah, el-Hâc Mustafa b. demirci, Aşçı 
İbrahim Beşe, Mehmed Beşe b. (  ), el-Hâc Ali b. Mahmud b. Şaban, Yirmi iki 
cemâ‘at odabaşı[sı] Ali Çelebi, el-Hâc Mustafa b. Tevekkül, İbrahim Çelebi 
b. Ahmed, Ahmed b. Sefer.

409 [65a-1] İsak v. Mosi’nin câriyesi Hatice’yi Hacı Musa 
b. Mehmed’e sattığı
Havâss-ı Aliyye kazâsı müzâfâtından kasaba-i Hasköy’de sâkin İsak v. Mosi nâm 
yahudi meclis-i şer‘-i şerîf-i enverde işbu râfi‘ü’l-kitâb el-Hâc Musa b. Mehmed 
nâm kimesne mahzarında ikrâr-ı sahîh-i şer‘î ve i‘tirâf-ı sahîh-i mer‘î kılıp 
câriye-i memlûkem işbu açık kaşlı ala gözlü orta boylu Rûsiyyetü’l-asl olup 
Hatice tesmiye olunan câriye yedimde şeref-i İslâm ile müşerref olmağla müs-
lime bey‘i lâzım gelmeğin mevsûfe-i mezbûre nidâ ve müzâyede olundukda 
on dört bin yüz akçede mezbûr el-Hâc Musa üzerinde karâr edip ziyâde ile 
tâlib-i âhar olmamağla mevsûfe-i mezbûreyi mezkûr el-Hâc Musa’ya meblağ-ı 
mezbûra bey‘ ve temlîk ve teslîm ol dahi iştirâ ve kabûl ve temellük ve tesel-
lüm eyledikden sonra semeni olan meblağ-ı mezbûr on dört bin yüz akçeyi 
yedinden tamâmen ahz u kabz eyledim ba‘de’l-yevm câriye-i mezbûre mülk-i 
müşterâsıdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Haseki İbrahim Bey b. Hasan, du‘âcı Ahmed Çelebi, Hüseyin Efendi 
b. Abdülvehhâb, Bezzâ[zi]stân kethüdâsı Mehmed Ağa, Hüseyin b. Bayram.

410 [65a-2] Hasan Çelebi b. Mustafa’nın terekesinin vârisleri 
arasında paylaşılması
Mahmiye-i İstanbul’da Çelebioğlu mahallesi sükkânından iken bundan akdem 
vefât eden nakkāş Hasan Çelebi b. Mustafa nâm kimesnenin verâseti zevce-i 
metrûkesi Kerime bt. Hızır nâm hâtun ile sulbiye kebîre kızı Emetullah nâm 
hâtuna münhasıra olup kable’l-kısme mezbûre Emetullah dahi fevt olup verâseti 
zevc-i metrûkü el-Hâc Osman b. Mehmed ile vâlidesi mezbûre Kerime’ye mün-
hasıra ve tashîh-i mes’eleleri bi tarîki’l-münâsahati’ş-şer‘iyye on altı sehimden 
olup sihâm-ı mezbûreden yedi sehim merkūm el-Hâc Osman ve dokuz sehmi 
merkūme Kerime’ye isâbet eylediği şer‘an sâbit ve müte‘ayyin oldukdan sonra 
mezbûr el-Hâc Osman meclis-i şer‘-i şerîf-i enverde merkūme Kerime Hâtun 
mahzarında ikrâr-ı tâm ve takrîr-i kelâm edip müteveffâ-yı evvel-i mezbûrun te-
rekesinden olup mahalle-i mezbûrede vâki‘ lede’l-ahâlî ma‘lûmü’l-hudûd mülk 
menzilden mâ‘adâ müteveffiyân-ı mezbûrânın cemî‘ terekelerinden her birimiz 
hesâb-ı mezkûr üzre kendiye isâbet eden hisse-i şer‘iyye-i mezbûrumuzu bi’t-
tamâm ahz u kabz edip ve menzil-i mezbûrdan bana isâbet [eden] yedi sehim 
hisse-i şer‘iyyemi merkūme Kerime’ye otuz altı bin akçeye bey‘ ve temlîk ve 
semen-i mezbûrun altı bin akçesini ahz u kabz edip otuz bin akçesi bâkī kalmış-
dı hâlâ mezbûre Kerime meblağ-ı bâkī-i mezbûr otuz bin akçeyi dahi bana edâ 
ve teslîm ben dahi bi’t-tamâm ahz u kabz ve istîfâ edip müteveffân-ı mezbûrânın 
kalîl ü kesîr ve celîl ü hakīr bi’l-cümle ism-i mâl [ıtlâk] olunur terekelerinden 
hisse-i şer‘iyyemize ve târih-i kitâba gelince beynimizde cereyân eden sâir ahz 
u i‘tâya ve mu‘âmelât-ı şettâ ve hukūk-ı ma‘lûme ve mechûleye müte‘allika 
âmme-i da‘vâdan her birimiz âharın zimmetini ibrâ-i âm ve kātı‘ü’n-nizâ‘la ibrâ 
ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Nasuhi Efendi b. Mehmed el-İmâm, Mustafa Efendi b. Musli, Musa 
Çelebi b. Ahmed, Abdullah Efendi, Hasan Çelebi b. Abdullah, el-Hâc Mustafa 
b. Abdullah, Mustafa Efendi b. Bayram Çelebi.

411 [65a-3] Ali Ağa b. Süleyman’ın eşi Ümmügülsüm bt. Mehmed’e 
kendisiyle ortak olduğu evdeki hissesini hibe etmesi
Zikri âtî husûsun mahallinde ketb u tahrîri iltimâs olunmağın savb-ı şer‘-i 
şerîf-i Nebevîden irsâl olunan Mevlânâ Mehmed Efendi mahmiye-i İstanbul’da 
Davudpaşa mahallesinde vâki‘ Ali Ağa b. Süleyman’ın sâkin olduğu menzile va-
rıp zeyl-i kitâb-ı müşgîn-nikābda mektûbü’l-esâmî müslimîn huzûrlarında akd-i 
meclis-i şer‘-i Mustafavî ettikde, mezbûr Ali Ağa meclis-i ma‘kūd-ı mezkûrda 
zevcesi işbu sâhibetü’l-kitâb Ümmügülsüm bt. Mehmed nâm hâtun mahzarın-
da ikrâr-ı tâm ve takrîr-i kelâm edip zevcesi mezkûre Ümmügülsüm ile ale’l-
iştirâki’s-seviy mülkümüz olup mahalle-i mezbûrede vâki‘ iki tarafı Aşçı Ali 
Ağa odaları ve bir tarafı tarîk-i âm ile mahdûd dâhiliyyesi bir bâb tahtânî oda 
ve bir sofa ve bir matbah ve bir su kuyusu ve cüneyne ve kenîf ve hâriciyyesi 
bir bâb tahtânî oda ve bir sofa ve bir ahır ve kenîfi müştemil mülk menzilin-
de olan nısf-ı şâyi‘i bi cümleti’t-tevâbi‘ ve’l-levâhık tarafeynden îcâb ve kabûlü 
hâvî şurût-ı müfsideden ârî bey‘-i bâtt-ı sahîh-i şer‘î ile yüz elli guruşa zev-
cem mezkûre Ümmügülsüm’e bey‘ ve temlîk ve teslîm ol dahi vech-i meşrûh 
üzre iştirâ ve temellük eyledikden sonra semeni olan meblağ-ı mezkûr yüz elli 
guruş hibetü’d-deyn mimmen aleyhi’d-deyn sahîhatün mısdâkınca mezbûre 
Ümmügülsüm’e hibe-i sahîha-i şer‘iyye ile hibe ve temlîk ol dahi meclis-i hibe-
de ittihâb ve kabûl eyledi fîmâ ba‘d menzil-i mahdûd-ı mezkûrûn mecmû‘u zev-
cem mezkûre Ümmügülsüm’ün mülk-i sahîhi olup ( ).

[65b] &lt;&lt;kalafat tüccarından olup mahrûse-i Galata’da müsâfiren sâkinlerinden 
bâ‘isetü hâze’l-vesîka Panale ve Golaf nâm ve şerîki Kızılya v. Mirşin nam …? 
meclis-i şer‘-i şerîf-i lâzımü’t-teşrîfde Yahud …? ( )&gt;&gt;

412 [65b-1] İlyandi v. Kondistadilo’nun Mısır Valisi Hamza Paşa’ya 
ait buğdayın bir kısmının Ali Paşa tarafından alınıp kalanın 
İstanbul’a getirilip teslim edildiği
Sefîne reislerinden İstanköylü İlyandi v. Kondistadilo nâm zimmî meclis-i 
şer‘-i şerîf-i enverde ve mahfil-i dîn-i münîf-i ezherde hâlâ mısr-ı Kahire 
vâlisi olan düstûr-ı zî-şân vezîr-i âsaf-nişân râkibü huyûli’l-iz ve’l-ikbâl sâhibü 
ricâli’l-mecd ve’l-iclâl sa‘âdetlü Hamza Paşa -dâme birruhû ve fesâhû- hazret-
leri taraf-ı bâhirü’ş-şereflerinden husûs-ı âti’l-beyâna vekîl-i sâbitü’l-vekâleleri 
olan zahrü’l-emsâl Yahya Ağa mahzarında takrîr-i kelâm ve ta‘bîr ani’l-merâm 
edip vezîr-i müşârün-ileyh hazretleri mahrûse-i mezkûrede olan etbâ‘ından 
Ömer Ağa İskenderiye limanından İstanbul’a nakl için bin iki yüz doksan do-
kuz keyl buğdayını sefîneme tahmîl ben dahi kabz edip İstanbul’a gelirken 
sâbıkan teftîşe me’mûr olup hâlâ İstanköy muhâfızı olan Ali Paşa hazretleri 
mârrü’z-zikr buğdaydan altı yüz bir keyl buğday bi gayri hakkın cebren yedim-
den ahz u kabz ve tesellüm ve kabzı nâtık yedime temessük verdikden sonra 
hâlâ mahmiye-i İstanbul’a gelip bâkī kalan sekiz yüz doksan sekiz keyl buğda-
yı mûmâ-ileyh Yahya Ağa’ya teslîm ol dahi ahz u kabz etmeğin hâlâ mûmâ-
ileyh Yahya Ağa’ya suâl olunup takrîri tahrîr olunması matlûbumdur dedikde 
gıbbe’s-suâl mûmâ-ileyh Yahya Ağa cevâbında fi’l-hakīka hâl bâlâda meşrûh ve 
beyân olunan minvâl üzre olup mezkûr İlyandi Reis’den sekiz yüz doksan se-
kiz keyl buğday ahz u kabz ve tesellüm eylediğini bi’t-tav‘ ikrâr ve i‘tirâf etme-
ğin mûmâ-ileyh Yahya Ağa’nın vech-i meşrûh üzre olan i‘tirâfı bi’t-taleb ketb 
olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, el-Hâc 
Mustafa b. Tevekkül, Mustafa Çelebi b. Abdülmümin, Mehmed b. Derviş.







413 [65b-2] Defterdar Hasan Paşa b. Hacı Süleyman’dan çocuklarına 
miras kalan çiftliğin satışının hileli fiyat (gabn-i fâhiş) sebebiyle 
iptal edildiği
Temeşvar vâlisi oldukdan sonra maktûlen vefât eden defterdâr Hasan Paşa b. el-
Hâc Süleyman’ın sulbî sagīr oğlu Mehmed Bey ve sulbiye sagīre kızı Fâtıma 
Hanım’ın tesviye-i umûrları için kıbel-i şer‘den mansûb vasîleri olan işbu 
bâ‘isü’l-kitâb İbrahim Efendi b. Yusuf dîvân-ı kāimmakām-ı hazret-i sadr-ı 
a‘zamîde ma‘kūd meclis-i şer‘-i şerîfde zikri âtî çiftliğe işbu vâzı‘ü’l-yed olan 
Mehmed Bey b. Mustafa mahzarında bi’l-vesâye üzerine da‘vâ ve takrîr-i kelâm 
edip Havâss-ı Aliyye kazâsına tâbi‘ Petinehor nâm karyede vâki‘ yine merhûm-ı 
mezbûr intimâ’ ile tahdîd ve tavsîfden müstağnî çiftlik ve içinde mevcûd olan 
işbu yedimde olan iki kıt‘a hüccet ve defter nâtık olduğu devâb ve mevâşî 
ve âlât-ı zirâ‘at ve hırâset ve sâir müştemilâtı müteveffâ-yı mezbûrun ile’l-
vefât mülkü ve hakkı olup ba‘de vefâtihî vasîsi olduğu sagīrân-ı mezbûrânın 
hisse-i irsiyyelerine ta‘yîn ve ol vechile mülk ve hakları iken bin doksan beş 
senesi Şa‘bân’ında mahmiye-i İstanbul’da Şıkk-ı evvel defterdârı vekîli olan 
Mehmed Efendi sagīrân-ı mezbûrânın velîleri ve cedd-i sahîhleri mezbûr el-
Hâc Süleyman ma‘rifetiyle müteveffâ-yı mezbûrun cânib-i mîrîye olan deyni 
için çiftlik-i mezbûru cemî‘ müştemilâtı ile yüz yirmi bin akçeye Mehmed Ağa 
b. Mehmed nâm kimesneye bey‘ ve teslîm ve kabz-ı semen edip ol dahi ba‘de’l-
iştirâ sene-i mezbûre Ramazân-ı mübâreki’nde mezbûr Mehmed Bey’e bin yet-
miş esedî guruşa bey‘ ve teslîm ol dahi iştirâ ve tesellüm-i semen eyledikden 
sonra çiftlik-i mezbûrun kıymet-i misli bin beş yüz guruş olup bey‘-i mezbûr 
gabn-i fâhiş ile bey‘ olunmağla kıbel-i saltanat-ı aliyyeye arz-ı hâl olundukda 
bey‘-i mezbûrun gabn-i fâhiş ile olduğu sâbit olursa semen deyû verilen meblağ 
geri red ve teslîm ve çiftlik-i mezbûr sagīrân-ı mezbûrân için ahz ve hıfz oluna 
deyû yedime emr-i şerîf-i âlîşân verilmeğin husûs-ı mezbûr mezkûr Mehmed 
Bey’den istikşâf olunup müeccel icrâ olunmak matlûbumdur deyû tuğrâ-yı 
garrâ-yı sultânî ile mu‘anven ve mahalli emr-i şerîf-i âlîşân ibrâz edip mezkûr 
Mehmed Bey muvâcehesinde feth ve kırâat olundukda mazmûnu min külli’l-
vücûh vasiyy-i mezbûr İbrahim Efendi’nin takrîr-i meşrûhuna muvâfık bulun-
mağın gıbbe’s-suâl mezbûr Mehmed Bey cevâbında fi’l-hakīka çiftlik-i mezkûre 
bâlâda şerh ve beyân ve tafsîl ve ayân olunan minvâl üzre mûmâ-ileyh Mehmed 
Efendi’den yüz yirmi bin akçeye iştirâ eden mezkûr Mehmed Ağa’dan ben bin 
yetmiş kıt‘a esedî guruşa iştirâ ve teslîm-i semen eyledim deyû mülk-i müşterâsı 
olmak üzre zabt ve tasarrufuna ikrâr lâkin çiftlik-i mezbûrun [66a] hîn-i bey‘de 
kıymeti bin beş yüz kıt‘a esedî guruş olmağla bey‘-i mezbûr gabn-i fâhiş oldu-
ğunu inkâr edicek vasiyy-i mezbûrun husûs-ı merkūm için meclis-i mezkûra 
ihzâr eylediği yine karye-i mezbûre sükkânından olup husûs-ı mezbûra vukūf 
ve şu‘ûru olan müslimînden Ahmed Efendi b. Ali el-İmâm ve Hatîbî Mustafa 
Efendi b. Şemseddin ve Müezzin Mehmed Halîfe b. Ali ve Hasan b. Ahmed 
nâm kimesneler fi’l-hakīka çiftlik-i mezkûrûn bi cümleti’t-tevâbi‘ hîn-i bey‘-i 
mezkûrda kıymet-i misli bin beş yüz guruşdur bundan nâkıs değildir çiftlik-i 
mezkûrûn semeni olan yüz yirmi bin akçe semen-i mislinden noksân-ı fâhiş 
ile nâkıs olmağla bey‘-i mezbûr gabn-i fâhiş ile olduğuna biz şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl 
ve’t-tezkiyye şehâdetleri makbûle olmağın mûcebiyle ba‘de’t-tenbîh mezbûr 
Mehmed Bey meclis-i şer‘-i kavîm-i lâzımü’t-tekrîmde vasiyy-i mezkûr İbrahim 
Efendi muvâcehesinde ikrâr ve i‘tirâf edip ben mezkûr çiftliğin evvel semeni 
olan meblağ-ı merkūm yüz yirmi bin akçeyi bi’t-tamâm ve’l-kemâl ahz u kabz 
ve tesellüm edip çiftlik-i mezbûr ve cemî‘ müştemilâtını mahallinde kendiye 
teslîmini iltizâm eyledim dedikde gıbbe’t-tasdîki’l-mu‘teberi’l-vicâhî, mâ hüve’l-
vâki‘ bi’t-taleb ketb olundu.
Fî evâhir min Recebi’l-mürecceb li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Mustafa Çelebi b. Abdurrahman, 
Mustafa Çelebi b. el-Hâc Ahmed, İbrahim Çelebi b. Ahmed, Zahrü’l-eşbâh 
Hasan Ağa Ser-mi‘mârân-ı hâssa, keresteci es-Seyyid Mehmed Çelebi, el-Hâc 
Ali Kethüdâ-yı Mi‘mâr ağa, Halil Efendi b. ( ), el-Hâc Hasan Ağa b. ( ), Mehmed 
Efendi b. ( ), el-Hâc Mustafa b. ( ) ve gayruhüm mine’l-huzzâr.

414 [66a-1] Mehmed Ağa b. Sinan’ın İbrahim Ağa’dan alacaklı olduğu
Mahmiye-i İstanbul’da Kızıltaş mahallesinde sâkin işbu bâ‘isü’l-kitâb Mehmed 
Ağa b. Sinan meclis-i şer‘-i şerîf-i enverde İbrahim Ağa nâm kimesne mahza-
rında üzerine da‘vâ ve takrîr-i kelâm edip mezbûr İbrahim Ağa zimmetinde 
cihet-i deyn-i şer‘îden yüz on esedî guruş hakkım olup hattâ mezbûr İbrahim 
Ağa cihet-i mezkûrdan ol mikdâr deyni olduğunu ikrâr ve hat ve hatmini hâvî 
yedime temessük dahi verdikden sonra meblağ-ı mezbûrdan sekiz bin akçe-
sini kendi tevkîl ve ihâlesiyle mülhak olduğu iki kıst ulûfesinden ahz u kabz 
edip kırk dört esedî guruşum zimmetinde bâkī kalmağın meblağ-ı mezbûru 
bana edâdan imtinâ‘ eder suâl olunup meblağ-ı bâkī-i mezkûrûn alıverilmesi 
matlûbumdur deyû deyn-i mezbûru nâtık mümzâ ve mahtûme bir kıt‘a temes-
sük dahi ibrâz etmeğin gıbbe’s-suâl mezbûr İbrahim Ağa cevâbında fi’l-hakīka 
mârrü’z-zikr temessük nâtık olduğu üzre meblağ-ı mezbûrdan kabzını i‘tirâf ey-
lediği sekiz bin akçeden mâ‘adâ kırk dört esedî guruş mezkûr Mehmed Ağa’ya 
zimmetinde lâzımü’l-edâ deyni olduğunu ikrâr ve i‘tirâf etmeğin alâ mûcebi 
i‘tirâfihî meblağ-ı mezbûr kırk dört esedî guruşu müdde‘î-i mezbûra edâ ve 
teslîm mezkûr İbrahim Ağa’ya tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, el-Hâc 
Mustafa b. Tevekkül, Mehmed b. İdris.

415 [66a-2] Bayezid Camii avlusunda et satan çeyrekçilere 
engel olunmaması
Mahmiye-i İstanbul’da Sultan Bayezid Hân Câmi‘-i şerîfi kurbunda çeyrekçi 
olan kasab tâifesinden bâ‘isü hâze’l-kitâb Mustafa b. Abdülkerim nâm kimes-
ne meclis-i şer‘-i şerîf-i enverde tâife-i merkūmeden şerîkleri Şaban b. Receb 
ve Kara İbrahim b. Ömer ve Musli b. Mehmed nâm kimesneler mahzarların-
da takrîr-i kelâm ve ta‘bîr ani’l-merâm edip biz taşradan gelen celeb tâifesinden 
malımız ile koyun iştirâ edip narh-ı cârîden her lahm-ı ganemin vakıyyesini 
birer akçe noksân üzre câmi‘-i mezkûr havlusunda bey‘ edip ve her birimiz 
âharın nefsine kefîl olmağla suâl olunup kasabbaşı ve gayrılar vech-i meşrûh 
üzre ashâbından koyun iştirâ edip bey‘ ettiğimizde mâni‘ olunmamak üzre 
kıbel-i şer‘den li ecli’l-istişhâd vesîka tahrîr olunmak matlûbumuzdur dedikde 
gıbbe’s-suâl mezbûrlardan her biri dahi kaziyye minvâl-i meşrûh üzre olduğu-
nu ikrâr ve her biri âharın nefsine kefîl olmağın mezbûrların ashâbından koyun 
iştirâ ve lühûmunun her vakıyyesini mahalle-i mezkûrede narh-ı cârîden birer 
akçe noksân üzre bey‘ eylediklerine mâni‘ olmamak üzre kıbel-i şer‘den işbu 
vesîka ketb ve terkīm olunup yedine verildi.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
[66b] Şuhûdü’l-hâl: El-Hâc (  ) b. Hüseyin, Mehmed b. Bayram, İbrahim 
b. Ahmed, Ali b. Mehmed.

416 [66b-1] Mustafa Çelebi b. Ebûbekir’in iki odasını Osman Çelebi 
b. Ahmed’e sattığı
Mahmiye-i İstanbul’da Karagümrük kurbunda Ali Paşa-yı Atîk mahalle-
si ahâlîsinden Ahî Mustafa Çelebi b. Ebûbekir tarafından husûs-ı âti’l-beyâna 
vekîl olduğu mahalle-i mezkûreden İbrahim Çelebi b. Süleyman ve İmâmzâde 
Abdullah Çelebi b. Ahmed şehâdetleriyle şer‘an sâbit olan diğer İbrahim Çelebi 
b. Mehmed nâm kimesne meclis-i şer‘-i şerîf-i enverde işbu bâ‘isü’l-kitâb 
Osman Çelebi b. Ahmed muvâcehesinde bi’l-vekâle ikrâr ve takrîr-i kelâm edip 
müvekkilim mezbûr Ahî Mustafa Çelebi zikri âtî akdin sudûruna değin yedin-
den mülkü olup mahalle-i mezbûrda vâki‘ bir tarafdan kendi âhar mülkü ve 
bir tarafdan Mustafa Odabaşı menzili ve bir tarafdan semerci Mehmed Beşe 
menzili ve bir tarafdan tarîk-i hâs ile mahdûd ve biri birine mülâhık iki bâb 
müte’ehhilîn odalarını, tarafeynden îcâb ve kabûlü hâvî bey‘-i kat‘î ile merkūm 
Osman Çelebi’ye yüz elli esedî guruşa bi safkatin vâhidetin bey‘ ve temlîk ve 
teslîm ol dahi iştirâ ve kabûl ve temellük ve tesellüm eyledikden [sonra] seme-
ni olan meblağ-ı mezbûr yüz elli guruşu yedinden bi’t-tamâm ahz u kabz eyledi 
ba‘de’l-yevm zikr olunan odalar Osman Çelebi’nin mülk-i müşterâsı olmuşdur 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Ahmed, Yusuf Çelebi b. Receb, Mehmed Çelebi 
b. Ahmed, el-Hâc Yusuf b. Abdullah.

417 [66b-2] Ahmed Çelebi b. Mahmud’un Ahmed Ağa’dan 
alacaklı olduğu
Mahrûse-i Galata’ya tâbi‘ Kasımpaşa’da sâkin işbu bâ‘isü’l-kitâb Ahmed Çelebi 
b. Mahmud meclis-i şer‘-i şerîf-i enverde Ayaz Ağazâde demekle şehîr Ahmed 
Ağa mahzarında üzerine da‘vâ ve takrîr-i kelâm edip mezbûr Ahmed Ağa zim-
metinde cihet-i karz-ı şer‘îden iki yüz esedî guruş ile yedinden müşterâ ve kabz 
beynimizde ilm-i şer‘î ile ma‘lûm emti‘a-i mütenevvi‘a bahâsından dahi beş yüz 
seksen guruş ki cem‘an yedi yüz seksen esedî guruş hakkım olup hattâ deyn-i 
mezbûru nâtık yedime temessük dahi verdikden sonra meblağ-ı mezbûrdan 
yüz elli guruşu Ahmed Çelebi nâm kimesneden ve yüz on guruşunu Mehmed 
Ağa’dan bana havâle ben dahi kabûl edip mâ‘adâ beş yüz yirmi guruşu bana 
edâdan imtinâ‘ eder suâl olunup alıverilmesin matlûbumdur deyû mazmûnu 
min külli’l-vücûh mezkûr Ahmed Ağa’nın imzâ ve hatmini hâvî deyn temes-
sükü dahi ibrâz etmeğin gıbbe’s-suâl mezbûr Ahmed Ağa mazmûn-ı temessü-
kü tav‘an ikrâr ve i‘tirâf etmeğin alâ mûcebi i‘tirâfihî meblağ-ı mezbûr beş yüz 
yirmi guruşu müdde‘î-i mezbûr[a] edâ ve teslîme mezkûr Ahmed Ağa’ya tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Abdi, İbrahim Çelebi b. Ahmed, Mehmed 
b. İdris, Ali b. Bâli.

418 [66b-3] Şahbaz bt. Abdullah’ın buğdayına el koyulduğu 
iddiasını ispatlayamadığı
Mahrûse-i Galata’ya tâbi‘ kasaba-i Kasımpaşa’da Piyâle Paşa mahallesinde sâkine 
olup zâtını ma‘rifet-i şer‘iyye ile ârifân olan Süleyman b. Abdullah ve İsmail 
b. Mehmed nâm kimesneler ta‘rîfleriyle mu‘arrefe olan Şahbaz bt. Abdullah nâm 
hâtun meclis-i şer‘-i şerîfde bâ‘isü hâze’l-kitâb Şaban b. Ali nâm kimesne mah-
zarında üzerine da‘vâ ve takrîr-i kelâm edip zevcim olup mahrûse-i mezbûreye 
tâbi‘ Bandırma nâm mahalde vâki‘ altmış keyl buğdayını fuzûlî kabz ve âhara 
bey‘ ile istihlâk etmeğin merkūm Şaban’a suâl olunup zikr olunan altmış keyl 
buğdayın hâlâ misl-i şer‘îsinin alıverilmesi matlûbumdur dedikde gıbbe’s-suâl 
mezbûr inkâr edicek müdde‘iye-i merkūme Şahbaz’dan da‘vâsına mutâbık bey-
yine taleb olundukda ityân-ı beyyineden izhâr-ı acz etmeğin istihlâf olundukda 
merkūm Şaban ber vech-i muharrer müteveffâ-yı mezbûr Kenan’ın eşyâsından 
mârrü’z-zikr Bandırma nâm mahalde vâki‘ altmış keyl buğdayı fuzûlî ahz u kabz 
ve âhara bey‘ ile istihlâk etmediğine ve ol vechile müdde‘iye-i mezbûrenin zim-
metinde hakkı kalmadığına yemîn teklîf ol dahi alâ vefki’l-mes’ûl yemîn etme-
ğin mûcebince müdde‘iye-i mezbûre Şahbaz Hâtun bilâ-beyyine mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sâdis [min Şa‘bâni’l-mu‘azzam] li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İsmail Çelebi b. Mehmed, Süleyman 
b. Abdullah, Mehmed b. İdris Çavuş.

419 [66b-4] Ferhad v. Manas adlı Ermeni’nin Habeşli Yusuf Vakfı’na 
borcu olduğu
Ashâb-ı hayrâtdan merhûm Habeşli? Yusuf vakfına mütevellî olan işbu 
bâ‘isü’l-kitâb imâm Abdullah Efendi b. Hasan meclis-i şer‘-i şerîf-i enverde 
mahmiye-i İstanbul’da Topkapısı kurbunda sâkin Ferhad v. Manas nâm Ermeni 
muvâcehesinde üzerine da‘vâ ve takrîr-i kelâm edip mezbûr Ferhad zimmetin-
de mütevellîsi olduğum mâl-ı vakf-ı mezbûrdan mukaddemâ [67a] istidâne ve 
kabz eylediği ba‘de küllî hesâb seksen yedi esedî guruş deyni olup hâlâ taleb ey-
lediğimde bana edâdan imtinâ‘ eder suâl olunup meblağ-ı mezbûrun alıveril-
mesi matlûbumdur dedikde gıbbe’s-suâl mezbûr Ferhad cevâbında fi’l-hakīka 
müdde‘î-i mezbûrun bâlâda ketb ü tahrîr olunan minvâl üzre yedinden istidâne 
ve kabz eylediğim ba‘de külli’l-hesâb seksen yedi esedî guruş vakf-ı mezbûra 
[lâzımü’l]-edâ vâcibü’l-kazâ deynimdir deyû bi’t-tav‘i’s-sâf ikrâr ve i‘tirâf etme-
ğin alâ mûcebi i‘tirâfihî meblağ-ı mezbûr seksen yedi esedî guruşu müdde‘î-i 
mezbûr vakf için edâ ve teslîm mezbûr Ferhad’a tenbîh olunup mâ vaka‘a bi’t-
taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, el-Hâc Mustafa b. Tevekkül, İbrahim 
Çelebi b. Ahmed, Mehmed b. İdris.







420 [67a-1] Aynî bt. Süleyman’ın Hacı Ali b. Mehmed’den muhâlaa 
yoluyla boşandığı
Mahmiye-i İstanbul’da Üsküblü mahallesi sâkinelerinden Aynî bt. Süleyman 
nâm hâtun meclis-i şer‘-i şerîf-i enverde zevc-i dâhili bâ‘isü hâze’l-kitâb 
el-Hâc Ali b. Mehmed nâm kimesneler mahzarında ikrâr ve takrîr-i kelâm 
edip zevcim mezbûr el-Hâc Ali zimmetinde mütekarrir ve ma‘kūdun-aleyh 
olan altı bin akçe mehr-i müeccelim ve nafaka-i iddet-i ma‘lûmem üzer-
lerine me’ûnet-i süknâm dahi kendi üzerime olmak üzre mezbûr el-Hâc 
Ali ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl eylediğinden sonra hukūk-ı zevciyyete ve gayra müte‘allika âmme-i 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mehmed b. Nasreddin, el-Hâc Mustafa b. Tevekkül, İsmail 
Çelebi b. Mehmed, Hüseyin Çelebi b. Mustafa, Mehmed Çelebi [b.] Ali.

421 [67a-2] Alime bt. Mehmed’in Ali b. İsmail’den muhâlaa 
yoluyla boşandığı
Mahmiye-i İstanbul’da Azebler mahallesinde sâkine olup zâtını Hüseyin 
b. Mustafa ve Ahmed b. Ahmed nâm kimesneler ta‘rîfleriyle mu‘arrefe olan 
Alime bt. Mehmed nâm hâtun meclis-i şer‘-i enverde zevci işbu bâ‘isü hâze’l-
kitâb Ali b. İsmail nâm kimesne mahzarında ikrâr-ı kelâm edip zevcim mezbûr 
Ali zimmetinde mütekarrir ve ma‘kūdun-aleyh olan bin akçe mehr-i müecceli-
min yüz akçesi hâlâ bana edâ ve teslîm ben dahi yedinden ahz u kabz edip ve iki 
yüz akçesi dahi târih-i kitâbdan altmış güne değin te’cîl eyledikde ol dahi bana 
edâya ta‘ahhüd edip bâkī yedi yüz akçe mehr-i müeccelim ve nafaka-i iddet-i 
ma‘lûmemden geçip mezbûr ile muhâla‘a-i sahîha-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra hukūk-ı zevciyyete ve sâir bey-
nimizde cereyân eden hukūka müte‘allika âmme-i da‘vâdan her birimiz âharın 
zimmetini ibrâ-i âm ile ibrâ ve iskāt eyledik, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin b. Mustafa, Ahmed Çelebi b. Ahmed, Nasuh b. Osman, 
İbrahim Çelebi b. Ahmed, Mahmud b. Ahmed, el-Hâc Mustafa b. Tevekkül.







422 [67a-3] Bayezid Camii avlusunda çeyrekçilerin et satmalarına 
engel olunmaması
Çeyrekçi tâifesinden olup mahmiye-i İstanbul’da Akseki mahallesinde sâkin 
Mehmed b. Mustafa ve Emir Buharî mahallesinde sâkin Ramazan b. Mehmed ve 
Hoca Kasım mahallesinde sâkin Mustafa b. Mehmed nâm kimesneler meclis-i 
şer‘-i şerîfde her biri takrîr-i kelâm ve ta‘bîr ani’l-merâm edip kadîmden olagel-
diği üzre mahmiye-i mezbûrede Sultan Bayezid-i Velî câmi‘-i şerîfi havlusunda 
vaz‘ ve her vakıyyesi narh-ı cârîden bir akçe noksân olmak üzre lahm-ı ganem 
bey‘ edip ziyâdeye bey‘ etmemek üzre her birimiz âhara kefîl olup ve üçümüze 
dahi işbu hâzır bi’l-meclis mezbûr Akseki mahallesinde sâkin Mehmed Çelebi 
b. Ahmed kefîl olmuşdur hâlâ kasab tâife[si] mâni‘ olmamak üzre taraf-ı şer‘den 
vesîka ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, el-Hâc Mustafa b. Tevekkül, 
İbrahim Çelebi b. Ahmed, Mahmud b. Hasan.

423 [67a-4] Hasan Çelebi b. Abdullah’ın vefat eden Hacı Hüseyin 
b. Mustafa’da olan alacağının terekesinden alıverilmesi
Min mümzâtihî
Mahmiye-i İstanbul’a Yeniçarşı’da sâkin attâr tâifesinden işbu bâ‘isü’l-kitâb 
Hasan Çelebi b. Abdullah meclis-i şer‘-i şerîf-i enverde sakabaşı iken bundan 
akdem vefât eden el-Hâc Hüseyin b. Mustafa b. Hüseyin’in verâseti li eb kız 
karındaşları Hatice ve Döndü ve li üm kız karındaşları Fâtıma ve Âsiye bintey 
Ali’ye münhasıra olduğu şer‘an zâhir ve müte‘ayyin oldukdan sonra mezbûrât 
muvâcehelerinde üzerlerine da‘vâ ve takrîr-i kelâm [edip] ben merkūm el-Hâc 
Hüseyin’e hayâtında hacc-ı şerîfe müteveccih oldukda kendi dükkânımda beş 
yüz guruşluk para-i Mısrî ikrâz ve teslîm ol dahi iktirâz ve kabz [67b] ve ken-
di mesârifine sarfla istihlâk edip kable’l-edâ fevt olmağın terekesini mezbûrlar 
kabz etmeğin suâl olunup tereke-i vâfiyesinden meblağ-ı mezbûrun alıveril-
mesi matlûbumdur dedikde gıbbe’s-suâl mezbûrât cevâb[ların]da, tereke-i 
müteveffâ-yı mezbûra vaz‘-ı yedlerini ikrâr lâkin deyn-i mezbûru inkâr edicek 
müdde‘î-i mezbûrdan müdde‘âsına [mutâbık] beyyine taleb olundukda udûl-i 
müslimînden olup mahmiye-i mezbûrede Hocapaşa mahallesinde sâkin Mustafa 
Ağa b. Ahmed ve Alacahamam kurbunda Çelebioğlu mahallesinde sâkin Ahmed 
Ağa b. Mustafa nâm kimesneler li ecli’ş-şehâde meclis-i şer‘a hâzırân olup isre’l-
istişhâd fi’l-vâki‘ müteveffâ-yı mezbûr sakabaşı el-Hâc Hüseyin b. Mustafa 
b. Hüseyin mukaddemâ hâl-i hayâtında hacc-ı şerîfe müteveccih oldukda işbu 
müdde‘î-i mezbûr Hasan Çelebi mârrü’z-zikr dükkânında bizim huzûrumuzda 
beş yüz guruşluk para ikrâz ve teslîm mezbûr el-Hâc Hüseyin dahi iktirâz ve 
kabz ve tesellüm etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri makbûle olmağın meblağ-ı mezbûru hayâtında mezkûr el-
Hâc Hüseyin’den küllen ve ba‘zan ahz u kabz veya hibe veya âhara havâle etme-
yip ve’l-hâsıl vücûh-ı şer‘iyyeden bir vechile zimmetini ibrâ etmediğin mezbûr 
Hasan Çelebi’ye bi’t-taleb ketb olundu.
Fi’l-yevmi’l-ışrîn min Recebi’l-ferd li sene seb‘a ve tis‘în ve elf.
Şuhûdü’l-hâl: Mustafa b. el-Hâc Ahmed, Mehmed Efendi b. Mustafa, Mehmed 
b. İdris, el-Hâc Mustafa b. Tevekkül.

424 [67b-1] Hasan b. Ali’nin terekesinden küçük çocuklarına nafaka 
takdir edilmesi
Mahmiye-i İstanbul’da Sunullah Efendi mahallesi sükkânından iken bundan ak-
dem vefât eden Hasan b. Ali nâm kimesnenin sulbiye sagīre kızları İsmihan ve 
Emine ve Ayşe’nin vâlideleri ve hâdıneleri Cennet bt. Seher nâm hâtun meclis-i 
şer‘-i şerîf-i enverde takrîr-i kelâm ve ta‘bîr ani’l-merâm edip sagīrât-ı mezbûrât 
bi hakki’l-hidâne benim hucr ve terbiyyemde olmağla babaları müteveffâ-yı 
mezbûrdan kendilere isâbet edip vasîleri olan işbu hâzır bi’l-meclis Ali Çelebi 
b. Süleyman yedinde mazbûta olan mâllarından her birine beher yevm kadr-i 
ma‘rûf nafaka ve kisve-bahâ farz ve takdîr olunmak matlûbumdur dedikde 
hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri dahi 
sagīrât-ı mezbûrâta babaları müteveffâ-yı mezbûrdan müntakil olup yed-i 
vasîde mazbûta olan mâllarından her birine beher yevm beşer akçeden târih-i 
kitâbdan cem‘an on beş akçe nafaka ve kisve-bahâ farz ve takdîr edip meblağ-ı 
mefrûz-ı mezbûru istidâne ve sarfa ve lede’z-zafer mâl-ı mezbûra rücû‘a 
merkūme Cennet Hâtun’a izin vermeğin mâ hüve’l-vâki‘ bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Ahmed, Ali b. Bâli, 
Mehmed b. İdris.

425 [67b-2] Hüseyin Beşe b. Mustafa’nın evini Saliha bt. Abdullah’a 
bey‘ bi’l-istiğlâl yoluyla satması
Mahrûse-i Galata’ya tâbi‘ kasaba-i Beşiktaş’da Sinan Paşa mahallesinde sâkin 
Hüseyin Beşe b. Mustafa meclis-i şerîf-i enverde mahmiye-i İstanbul’da Timurhan 
mahallesinde sâkin râfi‘atü hâze’l-kitâb Sâliha bt. Abdullah nâm hâtun tarafın-
dan husûs-ı âti’l-beyâna vekîl olduğu zât-ı ma‘rifet-i şer‘iyye ilâ ârifân Nasuh 
b. Mustafa ve Ömer b. Hasan şehâdetleriyle şer‘an sâbit olan el-Hâc Mehmed 
b. el-Hâc Osman mahzarında ikrâr ve takrîr-i kelâm edip silk-i mülkümde 
münselik olup mahmiye-i mezbûrda Küçükpazar kurbunda vâki‘ bir tarafdan 
el-Hâc Receb Pazarbaşı mülkü ve bir tarafdan Mehmed mülkü ve bir tarafdan 
tarîk-i hâs ve bir [tarafdan] tarîk-i âm ile mahdûd iki fevkānî oda ve bi’r-i mâ ve 
havluyu müştemil mülk menzil bi tarîki’l-istiğlâl altmış guruşa mezbûreye bey‘ 
ve teslîm ol dahi iştirâ ve tesellüm edip semeni olan meblağ-ı mezbûr altmış gu-
ruşu yedinden tamâmen ahz u kabz eyledikden sonra yine müvekkil-i mezbûr 
Sâliha Hâtun menzil-i mahdûd-ı mezkûr[u] ba‘de’t-tahliyyeti’ş-şer‘iyye târih-i 
kitâbdan bir sene tamâmına değin on iki guruşa bana îcâr ve teslîm ben dahi 
istîcâr ve kabûl ve tesellüm eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Efendi el-İmâm, kalaycı Mustafa b. Ramazan, el-Hâc 
Hüseyin b. Musa Beşe, el-Hâc Mehmed b. ( ).

426 [68a-1] İsak’ın Şevki Mehmed Efendi b. Muzaffer’e olan 
borcunu erteletmesi
Tâife-i yahudun Kirü[z] cemâ‘atinden olup mahmiye-i İstanbul’da hısnı 
ebvâbından Balatkapısı hâricinde Karabaş mahallesinde sâkin Harunoğlu de-
mekle şehîr İsak nâm yahudi meclis-i şer‘-i şerîf-i enverde işbu râfi‘ü’l-kitâb 
Şevki Mehmed Efendi b. Muzaffer mahzarında ikrâr ve takrîr-i kelâm edip 
mezbûr Şevki Mehmed Efendi ile târih-i kitâba gelince beynimizde nice ahz 
u i‘tâ ve mu‘âmelât-ı şettâ vâkı‘a olup el-hâletü hâzihî beynimizde hesâb gör-
düğümüzde mûmâ-ileyh Şevki Mehmed Efendi’nin benim zimmetimde dört 
bin beş yüz guruş hakkı zuhûr edip meblağ-ı mezbûr zimmetimde lâzımü’l-edâ 
deynim olmağla mukābelesinde elmas ile vaz‘ bir mücevver hançer ve kendi 
mührümle memhûr ma‘lûmü’l-mikdâr cevâhirimi yedine rehin vaz‘ ve teslîm 
ol dahi irtihân ve kabz ve deyn-i mezbûru târih-i kitâbdan beş ay tamâmına 
değin bi’t-taleb te’cîl eyledi fîmâ ba‘d deyn-i mezbûr ile rihân-ı merkūmeden 
mâ‘adâ kendi vakfından istidâne eylediğim meblağın murâbahâtına ve târih-i 
kitâba gelince beynimizde cereyân eden sâir ahz u i‘tâ ve mu‘âmelât-ı şettâya 
müte‘allika âmme-i da‘vâdan mûmâ-ileyh Şevki Mehmed Efendi’nin zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü’l-müderrisînü’l-kirâm İbrahim Efendi, Mustafa Çelebi 
b. eş-Şeyh Mehmed, İbrahim Efendi b. el-Hâc Receb, Mustafa Çelebi Kethüdâ-
yı muhzırân, el-Hâc Mustafa b. Tevekkül.

427 [68a-2] Fâtıma bt. Mustafa ile Salih Çelebi 
b. Mehmed’in boşanması
Mahmiye-i İstanbul’da Ali Paşa-yı Atîk mahallesi sâkinelerinden olup zâtı 
ma‘rifet-i şer‘iyye ile ârifân Ahmed Efendi b. Ali ve Ahmed Bey b. Mehmed nâm 
kimesneler ta‘rîfleriyle mu‘arrefe olan Fâtıma bt. Mustafa nâm hâtun meclis-i 
şerîf-i enverde zevc-i dâhili bâ‘isü hâze’l-kitâb Sâlih Çelebi b. Mehmed nâm ki-
mesne mahzarında ikrâr ve takrîr-i kelâm edip zevcim mezbûr Sâlih Çelebi 
zimmetinde mütekarrir ve ma‘kūdun-aleyh olan üç bin akçe mehr-i müeccelim 
ve nafaka-i iddet-i mu‘ayyene-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr Sâlih ile muhâla‘a-i sahîha-i şer‘iyye 
ile muhâla‘a edip ol dahi ber vech-i muharrer muhâla‘a-i mezbûru kabûl ettik-
den sonra hukūk-ı zevciyyete müte‘allika âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-
tasdîki’ş-şer‘î bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Efendi b. Ali, Ahmed Bey b. Mehmed, Mehmed b. Ahmed, 
Ahmed Beşe b. Mehmed, Ali Çelebi b. Bâli.

428 [68a-3] Serkis v. Cuyan’ın Matos v. Vikoz’dan alacaklı olduğu
Mahmiye-i İstanbul’da Vâlide kurbunda sâkin olan işbu bâ‘isü’l-vesîka Serkis 
v. Cuyan nâm zimmî meclis-i şer‘-i şerîf-i enverde mahrûse-i Üsküdar Kuz[g]
uncuk mahallesinde sâkin Matos v. Vikoz nâm zimmî muvâcehesinde üzerine 
da‘vâ ve takrîr-i kelâm edip mezbûr Matos bundan akdem benim iskemlecim 
olup beynimizde hesâb gördüğümüzde ba‘de külli’l-hesâb ekmek bahâsından 
on bin akçe kendi mesârifine sarfla istihlâk etmekle suâl olunup bana edâya 
tenbîh olunmak matlûbumdur dedikde gıbbe’s-suâl mezbûr Matos cevâbında 
fi’l-hakīka müdde‘î-i mezbûr Serkis’e cihet-i mezkûreden ber vech-i muhar-
rer ba‘de külli’l-hesâb ekmek bahâsından on bin akçeyi kendi mesârifine sarf-
la istihlâk etmekle meblağ-ı mezbûr zimmetinde lâzımü’l-edâ deyni olduğu bi 
tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûr on bin akçe-
yi müdde‘î-i mezbûra edâ ve teslîm mezbûr Matos’a tenbîh birle mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül ser-bölük, İbrahim Çelebi b. kethüdâ 
Ahmed, Mehmed b. İdris, Ali b. Bâli, [68b] &lt;&lt;el-Hâc Mehmed b. Hüseyin&gt;&gt;, 
Mehmed b. Bayram, Ali Bey b. Mehmed, İbrahim b. Mehmed.

429 [68b-1] Mustafa Efendi b. Fazlullah Efendi’nin câriyesi Dürri 
bt. Abdullah’ı azat etmesi
Husûs-ı âti’l-beyânın mahallinde ketb [u] tahrîri iltimâs olunmağın savb-ı şer‘den 
irsâl olunan İbrahim Efendi b. Mehmed mahmiye-i İstanbul’da Karagümrük 
kurbunda Ali Paşa-yı Atîk mahallesinde müsâfiren sâkin olan fahrü’l-kuzât 
Fazlızâde demekle ma‘rûf Mustafa Efendi b. el-merhûm Fazlullah Efendi’nin 
menziline varıp zeyl-i kitâbda muharrerü’l-esâmî müslimîn huzûrunda akd-i 
meclis-i şer‘-i şerîf eyledikde meclis-i ma‘kūd-ı mezbûrda mezbûr Mustafa 
Efendi ikrâr ve takrîr-i kelâm edip bana rıkkını mu‘[te]rife orta boylu açık 
kaşlı ala gözlü Rûsiyyetü’l-asl bâ‘isetü’l-kitâb Dürri bt. Abdullah nâm câriye-i 
memlûkesini hasbeten lillâhi’l-meliki’l-Hallâk ve taleben li merzâti rabbi’r-
Rezzâk malından tahrîr ve i‘tâk ve sâir harâir-i asliyyât silkine ilhâk ve idrâc ey-
ledim mevsûfe-i mezbûre Dürri sâir harâir-i asliyyât gibi hürre olup üzerinde 
velâ-i şer‘îden gayrı hakkım kalmamışdır dedikde vâki‘ hâli Mevlânâ-yı mezbûr 
mahallinde ketb ü tahrîr ba‘dehû irsâl olunan Mehmed b. İdris ve Ali b. Bâli 
nâm kimesneler ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene [seb‘a ve tis‘în ve elf].
Şuhûdü’l-hâl: Mefharü’l-kuzât Mehmed Efendi b. el-merhûm Ömer Efendi, 
Mustafa Çelebi [b.] el-Hâc Ahmed Kethüdâ-yı muhzırân, Ahmed Ağa tâbi‘-i 
Mehmed Efendi, Ali Çelebi b. ( ).

430 [68b-2] Hacı Ali b. Bayezid’in çocuklarının miras ev hisselerinin 
diğer vârisler tarafından Mehmed b. Ali’ye satılması
Mahmiye-i İstanbul’da Mi‘mâr Ayas mahallesinde vâki‘ olup bir tarafdan 
Dergâh-ı âlî yeniçerilerinden sekizinci odanın odabaşı olan İbrahim Ağa mülkü 
ve bir tarafdan kemer ve bir tarafdan tarîk-i âm ile mahdûd fevkānî iki oda ve 
bir sofa ve tahtında bir matbah ve bir mahzen ve bi’r-i mâ ve zât-ı eşcâr-ı müs-
mire ve gayr-ı müsmireyi müştemil mülk menzil-i mahdûd-ı mezbûrede sâkin 
iken bundan akdem fevt olan el-Hâc Ali b. Bayezid nâm kimesne ile’l-vefât mül-
kü olup fevt oldukda verâseti zevce-i metrûkesi Hatice bt. Abdullah nâm hâtun 
ile sulbî kebîr oğulları İbrahim ve Mustafa’ya ve sagīr oğlu Mehmed ve sulbiye 
kebîre kızları Emine ve Fâtıma ve Ayşe’ye münhasıra ve tashîh-i mes’elesi yetmiş 
iki sehimden olup sihâm-ı mezbûreden dokuz sehimi merkūme Hatice’ye ve on 
dörder sehimi mezbûrûn İbrahim ve Mustafa ve Mehmed’den her birine ve ye-
dişer sehimi mezbûrât Emine ve Fâtıma ve Ayşe’den [her birine] isâbet eyledi-
ği şer‘an zâhir ve mütehakkik olup mezbûr İbrahim yine sihâm-ı mezkûreden 
on dört sehim hisse-i şâyi‘asını bundan esbak Ahmed Ağa b. el-Hâc Zülfikār 
nâm kimesneye semen-i ma‘lûme-i makbûza bey‘ ve teslîm etmekle menzil-i 
mahdûd-ı mezkûrûn on dört sehimi mezbûr Ahmed Ağa’nın mülk-i müşterâsı 
oldukdan sonra mezbûr Ahmed Ağa kendi tarafından asâleten ve merkūm 
Emine Hâtun ile mezbûr Mustafa tarafından husûs-ı âti’l-beyâna vekîl oldu-
ğu mezbûre Emine’nin zâtını ma‘rifet-i şer‘iyye ile ârifân Osman b. Ömer [ve] 
Mustafa Çelebi b. el-Hâc Zülfikār şehâdetleriyle şer‘an sâbit olmağla vekâleten 
meclis-i şer‘-i şerîf-i enverde bâ‘isü hâze’l-kitâb sagīr-i mezbûr Mehmed’in 
tesviye-i umûruna kıbel-i şer‘den mansûb vasi[yye] olan merkūme Hatice mah-
zarında ikrâr ve takrîr-i kelâm edip menzil-i mahdûd-ı mezkûrdan mülküm olan 
on dört sehim hisse-i şâyi‘amı ve müvekkil-i mezbûr Mustafa’nın dahi kezâlik 
irsen on dört sehim hisse-i şâyi‘ası sagīr-i mezbûr için vasiy[ye]-i mezbûre tara-
fından îcâb ve kabûlü hâvî bey‘-i kat‘î ile üç yüz esedî guruşa bey‘ ve teslîm ol 
dahi sagīr-i mezbûr Mehmed’in malından vasi[yye]-i merkūme Hatice bize edâ 
ve teslîm biz dahi yedinden tamâmen ahz u kabz eyledik ba‘de’l-yevm menzil-i 
mezkûrda benim ve müvekkillerim mezbûrân Emine ve Mustafa’nın alâka ve 
medhalimiz kalmadı cümlesi sagīr-i mezbûrun irsen ve şirâen mülkü ve hakkı 
olmuşdur dedikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Halîfe b. Abdi, Osman Çavuş b. Ömer, Yusuf b. Abdullah, 
el-Hâc Hasan b. Mahmud.

431 [69a-1] Mustafa Çelebi b. İsmail’in evini Hacı Hasan 
b. Mustafa’ya satması
Dârü’l-hilâfeti’l-aliyye Kostantıniyye el-mahmiyye’de Kâtib Muslihiddin mahal-
lesi sâkinlerinden Mustafa Çelebi b. İsmail nâm kimesne meclis-i şer‘-i şerîf-i 
enverde bâ‘isü hâze’l-kitâb el-Hâc Hasan b. Mustafa nâm kimesne mahzarın-
da ikrâr-ı tâm ve takrîr-i kelâm edip akd-i âtî sudûruna değin yedimde mülk 
ve hakkım olup mahalle-i merkūmede vâki‘ etrâf-ı erba‘ası Mustafa Efendi ve-
resesi mülkü ve merkūm el-Hâc Hasan mülkü ve Medîne-i Münevvere vakfın-
dan arabacı el-Hâc Mustafa tasarrufunda olan menzil ve tarîk-i âm ile mahdûd 
yedinde olan hüccet nâtıka olduğu üzerine binâlı ve binâsız mecmû‘-ı arsası 
tûlen ve arzen bi hesâb-ı terbî‘î bin üç yüz altmış iki buçuk zirâ‘ olup üzerine 
mebnî tahtânî üç bâb oda ve bir su kuyusu[nu] müştemil mülk menzilimi cemî‘ 
tevâbi‘ ve levâhıkı ve âmme-i hukūk ve merâfıkı ile mezbûr el-Hâc Hasan’a ta-
rafeynden îcâb ve kabûlü hâvî şurût-ı müfsideden ârî bey‘-i bâtt-ı sahîh-i şer‘î 
ile beş yüz esedî guruşa bey‘ ve teslîm ol dahi ber vech-i muharrer iştirâ ve tesel-
lüm eyledikden sonra semeni olan meblağ-ı mezbûr beş yüz guruşu mezbûr el-
Hâc Hasan’dan tamâmen ahz u kabz eyledim ba‘de’l-yevm menzil-i mahdûd-ı 
mezkûr merkūm el-Hâc Hasan’ın mülk-i müşterâsıdır keyfe mâ yeşâ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Şeyh Hüseyin Efendi b. Mehmed, Mehmed Çelebi b. Mustafa 
el-Müderris, İbrahim b. Mustafa, Halil b. İbrahim, Mehmed b. Halil, İbrahim 
Çelebi b. Mustafa.

432 [69a-2] Mehmed b. Hüseyin’in alacağını tahsil için Mustafa 
b. Yusuf ’a vekâlet vermesi
Mahmiye-i İstanbul’da Beyceğiz mahallesinde sâkin Mehmed b. Hüseyin nâm 
kimesne meclis-i şer‘-i şerîf[de] râfi‘ü hâze’l-kitâb Mustafa b. Yusuf nâm kimes-
ne mahzarında ikrâr ve takrîr-i kelâm edip gāib ani’l-meclis cilâcılar kethüdâsı 
Ömer Beşe nâm kimesne zimmetinde olan on beş guruş hakkı mezbûr Ömer 
Beşe’den taleb ve da‘vâ ve ahz u kabza ve bana îsâle mütevakkıf olduğu umûrun 
küllîsine tarafımdan mezbûr Mustafa’yı vekîl ve menâbıma nâib nasb ve ta‘yîn 
eyledim ol dahi vekâlet-i merkūmeyi kabûl ve merâsimini edâya ta‘ahhüd eyle-
di dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman b. Derviş, Hüseyin b. İbrahim, Abdi b. Mahmud.

433 [69a-3] Fâtıma bt. Saliha’nın Musa b. Kâmil’den muhâlaa 
yoluyla boşandığı
Mahmiye-i İstanbul’da Kırkçeşme kurbunda sâkine Fâtıma bt. Sâliha nâm hâtun 
zâtı ma‘rifet-i şer‘iyye ile ârifân olan Ali b. Mustafa ve el-Hâc Mehmed b. Ali 
nâm kimesneler ta‘rîfleriyle mu‘arrefe oldukdan sonra meclis-i şer‘-i şerîf-i en-
verde zevci işbu bâ‘isü hâze’l-kitâb Musa b. Kâmil nâm kimesne mahzarında 
ikrâr ve takrîr-i kelâm edip zevcim mezbûr Musa zimmetinde mütekarrir ve 
ma‘kūdun-aleyh olan bin akçe mehr-i müeccelim ve nafaka-i iddet-i ma‘lûmem 
üzerlerine ve me’ûnet-i süknâm dahi kendi üzerime olmak üzre zevcim mezbûr 
ile muhâla‘a-i sahîha-i şer‘iyye ile muhâla‘a eylediğimden sonra ol dahi hul‘-ı 
mezbûr[u] ba‘de’l-kabûl hukūk-ı zevciyyete müte‘allika cemî‘ da‘vâdan mezbûr 
Musa’nın zimmetini ibrâ eyledim dedikde gıbbe’t-tasdîk mâ vaka‘a bi’t-taleb 
ketb [olundu].
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mehmed b. Ali, Ahmed Kâmil, Ali Mustafa, Halil b. Sâlih, 
Ahmed Çelebi b. Abdurrahman.

434 [69a-4] Meryem bt. Hacı Sinan’ın kaynatasında olan 
alacağını taksitlendirmesi
Mahmiye-i İstanbul’da Hoca Ali mahallesinde sâkine Meryem bt. el-Hâc Sinan 
nâm hâtunun karındaşı ve tarafından husûs-ı âti’l-beyâna vekîl-i müsecceli olan 
Halil Çelebi b. el-Hâc Sinan meclis-i şer‘-i şerîfde müvekkile-i mezbûrenin ka-
yınatası işbu bâ‘isü’l-kitâb kethüdâ Ahmed Ağa b. Abdurrahman mahzarında 
bi’l-vekâle ikrâr ve takrîr-i kelâm edip müvekkilem mezbûre Meryem Hâtun’un 
kayınatası merkūm Ahmed Ağa zimmetinde beynlerinde hâvî olan mu‘âmelât-ı 
şettâdan ba‘de küllî hesâb altı yüz esedî guruş hakkı olmağla bundan akdem 
meblağ-ı mezbûr için merkūm Ahmed Ağa sicn-i sultânî’de birkaç ay mahbûs 
oldukdan sonra meblağ-ı mezbûrun ancak iki yüz guruşunu müvekkile-i 
mezbûreye edâ ve teslîm ol dahi istîfâ ve kabz edip bâkī dört yüz guruşunu 
bir vechile edâya iktidârı olmamağla te’cîl ve taksîte tâlib olmağın müvekkile-i 
mezbûre Meryem meblağ-ı bâkī-i mezbûru beher otuz gün tamâmına on gu-
ruş olmak üzre târih-i kitâbdan bin iki yüz gün tamâmına değin te’cîl ve taksît 
eyledikde merkūm Ahmed Ağa dahi kabûl ve meblağ-ı bâkī-i mezbûr dört yüz 
guruşu vech-i muharrer üzre edâ ve teslîme ta‘ahhüd eyledi dedikde gıbbe’t-
tasdîki’ş-şer‘î ketb [olundu].
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İsmail Efendi el-İmâm, Ali Efendi b. Mehmed, Mahmud Efendi 
el-Müezzin, el-Hâc Ali Efendi el-Müezzin, Şaban Çelebi b. Âbid.

435 [69b-1] Ahmed b. Hasan’ın Meryem bt. Mustafa’da olan alacağını 
vasîsinden tahsili
Mahmiye-i İstanbul’da Murad Paşa-yı Atîk mahallesinde sâkin Aksarayî Çavuş 
Ahmed b. Hasan meclis-i şer‘-i şerîf-i enverde mahmiye-i mezbûrede Ereğli ma-
hallesinde sâkine iken bundan akdem bilâ-vâris fevt olan Meryem bt. Mustafa 
b. el-Hâc Hüseyin nâm hâtunun vasiyy-i muhtârı olmağla terekesine vâzı‘ü’l-
yed olan bâ‘isü hâze’l-kitâb Yorganî Mustafa Çelebi b. Ahmed mahzarında ikrâr 
ve takrîr-i kelâm edip müteveffât-ı mezbûre Meryem Hâtun hayâtında mezbûr 
Mustafa Çelebi zimmetinde hakkı olan on beş bin akçenin beş bin akçesini Ebâ 
Eyyûb-i Ensârî’de Çömlekçiler kurbunda vâki‘ ma‘lûmü’l-hudûd mülk menzili 
ba‘de vefâtihâ bey‘ olunup semeni ve sâir terekesi bana verile deyû vasiyyet ve 
tenfîzine mezbûr Mustafa Çelebi’yi vasiyy-i muhtâr, ol dahi kabûl edip musırra-
ten alâ vasiyyetihâ fevt olmağla vasiyy-i mezbûr Mustafa Çelebi dahi zimmetin-
de olan meblağ-ı mezbûrun beş bin akçesini ve menzil-i merkūmu yetmiş guru-
şa âhara bey‘ etmekle semeni olan meblağ-ı mezbûrun elli guruşunu bi’l-vesâye 
bana teslîm ben dahi yedinden ahz u kabz eylediğimden sonra bâkī yirmi gu-
ruşdan ve müteveffât-ı mezbûrenin sâir terekesine müte‘allika cemî‘ da‘vâdan 
mezbûr Mustafa Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Bey b. Mustafa, Seyyid Mehmed Çelebi b. Ahmed, Ali 
Çelebi b. Mehmed, Ramazan b. Hüseyin, İsmail b. Mehmed, Ali b. Haydar, 
Mustafa b. Ömer.

436 [69b-2] Yamandi v. Kirkor’un câriyesi Eline bt. Bosi’yi azat etmesi
Mahmiye-i İstanbul’da Abdi Subaşı mahallesinde sâkin Yamandi v. Kirkor nâm 
zimmî meclis-i şer‘-i şerîf-i lâzımü’t-tevkīrde ikrâr ve takrîr-i kelâm edip bana 
rıkkını mu‘terife olan işbu açık kara kaşlı ala gözlü orta boylu Lehiyyetü’l-asl 
bâ‘isetü’s-sifr Eline bt. Bosi nâm nasrâniye câriyemi lâ li ivazin ‘âcil ve lâ li gara-
zin âcil malımdan tahrîr ve i‘tâk ve zümre-i harâir-i asliyyâta idrâc ve ilhâk ey-
ledim ba‘de’l-yevm mevsûf-ı mezbûre Eline sâir harâir-i asliyyât gibi hürre olup 
üzerinde velâ-i şer‘îden gayrı hakkım kalmadı dedikde gıbbe’t-tasdîk mâ vaka‘a 
bi’t-taleb ketb [olundu].
Min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, el-Hâc Abdi b. Mahmud, Mehmed 
b. Mustafa, Hüseyin b. Mustafa, Ali b. Bâli.

437 [69b-3] Fazlı Efendi b. Ömer’in boşandığı eşi Kâtibe bt. Abdullah’a 
mehrini ödediği
Mahmiye-i İstanbul’da Kırkçeşme kurbunda Sekbânbaşı İbrahim Ağa mahal-
lesinde sâkine Kâtibe bt. Abdullah nâm hâtun tarafından husûs-ı âti’z-zikre 
vekîl-i müsecceli olan Ahmed Efendi b. Hüseyin meclis-i şer‘-i hatîr-i lâzımü’t-
tevkīrde müvekkile-i mezbûrenin zevc-i dâhili olup hâlâ Ordu-yı hümâyûn’da 
reisü’l-küttâb olan Fazlı Efendi b. Ömer tarafından ikrâr-ı âti’l-beyânı tasdîke 
vekîl olduğu Sâlih Ağa b. Osman ve Hüseyin Bey b. Ali şehâdetleriyle şer‘an sâbit 
olan Hasan Efendi b. Abdi mahzarında ikrâr ve takrîr-i kelâm edip müvekkil-i 
merkūm Fazlı Efendi târih-i kitâbdan üç ay mukaddem zevce-i medhûlün-bihâsı 
olan müvekkilem mezbûre Kâtibe Hâtun’u şâhidân-ı mezbûrân huzûrunda 
tatlîk eylediğinden sonra zimmetinde mütekarrir ve ma‘kūdun-aleyh olan otuz 
bin akçe mehr-i müeccelinin yirmi bin akçesini vekîl-i mezbûr Hasan Efendi’ye 
irsâl ve bâkī on bin akçesi müvekkilemin iddi‘âsı üzre kalmış idi hâlâ vekîl-i 
mezbûr Hasan Efendi mehr-i müeccel-i mezbûrun zikr olunan yirmi bin akçe-
sini müvekkilem mezbûre Kâtibe Hâtun’a edâ ve teslîm ol dahi ahz u kabz ey-
ledi dedikde gıbbe’t-tasdîki’ş-şer‘î ve’t-tahkīki’l-mer‘î mâ vaka‘a bi’t-taleb ketb 
olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Veli Bey b. Ahmed, İbrahim Ağa b. Osman, Ali Ağa b. ( ) Bosnevî, 
Ahmed Efendi b. Ahmed, Mustafa Çelebi b. Ahmed.

438 [69b-4] İstanbul’daki dikicilerin Hacı Mustafa b. Ali’yi 
dikicibaşı seçmesi
Mahmiye-i İstanbul’da vâki‘ dikici tâifesinin yiğitbaşı olan Mehmed Çelebi 
b. Veli ve ihtiyârlarından Mehmed Çelebi b. Hasan ve Bayram b. Muharrem ve 
Osman Çelebi b. Ali ve Mustafa b. Hüseyin ve Hüseyin Çelebi b. Ali nâm kimes-
neler meclis-i şer‘-i şerîf-i enverde tâife-i mezbûrdan işbu bâ‘isü’l-kitâb el-Hâc 
Mustafa b. Ali mahzarında her biri takrîr-i kelâm edip hırfetimize bundan ak-
dem bâ hüccet-i şer‘iyye dikicibaşı olan Habib nâm kimesne medyûnen firâr et-
mekle umûrumuz muhtel ve müşevveş olmağın mezbûr el-Hâc Mustafa husûs-ı 
mezbûrun her vechile uhdesinden gelmeğe kādir olmağla mezbûru beynimizde 
dikicibaşı nasb ve ta‘yîn eyledik, hâlâ taraf-ı şer‘-i şerîfden vesîka tahrîr olun-
mak matlûbumuzdur dedikde işbu vesîka-i enîka alâ mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi [b.] İslâm, Mehmed Çelebi b. İdris, Ebûbekir [b.] 
Hüseyin, Ali b. Bâli.

439 [70a-1] Şahin Ağa b. Abdullah’ın Ahmed Beşe b. Hüseyin’e ait 
buğday ve burçak bedelini vârislerine ödediği
Mahmiye-i İstanbul’da Sarrâc Doğan mahallesinde sâkin Şâhin Ağa b. Abdullah 
meclis-i şer‘-i şerîf-i enverde mahmiye-i mezbûrede Âşıkpaşa mahallesi 
ahâlîsinden olup vilâyet-i Anadolu’da Kemer kasabasında ticâret vechi üzre 
sâkin iken bundan akdem vefât eden Ahmed Beşe b. Hüseyin’in sulbî sagīr 
oğlu İsmail ve sulbiye sagīre kızı Fâtıma’nın tesviye-i umûrlarına kıbel-i şer‘den 
mansûb vasîleri olan işbu râfi‘ü’l-kitâb el-Hâc Ali b. Abdullah mahzarında 
ikrâr-ı tâm ve takrîr-i kelâm edip mezbûr Ahmed Beşe kasaba-i mezbûrede 
fevt oldukda ben kasaba-i mezbûrede yeniçeri serdarı bulunmağla müteveffâ-yı 
mezbûrun kasaba-i mezbûrede der mahzen olan seksen keyl buğday ve yüz se-
kiz keyl burçağını kabz etmiş idim hâlâ zikr olunan seksen keyl buğdayın beher 
keyli el-yevm semen-i misli olan ikişer yüz akçeden on altı bin akçeyi vasiyy-i 
mezbûr el-Hâc Ali’ye edâ ve teslîm ol dahi ahz u kabz edip yüz sekiz keyl bur-
çağın aynı dahi mahallinde vasiyy-i mezbûra teslîme üzerime vâcibdir dedikde 
gıbbe’t-tasdîki’l-mu‘teber, mâ hüve’l-vâki‘ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Sahhâf Veli Efendi b. Mehmed, Süleyman b. Abdullah, el-Hâc 
Mehmed b. Süleyman, Hüseyin b. Abdullah, Mehmed Çelebi b. Süleyman, 
İbrahim Çelebi b. Ahmed ve gayruhüm mine’l-huzzâr.

440 [70a-2] Hasan b. Şaban’ın Boyabat Gökçeağaç köyündeki ev ve 
tarlasını Ahmed b. Mehmed’e sattığı
Fi’l-asl vilâyet-i Anadolu’da Boyabad kazâsına tâbi‘ Gökçeağaç nâm kar-
ye ahâlîsinden olup hâlâ mahmiye-i İstanbul’da Yenibahçe kurbunda sâkin 
Hasan b. Şaban nâm kimesne meclis-i şer‘-i şerîf-i enverde medîne-i mezbûre 
ahâlîsinden işbu râfi‘ü’l-kitâb Ahmed b. Mehmed nâm kimesne mahzarında 
ikrâr ve takrîr-i kelâm [edip] akd-i âtî sudûruna değin silk-i mülkümde münse-
lik olup karye-i mezbûrede vâki‘ bir tarafdan Mahmud ve bir tarafdan Hüseyin 
ve bir tarafdan Ali mülkleri ve bir tarafdan tarîk-i âm ile mahdûd bir çatma 
oda ve bir ahır ve bahçeyi müştemil çiftlik ta‘bîr olunur mülk menzilimi bi 
cümleti’t-tevâbi‘ ve’l-levâhık mezbûr Ahmed’e üç esedî guruşa bey‘ ve temlîk ve 
taht-ı tasarrufunda olup yine karye-i mezbûrede vâki‘ lede’l-ahâlî ma‘lûmü’l-
hudûd tahmînen on keyl tohum istî‘âb eder tarlalarımı bâ ma‘rifet-i sâhib-i arz 
merkūm Ahmed’e on guruş bedel mukābelesinde ferâğ ve tefvîz edip ol dahi 
iştirâ ve kabûl ve temellük ve tefevvüz eylediğinden sonra semen-i mezbûr 
ile bedel-i merkūm cem‘an on üç esedî guruşu yedinden tamâmen ahz u kabz 
edip anları mahallinde zabt ve tasarrufa mezbûru taslît eyledim fîmâ ba‘d zikr 
olunan çiftlik-i mezbûr Ahmed’in mülk-i müşterâsı ve mârrü’l-beyân tarlalar 
dâhil-i havza-i tasarrufu olmuşdur benim alâka ve medhalim kalmadı dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Şaban b. Hasan, Ali b. Mehmed, Receb b. Mehmed, İsmail 
b. Mehmed, İbrahim b. Osman.

441 [70a-3] Mehmed b. Mustafa’yı döverek vefatına sebep olan 
bostancıların merhumun vârisleriyle diyet ödeyerek 
sulh oldukları
Vilâyet-i Anadolu’da Gemlik kazâsına tâbi‘ Büyükkumla nâm karye sâkinlerinden 
iken bundan akdem vefât eden Mehmed b. Mustafa’nın verâseti vâlidesi Emine 
bt. Ahmed nâm hâtun ile li ebeveyn karındaşı Ahmed[‘e] münhasıra oldu-
ğu şer‘an zâhir ve mütehakkik oldukdan sonra mezbûrân Emine ve Ahmed 
meclis-i şer‘-i şerîfde Hadîka-i hâssa bostanîleri hasekilerinden işbu bâ‘isü’l-
kitâb Mustafa Haseki b. Ahmed ve Ali Haseki b. Ahmed ve Çukadâr Musa b. ( ) 
mahzarlarında her biri ikrâr ve takrîr-i kelâm edip mezbûrdan Mustafa Haseki 
ve Ali Haseki ve Çukadâr Musa bundan akdem bir husûs için karye-i mezbûreye 
geldiklerinde sen bir kimesnenin bağını kat‘ etmekle müttehemsin deyû mû[ri]
simiz mezbûr Mehmed’i ahz u kabz ve darb ve cerîme nâmıyla otuz guruşu 
kabz eylediklerinden sonra mûrisimiz mezbûr Mehmed merkūm[û]nun darb-
larından nâşî fevt olmuşdur deyû meblağ-ı mezbûr otuz guruş ile müteveffâ-
yı mezbûr Mehmed’in dem ve diyetini mezbûr[ûn]dan Mustafa Haseki ve Ali 
Haseki ve Çukadâr Musa’dan taleb ve da‘vâ eylediğimizde anlar dahi bi’l-külliye 
inkâr etmekle beynimizde nizâ‘-ı küllî vukū‘undan sonra muslihûn tavassut 
edip da‘vâ-yı mezkûremizden biz dahi ber vech-i muharrer sulh-i mezbûru 
kabûl ve bedel-i sulh olan meblağ-ı mezbûr on guruşu yedlerinden tamâmen 
ahz u kabz edip meblağ-ı mezbûr ve mûrisimiz müteveffâ-yı mezbûrun dem 
ve diyetine müte‘allika âmme-i da‘vâdan mezbûr Mustafa Haseki ve Ali Haseki 
ve Çukadâr Musa’nın zimmetlerini ibrâ-i âmm-ı kātı‘ü’n-nizâ‘ ibrâ ve iskāt ey-
ledik husûs-i mezbûra müte‘allika merkūmûn ile vechen mine’l-vücûh da‘vâ ve 
nizâ‘ımız kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Abdi Haseki b. Mehmed, Ahmed b. Süleyman Kumlalı, Hüseyin 
Haseki, Mustafa Çavuş, Bahçe Ustası.

442 [70b-1] Ermeni patriği Karabet v. Ramor’un Meryem Ana Kilisesi 
papazı Kevork v. Mardiros’u papazlıktan ihraç etmesi
Mahmiye-i İstanbul’da vâki‘ Ermeni tâifesinin patrikleri olan bâ‘isü hâze’l-
vesîka Karabet v. Ramor nâm râhib meclis-i şer‘-i şerîf-i enverde yine tâife-i 
mezbûreden Kevork v. Mardiros nâm Ermeni muvâcehesinde üzerine da‘vâ ve 
takrîr-i kelâm edip mezbûr Kevork mukaddemâ Meryem Ana kilisesi sâ[kin]
lerinden olup lâkin tâife-i mezbûrdan zî-mâl olanlardan mücerred celb-i mâl 
için kiminden akçe ve kimindense ba‘zı eşyâ da‘vâ ve mezbûr papazların azli 
benim re’y [ve] ma‘rifetimle olup bana müte‘allik umûrda mezbûrlar bana 
mu‘âraza etmemek yedimde olan berât-ı şerîf-i âlîşânda mastûr ve müsadda[k] 
olmağla mezbûrun şirret ve fesâdından uhdeme edâsı lâzım gelen mâl-ı mîrîyi 
tahsîlden âciz kalıp papazlıkdan mezbûru men‘ ve kadîmü’l-eyyâmdan beyni-
mizde cârî âdetimiz üzre kilise-i mezkûreye müdâhaleden nehy etmiş iken bir 
vechile memnû‘ ve ma‘zûl olmamağla nizâm-ı hâlimiz bi’l-külliye muhtel olma-
ğın mezbûr Kevork’un keyfiyyet-i hâli istikşâf olunup haberleri tahrîr olunması 
matlûbumdur dedikde tâife-i Ermeniyândan Agop v. Gerçek ve Sahak v. Meldon 
ve Kasper v. (….) ve Agop v. Kirkor ve Bogos v. Minas ve Ovanes v. Agop ve 
Agop v. Sefer ve Serkis v. Aritun ve Bogos v. Aritun ve Agop v. Anastas ve Mihayil 
v. Serkis ve Seratyon v. Hüdâverdi ve Abraham v. Sahak ve Kirkor v. Markar ve 
Agop v. Gerçek ve Serkis v. Agop ve Kalif v. Dador ve Serkis v. Markar ve Arakil 
v. Şahadır ve sâirleri fi’l-hakīka mezkûr Kevork bâlâda şerh ve beyân ve tafsîl 
ve ayân olunan minvâl üzre dâimâ mücerred kendi nef ‘î için kiminden bi gay-
ri hakkın akçe da‘vâ edip her-bâr şirret ve bunun emsâli ta‘bîr-i da‘vâdan hâlî 
değildir deyû mezbûrun sû-i hâlini her biri haber verdiklerinden sonra mezbûr 
Kevork dahi meclis-i şer‘de mârrü’l-beyân papazlıkdan kasr-ı yed ve fîmâ ba‘d 
patriklere müte‘allika olan umûra müdâhale etmemeği iltizâm etmemeğin işbu 
vesîka hıfzan li’l-makāl ketb olundu.
Fî evâili Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Mustafa Çelebi b. Abdurrahman, 
el-Hâc Mustafa b. Tevekkül, İbrahim Çelebi b. Ahmed, Mehmed b. İdris, Ali 
b. Bâli.

443 [70b-2] Serkis v. Moçuk’un Mustafa b. İsmail’e olan borcunu 
ödemiş olduğu
Mahmiye-i İstanbul’da Mustafa Bey mahallesinde sâkin Mustafa b. İsmail nâm 
kimesne meclis-i şer‘-i hatîr-i lâzımü’t-tevkīrde Koca Mustafa Paşa kurbun-
da ekmekçi olan Serkis v. Moçuk nâm zimmî muvâcehesinde üzerine da‘vâ ve 
takrîr-i kelâm edip mezbûr Serkis zimmetinde yedimden müşterâ ve makbûz 
her keyli iki yüz yirmi beş akçeye olmak üzre yirmi keyl buğday bahâsından 
dört bin beş yüz akçe hakkım olmağla suâl olunup meblağ-ı mezbûru bana 
edâ ve teslîme tenbîh olunmak murâdımdır dedikde gıbbe’s-suâl mezbûr 
Serkis cevâbında fi’l-hakīka müdde‘î-i mezbûra ber vech-i muharrer cihet-i 
mezbûreden dört bin beş yüz akçe deynim olup lâkin meblağ-ı mezbûru bun-
dan akdem kendiye tamâmen edâ ve teslîm eyledim deyû def ‘le mukābele edi-
cek gıbbe’l-istintâk ve akībe’l-inkâr, mezbûr Serkis’den def ‘-i mezbûruna bey-
yine taleb olundukda udûl-i ricâlden olup mahmiye-i mezbûrede Canbâziye 
mahallesi sâkinlerinden Mustafa b. İbrahim ve Hasan b. Osman nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-
hakīka mezbûr Serkis müdde‘î-i mezbûr Mustafa’nın müdde‘âsı olan dört bin 
beş yüz akçeyi bizim huzûrumuzda edâ ve teslîm ol dahi bizim huzûrumuzda 
yedinden tamâmen ahz u kabz eyledi bizler bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebiyle müdde‘î-i mezbûr 
merkūm Serkis’e bî-vech mu‘ârazadan men‘ olunup mâ hüve’l-vâki‘ bi’t-taleb 
ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, Abdullah Efendi el-Kâtib, Mahmud 
b. Mustafa.

444 [70b-3] Ehl-i örf taifesinden Ebûbekir b. Hızır’ın Mehmed 
b. Sefer’den haksız yere aldığı parayı ödemesi
Vilâyet-i Anadolu’da Bolu sancağında Dörtdîvân kazâsına tâbi‘ Yakakayığı 
nâm karye sükkânından işbu bâ‘isü’l-kitâb Mehmed b. Sefer meclis-i şer‘-i 
şerîf-i enverde Ebûbekir b. Hızır nâm kimesne mahzarında üzerine da‘vâ ve 
takrîr-i kelâm edip [71a] mezbûr Ebûbekir Bolu mütesellimi olan Ali Ağa’nın 
etbâ‘ından olmağla bir ay mukaddem karye-i mezbûreye gelip beni haps edip 
karındaşın Ali avrat yoluna inmiş deyû bi gayri hakkın otuz guruşum ahz 
u kabz etmeğin suâl olunup meblağ-ı mezbûrun alıverilmesi matlûbumdur 
dedikde gıbbe’s-suâl mezbûr Mehmed [cevâbında] fi’l-hakīka bâlâda ketb ve 
terkīm olunan minvâl üzre müdde‘î-i mezbûrdan otuz esedî guruş ahz u kabz 
edip ol vechile meblağ-ı mezbûru müdde‘î-i mezbûra red ve teslîm lâzım gel-
diğini ikrâr ve i‘tirâf etmeğin alâ mûcebi i‘tirâfihî meblağ-ı mezbûr otuz gu-
ruşu müdde‘î-i mezbûra red ve teslîm mezkûr Ebûbekir’e tenbîh olunup mâ 
vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, Mustafa b. Abdurrahman, İbrahim 
Çelebi b. Ahmed, Mehmed b. İdris.







445 [71a-1] Ayşe bt. Receb’in Osman b. Musa’dan muhâlaa 
yoluyla boşandığı
Hul‘
El-Hâc[e] Hâtun mahallesi
Mahmiye-i İstanbul’da el-Hâc[e] Hâtun mahallesi sâkinlerinden olup zâtı 
ma‘rifet-i şer‘iyye ile ârifân Mustafa Çelebi b. Receb ve Ahmed Çelebi b. Hızır 
ta‘rîfleriyle mu‘arrefe olan Ayşe bt. Receb nâm hâtun meclis-i şer‘-i şerîf-i en-
verde zevc-i muhâlı‘ı işbu bâ‘isü’l-kitâb Osman b. Musa mahzarında ikrâr-ı 
tâm ve takrîr-i kelâm edip mezbûr Osman zevcim olup beynimizde hüsn-i 
zindegânîmiz olmamağla zimmetinde mütekarrir ve ma‘kūdun-aleyh olan 
yedi yüz akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr Osman 
muhâla‘a-i sahîha-i şer‘iyye ile muhâla‘a edip ol dahi ber vech-i muharrer hul‘-ı 
mezbûru kabûl eylediğinden sonra hukūk-ı zevciyyete müte‘allika âmme-i 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa b. Receb, Ahmed b. Hızır, Mehmed b. İdris, Mehmed 
b. Hüseyin, Ali b. Sunullah.

446 [71a-2] Mustafa Çelebi b. Hacı Receb’in ev arsasını Hacı Mustafa 
b. Hacı Abdullah’a bey‘ bi’l-istiğlâl yoluyla sattığı
Mahmiye-i İstanbul’da Çerağī Hamza mahallesinde sâkin Mustafa Çelebi b. el-
Hâc Receb nâm kimesne meclis-i şer‘-i şerîfde işbu bâ‘isü hâze’l-kitâb el-Hâc 
Mustafa b. el-Hâc Abdullah nâm kimesne mahzarında ikrâr-ı tâm ve takrîr-i 
kelâm edip yedimde mülk ve hakkım olup mahmiye-i mezbûrede Çukur mahal-
lede vâki‘ bir tarafdan Saraylı Demirhan mülkü ve bir tarafdan Kâhîci mülkü ve 
iki tarafdan tarîk-i âm ile mahdûd menzil arsasını, bi cümleti’t-tevâbi‘ ve’l-levâhık 
mezbûr el-Hâc Mustafa’ya iki yüz esedî guruşa bi tarîki’l-istiğlâl bey‘ ve teslîm 
ol dahi ber vech-i muharrer iştirâ ve tesellüm eylediğinden sonra semeni olan 
meblağ-ı merkūm iki yüz guruşu mezbûr el-Hâc Mustafa bana edâ ve teslîm ben 
dahi yedinden bi’t-tamâm kabz ve tesellüm eylediğimden sonra mezbûr el-Hâc 
Mustafa arsa-i mezkûreyi gıbbe’t-tahliyyeti’ş-şer‘iyye ve’t-tekābuzi’l-mer‘î târih-i 
kitâbdan bir sene tamâmına değin her otuz günde dörder yüz akçeye olmak üzre 
dört bin sekiz yüz akçeye bana îcâr ve teslîm ben dahi ber vech-i muharrer istîcâr 
ve tesellüm eyledim eğer müddet-i mezkûre tamâmında meblağ-ı mezbûr iki 
yüz guruşu ve ücret-i mezkûreyi edâ müyesser olmazsa, arsa-i merkūmeyi âhara 
bey‘ ve semeninden deyn-i mezkûru edâ ve fazla kalır ise bana îsâle ve kabz ve 
îsâl mütevakkıf olduğu umûrun küllîsine tarafımdan mezbûr el-Hâc Mustafa’yı 
vekâlet-i sahîha-i şer‘iyye ile vekîl ve nâib-i menâb nasb ve ta‘yîn eylediğimde ol 
dahi vekâlet-i merkūmeyi kabûl ve merâsimini edâya ta‘ahhüd eyledikden son-
ra gıbbe’t-tasdîki’ş-şer‘î [71b] mukırr-ı mezbûr Mustafa Çelebi’nin sulbî oğlu işbu 
hâzır bi’l-meclis Hasan Çelebi nâm kimesne meblağ-ı mezbûr iki yüz guruş ile 
ücret-i mezkûreye tarafeynden emr ve kabûlü hâviye kefâlet-i sahîha-i şer‘iyye 
ile kefîl olmağın mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Sâlih, Mustafa b. Ali, Hacı İbrahim b. Sâlih, 
Mehmed Efendi b. Halil, nakkāş Halil b. İbrahim, imâm Musa [b.] Ali Çelebi, 
Aşçıbaşı el-Hâc Mehmed, Ebûbekir b. Hüseyin ve gayruhüm.

447 [71b-1] Ümmühâni bt. Mehmed’in Mehmed Çelebi b. Süleyman’dan 
muhâlaa yoluyla boşandığı
Mahmiye-i İstanbul’da Davud Paşa mahallesinde sâkine olup zâtını ma‘rifet-i 
şer‘iyye ile ârifân İbrahim Ağa b. Osman ve Mehmed b. Halil ta‘rîfleriyle 
mu‘arrefe olan Ümmühâni bt. Mehmed meclis-i şer‘-i hatîrde zevc-i dâhili işbu 
râfi‘ü’l-vesîka Mehmed Çelebi b. Süleyman mahzarında ikrâr ve takrîr-i kelâm 
edip mezbûr Mehmed Çelebi zevcim olup beynimizde hüsn-i zindegânîmiz ol-
mamağla zimmetinde mütekarrir ve makbûz olan altı bin akçe mehr-i müeccel-i 
müsemmâm ve nafaka-i iddet-i ma‘lûmem üzerine ve me’ûnet-i süknâm dahi 
kendi üzerime olup ve bedel-i hul‘ olmak üzre kendiye def ‘ ve teslîm eyledi-
ğim otuz guruş üzerine zevcim mezbûr Mehmed Çelebi ile muhâla‘a-i sahîha 
ile muhâla‘a edip ol dahi hul‘-ı mezbûru kabûl edip min ba‘d hukūk-ı zevciyye-
te ve bedel-i mezbûre ve sâire müte‘allika cemî‘ da‘vâdan her birimiz âharı ibrâ 
ve iskāt eyledik, kat‘â da‘vâ ve nizâ‘ımız yoktur dedikde gıbbe’t-tasdîki’ş-şer‘î alâ 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman Çavuş b. Mehmed el-Mübâşir, Hasan b. Ali, Ahmed Çelebi 
b. İbrahim, İbrahim Çelebi b. Ahmed.

448 [71b-2] Terekesi borca batık Seyyid Esad Efendi’nin mallarının 
veresesi arasında paylaşılması
Min mümzâtihî
Husûs-ı âti’l-beyânın mahallinde tahrîri iltimâs olunmağın savb-ı şer‘-i münîrden 
irsâl olunan Mevlânâ es-Seyyid Abdulmu‘tî Efendi mahmiye-i İstanbul’da 
Şeyh Ebül[ve]fâ mahallesinde vâki‘ merhûm es-Seyyid Esad Efendi’nin ve-
resesi menziline varıp zeyl-i sahîfede muharrerü’l-esâmî udûl-i müslimîn ve 
sikāt-ı muvahhidîn huzûrunda akd-i meclis-i şer‘-i mübîn eyledikde mahalle-i 
mezbûrede sâkin iken bundan akdem vefât eden merhûm es-Seyyid Esad Efendi 
b. Abdurrahman Efendi b. Ebülcûd Efendi’nin verâseti zevceteyn-i metrûketeyni 
Kerime bt. Abdullah ve Sâliha bt. Abdullah nâm hâtunlara ve sulbî kebîr oğulları 
fahrü’l-eşrâfi’l-kirâm es-Seyyid Hüseyin Efendi ve es-Seyyid Abdüsselâm Efendi 
ve sulbiye kebîre kızları Şerife Ayşe Hâtun ve Şerife Ümmühâni Hâtun’a mün-
hasıra olduğu şer‘an mütehakkik oldukdan sonra merkūmân es-Seyyid Hüseyin 
Efendi ve es-Seyyid Abdüsselâm Efendi ve merkūmât Kerime ve Sâliha ve Ayşe 
ve Ümmühâni zâtları ma‘rifet-i şer‘iyye ile ârifân es-Seyyid Ebülbeşir Çelebi 
b. Selahaddin ve Beyzâd[e] b. Abdullah ta‘rîfleriyle mu‘arrefât oldukdan sonra 
meclis-i ma‘kūd-ı mezkûrda merhûm-ı merkūmun hemşîrezâdesi zahrü’s-sâdât 
ve’l-a‘yân es-Seyyid Abdülkerim Çelebi b. el-Hâc Selahaddin mahzarında her biri 
ikrâr-ı tâm ve takrîr-i kelâm [edip] mûrisimiz merhûm-ı merkūmun bu tarafda 
mevcûd olan terekesi düyûn-ı müsbetesine vefâ etmeyip guremâ hesâbı üzre ye-
dimizde olan işbu kassâm defteri nâtık olduğu üzre dâyinleri beynlerinde taksîm 
olundukda mezbûretân Kerime ve Sâliha mehr-i müeccelleri olan ikişer yüz gu-
ruş mukābelesinde her biri guremâdan on dokuz bin altışar yüz kırk altışar akçe 
alıp ve merkūm Abdülkerim Çelebi bâ hüccet-i şer‘iyye müteveffâ-yı merkūmun 
zimmetinde hakk-ı müsbeti olan üç bin beş yüz guruş mukābelesinde kezâlik 
guremâdan üç yük kırk üç bin sekiz yüz on iki akçe alıp ba‘dehû merhûm-ı 
merkūmun medîne-i Haleb’de Ferâfira mahallesinde vâki‘ bize irsen intikāl eden 
ma‘lûmü’l-hudûd mülk menzilini, merkūm es-Seyyid Abdülkerim Çelebi yediyle 
tüccârdan el-Hâc Ali Acemî nâm kimesneye iki bin guruşa bey‘ ve temlîk ve taslît 
ve kezâlik merhûm-ı merkūmun medîne-i mezbûrede mevâzi‘-i adîdede vâki‘ 
beynimizde ma‘lûmü’l-hudûd ve’l-müştemilât olup kezâlik bi’l-irsi’ş-şer‘î bize 
isâbet ve intikāl eden bahçe ve bağ [72a] hisselerini ve dört bâb kasab ve bakkal 
ve paçacı ve çömlekçi dükkânlarını ve kahvehâne arsasını merkūm Abdülkerim 
Çelebi’ye sekiz yüz guruşa bey‘ ve temlîk ve taslît ve meblageyn-i merkūmeyni 
cem‘an iki bin sekiz yüz guruş merkūm Abdülkerim Çelebi yedinden tamâmen 
ahz u kabz ve içinde beynimizde ma‘lûm hâlâ sâkin olduğumuz işbu menzi-
lin ve medîne-i Haleb’de vâki‘ âhar menzilimizin ve hamamın meremmâtı için 
üç yüz guruş ihrâc ve bâkī iki bin beş yüz guruşdan mezbûretân Kerime ve 
Sâliha’ya tekmîl mehr-i müeccelleri için yetmiş iki buçuk guruşu def ‘ ve teslîm 
ve merkūm es-Seyyid Abdülkerim Çelebi hakk-ı müsbet-i mezbûrûndan bâkī 
kalan yetmiş altı bin yüz seksen akçeden fâriğ ve ana müte‘allika da‘vâdan bi-
zim zimmetimizi ibrâ etmekle meblağ-ı bâkī-i mezbûr iki bin beş yüz guruş-
dan ba‘de tekmîli’l-mehreyn bâkī kalan iki bin dört yüz yirmi yedi buçuk guruşu 
beynimizde bi hasebi’l-farîza iktisâm ve her birimiz kendiye âid olan hisse-i ir-
siyyesini bi’t-tamâm ve’l-kemâl ahz u kabz ve istîfâ eyledik min ba‘d her birimi-
zin âharın yedinde ve zimmetinde bir akçe ve bir habbe bâkī kalmamağla husûs-ı 
mezbûra ve akārât-ı mezkûreye ve müteveffâ-yı mezbûrun kalîl ü kesîr [ve] celîl 
ü hakīr terekesine ve târih-i kitâba gelince beynimizde cereyân eden ahz u i‘tâ 
ve mu‘âmelât-ı şettâ ve sâir hukūk-ı ma‘lûme ve mechûleye müte‘allika âmme-i 
de‘âvî ve mütâlebât ve eymân ve muhâsamâtdan merkūm es-Seyyid Abdülkerim 
Çelebi’nin ve mukaddemâ husûs-ı mezbûra vekîl ta‘yîn olunan işbu hâzır bi’l-
meclis İbrahim Efendi b. Mehmed ve kayyım ta‘yîn olunan kezâlik işbu hâzır 
bi’l-meclis es-Seyyid Ebülmevâhib Çelebi b. Abdülmecid’in zimmetlerini ve her 
birimiz âharın zimmetini ibrâ-i âmm-ı râfi‘ü’l-hısâm ve kātı‘ü’n-nizâ‘la ibrâ ve 
iskāt eyledik ba‘de’l-yevm vechen mine’l-vücûh ve sebeben mine’l-esbâb birbi-
rimizle da‘vâ ve nizâ‘ımız ve hak ve müstahakkımız kalmamışdır dediklerinde 
gıbbe’t-tasdîki’l-vicâhî vâki‘ hâli Mevlânâ-yı mezkûr mahallinde tahrîr ve ma‘an 
irsâl olunan Mahmud Bey b. Mehmed ve Ahmed b. Ömer ile meclis-i şer‘a gelip 
alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü’l-a‘yân es-Seyyid Mahmud Çelebi b. el-Hâc Mehmed, 
Mehmed Ağa b. İsmail, Ahmed Çelebi Hekimzâde, İsmail Ağa b. Hasan, aş-
çıbaşı el-Hâc Süleyman Ağa b. Mehmed, Mehmed Beşe Elyevî?, Hasan Beşe 
b. Mehmed, Mahmud Bey b. Mehmed ve gayruhüm.

449 [72a-1] İsmihan bt. Mustafa’nın el-Hâc Yusuf b. İbrahim’den 
muhâlaa yoluyla boşandığı
Mahmiye-i İstanbul’da Âbid Çelebi mahallesi sâkinelerinden olup zâtını 
ma‘rifet-i şer‘iyye ile ârifân Ali Çelebi b. Bâli ve Mehmed Çelebi b. Mustafa nâm 
kimesneler ta‘rîfleriyle mu‘arrefe olan İsmihan bt. Mustafa nâm hâtun meclis-i 
şer‘-i şerîf-i enverde zevc-i dâhili bâ‘isü hâze’l-vesîka el-Hâc Yusuf b. İbrahim 
mahzarında ikrâr-ı tâm ve takrîr-i kelâm edip zevcim mezbûr el-Hâc Yusuf 
zimmetinde mütekarrir ve ma‘kūdun-aleyh olan altı bin akçe mehr-i müec-
celim ve nafaka-i iddet-i ma‘lûmem üzerlerine ve me’ûnet-i süknâm dahi ken-
di üzerime olmak üzre mezbûr el-Hâc Yusuf ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl eyledikden sonra hukūk-ı zevciyye-
te müte‘allika âmme-i da‘vâdan her birimiz âharın zimmetini ibrâ-i âm ile ibrâ 
ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Baba Eyyûb b. Ömer, Hasan b. Mustafa, 
Hüseyin Çelebi b. Mehmed, Mehmed Çelebi b. İdris.







450 [72a-2] Kiragos v. Manol’ün ödünç aldığı paranın Yorgi 
v. Kiryako’nun mirasçılarına ödenmesi
Vilâyet-i Anadolu’da Torul kazâsına tâbi‘ Herek nâm karye ahâlîsinden olup 
vilâyet-i Rumeli’nde Kavarine nâm kasabada ticâret üzre iken bundan ak-
dem hâlik olan Kara Yorgi v. Kiryako v. Yorgi nâm zimmînin li ebeveyn am-
misi oğlu ve hasren vârisi olan Yorzan v. Andriye nâm zimmî meclis-i şer‘-i 
şerîf-i enverde mahrûse-i Galata müzâfâtından Yeniköy’de sâkin olup kendi 
sefînesinde reis Kiragos v. Manol tarafından husûs-ı âti’l-beyâna vekîl-i mü-
secceli olan Palaloki v. Kostanil nâm zimmî muvâcehesinde ikrâr ve takrîr-i 
kelâm edip [72b] mûrisim hâlik-i merkūm hâl-i hayâtında müvekkil-i merkūm 
Kiragos’a iki yüz esedî guruşunu ikrâz ve teslîm ol dahi iktirâz ve kabz ve te-
sellüm edip kable’l-ahz hâlik olmağla meblağ-ı mezbûr irsen bana isâbet et-
meğin hâlâ mezbûr Palaloki meblağ-ı mezbûru bi’l-vekâle bana def ‘ ve teslîm 
ben dahi yedinden tamâmen kabz ve tesellüm eyledim dedikde gıbbe’t-tasdîki’ş-
şer‘î mahmiye-i İstanbul’da Haseki hamamı kurbunda sâkin Moskona v. Doğdu 
nâm zimmî meclis-i şer‘de mezbûr Palaloki muvâcehesinde ikrâr ve i‘tirâf edip 
işbu mezbûr Yorzan’ın merkūm Palaloki’den bi’l-verâse kabz eylediği meblağ-ı 
merkūm iki yüz guruşu âhardan müstahak zuhûr edip mezbûr Palaloki’den bir 
nesne taleb ve da‘vâ ve ba‘de’l-hükm ahz u kabz ederse ben makbûzuna bi’l-emr 
ve’l-kabûl zâmin ve kefîl oldum dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Süleyman Çelebi b. Receb, Ali b. Bâli.

451 [72b-1] Ebûbekir b. Hasan’ın çocuklarına vasî tayini
Mahmiye-i İstanbul’da Uzun Yusuf mahallesinde sâkin iken bundan akdem 
vefât edip Ebûbekir b. Hasan’ın sulbî sagīr oğlu Hasan ve sulbiye sagīre kızı 
Emine’nin ahvâllerini zabt ve emvâllerini hıfz eylemek için bir vasî nasb etmek 
lâzım ve işbu bâ‘isü hâze’l-kitâb İbrahim Çelebi b. Mehmed dindâr ve müstakīm 
ve vesâyet uhdesinden gelmeye kādir olmağın mezbûr İbrahim Çelebi sagīrân-ı 
mezbûrânın tesviye-i umûrları için vasî nasb ve ta‘yîn olundukda ol dahi 
vesâyet-i mezbûreyi kabûl ve hizmet-i lâzımesini edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mahmud el-İmâm, Mehmed Efendi 
b. Abdurrahman, Abdullah Çelebi b. Mehmed, Abdullah Çelebi b. Mustafa, 
Kadri Çelebi b. Veli.







452 [72b-2] Âsiye Hatun’un kefaletten doğan borcunu Zeyneb Hatun 
bt. Abdullah’ın vârislerine ödemesi
Bundan akdem vefât eden Zeyneb Hâtun [bt.] Abdullah’ın verâseti zevce-i 
metrûkü olup sâbıkan Mısr-ı Kahire kadısı olan a‘lemü’l-ulemâ’i’l-izâm efdalü’l-
fuzalâ’i’l-fihâm es-Seyyid Ali Efendi ile evlâd-ı sıgārı Mehmed Çelebi ve Hatice 
ve Fâtıma’ya münhasıra olduğu şer‘an zâhir ve müte‘ayyin oldukdan sonra sıgār 
mezkûrûnun babaları ve velîleri olan mûmâ-ileyh es-Seyyid Ali Efendi tarafın-
dan husûs-ı âti’l-beyâna vekîl olup Mehmed Efendi b. Süleyman ve es-Seyyid 
Abdullah Efendi b. Mehmed şehâdetleriyle şer‘an vekâleti sâbite olan Şâhin Beşe 
b. Abdullah meclis-i şer‘-i şerîf-i enverde Âsiye nâm hâtun mahzarında bi’l-
vekâle üzerine da‘vâ ve takrîr-i kelâm edip müteveffât-ı mezkûrenin gāib ani’l-
meclis Memiş Ağa b. Mahmud zimmetinde işbu deyn temessükü nâtık olduğu 
üzre cihet-i karz-ı şer‘îden beş yüz esedî guruş ile yedinden müşterâ ve makbûz 
bir nâfe kürk bahâsından dahi elli esedî ki cem‘an beş yüz elli esedî guruş hak-
kı olup meblağ-ı mezbûr kefîl-i mezkûre Âsiye Hâtun’a edâ ve kabûlü hâviye 
kefâlet-i sahîha-i şer‘iyye ile kefîl oldukdan sonra kable’l-ahz mezkûr Zeyneb 
Hâtun vefât edip meblağ-ı mezbûr irsen veresesine isâbet eyledikden sonra 
mezkûr Memiş Ağa meblağ-ı mezbûrdan yüz elli guruşu edâ ve teslîm edip 
dört yüz esedî guruşu bâkī kalmağın hâlâ suâl olunup meblağ-ı bâkī-i mezbûr 
dört yüz esedî guruşun bi hükmi’l-kefâle mezkûre Âsiye Hâtun’dan alıveril-
mek matlûbumdur dedikde gıbbe’s-suâl mezbûre Âsiye cevâbında fi’l-hakīka 
meblağ-ı mezbûra emr ve kabûlü hâviye kefâlet-i sahîha-i şer‘iyye ile kefîl 
olup bi hükmi’l-kefâle meblağ-ı bâkī-i mezbûr dört yüz guruşu zimmetinde 
edâ lâzım geldiğini tav‘an ikrâr ve i‘tirâf etmeğin alâ mûceb-i i‘tirâfihâ meblağ-ı 
mezbûr dört yüz guruşu müvekkil-i mûmâ-ileyh için vekîl-i mezbûra edâ ve 
teslîme mezbûre Âsiye’ye tenbîh olunup mâ [va]ka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mehmed 
b. İdris, Ali b. Bâli.

453 [73a-1] Hacı Hüseyin Ağa b. Mustafa b. Hüseyin’in vârislerinin 
Hacı Yusuf Bey b. Ömer’e olan borcu ödemesi
Mahmiye-i İstanbul’da Saray-ı atîk-i sultânî teberdârlarından bâ‘isü hâze’l-kitâb 
el-Hâc Yusuf Bey b. Ömer nâm kimesne meclis-i şer‘-i şerîf-i enverde bin dok-
san altı senesinde küçük sakabaşı iken bundan akdem tarîk-i hacc-ı şerîfde 
Bedr-i Huneyn’de vefât eden el-Hâc Hüseyin Ağa b. Mustafa b. Hüseyin’in li üm 
kız karındaşları ve vâriseleri olmağla terekesine vaz‘-ı yed eden Âsiye ve Fâtıma 
taraflarından husû[s]-ı âti’l-beyâna vekîl-i müsecceli olan Ali Efendi b. Yusuf 
mahzarında üzerine da‘vâ ve takrîr-i kelâm edip müteveffâ-yı mezbûra bundan 
akdem hayâtında yirmi dört kıt‘a yaldız altını ikrâz ve teslîm ol dahi iktirâz ve 
tesellüm ve kabz ve tesellüm ve mesârifa sarfla istihlâk edip kable’l-edâ vefât et-
mekle suâl olunup meblağ-ı mezbûru müvekkiletân-ı mezbûretân terekesinden 
edâ etmek üzre vekîl-i merkūma tenbîh olunmak matlûbumdur dedikde gıbbe’s-
suâl vekîl-i mezbûr cevâbında müvekkilelerinin tereke-i müteveffâ-yı merkūma 
vaz‘-ı yedlerini ikrâr lâkin deyn-i mezbûru inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
saray-ı mezkûr teberdârlarından el-Hâc Mustafa b. Yusuf ve el-Hâc Ali 
b. Mustafa nâm kimesneler li ecli’ş-şehâde meclis-i şer‘a hâzırân olup işhâd 
olunduklarında fi’l-hakīka işbu müdde‘î-i merkūm el-hâ[c] Yusuf müteveffâ-yı 
mesfûr el-Hâc Hüseyin Ağa b. Mustafa b. Hüseyin’e bundan akdem hayâtında 
yirmi dört yaldız altını bizim huzûrumuzda ikrâz ve teslîm ol dahi istikrâz ve 
kabz ve tesellüm eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eyledikler[inde] ba‘de’t-ta‘dîl olunduk-
dan sonra mûcebiyle meblağ-ı mezbûr yirmi dört yaldız altını müvekkiletân-ı 
merkūmetân müteveffâ-yı mezbûrun terekesinden müdde‘î-i mezbûra edâ ve 
teslîm etmek üzre vekîl-i mersûma tenbîh olunmağın mâ [va]ka‘a bi’t-taleb ketb 
olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi Ser-muhzırân, el-Hâc Ali b. İbrahim, Diğer 
İbrahim [b.] Ali, el-Hâc Mehmed b. Ali.

454 [73a-2] Şenadono v. Panayot’un oğullarına yeni vasî tayini
Mahmiye-i İstanbul’da el-Hâc Hüseyin mahallesi sükkânından olup medîne-i 
Edirne’de müsâfiren sâkin iken bundan akdem hâlik olan Şenadono v. Panayot 
nâm zimmînin sulbî sagīr oğulları Yamandi ve Panayot’un tesviye-i emirlerine 
savb-ı şer‘den mansûb vasîleri olan ammileri olan Todori v. Panayot hâlik ol-
mağla sagīrân-ı mezbûrânın tesviye-i emirlerine kıbel-i şer‘den bir vasî nasb 
ve ta‘yîn olunmak lâzım ve mühim ve işbu hâzır bi’l-meclis Nikola v. Kiryaki 
vesâyet-i mezbûre uhdesinden gelmeye her vechile kādir olduğu sikāt-ı 
makbûlü’l-kelimât ihbârlarıyla müte‘ayyin olmağla hâkim-i muvakki‘-i sadr-ı 
kitâb -tûba-lehü ve hüsnü me’âb- hazretleri dahi merkūm Nikola’yı sagīrân-ı 
mezbûrânın tesviye-i emirlerine kıbel-i şer‘den vasî nasb ve ta‘yîn eyledikde 
ol dahi kabûl ve merâsimini edâya ta‘ahhüd etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Veli, İbrahim b. Ahmed, Kostantin, Papa Todori, 
Tiryako v. ( ).

455 [73a-3] Resul Reis b. Mehmed’in arpa taşıma ücretini 
tamamen aldığı
Sefîne reislerinden olup mahrûse-i Galata’ya tâbi‘ Tophâne kasabasında To[m]
tom mahallesinde sâkin el-Hâc Resul Reis b. Mehmed meclis-i şer‘-i şerîf-i en-
verde bin doksan altı senesine mahsûb olmak üzre arpa iştirâsına me’mûr olan 
fahrü’l-âşiyân Hüseyin Ağa b. Veli tarafından husûs-ı câ’i’z-zikre vekîl-i mü-
secceli olan el-Hâc Ali b. Abdullah mahzarında ikrâr ve takrîr-i kelâm edip 
müvekkil-i merkūm Hüseyin Ağa yedinden sene-i mezbûreye mahsûb olmak 
üzre Bartın kazâsından iştirâsı fermân olunan üç bin üç yüz elli keyl-i İstanbulî 
arpayı fermân mûcebince İsakca’ya nakl için beher keyli sekizer akçe navl ile 
sefîneye tahmîl ve navl-ı mezbûrun nısfını ber vech-i peşîn bana edâ ve teslîm 
ettiğinden sonra ben dahi mârrü’z-zikr beheri arpayı getirip Vidin iskelesin-
de kabzına me’mûr olan kapıcıbaşı fahrü’l-emâsil Yusuf Ağa’ya teslîm ve zim-
metine teslîm ettiğimden sonra bâkī kalan nısıf navl-ı mezbûr olan on üç bin 
dört yüz akçeyi dahi vekîl-i merkūm el-Hâc Ali yedinden tamâmen ahz u kabz 
eyledim min ba‘d hesâb-ı mezbûr üzre mârrü’z-zikr [73b] üç bin üç yüz elli 
keyl-i İstanbulî arpa navlı olan cem‘an yirmi altı bin sekiz yüz akçeden merkūm 
Hüseyin Ağa yedinde ve zimmetinde bir akçe ve bir habbe hakkım bâkī kal-
mamışdır dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc İsmail b. Abdullah, Hasan Resul b. Mustafa, İbrahim Çelebi 
b. Ahmed, Mehmed b. İdris.

456 [73b-1] Hacı Mustafa b. Hacı Ahmed’in borçlu olmadığı 
ve davanın reddi
Mahmiye-i İstanbul’da Gedik Paşa kurbunda sâkin el-Hâc Osman b. Mahmud 
nâm kimesne meclis-i şer‘-i şerîf-i enverde işbu bâ‘isü’l-kitâb el-Hâc Mustafa 
b. el-Hâc Ahmed mahzarında üzerine da‘vâ ve takrîr-i kelâm edip bundan ak-
dem mezbûr el-Hâc Mustafa’ya yüz otuz esedî guruş ikrâz ve teslîm ol dahi 
iktirâz ve kabz ve tesellüm etmeğin hâlâ mezbûr el-Hâc Mustafa meblağ-ı 
mezbûru bana edâdan imtinâ‘ eder suâl olunup alıverilmesi matlûbumdur de-
dikde gıbbe’s-suâl ve akībe’l-inkâr, müdde‘î-i mezbûrdan müdde‘âsına beyyi-
ne taleb olundukda ityân-ı beyyineden izhâr-ı acz ve istihlâf edicek fi’l-vâki‘ 
müdde‘î-i mezbûrdan yüz otuz guruş ikrâz ve kabz etmeyip meblağ-ı mezbûr 
zimmetine edâ lâzım gelmediğine mezbûr el-Hâc Mustafa’ya yemîn teklîf olun-
dukda ol dahi hasbe’l-mes’ûl yemîn billâhi’l-aliyyi’l-a‘lâ etmeğin mûcebiyle 
mezbûr el-Hâc Osman bilâ-beyyine bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Mustafa Çelebi b. Abdurrahman, 
İbrahim Çelebi b. Ahmed, Mehmed b. İdris ve gayruhüm mine’l-hâzırûn.

457 [73b-2] Hasan Reis b. Mustafa’nın arpa taşıma ücretini 
tamamen aldığı
Vilâyet-i Anadolu’da Amasra kal‘ası ahâlîsinden şahbaz Hasan Reis b. Mustafa 
meclis-i şer‘-i hatîr-i enverde taraf-ı saltanat-ı aliyyeden bin doksan beş senesin-
de bâ fermân-ı âlî Bolu sancağından asker-i İslâm için iştirâ olunup Rumeli’nde 
İsakcı iskelesine irsâl için şa‘îrin cem‘ine me’mûr olan bâ‘isü hâze’l-kitâb el-Hâc 
Hüseyin Ağa b. Veli’nin vekîl-i müsecceli olan el-Hâc Ali b. Abdullah mahzarın-
da ikrâr ve takrîr-i kelâm [edip] müvekkil-i mezbûr yedimde olan hüccet nâtıka 
olduğu üzre Bartın iskelesinde der anbâr olan zikri sebk eden mîrî şa‘îrden 
iki bin üç yüz keyl-i İstanbulî şa‘îri sefîneye tahmîl ettiğinden sonra fermân-ı 
âlî mûcebince her keyl için ta‘yîn olunan sekizer navuldan müvekkil-i mezbûr 
ta‘yîn olunan dörder akçe ki cem‘an dokuz bin iki yüz akçeyi mezbûr el-Hâc 
Hüseyin Ağa ber vech-i peşîn mukaddemâ bana teslîm ben dahi ba‘de’l-ahz u 
kabz mârrü’z-zikr şa‘îri Vidin iskelesinde kabza me’mûr olan kapıcıbaşı Yusuf 
Ağa’ya teslîm ol dahi kabz ve yedime işbu teslîm temessükünü verdiğinden son-
ra hâlâ ben dahi zikr olunan temessükü vekîl-i mezbûr el-Hâc Ali Ağa’ya ba‘de’t-
teslîm mezbûr el-Hâc Ali Ağa’ya vech-i meşrûh üzre zikr olunan navldan bâkī 
kalan dokuz bin altı yüz akçeyi dahi bi’l-vekâle bana teslîm ben dahi kabz ve 
tesellüm eyledim min ba‘d hakkım kalmadı dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc İsmail b. Abdullah, el-Hâc Resul b. Mehmed, el-Hâc 
Mustafa b. Tevekkül, Ahmed Çelebi b. Mehmed.

458 [73b-3] Nikefos v. Kirkor’un çocuklarına işlerini tesviyeye 
vasî tayin edilmesi
Mahmiye-i İstanbul’da İnebey mahallesinde sâkin Nikefos v. Kirkor v. Murad 
tarafından husûs-ı âti’l-beyâna vekîl olduğu Mustafa Çelebi b. Ömer ve Ali 
b. Muhtar nâm kimesneler şehâdetleriyle şer‘an sâbit olan Mehmed Çelebi 
b. Abdullah meclis-i şer‘-i şerîfde işbu sâhibü’l-vesîka Meczador v. Yani mahza-
rında bi’l-vekâle ikrâr ve takrîr-i kelâm edip müvekkilim mezbûr Nikefos alîlü’l-
mizâc olmağla bi emrillâhi te‘âlâ hâlik oldukda mecmû‘-ı terekesini kabz ve için-
den mu‘tâd-ı nasârâ üzre lâşesini kaldırıp ve mâ‘adâsından evlâd-ı sıgārı Şehbar 
ve Deros ve Gevher ve Abo’ya isâbet eden hisse-i irsiyyelerini zabt ve hıfz ve 
bi’l-cümle umûrlarını tesviyeye mezbûr Meczador’u vasiyy-i muhtâr nasb ve 
ta‘yîn eyledi dedikde ol dahi vesâyet-i mezkûreyi kabûl ve hizmet-i lâzımesini 
kemâ yenbağī edâya ta‘ahhüd etmeğin işbu vesîka bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Çelebi b. Hüseyin, el-Hâc Mustafa b. Yusuf, İbrahim 
Çelebi b. Ahmed, Mehmed Çelebi b. İdris.

459 [73b-4] Emetullah bt. Mustafa’nın Ayşe bt. Hasan’a borcu olduğu
Mahmiye-i İstanbul hısnı ebvâbından Yenikapı kurbunda sâkine Ayşe bt. Hasan 
nâm hâtun meclis-i şer‘-i şerîf-i enverde Emetullah bt. Mustafa nâm hâtun 
mahzarında üzerine da‘vâ ve takrîr-i kelâm edip mezbûr Emetullah zimme-
tinde yedimde olan deyn temessüküne ketb ve terkīm olunduğu üzre yedim-
den iştirâ ve kabz eylediği bir çift incili küpe ve dokuz inci düğme ve iki top 
bez ve bir mak‘ad bahâlarından altmış esedî guruş hakkım olmağın suâl olunup 
meblağ-ı mezbûrun alıverilmesi matlûbumdur dedikde gıbbe’s-suâl mezbûre 
Emetullah cevâbında fi’l-hakīka müdde‘iye-i mezkûreye cihet-i mezkûreden 
altmış esedî guruş zimmetinde lâzımü’l-edâ deyni olduğunu ikrâr ve i‘tirâf et-
meğin alâ mûcebi i‘tirâfihî meblağ-ı mezbûr altmış esedî guruşu müdde‘iye-i 
mezkûreye edâ ve teslîme mezbûre Emetullah’a tenbîh olunup mâ vaka‘a bi’t-
taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed b. İdris, Mehmed b. Ahmed, Ali b. Bâli, İbrahim Çelebi 
b. Ahmed, Hüseyin b. Mustafa, Şaban.

460 [74a-1] Safiye Hatun bt. Durmuş’un Sefer b. Mehmed’den muhâlaa 
yoluyla boşandığı
Mahmiye-i İstanbul’da Sunullah Efendi mahallesinde sâkine olup zâtını ma‘rifet-i 
şer‘iyye ile ârifân Mehmed Habib? b. İdris ve Ebû Bekir b. Murad nâm kimes-
neler ta‘rîfleriyle mu‘arrefe olan Safiye Hâtun bt. Durmuş meclis-i şer‘-i şerîf-i 
enverde zevc-i muhâlı‘ı Sefer b. Mehmed nâm kimesne mahzarında ikrâr ve 
takrîr-i kelâm edip zevcim mezbûr Sefer ile beynimizde hüsn-i zindegânîmiz ol-
mayıp hul‘a tâlibe olduğumda, beynimizde mütekarrir ve ma‘kūdun-aleyh olan 
bin mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr Sefer ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eylediğinden 
sonra hukūk-ı zevciyyete ve bedel-i hul‘ deyû medfû‘um olan dört yüz akçe-
ye müte‘allika âmme-i da‘vâdan her birimiz âharın zimmetini ibrâ-i âmm-ı 
râfi‘ü’l-hısâm ile ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, İbrahim Efendi b. Abdülkādir, Bekir 
Beşe b. Murad, Ömer Çelebi b. el-Hâc Bekir ve gayruhüm mine’l-huzzâr.

461 [74a-2] İsak v. Abraham’ın kefaletten doğan borcunu müstemenler 
Danyal ve Kırinliya’ya ödemesi gerektiği
Felemenk tüccârından olup mahrûse-i Galata’da müsâfiren sâkinler olan bâ‘isü 
hâze’l-vesîka Danyal v. Golok ve şerîki Kırinliya v. Perşin nâm müste’menler 
meclis-i şer‘-i şerîf-i lâzımü’t-teşrîfde tâife-i yahudun Budin cemâ‘atinden 
olup Hasköy sâkinlerinden İsak v. Abraham nâm yahudi mahzarında her biri 
üzerine da‘vâ ve takrîr-i kelâm edip merkūm İsak ile şerîki gāib ani’l-meclis 
Azaryan nâm yahudi’ye bundan akdem her zirâ‘ı ikişer esedî guruş ve birer sü-
müne olmak üzre yedi yüz yirmi iki buçuk zirâ‘ Londrine çukamızı bin beş 
yüz esedî guruş ve yirmi bir akçeye bey‘ ve teslîm mezbûrân İsak ve Azaryan 
dahi ale’ş-iştirâki’s-seviy vech-i meşrûh üzre iştirâ ve kabz ve tesellüm ve her 
biri âharın zimmetine lâzım gelen meblağa dahi emr ve kabûlü hâviye kefâlet-i 
sahîha-i şer‘iyye ile kefîl olduklarından sonra meblağ-ı mezbûrun beş guruş 
ve bir akçesini mezbûrân ahz u kabz edip bin beş yüz esedî guruş zimmetle-
rinde bâkī kalmağla meblağ-ı bâkī-i mezbûru yedimde olan hüccet-i şer‘iyye 
nâtıka olduğu üzre asâlet ve kefâletine binâen mezbûr İsak’dan mukaddemâ ta-
leb ve da‘vâ eylediğimde ol dahi cevâbında zikr olunan çukayı vech-i meşrûh 
üzre gāib-i mezbûr ile iştirâk-i seviy üzre iştirâ ve kabz edip ve semenleri olan 
meblağ-ı mezbûrdan hissesine isâbet eden yedi yüz elli guruş zimmetinde bize 
deyni olduğunu ikrâr lâkin şerîki gāib-i mezbûrun hissesine isâbet eden yedi 
yüz elli guruşa ber vech-i muharrer kefâleti münkir olmağın ikrârı mertebe-
si olan yedi yüz elli guruşu bize edâya kıbel-i şer‘den merkūm İsak’a tenbîh 
olunup kefâlet-i mezbûreyi dahi bize beyâna havâle olunmuşidi hâlâ mezbûr 
İsak’a suâl olunup gāib-i mezbûr Azaryan’ın hissesine isâbet eden yedi yüz 
elli guruşu dahi kefâletine binâen bize edâya tenbîh olunmak matlûbumdur 
dediklerinde gıbbe’s-suâl merkūm İsak cevâbında fi’l-hakīka kaziyye bâlâda 
tafsîli mürûr ettiği üzre olduğunu ikrâr lâkin kefâlet-i mezkûreyi inkâr edicek 
müdde‘iyân-ı mezbûrândan kefâlet-i mezkûreyi mübeyyine beyyine taleb olun-
dukda mahmiye-i İstanbul’da Balat hâricinde Sinyora cemâ‘atinden Abraham 
v. Aslan ve Mahmud Paşa sûkunda dellâl olan Ortaköylü cemâ‘atinden Salam 
v. Abraham nâm yahudiler li ecli’ş-şehâde meclis-i şer‘a hâzırân olup isre’l-
istişhâd fi’l-hakīka müdde‘iyân-ı mezbûrân Danyal ve Kırinliya her zirâ‘ı iki-
şer guruş birer semene olmak üzre yedi yüz yirmi iki buçuk zirâ‘ Londrine çu-
kaları işbu mezbûrân İsak ile şerîki merkūm Azaryan’a bin beş yüz esedî gu-
ruş ve yirmi bir akçeye bizim huzûrumuzda bey‘ ve teslîm mezbûrân İsak ve 
Azaryan dahi ale’l-iştirâki’s-seviy ber vech-i muharrer iştirâ ve tesellüm ve her 
biri âharın zimmetine lâzım gelen meblağa dahi kezâlik huzûrumuzda emr ve 
kabûlü hâviye kefâlet-i sahîha ile kefîl olmuşlar idi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebiyle yed-i 
mezkûrdan mezkûr Azaryan’ın hissesine isâbet eden meblağ-ı bâkī yedi yüz 
elli guruşu dahi kefâlet-i mahkiyesine binâen müdde‘iyân-ı mezbûrâna edâ ve 
teslîme merkūm İsak’a tenbîh olunmağın mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim b. Ahmed, Mustafa Çelebi 
Ser-muhzırân, diğer Mustafa Çelebi Kethüdâ-yı ser-muhzırân, İbrahim Çelebi 
b. Ahmed.

462 [74a-3] Mustafa Efendi b. Ahmed Efendi Vakfı mütevelli 
kaymakamlığına tayin
Mahmiye-i İstanbul’da Emin Sinan mahallesinde vâki‘ ashâb-ı hayrâtdan Mustafa 
Efendi b. Ahmed Efendi’nin vakfına mütevellî olan yine vâkıf-ı mezbûrun oğlu-
nun oğlu Mustafa b. Yahya sagīr olup tevliyyet-i mezkûre merâsimi bi’z-zât edâya 
kādir olma[ma]kla, bir kāimmakām nasb ve ta‘yîn olunmak lâzım ve işbu bâ‘isü’l-
kitâb yine mahalle-i mezbûr mescidi imâm nâib[i] olan Abdurrahman Efendi 
b. Ahmed hizmet-i mezbûre uhdesinden gelmeye kādir mütedeyyin ve perhizkâr 
olduğu zeyl-i kitâbda muharrerü’l-esâmî olan müslimîn ihbâr etmekle mâl-ı 
vakf-ı mezbûru i‘mâl ve hıfz vakf-ı mezbûrun kâtib ve nâzır ve câbîsi ve ahâlî-i 
mahalle-i mezbûrdan cemm-i gafîr ma‘rifetleriyle [74b] istirbâh ve hıfz ve’l-
cümle merâsim-i tevliyyeti kemâ yenbağī istikāmet üzre edâ ve tevliyyet-i mezbûr 
fazlasından yevmî bir akçe ücrete mutasarrıf olmak üzre mezbûr Abdurrahman 
Efendi kāimmakām-ı mütevellî nasb ve ta‘yîn olundukdan sonra ol dahi kabûl ve 
hizmet-i lâzımesin kemâ yenbağī edâya ta‘ahhüd etmeğin işbu hurûf ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü erbâbü’t-tahrîr dükkânî Mustafa Efendi, nâzır Mehmed 
Efendi el-İmâm, kâtib-i vakf imâm İbrahim Efendi, el-Hâc Mehmed Ağa, el-
Hâc Osman.

463 [74b-1] Mustafa Efendi b. Ahmed Efendi Vakfı’na mütevelli tayini
Min mümzâtihî
Mahmiye-i İstanbul’da Emin Sinan mahallesinde sâkin iken bundan akdem 
vefât eden ashâb-ı hayrâtdan yine mahalle-i mezbûre mescid-i şerîfi müe[zzini] 
el-Hâc Mustafa Efendi b. İsmail ve sulbî oğlu ve vakfiye-i ma‘mûlün-aleyhâ 
üzre nemâsını eczâ-i şerîf ve sâir vücûh-ı birre şart ve ta‘yîn eylediği nukūd-ı 
mevkūfesine meşrûtiyyet üzre mütevellî olan Yahya Çelebi fevt olup yerine bir 
mütevellî nasb ve ta‘yîn olunması lâzım ve mühim ve mezbûr Yahya’nın sulbî sagīr 
oğlu Mustafa her vechile tevliyyet-i mezkûreye müstahık olduğunu zeyl-i kitâb-ı 
müşgîn-nikābda mektûbü’l-esâmî olan müslimîn ihbâr etmeğin işbu kitâb-ı 
sıhhat-nisâbın tevkī-i refî‘-i müstetâbıyla şeref-yâb olan hâkim-i ma‘delet-bâb 
hazretleri umûr-ı tevliyyeti kāimma[k]ām ve nâib-i menâbı kemâ yenbağī görüp 
hizmet-i lâzımesini ber vech-i meşrûh edâ olunmak üzre tevliyyet-i mezkûru 
mezkûr Mustafa’ya tevcîh buyurulup işbu vesîka-i enîka ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü erbâbü’l-kalem dükkânî Mustafa Efendi, nâzır Fahreddin 
Efendi, kâtib-i vakf imâm İbrahim Efendi, el-Hâc Mehmed Ağa.

464 [74b-2] Mehmed b. Yakub’un Ahmed b. Mustafa’ya borcu olduğu
Vilâyet-i Rumeli’nde medîne-i Sofya ahâlîsinden olup mahmiye-i İstanbul’da 
müsâfiren sâkin olan bâ‘isü hâze’r-rakīm Ahmed b. Mustafa nâm kimesne 
meclis-i şer‘-i şerîfde mahrûse-i Üsküdar müzâfâtından Kadıköyü’nde sâkin 
Mehmed b. Yakub nâm kimesne mahzarında üzerine da‘vâ ve takrîr-i kelâm 
edip mezbûr Mehmed zimmetinde yedimden müşterâ ve makbûz olan adedi 
beynimizde ma‘lûm ganem bahâsından üç yüz elli guruşun bana alıverilme-
si matlûbumdur dedikde gıbbe’s-suâl merkūm Mehmed cevâbında fi’l-hakīka 
kaziyye minvâl üzre olup müdde‘î-i mezbûrun yedinden iştirâ ve kabz eyledi-
ği adedi beynlerinde ma‘lûm ganem bahâsından zimmetinde vâcibü’l-edâ ve 
lâzımü’l-kazâ meblağ-ı mezbûr üç yüz elli guruş müdde‘î-i mezbûra deyni ol-
duğunu tâyi‘an ikrâr ve i‘tirâf etmeğin mûcebince meblağ-ı mezbûr üç yüz elli 
guruşu müdde‘î-i mezbûr Ahmed’e edâ ve teslîme mezbûr Mehmed’e tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mahmud Bey b. Murad, Hasan Çavuş b. ( ), Mehmed Çavuş 
b. Süleyman, Osman Çavuş el-Mübâşir.

465 [74b-3] Mehmed b. Yakub’un Yorgi v. Nikola’ya borcu olduğu
Mahrûse-i Üsküdar’a tâbi‘ Kartal köyünde sâkin işbu bâ‘isü’s-sifr Yorgi v. Nikola 
nâm zimmî meclis-i şer‘-i şerîf-i enverde kasab tâifesinden olup Kadıköyü’nde 
sâkin Mehmed b. Yakub mahzarında üzerine da‘vâ ve takrîr-i kelâm edip târih-i 
kitâbdan üç ay mukaddem mezbûr Mehmed’e bey‘ ve teslîm ol dahi yedimden 
iştirâ ve kabz eylediği adedi beynimizde ma‘lûm koyun bahâsından beş yüz 
otuz yedi esedî guruş hakkım olup meblağ-ı mezbûrun bundan akdem bi’d-
defe‘ât iki yüz kırk altı guruşu yedimden ahz u kabz edip iki yüz doksan bir 
guruşum bâkī kalmışdır hâlâ mezbûr Mehmed’e suâl olunup meblağ-ı bâkī-i 
mezbûrun alıverilmesi matlûbumdur dedikde gıbbe’s-suâl mezbûr Mehmed 
cevâbında kaziyye tafsîli mürûr eylediği vech üzre olup zikr olunan koyun 
bahâsından bâkī müdde‘î-i mezbûra vâcibü’l-edâ ve lâzımü’l-kazâ iki yüz dok-
san bir guruş deyni olduğunu ikrâr ve i‘tirâf etmeğin mûcebince meblağ-ı bâkī-i 
mezbûr iki yüz doksan yedi guruşu müdde‘î-i mezbûr Yorgi’ye edâ ve teslîme 
mezbûr Mehmed’e tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mahmud Bey b. el-Hâc Çavuş el-Mübâşir.

466 [75a-1] Fâtıma b. Abdullah’ın Hasan b. Şaban’dan muhâlaa 
yoluyla boşandığı
Mahmiye-i İstanbul’da Hoca Hayreddin mahallesinde sâkine olup zâtını ma‘rifet-i 
şer‘iyye ile ârifân olan Hüseyin b. Şaban ve Ebûbekir ibn Hüseyin nâm kimes-
neler ta‘rîfleri ile mu‘arrefe olan Fâtıma bt. Abdullah nâm hâtun meclis-i şer‘-i 
şerîfde zevc-i dâhili bâ‘isü hâze’l-kitâb Hasan b. Şaban nâm kimesneler mahza-
rında bi tav‘ihâ ikrâr-ı tâm ve takrîr-i kelâm edip zevcim mezbûr Hasan zimme-
tinde mütekarrir ve ma‘kūdun-aleyh olan bin beş yüz akçe mehr-i müeccelim 
ve nafaka-i iddet-i mu‘ayyene-i ma‘lûmem üzerine ve me’ûnet-i süknâm ken-
di üzerime olmak üzre zevcim mezbûr Hasan ile muhâla‘a-i sahîha-i şer‘iyye ile 
muhâla‘a olup ol dahi muhâla‘a-i mezbûreyi kabûl eylediğinden sonra hukūk-ı 
zevciyyete müte‘allika da‘vâdan her birimiz âharın zimmetini ibrâ ve iskāt eyle-
dik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin b. Şaban, Ebûbekir b. Hüseyin, İsmail Çelebi b. Mehmed, 
Mehmed b. Abdullah.

467 [75a-2] Ayşe Hatun’un Selim Çelebi b. Ebûbekir’den muhâlaa 
yoluyla boşandığı
Mahmiye-i İstanbul’da Sancakdar Hayreddin mahallesinde sâkinelerinden olup 
zâtını ma‘rifet-i şer‘iyye ile ârifân Mehmed Efendi b. İbrahim ve es-Seyyid 
Mehmed Çelebi b. Ali ta‘rîfleriyle mu‘arrefe olan Ayşe Hâtun meclis-i şer‘-i 
şerîf-i enverde zevc-i muhâlı‘ı işbu bâ‘isü’l-kitâb Selim Çelebi b. Ebûbekir nâm 
kimesne mahzarında ikrâr ve takrîr-i kelâm edip zevcim mezbûr Selim Çelebi 
zimmetinde mütekarrir ma‘kūdun-aleyh olan dört bin akçe mehr-i müeccelim 
ve nafaka iddet-i ma‘lûme üzerlerine ve me’ûnet-i süknâm dahi kendi üzeri-
me olmak üzre zevcim mezbûr Selim Çelebi ile muhâla‘a-i sahîha-i şer‘iyye ile 
muhâla‘a edip ol dahi hul‘u kabûl eyledikden sonra ben hukūk-ı zevciyyete ve 
zimmetimde olan altmış beş guruşa târih-i kitâba gelince beynimizde cereyân 
eden sâir ahz u i‘tâya müte‘allika âmme-i da‘vâdan mezbûr Selim Çelebi’nin 
zimmetini ve merkūm Selim Çelebi dahi hukūk-ı zevciyyete ve târih-i kitâba 
gelince beynimizde cereyân eden sâir ahz u i‘tâya müte‘allika âmme-i da‘vâdan 
benim zimmetimi ibrâ-i âmm-ı kātı‘ü’n-nizâ‘ ibrâ ve iskāt eyledik min ba‘d bir-
birimiz ile vechen mine’l-vücûh da‘vâ ve nizâ‘ımız kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Efendi b. Sâlih, Hasan b. Mustafa, el-Hâc Ali b. Muharrem, 
Şaban b. Osman.

468 [75a-3] Hacı Hüseyin Ağa b. Mustafa’nın terekesindeki altınların 
sahiplerine verilmesi
Mahmiye-i İstanbul’da Seferikoz mahallesi ahâlîsinden tarîk-i hacc-ı şerîfde 
Payas nâm mahalde vefât eden el-Hâc Ali b. Abdullah b. Abdurrahman Bey ye-
dinde olan hüccet-i şer‘iyye nâtık olduğu üzre vasiyy-i muhtâr olduğu müte-
hakkik olan bâ‘isü hâze’l-kitâb el-Hâc Mehmed Ağa b. Ali nâm kimesne meclis-i 
şer‘-i hatîr-i lâzımü’t-tevkīrde bin doksan altı senesinde küçük sakabaşı iken 
tarîk-i hacc-ı şerîfde Bedr-i Huneyn’de vefât eden Dalkozlu el-Hâc Hüseyin Ağa 
b. Mustafa b. Hüseyin’in li üm kız karındaşları ve vârisleri olmağla terekesine 
vaz‘-ı yed eden Âsiye ve Fâtıma taraflarından vekîl-i müseccelleri olan Ali Efendi 
b. Yusuf nâm kimesne mahzarında bi’l-vesâye mak[b]ûzum olan yüz altmış üç 
şerîfî altını merkūm el-Hâc Hüseyin Ağa’ya hayâtında emânet vaz‘ ve teslîm ol 
dahi ahz u kabz edip hattâ hayâtında ikrâr ettiğinden sonra meblağ-ı mezbûrun 
on üç altını mukaddemâ bi’l-vesâye ahz u kabz edip bâkī [75b] yüz elli altını 
kable’t-tesellüm vefât etmekle suâl olunup terekesinden edâya tenbîh olunmak 
matlûbumdur dedikde gıbbe’s-suâl vekîl-i mezbûr cevâbında müvekkiletân-ı 
mezbûretânın ber vech-i muharrer tereke-i müteveffâ-yı merkūma vaz‘-ı yedle-
rini ikrâr lâkin husûs-ı mezkûru inkâr edicek vasiyy-i merkūmdan müdde‘âsını 
mübeyyine beyyine taleb olundukda udûl-i müslimînden olup mahmiye-i 
merkūmede Hoca Paşa mahallesi sükkânından el-Hâc Ali b. İbrahim ve 
Mahmud Paşa mahallesinde sâkin Mehmed Ağa b. Mustafa b. Hüseyin bun-
dan akdem hayâtında işbu vasiyy-i merkūm el-Hâc Mehmed Ağa vasî oldu-
ğu müteveffâ-yı merkū[m] el-Hâc Ali b. Abdullah’ın terekesinden yüz alt-
mış üç şerîfî altınını bana emânet vaz‘ ve teslîm ben dahi ahz u kabz eyledim 
deyû bizim huzûrumuzda ikrâr ve bizi işhâd eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinden ba‘de’t-ta‘dîl ve’t-tezkiyye şehâdetleri makbûle olup müdde‘î-i mezbûr 
tahlîf-i şer‘î ile tahlîf olundukdan sonra mûcebiyle meblağ-ı bâkī-i mezbûr yüz 
elli şerîfî altınını müteveffâ-yı mezbûr el-Hâ[c] Hüseyin Ağa’nın terekesinden 
müvekkiletân-ı mezbûretâna edâ etmek üzre vekîl-i mezbûra tenbîh olunmağın 
mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Ser-muhzırân, el-Hâc Mustafa b. Tevekkül, İbrahim 
Çelebi b. Ahmed, Ali b. Veli, Mehmed Ağa b. Ahmed.

469 [75b-1] Ayşe bt. Mehmed’in kocasından kalan malları alması için 
Yusuf Efendi b. Abdurrahman’ı vekil tayin etmesi
Mahmiye-i İstanbul’da İbrahim Çavuş mahallesinde sâkin iken bundan akdem 
vefât eden el-Hâc İbrahim b. Hüseyin’in verâseti zevceteyn-i metrûketeyni Ayşe 
bt. Mehmed ve Emetullah bt. ( ) nâm hâtunlar ile sulbiye sagīre kızları Rukiye 
ve Hatice’ye münhasıra olduğu şer‘an zâhir ve müte‘ayyin oldukdan sonra 
yine mahalle-i mezbûr sâkinlerinden olup mezbûre Ayşe’nin zâtını ma‘rifet-i 
şer‘iyye ile ârifân İbrahim Çelebi b. İsmail ve Hasan b. İbrahim nâm kimesne-
ler ta‘rîfiyle mu‘arrefe oldukdan sonra kendi tarafından asâleten ve sagīretân-ı 
mezbûretânın vâlidesi ve tesviye-i emirlerine kıbel-i şer‘den mansûbe vasîsi ol-
mağla vesâyeten meclis-i şer‘-i şerîf-i enverde işbu bâ‘isü’l-kitâb Yusuf Efendi 
b. Abdurrahman nâm kimesne mahzarında ikrâr ve takrîr-i kelâm edip zevcim 
müteveffâ-yı mezbûr el-Hâc İbrahim’in kalîl ü kesîr ve celîl ü hakīr terekesin-
den bana ve sagīretân-ı mezbûretândan her birine isâbet eden hisse-i irsiyyele-
rimi müteveffâ-yı mezbûrun terekesine vâzı‘atü’l-yed olan mezbûre Emetullah 
Hâtun’dan ve sâire vâzı‘atü’l-yed olanlarından taleb [ve] da‘vâ ve husûmet red ve 
cevâba tarafımdan işbu mezbûr Yusuf Efendi’yi vekîl ve nâib-i menâb nasb ve 
ta‘yîn eyledim dedikde ol dahi vekâlet-i mezbûreyi kabûl ve merâsimini kemâ 
yenbağī edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed Ser-muhzırân, 
Siyavuş Bey b. Abdullah, Mehmed Çelebi b. Derviş, Mehmed Çelebi b. Derviş.

470 [75b-2] Mehmed b. Ahmed’in Mehmed Çelebi b. Mustafa Çelebi ve 
ortağına olan borcunu ödemesi
Kasab tâifesinden bâ‘isü hâze’l-kitâb Mehmed Çelebi b. Mustafa Çelebi ve 
şerîki Ahmed Beşe b. Abdullah nâm kimesneler meclis-i şer‘-i şerîf-i enver-
de mahmiye-i İstanbul’da Balaban Ağa mahallesinde sâkin Mehmed b. Ahmed 
nâm kimesne mahzarında her biri üzerine da‘vâ ve takrîr-i kelâm edip mezbûr 
Mehmed zimmetinde yedimizden müşterâ ve makbûz vakıyye ve kıymeti bey-
nimizde ma‘lûm lahm-ı ganem bahâsından on bin beş yüz akçe hakkım olup 
meblağ-ı mezbûrun bin altı yüz akçesini yedinden ahz u kabz edip sekiz bin 
dokuz yüz akçe zimmetinde bâkī kalmağla hâlâ suâl olunup meblağ-ı bâkī-i 
mezbûru dahi bize edâ [ve] teslîme tenbîh olunmak matlûbumuzdur dedik-
lerinde gıbbe’s-suâl mezbûr Mehmed cevâbında fi’l-hakīka müdde‘iyân-ı 
mezbûrân ber vech-i muharrer ol cihet-i mezbûreden bâkī sekiz bin dokuz yüz 
akçe elân zimmetinde lâzımü’l-edâ deynimdir deyû bi tav‘ihî ikrâr ve i‘tirâf et-
meğin alâ mûcebi i‘tirâfihî meblağ-ı bâkī-i mezbûru dahi mezbûrâna edâ ve 
teslîme mezbûr Mehmed’e tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Abdi, İsmail Çelebi 
b. Mehmed, Mehmed b. İdris, Mahmud b. Ömer [ve] gayruhüm.

471 [76a-1] Saliha bt. Ahmed’in çocukları ve câriyesi için kocası 
Abdülvehhâb b. Salih üzerine nafaka takdir edilmesi
Mahmiye-i İstanbul’da Ma‘cûncu Kasım mahallesinde sâkine olup zâtını 
ma‘rifet-i şer‘iyye ile ârifân İbrahim Çorbacı b. Ömer ve Yusuf Efendi b. Mustafa 
ta‘rîfleriyle mu‘arrefe olan Sâliha bt. Ahmed Çorbacı nâm hâtun şer‘-i şerîf-i en-
verde takrîr-i kelâm ve ta‘bîr ani’l-merâm edip gāib ani’l-meclis Abdülvehhab 
b. Sâlih nâm kimesne zevcim olup bundan akdem benimle mezbûrlar firâşından 
hâsıla işbu sadriye sagīre kızım Fâtıma ve kendi mülkü olan Servinaz bt. Abdullah 
nâm câriyesini bilâ-nafaka terk edip âhar diyâ[ra] gitmekle benim ve sagīre-i 
mezbûre Fâtıma ve Servinaz’ın nafaka ve kisve ve sâir levâzım-ı zarûriyyemiz 
için kıbel-i şer‘den zevcim gāib Abdülvehhâb üzerine kadr-i ma‘rûf nafaka farz 
ve takdîr olunmak matlûbumdur dedikde hâkim-i muvakki‘-i sadr-ı kitâb -tûba-
lehü ve hüsnü me’âb- hazretleri dahi ba‘de’t-tahlîfi’ş-şer‘î ber vech-i muharrer 
mezbûr Sâliha Hâtun için yevmî on dört akçe ve sagīre-i mezbûre Fâtıma için 
yevmî sekiz akçe ve mezbûre Servinaz için kezâlik sekizer akçe ki min haysi’l-
mecmû‘ gāib-i mezbûr Abdülvehhâb üzerine târih-i kitâbdan beher yevm otu-
zar akçe nafaka farz ve takdîr edip meblağ-ı mefrûz-ı mezbûru kendi ile sagīre-i 
mezbûreye [ve] Servinaz[‘a] harc ve sarfa ve lede’z-zarûre istidâneye ve inde’z-
zafer zevci gāib-i mezbûr Abdülvehhab üzerine rücû‘a mezbûre Sâliha Hâtun’a 
izin vermeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çorbacı b. Ömer, Yusuf Efendi b. Mustafa, Musa 
b. Abdullah, Hüseyin Beşe b. Ahmed.

472 [76a-2] Merhum Yusuf Ağa b. Ali’nin Salamon v. Arslan’a 
borcu olduğu
Devletlü sa‘âdetlü Haseki Sultan -dâmet iffetühâ- hazretlerinin kethüdâsı 
olup Beç seferinde şehîden vefât eden merhûm Hızır Paşa’nın kethüdâsı olup 
sefer-i mezbûr [av]detinde medîne-i Bosna’da vefât eden Yusuf Ağa b. Alidost 
b. Hasan’ın verâseti zevce-i metrûkesi Fâtıma Hâtun bt. el-müvellâ el-merhûm 
Hüseyin Efendi ile li ebeveyn kız karındaşı Medîne’ye münhasıra olduğu şer‘an 
sâbit ve mütehakkik oldukdan sonra mahrûse-i Galata tevâbi‘inden Ortaköy’de 
sâkin işbu bâ‘isü’l-vesîka Salamon v. Arslan nâm yahudi meclis-i şer‘-i şerîf-i en-
verde mezkûr Fâtıma Hâtun’un birâderi ve tarafından husûs-ı âti’z-zikre vekîli 
olup zât-ı mezbûru ma‘rifet-i şer‘iyye ile ârifân olan el-Hâc Eyyûb b. Şaban ve Ali 
Bey b. Abdullah şehâdetleriyle şer‘an vekâleti sâbite olan Zülfikār Bey b. Hasan 
mahzarında üzerlerine da‘vâ ve takrîr-i kelâm edip müteveffâ-yı mezbûr Yusuf 
Ağa ile hayâtında beynimizde nice ahz u i‘tâ ve mu‘âmelât-ı şettâ vâkı‘a olup 
sefer-i mezkûr avdetinde medîne-i Bosna’ya? gelip beynimizde hesâb gördüğü-
müzde hâlâ mezkûrân Mehmed Efendi [ve] Zülfikār Bey yedlerinde olan hat 
ve hatmi hâvî deyn temessükü nâtık olduğu üzre cihet-i karz-ı şer‘den mezkûr 
Yusuf Ağa’nın benim zimmetimde beş yüz esedî guruş hakkı ve benim dahi ye-
dimden iştirâ ve kabz eylediği beynimizde ilm-i şer‘î ile ma‘lûm çuka ve kumaş 
bahâlarından yedi yüz otuz beş esedî guruş hakkım olduğu zâhir ve müte‘ayyin 
ve mezkûr Yusuf Ağa cihet-i mezkûreden bana ol mikdâr deyni olduğu alâ 
ruûsi’l-işhâd ikrâr ve işhâd ve meblağ-ı mezbûrdan beş yüz guruşunu deyn-i 
mezbûra takās, ben dahi mukāssa ve kabûl edip bâkī iki yüz otuz beş esedî 
guruşu kable’l-edâ mezkûr Yusuf Ağa vefât edip tereke-i vâfiyesin mezbûrân 
kabz etmeğin hâlâ suâl olunup meblağ-ı bâkī-i mezbûr tereke-i müteveffâ-yı 
mezbûrdan bana edâ olunmak matlûbumdur dedikde gıbbe’s-suâl ve akībe’l-
inkâr mezkûr Salamon’dan müdde‘âsına beyyine taleb olundukda yine paşa-
yı mûmâ-ileyhin etbâ‘ından olup mahmiye-i İstanbul’da Kâtib Kasım mahalle-
sinde sâkin Dâyezâde Mustafa Ağa’nın menzilinde müsâferet vechi üzre sâkin 
udûl-i müslimînden Hasan Ağa b. Abdullah ve Mustafa Beşe b. Abdullah nâm 
kimesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ işbu 
müdde‘î-i mezbûr Salamon sefer-i mezkûr avdetinde medîne-i Bosna’da? paşa-
yı müşârün-ileyhin kethüdâsı olup anda vefât eden mezkûr Yusuf Ağa b. Alidost 
b. Hasan ile hâl-i hayâtında kemâl-i âfiyetle beynlerinde olan ahz u i‘tâyı ber 
hesâb eylediklerinde işbu temessük nâtık olduğu üzre mezkûr Yusuf Ağa’nın 
mezkûr Salamon zimmetinde cihet-i karz-ı şer‘îden beş yüz esedî guruş hak-
kı ve mezkûr Salamon’un dahi merkūm Yusuf Ağa meblağ-ı mezbûr mezkûr 
Salamon zimmetinde lâzimü’l-edâ deyni olduğunu bizim huzûrumuzda ikrâr 
ve bizi işhâd dahi ettiler deyû her biri edâ-i şehâdet-i şer‘iyye ve meblağ-ı 
mezbûrun beş yüz guruşunu deyn-i mezbûr[a] takās, ol dahi mukāssa [ve] kabûl 
etmişidi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde şâhidân-ı mezbûrân [76b] sırren ve ale-
nen ta‘dîl ve tezkiyye olunup her birinin adl ve makbûlü’ş-şehâde idikleri zâhir 
olup ve meblağ-ı bâkī-i mezbûru dahi müteveffâ-yı mezbûrdan hayâtında kül-
len ve ba‘zan ahz u kabz veya hibe veya âhara havâle etmeyip ve’l-hâsıl vücûh-ı 
şer‘iyyeden bir tarîkle müteveffâ-yı mezbûru ibrâ etmeyip mezbûr Salamon’a 
yemîn teklîf olundukda ol dahi hasbe’l-mes’ûl yemîn billâhi’llezî enzele’t-Tevrât 
alâ Musa -aleyhisselâm- etmeğin mûcebiyle ba‘de’l-hükm ve’l-kabz mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Ağa Dâyezâde, Mustafa Çelebi b. Ahmed, el-Hâc Mustafa 
b. Tevekkül, İbrahim Çelebi b. Ahmed, Mehmed b. İdris.

473 [76b-1] Mahmud b. Abdullah’ın vakfettiği evin tasarruf hakkının 
eşi Hatice bt. Ahmed Efendi’ye ait olduğu
Mahmiye-i İstanbul’da Murad Paşa-yı Atîk mahallesinde sâkin iken bundan 
akdem vefât eden Mahmud Efendi b. Abdullah b. Abdurrahman’ın sulbî kebîr 
oğlu Mehmed Çelebi meclis-i şer‘-i şerîf-i enver ve mahfil-i dîn-i münîf-i 
Muhammedî’de zikr-i âtî menzile vâzı‘ü’l-yed idiği sâbit ve mütehakkik olan 
yine müteveffâ-yı mezbûrun zevce-i metrûkesi hâmiletü hâzihi’l-vesîka Hatice 
bt. Ahmed Efendi nâm hâtun mahzarında üzerine da‘vâ ve takrîr-i kelâm edip 
babam müteveffâ-yı mezbûr Mahmud Efendi bin seksen yedi senesi Şa‘bânü’l-
mu‘azzamı’nın sekizinci günü mahalle-i mezbûrede vâki‘ bir tarafı kayyım 
Mehmed Çelebi mülkü ve iki tarafı merhûm İbrahim Paşa mülkü olan muhterik 
saray ve bir tarafı tarîk-i âm ile mahdûd büyût-ı adîdeyi müştemil mülk menzi-
linin süknâ ve tasarrufunu evvelâ kendi nefsine ba‘dehû zevcesi vâlidemiz Âsiye 
Hâtun bt. sucu Ahmed Efendi’ye ba‘de mezbûre Âsiye Hâtun’dan olan evlâdına 
ba‘dehû kendi evlâdına ve evlâd-ı evlâdına ba‘de’l-inkırâz Murad Paşa-yı Atîk 
câmi‘-i şerîfi imâmına şart ve ta‘yîn ve ol vechile vakf ve tescîl ve ol târihde 
Davud Paşa mahkemesinde nâibü’ş-şer‘ olan Emir Ağazâde es-Seyyid Mehmed 
Efendi’ye tescîl-i şer‘ ettirip hâlâ fevt oldukda ben sulbî oğlu ve benden gay-
rı menzil-i mezbûra mütehakkik yoğiken mezbûre Hatice menzil-i mezbûru bi 
gayri hakkın zabt ve tasarruf eder suâl olunup menzil-i mezbûrdan kasr-ı yed 
ve bana teslîme tenbîh olunmak matlûbumdur dedikde gıbbe’s-suâl mezbûre 
Hatice cevâbında fi’l-hakīka zevcim müteveffâ-yı mezbûr hayâtında târih-i 
mezkûrda menzil-i mezbûru bâlâda ketb ü tahrîr olunan minvâl üzre vakf ve 
tescîl etmişdi lâkin mezbûr Mahmud Efendi zikr olunan vakfının tebdîl ve 
tağyîrini yedinde komağile bin doksan yedi senesi Saferü’l-hayrın yirmi altıncı 
günü mahkeme-i mezbûrede nâibü’ş-şer‘-i şerîf olan Mehmed Emin Efendi b. el-
merhûm Mahmud Efendi huzûrunda menzil-i mezbûrun süknâ ve tasarrufunu 
nefsinden sonra benim için zevce-i menkûham olan Hatice Hâtun bt. Ahmed 
Efendi’ye benden sonra şurût-ı bâkiye alâ mâ kânet mütekarrire ola deyû 
tebdîl-i şurût edip hâkim-i mûmâ-ileyh dahi şurût-ı zâide-i mezkûrenin sıhhat 
ve lüzûmuna ba‘de hükm ve husûs-ı mezbûru nâtık hüccet-i şer‘iyye tahrîr edip 
mezkûr Mahmud Efendi fevt oldukda menzil-i mezbûr hakk-ı meşrûtum ol-
mağla zabt ve tasarruf ederim deyû mezkûr Mehmed Emin Efendi’nin imzâsıyla 
mümzâ ve hatmiyle mahtûme ve târih-i mezkûre ile müverrah hüccet-i şer‘iyye 
ibrâz edip mezkûr Mehmed Çelebi muvâcehesinde feth ve kırâat olundukda 
mazmûnu min külli’l-vücûh takrîri meşrûhuna mutâbık bulunmağın gıbbe’l-
istintâk ve’l-inkâr, mezbûre Hatice Hâtun’dan takrîr-i meşrûhuna beyyine ta-
leb olundukda udûl-i müslimîn ve sikāt-ı muvahhidîn[den] olup mahmiye-i 
mezbûrede Topkapısı kurbunda sâkin Abdülbâkī Efendi b. Hasan ve Mustafa 
Efendi b. Veli nâm kimesnelere li ecli’ş-şehâde meclis-i şer‘a hâzırân olup isre’l-
istişhâd fi’l-vâki‘ işbu mezkûre Hatice’nin zevci müteveffâ-yı mezbûr Mahmud 
Efendi b. Abdullah b. Abdurrahman Bey doksan yedi senesi Saferü’l-hayrının 
yirmi altıncı günü bâlâda şerh ve beyâna tafsîl [ve] ayân olanlar minvâl üzre 
vakfının tebdîl ve tağyîri yedinde komağile nâib-i mezkûr Mehmed Emin 
Efendi b. Mahmud Efendi huzûrunda menzil-i mezbûrun süknâ ve tasarru-
funu nefsinden sonra zevcesi mezbûre Hatice Hâtun’a andan sonra şurût-ı 
bâkiye alâ mâ kânet mütekarrire ola [deyû] tebdîl-i şurût edip nâib-i mezkûr 
dahi şurût-ı zâide-i mezkûrenin sıhhat ve lüzûmuna ba‘de’l-hükm işbu hüccet-i 
şer‘iyye tahrîr olunmuşdur biz bu husûsa bu vech üzre şâhidleriz [77a] şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebiyle ba‘de’l-hükmi’ş-şer‘î 
ve’l-kazâi’l-mer‘î menzil-i mezbûra müte‘allika mu‘ârazadan mezbûr Mehmed 
Çelebi men‘ olunup mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed el-İmâm-ı mahalle-i mezbûre, 
Çukadâr Ahmed Beşe, Müezzin b. Ali Çelebi ser-bölük, İbrahim Çelebi b. Ahmed, 
Mustafa Çelebi b. Ahmed, el-Hâc Mustafa b. Tevekkül, Ali b. Bâli, Mehmed 
b. İdris.

474 [77a-1] Saliha bt. Abdullah’ın bazı ev eşyalarını Saime 
bt. Abdullah’a hibe etmesi
Mahmiye-i İstanbul’da Süleymaniye mahallesinde sâkine Sâliha bt. Abdullah 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde işbu bâ‘isü’l-kitâb 
Sâime bt. Abdullah mahzarında bi tav‘ihâ ikrâr-ı tâm ve takrîr-i kelâm edip silk-i 
mülkünde münselik iki güğüm ve iki tencere ve iki sahan ve minder ve on yas-
tık ve bir kilim ve iki keçe ve iki yorgan ve bir neftî çuka ferâce min gayr ism-i 
mâl ıtlâk olunur şeyim olmamağla eşyâ-i mezkûremi mezbûr Sâime’ye hibe-i 
sahîha-i şer‘iyye ile hibe ve temlîk ve teslîm ol dahi meclis-i hibede ittihâb ve 
kabûl ve kabz eyledi ba‘de’l-yevm eşyâ-i mezkûre, mezkûre Sâime’nin mülk-i 
mevhûbesidir keyfe mâ yeşâ mutasarrıfe olsun dedikde gıbbe’t-tasdîki’ş-şer‘î 
bi’t-taleb ketb olundu.

[Fi’l-yevmi’l]-aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Ağa, Mustafa Çelebi b. Ahmed, Mehmed b. İdris, Ali [b.] 
Bâli.

475 [77a-2] Kirkor v. Asvador’un Onuncu Sekbanlar odasına olan 
borcunu ödemesi gerektiği
Dergâh-ı âlî yeniçerilerinin onuncu sekbânlara mahsûs oda mühimmâtiyçün 
mevkūf nukūda bi’l-fi‘l mütevellî olan bâ‘isü hâze’l-kitâb Ali Çavuş b. Mustafa 
nâm kimesne meclis-i şer‘-i şerîfde ekmekçi tâifesinden Kirkor v. Asvador nâm 
Ermeni muvâcehesinde üzerine da‘vâ ve takrîr-i kelâm edip mezbûr Kirkor 
zimmetinde bundan akdem idâne ve teslîm ol dahi istidâne ve kabz eylediği iki 
yüz yirmi beş guruşun yirmi beş guruşunu mezbûr Kirkor bana def ‘ ve teslîm 
ben dahi yedinden ahz u kabz edip iki yüz guruş zimmetinde hakkım bâkī kal-
mağla hâlâ taleb ederim suâl olunup alıverilmesi matlûbumdur dedikde gıbbe’s-
suâl mezbûr Kirkor cevâbında kaziyye minvâl-i muharrer üzre olup cihet-i 
mezkûreden müdde‘î-i mezbûra bâkī iki yüz guruş vâcibü’l-edâ ve lâzımü’l-
kazâ deyni olduğu bi tav‘ihî ikrâr ve i‘tirâf etmeğin mûcebince meblağ-ı bâkī-i 
mezbûr iki yüz guruşu müdde‘î-i mezbûra edâ ve teslîme merkūm Kirkor’a 
tenbîh olunup mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan b. Mustafa, Ali b. Bâli, Mehmed [b.] İdris.

476 [77a-3] Yani v. Andriye’nin borcunun Ebûbekir Odabaşı’ya ödeyen 
kefillerin Yani’nin mirasçılarını ibrâ ettikleri
Bakkal tâifesinden Panayot v. Todori ve Nikola v. Dimo ve Aleksi v. Todori nâm 
zimmîler meclis-i şer‘-i şerîf-i enverde bundan akdem hâlik olan Yani v. Andriye 
nâm zimmînin li ebeveyn karındaşı işbu bâ‘isü’l-vesîka Kiryazi nâm zimmî 
muvâcehesinde her biri ikrâr ve i‘tirâf edip hâlik-i mezbûr Yani’nin Dergâh-ı 
âlî yeniçerilerinin on altıncı bölüğüne mahsûs oda ahâlîsinin odabaşısı olan 
gāib ani’l-meclis Ebûbekir Odabaşı’ya yüz on beş guruş deyni olup biz em-
riyle meblağ-ı mezbûra kefîl olup bi hükmi’l-kefâle deyn-i mesfûru tamâmen 
malımdan edâ ve teslîm eylediğimden sonra meblağ-ı mezbûru kable’l-edâ 
mezkûr Yani hâlik olup kıbel-i hükm hâkimü’ş-şer‘î ile meblağ-ı mezbûru bi 
hükmi’l-kefâle mezkûr Ebûbekir Odabaşı’ya teslîm etmişidik el-hâletü hâzihî 
mezbûr Kiryazi dahi kendi malından edâ eylediğimiz meblağ mukābelesinde 
bize teberru‘an yirmi beş [guruş] teslîm biz dahi tesellüm ve kabz edip [77b] 
ziyâde medfû‘umuza müte‘allika âmme-i da‘vâdan hâlik-i mezbûrun veresesini 
her birimiz ibrâ ve iskāt eyledik min ba‘d da‘vâ ve nizâ‘ımız kalmadı dediklerin-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim b. Ahmed, el-Hâc İsmail b. ( ), Yusuf Bey b. Abdullah, 
Mehmed b. İdris.

477 [77b-1] Kara Yorgi v. Kiryako’nun mirasının Yorzan v. Andriye’ye 
intikal ettiği
Vilâyet-i Gümüşhâne sükkânından olup bundan akdem garîkan hâlik olan 
Kara Yorgi v. Kiryako v. Yorgi’nin li ebeveyn ammi oğlu ve hasren vârisi olan 
Yorzan v. Andriye nâm zimmî meclis-i şer‘-i hatîr-i enverde işbu bâ‘isü’l-vesîka 
Manol Reis v. Yani muvâcehesinde ikrâr ve takrîr-i kelâm [edip] mûrisimiz 
hâlik-i mezbûrun gāib ani’l-meclis Abuz Reis v. Yani zimmetinde cihet-i deyn-i 
şer‘îden yüz esedî guruş hakkı olup meblağ-ı mezbûru ahz u kabz ve kendiye 
îsâle hayâtında mezbûr Manol Reis’i tarafından vekîl etmekle ol dahi vekâlet-i 
mezbûreyi kabûl ve meblağ-ı mezbûru bi’l-vekâle kabz ettikden sonra meblağ-ı 
mezbûru kable’l-ahz mezkûr Kara Yorgi hâlik olup meblağ-ı mezbûr irsen bana 
isâbet etmişdi el-hâletü hâzihî meblağ-ı [mezbûr] yüz guruşu mezbûr Manol 
Reis yedinden tamâmen alıp kabz eyledim meblağ-ı mezbûrdan mezkûr Manol 
Reis yedinden bir akçe ve bir habbe kalmamışdır dedikde gıbbe’t-tasdîki’ş-şer‘î 
kazgancı tâifesinden Moskona v. Doğdu nâm zimmî meclis-i şer‘de mezkûr 
Manol Reis muvâcehesinde takrîr-i kelâm edip mezkûr Yorzan’dan [gayrı] 
hâlik-i mezbûrun vârisi zuhûr edip mezkûrûn makbûzu olan meblağ-ı mezbûr 
yüz guruşu mezkûr Manol Reis’den ahz u kabz ederse ben meblağ-ı mezbûru 
zâmin ve kefîl olmak üzre kefîl oldum dedikde mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin Çelebi b. ( ), el-Hâc İbrahim b. ( ), Hamza Çelebi b. ( ), 
Mehmed b. İdris.

478 [77b-2] Ayşe bt. Ali’nin arsasını Hacı Ahmed Ağa 
b. Mehmed’e sattığı
Husûs-ı âti’l-beyânın mahallinde ketb [ve] tahrîri iltimâs olunmağın savb-ı 
şer‘den irsâl olunan Mevlânâ Ahmed Efendi b. Yusuf mahmiye-i İstanbul’da 
Abdi Subaşı mahallesi sâkinelerinden Ayşe bt. Ali nâm hâtun menziline varıp 
zeyl-i kitâbda mastûrü’l-esâmî müslimîn huzûrlarında akd-i meclis-i şer‘-i kavî 
eyledikde mezbûre Ayşe Hâtun’un zâtını ma‘rifet-i şer‘iyye ile ârifân Süleyman 
Efendi b. Abdullah ve Hüseyin Çelebi b. Hasan nâm kimesneler ta‘rîfleriyle 
mu‘arrefe oldukdan sonra meclis-i ma‘kūd-ı mezbûrda, işbu sâhibü’l-kitâb el-
Hâc Ahmed Ağa b. Mehmed mahzarında ikrâr ve takrîr-i kelâm edip akd-i âtî 
sudûruna değin silk-i mülkümde münselik olup bir tarafdan benim kendi mül-
küm ve iki tarafından mezbûr Ahmed Ağa mülkü ve bir tarafdan Hamamcı 
Kadın demekle ma‘rûfe Hatice Hâtun mülkü tûlen ve arzen bi hesâb-ı terbî‘î 
yetmiş iki zirâ‘ sed ta‘bîr olunur arsamı mezbûr el-Hâc Ahmed Ağa’ya tarafeyn-
den îcâb ve kabûlü hâvî bey‘-i bâtt-ı sahîh-i şer‘iyye ile otuz kıt‘a esedî guru-
şa bey‘ ve teslîm ve temlîk ol dahi minvâl-i muharrer üzre iştirâ ve tesellüm ve 
temellük ettikden sonra semeni olan meblağ-ı mezbûr otuz kıt‘a esedî guruşu 
mezbûr el-Hâc Ahmed Ağa yedinden bi’t-tamâm ahz u kabz eyledim ba‘de’l-
yevm zikr olunan arsa mezbûr Hacı Ahmed Ağa’nın mülk-i müşterâsıdır keyfe 
mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min Recebi’l-ferd li sene seb‘a ve tis‘în ve elf.
Şuhûdü’l-hâl: El-Hâc Süleyman b. Receb, Mustafa Çelebi b. Hasan, Süleyman 
Efendi b. Abdullah, Ahmed b. Abdullah.

479 [77b-3] Mustafa Ağa’nın terekesi hususunda Abdullah b. Abdullah 
ile vârislerinin anlaştıkları
Mahmiye-i İstanbul’da vâki‘ Suhte Sinan sükkânından olup Dergâh-ı âlî yeni-
çeriler ağası iken bundan akdem vefât eden Mustafa Ağa’nın verâseti zevce-i 
metrûkesi Fâtıma bt. Hüseyin ile ol hâlde sagīreler bulunan Ayşe ve Afîfe ve 
li ebeveyn hemşîresi Kerime nâm hâtuna münhasıra ve mezbûre Kerime bi 
tarîki’t-tehârüc hissesini ahz u kabz [ve] ihrâc olduğu lede’ş-şer‘i’l-enver sâbit 
ve mütehakkik oldukdan sonra mezbûr Ayşe Hâtun zâtını ma‘rifet-i şer‘iyye ile 
ârifân olan Hasan Çavuş b. Mustafa ve İbrahim Çelebi b. Mahmud ta‘rîfleriyle 
mu‘arrefe olduğundan sonra asâleten ve mezbûre Afîfe tarafından husûs-ı âti’l-
beyâna vekîl olup yine mu‘arrifân-ı mezbûrân şehâdetleriyle şer‘an vekâleti 
sâbite olan Fâtıma bt. Ahmed vekâleten meclis-i şer‘-i şerîf-i enverde zikri âtî 
çiftliğe vâzı‘ü’l-yed olan bâ‘isü’l-kitâb fahrü’l-emsâl Abdullah Ağa b. Abdullah 
mahzarında ikrâr ve takrîr-i kelâm edip Havâss-ı Aliyye kazâsı müzâfâtından 
Çatalca nâhiyesine tâbi‘ İnceğiz nâm karyede vâki‘ üç tarafı çiftlik-i mezbûr tar-
laları ve bir tarafı tarîk-i âm ile mahdûd dâhiliyye ve hâriciyye büyût-ı adîdede 
ve hamam câmekân ve fırın ve mahzen ve bahçe bi’r-i mâ ve üç ahır ve sâyebân 
ve mâ-i cârîyi müştemil çiftlik ve bir kebîr bağ ve iki göz mülk değirmen ve ve 
iki harâbe değirmen ve ve bağ ve bostan yeri ve câriye ve gulâm ve devâb ve 
mevâşî ve âlât-ı zirâ‘at ve hırâset merhûm-ı mezbûr Mustafa Ağa’nın ile’l-vefât 
mülkü olup ba‘de vefâtihî bize isâbet edip lâkin ol târihde biz sagīrler bulun-
mağla mezkûr Abdullah Ağa çiftlik-i mezkûrûn mecmû‘una mâlikâne vaz‘-ı yed 
edip [78a] ve zabt ve tasarruf etmekle biz asâleten ve vekâleten çiftlik-i mezbûr 
ve müştemilâtından hisse-i irsiyye mezkûr Abdullah Ağa’dan taleb ve da‘vâ 
eylediğimizde ol dahi tarlaların çiftlik-i mezkûr mülkü olduğunu ikrâr lâkin 
mezbûr Mustafa Ağa vefât eyledikde muhallefâtından mîrîye alınan yüz yirmi 
altı kîse guruş tekmîl için istidâne olunan meblağ ücret-i mübâşir ve müteveffâ-
yı mezbûrun kız karındaşı mezkûre Kerime bi tarîki’t-tehârüc verilen meblağ ve 
sâir düyûn-ı müsbetesini ber mûceb-i defter-i kassâm-ı askerî on iki yük doksan 
dört bin beş yüz akçeyi mezbûre Fâtıma Hâtun âhardan istidâne edip edâ etmek-
le meblağ-ı mezbûrun yüz seksen bin akçesi mukābelesinde mârrü’z-zikr çiftlik 
cemî‘ tevâbi‘ ve levâhıkıyla işbu yedimde olan hucec-i şer‘iyye-i müte‘addidede 
mastûr olduğu üzre defterdâr Ahmed Paşa hazretlerine bey‘ ve teslîm anlar 
dahi iştirâ ve ba‘de vefâtihî düyûn-ı müsbetesi için bana semen-i ma‘lûma bey‘ 
ve teslîm ben dahi iştirâ ve tesellüm-i semen etmekle mülk-i müşterâm olma-
ğın zabt ederim deyû cevâbında demekle beynimizde münâza‘ât-ı kesîre ve 
muhâsamât-ı şedîde cereyân etmişdir el-hâletü hâzihî beynimizde muslihûn ta-
vassut edip da‘vâ-yı mezkûremizden mezkûr Abdullah Ağa ile beynimizde dört 
yüz yirmi guruş üzerine akd-i müsâlaha olundukdan biz dahi sulh-i mezbûru 
kabûl ve bedel-i sulh olan meblağ-ı mezbûr dört yüz yirmi guruşu yedinden 
alıp kabz edip mârrü’z-zikr çiftliğe müte‘allika âmme-i da‘vâ ve muhâsamât ve 
eymân ve mütâlebâtdan mezbûr Abdullah Ağa’yı ibrâ-i âmm-ı kātı‘ü’n-nizâ‘ ile 
ibrâ ve iskāt eyledik min ba‘d birbirimizden da‘vâ nizâ‘ımız kalmamışdır dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mu‘abbir eş-Şeyh Hasan Efendi, Abdurrahman Çelebi Kethüdâ-yı 
bezzâzistân, İsmail Ağa b. Nasuh, Ahmed Ağa b. Veli, İbrahim Çelebi b. Mehmed, 
Hasan Çavuş.

480 [78a-1] Hacı Ahmed Ağa b. Yusuf ’un kölesi Zülfikār’ı azat etmesi
Mahmiye-i İstanbul’da Âşık Paşa mahallesinde sâkin fahrü’l-emâsil ve’l-akrân 
(...) el-Mübâşir el-Hâc Ahmed Ağa b. Yusuf meclis-i şer‘-i şerîf-i enverde ikrâr 
ve takrîr-i kelâm edip bana rıkkını mu‘terif olan orta boylu açık kaşlı sarı ala 
gözlü Rûsiyyü’l-asl Tıraş[î] Zülfikār b. Abdullah nâm abd-i memlûkümü bin 
doksan üç senesi Recebü’l-müreccebi’nde ben Mekke-i Mükerreme’de iken has-
beten lillâhi’l-meliki’l-a‘lâ ve taleben rızâi’l-mevlâ malımdan tahrîr ve i‘tâk ve 
zümre-i ahrâr-ı asliyyîne idrâc ve ilhâk eyledim mevsûf-ı mezbûr Zülfikār târih-i 
mezkûrdan beri sâir ahrâr-ı asliyyîn gibi hür olup üzerinde velâ-i şer‘iyyeden 
gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Bayram Ağa b. Abdullah, el-Hâc İsmail b. ( ), Yusuf Bey b. Abdullah, 
Mehmed b. İdris.

481 [78a-2] İstemat v. Zaharya’nın terekesinin paylaşılması hususunda 
vârislerin anlaştıkları
Havâss-ı Aliyye kazâsına tâbi‘ Karka nâm karye sükkânından iken bundan ak-
dem hâlik olan İstemat v. Zahar[ya] nâm zimmînin verâseti zevce-i metrûkesi 
Sultana bt. Todori nâm nasrâniye ile sulbî kebîr oğlu Dimitri’ye ve sulbiye 
kebîre kızı Maryora nâm nasrâniye münhasır oldukdan sonra mezbûr Dimitri 
meclis-i şer‘-i şerîf-i enverde işbu râfi‘ü’l-vesîka merkūm Maryora ve zevci 
Yamandi v. Yani muvâcehesinde ikrâr ve takrîr-i kelâm edip mezbûre Maryora 
Papa İstemad’ın terekesinden olup karye-i mezbûrda vâki‘ bir tarafdan Karakaş 
ve bir tarafdan Mariş ve bir tarafdan Manol ve bir tarafdan Dimi mülkleri ile 
mahdûd ve fevkānî iki oda ve tahtânî iki ve bir tarafdan Sahak tarlası ve bir 
tarafdan tarîk-i âm ile mahdûd mukaddemâ iki kıt‘a olup hâlâ bir kıt‘a olan 
mülk bağa merkūm Yamandi bi gayri hakkın vaz‘-ı yed eder deyû zikr olunan 
menzil ve bağdan hisse-i şer‘iyyemi merkūm Yamandi’den taleb ve da‘vâ eyledi-
ğimde mezbûr Maryora’ya meblağ-ı mezbûru bi’l-külliye inkâr edip ve mezbûr 
Yamandi cevâbında hâlik-i mezbûrun terekesini beynlerinde iktisâm eyledikle-
rinde menzil-i merkūm ile bağ-ı mezkûr zevc-i mezbûre Maryora’nın hissesi-
ne bi’t-terâzî ta‘yîn ve tahsîs olup mezbûr Yamandi zikr olunan menzil ve bağı 
semen-i ma‘lûma bana bey‘ ve teslîm edip ol vechile mülk-i müşterâm olmuş-
dur demekle beynimizde münâza‘ât-ı kesîre cereyânından sonra beynimizde 
muslihûn tavassut edip meblağ-ı mezbûr da‘vâsından merkūm Maryora ile beni 
yirmi beş guruş yedinden ahz u kabz edip ben meblağ-ı mezbûr da‘vâsından 
merkūm Maryora ile beni yirmi beş guruş üzerine sulh eylediklerinde ben dahi 
sulh-i mezbûru kabûl bedel-i sulh olan meblağ-ı mezbûr yirmi beş guruşu ye-
dinden ahz u kabz edip ben meblağ-ı mezbûrdan ve tereke-i hâlik-i merkūmdan 
bana isâbet eden hisse-i şer‘iyyeye müte‘allika âmme-i da‘vâ- [78b] dan merkūm 
Yamandi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt edip mezbûre 
Maryora dahi bedel-i sulh-i mezbûra ve babası hâlik-i mezbûrun terekesinden 
hisse-i şer‘iyyesine müte‘allika da‘vâdan merkūm Yamandi dahi benden cihet-i 
karzdan müdde‘âsı olan doksan guruşa müte‘allika âmme-i da‘vâdan benim 
zimmetimi ibrâ ve iskāt eyledikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim b. Ahmed, Mehmed b. İdris, 
Ali b. Bâli, Receb b. Osman.

482 [78b-1] Mehmed Çelebi b. Seydi Yusuf ’un evini Hacı Şeyhi b. Hacı 
Hasan’a sattığı
Fi’l-asl vilâyet-i Anadolu’da medîne-i İzmir mahallâtından Kefeli mahal-
lesi ahâlîsinden olup mahrûse-i Üsküdar’da müsâferet vechi üzre sâkin 
olan Mehmed Çelebi b. Seydî Yusuf nâm kimesne meclis-i şer‘-i şerîfde 
medîne-i Tire ahâlîsinden bâ‘isü hâze’l-kitâb el-Hâc Şeyhî b. el-Hâc Hasan 
nâm kimesne mahzarında ikrâr-ı tâm ve takrîr-i kelâm edip akd-i âti’z-zikr 
sudûruna değin yedimde mülk ve hakkım olup zikr olunan Kefeli mahalle-
sinde vâki‘ iki tarafdan kendi mülküm ve iki tarafdan tarîk-i âm ile mahdûd 
dört bâb fevkānî oda ve altı bâb tahtânî odayı ve kenîfi müştemil menzilimi 
bi cümleti’t-tevâbi‘ ve’l-levâhık tarafeynden îcâb ve kabûlü hâvî bey‘-i kat‘î 
ile mezbûr el-Hâc Şeyhî’ye beş yüz yirmi beş esedî guruşa bey‘ ve temlîk 
ve teslîm ol dahi ber vech-i muharrer iştirâ ve temellük eylediğinden son-
ra semeni olan meblağ-ı mezbûr beş yüz yirmi beş guruşu mezbûr el-Hâc 
Şeyhî bana edâ ve teslîm ben dahi yedinden bi’t-tamâm ve’l-kemâl kabz ve 
tesellüm eylediğimden sonra menzil-i mahdûd-ı mezbûru mahallinde kabz 
ve tasarrufa mezbûr el-Hâc Şeyhî’yi taslît eyledim ba‘de’l-yevm menzil-i 
mahdûd-ı merkūm mezbûr el-Hâc Şeyhî’nin mülk-i müşterâsıdır keyfe mâ 
yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Du‘âcı Ahmed b. Abdullah, Mustafa Efendi el-Müderris, İbrahim 
Efendi b. Seyyid Ömer, Hacı Mustafa b. Abdi, es-Seyyid el-Hâc Ahmed b. es-
Seyyid Mustafa, İbrahim Hoca b. el-Hâc Hüsam ve gayruhüm mine’l-hâzırûn.

483 [78b-2] Musa b. Ebûbekir’in ehl-i örf Hacı Ali b. Abdullah’ın 
kendisinden haksız yere aldığı para konusunda sulh oldukları
Vilâyet-i Anadolu’da medîne-i Kayseriye mahallâtından el-Hâc Abdullah ma-
hallesi sükkânından olup hâlâ mahmiye-i İstanbul’da Mustafa Paşa mahalle-
sinde müsâfiren sâkin olan Molla Musa b. Ebûbekir nâm kimesne meclis-i 
şer‘-i şerîf-i enverde sâbıkan medîne-i mezbûrede vâli olan vezîr-i müker-
rem müşîr-i müfahham sa‘âdetlü Ali Paşa hazretlerinin raht Dîvân ağası olan 
bâ‘isü hâze’l-kitâb el-Hâc Ali b. Abdullah mahzarında bi tav‘ihî ikrâr-ı tâm 
ve takrîr-i kelâm edip hâl-i hükûmetlerinde bi gayri hakkın mezbûr el-Hâc 
Ali on iki esedî guruşumu ahz u kabz etmeğin meblağ-ı mezbûru taleb ve 
da‘vâ eylediğimde beynimizde münâza‘ât-ı kesîre vâki‘ olmuşdu el-hâletü 
hâzihî muslihûn tavassut edip üç guruş bir rub‘a mezbûr el-Hâc Ali benimle 
müsâlaha olup ben dahi ber vech-i muharrer sulh-i mezbûru kabûl ve bedel-i 
sulh olan meblağ-ı mezbûru yedinden tamâmen ahz u kabz edip meblağ-ı 
bâkīye müte‘allika da‘vâdan mezbûr el-Hâc Ali’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-hâmis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Efendi b. Mustafa, Sâlih Bey b. Mustafa, Yusuf b. Hasan.







484 [78(2)a-1] Dülger Mihal v. Moyser’in çalışmasına karşılık alacağı 
ücreti konusunda Feyzullah Efendi ile sulh olduğu
Dülger tâifesinden olup mahmiye-i İstanbul’da Parmakkapı kurbunda 
sâkin Mihal v. Moyser nâm zimmî meclis-i şer‘-i şerîf-i enverde mahmiye-i 
mezbûrede Mustafa Bey mahallesinde sâkin a‘lemü’l-ulemâ’i’l-mütebahhirîn 
efdalü’l-fuzalâ’i’l-müteverri‘în sa‘âdetlü Feyzullah Efendi b. Mehmed Efendi 
b. Mehmed Efendi tarafından husûs-ı âti’l-beyâna vekîl-i müsecceli olan 
müvekkil-i mûmâ-ileyh Feyzullah Efendi’nin Anadolu Hisarı’nda vâki‘ yalı 
ta‘bîr olunun menziline beher yevm kırkar akçe ücretle yüz on yedi gün 
tamâmına değin vekîl-i mezbûra nefsimi îcâr ol dahi istîcâr ve kabûl ettiğin-
den sonra ben eyyâm-ı mezkûrede edâ-i hizmet edip lâkin ücret-i mezkûreden 
eyyâm-ı mezkûrede müctemi‘ olan dört bin altı yüz seksen akçe hakkımın iki 
bin yüz altmış akçesini vekîl-i mezbûr yedinden ahz u kabz edip bâkī iki bin 
beş yüz yirmi akçe hakkım kalmağın bundan akdem meblağ-ı bâkī-i mezbûru 
vekîl-i mezbûrdan taleb ve da‘vâ eylediğimde ol dahi inkâr etmekle beyni-
mizde münâza‘ât-ı kesîre vukū‘undan sonra muslihûn tavassutuyla da‘vâ-yı 
mezkûremden beni vekîl-i mezbûr ile yedi yüz akçe üzerine sulh eyledikle-
rinde ben dahi sulh-i mezkûru kabûl ve bedel-i sulh olan meblağ-ı mezbûr 
yedi yüz akçeyi vekîl-i mezbûr yedinden ahz u kabz ettiğimden sonra husûs-ı 
mezkûra müte‘allika âmme-i da‘vâdan müvekkil-i mûmâ-ileyh Efendi vekîl-i 
mezkûrûn zimmetlerini ibrâ-i âmla ibrâ ve iskāt eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Mustafa b. Tevekkül, İbrahim Çelebi b. Mehmed, Ali b. Bâli, 
Mehmed b. İdris ve gayruhüm.

485 [78(2)a-2] Fâtıma bt. Ömer’in vârislerinin Mehmed Efendi 
b. Mehmed Vakfı’na olan borcu ödemeleri gerektiği
Mahmiye-i İstanbul’da es-Seyyid Ömer mahallesinde sâkin iken bundan akdem 
fevt olan Fâtıma bt. Ömer’in verâseti li ebeveyn er karındaşı oğulları İbrahim 
Halîfe ve Afîfe b. Mahmud’a münhasıra olduğu şer‘an zâhir ve müte‘ayyin ol-
dukdan sonra ashâb-ı hayrâtdan Hüseyin Beşe nâm sâhibü’l-hayrın nukūd-ı 
mevkūfesine bi’l-fi‘l mütevellî olan işbu bâ‘isü hâze’l-kitâb Mehmed Efendi 
b. Mehmed meclis-i şer‘-i şerîf-i enverde tereke-i müteveffâ-yı mezbûreye 
bi’l-verâse vâzı‘ü’l-yed olan mezbûr İbrahim Çelebi muvâcehesinde üzerine 
da‘vâ ve takrîr-i kelâm edip mezbûre Fâtıma târih-i kitâbdan üç sene mukad-
dem mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd mülk 
menzilini, bi cümleti’t-tevâbi‘ bana kırk beş esedî guruşa bi tarîki’l-istiğlâl bey‘ 
ve teslîm ben dahi iştirâ ve tesellüm ve teslîm-i semen-i mezbûr eylediğim-
den yine menzil-i mezbûru ba‘de’t-tahliyye ve’t-tekābuz târih-i mezkûrdan bir 
sene tamâmına değin kendiye elli esedî guruşa îcâr ve teslîm ol dahi istîcâr 
ve kabûl ve kabz ettiğinden sonra sene tamâmından sonra edâ-i deyn ve 
fekk-i rehin etmeksizin mezbûre Fâtıma fevt olup terekesine mezbûr İbrahim 
Çelebi bi’l-verâse vâzı‘ü’l-yed olmağın hâlâ kendiden suâl olunup asl-ı mâl-ı 
mezbûr ile ücret-i mezkûre elli guruş ki cem‘an elli bir esedî guruşun tereke-i 
müteveffâ-yı mezbûreden bana edâya mezbûr İbrahim Çelebi’ye tenbîh olun-
ması matlûbumdur deyû bir kıt‘a istiğlâl hücceti ibrâz edip mezbûr İbrahim 
Çelebi muvâcehesinde feth ve kırâat olundukda mazmûnu min külli’l-vücûh 
takrîr-i meşrûhuna mutâbık bulunmağın gıbbe’s-suâl mezbûr İbrahim Çelebi 
mazmûn-ı hüccet-i mezbûreyi ve tereke-i müteveffâ-yı mezkûreyi bi’l-verâse 
vaz‘-ı yedini tav‘an ikrâr ve i‘tirâf etmeğin mûcebiyle tereke-i müteveffâ-yı 
mezkûreden asl-ı mâl-ı mezbûr ile ücret-i mezbûreden bir senede müctemi‘ 
olan elli guruş ki cem‘an elli bir esedî guruşu mütevellî-i mezkûr mezbûra edâ 
ve teslîme mezbûr İbrahim Çelebi’ye tenbîh olunup mâ vaka‘a bi’t-taleb ketb 
olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman Ağa b. Mustafa, Murtaza b. Mahmud, Mehmed Halîfe 
b. Süleyman, Receb Çelebi b. İbrahim.

486 [78(2)a-3] Kefil Şahin v. Bogos’un Allahverdi v. Begos’a olan borcu 
ödemesi gerektiği
Mahmiye-i İstanbul’da Kebeciler hanında sâkin tüccâr tâifesinden işbu 
bâ‘isü’l-vesîka Allahverdi v. Begos nâm zimmî meclis-i şer‘-i şerîf-i enver-
de ve mahfil-i münîf-i ezherde mahmiye-i mezbûrda Kasım Kâtib mahalle-
sinde sâkin Şâhin v. Bogos nâm zimmî muvâcehesinde üzerine da‘vâ takrîr-i 
kelâm edip târih-i kitâbdan bir sene mukaddem mezbûr Şâhin’in li üm er ka-
rındaşı gāib ani’l-meclis Kestostor v. Toros nâm zimmî zimmetinde yedimden 
müşterâ ve makbûz aded ve kıymeti beynimizde ilm-i şer‘îyle ma‘lûm sincan 
asdarı bahâsından ba‘de külli’l-hesâb seksen yedi buçuk guruş hakkım olmağın 
meblağ-ı mezbûre merkūm Şâhin tarafından emr ve kabûlü hâviye kefâlet-i 
sahîha-i şer‘iyye ile kefîl olmağla kefâletine binâen meblağ-ı mezbûru mezbûr 
Şâhin’den taleb ederim suâl olunup alıverilmesi matlûbumdur dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb 
olundukda mahmiye-i mezbûrede merhûm Hüseyin Efendi hanında sâkin 
Abraham v. Avadik ve Hato v. Emur? nâm zimmîler li ecli’ş-şehâde meclis-i 







şer‘a hâzırân olup istişhâd olunduklarında [78(2)b] fi’l-hakīka müdde‘î-i 
mezbûr Allahverdi v. Bogos’un gāib-i mezbûr Kestostor v. Toros nâm zimmî 
zimmetinde ber vech-i muharrer yedinden müşterâ ve makbûz aded ve kıy-
meti beynlerinde ma‘lûm sincan asdarı bahâsından seksen yedi buçuk guruş 
hakkımı târih-i mezbûrda mezbûr Şâhin bizim huzûrumuzda tarafeynden emr 
ve kabûlü hâviye kefâlet-i sahîha-i şer‘iyye ile kefîl, ol dahi bizi işhâd eyledi 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdeti şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle ba‘de’l-hükm kefâlete binâen meblağ-ı mezbûru müdde‘î-i 
mezbûra edâ ve teslîme mezbûr Şâhin’e tenbîh birle mâ hüve’l-vâki‘ bi’t-taleb 
ketb [olundu].
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Yusuf, Mehmed 
b. İdris, Mahmud b. Mehmed.

487 [78(2)b-1] Ebûbekir b. Osman üzerine oğlu Mehmed için nafaka 
takdir edilmesi
Nafaka
Mahmiye-i İstanbul’da Harâccı Muhyiddin mahallesinde sâkin Ayşe bt. Musa 
nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde zevc-i mutalli-
kı Ebûbekir b. Osman nâm kimesne mahzarında takrîr-i kelâm ve ta‘bîr ani’l-
merâm edip mezbûr Ebûbekir’in firâşından hâsıl ve benden mütevellid sadrî 
sagīr oğlum olup bi hakki’l-hidâne hucr ve terbiyyemde olan Mehmed nâm 
sagīrin nafaka ve kisve-bahâ ve sâir levâzım-ı mühimmesiyçün babası mezbûr 
Ebûbekir üzerine taraf-ı şer‘den kadr-i ma‘rûf akçe farz ve takdîr olunmak 
matlûbumdur dedikde hâkim-i muvakki‘-i sadr-ı kitâb -tûba-lehü ve hüsnü 
me’âb- hazretleri dahi sagīr-i mezbûr Mehmed’in nafaka ve kisve-bahâ ve sâir 
levâzım-ı mühimmesiyçün babası mezbûr Ebûbekir üzerine bi’t-terâzî târih-i 
kitâbdan yevmî dörder akçe farz ve takdîr edip meblağ-ı mefrûz-ı mezbûru 
sagīr-i mezbûr Mehmed’e harc ve sarfa ve lede’l-hâce istidâneye ve inde’z-zafer 
mezbûr Ebûbekir üzerine rücû‘a mezbûre Ayşe Hâtun’a izin verilmeğin mâ 
vaka‘a bi’t-taleb ketb olundu.
Fi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ebûbekir Çelebi b. Hüseyin, Mehmed Çelebi b. Ömer, İbrahim 
b. Mustafa, İbrahim Çelebi b. Ahmed.







488 [78(2)b-2] Mehmed b. Abdullah üzerine çocukları için nafaka 
takdir edilmesi
Nafaka
Mahmiye-i İstanbul’da Hoşkadem mahallesinde sâkine bâ‘isetü’l-kitâb Fâtıma 
bt. Abdullah nâm hâtun meclis-i şer‘-i şerîf-i enverde ve mahfil-i dîn-i münîf-i 
ezherde takrîr-i kelâm ve ta‘bîr ani’l-merâm edip zevcim gāib ani’l-meclis 
Mehmed b. Abdullah nâm kimesnenin firâşından hâsıl ve benden mütevellid 
olup bi hakki’l-hidâne hucr ve terbiyyemde olan Ahmed ve Hatice nâm sagīrlerin 
nafaka ve kisve ve sâir levâzımesiyçün babaları mezbûr Mehmed üzerine kadr-i 
ma‘rûf akçe farz ve takdîr olunmak matlûbumdur dedikde hâkim-i muvakki‘-i 
sadr-ı kitâb -tûba-lehü ve hüsnü me’âb- hazretleri dahi sagīrân-ı mezbûrânın 
nafaka ve kisve ve sâir levâzım-ı mühimmesiyçün mezbûr Mehmed üzerine her 
biri için yevmî altışar akçe olmak üzre târih-i kitâbdan on ikişer akçe farz ve 
takdîr edip meblağ-ı mefrûz-ı mezbûru sagīrân-ı mezbûrâna harc ve sarfa ve 
lede’l-iktizâ istidâneye ve inde’z-zafer gāib-i mezbûr Mehmed üzerine rücû‘a 
mezbûre Fâtıma’ya izin verilmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mahmud Çelebi b. Hasan, Ali Çelebi b. Bâli, Mehmed Çelebi 
b. Abdi, İbrahim Çelebi b. Ahmed.

489 [78(2)b-3] Hacı Abdullah Çelebi’nin Hacı Osman Ağa b. Mehmed’e 
olan borcunu vârislerine ödediği
Sulh
Mahmiye-i İstanbul’da Soğanağa mahallesi sükkânından olup hacc-ı şerîfden 
gelirken medîne-i Şâm-ı şerîf ’de bundan akdem vefât eden el-Hâc Osman 
Ağa b. Mehmed’in verâseti zevce-i metrûkesi Ayşe Hâtun bt. Yusuf ile sulbî 
kebîr oğulları el-Hâc Abdullah Çelebi ve el-Hâc Hüseyin ve İsmail Çelebi ve 
Ebûbekir Çelebi’ye ve sulbiye kebîre kızı Râbia’ya münhasıra olduğu şer‘an 
zâhir ve müte‘ayyin oldukdan sonra mezbûrân İsmail Çelebi ve Ebûbekir Çelebi 
asâleten ve kendi tarafından asîl ve merkūme Ayşe tarafından husûs-ı âti’z-
zikre vekîl olduğu zât-ı mezbûreyi ma‘rifet-i şer‘iyye ile ârifân Abdullah Çelebi 
b. Bayram ve merkūm İsmail Çelebi şehâdetleriyle şer‘an sâbit olan merhûm 
el-Hâc Hüseyin Çelebi meclis-i şer‘-i şerîf-i enverde işbu bâ‘isü’l-kitâb mezbûr 
el-Hâc Abdullah Çelebi mahzarında her biri asâleten ve kefâleten ikrâr-ı tâm 
ve takrîr-i kelâm edip müteveffâ-yı mezbûr el-Hâc Osman’ın merkūm el-
Hâc Abdullah Çelebi zimmetinde yedinden müşterâ ve makbûz beynlerinde 
ma‘lûm emti‘a-i mütenevvi‘a bahâlarından ba‘de külli’l-hesâb bin guruş hakkı 
vardır meblağ-ı mezbûru kable’l-ahz fevt olmuşdur deyû meblağ-ı mezbûrdan 
bize ve müvekkile-i merkūmeye isâbet eden hisse-i şer‘iyyemizi mezbûr el-
Hâc Abdullah Çelebi’den taleb ve da‘vâ eylediğimizde beynimizde münâza‘ât-ı 
kesîre cereyânından sonra muslihûn tavassut edip da‘vâ-yı mezbûremden 
merkūm Abdullah Çelebi ile bizi an inkâr elli guruş üzerine sulh eylediklerinde 
biz dahi sulh-i mezbûru kabûl ve bedel-i sulh-i mezbûru yedinden ahz u kabz 
edip husûs-ı mezbûra ve babamız müteveffâ-yı mezbûrun zimem-i nâsda olan 
hukūkundan mâ‘adâ cemî‘ terekesinden bize isâbet eden hisse-i şer‘iyyemize 
müte‘allika âmme-i da‘vâdan her birimiz asâleten ve vekâleten ibrâ-i âmm-ı 
kātı‘ü’n-nizâ‘la ibrâ iskāt eyledik dediklerinde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Ağa b. Ahmed es-sâ[kin]-i mahalle-i Sarrâc İshak, Ebûbekir 
b. Hasan, Mustafa Çelebi b. Hasan, İbrahim Bey b. ( ), Ahmed Efendi b. Hasan.

490 [79a-1] Hüseyin b. Hasan’ın Hüseyin Ağa b. Receb’e sattığı atı 
kusurlu olması sebebiyle geri alması
Mahmiye-i İstanbul’da Saraçhânebaşı’nda sâkin râfi‘ü’l-vesîka Hüseyin Ağa 
b. Receb meclis-i şer‘-i enverde mahmiye-i mezbûrede Defterdâr Ahmed 
Çelebi mahallesinde sâkin diğer Hüseyin b. Hasan mahzarında üzerine da‘vâ 
ve takrîr-i kelâm edip mezbûr diğer Hüseyin târih-i kitâbdan yedi gün mukad-
dem işbu doru aygır atını cemî‘ uyûbdan sâlim üzre yetmiş beş guruş semen-i 
makbûza bana bey‘ ve teslîm ben dahi iştirâ ve kabûl ve tesellüm etmişdim 
hâlâ mârrü’z-zikr atın ön ayaklarının sağ dizi şiş olduğu ayb-ı kadîmine mut-
tali‘ olup ayb-ı mezkûr elân mevcûd ve inde’t-tüccâr noksân semen îcâb eder 
uyûbdan olmağla diğer Hüseyin’e suâl olunup sâlifü’z-zikr atı yedimden kabz ve 
semen-i mezbûr-ı medfû‘um olan meblağ-ı mezkûru bana red ve teslîme tenbîh 
olunmak matlûbumdur dedikde evvelâ teveccüh-i husûmet için mârrü’z-zikr 
at taraf-ı saltanat-ı aliyyeden ehl-i hibre ta‘yîn olunan Hüseyin Beşe b. Da[vud] 
ve Receb b. Musa nâm kimesnelere irâet olundukda anlar dahi ba‘de’n-nazar 
meclis-i şer‘a gelip ayb-ı mezkûr elân mevcûd idiğin haber verdiklerinde gıbbe’s-
suâl mezbûr diğer Hüseyin cevâbında kaziyye minvâl-i meşrûh üzre olduğunu 
ikrâr lâkin ayb-ı mezbûrun kıdemini inkâr edicek müdde‘î-i mezbûrdan ayb-ı 
mezbûrun kadîmine dahi beyyine taleb olundukda udûl-i müslimînden yine 
mezbûrân Hüseyin Beşe ve Receb li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ ayb-ı mezbûrun üç aydan evvelde hâdis olup değil ayb-ı 
kadîmden[dir] biz bu husûsa bu vech üzre şâhidler[iz] şehâdet dahi ederiz deyû 
her biri edâ-i şehâdet-i şer‘iyye ettikde gıbbe’t-ta‘dîl ve’t-tezkiyye şehâdetleri 
makbûle olmağın ba‘de’t-tahlîfi’ş-şer‘î mûcebiyle ba‘de’l-hükm sâlifü’z-zikr atı 
kabz ve semen-i mez[bûr-ı] makbûz olan meblağ-ı mezbûr yetmiş beş guruş 
müdde‘î-i mezbûra red ve teslîme merkūm diğer Hüseyin’e tenbîh olunup mâ 
vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Yusuf, Mehmed 
Çelebi b. İdris, Ahmed Çelebi b. Ahmed.

491 [79a-2] Mehmed b. Ahmed b. Abdullah’ın terekesinden eşine 
mehrinin ödenmesi
Mahmiye-i İstanbul’da Lütfi Paşa mahallesi ahâlîsinden olup medîne-i 
Edirne’de ticâret vechi üzre sâkin iken bundan akdem vefât eden sarrâc 
Mehmed b. Ahmed b. Abdullah’ın zevce-i menkûhası Fâtıma bt. Ahmed tara-
fından husûs-ı âti’l-beyâna vekîl olup zât[ını] ma‘rifet-i şer‘iyye ârifân olan 
el-Hâc Ahmed b. Ramazan ve İbrahim b. Bektaş şehâdetleriyle şer‘an vekâleti 
sâbite olan Ahmed Çelebi b. Halil meclis-i şer‘-i şerîf-i enverde müteveffâ-yı 
mezbûrun terekesini kabz ve düyûnunu edâya yedinde mazmûnu mübeyyin 
hüccet-i şer‘iyye ile vasiyy-i muhtârı olan Ali Çelebi b. Hüseyin mahzarında 
üzerine da‘vâ ve takrîr-i kelâm edip müvekkilim mezbûre Fâtıma mukaddemâ 
müteveffâ-yı mezbûr hâl-i hayâtında nefsimi üç bin yedi yüz akçe mehr-i 
müeccel ile tezvîc ve inkâh, ol dahi tezevvüc ve kabûl edip mehr-i müecceli-
mi kable’l-edâ vefât etmeğin suâl olunup terekesinden meblağ-ı mezbûru mü-
vekkilim mezbûreye edâ ve teslîm olunmak bi’l-vekâle matlûbumdur dedikde 
gıbbe’s-suâl vasiyy-i mezbûr tereke-i müteveffâ-yı mezbûra vaz‘-ı yedini ikrâr 
lâkin mehr-i mezbûrun ol mikdâr idiğini inkâr edicek müdde‘î-i mezbûrdan 
müdde‘âsına beyyine taleb olundukda zât-ı mezbûreyi ma‘rifet-i şer‘iyye ile 
ârifân udûl-i müslimînden olup yine mahalle-i mezbûr müezzini olan Ahmed 
Efendi b. Mustafa ve Yusuf Beşe b. Abdullah nâm kimesneler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ müvekkilem mezbûr Fâtıma 
nefsini bizim huzûrumuzda tezvîc ve inkâh, ol dahi tezevvüc ve kabûl etmişi-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle 
ve müvekkilem merkūme tahlîf-i şer‘î ile tahlîf olunmağın mûcebiyle ba‘de’l-
hükm, mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa b. Ahmed, el-Hâc Mustafa 
b. Tevekkül, Mehmed b. İdris.







492 [79b-1] Seyyid Esad Efendi’nin vârislerinin Halep’teki dükkânları 
Seyyid Abdülkerim Çelebi’ye sattığı
Husûs-ı câ’i’l-beyânın mahallinde ketb [ve] tahrîri iltimâs olunmağın savb-ı 
şer‘-i münîrden ba‘s olunan Mevlânâ es-Seyyid Abdülmu‘tî Efendi mahmiye-i 
İstanbul’da Şeyh Ebülvefâ mahallesinde vâki‘ merhûm es-Seyyid Esad Efendi’nin 
veresesi menziline varıp zeyl-i kitâbda merkūmü’l-esâmî udûl-i müslimîn 
huzûrunda akd-i meclis-i şer‘-i âlî eyledikde mahalle-i mezbûrda sâkin iken 
bundan [akdem] vefât eden merhûm es-Seyyid Esad Efendi b. Abdurrahman 
Efendi b. Ebülcevâd Efendi’nin verâseti zevceteyn-i metrûketeyni Kerime 
bt. Abdullah ve Sâliha bt. Abd[ullah] nâm hâtunlara ve sulbî kebîr oğulla-
rı umdetü’l-eşrâf es-Seyyid Hüseyin Efendi ve Abdüsselâm Efendi ve sulbiye 
kebîre kızları Şerife Ayşe Hâtun ve Şerife Ümmühâni Hâtun’a münhasıra ol-
dukdan sonra merkūmân es-Seyyid Hüseyin Efendi ve es-Seyyid Abdüsselâm 
Efendi ve merkūmât Kerime ve Sâliha ve Ayşe ve Ümmühâni zâtları ma‘rifet-i 
şer‘iyye ile ârifân es-Seyyid Ebülyüsr Çelebi b. el-Hâc Selahaddin mahzarında 
her biri ikrâr ve takrîr-i kelâm edip mûrisimiz merhûm-ı merkūmun medîne-i 
Haleb’de Sakatya sûkunda vâki‘ beynimizde ma‘lûmü’l-hudûd mülkü olup ir-
sen bize intikāl eden biri birine muttasıl iki bâb harâbe paçacı ve çömlekçi 
dükkânlarımızı bi cümleti’t-tevâbi‘ ve’l-levâhık merkūm es-Seyyid Abdülkerim 
Çelebi’ye safka-i vâhide otuz guruşa bey‘ ve temlîk ol dahi iştirâ ve temellük ve 
semen-i merkūm otuz guruşu bize edâ ve teslîm biz dahi yedinden ahz u kabz 
ve beynimizde iktisâm ettiğimizden sonra mârrü’z-zikr iki bâb harâb dükkânı 
mahallinde kabz ve tasarrufa merkūm Abdülkerim Çelebi’yi taslît eyledik 
ba‘de’l-yevm zikr olunan iki bâb dükkân müşterî-i merkūmun mülk-i müşterâsı 
olmuşdur dedikde gıbbe’t-tasdîki’ş-şer‘î’l-vicâhî vâki‘ [hâli] Mevlânâ-yı mezkûr 
mahallinde ketb [ve] tahrîr ve ma‘an irsâl Mahmud Bey b. Mehmed ve Ahmed 
b. Abdullah ile meclis-i şer‘a gelip alâ vukū‘ihî inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a [ve tis‘în ve elf].
Şuhûdü’l-hâl: İsmail Ağa b. Mehmed, Mehmed Ağa b. İsmail, Ahmed Çelebi 
Beyzâde, Mehmed Beşe b. Yusuf, Hızır Bey.

493 [79b-2] Mehmed b. Ahmed’in Hüseyin Çelebi b. Osman’a olan 
borcunun terekesinden ödenmesi
Mahmiye-i İstanbul’da Lütfi Paşa mahallesi ahâlîsinden olup bundan akdem 
mahrûse-i Edirne’de ticâret üzre sâkin [iken] medyûnen vefât eden Bâzirgân 
Nasuh demekle ma‘rûf sarrâc Mehmed b. Ahmed b. Abdullah nâm müteveffânın 
dâyinlerinden mahmiye-i mezbûrede Muhtesib İskender mahallesinde sâkin 
Hüseyin Çelebi b. Osman meclis-i şer‘-i şerîfde müteveffâ-yı mezbûrun vasiyy-i 
muhtârı olmağla terekesine vâzı‘ü’l-yed olan Ali Çelebi b. Hüseyin mahzarında 
üzerine da‘vâ ve takrîr-i kelâm edip müteveffâ-yı mezbûr zimmetinde yedim-
den müşterâ ve makbûz beynimizde ilm-i şer‘ ile ma‘lûm saraç metâ‘ı semenin-
den elli altı guruş hakkım olup hattâ meblağ-ı mezbûr bana zimmetinde edâsı 
lâzım deyni olduğunu ikrâr dahi edip kable’l-edâ fevt olmağın vasiyy-i mezbûra 
suâl olunup terekesinden meblağ-ı mezbûrun alıverilmesi matlûbumdur dedik-
de gıbbe’s-suâl mezbûr Ali Çelebi tereke-i müteveffâ-yı mezbûra vaz‘-ı yedi-
ni ikrâr lâkin deyn-i mezbûru inkâr edicek müdde‘î-i mezbûrdan müdde‘âsına 
beyyine taleb olundukda udûl-i müslimînden Solak Ahmed Çelebi b. Halil ve 
el-Hâc Ali b. el-Hâc Abdi nâm kimesneler li ecli’ş-şehâde meclis-i şer‘a hâzırân 
olup isre’l-istişhâd fi’l-vâki‘ müteveffâ-yı mezbûr sarrâc Mehmed Çelebi 
b. Ahmed b. Abdullah bundan akdem hâl-i hayâtında müdde‘î-i mezbûra 
cihet-i mezkûreden elli altı guruş zimmetinde lâzımü’l-edâ deyni olduğunu bi-
zim huzûrumuzda ikrâr ve i‘tirâf etmişdir biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe’t-
ta‘dîl ve’t-tezkiyye şehâdetleri makbûle olmağın ba‘de’t-tahlîfi’ş-şer‘î mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Beşe b. Ahmed, İbrahim Çelebi b. Ahmed, Mehmed 
b. Halil, Ahmed Efendi b. Mustafa ve gayruhüm.

494 [79b-3] Mehmed Çelebi b. Ahmed’in Kirkor v. Avadik’e olan 
borcunun terekesinden ödenmesi
Mahmiye-i İstanbul’da Lütfi Paşa mahallesi sükkânından olup medîne-i 
Edirne’de ticâret vechi üzre sâkin iken bundan akdem vefât eden Bâzirgân 
Nasuh demekle şehîr sarrâc Mehmed Çelebi b. Ahmed nâm müteveffânın 
dâyinlerinden olup mahmiye-i mezbûrede Sulumanastır [80a] kurbunda sâkin 
işbu râfi‘ü’l-vesîka Kirkor v. Avadik nâm zimmî meclis-i şer‘-i şerîf-i enverde 
müteveffâ-yı mezbûrun vasiyy-i muhtârı olduğu mütehakkik olmağla terekesi-
ne vâzı‘ü’l-yed olan Ali Çelebi b. Hüseyin mahzarında üzerine da‘vâ ve takrîr-i 
kelâm edip müteveffâ-yı merkūm Mehmed Çelebi zimmetinde hayâtında ye-
dimden müşterâ ve makbûz saraç metâ‘ı bahâsından on bin akçe hakkım 
olup hattâ mezbûr Mehmed Çelebi ber vech-i muharrer bana lâzımü’l-edâ ol 
mikdâr deyni olduğunu alâ ruûsi’l-işhâd ikrâr ve i‘tirâf dahi eyledikden son-
ra mezbûr Mehmed Çelebi bana kable’l-edâ zimmetinde iken fevt olup te-
rekesine mezbûr Ali Çelebi bi’l-vesâye vâzı‘ü’l-yed olmağın hâlâ suâl olunup 
meblağ-ı mezbûru tereke-i müteveffâ-yı mezbûrdan edâya vasiyy-i mezbûra 
tenbîh olunmak matlûbumdur dedikde gıbbe’s-suâl vasiyy-i mezbûr Ali Çelebi 
tereke-i müteveffâ-yı mezbûra bi’l-vesâye vaz‘-ı yedini ikrâr lâkin deyn-i 
merkūmu inkâr edicek müdde‘î-i mezbûrdan müdde‘âsına beyyine taleb olun-
dukda udûl-i müslimînden olup mahmiye-i mezbûrede Meydankapısı kurbun-
da sâkin Hüseyin Çelebi b. Abdüllatîf ve İbrahim Çelebi b. Bektaş li ecli’ş-şehâde 
meclis-i şer‘a hâzırân olup isre’l-istişhâd fi’l-hakīka medîne-i Edirne’de fevt olan 
Bâzirgân Nasuh demekle şehîr mezbûr sarrâc Mehmed Çelebi b. Ahmed bun-
dan akdem hayâtında işbu müdde‘î-i mezbûr Kirkor’a yedinden müşterâ ve 
makbûz saraç metâ‘ı bahâsından on bin akçe zimmetimde lâzımü’l-edâ dey-
nim vardır deyû bizim huzûrumuzda ikrâr ve i‘tirâf ve bizi işhâd etmişidi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
gıbbe’t-tahlîfi’ş-şer‘î mûcebiyle ba‘de’l-hükm ve’t-tenbîh mâ hüve’l-vâki‘ bi’t-
taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. İdris, Ali b. Bâli, Receb 
b. Osman.

495 [80a-1] Mehmed Çelebi b. Ahmed’in Mehmed b. Mustafa’ya olan 
borcunun terekesinden ödenmesi
Mahmiye-i İstanbul’da Muhtesib İskender mahallesinde sâkin saraç tâifesinden 
bâ‘isü hâze’l-kitâb Mehmed b. Mustafa nâm kimesne meclis-i şer‘-i şerîf-i en-
verde mahmiye-i mezbûrede Lütfi paşa mahallesi ahâlîsinden olup mahrûse-i 
Edirne[‘de] ticâret üzre sâkin iken bundan akdem vefât eden Bâzirgân Nasuh 
demekle ma‘rûf sarrâc Mehmed Çelebi b. Ahmed’in vasiyy-i muhtâr oldu-
ğu mütehakkik olmağla terekesine vâzı‘ü’l-yed olan Ali Çelebi b. Hüseyin 
nâm kimesne mahzarında üzerine da‘vâ ve takrîr-i kelâm edip müteveffâ-
yı mezbûrun Mehmed Çelebi zimmetinde hayâtında yedimden müşterâ ve 
makbûz olan saraç metâ‘ı bahâsından yirmi dört esedî guruş hakkım olup 
hattâ meblağ-ı mezbûr zimmetinde bana deyni olduğunu şuhûd mahzarında 
ikrâr edip meblağ-ı mezbûru bana kable’l-edâ fevt olmağla vasiyy-i mezbûr 
Ali Çelebi’ye suâl olunup meblağ-ı mezbûru müteveffâ-yı mezbûrun tereke-
sinden bana edâ ve teslîme tenbîh olunmak matlûbumdur dedikde gıbbe’s-
suâl vasiyy-i mezbûr Ali Çelebi cevâbında fi’l-hakīka müteveffâ-yı mezbûrun 
terekesine vâzı‘ü’l-yed olan olduğunu ikrâr lâkin [deyn-i merkūmu inkâr edi-
cek] müdde‘î-i mezbûr Mehmed’den müdde‘âsına beyyine taleb olundukda 
udûl-i müslimînden olup Molla Gürânî mahallesinde sâkin İbrahim b. Ali ve 
Karagümrük kurbunda Ali Paşa-yı Atîk mahallesinde sâkin Mehmed b. Ahmed 
nâm kimesneler li ecli’[ş-şehâde] meclis-i şer‘a hâzırân olup istişhâd olunduk-
larında ber vech-i muharrer üzre müdde‘î-i mezbûrun Mehmed b. Mustafa’ya 
cihet-i mezbûreden yirmi dört esedî guruş zimmetinde lâzımü’l-edâ deyni 
olduğunu bizim huzûrumuzda ikrâr ve bizi işhâd-ı şer‘iyye eylediklerinde 
ba‘de’t-ta‘dîl ve’t-tezkiyye ol dahi hasbe’l-mes’ûl yemîn billâhi’l-aliyyi’l-Azîm 
[etmeğin] meblağ-ı mezbûru edâya tenbîh olunup mâ vaka‘a bi’t-taleb ketb 
olundu.
Fi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ali, Mehmed Çelebi b. Ahmed, İbrahim Çelebi 
b. Ahmed, Hüseyin b. Mustafa.

496 [80b-1] Mehmed b. Ahmed’in Mustafa b. Ahmed’e olan borcunun 
terekesinden ödenmesi
Mahmiye-i İstanbul’da Lütfi Paşa mahallesinde olup bundan akdem mahrûse-i 
Edirne’de ticâret üzre sâkin iken medyûnen vefât eden Bâzirgân Nasuh denmek-
le ma‘rûf sarrâc Mehmed b. Ahmed b. Abdullah nâm müteveffâ dâyinlerinden 
mahmiye-i mezbûrede Altımermer kurbunda Arabacı Bayezid mahallesin-
de sâkin Mustafa b. Ahmed meclis-i şer‘-i şerîfde müteveffâ-yı mezbûrun 
vasiyy-i muhtârı olmağla terekesine vâzı‘ü’l-yed olan Ali Çelebi b. Hasan 
mahzarında üzerine da‘vâ ve takrîr-i kelâm edip müteveffâ-yı mezbûr zim-
metinde yedimden müşterâ ve makbûz beynimizde ilm-i şer‘î ile ma‘lûm sa-
raç metâ‘ı semeninden on yedi guruş hakkım olup kable’l-edâ fevt olmağın 
vasiyy-i mezbûra suâl olunup terekesinden meblağ-ı mezbûrun alıverilmesi 
matlûbumdur dedikde gıbbe’s-suâl mezbûr Ali tereke-i müteveffâ-yı mezbûra 
vâzı‘-ı yedini ikrâr lâkin deyn-i mezbûru inkâr edicek müdde‘î-i mezbûrdan 
müdde‘âsına beyyine taleb olundukda udûl-i müslimînden Mustafa b. Selim 
ve Musa b. Musli nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müteveffâ-yı mezbûr sarrâc Mehmed Çelebi b. Ahmed 
b. Abdullah bundan akdem hâl-i hayâtında müdde‘î-i mezbûra cihet-i 
mezkûreden on yedi guruş zimmetinde lâzımü’l-edâ deyni olduğunu bizim 
huzûrumuzda ikrâr etmişidi biz bu vech üzre şâhidleriz ve şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın ba‘de’t-tahlîfi’ş-şer‘î mûcebiyle ba‘de’l-hükm mâ 
vaka‘a bi’t-taleb ketb olundu.
Şuhûdü’l-hâl: Mehmed Beşe b. Ahmed, İbrahim Çelebi b. Ahmed, Mehmed 
b. Halil, Ahmed Efendi b. Mustafa.







497 [80b-2] Mehmed Çelebi b. Ahmed’in İbrahim Çelebi b. Sâdık’a 
borcu olması
Mahmiye-i İstanbul’da Lütfi Paşa mahallesi ahâlîsinden olup bundan akdem 
mahrûse-i Edirne’de ticâret üzre sâkin iken medyûnen vefât eden Bâzirgân 
Nasuh demekle ma‘rûf sarrâc Mehmed Çelebi b. Ahmed nâm müteveffânın 
dâyinlerinden mahmiye-i mezbûrede Debbâğzâde mahallesinde sâkin İbrahim 
Çelebi b. Sâdık meclis-i şer‘-i şerîfde müteveffâ-yı mezbûrun vasiyy-i muhtârı 
olmağla terekesine vâzı‘ü’l-yed olan Ali Çelebi b. Hasan mahzarında üzerine 
da‘vâ ve takrîr-i kelâm edip müteveffâ-yı mezbûr sarrâc Mehmed Çelebi zim-
metinde deynimdir dedikde gıbbe’t-tasdîk [mâ vaka‘a bi’t-taleb ketb olundu].
Şuhûdü’l-hâl: ( ).

498 [80b-3] Mehmed Çelebi b. Ahmed’in Halil Çelebi b. Mustafa’ya 
borcu olması
Mahmiye-i İstanbul’da Lütfi Paşa mahallesi sükkânından olup medîne-i 
Edirne’de ticâret vechi üzre sâkin iken bundan akdem vefât eden Bâzirgân 
Nasuh demekle ma‘rûf sarrâc Mehmed Çelebi b. Ahmed nâm müteveffânın 
dâyinlerinden olup mahmiye-i mezbûrede Deniz Abdal mahallesinde sâkin işbu 
bâ‘isü’l-kitâb Halil Çelebi b. Mustafa nâm kimesne meclis-i şer‘-i şerîf-i enverde 
müteveffâ-yı mezbûrun vasiyy-i muhtârı olduğu mütehakkik olmağla terekesi-
ne vâzı‘ü’l-yed olan Ali Çelebi b. Hüseyin mahzarında üzerine da‘vâ ve takrîr-i 
kelâm edip müteveffâ-yı merkūm Mehmed Çelebi zimmetinde hayâtında ye-
dimden müşterâ ve makbûz saraç metâ‘ı bahâsından kırk guruş hakkım olup 
hattâ mezbûr Mehmed Çelebi’ye vech-i muharrer bana lâzımü’l-edâ ol mikdâr 
deyni olduğunu alâ isre’l-istişhâd ikrâr ve i‘tirâf dahi eylediğinden sonra mezbûr 
Mehmed Çelebi bana kable’l-edâ zimmetinde iken fevt olup terekesine mezbûr 
Ali Çelebi bi’l-vesâye vâzı‘ü’l-yed olmağın ve ol bâbda ( ).
Şuhûdü’l-hâl : ( ).

499 [80b-4] Mehmed b. Abdullah’ın Mustafa b. Hüseyin’e olan 
borcunun terekesinden ödenmesi
Mahmiye-i İstanbul’da Sultan Selim câmi‘-i şerîfi kurbunda Cebecibaşı mahalle-
sinde sâkin saraç tâifesinden bâ‘isü hâze’l-kitâb Mustafa b. Hüseyin nâm kimesne 
meclis-i şer‘-i şerîfde mahmiye-i mezbûrede Lütfi Paşa mahallesi ahâlîsinden olup 
bundan akdem mahrûse-i Edirne’de ticâret üzre iken bundan akdem vefât eden 
Bâzirgân Nasuh demekle ma‘rûf sarrâc Mehmed b. Abdullah’ın terekesini kabz 
ve deyni edâya yedinde mazmûnu müsbit hüccet-i şer‘iyye ile vasiyy-i muhtârı 
olmağla tereke-i müteveffâ-yı mezbûra vâzı‘ü’l-yed olan Ali Çelebi b. Hüseyin 
nâm kimesne mahzarında üzerine da‘vâ ve takrîr-i kelâm edip müteveffâ-yı 
mezbûr Mehmed zimmetinde yüz altmış iki guruş hakkım olup hattâ [meblağ-ı 
mezbûr zimmetinde bana deyni olduğunu şuhûd mahzarında ikrâr edip meblağ-ı 
mezbûru bana kable’l-edâ fevt olmağla vasiyy-i mezbûr Ali Çelebi’ye suâl olunup] 
meblağ-ı mezbûr yüz altmış iki guruşun bana alıverilmesi matlûbumdur dedikde 
gıbbe’s-suâl vasiyy-i mezbûr Ali Çelebi cevâbında tereke-i müteveffâ-yı mezbûra 
vaz‘-ı yedini ikrâr lâkin deyn-i mezbûru inkâr edicek müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup yine 
saraç tâifesinden Osman b. Ahmed ve Mustafa b. Halil nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-vâki‘ müteveffâ-yı 
mezbûr Bâzirgân Nasuh demekle ma‘rûf [81a] Mehmed b. Ahmed b. Abdullah 
bundan akdem hâl-i hayâtında müdde‘î-i mezbûra cihet-i mezkûrdan meblağ-ı 
mezbûr yüz altmış iki guruş deyni olduğunu bizim huzûrumuzda ikrâr ve bizi 
işhâd etmişidi biz bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olup ve müdde‘î-i mezbûr teklîf-i şer‘î ile tahlîf olundukdan sonra mûcebiyle 
ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed el-Kethüdâ, İbrahim Çelebi b. Mehmed 
el-Mübâşir, Abdülkerim b. Yunus, Hüseyin b. Mehmed.

500 [81a-1] Mehmed b. Ahmed’in Mustafa b. Mehmed’e olan borcunun 
terekesinden ödenmesi
Sarrâc tâife[sinden] işbu bâ‘isü’l-kitâb Mustafa Çelebi b. Mehmed nâm kimes-
ne meclis-i şer‘-i şerîf-i enverde mahmiye-i İstanbul’da Lütfi Paşa mahalle-
si ahâlîsinden olup medîne-i Edirne’de ticâret vechi üzre sâkin iken bundan 
akdem vefât eden sarrâc Mehmed b. Ahmed b. Abdullah’ın terekesini kabz ve 
düyûnunu edâya yedinde mazmûnu mübeyyin hüccet-i şer‘iyye ile vasiyy-i 
muhtârı olmağla tereke-i müteveffâ-yı mezbûra vâzı‘[-ı yed] olan Ali Çelebi 
b. Hüseyin mahzarında üzerine da‘vâ ve takrîr-i kelâm edip mezbûr Mehmed 
zimmetinde yedimden müşterâ ve makbûz beynimizde ilm-i şer‘ ile ma‘lûm 
saraç metâ‘ı bahâsından beş bin akçe hakkım olup meblağ-ı mezbûru bana 
zimmetinde edâsı lâzım deyni olduğunu ikrâr dahi edip kable’l-edâ fevt ol-
mağın vasiyy-i [mezbûra] suâl olunup terekesinden meblağ-ı mezbûr alıve-
rilmesi matlûbumdur dedikde gıbbe’s-suâl mezbûr Ali Çelebi [cevâbında] 
tereke-i müteveffâ-yı mezbûra vaz‘-ı yedini ikrâr lâkin deyn-i mezbûru inkâr 
edicek müdde‘î-i mezbûrdan müdde‘âsına beyyine taleb olundukda udûl-i 
müslimînden Hüseyin Çelebi b. Ali ve Mehmed Çelebi b. Ali nâm kimesneler 
li ecli’l-istişhâd meclis-i şer‘a hâzırân olup isre’l-istişhâd fi’l-vâki‘ müteveffâ-yı 
mezbûr sarrâc Mehmed b. Ahmed b. Abdullah bundan akdem hâl-i hayâtında 
müdde‘î-i mezbûra cihet-i mezkûreden beş bin akçe zimmetinde lâzımü’l-edâ 
deyni olduğunu bizim huzûrumuzda ikrâr ve i‘tirâf etmişidi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiyye şehâdetleri makbûle olmağın ba‘de’t-
tahlîfi’ş-şer‘î mûcebince ba‘de’l-hükm, mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: ( ).

501 [81a-2] Mehmed b. Ahmed’in Mehmed b. Hasan’a olan borcunun 
terekesinden ödenmesi
Mahmiye-i İstanbul’da Lütfi Paşa mahallesi ahâlîsinden olup bundan akdem 
mahrûse-i Edirne’de ticâret üzre sâkin iken medyûnen vefât eden Bâzirgân 
Nasuh demekle ma‘rûf sarrâc Mehmed b. Ahmed b. Abdullah nâm müteveffânın 
dâyinlerinden ve mahmiye-i mezbûrede Dülgerzâde mahallesinde sâkin 
Mehmed b. Hasan meclis-i şer‘-i şerîfde müteveffâ-yı mezbûrun vasiyy-i 
muhtârı olmağla terekesine vâzı‘ü’l-yed olan Ali Çelebi b. Hüseyin mahzarında 
üzerine da‘vâ ve takrîr-i kelâm edip müteveffâ-yı mezbûr zimmetinde yedinden 
müşterâ ve makbûz beynimizde ilm-i şer‘î ile ma‘lûm saraç metâ‘ı semeninden 
seksen beş esedî guruş hakkım [olup] hattâ meblağ-ı mezbûr bana zimmetinde 
deyni olduğunu ikrâr dahi edip kable’l-edâ fevt olmağın vasiyy-i mezbûra suâl 
olunup terekesinden meblağ-ı mezbûrun alıverilmesi matlûbumdur dedikde 
gıbbe’s-suâl mezbûr Ali Çelebi [cevâbında] tereke-i mezbûra vaz‘-ı yedini ikrâr 
lâkin deyn-i mezkûru inkâr edicek müdde‘î-i mezbûrdan müdde‘âsına beyyine 
taleb olundukda udûl-i müslimînden olup mahmiye-i mezbûrede Fenâî Dede 
mahallesinde sâkin İbrahim Çelebi b. Mehmed Canbâziye mahallesinde sâkin 
Mehmed b. Mustafa nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müteveffâ sarrâc Mehmed Çelebi b. Ahmed b. Abdullah 
bundan akdem hâl-i hayâtında müdde‘î-i mezbûra cihet-i mezbûreden seksen 
beş esedî guruş deyni olduğunu bizim huzûrumuzda ikrâr ve bizi işhâd etmişi-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde şehâdetleri makbûle olmağın ba‘de’t-tahlîfi’ş-
şer‘î mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûd: Es-Sâbıkūn.







502 [81a-3] Mehmed b. Ahmed’in Hasan b. Mustafa’ya olan borcunun 
terekesinden ödenmesi
Sarrâc tâifesinden işbu bâ‘isü’l-kitâb Hasan b. Mustafa nâm kimesne meclis-i 
şer‘-i şerîf-i enverde mahmiye-i İstanbul’da Lütfi Paşa mahallesi ahâlîsinden olup 
medyûnen Edirne’de ticâret vechi üzre sâkin iken vefât eden Bâzirgân Nasuh de-
mekle ma‘rûf sarrâc Mehmed Çelebi b. Ahmed’in terekesini kabz ve düyûnunu 
edâya yedinde mazmûnu müsbit hüccet-i şer‘iyye ile vasiyy-i muhtârı olmağ-
la tereke-i müteveffâ-yı mezbûra vâzı‘ü’l-yed olan Ali Çelebi b. Hüseyin mahza-
rında üzerine da‘vâ ve takrîr-i kelâm edip müteveffâ-yı mezbûr sarrâc Mehmed 
Çelebi zimmetinde hayâtında yedimden müşterâ ve makbûz beynimizde ma‘lûm 
saraç metâ‘ı semeninden on beş guruş hakkım olup hattâ meblağ-ı mezbûr bana 
zimmetinde edâsı lâzım deyni olduğunu ikrâr dahi edip kable’l-edâ fevt olma-
ğın vasiyy-i mezbûra suâl olunup terekesinden meblağ-ı mezbûrun alıverilmesi 
matlûbumdur dedikde müdde‘î-i mezbûrdan müdde‘âsına beyyine taleb olun-
dukda udûl-i müslimînden Bektaş ve Mahmud b. Ahmed nâm kimesneler li 
ecli’ş-şehâde meclis-i şer‘a hâzırân olup isre’l-istişhâd fi’l-hakīka müteveffâ-yı 
mezbûr sarrâc Mehmed b. Ahmed hayâtında cihet-i mezkûreden on beş gu-
ruş zimmetinde lâzımü’l-edâ deyni olduğunu bizim huzûrumuzda ikrâr ve bizi 
işhâd etmişidi biz bu husûsa bu vech üzre şâhidleriz şehâdet dahi ederiz deyû 
[81b] her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın ba‘de’t-tahlîfi’ş-şer‘î mûcebiyle ba‘de’l-hükm ve’t-
tenbîh mâ vaka‘a bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Beşe b. Bektaş, Mahmud b. Ahmed, İbrahim Çelebi 
b. Ahmed, Hüseyin b. Mehmed, Ahmed b. Mehmed.

503 [81b-1] Selim Beşe b. Hasan’ın Seyyid Mustafa b. Seyyid Mehmed’e 
olan borcunu ödemesi
Mahmiye-i İstanbul’da Sultan Mehmed Hân kurbunda Küçük Karaman sûkunda 
kasab olan işbu bâ‘isü’l-kitâb es-Seyyid Mustafa [b.] es-Seyyid Mehmed nâm ki-
mesne meclis-i şer‘-i şerîf-i enverde yine tâife-i mezbûrdan Selim Beşe b. Hasan 
mahzarında üzerine da‘vâ ve takrîr-i kelâm edip mezbûr Selim Beşe zimmetin-
de yedimden iştirâ ve kabz eylediği vakıyye ve semeni beynimizde ilm-i şer‘î 
ile ma‘lûm lahm-ı ganem bahâsından ba‘de küllî hesâb sekiz bin yedi yüz akçe 
hakkım olup meblağ-ı mezbûrun bin yedi yüz akçesini bundan akdem bana 
def ‘ ve teslîm ben dahi yedinden ahz u kabz edip yedi bin akçe hakkım zim-
metinde bâkī kalmışdı taleb eylediğimde bana edâdan imtinâ‘ eder suâl olunup 
alıverilmesi matlûbumdur dedikde gıbbe’s-suâl mezbûr Selim Beşe cevâbında 
fi’l-hakīka müdde‘î-i mezbûr es-Seyyid Mustafa Çelebi’ye ber vech-i muharrer 
cihet-i mezbûrdan bâkī yedi bin akçe elân zimmetimde vâcibü’l-edâ ve lâzımü’l-
kazâ deynimdir deyû tâyi‘an i‘tirâf etmeğin alâ mûcebi i‘tirâfihî meblağ-ı mezbûr 
yedi bin akçeyi edâya müdde‘î-i mezbûr es-Seyyid Mustafa’ya tenbîh olunup mâ 
hüve’l-vâki‘ bi’t-taleb ketb olundu.
Fi’l-yev[m]i’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Efendi el-Kâtib, Hüseyin Efendi Üsküdarî, Mehmed Beşe Ser-
bölük, Mehmed Çelebi b. Veli?.

504 [81b-2] Fâtıma bt. Abdullah’ın Mehmed b. Ali’den muhâlaa 
yoluyla boşandığı
Mahmiye-i İstanbul’da Kırkçeşme kurbunda Sunullah Efendi mahallesinde sâkin 
olup zâtını ma‘rifet-i şer‘iyye ile ârifân olan el-Hâc Ömer b. Cafer ve Ahmed 
b. Ali nâm kimesneler ta‘rîfleriyle mu‘arrefe olan Fâtıma bt. Abdullah nâm 
hâtun meclis-i şer‘-i şerîf-i enverde zevc-i dâhili bâ‘isü hâze’l-kitâb Mehmed 
b. Ali nâm kimesne mahzarında üzerine da‘vâ ve takrîr-i kelâm edip mezbûr 
Mehmed ile beynimizde hüsn-i zindegânîmiz olma[ma]ğla zimmetinde mü-
tekarrir ve ma‘kūdun-aleyh olan iki bin akçe mehr-i müeccelim ve nafaka-i 
iddet-i ma‘[lûme]m üzerlerine ve me’ûnet-i süknâm dahi kendi üzerime olmak 
ve bundan akdem mezbûr Mehmed yedine def ‘ ve teslîm eylediğim on iki guruş 
dahi bedel-i hul‘ olmak üzre mezbûr Mehmed ile muhâla‘a-i sahîha-i şer‘iyye ile 
muhâla‘a edip ol dahi ber vech-i muharrer hul‘-ı mezbûru ba‘de’l-kabûl hukūk-ı 
zevciyyete müte‘allika âmme-i da‘vâdan her birimiz âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali b. Bâli, na‘lcı Süleyman Beşe, Ahmed b. ( ), Ahmed b. Mehmed, 
el-Hâ[c] Cafer b. Ömer.

505 [81b-3] Raziye bt. Mustafa ve oğlu Ahmed için kocası İsmail 
b. Ahmed üzerine nafaka takdiri
Mahmiye-i İstanbul’da Bâli Paşa mahallesinde sâkine olup zâtını ma‘rifet-i 
şer‘iyye ile ârifân Abdülbâkī Efendi b. Ahmed ve Mustafa Efendi b. Mehmed 
nâm kimesneler ta‘rîfleriyle mu‘arrefe olan bâ‘isü’l-kitâb Raziye bt. Mustafa 
nâm hâtun meclis-i şer‘-i şerîf-i enverde takrîr-i kelâm edip gāib ani’l-meclis 
İsmail b. Ahmed nâm kimesne zevcim olup bundan akdem benimle mezbûrun 
firâşından hâsıl işbu sulbî sagīr oğlum Ahmed bilâ-nafaka ve kisve ve sâir 
levâzım-ı mühimmemiz için zevcim gāib-i mezbûr[a] kıbel-i şer‘den kadr-i 
ma‘rûf akçe farz ve takdîr olunmak matlûbumdur dedikde hâkim-i muvakki‘-i 
sadr-ı kitâb -tûba-lehü ve hüsnü me’âb- hazretleri dahi ba‘de’t-tahlîfi’ş-şer‘î 
ber vech-i muharrer mezbûr Raziye için yevmî altı akçe ve sagīr-i mezbûr için 
kezâlik altı akçe ki cem‘an gāib-i mezbûr İsmail târih-i kitâbdan beher yevm 
on ikişer akçe nafaka farz ve takdîr edip meblağ-ı mefrûz-ı mezbûru kendiyle 
sagīr-i mezbûr Ahmed’e harc ve sarfa ve lede’z-zarûre istidâneye ve inde’z-zafer 
gāib-i mezbûr İsmail’e rücû‘a mezbûre Raziye Hâtun’a izin vermeğin mâ vaka‘a 
bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Edhem b. Ahmed b. Mehmed, Hüseyin Efendi, Abdülbâkī Efendi 
b. Ahmed, Mustafa Efendi b. Mehmed.

506 [82a-1] Hatice bt. Abdullah’ın evinin hisselerini Hacı Mehmed Ağa 
b. Ömer’e satmış olduğu ve hakkının kalmadığı
Min mümzâtihî
Mahmiye-i İstanbul’da Kırkçeşme kurbunda Sekbânbaşı mahallesinde 
ahâlîsinden olup bundan akdem medîne-i Filibe kadısı oldukdan sonra vedâ‘-ı 
âlem-i fenâ eden merhûm Ahmed Efendi b. Mustafa Bey verâseti zevc-i metrûkesi 
Hatice bt. Abdullah nâm hâtunla sulbî kebîr oğlu Sunullah Çelebi’ye münhasıra 
olduğu şer‘an mütehakkik oldukdan sonra mezbûr Hatice Hâtun meclis-i şer‘-i 
şerîf-i enverde zikr-i âtî menzile vâzı‘ü’l-yed olduğu sâbit olan işbu râfi‘ü’l-kitâb 
el-Hâc Mehmed Ağa b. Ömer mahzarında üzerine da‘vâ ve takrîr-i kelâm edip 
mû[r]isim merhûm-ı mûmâ-ileyhin terekesinden olup mahalle-i mezbûrede 
vâki‘ bir tarafdan tarîk-i âm ve bir tarafdan ba‘zan yine tarîk-i âm ve ba‘zan 
Behram Ağa odaları ve ba‘zan Hüseyin Beşe mülkü ve bir tarafdan tarîk-i hâs 
ve bir tarafdan Hatice Hâtun vakfı ve ba‘zan el-Hâc Mustafa menzili ile mahdûd 
tarîk-i âm tarafında tûlen ve arzen bi hesâb-ı terbî‘î beş yüz altışar zirâ‘ arsası-
nın merhûm Yakub Ağa vakfına senede beş yüz kırk akçe mukāta‘ası olup bâkī 
arsası dâhilen ve hâricen büyût-ı adîde ve hamam ve mahzen ve iki bi’r-i mâ 
ve sâir ebniyesi mülk olan menzilin sekiz sehimden bir sehimi bana ve yedi 
sehimi oğlum mezbûr Sunullah Çelebi’ye irsen isâbet ve intikāl edip bundan 
akdem merhûm el-Hâc Mustafa Ağa işbu oğlum Sunullah Çelebi’nin sihâm-ı 
mezkûresini semen-i ma‘lûma iştirâ etmekle hâlâ benim sümün hisseme dahi 
bi gayri hakkın vaz‘-ı yed eder suâl olunup benim sümün hisse-i mezbûremden 
kasr-ı yed ve bana teslîme tenbîh olunmak matlûbumdur dedikde gıbbe’s-suâl 
mezbûr el-Hâc Mehmed cevâbında yedinde olan işbu mübâya‘a hücceti nâtık 
olduğu üzre bin doksan beş senesi şehr-i Rebî‘ulevveli’nin on dokuzuncu gü-
nünde işbu müdde‘iye-i mezbûre Hatice Hâtun ve işbu hâzır bi’l-meclis oğlu 
mezbûr Sunullah Çelebi menzil-i mahdûd-ı mûreslerini bi cümleti’l-müştemilât 
ve’t-tevâbi‘ ve kâffeti’l-hukūk ve’l-menâfi‘ tarafeynden îcâb ve kabûlü hâvî bey‘-i 
bâtt-ı kat‘î ile üç bin yüz esedî guruşa cümlesini bana bey‘ ve teslîm ben dahi 
iştirâ ve kabûl ve tesellüm ve semen-i mezbûr üç bin yüz esedî guruşu iki-
sine edâ ve teslîm anlar dahi ahz u kabz ve tesellüm edip menzil-i merkūm 
cümlesi mülk-i müşterâm olmağla vaz‘-ı yed ederim deyû def ‘le mukābele edi-
cek gıbbe’l-istintâk ve’l-inkâr, merkūm el-Hâc Mehmed Ağa’dan def ‘-i mezbûra 
muvâfık beyyine taleb olundukda müdde‘iye-i mezbûre Hatice Hâtun’un zâtını 
ma‘rifet-i şer‘iyye ile ârifân mârrü’l-beyân Yakub Ağa mahallesi sükkânından 
yağlıkçı Mehmed Çelebi b. Hasan ve mahmiye-i mezbûrede Mahmud Paşa ma-
hallesinde sâkin Ahmed Ağa b. Veli nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında fi’l-vâki‘el-Hâc Mehmed Ağa’nın 
yedinde olan işbu mübâya‘a hücceti nâtık olduğu üzre bin doksan beş sene-
si Rebî‘ulevveli’nin on dokuzuncu gününde işbu müdde‘iye-i mezbûre Hatice 
Hâtun ve işbu hâzır bi’l-meclis oğlu mezbûr Sunullah Çelebi menzil-i mahdûd-ı 
mûreslerini bi cümleti’t-tevâbi‘ ve’l-levâhık tarafeynden îcâb ve kabûlü hâvî 
bey‘-i bâtt-ı sahîha-i kat‘î ile üç bin yüz esedî guruşa bizim huzûrumuzda cüm-
lesini işbu merkūm Mehmed Ağa’ya bey‘ ve teslîm ol dahi iştirâ ve kabûl ve te-
sellüm ve semen-i mezbûr üç bin yüz esedî guruşu ikisine edâ ve teslîm anlar 
dahi ahz u kabz ve tesellüm etmeleriyle hâlâ menzil-i mezbûr cümlesi müşterî-i 
mezbûr el-Hâc Mehmed Ağa’nın mülk-i müşterâsıdır biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebince müdde‘iye-i 
mezbûre Hatice Hâtun bî-vech mu‘ârazadan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hamamcı Ali Ağa b. Abdullah, Mustafa Ağa b. Abdurrahman, 
Receb Çelebi b. Mehmed, Mustafa Çelebi b. el-Hâc Ahmed, Mehmed Çelebi 
Haffâf.

507 [82a-2] Fâtıma bt. Mustafa’nın mirastan düşen hakkını 
tamamen aldığı
Mahmiye-i İstanbul’da Molla Hüsrev mahallesinde sâkin iken bundan ak-
dem vefât eden Ahmed Beşe b. Mustafa nâm müteveffânın verâseti zevce-i 
metrûkesi Fâtıma bt. Mustafa ve sulbiye kebîre kızı Meryem zâtını ma‘rifet-i 







şer‘iyye ile ârifân Ahmed Efendi b. Ramazan ve İbrahim Çelebi b. Mehmed 
Çelebi ta‘rîfleriyle mu‘arrefe oldukdan sonra meclis-i şer‘-i şerîf-i enverde sad-
riye kızı mezbûre Meryem Hâtun tarafından husûs-ı âti’l-beyâna vekîl oldu-
ğu Ramazan b. Bâli ve Mehmed b. İbrahim şehâdetleriyle şer‘an sâbit olan zev-
ci Mustafa Bey b. Hüseyin mahzarında bi tav‘ihâ ikrâr-ı tâm ve takrîr-i kelâm 
edip zevcim müteveffâ-yı mezbûr Ahmed Beşe zimmetinde beynimizde ilm-i 
şer‘le ma‘lûm menzil semeninden yüz elli esedî guruş hakkım olup meblağ-ı 
mezbûru bana kable’l-edâ fevt olmağla hâlâ meblağ-ı mezbûr yüz elli guruş 
ile zimmetinde mütekarrir ve ma‘kūdun-aleyh olan üç bin akçe mehr-i müec-
celim ve hâlâ ma‘an sâkine olduğum ma‘lûmü’l-hudûd menzilden ve sâir te-
rekeden bi hasebi’l-irsi’ş-şer‘î rub‘ hisseme isâbet eden dört bin akçe ki min 
haysi’l-mecmû‘ sekiz bin sekiz yüz akçe hakkımı kızım mezbûr[e] Meryem 
Hâtun yedinden bi’t-tamâm ve’l-kemâl ahz u kabz eylediğimden sonra zevcim 
müteveffâ-yı mezbûr Ahmed Beşe’nin nakid ve akār [ve] menkūle terekesine 
müte‘allika âmme-i da‘vâdan kızım mezbûr Meryem Hâtun’un zimmetini ibrâ 
ve iskāt eyledim ba‘de’l-yevm husûs-ı mezbûra müte‘allika nizâ‘ bi’l-asâle ve bi’l-
vekâle benden sudûr ve zuhûr ederse lede’l-hükkâmi’l-kirâm min ba‘d mesmû‘a 
ve makbûle olmasın dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Abbas Efendi b. İbrahim el-İmâm, Ahmed Efendi b. Ramazan, 
İbrahim Çelebi b. Mehmed, Mustafa Çelebi b. el-Hâc Hasan.

508 [82b-1] İsmail Ağa b. Hacı Hasan’ın Ahmed Ağa b. Bâli’ye olan 
borcunu ödemesi
Mahmiye-i İstanbul’da Odabaşı çarşısı kurbunda sâkin Ahmed Ağa b. Bâli ta-
rafından husûs-ı âti’l-beyâna vekîl-i müsecceli olan işbu bâ‘isü’l-kitâb Hüseyin 
Çelebi b. Ali meclis-i şer‘-i şerîf-i enverde Şeyh Ebülvefâ câmi‘-i şerîfi kurbun-
da sâkin İsmail Ağa b. el-Hâc Hasan mahzarında bi’l-vekâle üzerine da‘vâ ve 
takrîr-i kelâm edip müvekkilim mezkûr Ahmed Ağa’nın mezkûr İsmail Ağa’nın 
sefînesi reisi olan Somuncuoğlu demekle şehîr Abdülkādir nâm kimesne zimme-
tinde cihet-i karz-ı şer‘den dört yüz yirmi yedi buçuk guruş hakkı olup mezbûr 
Abdülkādir müvekkilim mezbûru meblağ-ı mezkûr ile cümlesi bir meclisde iken 
mezkûr İsmail Ağa üzerine havâle-i sahîh-i şer‘iyye ile havâle ve her biri havâle-i 
mezkûru kabûl edip hattâ mezkûr İsmail Ağa meblağ-ı mezbûrdan cihetü’l-
havâleti’l-mezkûr müvekkilim mezbûr zimmetinde lâzımü’l-edâ deyni olduğu-
nu ikrâr ve işhâd ve meblağ-ı mezbûrdan iki yüz guruşu müvekkil-i mezbûra 
edâ ve teslîm ol dahi ahz u kabz edip iki yüz yirmi yedi buçuk esedî guruş 
bâkī kaldı hâlâ mezbûr İsmail Ağa’ya suâl olunup meblağ-ı mezbûrun alıve-
rilmesi matlûbumdur dedikde gıbbe’s-suâl, akībe’l-inkâr, müdde‘î-i mezbûrdan 
müdde‘âsına beyyine taleb olundukda udûl-i müslimînden olup Kırk[çeşme] 
mahallesinde sâkin Mustafa b. Mehmed ve Musa Çelebi b. Cafer nâm kimesne-
ler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ işbu mezkûr 
İsmail Ağa’ya reis-i mezkûr Somuncuoğlu Abdülkādir nâm kimesne müvekkil-i 
mezbûr Ahmed Ağa’ya cihet-i mezkûrdan olan dört yüz yirmi yedi buçuk gu-
ruş edâsı lâzım deyni bana havâle ben dahi kabûl etmekle meblağ-ı mezbûr 
dört yüz yirmi yedi buçuk guruş zimmetimde mezbûr Ahmed Ağa’ya lâzımü’l-
edâ deynimdir deyû bizim huzûrumuzda ikrâr ve bizi işhâd etmişidi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle olmağın 
mûcebiyle ba‘de’l-hükm meblağ-ı bâkī iki yüz yirmi yedi buçuk guruşu vekîl-i 
mezbûra edâ ve teslîme mezbûr İsmail Ağa tenbîh olunup mâ vaka‘a bi’t-taleb 
ketb olundu.
Fî evâili Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, İbrahim Çelebi b. Ahmed, el-Hâc 
Mustafa b. Tevekkül, Ali b. Bâli.

509 [82b-2] Ali b. Sinan’ın mükâteb kölesi Ömer b. Abdullah’ı 
azat etmesi
Mahmiye-i İstanbul’da Çukurhamam’da sâkin dellâk Ali b. Sinan meclis-i şer‘de 
abd-i mükâtebi olan işbu orta boylu açık kaşlı ala gözlü Rûsiyyü’l-asl hâmil-i 
hâze’l-kitâb Ömer b. Abdullah mahzarında üzerine da‘vâ ve takrîr-i kelâm 
edip bundan akdem mevsûf-ı mezbûr Ömer’i bana yetmiş esedî guruş verip 
ba‘de[hû] sâir ahrâr-ı asliyyîn gibi hür olmak üzre kitâbete kat‘ edip ol dahi 
ber vech-i muharrer kabûl eylediğinden sonra meblağ-ı mezbûrun otuz guru-
şunu yedinden ahz u kabz edip kırk guruşu bâkī kalmışidi hâlâ meblağ-ı bâkī-i 
mezbûr kırk guruş mütâlebesinden mevsûf-ı mezbûr Ömer’in zimmetini ibrâ-i 
âm ile ibrâ ve iskāt eyledim min ba‘d mevsûf-ı mezbûr sâir ahrâr-ı asliyyîn gibi 
hür olup üzerinde velâ-i şer‘îden gayrı hakkım bâkī kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Beşe b. Abdullah, Süleyman b. Mehmed, Ahmed Beşe 
b. Yusuf, Mehmed b. Ahmed, Mustafa b. Şaban.







510 [82b-3] Mehmed b. Abdullah’ın değirmen inşasına 
engel olunmaması
Hılâl-ı sütûrda mastûr olan husûs için Dergâh-ı âlî -dâme mahfûfen bi’l-me‘âlî- 
çavuşlarından Osman Çavuş mübâşeretiyle bu fakīre hitâben vârid olan emr-i 
şerîfin mazmûn-ı münîfi Mehmed nâm kimesne Görele kazâsına tâbi‘ Kerâmet 
nâm karyede mutasarrıf olduğu tarlası içinde vâki‘ Lice? nehri ile dâir tapulu 
ve temessüklü defterde mukayyed kadîm değirmen ocağını izn-i sâhib-i arz ile 
binâ ve ihyâ edip mutasarrıf iken civârında vâki‘ değirmene mutasarrıf olan di-
ğer Mehmed b. İbrahim nâm kimesne senin değirmenin hâdisdir ve etrâfından 
olan tarlalar benim mülkümün mer‘âsıdır deyû hevâsına tâbi‘ nâssa istinâd ile 
hedm edip küllî gadr eylediğin bildirip elinde olan fetvâ ve sûret-i defter ve te-
messük mûcebince şer‘le görülüp mahallinde keşf ve hüccet olunup icrâ-yı hak 
oluna deyû buyurulmağın imtisâlen li emri’l-âlî mahall-i mezbûra varılıp karye-i 
mezkûrûn za‘îmi olan Yusuf Bey’in sâbitü’l-vekâle vekîli olan el-Hâc Mehmed 
ve zeyl-i kitâbda mektûbü’l-esâmî bî-garaz müslimîn huzûrlarında akd-i meclis-i 
şer‘-i nebevî olundukda bâ‘isü hâze’l-kitâb mezbûr Mehmed b. Abdullah meclis-i 
ma‘kūd-ı mezbûrda, mesfûr diğer Mehmed b. İbrahim mahzarında üzerine da‘vâ 
ve takrîr-i kelâm edip işbu hedm olunan büyük değirmenin ocağı kadîmî ve 
etrâfında olan iki dönüm tarla mezbûr Yusuf Bey’in ze‘âmeti toprağı tarlaların-
dan tapu ile benim tasarrufumda olmağla ol değirmen ocağını ma‘rifet-i sâhib-i 
arz ve malım ile mülküm olmak üzre kadîm olan mahalde bir değirmen binâ ve 
ihyâ edip zîrinde iki yüz otuz hatve bu‘du olan değirmene mutasarrıf olan mezbûr 
Mehmed binâ eylediğim değirmenin kendi değirmenine vechen mine’l-vücûh 
zarar-ı şer‘îsi olmayıp bir tarîkle ref ‘i lâzım gelmiş değil iken kadîm değirmenimi 
târih-i kitâbdan yirmi gün mukaddem bi gayri hakkın [83a] hedm ve oluk ve sâir 
kerestesin kat‘ ve istihlâk etmişdir suâl olunup mûceb-i şer‘îsi icrâ olundukdan 
sonra vaz‘-ı kadîmi üzre binâya mâni‘ olmamak üzre cânib-i şerî‘at-i şerîfeden 
tenbîh olunmasın matlûbumdur deyû mu‘anven ve mersûm sûret-i defter-i 
hâkānî ibrâz edip nazar olundukda fi’l-hakīka mârrü’z-zikr değirmen ocağı 
kadîmden değirmen eylediği matlûbumdur ve müte‘addid zikr olunan iki dönüm 
tarla dahi tasarrufunda olduğu yedinde olan sâhib-i arz temessükünde muharrer 
olduğundan mâ‘adâ mârrü’z-zikr değirmen ocağında değirmen olduğunu mü-
beyyin alâmet-i kadîme olduğunu müşâhede ve mu‘âyene olunmağın gıbbe’s-suâl 
mezbûr Mehmed cevâbında mârrü’z-zikr değirmeni müdde‘î-i mezbûr ihdâs etti-
ğinden mâ‘adâ etrâfında olup işbu müşâhede olunan yüz dönüm mikdârı tarla be-
nim değirmene gelen kimesnelerin mer‘âlarıdır ve mezkûr Mehmed’in değirmeni 
benim değirmenime zararı olmağla târih-i mezkûrda Görele nâibi yedime hüccet 
vermekle müdde‘î-i mezbûrun malıyla binâ eylediği işbu değirmeni ben hedm ve 
oluk ve sâir ebniyesini kat‘ ve istihlâk etmişimdir deyû mezkûr değirmeni hedm 
ve kerestesini kat‘ ve istihlâk ikrâr ve mezbûr değirmenin kadîm olduğunu inkâr 
ve nâib-i mezkûrûn hüccetini ibrâz edip nazar olundukda mazmûnu min külli’l-
vücûh muhâlif-i şer‘ ve kānûnda lağv-ı mahz olup üste? şer‘îsi dahi olmamağla 
müdde‘î-i mezbûrdan mârrü’z-zikr değirmenin kadîm olduğuna beyyine taleb 
olundukda karye-i mezbûrede sâkin udûl-i müslimînden sikāt-ı muvahhidînden 
Ebûbekir b. eş-Şeyh Ali ve Mustafa b. İsmail ve Maden b. Mehmed ve Müezzin 
İsmail Halîfe ve diğer kitâbda mektûbü’l-esâmî bî-garaz müslimîn li ecli’l-işhâd 
meclis-i şer‘a hâzırân olup isre’l-istişhâd fi’l-vâki‘ müdde‘î-i mezbûrun ber vech-i 
meşrûh ta‘rîfle olan işbu değirmen kadîmü’l-eyyâmdan değirmen ocağı olup ve 
etrâfında olup işbu mezkûr Mehmed b. İbrahim’in fuzûlî zabt eylediği iki dönüm 
tarla dahi karye-i mezbûr za‘îmi müvekkil-i mezbûr Yusuf Bey’in ze‘âmeti topra-
ğından müdde‘î-i mezbûrun mezkûr değirmeni ile ma‘an resm-i tapu ile tefev-
vüz olunmuş tarlasıdır biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olup ve husûs-ı mezbûra vukūf-ı tâmmı olan müslimîn-i 
mezkûrîn ve meclis-i mezkûra hâzırân olan cemm-i gafîr müdde‘î-i mezbûrun 
kadîm olan değirmeninin merkūm Mehmed’in değirmenine bir tarîkle kat‘â zara-
rı olmadığında dahi icmâ‘ ve ittifâk etmeğin mûcebiyle mezbûr Mehmed’in i‘tirâfı 
üzre zikr olunan değirmenin hîn-i hedm ve istihlâke zimmet-i şer‘iyyesi ba‘de’l-
beyân tazmîni ve binâsına kat‘â ta‘arruz etmemek üzre cânib-i şer‘-i mübînden 
tenbîh olunup işbu vesîka bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Musli b. Ali, Ramazan b. İsmail, karye-i mezbûr imâmı 
Musa Efendi b. Hüseyin, Çelebi b. Mustafa an karyeti mezbûr.

511 [83a-1] Kapıcı Dede Vakfı’ndan kiralanan evin tamir 
masrafının tespiti
Mahmiye-i İstanbul’da Hoca Üveys mahallesinde sâkin es-Seyyid Mustafa b. es-
Seyyid Mehmed nâm kimesne meclis-i şer‘-i şerîf-i enverde takrîr-i kelâm edip 
merhûm Kapıcı Dede vakfından olup mahalle-i mezbûrede vâki‘ üç tarafdan 
Osman Ağa türbesi ve bir tarafdan tarîk-i âm ile mahdûd fevkānî üç oda ve bir 
sofa ve tahtânî iki oda ve kenîfi müştemil menzil icâre-i mu‘accele ve yevmî iki 
akçe ücret-i müeccele ile yedinde olan mütevellî temessükü nâtık olduğu üzre 
taht-ı tasarrufumda olup lâkin mürûr-ı eyyâm ile harâbe müşrif olmağla izn-i 
mütevellî ile mu‘accelesine mahsûb olmak üzre kendi malım ile imâret ve me-
remmet etmekle hâlâ kıbel-i şer‘den üzerine varılıp masrûfumun mertebe-i ta-
hammülü tahmîn-i sahîh ile tahmîn ve keşf ve takvîm olunmak matlûbumdur 
deyûp buyruldu-yı şerîf dahi ibrâz etmekle imtisâlen-leh savb-ı şer‘den Mehmed 
Efendi b. Mehmed irsâl olunup ol dahi hâssa mi‘mârlarından Mehmed Halîfe 
b. Abdullah ve Ahmed b. Mehmed ve zeyl-i kitâbda muharrerü’l-esâmî müslimîn 
ile menzil-i mezbûrun üzerine varıp mi‘mârân-ı mezkûrân vakf-ı mezbûr 
mütevellîsi olan İmâ[m] Abdüllatîf Efendi b. el-Hâc Halil muvâcehesinde keşf 
ve mesâha eylediklerinde menzil-i mezbûru tarîk ve türbe tarafından fevkānî 
bir bâb odanın tûlen ve arzen bi hesâb-ı terbî‘î on beş zirâ‘ ve müceddeden sak-
fının her zirâ‘ı ellişer akçeden yedi yüz elli akçe ve on zirâ‘ müceddeden kir-
pi saçağının zirâ‘ı yüzer akçeden bin akçe ve bi hesâb-ı mezkûr kırk sekiz zirâ‘ 
müceddeden tav‘an ma‘a nakışlar? boyası ve sülügen ... ? ve şişeleriyle zirâ‘ı kır-
kar akçeden bin dokuz yüz yirmi akçeden beş yüz akçe ve yedi gelir sekiz akçe-
den beş yüz altmış akçe ve bir mükemmel ocak sekiz yüz akçe ve tahta kapla-
ma altı zirâ‘ bir münakkaş sagīr kafes altmış akçeden [83b] üç yüz altmış akçe 
ve bir münakkaş kapaklı musandıra altı yüz akçe ve bir kapı yüz yirmi akçe ve 
birisi sekiz zirâ‘ sofanın zirâ‘ı otuz akçeden iki yüz kırk akçe ve iki oluk iki yüz 
akçe ve terbî‘î kırk beş zirâ‘ kiremid akdarması ma‘a meremmet zirâ‘ı üçer ak-
çeden yüz otuz beş akçe ve şehnişîn altında dört desteklik her biri kırk akçe-
den yüz altmış akçe ve terbî‘î on iki zirâ‘ taş duvarın zirâ‘ı sekiz akçeden do-
kuz yüz altmış akçe def ‘a terbî‘î yüz kırk dört zirâ‘ sakf akdarmasının merem-
metiyle zirâ‘ı üçer akçeden dört yüz otuz iki akçe on aded nerdübân basamağı 
yüz akçe ve terbî‘î yirmi zirâ‘ tahta döşeme ve …? zirâ‘ı yirmişer akçeden dört 
yüz akçe ve iki sandık dolab dört yüz akçe ve sofa beşer gelir sekiz akçeden dört 
yüz akçe ve altı zirâ‘ sülügen boyalı yük kapağının zirâ‘ı altmış akçeden üç yüz 
altmış akçe mezbûr elli zirâ‘ aşı boyalı tahta perdeleri zirâ‘ı dörder akçeden altı 
yüz akçe ve terbî‘î üç yüz zirâ‘ sofanın zirâ‘ı birer akçeden üç yüz akçe ve iç? 
mertek kilidi yedi yüz elli akçe ve dört yağmurluk şemsiyesi ikişer yüz akçe ki 
cem‘an işbu imâret ve meremmet yirmi bin iki yüz kırk yedi akçe ile ancak olur 
deyû mi‘mârân-ı mezkûrân icmâ‘ ve ittifâk eylediklerinde vâki‘ hâli Mevlânâ-yı 
mezbûr mahallinde tahrîr ve ba‘dehû İsmail b. Abdullah ile meclis-i şer‘a gelip 
alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Efendi el-İmâm, es-Seyyid Mehmed Efendi el-Müezzin, 
Abdüllatîf Efendi imâm-ı Sofular, Mustafa Çelebi b. Receb, Mehmed Efendi 
nâzır-ı vakf.

512 [83b-1] Mustafa Efendi b. Hüseyin’in evini Mustafa 
Efendi’ye satması
Husûs-ı âti’l-beyânın mahallinde ketb u tahrîri iltimâs olmağın savb-ı şer‘-i 
şerîf-i enverden Mevlânâ Abdullah Efendi b. Veli irsâl olunup ol dahi mahmiye-i 
İstanbul’da Harâccı Muhyiddin mahallesinde sâkin Istabl-ı âmire’de kâtib olan 
umdetü’t-tahrîr ve’r-rakam Mustafa Efendi b. Hüseyin’in menziline varıp zeyl-i 
kitâbda muharrerü’l-esâmî olan müslimîn huzûrunda akd-i meclis-i ma‘kūd-ı 
mezkûrda bâ‘isü hâze’l-kitâb mûmâ-ileyh Mustafa Efendi mahzarında ikrâr ve 
takrîr-i kelâm edip silk-i mülkümde münselik olup mahalle-i mezbûrede vâki‘ 
bir tarafdan benim âhar mülküm ve bir tarafdan ba‘zan İbrahim Efendi ve 
ba‘zan mûmâ-ileyh Mustafa Efendi mülkleri ve bir tarafından tarîk-i hâs ve bir 
tarafından tarîk-i âmla mahdûd bir bâb fevkānî oda ve iki bâb tahtânî oda ve 
bir sofa ve bir matbah ve bir sagīr oda ve bir kiler ve bir su kuyusu ve iki kenîfi 
ve eşcâr-ı müsmire ve gayr-ı müsmire bahçeyi müştemil dâhiliyye ta‘bîr olu-
nur mülk menzilimi cümle tevâbi‘ ve levâhıkı ve kâffe-i menâfi‘ ve merâfıkıyla 
mûmâ-ileyh Mustafa Efendi’ye tarafeynden îcâb ve kabûlü hâvî bey‘-i bâtt-ı 
sahîh-i şer‘îyle iki bin esedî guruş ile meclis-i akidde bir kabza fülûs-ı mudî‘aya 
bey‘ ve teslîm ol dahi ber vech-i muharrer iştirâ ve tesellüm ve kabûl eyledi-
ğinden sonra benim olan meblağ-ı mezbûr iki bin esedî guruşu mûmâ-ileyh 
Mustafa Efendi yedinden tamâmen ahz u kabz eyledim ba‘de’l-yevm menzil-i 
mahdûd-ı mezkûrda benim bir vechile alâka ve medhalim kalmayıp mûmâ-
ileyh Mustafa Efendi’nin mülk-i müşterâsıdır keyfe mâ yeşâ ve yahtâr muta-
sarrıf olsun dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahal-
linde vukū‘u üzre tahrîr ba‘dehû ma‘an irsâl olunan Receb Çelebi b. Şaban ve 
Mahmud b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ vaka‘a bi’t-taleb ketb olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Efendi b. Mustafa el-İmâm, Mahmud beşe b. Mehmed, 
Ahmed Efendi el-İmâm, Mehmed Bey b. Osman el-Yesârî, Ali Bey b. Sâim el-
Yesârî, Yusuf Beşe b. Abdullah, Ebûbekir Efendi Hoca, Ahmed Bey b. Mustafa, 
Mehmed Çelebi b. Abdullah, Mehmed Çelebi b. Receb Ağa, Ahmed Ağa 
b. İbrahim, Receb Çelebi b. Şaban.

513 [83b-2] Mehmed Bey b. İbrahim’in Görele Keramet köyünde yıktığı 
değirmenin zararını ödemesi
Vilâyet-i Anadolu’da Görele kazâsına tâbi‘ Kerâmet nâm karye sükkânından 
Mehmed nâm kimesne meclis-i şer‘-i şerîf-i enverde İznik kazâsına tâbi‘ 
Çakırca nâm karyede sâkin işbu bâ‘isü’l-kitâb diğer Mehmed Bey b. İbrahim 
mahzarında ikrâr ve takrîr-i kelâm edip mârrü’z-zikr Kerâmet nâm karye-
de vâki‘ mutasarrıf olduğum tarlam içinde nehr-i Lice? ile dâir kadîmî değir-
men ocağımı kendi malımla binâ ve ihyâ eylediğimden mezbûr Mehmed Bey 
mârrü’z-zikr değirmeni bi gayri hakkın hedm ve kerestesini istihlâk etmekle 
mârrü’z-zikr ebniyenin hîn-i hedm ve istihlâkinde kıymet-i şer‘iyyesi beş yüz 
guruş idiğini ba‘de’l-beyân meblağ-ı mezbûru mezkûr Mehmed Bey’den da‘vâ-
yı mezkûrumdan merkūm Mehmed Bey ile beynimizde üç yüz guruş üzerine 
akd-i müsâlaha olundukda ben dahi sulh-i mezbûru kabûl ve bedel-i sulh olan 
meblağ-ı mezbûr üç yüz guruşu yedinden alınıp kabz edip ziyâdeye müte‘allika 
[84a] âmme-i da‘vâdan mezbûr Mehmed Bey’i ibrâ-i âmm-ı kātı‘ü’n-nizâ‘la ibrâ 
ve iskāt eyledim ba‘de’l-yevm husûs-ı mezbûra müte‘allika mezkûr Mehmed 
Bey ile da‘vâ ve nizâ‘ım kalmamışdır dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman Ağa b. Ali, Mustafa Efendi b. Bekir imâm, Sarrâczâde 
Mehmed Efendi [b.] el-Hâc Halil.

514 [84a-1] Emine bt. Abdullah’ın Ali Efendi b. Mustafa’dan aldığı 
câriyenin ücretini ödemesi
Min mümzâtihî
Mahmiye-i İstanbul’da Osman Paşa mahallesinde sâkin işbu bâ‘isü’l-kitâb Ali 
Efendi b. Mustafa meclis-i şer‘-i şerîf-i enverde Siyavuş Emine bt. Abdullah 
muvâcehesinde üzerine da‘vâ ve takrîr-i kelâm edip târih-i kitâbdan on beş 
gün mukaddem kumral kaşlı sarı ala gözlü orta boylu Çerkesiyyü’l-asl Naziki 
bt. Abdullah nâm câriye-i memlûkemi nakid ile yüz altmış guruşa bey‘ ile ve se-
menini kabz etmeden câriye-i mezbûreyi müşterîsine teslîm etmeden câriye-i 
mezkûreyi mezbûr Emine’ye teslîm ol dahi minvâl-i muharrer üzre câriye-i 
mezkûreyi ahz u kabz etmeğin hâlâ mezbûre Emine’den câriye-i mezkûreyi bey‘ 
etti ise semenini taleb eylediğimde bana edâ ve teslîmden imtinâ‘ eder suâl olu-
nup alıverilmesi matlûbumdur dedikde gıbbe’s-suâl mezbûre Emine cevâbında 
fi’l-hakīka müdde‘î-i mezbûr mevsûfe-i mezbûreyi yüz altmış guruşa bey‘ edip 
semenini kabz etmeden câriye-i mezbûreyi teslîm etmemek üzre bana tenbîh 
ben dahi ber vech-i muharrer kabz etmişdim lâkin Cafer Çavuş nâm kimesne 
câriye-i mezbûreyi benden yüz altmış guruşa iştirâ ve ben teslîm edip [mezbûr] 
mevsûfe-i mezbûreyi alıp gaybet etmişdir deyû mezbûr Ali Efendi’nin emrine 
muhâlif eylediği mezkûr yüz altmış guruşu müdde‘î-i mezbûra red ve teslîm 
lâzım geldiğini bi tav‘ihâ ikrâr ve i‘tirâf etmeğin mûcebiyle câriye-i mezbûre 
mevcûde ise aynını ve illâ yevm-i bey‘de semeni olduğunu i‘tirâf eylediği 
meblağ-ı mezbûru müdde‘î-i mezbûra bi tarîki’d-damân red ve teslîme mezbûre 
Emine ilzâm olunup işbu vesîka bi’t-taleb ketb olundu.
Fi’l-yevmi’s-sâdis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Es-Seyyid Hasan Çelebi b. Mehmed, Ahmed Çelebi b. Mehmed, 
Mehmed Beşe b. Abdullah, Mustafa Efendi b. Ramazan, İbrahim Çelebi [b.] 
Ahmed.

515 [84a-2] Hüseyin Ağa b. Mustafa b. Hüseyin’in alacaklarının tahsil 
edildiği ve borçlarının terekesinden ödendiği
Min mümzâtihî
Sakabaşı olup tarîk-i hacc-ı şerîfde bundan akdem vefât eden merhûm el-
Hâc Hüseyin Ağa b. Mustafa b. Hüseyin’in verâseti li üm karındaşları Âsiye ve 
Fâtıma li eb karındaşları Döndü ve Hatice nâm hâtunlara münhasıra olduğu 
lede’ş-şer‘i’l-enver sâbit ve mütehakkik oldukdan sonra mezbûre Hatice ba‘de’t-
ta‘rîfi’ş-şer‘î asâleten ve mezkûre Âsiye tarafından husûs-ı âti’l-beyâna vekîl-i 
müsecceli olan zevci Ömer b. Halil ve mezkûre Döndü’nün kezâlik husûs-ı câ’î 
vekîl-i müsecceli olan zevci Murad b. Mahmud ve mezkûre Fâtıma tarafından 
vekîl-i müseccel-i şer‘îsi Ali Efendi b. Yusuf nâm kimesne vekâleten meclis-i 
şer‘-i şerîf-i enverde ve mahfil-i dîn-i münîf-i ezherde işbu râfi‘ü’l-kitâb el-Hâc 
Ali İbrahim ve el-Hâc Mehmed b. Hasan nâm kimesneler muvâcehelerinde her 
biri ikrâr-ı sahîh-i şer‘î ve i‘tirâf-ı sarîh-i mer‘î kılıp mezbûrân el-Hâc Ali el-
Hâc Mehmed’in müteveffâ-yı mezbûr el-Hâc Hüseyin Ağa’ya cihet-i deyn-i 
şer‘îden altı bin yüz elli esedî guruş zimmetlerinde lâzımü’l-edâ ve vâcibü’l-
kazâ deynleri olup kable’l-istîfâ mezkûr el-Hâc Hüseyin Ağa vefât etmişdi el-
hâletü hâzihî müteveffâ-yı mezbûrun Harameyn-i muhteremeyn vakfına iki 
bin guruş ve sucular kethüdâsı Mehmed Ağa b. Abdi Ağa’ya bin esedî guruş ve 
umdetü’l-mükerremât İsmihan Hanım’a üç bin guruş lâzımü’l-edâ deyni olmağ-
la mütevellî-i vakf-ı mezkûr ve mûmâ-ileyh Mehmed Ağa ve Hanım-ı mezkûr 
vekîl-i şer‘îsi Hasan Çelebi câ’i’z-zikr meblağlar ile cümlemiz bir meclisde iken 
mezbûrân el-Hâc Ali ve el-Hâc Mehmed’in emirlerine havâle-i sahîha-i şer‘iyye 
ile havâle ve her biri ba‘de’l-kabûl bâkī kalan yüz elli guruşu mezkûrân el-Hâc 
Ali ve el-Hâc Mehmed işbu meclis-i şer‘de bize teslîm biz dahi bi’t-tamâm ve’l-
kemâl ahz u kabz ve tesellüm eyleyip husûs-ı mezkûra müte‘allika mezkûrân el-
Hâc Ali ve el-Hâc Mehmed ile da‘vâ ve nizâ‘ımız kalmamışdır dedikde gıbbe’t-
tasdîki’ş-şer‘î bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ali b. ( ), Ali Çelebi b. Abdullah, İbrahim Çelebi b. Ahmed, 
Mehmed b. İdris.







516 [84a-3] Hacı Ali b. Şaban ile Nakkaş Paşazâde Abdülbâki Bey’in 
câriye satışından doğan borçtan sulh oldukları
Mahmiye-i İstanbul’da Ayasofya kurbunda Taşodalarda sâkin ekmekçi el-
Hâc Ali b. Şaban meclis-i şer‘-i hatîr-i lâzımü’t-tevkīrde mahmiye-i mezbûrda 
Demirkapı kurbunda Çelebioğlu mahallesinde sâkin umdetü’l-a‘yân ve’l-eşbâh 
Nakkāş Paşazâde Abdülbâkī Bey mahzarında ikrâr ve takrîr-i kelâm edip târih-i 
kitâbdan yirmi sene mukaddem mûmâ-ileyhin vâlide[si] merhûme Hanzâde 
Sultan’ın baş ağası ve abd-i mu‘takı olan İdris Ağa b. Abdullah’a beynimizde 
ma‘lûmetü’l-evsâf Gürciyyetü’l-asl bir re’s câriyemi yüz otuz guruşa bey‘ ve 
teslîm ol dahi iştirâ ve tesellüm ve kable’l-edâ ben hacc-ı şerîfe deryâdan gi-
derken harbî kefere beni ahz ve on dört sene mikdârı esir edip ve ben dârü’l-
harbde iken merkūm İdris Ağa fevt olup verâseti usûbet-i nesebiyye cihetin-
den mûmâ-ileyh Abdülbâkī Bey’e münhasıra olmağla mûmâ-ileyh Abdülbâkī 
Bey terekesine vaz‘ ve kabz eylemeğin hâlâ ben semen-i mezbûr yüz otuz guru-
şu müteveffâ-yı merkūm İdris Ağa’nın terekesine ber vech-i muharrer vâzı‘ü’l-
yed olan mûmâ-ileyh Abdülbâkī Bey’den taleb ve da‘vâ eylediğimde ol dahi 
cevâbında mûrisim mezbûr İdris Ağa senden ber vech-i mübeyyen iştirâ ve kabz 
eylediği ma‘lûmum değildir deyû inkâr ve beynimizde münâza‘ât-ı kesîre [84b] 
vâkı‘a olmuşidi el hâletü hâzihî muslihûn tavassut edip mûmâ-ileyh Abdülbâkī 
Bey benimle beş guruş üzerine sulh oldukda ben dahi sulh-i mezbûru kabûl ve 
bedel-i sulh olan meblağ-ı mezbûr beş guruşu yedinden ahz u kabz ettiğim-
den sonra husûs-ı mezbûra ve gayra müte‘allika âmme-i da‘vâdan mûmâ-ileyh 
Abdülbâkī Bey’in zimmetini ibrâ-i âmla ibrâ ve iskāt eyledim min ba‘d da‘vâ 
ve nizâ‘ım yoktur dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Ağa b. Abdurrahman, Ahmed Beşe Çukadârı 
Abdülmennân, Mahmud Bey b. Mehmed, Receb Haseki b. Şaban.

517 [84b-1] Ali b. Himmet b. Abdullah’ın ölümünde Süleyman 
Ağa b. Mustafa ve Mustafa Beşe b. Abdülbâki’nin 
sorumluluğu olmadığı
Mahmiye-i İstanbul’da Dülgerzâde mahallesinde sâkin iken bundan akdem 
vefât eden Ali b. Himmet b. Abdullah’ın verâseti vâlidesi Kezban ve zevce-i 
menkûhası Râbia bt. Abdullah ve sagīr oğulları İsmail ve Ahmed’e münhasır 
olduğu şer‘an sâbit ve müte‘ayyin oldukdan sonra mezbûr İsmail ve Ahmed’in 
tesviye-i emirleriyçün kıbel-i şer‘den mansûb vasîleri olan mezbûr Râbia 
tarafından husûs-ı âti’l-beyâna vekîl-i müsecceli olan (...) b. Mehmed mahzarın-
da ve mahfil-i kazâ-i lâzım-ı ri‘âyede yine mahalle-i mezbûre sükkânından işbu 
bâ‘isü’l-kitâb sâbıkan sarrâcbaşı olan Süleyman Ağa b. Mustafa ve hizmetinde 
olan Mustafa Beşe b. Abdülbâkī muvâcehelerinde üzerlerine da‘vâ ve takrîr-i 
kelâm edip mezbûrân Süleyman ve Mustafa Beşe müteveffâ-yı mezbûr Ali’nin 
vefâtından kırk gün mukaddem sille ile vurup andan nâşî fevt olmağın hâlâ 
mezbûra suâl olunup mûcebi icrâ olunmak matlûbumdur dedikde gıbbe’s-suâl 
mezbûrân husûs-ı mezbûru bi’l-külliye inkâr ettiklerinden mâ‘adâ müteveffâ-
yı mezbûr vefâtından üç gün mukaddem hâl-i hayâtında ve kemâl-i âfiyetinde 
bizi husûs-ı mezbûra müte‘allika âmme-i da‘vâdan ibrâ ve iskāt dahi etmişi-
di deyû def ‘le mukābele ettiklerinde gıbbe’l-istintâk ve’l-inkâr mezbûrândan 
sıdk-ı makāline beyyine taleb olundukda yine mahalle-i mezbûrda udûl-i 
müslimînden Ali Efendi b. Edhem ve Yusuf b. Abdullah nâm kimesneler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ müteveffâ-yı mezbûr 
Ali b. Himmet b. Abdullah vefâtından üç gün mukaddem hâl-i hayâtında ve 
kemâl-i âfiyetinde mezbûrân Süleyman Ağa ve Mustafa Beşe’yi husûs-ı mezkûra 
müte‘allika âmme-i da‘vâdan bizim huzûrumuzda ibrâ ve iskāt etmişidi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Osman el-İmâm, müezzin Ali Efendi 
b. Mahmud, Mehmed b. Abdi, Abdülbâkī [b.] Abdullah, Ahmed [b.] Hasan.

518 [84b-2] Mesud Efendi b. Mehmed’in Ayaszâde Ahmed Ağa’yı 
mahkemeye getirmeyi taahhüt etmesi
Mahmiye-i İstanbul’da Ebûbekir Paşa mahallesi ahâlîsinden olup hâlâ fodla 
kâtib[i] olan Mesud Efendi b. Mehmed meclis-i şer‘-i şerîf-i enverde medîne-i 
hazret-i Ebâ Eyyûb el-Ensârî -radiye anhü’l-Bârî-de âsûde olan merhûm Zal 
Paşa vakfına mütevellî olan işbu bâ‘isü’l-kitâb Osman Ağa b. İbrahim mahzarın-
da üzerine da‘vâ ve takrîr-i kelâm edip vakf-ı mezbûra sâbıkan mütevellî olan 
Ayaszâde Ahmed Ağa’nın vakf-ı mezbûra ber mûceb-i hüccet-i şer‘iyye ba‘de 
küllî hesâb iki yük yetmiş bin dokuz yüz yirmi dört akçe zimmetinde lâzımü’l-
edâ deyni olup meblağ-ı mezbûru vakfa edâya iktidârı olmamağla meblağ-ı 
mezbûrdan altmış bin akçesini târih-i kitâbdan altmış gün tamâmına değin 
mütevellî-i mezbûr-ı vakf için edâya ta‘ahhüd etmeğin ben mezbûr Ahmed 
Ağa’nın nefsine kefîl oldum dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Es-Seyyid Abdülbâkī Efendi el-İmâm, Mehmed Ağa nâzır-ı vakf-ı 
mezbûr, Mehmed Çelebi b. Osman Ağa, Ahmed Çelebi b. ( ).

519 [84b-3] Murdehay v. Yakim’in Mehmed Çelebi b. Şaban’a 
borcu olması
Mahmiye-i İstanbul’da Sucular mahallesi sâkinlerinden bâ‘isü hâze’l-kitâb 
Mehmed Çelebi b. Şaban nâm kimesne meclis-i şer‘-i şerîf-i enverde ve mahfil-i 
dîn-i münîf-i ezherde yahud tâifesinden Murdehay v. Yakim nâm yahudi 
muvâcehesinde üzerine da‘vâ ve takrîr-i kelâm edip mezbûr Murdehay zim-
metinde cihet-i karz-ı şer‘îden hakkım olan altmış üç buçuk guruşun on beş 
guruşunu bundan akdem bana def ‘ ve teslîm ben dahi yedinden ahz u kabz 
edip kırk sekiz buçuk guruşu zimmetinde bâkī kalmağla hâlâ suâl [85a] olu-
nup meblağ-ı bâkī-i mezbûrun alıverilmesi matlûbumdur dedikde gıbbe’s-suâl 
mezbûr Murdehay cevâbında kaziyye minvâl-i muharrer üzre olup müdde‘î-i 
mezbûra cihet-i mezkûreden zimmetimde vâcibü’l-edâ ve lâzımü’l-kazâ kırk 
sekiz buçuk deynim vardır deyû bi tav‘ihî ikrâr etmeğin mûcebince meblağ-ı 
bâkī-i mezbûr kırk sekiz buçuk guruşu müdde‘î-i mezbûra edâya ve teslîme 
merkūm Murdehay’a tenbîh olunup mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Ebûbekir b. Mehmed, Mehmed b. İdris, 
Hüseyin b. Mehmed.

520 [85a-1] Hacı Hüseyin Ağa b. Mustafa’nın Mustafa Bey b. Mehmed’e 
olan borcunun vârislerince ödenmesi
Min mümzâtihî
Sakabaşı olup bundan akdem tarîk-i hacc-ı şerîfde vefât eden el-Hâc Hüseyin 
Ağa b. Mustafa b. Hüseyin’in verâseti li üm kız karındaşları Âsiye ve Fâtıma ile 
li eb kız karındaşları Döndü ve Hatice nâm hâtunlara münhasıra olduğu şer‘an 
sâbit ve mütehakkik oldukdan sonra hâssa yeniçerilerinden işbu sâhibü’l-kitâb 
umdetü’l-eşbâh ve’l-imtisâl Mustafa Bey b. Mehmed meclis-i şer‘-i şerîf-i en-
verde mezbûre Âsiye tarafından husûs-ı âti’l-beyâna vekîl-i müsecceli olan 
zevci Ömer b. Halil ve mezbûre Döndü tarafından kezâlik husûs-ı mezkûra 
vekîl-i müsecceli olan zevci Murad b. Mahmud ve merkūme Fâtıma tarafın-
dan kezâlik vekîl-i müseccel-i şer‘îsi olan Ali Efendi b. Yusuf merkūme Hatice 
muvâcehelerinde üzerlerine da‘vâ ve takrîr-i kelâm edip müteveffâ-yı mezbûr 
el-Hâc Hüseyin Ağa’ya mukaddemâ Akpınar’da hâl-i hayâtında ve kemâl-i [â]
fiyetinde beş yüz esedî guruş ikrâz ve teslîm ol dahi iktirâz ve kabz ve tesellüm 
eylediğinden sonra meblağ-ı mezbûrdan yetmiş üç guruşunu yine hayâtında 
bana edâ ve teslîm ben dahi ahz u kabz edip mâ‘adâ üç yüz yirmi yedi guruşunu 
kable’l-edâ mezkûr el-Hâc Hüseyin Ağa vefât edip tereke-i vâfiyesini mezbûrûn 
kabz etmeğin hâlâ suâl olunup tereke-i vâfiyesinden meblağ-ı bâkī-i mezkûrûn 
alıverilmesi matlûbumdur dedikde gıbbe’s-suâl mezbûrûn cevâblarında tereke-i 
müteveffâ-yı mezbûra asâleten ve vekâleten vaz‘-ı yed eylediklerini ikrâr lâkin 
deyn-i mezkûru inkâr edicek müdde‘î-i mezbûrdan müdde‘âsına beyyine taleb 
olundukda Istabl-ı âmire’de sâkin udûl-i müslimînden el-Hâc Mehmed b. Abbas 
ve Derviş Ali b. ( ) nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müteveffâ-yı mezbûr el-Hâc Hüseyin Ağa b. Mustafa 
b. Hüseyin’e işbu müdde‘î-i mezbûr Mustafa Bey Akpınar’da hâl-i hayâtında bi-
zim huzûrumuzda beş yüz esedî guruş ikrâz ve teslîm ol dahi iktirâz ve kabz ve 
tesellüm etmişidi biz bu husûsa bu vech üzre şâhidleriz şehâdet ederiz deyû her 
biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri 
makbûle oldukdan sonra müdde‘î-i mezbûr kabzını i‘tirâf eylediği yüz yetmiş 
üç guruşdan mâ‘adâ üç yüz yirmi yedi guruşu mezkûr el-Hâc Hüseyin Ağa’dan 
hayâtında küllen ve ba‘zan ahz u kabz veya tehyi’e veya âhara havâle etmeyip 
ve’l-hâsıl vücûh-ı şer‘iyyeden bir vechile zimmetini ibrâ etmediğine yemîn teklîf 
olundukda ol dahi hasbe’l-mes’ûl yemîn billâhi’l-aliyyi’l-a‘lâ etmeğin mûcebiyle 
ba‘de’l-hükm, mezkûr Mustafa Bey meclis-i şer‘a merkūmûn muvâcehelerinde 
ikrâr ve i‘tirâf edip bâlâda tahrîr olduğu üzre tereke-i müteveffâ-yı mezbûrdan 
bana edâya hükm-i şer‘î lâhık olan meblağ-ı mezbûr üç yüz yirmi yedi esedî gu-
ruşu bi’t-tamâm ahz u istîfâ edip meblağ-ı mezbûr beş yüz guruşdan bir hab-
be hakkım kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis min Şa‘bâni’l-mu‘azzam seb‘a ve tis‘în ve elf.
Şuhûdü’l-hâl: Ahmed Çavuş b. ( ), Mustafa Çelebi b. Ahmed, İbrahim b. Ahmed, 
el-Hâc Mehmed b. ( ), Mehmed b. İdris.

521 [85a-2] Ali Ağa b. Abdülmennân’ın İstanbul gümrüğü 
mukātaasındaki vazifesi için Yahya Ağa b. Şaban’ı vekil 
tayin ettiği
Mahmiye-i İstanbul’da Bâli Paşa mahallesinde sâkin olup hâlâ mahrûse-i Mısr-ı 
Kahire’de medîne-i Reşid’de habbâz olan Ali Ağa b. Abdülmennân b. Abdullah 
tarafından husûs-ı âti’l-beyâna ber vech-i âtî vekâlet iddi‘â eden Yahya Ağa 
b. Şaban nâm kimesne meclis-i şer‘-i şerîfde Musli Beşe b. Hasan nâm kimes-
ne mahzarında üzerine da‘vâ ve takrîr-i kelâm edip müvekkilim mezbûr Ali 
Ağa İstanbul gümrüğü mukāta‘asından olmak üzre taraf-ı saltanat-ı aliyyeden 
kendiye ihsân olunan yevmî on beş akçe vazîfesin ahz u kabz ve vazîfe-i 
merkūmenin ruûs ve berâtını ve mahalle-i mezbûrede vâki‘ menzilini hıfz ve 
tarafından merkūm Musli Beşe’yi vekîl nasb ve ta‘yîn edip ol dahi ba‘de’l-kabûl 
menzil-i mezbûr ve berât-ı mesfûru zabt ve hıfz ve dokuz ayda zikr olunan 
gümrük emîni olanlar yedinden cem‘an üç bin sekiz yüz seksen sekiz akçesi-
ni kabz etmişidi hâlâ mezbûr Ali Ağa merkūm Musli Beşe’yi vekâletinden azl 
ve yedinde olan meblağ-ı mezbûr üç bin sekiz yüz seksen sekiz akçeyi kabz 
ve zikr olunan menzil-i mezkûr ve berât-ı mesfûru zabt ve hıfza tarafından 
beni vekîl ve menâbına nâib nasb edip hattâ kendi hat ve hatmini hâvî ye-
dime vekâlet temessükü dahi vermekle merkūm Musli Beşe’ye suâl olunup 
meblağ-ı mezbûru ve menzil-i mezkûr ve berât-ı mesfûru bana teslîme tenbîh 
olunmak matlûbumdur dedikde gıbbe’s-suâl mezbûr Musli Beşe cevâbında fi’l-
vâki‘ mezbûr Ali Ağa’nın ber vech-i meşrûh vazîfesinden dokuz ayda cem‘an 
meblağ-ı mezbûr üç bin sekiz yüz seksen sekiz akçeyi kabz [85b] ve menzil-i 
mezkûru ve berât-ı mesfûru zabt ve hıfz eylediğini ikrâr lâkin mezbûr Yahya 
Ağa’nın ber vech-i muharrer vekâletini inkâr edicek mezbûr Yahya Ağa’dan ber 
vech-i muharrer vekâletine beyyine taleb olundukda zikr olunan vekâlet te-
messükünde isimleri mastûr olan el-Hâc Mehmed b. el-Hâc Hicazî ve Fazlullah 
b. Şaban kimesneler li ecli’ş-şehâde meclis-i şer‘a hâzırân olup istişhâd olun-
duklarında fi’l-hakīka mezbûr Ali Ağa b. Abdülmennân b. Abdullah mezbûr 
Musli Beşe’nin makbûzu olup dokuz ayda müctemi‘ olan meblağ-ı mezbûru ve 
menzil-i mezkûru ve berât-ı mesfûru merkūm Musli Beşe ahz u kabz ve hıf-
za mezbûr Yahya Ağa’yı bizim huzûrumuzda vekîl ve menâbına nâib nasb ve 
ta‘yîn eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Mehmed, Mehmed Efendi b. ( ), el-Hâc Ağa 
b. Ahmed, Musa b. Mustafa , Selim Beşe b. ( ).

522 [85b-1] Hasan Paşa b. Hacı Süleyman’ın satışı iptal edilen 
çiftliğindeki mal ve eşyaların iadesi
Min mümzâtihî
Temeşvar vâlisi oldukdan sonra maktûlen vefât eden defterdâr Hasan Paşa 
b. el-Hâc Süleyman’ın sulbî sagīr oğlu Mehmed Bey ve sulbiye sagīre kızı 
Fâtıma Hanım’ın tesviye-i umûrları için kıbel-i şer‘den mansûb vasîleri oldu-
ğu lede’ş-şer‘i’l-enver sâbit ve müte‘ayyin olan İbrahim Efendi b. Yusuf meclis-i 
şer‘-i şerîf-i enverde işbu bâ‘isü’l-kitâb Mehmed Bey b. Mustafa mahzarında 
bi’l-vesâye ikrâr ve takrîr-i kelâm edip Havâss-ı Aliyye kazâsına tâbi‘ Petinehor 
nâm karyede vâki‘ yine merhûm-ı mezbûra intimâ’ ile tahdîd ve tavsîfden 
müstağnî çiftlik ve içinde mevcûd eşyâ-i âtiye müteveffâ-yı mezbûrun mülkü 
ve hakkı olup ba‘de vefâtihî sagīrân-ı mezbûrânın hisse-i irsiyyelerine ta‘yîn 
ve ol vechile mülk ve hakları iken mârrü’z-zikr çiftliği İstanbul’da Şıkk-ı ev-
vel defterdârı vekîli olan Mehmed Efendi müteveffâ-yı mezbûrun mîrîye 
olan deyni için çiftlik-i mezbûru cümle müştemilâtıyla yüz yirmi bin akçe-
ye Mehmed Ağa b. Mehmed’e bey‘ ve kabz-ı semen edip ol dahi ba‘de’l-iştirâ 
mezbûr Mehmed Bey’e bin yetmiş esedî guruşa bey‘ ve teslîm ol dahi iştirâ ve 
teslîm-i semen eyledikden sonra çiftlik-i mezbûrun kıymeti bin beş yüz guruş 
olup bey‘-i gabn-i fâhiş ile olmağla kıbel-i saltanat-ı aliyyeden bey‘-i gabn-i 
fâhiş ile olduğu sâbit olursa semen deyû verilen meblağı geri red ve teslîm 
ve çiftlik-i mezbûr sagīrân-ı mezbûrân için ahz u kabz oluna deyû sâdır olan 
emr-i şerîf-i celîlü’l-kadr mûcebince ben çiftlik-i mezbûru bi’l-vesâye da‘vâ 
ve bey‘-i mezbûr gabn-i fâhiş ile olduğu muvâcehesinde ba‘de’l-isbât hükm-i 
hâkimü’ş-şer‘ ile meblağ-ı mezbûru mezkûr Mehmed Ağa’ya teslîm ve çiftlik-i 
mezkûru kabz etmişidim çiftlik-i mezbûrun hîn-i bey‘de içinde mevcûd olup 
nicesinin a‘yânı mevcûd olmağla a‘yânını ve müstehlek olanının hâlâ kıymet 
cihetinden misli olduğu sâbit ve müte‘ayyin olan bir kebîr tencere ve iki vasat 
tencere ve bir tava ve beş kebîr sahan ve iki sagīr lengeri ve bir kebîr süt tava-
sı ve bir kebîr bakır sini ve üç sacayak ve bir kebîr boyunduruk? ma‘a saban 
demiri ve üç karasaban demiri ve bir destere ve bir ışkı ve bir törpü ve demir 
küskü ve beş topak ve bir [de]mir tokmak ve iki tırpan ve dört çapa ve iki kaz-
ma ve bir sagīr boğaz çapası ve üç orak ve bir değirmen çekici ve bir harman 
ve bir sini ve bir tas-ı buhurdan ve bir gürz ve dört kalbur ve iki elek ve elli çu-
val ve iki kilim ve iki tekne ve bir yayık ve dört fıçı ve iki minder ve iki yastık 
ve dokuz kaz ve dört saban kayışı ve bir camus öküzü ve iki camus ineği ve iki 
çift kara sığır öküzü ve sekiz kara sığır ineği ve bir boğa ve üç kara sığır düğe-
si ve dana ve iki tosun ve beş buzağı ve on keçi ve dört oğlak ve dört araba ve 
bir el değirmeni ve elli keyl alef ve beş keyl mezrû‘ buğdayı bana edâ ve teslîm 
ben dahi ahz u kabz ve tesellüm eyledim eşyâ-i mezkûreden merhûm Mehmed 
Ağa’da bir şey bâkī kalmamışdır dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’t-tâsi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Ser-mi‘mârân-ı hâssa, kereste es-Seyyid Mehmed Çelebi, 
el-Hâc Ali Kethüdâ-yı mi‘mâr ağa, Halil Efendi, el-Hâc Hasan Ağa [b.] Mehmed 
Efendi.







523 [85b-2] Mehmed Çelebi b. Mustafa’nın hileli fiyat ile satın aldığı 
eşya davasının reddi
Min mümzâtihî
Mahmiye-i İstanbul’da Camcı Ali mahallesinde sâkin olup Mehmed Çelebi 
b. Mustafa saray-ı kāimmakām-ı hazret-i sadr-ı a‘zamîde ma‘kūd-ı meclis-i 
şer‘-i şerîfi enverde bâ‘isü hâze’l-kitâb Mehmed Ağa b. Sinan mahzarında üze-
rine da‘vâ ve takrîr-i kelâm edip mezbûr Mehmed Ağa bundan akdem bana 
üç yüz esedî guruş karz ve teslîm ben dahi iktirâz ve kabz [ve] tesellüm eyledi-
ğimden sonra bir yaldızlı leğen ma‘a ibrik ve bir sîm debbûs ve samur parça-
sı kürk ve altın kef? bir çift üzengiyi dahi yüz elli esedî guruşa safka-i vâhide 
ile bana nesîeten bey‘ ve teslîm ben dahi iştirâ ve kabz ve mârrü’z-zikr leğen 
ma‘a ibrik ve kürk ve üzengiyi istihlâk etmişdim eşyâ-i mezbûr gabn-i fâhiş ile 
bey‘ olunup ve mârrü’z-zikr debbûsun hâlâ aynı yedimde mevcûd olup nesîeten 
bey‘i câ’iz olmamağla eşyâ-i mezkûrenin kıymet-i şer‘iyyeleri ile mârrü’z-zikr 
debbûsun aynı teslîmi murâdımdır suâl olunsun dedikde mezkûr Mehmed 
Çelebi mârrü’z-zikr debbûsun mâ‘adâsını istihlâk [86a] eylediğini i‘tirâf etmek-
le meblağ-ı mezbûr yüz elli guruşun mârrü’z-zikr debbûsun kıymetine müsâvî 
olan meblağdan mâ‘adâ ile zikr olunan debbûsun aynını mezkûr Mehmed 
Ağa’ya aynıyla teslîmi lâzım gelmekle mezkûr Mehmed Çelebi’nin istihlâkinin 
aynına müte‘allika da‘vâsına bilâ-da‘vâ’t-tağrîr iltifât olunmayıp işbu vesîka bi’t-
taleb ketb olundu.
Fi’l-yevmi’l-âşir min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Beşe b. Abdurrahman, Süleyman b. Ahmed, Mustafa 
Çelebi b. Abdurrahman, İbrahim Çelebi b. Ahmed.

524 [86a-1] Mehmed Çelebi b. Abdullah’ın vakfettiği eve yapılan 
tamir masrafı
Husûs-ı âti’l-beyânı mahallinde keşf ve tahrîri için savb-ı şer‘-i münîrden bi’t-
taleb irsâl olunan es-Seyyid Abdülmu‘tî Efendi hâssa mi‘mârlarından üstâd 
Derviş Mehmed Halîfe b. Abdullah ile mahmiye-i İstanbul’da Fenerkapısı 
dâhilinde Abdi Subaşı mahallesinde vâki‘ bir tarafdan Mustafa Çelebi b. Ahmed 
ve bir tarafdan Rıdvan b. Abdullah mülkleri ve bir tarafdan cidâr-ı hısn ve bir 
tarafdan tarîk-i âm ile mahdûd olup merhûm Mehmed Çelebi b. Abdullah 
hayâtında vakf ve süknâ ve tevliyyetini kendiden sonra atîkası Canfedâ’ya 
ba‘dehâ ile’l-inkırâz evlâdına ba‘dehüm Reis Ahmed b. Mehmed’e ba‘dehû 
kezâlik evlâdına ba‘dehüm li ebeveyn karındaşı Yusuf ’a ba‘dehû kezâlik evlâdına 
ba‘de inkırâzi’l-kül mahalle-i mezbûre mescid-i şerîfi imâmına şart ve ta‘yîn 
eylediği vakıf menzile varıp zeyl-i kitâbda muharrerü’l-esâmî udûl-i müslimîn 
huzûrunda akd-i meclis-i şer‘-i şerîf eyledikde menzil-i mezbûra meşrûtiyyet 
üzre sâkin ve mütevellîye olan müteveffâ-yı merkūm Ahmed’in sulbiye kızı 
ve hasren vârisesi Ayşe Hâtun tarafından husûs-ı âtîye vekîl-i müsecceli olan 
Hasan Çelebi b. Mehmed meclis-i ma‘kūd-ı mezkûrda bi’l-vekâle takrîr-i kelâm 
ve ta‘bîr ani’l-merâm edip müvekkilem mezbûre Ayşe’nin babası merhûm 
Ahmed hayâtında menzil-i mezbûrun ebniyesi muhterik olmağla malıyla nef-
siyçün işbu fevkānî bir oda ve tahtânî bir oda ve bodrum ve sâir ta‘mîre muhtâc 
mevâzi‘ini binâ ve ta‘mîr ve kable’l-keşf vefât etmeğin hâlâ ebniye-i mezbûre 
mesâha ve tahmîn olunmasın müvekkile-i mezbûrenin matlûbudur dedikde 
mi‘mâr ebniye-i mezkûreyi mesâha ve tahmîn eylediğinde tûlen ve arzen bi 
hesâb-ı terbî‘î yüz sekiz zirâ‘ sakfının zirâ‘ı otuzar akçeden üç bin yedi yüz sek-
sen akçe ve yüz beş zirâ‘ tahta perdenin zirâ‘ı onar akçeden bin altı yüz yirmi 
beş akçe ve yüz on üç buçuk zirâ‘ dolma duvarın zirâ‘ı yirmi beş akçeden iki 
bin sekiz yüz yirmi beş akçe ve iki dolab sandığı dört yüz akçe ve altı ağaç pen-
cere ma‘a kapak dokuz yüz akçe ve bir sâde musandıra beş yüz akçe ve üç aded 
ocak bin beş yüz akçe ve dört aded raf seksen akçe ve iki cam yüz yirmi akçe ve 
yüz elli zirâ‘ tahta döşeme otuzar akçeden üç bin yüz seksen ve sekiz yama di-
reği yüz altmış akçe ve bir nerdübân oda yüz akçe ve üç kapı üç yüz akçe ve on 
sekiz zirâ‘ sundurma sakf dört yüz elli akçe ve bir sokak kapısı dört yüz akçe 
ve bir çeşme beş yüz akçe ve yüz kırk yedi zirâ‘ mahlût taş duvarın zirâ‘ı kırkar 
akçeden beş bin altı yüz seksen akçe min haysi’l-mecmû‘ ebniye-i mezkûre yir-
mi iki bin dokuz yüz akçe ile ancak olur noksân ile olmak ihtimâli yoktur deyû 
mi‘mâr-ı merkūm ve ebniye ve sukūf-ı ahvâle kemâl-i vukūfu olan Müslimûn-ı 
merkūmûn icmâ‘ ve ittifâk eylediklerinden sonra vâki‘ hâli Mevlânâ-yı mezkûr 
mahallinde ketb ü tahrîr ba‘dehû ma‘an irsâl olunan Receb Çelebi b. Şaban ve 
Mahmud b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ vaka‘a bi’t-taleb ketb olundu.
Fi’l-yevmi aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Süleyman Efendi b. Abdullah İmâm-ı mahalle-i mezbûre, Ahmed 
Efendi b. Hüseyin İmâm-ı Çukur, Hüseyin Ali b. Ali, Mehmed Bey b. Abdullah 
Haffâf, Ahmed Çelebi b. Mehmed.

525 [86a-2] Ali b. Himmet b. Abdullah’ın çocuklarına anneleri 
Rabia’nın vasî tayin edilmesi
Mahmiye-i İstanbul’da Dülgerzâde mahallesinde sâkin iken bundan akdem vefât 
eden Ali b. Himmet b. Abdullah’ın verâseti zevce-i metrûkesi Râbia bt. Abdullah 
sulbî sagīr oğulları İsmail ve Ahmed ve vâlidesi Kezban’a münhasıra olduğu 







şer‘an sâbit oldukdan sonra sagīrân-ı mezbûrânın babalarından intikāl eden 
mâlların hıfz ve ahvâllerin zabt için bir vasî nasb ta‘yîn olunmak lâzım ve mü-
him ve vâlideleri mezbûr Râbia her vech[ile] vesâyet-i mezbûr uhdesinden gel-
meye kādir olduğunu zeyl-i kitâb[da] mektûbü’l-esâmî müslimîn ihbâr etmeğin 
mezbûr Râbia Hâtun mezbûrânın tesviye-i umûrlarına kıbel-i şer‘den vasî nasb 
ve ta‘yîn olundukda ol dahi kabûl ve hizmet-i lâzımesin edâya ta‘ahhüd ettik-
den sonra mezbûre Râbia meclis-i şer‘de İshak Çelebi [b.] Mehmed mahzarında 
ikrâr edip vasîleri olduğum sagīrân-ı mezbûrânın emirlerini tesviye ve ba‘zı ki-
mesnelere i‘tirâf edip vasîleri oldum dedikde ol dahi iltizâm etmeğin mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Osman el-İmâm, Müezzin Ali Efendi, Mehmed 
b. Abdi, Abdülbâkī b. (...).

526 [86b-1] Unkapanı’ndaki gedik dükkân ve mahzenin artık Receb 
Efendi b. Ali’ye ait olmadığı
Mahmiye-i İstanbul’da Kırkçeşme kurbunda sâkin Karabaş Receb Efendi b. Ali 
nâm kimesne meclis-i şer‘-i şerîf-i enverde zikri âtî mahzen ve dükkâna vâzı‘ü’l-
yed olan işbu bâ‘isü’l-kitâb İbrahim b. Ahmed mahzarında ikrâr ve takrîr-i 
kelâm [edip] mahmiye-i mezbûrede Unkapanı dâhilinde Kazgancılar karşısın-
da bir kulede bir mahzen ve iki dükkân Şehremîni temessükü ile tasarrufum-
da iken mârrü’z-zikr mahzen ve iki dükkânı hâlâ Şehremîni olan Musa Efendi 
b. Mehmed mahlûldür deyû mezbûr İbrahim Çelebi’ye tefvîz ve yedine temes-
sük vermekle ben dahi nizâ‘a mütesaddî olmuşidim el-hâletü hâzihî gedik mah-
zen ve iki dükkândan kasr-ı yed edip husûs-ı mezbûra müte‘allika âmme-i 
da‘vâdan mezbûr İbrahim Çelebi’yi ibrâ-i âmla ibrâ eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb [olundu].
Şuhûdü’l-hâl: İsmail Efendi b. Hasan, Ali Beşe b. Abdullah, Cafer b. ( ), Halil 
b. Musa.

527 [86b-2] Mehmed Çelebi b. Abdullah’ın borcuna karşılık Hacı Sefer 
b. Ömer’e evini rehin verdiği
Mahmiye-i İstanbul’da Çavuş Mescidi mahallesi sâkinlerinden Mehmed 
Çelebi b. Abdullah nâm kimesne meclis-i şer‘-i şerîfde mahmiye-i mezbûrede 
Akşemseddin mahallesi sâkinlerinden bâ‘isü hâze’l-kitâb el-Hâc Sefer b. Ömer 
nâm kimesne tarafından husûs-ı âti’l-beyâna vekîl olduğu Mahmud Çelebi 
b. İbrahim ve Ahmed Çelebi b. Mehmed nâm kimesneler şehâdetleriyle şer‘an 
sâbit olan Süleyman Çelebi b. Ahmed nâm kimesne mahzarında ikrâr ve takrîr-i 
kelâm edip müvekkil-i mezbûr Hacı Sefer’e cihet-i karzdan yirmi dört bin akçe ve 
semeni târih-i kitâbdan yüz seksen bir gün tamâmına değin müeccel ve mev‘ûd 
keçe bahâsından dahi on beş bin seksen akçe ki cem‘an otuz dokuz bin seksen 
akçe deynim olmağla meblağ-ı mezbûr mukābelesinde yedimde mülküm ve 
hakkım olup mahalle-i mezbûrede vâki‘ bir tarafdan el-Hâc İbrahim mülkü ve 
bir tarafdan Hasan Ağa mülkü ve bir tarafdan bana meşrûta olan âhar mülküm 
ve bir tarafdan tarîk-i âm ile mahdûd büyût-ı adîdeyi müştemil menzilimi cüm-
le tevâbi‘ ve levâhıkı ve kâffe-i hukūk ve merâfıkı ile müvekkil-i mezbûr el-Hâc 
Sefer’e rehin vaz‘ ve teslîm ol dahi ber vech-i muharrer irtihân ve tesellüm ve 
kabz eyledi dedikde gıbbe’t-tasdîki’ş-şer‘î mezbûr Mehmed Çelebi i‘âde-i kelâm 
edip eğer müddet-i mezkûr tamâmında meblağ-ı mezbûr otuz dokuz bin akçe-
yi mezbûr el-Hâc Sefer’e edâ edemeyip zimmetimde kalırsa menzil-i mahdûd-ı 
mezkûru semen-i misli ile âhara bey‘ ve kabz-ı semen ve semeninden deyn-i 
mezkûru edâya ve fazla kalırsa bana îsâle ve bunlar mütavakkıf olduğu umûrun 
küllîsine tarafımdan azl ve in‘izâlden masûne vekâlet-i devriyye ile işbu vekîl-i 
mezbûr Süleyman Çelebi’yi vekîl ve nâib-i menâb nasb ve ta‘yîn eyledim dedik-
de ol dahi vekâlet-i mezbûreyi kabûl ve hizmet-i lâzımesini edâya ta‘ahhüd et-
meğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Keçeci el-Hâc Ali Beşe, Kara Mehmed b. Halil, keçeci Ömer Beşe 
b. ( ), İbrahim Çelebi b. Ahmed, Siyavuş b. Abdullah ve gayruhüm.

528 [86b-3] Şükrullah Reis b. Abdullah’ın terekesinden ortaklarına ait 
olan paranın sahiplerine verilmesi
Mahmiye-i İstanbul’da Üskübî mahallesi sükkânından işbu râfi‘ü’l-vesîka 
Mustafa Çelebi ve Hüseyin Çavuş b. el-Hâc Mehmed nâm şerîkler meclis-i şer‘-i 
şerîf-i enverde mahrûse-i Galata’ya tâbi‘ kasaba-i Fındıklı’da Hâtuniye mahalle-
si sükkânından olup vilâyet-i Rumeli’nde İsmail kasabasında ticâret vechi üzre 
sâkin iken bundan akdem vefât eden Şükrullah Reis [b.] Abdullah nâm kimes-
nenin verâseti zevce-i metrûkesi İsmihan bt. Abdullah nâm hâtun ile sulbiye 
sagīre kızları Ayşe ve Fâtıma’ya münhasır olduğu şer‘an zâhir ve müte‘ayyin ol-
dukdan sonra kendi tarafından asıl ve sagīrân-ı mezbûretânın tesviye-i emir-
lerine kıbel-i şer‘den mansûb vasîleri olmağla tereke-i müteveffâ-yı mezbûr[a] 
vâzı‘ü’l-yed olan mezbûr İsmihan Hâtun mahzarında üzerine da‘vâ ve takrîr-i 
kelâm edip hâlâ Kalafat iskelesinde merbût olan yirmi bir zirâ‘ şayka ta‘bîr olu-
nur sefînenin ve içinde mevcûde âlât-ı lâzımesinin dört sehimden bir sehimi 
müteveffâ-yı mezbûr Şükrullah Reis’in ve üç sehimi bizim mülkümüz olmağla 
sefîne-i mezbûrda i‘mâl için bundan akdem mezbûr Şükrullah Reis bi tarîki’l-
mudârebe yedi yüz kırk dört guruş def ‘ ve teslîm ol dahi ahz u kabz edip hattâ 
müteveffâ-yı mezbûr Şükrullah Reis ticâret ile kasaba-i mezbûreye vardığında 
bi emrillâhi te‘âlâ sâhib-i firâş olup zikri mürûr eden sefînenin rub‘u kendinin 
ve sülüs-i erbâ‘ı bizim mülkümüz olmağla bizden yedi yüz kırk dört guruşa bi 
tarîki’l-mudârebe ahz u kabz edip meblağ-ı mezbûrun elli beş guruşunu sefîne-i 
mezbûrenin alborata ta‘bîr olunur yelkenine ve on guruşu kalafatına ve üç yüz 
yetmiş dokuz guruşu kendi masrafına sarf ile istihlâk ve bâkī üç yüz guruş elân 
yedimde mevcûdedir deyû alâ ruûsi’l-işhâd [87a] ikrâr ve vasiyyet dahi edip 
meblağ-ı mezbûru bize kable’t-teslîm mezbûr Şükrullah Reis mübeyyinen fevt 
oldukdan sonra yedinde mevcûd olan meblağ-ı mezbûr üç yüz guruşun yirmi 
guruşu helâk olup mâ‘adâsı olan yüz seksen guruş ile sefîne-i mezbûreye ve sâir 
terekesine mezbûr İsmihan asâleten ve vesâyeten vâzı‘ü’l-yed olmağla müteveffâ-
yı mezbûr sefîne-i mezbûreye sarf eylediği altmış beş guruşdan bizim hissemize 
lâzım gelen kırk sekiz guruş ile üç rubû‘ guruşdan mâ‘adâ kendi hissesine lâzım 
gelen on altı guruş ve bir rubû‘ guruş ve kendi mesârifine sarfla istihlâk eylediği 
üç yüz yetmiş dokuz guruş ve meblağ-ı merkūm yüz seksen guruş ki cem‘an beş 
yüz yetmiş beş guruş ile bir rubû‘un seksen dört guruşunu tereke-i müteveffâ-
yı mezbûrdan ahz u kabz edip dört yüz doksan bir esedî guruş bir rubû‘ hakkı 
bâkī kalmağla hâlâ suâl olunup meblağ-ı bâkī-i mezbûru tereke-i müteveffâ-yı 
mezbûrdan bize edâ vasiyy-i mezbûr İsmihan’a tenbîh olunmak matlûbumuzdur 
dediklerinde gıbbe’s-suâl mezbûr İsmihan cevâbında meblağ-ı merkūm yüz sek-
sen guruş ve tereke-i müteveffâ-yı mezbûra vaz‘-ı yedini ikrâr mâ‘adâyı inkâr 
edicek müdde‘iyân-ı mezbûrândan müdde‘âlarına beyyine taleb olundukda 
udûl-i müslimînden Tophâne’de sâkineler olup müteveffâ-yı mezbûr ile ma‘an 
kasaba-i İsmail’de olan İbrahim Çelebi b. Mustafa ve Mahmud Beşe b. el-Hâc 
Ali ve Süleyman Reis b. Hüseyin li ecli’ş-şehâde meclis-i şer‘a hâzırân olup isre’l-
istişhâd fi’l-hakīka işbu mezbûre İsmihan’ın zevci olup kasaba-i İsmail’de fevt 
olan merkūm Şükrullah Reis b. Şaban b. Abdullah ticâret ile kasaba-i mezbûreye 
varıp bi emrillâhi te‘âlâ sâhib-i firâş olduğunda zikri mürûr eden kalafat iske-
lesinde merbût olan şayka ta‘bîr olunur yirmi bir zirâ‘ mârrü’z-zikr sefînenin 
rub‘u benim ve sülüs-i erbâ‘ı işbu müdde‘iyân-ı mezbûrân Mustafa ve Hüseyin 
Çavuş’un mülkü olmağla sefîne-i mezbûrede i‘mâl için müdde‘iyân-ı mezbûrân 
Mustafa ve Hüseyin Çavuş’dan bi tarîki’l-mudârebe yedi yüz kırk dört guruş 
ahz u kabz eyledim meblağ-ı mezbûrun elli beş guruşunu sefîne-i mezbûrenin 
alborata ta‘bîr olunur yelkenine ve on guruşunu kalafatına ve üç yüz yetmiş do-
kuz guruşunu kendi mesârifine sarfla istihlâk eyledim bâkī üç yüz guruşu elân 
yedimde mevcûddur deyû bizim huzûrumuzda ikrâr ve i‘tirâf ve vasiyyet dahi 
eylediğinden sonra kable’t-teslîm mübeyyinen fevt olmuşdur biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiyye şehâdetleri makbûle olmağın gıbbe’t-
tahlîfi’ş-şer‘î mûcebiyle ba‘de’l-hükm, meblağ-ı mezbûr dört yüz doksan bir gu-
ruşu müdde‘iyân-ı mezbûrâna edâ ve teslîme vasiyy-i merkūme ba‘de’t-tenbîh 
mâ vaka‘a bi’t-taleb ketb olundu.
Fi’l-yevmi’l-hâmis [min] Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Abdi Çelebi b. Ebûbekir, Mehmed Çelebi b. Veli, el-Hâc Musa, 
Ebûbekir Beşe, İbrahim Çelebi b. Ahmed.

529 [87a-1] Meyrem bt. Sadet’e ait arsanın vârisler 
arasında paylaşılması
Husûs-ı câ’i’z-zikri mahallinde keşf ve tahrîr için fermân-ı şerîf vârid olma-
ğın imtisâlen-leh savb-ı şer‘den irsâl olunan Mevlânâ es-Seyyid Abdülmu‘tî 
Efendi hâssa mi‘mârlardan üstâd Mehmed Halîfe b. Abdullah ve Ahmed Halîfe 
b. Mehmed ile mahmiye-i İstanbul’da Şeyh Ferhad mahallesinde vâki‘ menzil-i 
âti’l-beyâna varıp zeyl-i kitâbda muharrerü’l-esâmî müslimîn huzûrunda akd-i 
meclis-i şer‘-i âlî eyledikde mahalle-i mezbûrda sâkin iken bundan akdem hâlik 
olan Meyrem bt. Sadet v. Dador nâm nasrâniyenin verâseti zevc-i metrûkü 
Asvador v. Nora ve sadrî kebîr oğlu mecnûn Aroni ve kebîre kızı Sultana’[ya] 
münhasıra olduğu mütehakkik oldukdan sonra mezbûr Meyrem ba‘de’t-ta‘rîfi’ş-
şer‘î meclis-i ma‘kūd-ı mezkûrda babası mezbûr Asvador muvâcehesinde takrîr-i 
kelâm edip mahalle-i mezbûrede vâki‘ bir tarafdan Şehri ve Tahnıyaz ve bir ta-
rafdan Sinan ve Abraham mülkleri ve bir tarafdan Arakil Kalo menzili ve bir ta-
rafdan tarîk-i âmla mahdûd hâricen ve dâhilen büyût-ı adîde ve bahçeyi müşte-
mil olan işbu mülk menzil ceddim mezbûr Sadet hayâtında mülkü iken mezbûr 
Sadet menzil-i mezbûr arsanın iki yüz sekiz zirâ‘ı kızı hâlike-i merkūmeye 
ba‘de’l-ikrâr hibe ve iki yüz otuz üç zirâ‘ dahi bey‘ ve teslîm ve mâ‘adâsını ken-
di için alıkoyup ba‘dehû menzil-i mezbûrun ebniyesi bin yetmiş senesinde vâki‘ 
harîk-i ekberde muhterik ve i‘lâmâtı zâil oldukdan sonra kendi için alıkoydu-
ğu arsa-i mezbûreyi ve akārı babam mezbûr Asvador semen-i ma‘lûma bey‘? 
ve teslîm etmişidi hâlâ menzil-i [87b] mezbûrun mecmû‘-ı arsası mesâha ve 
tahmîn ve vâlidemden irsen bana isâbet eden hukūkun mikdârı tesbît olunmak 
matlûbumdur dedikde gıbbe’t-tasdîki’ş-şer‘î mi‘mârân-ı mezbûrân menzil-i 
mezbûrun arsasını bi’l-muvâcehe mesâha ve tahmîn eylediklerinde bahçesi 
tûlen yirmi beş ve arzen iki başdan sekiz zirâ‘ ile altı parmak ve dâhiliyyesi bir 
tarafdan on dört buçuk ve arzen on iki buçuk zirâ‘ ve bir tarafdan dahi tûlen 
otuz altı buçuk ve arzen iki başdan sekiz zirâ‘ ve hâriciyyesi tûlen yedi ve ar-
zen yedi zirâ‘ min haysi’l-mecmû‘ menzil-i mezbûr arsası bi hesâb-ı terbî‘î yedi 
yüz yirmi sekiz zirâ‘a bâliğ olup mecmû‘-ı mezbûrun bi’t-terâzî yüz yirmi zirâ‘ı 
mezbûre Sultana’nın hissesine ve altı yüz kırk zirâ‘ı mezbûr Aroni’nin hissesine 
ve bâkī üç yüz altmış sekiz zirâ‘ı irsen şirâen babaları mezbûr Asvador’un hisse-
sine ta‘yîn ve tahsîs olundukdan sonra vâki‘ hâli Mevlânâ-yı mezbûr mahallin-
de tahrîr [ve] ma‘an irsâl olunan Mehmed b. Ahmed ile meclis-i şer‘a gelip alâ 
vukū‘ihî inhâ ve i‘lâm etmekle mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü’l-müderrisîn İbrahim Efendi, Osman Halîfe b. ( ) Müezzin, 
Ahmed Çelebi b. Mehmed Yusuf, mumcu Süleyman Beşe b. Mustafa el-Mübâşir.

530 [87b-1] Ahmed Bey b. Bâli Beşe’nin ev hissesini Hacı Mustafa 
b. Yusuf ’a satması
Vilâyet-i Rumeli’nde Hersek sancağında Çayniçe kazâsına tâbi‘ Kürada? nâm 
karye ahâlîsinden Ahmed Bey b. Bâli Beşe nâm kimesne meclis-i şer‘-i şerîf-i 
enverde işbu bâ‘isü’l-kitâb el-Hâc Mustafa b. Yusuf mahzarında ikrâr-ı tâm ve 
takrîr-i kelâm edip mahmiye-i İstanbul’da Üskübî mahallesinde vâki‘ iki tarafı 
tarîk-i âm ve iki tarafı Köse Muhyi? dükkân cânibi ve Ayasofya-i Kebîr vakfı ile 
mahdûd fevkānî üç kebîr oda ve bir sagīr fevkānî oda ve tahtapûş ve ahır ve kuyu 
ve iki kenîf ve bir sebzeci dükkânını müştemil mülk menzilimin nısfı karında-
şım Abdullah’ın ve nısf-ı âharı benim mülküm olmağla menzil-i mezbûrda olan 
nısf hisse-i şâyi‘amı bi cümleti’t-tevâbi‘ ve’l-levâhık mezbûr el-Hâc Mustafa’ya 
üç yüz elli esedî guruşa bey‘ ve temlîk ve teslîm ol dahi iştirâ ve kabûl ve temel-
lük eylediğinden sonra semeni olan meblağ-ı mezbûr üç yüz elli guruşu yedin-
den alıp kabz eyledim ba‘de’l-yevm menzil-i mezbûrda olan nısf hissem mezbûr 
el-Hâc Mustafa’nın mülk-i müşterâsıdır keyfe mâ yeşâ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi İmâm-ı Üskübî, İbrahim b. Mehmed el-Müezzin, 
es-Seyyid Mehmed b. Ali, Osman Efendi el-Kayyım, Ali b. Receb, Mehmed 
b. Mirza, Mustafa b. Receb, Ömer Beşe b. Abdullah, Veli Efendi b. Receb Sahhâf, 
Ebûbekir Efendi b. Yusuf ve gayruhüm mine’l-huzzâr.

531 [87b-2] Mehmed Efendi b. Hasan’ın Ömer Efendi ve Afife Hatun 
Vakfı’ndan aldığı borca karşılık bazı eşyalarını rehin verdiği
Mahrûse-i Galata müzâfâtından İstinye’de sâkin Mehmed Efendi b. Hasan 
b. Mustafa nâm kimesne meclis-i şer‘-i şerîf-i enverde ashâb-ı hayrâtdan 
merhûm Ömer Efendi ve merhûme Afîfe Hâtun bt. Kadri Efendi’nin nukūd-ı 
mevkūfelerine bi’l-fi‘l mütevellî olan bâ‘isü’l-kitâb Hüseyin Efendi b. Ahmed 
mahzarında ikrâr ve takrîr-i kelâm edip menzil-i mezbûru Hüseyin Efendi 
yedinden dört yüz esedî guruşa istidâne, ol dahi vakfeyn-i mezbûreyn 
mâllarından idâne ve tesellüm eylediğinden sonra semeni târih-i kitâbdan bir 
sene tamâmına değin müeccel ve mev‘ûd yedinden iştirâ ve kabz eylediğim 
bir Mushaf-ı şerîf semeninden dahi kırk beş esedî guruş ki min haysi’l-mecmû‘ 
dört yüz kırk beş esedî guruş vâcibü’l-edâ deynim olmağla meblağ-ı mezbûr 
mukābelesinde eşyâ-i memlûkümden bir çift altın bilezik ve bir tek altın ve 
burma ve bir altın zincir ve dokuz aded altın düğme ve bir balıkçı? taşlı na‘lça 
ön kuşağı ve üç sîm kılıç ve iki sîm gaddâre ve beş sîm raht ve iki reşme ile 
ve bir Müşkilât-ı Mesâbih ve cild-i sânî bir İnâbe kitâbımı mütevellî-i mezbûr 
Hüseyin Efendi yedine rehin vaz‘ ve teslîm ol dahi ber vech-i muharrer irtihân 
ve kabz ve teslîm eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Fi’l-yevmi’l-hâmis aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İstinyeli Hüseyin Efendi b. Hayrullah el-İmâm, Mehmed Çelebi 
b. Muharrem, Ahmed Efendi b. Ahmed, Ahmed Beşe b. Davud, İbrahim Çelebi 
b. Ahmed.

532 [87b-3] Ayşe bt. Şaban ile Yasin b. Nasreddin’in boşandığı
Mahmiye-i İstanbul’da Altıpoğaça mahallesinde sâkine olup zâtını ma‘rifet-i 
şer‘iyye ile ârifân Hüseyin b. Mustafa ve Mahmud b. Ömer nâm kimesne-
ler ta‘rîfleriyle mu‘arrefe olan Ayşe bt. Şaban nâm hâtun meclis-i şer‘-i şerîf-i 
enverde zevc-i mutallıkı bâ‘isü hâze’l-kitâb Yasin b. Nasreddin nâm kimesne 
mahzarında ikrâr ve takrîr-i kelâm edip mezbûr Yasin târih-i kitâb günü beni 
bâyinen tatlîk etmekle zimmetinde mütekarrir ve ma‘kūd[un aleyh] olan se-
kiz yüz akçe mehr-i müeccelim ile nafaka-i iddet-i mu‘ayyenemi ve me’ûnet-i 
süknâm için bi’t-terâzî ta‘yîn olunan iki yüz kırk akçe ki cem‘an bin kırk akçe 
hakkımı mezbûr Yasin yedinden bi’t-tamâm ahz u kabz eylediğimden sonra 
hukūk-ı zevciyyete müte‘allika âmme-i da‘vâdan mezbûr Yasin[‘in] zimmetini 
ibrâ-i âmla ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali [b.] Bâli, Mustafa b. Hüseyin, Mahmud b. Ömer, Mehmed 
b. İdris.







533 [88a-1] Ayşe bt. Abdullah’ın evini Abdülbâki b. İbrahim’e 
bey‘ bi’l-istiğlâl yoluyla sattığı
Mahmiye-i İstanbul hısnı ebvâbından Topkapısı kurbunda Arpa emîni ma-
hallesinde sâkine Ayşe Hâtun bt. Abdullah zâtını ma‘rifet-i şer‘iyye ile ârifân 
olan Ali Çelebi Mehmed Çelebi b. Receb ta‘rîfleriyle mu‘arrefe oldukdan sonra 
meclis-i şer‘-i şerîf-i enverde sulbiye kızı Hatice nâm sagīrenin vâlidesi Alîme 
bt. Abdullah’ın müstakillen mâl-ı mevrûsuna velâyeten vâzı‘ü’l-yed olan baba-
sı Abdülbâkī b. İbrahim mahzarında bi tav‘ihâ ikrâr edip yedimde mülk ve hak-
kım olup mahalle-i mezbûrda vâki‘ bir tarafdan Fâtıma bt. Hasan mülkü ve bir 
tarafdan eş-Şeyh İskender vakfı ve bir tarafdan İsmihan nâm hâtun mülkü ve 
bir tarafdan tarîk-i âm ile mahdûd mülk menzil[i] cümle tevâbi‘ ve levâhıkı ile 
mezbûr Abdülbâkī’ye yüz on esedî guruşa bi tarîki’l-istiğlâl bey‘ ve teslîm ol 
dahi minvâl-i meşrûh üzre sagīre-i mezbûrenin malı ile iştirâ ve kabz ve tesel-
lüm eylediğinden sonra semeni olan meblağ-ı mezbûr yüz on guruşu yedinden 
tamâmen ahz u kabz eylediğimden [sonra] bir sene tamâmına değin on altı bu-
çuk guruşa bana îcâr ve teslîm ve kabz eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Çelebi b. Ahmed, Ali Çelebi b. Receb, İbrahim Çelebi 
b. Ahmed, Mahmud b. Hasan.

534 [88a-2] Mustafa b. Yusuf ’un câriyesi Gülistan’ı azat etmesi
Mahmiye-i İstanbul’da Sinan Paşa mahallesinde sâkin Mustafa Ağa b. Yusuf ta-
rafından husûs-ı âti’l-beyâna vekîl olduğu oğlu Ahmed Beşe ve Mustafa b. İvaz 
şehâdetleriyle sâbit olan Hasan Beşe b. Mehmed nâm kimesne meclis-i şer‘-i 
hatîr-i enverde bi’l-vekâle ikrâr ve takrîr-i kelâm edip müvekkilim mezbûr 
Mustafa Ağa kendiye rıkkını mu‘terife olan orta boylu açık kaşlı sarı ala göz-
lü Rûsiyyetü’l-asl bâ‘isetü hâze’l-kitâb Gülistan bt. Abdullah nâm câriye-i 
memlûkesini hasbeten lillâh malından tahrîr ve i‘tâk ve zümre-i harâir-i 
asliyyâta idrâc ve ilhâk eyledi ba‘de’l-yevm mevsûf-ı merkūme Gülistan sâir 
harâir-i asliyyât gibi hürre olup üzerinde velâ-i şer‘îden gayrı hakkı kalmadı de-
dikde mâ vaka‘a bi’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ömer Ağa b. ( ), Mustafa Çelebi Hammâmîzâde, Mustafa b. İvaz, 
Ahmed Beşe b. Mustafa.







535 [88a-3] Balat’taki harap olan Aya Yani Kilisesi’nin tamirine 
izin verildiği
Kenâis-i millet-i Mesihiyyeden Mısr-ı Kahire tarafında Tûr-ı Sînâ zeylin-
de vâki‘ beyne’n-nasârâ Sînâ demekle meşhûr manastır müzâfâtından olup 
Dârü’l-hilâfeti’l-aliyye Kostantıniyye el-mahmiyye hısnı ebvâbından Balatkapısı 
hâricinde Karabaş mahallesinde bir tarafdan kürkçü tâifesinden işbu Pavli nâm 
zimmî ve bir tarafdan Yorgaki nâm zimmî mülkleri ve bir tarafdan ba‘zan harâbe 
odalar ve ba‘zan tarîk-i hâs bir tarafdan sâhil-i bahr ile mahdûd Aya Yani de-
mekle ma‘rûf kilisesi bundan akdem harâb olup yine tâife-i nasârâdan Moskov 
elçisi iltimâsıyla mesâğ-ı şer‘î olan vechile bilâ-isâ‘ ve’l-irtifâ‘ vaz‘-ı kadîmi üzre 
imâret ve meremmetine taraf-ı şehriyârdan ruhsat verilip vech-i meşrûh üzre 
imâret olundukdan sonra bi’z-zât üzerine varıp vaz‘-ı kadîmi tecâvüzleri var mı-
dır keşf ve mu‘âyene ve müşâhede olunup min ba‘d içinde âyin-i âtıllarını icrâda 
tâife-i mezbûreye ta‘arruz olunmaya deyû bu fakīre hitâben fermân sâdır olma-
ğın imtisâlen-leh lâ i‘âneten aleyhi yine husûs-ı mezkûra mübâşir ta‘yîn buyrulan 
çavuşları kâtib fahrü’l-eşbâh? Mehmed Efendi b. Ahmed ve kilise-i mersûmenin 
vaz‘-ı kadîmine vukūf-ı tâmmı olup zeyl-i sütûrda isimleri mastûr müslimîn 
ile üzerine varıp keşf ve mu‘âyene ve mesâha olundukda bundan esbak keşf ve 
mesâha ve hüccet olunan mevzi‘ şark ve garben ve cenûben ve şimâlen vaz‘-ı 
kadîmi üzre min gayri ziyâde imâret olunup arsa ve binâsı isâ‘ ve irtifâ‘ hatt-ı 
evvelini mütecâviz olmadığına vaz‘-ı kadîmine ârifân olan sikāt-ı makbûletü’l-
kelimât icmâ‘ ve ittifâk etmeğin hakīkat-i hâli bâ fermân-ı âlî ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin Çelebi b. Ramazan, Ahmed Çelebi b. Mustafa, Mehmed 
Çelebi b. Abdülbereket, Mehmed Çavuş b. Abdullah.

536 [88b-1] Hacı İbrahim b. Hacı Mehmed’in kölesi Süleyman’ı 
azat etmesi
Mahmiye-i İstanbul’da Samanveren mahallesinde sâkin keresteci el-Hâc 
İbrahim b. el-Hâc Mehmed meclis-i şer‘-i şerîf-i lâzımü’t-teşrîfde takrîr-i kelâm 
ve ta‘bîr ani’l-merâm edip bana rıkkını mu‘terif olan işbu orta boylu, ala gözlü, 
açık kaşlı, sarışın Rûsiyyü’l-asl sâhib-i hâze’l-kitâb Süleyman b. Abdullah nâm 
abd-i memlûkümü, hasbeten lillâhi te‘âlâ ve taleben li merzâti’r-rabbi’l-a‘lâ ma-
lımdan tahrîr ve i‘tâk ve zümre-i ahrâr-ı asliyyîne idrâc ve ilhâk eyledim ba‘de’l-
yevm mevsûf-ı mezbûr Süleyman sâir harâir-i asliyyîn gibi hür olup üzerin-
de hakk-ı velâdan gayrı alâka ve medhalim kalmadı dedikde mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Efendi b. ( ), Hacı b. ( ), el-Hâc Mustafa b. Ahmed, Ahmed 
Bey el-Cündî, Ahmed Ağa b. İbrahim.

537 [88b-2] Süleyman Çelebi b. Hasan’ın arsalarını İsmail Efendi 
b. Receb’e sattığı
Mahmiye-i İstanbul’da Şeyh Ebülvefâ mahallesinde sâkin Süleyman Çelebi 
b. Hasan Efendi meclis-i şer‘-i şerîf-i enverde işbu râfi‘ü’l-kitâb İsmail Efendi 
b. Receb mahzarında ikrâr ve takrîr-i kelâm edip yedimde mülk ve hakkım olup 
mahalle-i mezbûrede vâki‘ bir tarafdan Molla Çelebi vakfı ve bir tarafdan el-
Hâc Fazlı mülkü ve bir tarafdan Râbia Hâtun mülkü ve ba‘zan Muharrem Ağa 
mülkü ve bir tarafdan zikri âtî arsa ile mahdûd tûlen ve arzen bi hesâb-ı terbî‘î 
dört yüz zirâ‘ olup bir su kuyusunu müştemil mülk arsa-i hâlîyi bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık bey‘-i bâtt-ı kat‘î ile merkūm 
İsmail Efendi’ye dört yüz yirmi esedî guruşa bey‘ ve teslîm ve merkūm Şeyh 
Ebülvefâ vakfından olup arsa-i mezkûreye muttasıl bir tarafdan mülk arsa-i 
mezbûre ve bir tarafdan müte’ehhilîn odaları ve bir tarafdan Ali Bey menzili ve 
bir tarafdan tarîk-i âmla mahdûd taht-ı tasarrufumda vakıf arsa-i hâlîyi dahi 
izn-i mütevellî ile meccânen ferâğ ve tefvîz merkūm İsmail Efendi dahi iştirâ 
ve tesellüm ve kabûl ettiğinden sonra semen-i mezkûr dört yüz yirmi guruşu 
yedinden tamâmen ahz u kabz eyledim min ba‘d arsateyn-i mezbûreteynde bir 
vechile alâka ve medhalim kalmayıp müşterî-i merkūmun mülkü ve hakk-ı mü-
fevvezi olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Yusuf b. Abdullah, el-Hâc Mehmed b. Budak?, Ahmed 
Efendi b. Ömer el-İmâm, Süleyman Çelebi b. Abdullah, el-Hâc Şaban b. Receb, 
el-Hâc Mehmed b. Hüseyin, Cafer b. Ahmed, İbrahim b. Receb, Mehmed Çelebi 
b. İbrahim.

538 [88b-3] Mehmed b. Ali’nin Sinan, Kirkor, Karlı Kalfa ve Adnan’da 
olan alacağını tahsil ettiği
Mahmiye-i İstanbul’da Doğramacı tâifesinden Acem Mehmed b. Ali nâm kimes-
ne meclis-i şer‘-i şerîf-i enverde işbu sâhibü’l-vesîka Sinan v. Ravan ve Kirkor 
v. Yani ve Karlı Kalfa v. Nikola ve Bıyıklıoğlu Onan v. Kirkor nâm zimmîler 
muvâcehelerinde ikrâr-ı tâm takrîr-i kelâm edip mezbûrûn Sinan ve Kirkor ve 
Karlı Kalfa ve Onan ile beynimizde nice ahz u i‘tâ ve mu‘âmelât-ı şettâ vâkı‘a 
olmuşdu el-hâletü beynimizde hesâb gördüğümüz[de] yedimden müşterâ ve 
makbûz ceviz ve ıhlamur, kayın ve ....? bahâlarından mezbûrûn zimmetlerin-
de bin beş yüz akçe hakkım zuhûr etmekle meblağ-ı mezbûr bin beş yüz ak-
çemi mezbûrûn bana red ve teslîm ben dahi yedlerinden bi tamâmihâ ahz u 
kabz edip husûs-ı mezbûra ve târih-i kitâba gelince beynimizde cereyân eden 
sâir ahz u i‘tâya müte‘allika âmme-i da‘vâdan mezbûrûnun zimmetlerini ibrâ-i 
âmm-ı kātı‘ü’n-nizâ‘ eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. İlyas, Receb b. Osman, Ali 
b. ( ).

539 [88b-4] Fâtıma bt. Halil’in Ahmed b. Ramazan’la vakıf adına haksız 
olarak aldığı para hususunda sulh olduğu
Mahmiye-i İstanbul’da Unkapanı dâhilinde Elvanzâde mahallesinde sâkin iken 
bundan akdem vefât eden Evliyâ Ahmed Çelebi nâm kimesnenin zevc cihe-
tinden hasr[en] vârisesi olduğu lede’ş-şer‘ mütehakkik olan Fâtıma bt. Halil 
nâm hâtunun zevci ve tarafından husûs-ı âti’l-beyânı da‘vâ ve taleb ve kab-
za ve kendiye îsâle ve lede’l-iktizâ sulh ve ibrâya vekîl olduğu zâtını ma‘rifet-i 
şer‘iyye ile ârifân mahalle-i merkūme sükkânından el-Hâc Ebûbekir b. Ömer 
ve Hasan Beşe b. Mustafa şehâdetleri ile şer‘an sâbit olan Süleyman Çelebi 
b. Abdullah nâm kimesne meclis-i şer‘-i şerîf-i enverde mahmiye-i mezbûrede 
Harâccı Muhyiddin mahallesi mescidi şerîfi vakfına bi’l-fi‘l mütevellî olan işbu 
bâ‘isü’l-kitâb Ahmed Efendi b. Ramazan mahzarında ikrâr ve takrîr-i kelâm 
edip mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd büyût-ı 
adîdeyi müştemil menzilin arsası vakf-ı mezbûrdan olmağla ile’l-vefât müvek-
kilemin mûrisi müteveffât-ı mezbûrun izn-i mütevellî ile tasarrufunda olup eb-
niyesi dahi mülkü olup ba‘de vefâtihî ebniyesi müvekkileme irsen intikāl edip 
müteveffâ-yı mezbûr îcâr olunduğu üzre arsasiyçün ecr-i misli olan kırk akçeyi 
vakıf için alır iken mütevellî-i merkūm arsa-i merkūme için mezbûre Fâtıma’dan 
bi gayri hakkın yüz on esedî guruşunu ahz u kabz etmekle [89a] ber vech-i mu-
harrer makbûzu olan meblağ-ı mezbûr yüz on guruşu mütevellî-i mezbûrdan 
bi’l-vekâle taleb ve da‘vâ eylediğimde beynimizde nizâ‘-ı küllî vukû‘undan son-
ra muslihûn tavassut edip mütevellî-i merkūm benim ile yirmi beş guruş üze-
rine sulh oldukda ben dahi sulh-i mezbûru kabûl ve bedel-i sulh olan meblağ-ı 
mezbûr yirmi beş guruşu bi’l-vekâle ahz u kabz eylediğimden sonra bâkī sek-
sen beş guruşu bi’l-vekâle vakf-ı mezbûra teberru‘ eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Efendi el-Hatîb, Ahmed b. Veli, Yusuf Efendi el-İmâm, Bâli 
b. Mehmed, Mehmed b. İdris, Ali b. Şaban, Mehmed b. Mustafa, Yusuf Efendi 
el-İmâm.

540 [89a-1] Mehmed Çelebi b. Veli’nin kölesi Yusuf b. Abdullah’ı 
azat etmesi
Medîne-i Hazret-i Ebâ Eyyûb el-Ensârî -aleyhi rahmetü’l-Bârî- mahallâtından 
Kasımpaşa mahallesinde sâkin câbî Mehmed Çelebi b. Veli tarafından husûs-ı 
âti’l-beyâna ve ikrâr[a] vekîl olup vekâleti Ahmed Çelebi b. Abdi ve Süleyman 
Çelebi b. Mehmed nâm kimesneler şehâdetleri şer‘an sâbite olan Müezzin 
Mehmed Efendi b. Mustafa meclis-i şer‘-i şerîf-i enverde ve mahfil-i dîn-i 
münîf-i ezherde bi’l-vekâle ikrâr-ı tâm ve takrîr-i kelâm edip müvekkilim mezbûr 
Mehmed Çelebi kendiye rıkkını mu‘terif olan işbu orta boylu, açık kaşlı gök ala 
gözlü sarı sakallı Rûsiyyü’l-asl Yusuf b. Abdullah nâm abd-i memlûkümü hasbe-
ten lillâhi’l-meliki’l-Hallâk malımdan tahrîr ve i‘tâk ve zümre-i ahrâr-ı asliyyîne 
idrâc ve ilhâk eyledi ba‘de’l-yevm mevsûf-ı merkūm Yusuf ahrâr-ı asliyyîn gibi 
hür olup üzerinde velâ-i şer‘îden gayrı müvekkilimin hakkı bâkī kalmamışdır 
dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Abdüllatîf Efendi İmâm-ı Sofular, Mehmed Efendi b. Emrullah, 
Molla Mustafa b. Ramazan, Halil Çelebi b. ( ) İmâ[m]zâde, Hasan Beşe el-Attâr.

541 [89a-2] Seyyid Esad Efendi b. Abdurrahman’dan miras kalan 
dükkânların satılması
Husûs-ı âti’l-beyânı mahallinde ketb [ü] tahrîr için kıbel-i şer‘-i mutahhar-
dan matlûben irsâl olunan Mevlânâ es-Seyyid Abdülmu‘tî Efendi mahmiye-i 
İstanbul’da Şeyh Ebülvefâ mahallesinde vâki‘ merhûm es-Seyyid Esad 
Efendi’nin veresesi menzillerine varıp zeyl-i sahîfede muharrerü’l-esâmî 
adl-i sikāt müslimîn huzûrunda akd-i meclis-i şer‘-i âlî eyledikde mahalle-i 
mezbûrda sâkin iken bundan akdem vedâ‘-ı âlem eden merhûm es-Seyyid 
Esad Efendi b. Abdurrahman Efendi b. Ebülcûd Efendi’nin verâseti zevceteyn-i 
metrûketeyn Kerime bt. Abdullah ve Sâliha bt. Abdullah nâm hâtunlara ve sulbî 
kebîr oğulları fahrü’l-eşbâhati’l-müteşerri‘în es-Seyyid Hüseyin Efendi ve es-
Seyyid Abdüsselâm Efendi ve sulbiye kebîre kızları Şerife Ayşe Hâtun ve Şerife 
Ümmühâni Hâtun’a münhasıra olduğu şer‘an zâhir ve mütehakkik oldukdan 
sonra mûmâ-ileyhimâ es-Seyyid Hüseyin Efendi ve es-Seyyid Abdüsselâm 
Efendi ve merkūmât Kerime ve Sâliha ve Ayşe ve Ümmühâni zâtlarını ma‘rifet-i 







şer‘iyye ile ârifân fahrü’s-sâdât es-Seyyid Ebülbeşir Çelebi b. el-Hâc Selahaddin 
ve Beyzâde b. Abdülmennân ta‘rîfleriyle mu‘arrefât oldukdan sonra meclis-i 
ma‘kūd-ı mezbûrda, merhûm-ı mûmâ-ileyhin hemşîrezâdesi umdetü’l-eşrâf 
ve’l-a‘yân es-Seyyid Abdülkerim Çelebi b. el-merhûm el-Hâc Selahaddin mah-
zarında her biri ikrâr-ı sahîh-i şer‘î ve i‘tirâf-ı sarîh-i mer‘î kılıp mûrisimiz 
merhûm-ı mûmâ-ileyh Esad Efendi’nin terekesinden olup medîne-i Haleb 
dâhilinde Sevikat? Hanım demekle ma‘rûf olan sûkda vâki‘ şarkan Şeyh Said 
vakfı ve garben tarîk-i âm ve şimâlen Derihem? vakıf menzili ve kıbleten yine 
tarîk-i âm ile mahdûd bir birine muttasıl biri kasab ve biri bakkal iki bâb mülk 
dükkân-ı mevrûslarımızı bi cümleti’t-tevâbi‘ ve’l-levâhık ve kâffeti’l-hukūk ve’l-
merâfık bey‘-i bâtt-ı kat‘î ile mûmâ-ileyh es-Seyyid Abdülkerim Çelebi’ye bi saf-
katin vâhidetin yüz yirmi esedî guruşa bey‘ ve temlîk ol dahi iştiraâ ve temellük 
ve kabûl ve semen-i mezbûr yüz yirmi esedî guruşu bize edâ ve teslîm biz dahi 
yedinden bi tamâmihî ahz u kabz ve beynimizde iktisâm ettiğimizden sonra 
mârrü’l-beyân iki bâb kasab ve bakkal dükkânları mahallinde zabt ve tasarrufa 
müşterî-i mûmâ-ileyhi taslît eyledik ba‘de’l-yevm dükkâneyn-i mezbûreynden 
bir vechile alâka ve medhalimiz kalmayıp mûmâ-ileyh es-Seyyid Abdülkerim 
Çelebi’nin mülk-i müşterâları olmuşdur keyfe mâ yeşâ ve hasbe mâ yahtâr mu-
tasarrıf olsun dediklerinde gıbbe’t-tasdîki’ş-şer‘î husûs-ı mezbûru Mevlânâ-yı 
mezkûr mahallinde tahrîr ba‘dehû ma‘an irsâl olunan Mahmud Bey b. Mehmed 
ve Ahmed b. Abdullah ile meclis-i şer‘a gelip alâ vukū‘ihî inhâ ve takrîr etmeğin 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Fahrü’s-sâdâti’l-kirâm es-Seyyid Mahmud Çelebi b. el-Hâc 
Mehmed, umdetü’l-eşrâf es-Seyyid Bedri Çelebi b. el-Hâc Selahaddin, es-
Seyyid Abdülhâdi Çelebi b. Abdurrahman, Ahmed Çelebi Hekimzâde, İsmail 
Ağa b. Hasan, Mehmed Ağa b. İsmail, Mehmed Beşe b. Mehmed, Hasan Beşe 
b. Yazıcı, fahrü’l-a‘yân el-Hâc Süleyman Ağa b. Mehmed, Ahmed b. Abdi.

542 [89b-1, Arapça] Fâtıma bt. Mehmed’in Fâtıma bt. habbâz Mustafa 
adlı küçüğü evlat edinmesi (Tebennî)
İşbu mazmûnunda tebennîden bahseden sahîh ve şer‘î bir hüccettir. Hâkim, 
Fâtıma bt. habbâz Mustafa nâm sagīrayı, mahmiye-i Kostantıniyye mahallâtından 
Molla Haydar mahallesinde sâkine olan Fâtıma [bt.] Mehmed nâm hâtuna 
tebennî terbiyye ve iyâle için teslîm etti. O da sagīra-i mezbûreyi teslîm aldı. 
Sonra hâkim-i mûmâ ileyh mezbûre Fâtıma’nın talebiyle sagīra-i mezbûrenin 
nafakası için zeylde mezkûr târihden i‘tibâren râyic fi’l-vakt yevmî altı akçe 
farz ve takdîr etti ve kendisine meblağ-ı mefrûzu sagīra-i merkūmenin nafakası, 
kisvesi ve sâir levâzım-ı zarûriyyesi için sarf etmesine ve vakt-i hâcette istidâne 
edip sagīra-i mezbûreyi taleb hakkı kiminse ana rücû‘ etmesine izin verdi.
Cerâ zâlike ve hurrire fi’l-yevmi’t-tâsi‘ aşer min Şa‘bani’l-mu‘azzam sene seb‘a 
ve tis‘în ve elf.
Şuhûdü’l-hâl: İbrahim Çelebi b. Mahmud, Mustafa Çelebi b. el-Hâc, İbrahim 
Çelebi b. Ahmed, Mahmud b. Hasan

543 [89b-2] Ayşe Hatun’un vakıf menzildeki kullanım hakkını Ahmed 
Çelebi’ye devretmesi
Ashâb-ı hayrâtdan üstâd Hasan Şekîbî nâm sâhibü’l-hayrın sulbiye kebîre 
kızı ve ber mûceb-i şart-ı vâkıf zikri âtî menzile mutasarrıf olup mahmiye-i 
İstanbul’da Kazasker Mehmed Efendi mahallesinde sâkine Ayşe nâm hâtun 
ba‘de’t-ta‘rîfi’ş-şer‘î meclis-i şerîf-i enverde yine vâkıf-ı mezbûrun oğlu 
Mahmud’un oğlu işbu bâ‘isü’l-kitâb Ahmed Çelebi mahzarında bi tav‘ihâ ikrâr 
ve takrîr-i kelâm edip müteveffâ-yı mezbûrun evvelâ kendi nefsine ba‘dehû 
evlâdına ve evlâd-ı evlâdına batnen ba‘de batnin ve der gāib-i asl vakf eyledi-
ği mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd menzi-
lin fevkānî oda ve bir sofa ve bi’r-i mâyı ve kenîfi mezbûr Ahmed Çelebi ken-
di malıyla vakıf için binâ edip ve benim meskene ihtiyâcım olmayıp mezbûr 
Ahmed Çelebi meskene muhtâc olmağla binâ eylediği mahalde kendi sâkinler 
olmak üzre ben kasr-ı yed eyledim mezbûr Ahmed Çelebi mârrü’z-zikr men-
zilde sâkin olsun benim kat‘â nizâ‘ım yoktur dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-hâdî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İvaz Efendi b. Mehmed, Ahmed Efendi b. (  ), İbrahim Çelebi 
b. Ahmed, Mustafa Çelebi b. Ahmed.

544 [89b-3] İbrahim Çelebi b. Hasan’ın mülk arsasını Hacı İbrahim 
b. Ahmed’e sattığı
Mahmiye-i İstanbul’da Çoban Çavuş mahallesinde sâkin İbrahim Çelebi 
b. Hasan meclis-i şer‘-i şerîf-i enverde Saray-ı atîk sultânî teberdârlarından işbu 
râfi‘ü’l-kitâbü’l-müstetâb el-Hâc İbrahim Bey b. Ahmed mahzarında ikrâr-ı 
sahîh-i şer‘-i [ve i‘tirâf-ı] sarîh-i [mer‘î] kılıp mahalle-i mezbûrda vâki‘ bir ta-
rafdan çizmeci Ömer Çelebi menzili ve bir tarafdan birâderim Mustafa Çelebi 
menzili ve bir tarafdan benim menzil ve bir tarafdan merkūm el-Hâc İbrahim 
Bey menzili ile mahdûd tûlen on beş buçuk arzen on bi hesâb-ı terbî‘î yüz beş 
buçuk zirâ‘ olup bir su kuyusu ve taş duvar-ı kebîri müştemil olan mülk arsamı 
nukz-ı ma‘lûmu ve sâir tevâbi‘ ve levâhıkıyla ve cümle menâfi‘ ve merâfıkı ile 
bey‘-i bâtt-ı kat‘î ile merkūm el-Hâc İbrahim Bey’e bi safkatin vâhide dört yüz 
seksen bir guruş ile bir sülüs guruşa bey‘ ve temlîk ve teslîm ol dahi iştirâ ve te-
sellüm ve kabûl ettikden sonra semeni olan meblağ dört yüz seksen bir guruş-
la bir sülüs guruşu bana edâ ve teslîm ben dahi yedinden tamâmen ahz u kabz 
eyledim ba‘de’l-yevm arsa-i mahdûd cümle müştemilât ve nukzuyla müşterî-i 
merkūm el-Hâc İbrahim Bey’in mülk-i müşterâsı ve hakk-ı sırfı olmuşdur be-
nim aslâ alâka ve medhalim kalmamışdır dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam sene seb‘a ve tis‘în ve elf.
Şuhûdü’l-hâl: Yahya Efendi el-İmâm, el-Hâc Hüseyin Efendi b. Ahmed, Fazlı 
Efendi vekîl-i imâm, Mehmed Ağa b. Abdullah.

545 [89b-4] Mehmed b. İsmail’in Kerime bt. Süleyman’a ait eşya, menzil 
ve tarlalarını iade etmesi
Mahrûse-i Galata müzâfâtından Marmara nâhiyesine tâbi‘ Kalarak? nâm 
karye ahâlîsinden olup hâlâ İstanbul’da Ayasofya kurbunda müsâfiren 
sâkin Mehmed b. İsmail meclis-i şer‘-i şerîf-i enverde kız karındaşı kızı işbu 
bâ‘isetü hâze’l-kitâb Kerime bt. Süleyman nâm hâtun mahzarında ikrâr ve 
takrîr-i kelâm edip (...) mezbûr Kerime yedinde mülkü ve hakkı olup karye-i 
mezbûrede vâki‘ beynimizde ma‘lûmü’l-hudûd mülk menzilimiz içinde olan 
eşyâ-i ma‘lûmesini ve bir kıt‘a bağını ve mevâzi‘-i adîdede vâki‘ ma‘lûmü’l-
hudûd mecmû‘u on sekiz keyl tohum istî‘âb eder dört kıt‘a tarlasın altmış gu-
ruş bedel mukābelesinde bana ferâğ ve tefvîz ben dahi ittihâb [90a] ve kabz 
ve makbûz ve kabûl etmişdim hâlâ mezbûr Kerime ukūd-ı mezkûre cümle-
si benim cünûnum hâlinde vâki‘ olmuşdur deyû zikr olunan emlâk ve arâzi 
benden taleb ve da‘vâ etmekle beynimizde nizâ‘-ı küllî vâki‘ olmağın el-hâletü 
hâzihî ben hüsn-i rızâmla emlâk ve eşyâ ve zikr olunan dört kıt‘a tarladan 
kasr-ı yed edip ba‘de’l-yevm hibe ve tefvîz da‘vâsından fâriğ olup min ba‘d 
husûs-ı mezbûra müte‘allika da‘vâm yoktur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Subaşı Veli Ağa b. Mustafa, İbrahim Çelebi b. Ahmed, Mehmed 
Beşe b. Şemseddin, Abdurrahman Çelebi b. Şaban.







546 [90a-1] Hüseyin Beşe b. Mehmed’in bogasi dükkânındaki hissesini 
Hacı Süleyman b. Mehmed’e satması
Mahmiye-i İstanbul’da Gedikpaşa mahallesinde sâkin olup hâlâ Belgrad’da tur-
nacıbaşı Ahmed Ağa’nın hizmetinde olan Hüseyin Beşe b. Mehmed el-Hâ[c] 
Ali’nin vâlidesi ve tarafından husûs-ı âti’l-beyâna vekîl olup zât ma‘rifet-i 
şer‘iyye ile ârifân olan Mehmed Çelebi b. Ali ve Osman b. Receb nâm kimesne 
şehâdetleri ile şer‘an vekâleti sâbite olan Hatice bt. Ahmed nâm hâtun meclis-i 
şer‘-i şerîf-i enverde işbu bâ‘isü’l-kitâb el-Hâc Süleyman b. Mehmed nâm ki-
mesne mahzarında bi’l-vekâle ikrâr edip Ayasofya vakfından olup mahmiye-i 
mezbûrda Bezzâzistân-ı atîk kurbunda vâki‘ hudûdu beynimizde ma‘lûm 
icâreteyn-i ma‘lûmeteyn ile bir bâb bogasi dükkânından beş sehimden bir sehi-
mi oğlu mezkûr Hüseyin Beşe Bey’in taht-ı tasarrufunda olmağla mârrü’z-zikr 
bir sehim hissesi izn-i mütevellî ile mezbûr el-Hâc Süleyman’a otuz beş guruş 
bedel mukābelesinde ferâğ olunan meblağ-ı mezbûru bi’l-vekâle mezbûr el-Hâc 
Süleyman yedinden tamâmen ahz u kabz eyledim mârrü’z-zikr dükkânda oğ-
lum mezbûr Hasan Beşe’nin hissesi mezkûr sâdır olan ikrârını mezbûr el-Hâc 
Süleyman bi’l-muvâcehe tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Halîfe, Mustafa Bey Abdullah, keresteci Mehmed Bey 
b. Süleyman.

547 [90a-2] Hanîfe bt. Ahmed’in icâreteynli vakıf menzilini Hacı 
Mustafa b. Ahmed ve eşine satması
Mahmiye-i İstanbul’da Ferhad Ağa mahallesinde sâkine olup zâtı ma‘rifet-i 
şer‘iyye ile ârifân olan el-Hâc Ahmed b. Ali ve el-Hâc Mehmed b. Mehmed 
nâm kimesneler ta‘rîfleriyle mu‘arrefe olan Hanîfe bt. Ahmed nâm hâtun 
meclis-i şer‘-i şerîf-i enverde bâ‘isü’l-kitâb el-Hâc Mustafa b. Ahmed ile zev-
cesi Ümmühâni bt. Abdullah nâm hâtun mahzarlarında bi tav‘ihâ ikrâr-ı tâm 
ve takrîr-i kelâm edip merhûm Sunullah Efendi vakfından olup icâreteyn-i 
ma‘lûmeteyn ile taht-ı tasarrufumda olup mahalle-i mezbûrede vâki‘ iki tarafı 
vakf-ı mezbûrdan olup berber Mehmed ve Yusuf tasarruflarında olan menzil ve 
bir tarafdan Hüsameddin vakfından olup Fâtıma Hâtun tasarrufunda olan men-
zil ve bir tarafdan tarîk-i âm ile mahdûd bir bâb fevkānî oda ve bir köşk ve bir 
bâb tahtânî oda ve bir su kuyusu ve havlu ve kenîf ve bir mikdâr arsa-i hâliyeyi 
müştemil menzili, cümle tevâbi‘ ve levâhıkı ve kâffe-i menâfi‘ ve merâfıkı ile 
beş yüz elli beş guruş bedel mukābelesinde izn-i mütevellî ile mezbûrân el-Hâc 
Mustafa ve Ümmühâni’ye ferâğ ve tefvîz ve mezbûrân dahi ale’l-iştirâk tefevvüz 
ve kabûl ve kabz eylediklerinden sonra bedel-i mezbûru yedlerinden tamâmen 
ahz u kabz eyledim ba‘de’l-yevm menzil-i mahdûd-ı mezkûr mezbûrânın hakk-ı 
müfevvezleri olmuşdur keyfe mâ yeşâ ve yahtâr mutasarrıf olsunlar dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ahmed b. Ali, el-Hâc Mehmed b. Mehmed, es-Seyyid 
Abdullah Çelebi b. es-Seyyid İslâm, es-Seyyid İslâm b. es-Seyyid Mustafa, el-
Hâc İbrahim b. İbrahim, Abdurrahman? [b.] el-Hâc Osman, el-Hâc Süleyman 
b. Mustafa, Ahmed Beşe b. Abdullah.

548 [90a-3] Ahmed Beşe b. Abdullah’ın kendisine havale edilen borcu 
kabul eden Ali Bey’den alacağını talep etmesi
Mahmiye-i İstanbul’da Sultan Bayezid Hân -aleyhi’r-rahmetü ve’r-rıdvân- 
Câmi‘-i şerîfi kurbunda sâkin Ahmed Beşe b. Abdullah işbu bâ‘isü’l-kitâb 
Mehmed Çelebi b. Hasan meclis-i şer‘-i şerîf-i enverde Hasan Paşazâde Ali 
Bey’in mahzarında üzerine da‘vâ ve takrîr-i kelâm edip gāib ani’l-meclis Yusuf 
b. Abdullah nâm kimesne zimmetinde cihet-i karz-ı şer‘den seksen bir esedî 
guruş hakkım olmağla mezbûr Yusuf meblağ-ı mezbûru üçümüz bir meclis-
de iken mezbûr Ali Bey’in üzerine havâle-i sahîha-i şer‘iyye ile havâle eyledi-
ğinde her birimiz dahi havâle-i mezbûru kabûl etmişiken hâlâ mezkûr Ali Bey 
meblağ-ı mezbûru bana edâdan imtinâ‘ eder suâl olunup bana edâya tenbîh 
olunmak matlûbumdur dedikde gıbbe’s-suâl mezbûr Ali Bey cevâbında fi’l-
hakīka hâl bâlâda şer‘ ve beyân olunan minvâl üzre olup min ciheti’l-havâle 
meblağ-ı mezkûru müdde‘î-i mezbûra edâ ve teslîme mezbûr Ali Bey’e tenbîh 
olunup mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.

[90b] Şuhûdü’l-hâl: Ahmed Ağa b. Mehmed, Halil Ağa b. İbrahim, Mehmed 
Çavuş b. Abdullah, Mustafa b. Ali.

549 [90b-1] Yusuf Ağa b. Ahmed’in mülk menzil ve vakıf arsasını 
Hasan Efendi’ye satması
Vilâyet-i Anadolu’da Bolu sancağında Kızılbel kazâsına tâbi‘ Emre Sultan nâm 
karyede sâkin Yusuf Ağa b. Ahmed tarafından zikri âtî menzile bey‘ ve kabz-ı 
semene vekîl olup yine mezkûrûn etbâ‘ından Mustafa Beşe b. Oruc ve Hüseyin 
b. Mehmed nâm kimesneler şehâdetleriyle şer‘an vekâleti sâbite olan karındaşı 
Mehmed Ağa meclis-i şer‘-i şerîf-i enverde ve mahfil-i dîn-i münîf-i ezherde yine 
müvekkil-i mezbûrun birâderi işbu bâ‘isü’l-kitâbü’l-hâlî ani’l-irtiyâb umdetü’l-
müderrisînü’l-kirâm Hasan Efendi mahzarında bi’l-vekâle ikrâr-ı tâm ve 
takrîr-i kelâm edip işbu yedimde olan hüccet-i şer‘iyyede tastîr ve tahrîr ol-
duğu üzre müvekkilim mezbûr Yusuf Ağa’nın silk-i mülk-i sahîhinde münse-
lik olup mahmiye-i İstanbul’da Nevbethâne kurbunda Dâye Hâtun mahallesin-
de vâki‘ tarafeyni ve bir tarafı tarîk-i hâs ve bir tarafı tarîk-i âma müntehî olup 
hâriciyyesinde beş bâb fevkānî oda ve iki sofa ve bir abdest musluğu ve kenîf ve 
vustâda üç bâb oda ve bir kiler ve tahtında bir bâb ahır ve bir matbah ve bi’r-i 
mâ ve havlu ve dâhiliyyesi üç bâb fevkānî oda ve köşk ve iki sofa ve bir câmekân 
odası ve bir kubbeli hamam ve iki vustâî oda ve bir matbah ve altında vâki‘ bir 
bâb otluk anbarı ve bi’r-i mâ ve kenîf ve bir dib erik ağacı ve havluyu müşte-
mil olup arsasının temessük mûcebince mikdâr-ı mu‘ayyeninin merhûm Kemal 
Paşa vakfına senede üç yüz altmış akçe mukāta‘ası olup mâ‘adâ arsa ve ebniye-
si mülk olan menzil vekâlet-i mahkiyem hasebiyle mûmâ-ileyh Hasan Efendi’ye 
dört bin esedî guruşa tarafından îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve temlîk ve teslîm ve ol dahi iştirâ ve kabûl ve temellük ve tesellüm 
eyledikden sonra semeni olan meblağ-ı mezbûr dört bin esedî guruşu yedin-
den bi’t-tamâm ve’l-kemâl ahz u kabz eyledim ba‘de’l-yevm menzil-i mahdûd 
mûmâ-ileyh Hasan Efendi’nin mülk-i müşterâsıdır keyfe mâ yeşâ ve yahtâr mu-
tasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Es-Seyyid Mehmed Efendi b. İbrahim, Ali Bey b. (  ), es-Seyyid 
Hasan b. es-Seyyid Hüseyin, Mehmed b. el-Hâc Satılmış, İbrahim Çelebi 
b. Ahmed, Mustafa Çelebi b. Abdurrahman, Mustafa Çelebi b. el-Hâc Ahmed, 
Mehmed b. İdris.

550 [90b-2] Mihrimah Hatun bt. Abdurrahman Vakfı’na ait menzilin 
icâreteynli vakfa dönüştürerek kiracısı tarafından tamiri
Husûs-ı âti’z-zikrin mahallinde keşf ve tahrîr ve tahmîn ve takvîmi bâbında 
sâdır olan fermân-ı âlîşânîye imtisâlen bu def ‘a hâssa mi‘mârlarından Mustafa 
Halîfe b. Dede Mehmed Dârü’l-hilâfeti’l-aliyye Kostantıniyye el-mahmiyye 
ebvâbından Ayvansaray kapısı dâhilinde Koca Mustafa Paşa mahallesinde 
sâhibetü’l-hayr merhûme Mihrimâh Hâtun bt. Abdurrahman’ın evvelâ süknâsı 
kendi nefsine ba‘dehû tasarrufu mu‘takı Hüseyin b. Abdullah ba‘dehû mezbûr 
Hüseyin’in evlâdına ve evlâd-ı evlâd ve ba‘de’l-inkırâz mahalle-i mezbûr kur-
bunda Toklu Baba zâviyesi fukarâsına meşrûta vakıf menzil-i lâhıku’l-evsâfın 
üzerine varıp zeyl-i sütûrda isimleri mastûr müslimîn huzûrlarında akd-i 
meclis-i şer‘-i Muhammediyye olundukda menzil-i mevkūf-ı mezbûrun kıbel-i 







şerî‘at-i garrâdan bâ hüccet-i şer‘iyye hasbî mütevellîsi olan Hoca Ali imâmı 
Ali Efendi b. el-Hâc Mehmed meclis-i ma‘kūd-ı mezbûrda, mu‘tak-ı mezbûr 
Hüseyin’in sulbî oğlu ve menzil-i mezkûrûn ber mûceb-i şart-ı vâkıf tasarru-
funa meşrûtün-leh olup vilâyet-i Anadolu’da Yaylakābad kazâsı müzâfâtından 
Elmalı nâm karyede sâkin Ömer b. Hüseyin hâzır olduğu hâlde bâ‘isü hâze’r-
rakam el-Hâc Ömer Beşe b. Abdullah mahzarında bast-ı merâm ve takrîr-i 
kelâm edip mahalle-i mezbûrda vâki‘ mütevellîsi olduğum işbu bir tarafdan 
mezbûr el-Hâc Ömer Beşe mülkü ve bir tarafdan tarîk-i hâs ve bir tarafdan 
tarîk-i âm ile mahdûd hükm-i nukzda iki bâb fevkānî harâb odaları müştemil 
menzilin vech-i meşrûh üzre meşrûtün-lehi olan işbu hâzır bi’l-meclis Ömer 
karye-i mezbûrda sâkin olmağla menzil-i mezbûrân on üç seneden mütecâviz 
hâlî ve mu‘attal kalıp ebniye-i mevcûdesi bi’l-külliye harâb ve mâil-i türâb 
olup cânib-i vakıfla imâret ve meremmetine mu‘ayyen bir habbe olmayıp ve 
vakfiye-i ma‘mûlün-bihâdan tasarrufu meşrûta olduğu mastûr ve mukayyed ol-
mağın icâreteyn-i ma‘hûdeteyn ile îcâr olunmak cânib-i vakfa her vechile evlâ 
olunmasını iltimâs etmekle menzil-i mahdûd-ı mezkûru sûk-ı sultânîde ba‘de’l-
müzâyede ve gıbbe’l-inkıtâ‘i’r-rağbe icâre-i mu‘accele-i ma‘lûme ve ecr-i mis-
li olan beher şehr on akçe ecr-i müeccele [91a] ile mezbûr el-Hâc Ömer Beşe’ye 
tevliyyetim hasebiyle bi’l-izni’ş-şer‘î îcâr ve yedinde zabt ve tasarrufiyçün temes-
sük vermişdim el-hâletü hâzihî mezbûr el-Hâc Ömer Beşe menzil-i mevkūf-ı 
mezbûru îcâr mu‘accelesine mahsûb olmak üzre nukzuyla mahlût kendi ma-
lıyla imâret ve meremmet etmek murâd etmekle ben dahi vech-i meşrûh üzre 
imâret ve meremmete izin verdim hâlâ menzil-i mahdûd-ı mezkûrûn arsası 
mesâha ve nukz-ı mevcûdu tahmîn ve takvîm olunmak matlûbumdur dedikde 
gıbbe’t-tasdîki’l-mu‘teber mi‘mâr-ı mezbûr menzil-i mezkûrûn arsasını mesâha 
edip tûlen on beş buçuk ve arzen altı buçuk bi hesâb-ı terbî‘î yüz bir zirâ‘ arsa 
üzerine hükm-i nukzuyla olan kırk zirâ‘ ebniye ve seksen dört zirâ‘ taş duvarın 
kıymeti min haysi’l-mecmû‘ iki bin sekiz yüz seksen akçe olduğuna mi‘mâr-ı 
mezbûr ve sâir sikāt-ı makbûletü’l-kelimât ehl-i vukūf icmâ‘ ve ittifâk etmeğin 
mâ vaka‘a bi’t-taleb ketb olundu.
Fi’l-yevmi’s-sâmin min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ali Efendi el-İmâm, Mehmed Çavuş b. Abdullah, Musa 
Beşe b. İbrahim, el-Hâc Ahmed el-Bevvâb, Halil Bey.

551 [91a-1] İsayi v. Kirkor’un Yorgi v. Yani’de kefaletten dolayı 
alacağı olduğu
Mahmiye-i İstanbul’da Kâtib Kasım mahallesinde sâkin işbu bâ‘isü’l-vesîka İsayi 
v. Kirkor meclis-i şer‘-i şerîf-i enverde mahmiye-i mezbûrda Ayvansarayı kapısı 
dâhilinde sâkin Yorgi v. Yani muvâcehesinde üzerine da‘vâ ve takrîr-i kelâm edip 
yine mahalle-i mezbûrda sâkin Nikola nâm nasrânî zimmetinde bundan ak-
dem mülk menzil bahâsından dört yüz guruş ve otuz üç aded alaca bahâsından 
doksan dokuz guruş ile yedimden istidâne ve kabz eylediği yüz bir guruş ki 
cem‘an hakkım olan altı yüz guruş bi hükmi’l-kefâle hâlâ merkūm Yorgi’den ta-
leb eylediğimde edâdan imtinâ‘ eder suâl olunup alıverilmesi murâdımdır de-
dikde gıbbe’s-suâl ve akībe’l-inkâr, müdde‘î-i mezbûrdan sıdk-ı makāline bey-
yine taleb olundukda udûl-i müslimînden olup mahmiye-i mezbûrda Çakır 
Ağa mahallesinde sâkin sarrâc el-Hâc Ali b. Mustafa ile Tahta hanında sâkin 
tüccârdan Minad v. Müler? ve Samatya’da sâkin Agop v. Bedros li ecli’ş-şehâde 
meclis-i şer‘a hâzırûn olup isre’l-istişhâd fi’l-vâki‘ işbu mezbûr Yorgi müdde‘î-i 
mezbûr İsayi’nin zikr olunan Ayvansaray kapısı dâhilinde sâkin Nikola Nasrânî 
zimmetinde yedinden müşterâ ve makbûz Fenerkapısı dâhilinde vâki‘ lede’l-
ahâlî ma‘lûmü’l-hudûd mülk menzil bahâsından dört yüz guruş ve yüz üç alaca 
bahâsından doksan dokuz guruş ile yedinden istidâne ve kabz eylediği yüz gu-
ruş ki cem‘an hakkı olan altı yüz guruşa emr ve kabûlü hâviye kefâlet-i sahîha 
ile bizim huzûrumuzda kefîl oldu. Biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettikde mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Çelebi b. Hasan, İbrahim Çelebi b. Ahmed, Mehmed 
Çelebi b. İdris, Hasan b. Mehmed.

552 [91a-2] Emetullah bt. Mustafa’nın Yusuf Efendi 
b. Mehmed’den boşandığı
Mahmiye-i İstanbul’da Etmeydanı kurbunda sâkine Emetullah bt. Mustafa nâm 
Hâtun zâtını ma‘rifet-i şer‘iyye ile ârifân olan Mehmed b. Ahmed ve Mustafa 
b. Şaban ta‘rîfleriyle mu‘arrefe oldukdan sonra meclis-i şer‘-i şerîf-i enver-
de zevci Yusuf Efendi b. Mehmed nâm kimesne tarafından kendini tatlîk ve 
mehr-i müeccel ve nafaka-i iddetini teslîme vekîl olduğu mahrûse-i Üsküdar’da 
Atîk Vâlide Sultan câmi‘-i şerîfi kurbunda mekteb mu‘allimi Mehmed Efendi 
b. Osman ve Mehmed b. Mustafa şehâdetleriyle şer‘an sâbit olan bâ‘isü haze’l-
kitâb Mehmed Çelebi b. Mustafa mahzarında ikrâr ve takrîr-i kelâm edip zev-
cim mezbûr Yusuf Efendi beni tatlîka mezkûr Mehmed Çelebi’yi vekîl etmekle 
ol dahi vekâlet-i mezbûru kabûl işbu meclis-i şer‘de [ba‘de] isbâti’l-vekâle beni 
tatlîk etmekle mezbûr Yusuf Efendi zimmetinde ma‘kūdun aleyh olan dört bin 
akçe mehr-i müeccelimi ve nafaka-i iddet ve me’ûnet-i süknâm mukābelesinde 
dahi [91b] sekiz yüz akçe ki cem‘an dört bin sekiz yüz akçeyi bana teslîm ben 
dahi ahz u kabz ve tesellüm eyledim. Mehr ve nafakamdan zimmetinde hak-
kım kalmamışdır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mustafa 
Çelebi b. Abdurrahman, Mehmed b. Ahmed.

553 [91b-1] Cemile bt. Resul’ün Mustafa b. Halil’den boşandığı
Vilâyet-i Anadolu’da Hanlıca? kazâsına tâbi‘ Yalak nâm karye sâkinelerinden 
Cemile bt. Resul nâm hâtun tarafından husûs-ı âti’l-beyâna vekîl olduğu zâtı 
ma‘rifet-i şer‘iyye ile ârifân olup karye-i mezbûr ahâlîsinden Mustafa b. Abdullah 
ve Halil b. Mahmud nâm kimesneler şehâdetleri ile şer‘an sâbit olan li ebe-
veyn karındaşı Mustafa nâm kimesne meclis-i şer‘-i şerîf-i enverde müvekkile-i 
mezbûrenin zevc-i mutallıkı bâ‘isü hâze’l-kitâb Mustafa b. (…) [Halil?] mahza-
rında bi’l-vekâle ikrâr ve takrîr-i kelâme edip mezbûr Mustafa kız karındaşım 
mezbûre Cemile’yi bâyinen tatlîk etmekle zimmetinde mütekarrir ve ma‘kūdun-
aleyh olan sekiz bin akçe mehr-i müecceli ile bi’t-terâzî ta‘yîn olunan üç yüz 
akçe nafaka-i iddet-i mu‘ayyene ve me’ûnet-i süknâsı mukābelesinde mezbûr 
Mustafa emlâkinden olup karye-i mezbûrede vâki‘ müvekkilim mezbûr Cemile 
yedinden mazbûta olan bir re’s kara sığır öküzü ve bir re’s kara sığır ineği ve bir 
sagīr kazgan ve bir tava ve üç sahan ve iki saban demiri ve beynimizde ma‘lûm 
bir demir zincir verip ben dahi eşyâ-i mezkûreyi mehr-i mezbûr ve nafaka-i id-
det ve me’ûnet-i süknâsından müctemi‘ meblağ-ı mezbûr mukābelesinde kabûl 
edip hukūk-ı zevciyyete müte‘allika âmme-i da‘vâdan her birimiz âharın zim-
metini bi’l-asâle ve bi’l-vekâle ibrâ-i kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa b. Halil, Mustafa b. Mehmed, Mahmud b. Şaban, Ahmed 
Beşe b. Ali.

554 [91b-2] Hasan Paşa b. Süleyman’ın Mehmed Çavuş b. Süleyman’a 
olan borçlarının vârislerince ödemesi
Mahmiye-i İstanbul’da Soğanağa mahallesi sükkânından olup Ser-şıkk-ı evvel 
defterdârı oldukdan sonra Beç seferi avdetinde Temeşvar eyâletine mutasar-
rıf iken maktûlen vefât eden Hasan Paşa b. Süleyman b. Himmet’in sagīr oğlu 
Mehmed ve sagīre kızı Fâtıma’nın, terekesinin kabz ve düyûn-ı müsbetelerin edâ 
ve tesviye-i emirlerine kıbel-i şer‘den vasî nasb ve ta‘yîn olunan İbrahim Efendi 
b. Yusuf meclis-i şer‘-i şerîf-i enverde yine mahmiye-i mezbûre Mahmud Ağa 
mahallesinde sâkin işbu bâ‘isü’l-kitâb Mehmed Çavuş b. Süleyman mahzarın-
da bi’l-vesâye takrîr-i kelâm edip mezbûr Mehmed Çavuş bundan akdem Molla 
Gürânî mahallesinde sâkin olup cünûn-ı mutbık ile mecnûn olan İstanbul ağa-
sı Mehmed Ağa b. Hüseyin nâm müteveffânın hayâtında malını kabz ve düyûn-ı 
müsbetesi vârislerine edâ ve bi’l-cümle umûrunu ikāmet için kıbel-i şer‘den 
mansûb vasî olmağla mecnûn-ı mezbûrun cemî‘ malını kabz ve düyûn-ı müsbe-
tesiyçün dâyinlerine edâ edip yedinde habbe kalmamışiken merkūm Hasan Paşa 
Şıkk-ı sânî defterdârı bulunmağla mezkûr Mehmed Çavuş ihzâr ve İzvornik vâlisi 
olan Osman Paşa’nın mecnûn-ı mezbûrda bin guruş alacağı vardır ve mezbûr 
Osman Paşa bilâ-vâris fevt olup terekesi cânib-i beytülmâle âid olsa deyû mezbûr 
Mehmed Çavuş haps ve kendi malından meblağ-ı mezkûru bi gayri hakkın tahsîl 
ve ahz u kabz eylediğini mezbûr Mehmed Çavuş benden mukaddem husûs-ı 
mezbûr için kıbel-i şer‘-i mergûbdan mansûb vasî olan el-Hâc Abdülkerimzâde 
Ebûbekir Ağa muvâcehesiyle da‘vâ ve müdde‘âsını muvâcehesinde şuhûd-ı udûl 
ile şer‘an isbât edip ba‘de’t-tahlîfi’l-mu‘teber müteveffâ-yı mezbûr terekesinden 
red ve teslîme hükm-i şer‘î lâhık ve yedine hüccet-i şer‘iyye verildikden son-
ra vasiyy-i mezbûr el-Hâc Ebûbekir Ağa bin doksan altı senesi Zilka‘desi’nin 
on beşinci günü müteveffâ-yı mezbûrun Soğan [Ağa] mahallesinde vâki‘ muh-
terik mülk menzili arsasından mezbûr Mehmed Çavuş yedinde olan hüccet-i 
şer‘iyyede hudûdu mastûr tûlen yirmi ve arzen on bi hesâb-ı terbî‘î iki yüz zirâ‘ 
mülk menzil arsasını ikrâr ve ba‘dehû vâzı‘ü’l-alâmet mezkûr Mehmed Çavuş 
semen-i misli olan her zirâ‘ı bir buçuk guruşdan üç yüz guruşa bi’l-vesâye bey‘ 
ve teslîm ol dahi iştirâ ve tesellüm ve zikr olunan meblağ-ı mezbûr üç yüz guruş 
deyn-i mezbûrdan ol mikdâr takās edip hüccet-i şer‘iyye tahrîr olunmuşiken hâlâ 
dahi arsa-i mezbûreden bir tarafı yine Mehmed Çavuş’un müşterâsı olan arsa ve 
bir tarafdan ba‘zan es-Seyyid Mustafa mülkü ve ba‘zan yine arsa-i muhterika-i 
mezbûr ve bir tarafı tarîk-i âm ile mahdûd tûlen ve arzen [92a] bi hesâb-ı terbî‘î 
üç yüz zirâ‘ arsa dahi ifrâz ve alâmet-i fâsıla vaz‘-ı ile mümtâz kılındığından son-
ra semen-i misli idiği şer‘an zâhir ve müte‘ayyin olan her zirâ‘ı bir buçuk guruş-
dan dört yüz elli guruşa bi’l-vesâye ve bi’l-ezâni’ş-şer‘î bey‘ ve teslîm ol dahi iştirâ 
ve kabûl ve temellük ve tesellüm eyledikden sonra semeni olan meblağ-ı mezbûr 
dört yüz elli guruşu deyn-i bâkī-i mezbûr yedi yüz guruşdan dört yüz elli guru-
şa takās ol dahi mukāssa [ve] kabûl edip deyn-i mezkûrdan bin guruşdan yedi 
yüz elli guruşdan müteveffâ-yı mezbûrun zimmetini berî ve arsa-i mezbûreden 
defâ‘atle iştirâ eylediği cem‘an beş zirâ‘ mezkûr Mehmed Çelebi’nin mülk ve hak-
kıdır keyfe mâ yeşâ mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ömer Efendi b. Yusuf el-İmâm, Mehmed Efendi b. Yusuf el-
Müezzin, imâm İbrahim Çelebi b. Mehmed, Mi‘mâr Ahmed Beşe b. Abdullah, 
Veli b. Osman, es-Seyyid Mustafa b. Mahmud, el-Hâc Mehmed b. Kasım, Osman 
Ağa el-Mübâşir.

555 [92a-1] Yetim Musli’ye intikal eden sefine hissesinin vekil 
tarafından düşük fiyattan satıldığı Ahmed b. Kaya ile yetim 
vasîsinin sulh oldukları
Vilâyet-i Anadolu’da Gönye sancağında Viresne [Viçe?] kazâsına tâbi‘ Nemle? 
nâm karyede sâkin iken bundan akdem vefât eden Ali b. Mehmed’in sulbî sagīr 
oğlu Musli’nin tesviye-i umûru için kıbel-i şer‘den mansûb vasîsi olan el-Hâc 
Ahmed b. Abdullah meclis-i şer‘-i şerîf-i enverde işbu bâ‘isü’l-kitâb Ahmed Bey 
b. Kaya mahzarında bi’l-vesâye ikrâr ve i‘tirâf edip hâlâ mahrûse-i Galata’da 
merbût on sekiz zirâ‘ şayka ta‘bîr olunur sefînenin nısfı Süleyman Reis’in mül-
kü ve nısf-ı âharı müteveffâ-yı mezbûrdan sagīr-i mezbûra müntakil mülkü 
olup lâkin sagīr-i mezbûrun hissesi bey‘ olunmak enfa‘ ve evlâ olmağla ben 
bi’l-vesâye mârrü’z-zikr nısf hisseyi semen-i misli ile bey‘ ve kabz-ı semen 
ve semen-i mezbûru bana teslîme mezkûr Süleyman Reis’i vekîl eylediğimde 
ol dahi ba‘de’l-kabûli’l-vekâle mârrü’z-zikr nısf-ı sefîneyi bi’l-vekâle mezkûr 
Ahmed Bey’e yüz elli [bin] guruşa bey‘ ve kabz-ı semen edip lâkin mârrü’z-zikr 
sefîneyi mezkûr Ahmed Bey’e semen-i mislinden noksân-ı fâhiş ile iştirâ eyle-
di deyû mezbûr Ahmed Bey’den da‘vâ ve mârrü’z-zikr sefîne müddet-i medîde 
müzâyede olunup rağabât-ı nâs bi’l-külliye münkatı‘a oldukdan sonra mârrü’z-
zikr nısf-ı sefînenin semen-i misli yüz altmış bin guruş idiği sâbit ve mütehak-
kik olmağla mezbûr Ahmed Bey meblağ-ı mezbûr yüz altmış beş guruşu tekmîl 
etmek üzre on beş guruş dahi bana teslîm ben dahi bi’l-vesâye ahz u kabz eyle-
dim ba‘de’l-yevm husûs-ı mezbûra müte‘allika mezkûr ile kat‘â da‘vâ ve nizâ‘ım 
kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ali b. Mehmed, Mahmud Reis b. el-Hâc İbrahim, el-Hâc 
Ali b. İdris, Mehmed b. İdris.

556 [92a-2] İvaz b. Yancı’nın Ağya v. Karabet’te kefaletten dolayı 
alacağı olduğu
Mahmiye-i İstanbul’da Vezir hanında sâkin işbu bâ‘isü’l-vesîka İvaz v. Yancı 
nâm Ermeni meclis-i şer‘-i şerîf-i enverde bundan akdem hâlik olan Karabet 
v. Papa’nın sulbî kebîr oğlu Ağya nâm Ermeni muvâcehesinde üzerine da‘vâ ve 
takrîr-i kelâm edip târih-i kitâbdan yedi sene mukaddem mezbûr Karabet ve 
gāib ani’l-meclis Nazar ve karındaşım hâzır bi’l-meclis Bünyad nâm Ermeniler, 
Mustafa Ağa b. Hasan nâm kimesneden bin yedi yüz yirmi beş esedî istidâne 
ve kabz ve meblağ-ı mezbûrdan her biri âharın zimmetine lâzım gelen meb-
lağı emir ve kabûlü hâviye kefâlet-i sahîha-i şer‘iyye ile kefîl oldukdan son-
ra mezbûr Nazar kable’l-edâ gaybet edip ve mezbûr Mustafa Ağa merkūmân 
Karabet ve Bünyad’ı huzûr-ı hâkimü’ş-şer‘a ihzâr edip mezbûrân husûs-ı 
merkūmu ikrâr etmeleriyle meblağ-ı mezbûr bin yedi yüz yirmi beş guruşu 
asâleten ve vekâleten edâya hükm-i hâkimü’ş-şer‘î lâhık oldukdan sonra mezbûr 
(...) mezbûrân Karabet ve Bünyad’ın asâleten ve vekâleten zimmetlerine edâsı 
lâzım gelen meblağı emr ve kabûlü hâviye kefâlet-i sahîha-i şer‘iyye ile kefîl ol-
duğumuzdan sonra mezbûr Karabet meblağ-ı mezbûru edâ için cânib-i şer‘den 
haps olundukdan oğlu mezbûr Ağya babası mezkûr Karabet’in asâleten ve 
vekâleten zimmetine edâsı lâzım gelen meblağ-ı mezbûr emriyle kefîl olup ve 
mezbûr Karabet meblağ-ı mezbûru kable’l-edâ hâlik olup deyn bi hükmi’l-kefâle 
meblağ-ı mezbûru mezbûr Mustafa Ağa’ya edâya ve teslîm eylediğimden sonra 
bâlâda şerh ve beyân olunan meblağ-ı mezbûru mezbûrân Karabet ve Nazar ve 
Bünyad’ın ikrâz ve teslîm eyledikleri Zaharya nâm Ermeni’den tahsîl için harc u 
sarf olunan kadr-i ma‘rûf meblağdan [92b] mâ‘adâ sekiz yüz elli guruşu ahz ve 
istîfâ edip bâkī sekiz yüz elli guruşdan kefâletine binâen mezbûr Ağya’ya edâsı 
lâzım gelen dört yüz yirmi beş guruşu taleb eylediğimde bana edâdan imtinâ‘ 
eder suâl olunup bana edâya tenbîh olunmak matlûbumdur dedikde mazmûnu 
min külli’l-vücûh takrîr-i meşrûhuna mutâbık hüccet-i şer‘iyye dahi ibrâz et-
meğin gıbbe’s-suâl mezbûr Ağya cevâbında baba[mı]z mezkûr Karabet ve Nazar 
ve Bünyad’ın bâlâda şerh olunan minvâl üzre mezkûr Mustafa Ağa’dan bin yedi 
yüz guruş istidâne ve kabz ve meblağ-ı mezbûrdan her biri âharın zimmetine 
edâsı lâzım gelen meblağı emr ve kabûlü hâviye kefâlet-i sahîha ile kefîl olduk-
larından sonra mezbûr İvaz dahi vech-i meşrûh üzre meblağ-ı mezbûra em-
riyle kefîl olup bi hükmi’l-kefâle edâsını ikrâr lâkin kendinin vech-i muhar-
rer babası mezbûrun zimmetine lâzım gelen meblağ-ı mezbûre kefâletini inkâr 
edicek müdde‘î-i mezbûrdan müdde‘âsına beyyine taleb olundukda mahmiye-i 
mezbûrede Salma Tomruk mahallesinde sâkin udûl-i müslimînden Derviş 
b. Hasan ve Abdullah Yazıcı b. Yusuf nâm kimesneler li ecli’ş-şehâde meclis-i 
şer‘a hâzırân olup istişhâd olundukda fi’l-vâki‘ işbu mezkûr Ağya derûn-ı hüc-
cetde mastûr olduğu üzre babası mezbûr Karabet’in asâleten ve kefâleten zim-
metine edâsı lâzım gelen meblağ-ı mezbûr bin yedi yüz yirmi beş guruşu ba‘de 
hükmi’ş-şer‘î tahsîl için haps olundukda oğlu kefâlet-i şer‘a kefîl olmuşidi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 







şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle olma-
ğın mûcebiyle ba‘de’l-hükmi’ş-şer‘î ve’l-kazâi’l-mer‘î işbu vesîka bi’t-taleb ketb 
olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mehmed 
b. İdris, Mustafa Çelebi b. Abdurrahman.

557 [92b-1] Fâtıma bt. Cafer Paşa’nın Emine Hanım bt. Mehmed 
aleyhindeki bahçe davasında haksız olduğu
Asrında kapudân oldukdan sonra fevt olan merhûm Cafer Paşa’nın sulbiye 
kebîre kızı ve hasren vârisesi olduğu şer‘an sâbit ve mütehakkik olup mahrûse-i 
Üsküdar’da el-Hâc Cafer mahallesinde sâkine Fâtıma Hanım ba‘de’t-ta‘rîfi’ş-
şer‘î saray-ı kāimmakām-ı hazret-i sadr-ı a‘zamîde ma‘kūd meclis-i şer‘-i şerîf-i 
âlîde mahrûse-i Galata müzâfâtından Kuruçeşme nâm karyede sâkin iken 
mukaddemâ vefât eden Mehmed Ağa’nın sulbiye kebîre kızı ve hasren vârisesi 
olup merhûm Cafer Ağa vakfından karye-i mezbûrede vâki‘ bir tarafı Nasuh 
Paşa bahçesi ve bir tarafı Ömer Ağa menzili ve bir tarafı sâhil-i bahr ve bir tarafı 
vâdi ile mahdûd dâhiliyye ve hâriciyyesi büyût-ı adîde ve hamam ve kusûrunu 
ve bir mâ-i cârîyi müştemil hadîkaya meşrûtiyyet üzre mutasarrıf olan işbu 
hâmiletü’l-kitâb Emine Hâtun mahzarında üzerine da‘vâ ve takrîr-i kelâm edip 
mârrü’l-beyân hadîkanın vakfiye-i ma‘mûlün-bihâsında ancak tasarrufu kendi-
ye meşrût olup tevliyyeti âhara meşrûta iken mezbûre Emine Hâtun’un baba-
sı müteveffâ-yı mezbûr Mehmed Ağa’nın kırk bir senesinde hadîka-i mezbûreyi 
fuzûlen müteveffâ-yı mezbûr Cafer Paşa’ya hayâtında dokuz yük akçeye icâre-i 
mu‘accelesinden on bin akçe müeccele ile bilâ-ta‘yîn-i müddet îcâr ve teslîme 
ol dahi istîcâr ve tesellüm ve meblağ-ı mezbûr dokuz yük akçeyi merkūm 
Mehmed Ağa’ya def ‘ ve teslîme ol dahi ahz u kabz ve mesârif-i lâzımesine sarf-
la istihlâk ettiğinden sonra merkūm Cafer Paşa hadîka-i mezkûreyi üç sene zabt 
edip ba‘dehû fevt oldukda mücerred yedinde bulunmağla hadîka-i mezkûre 
mülkü olmak üzre taraf-ı şehriyârîden kabz ve merhûme ve mağfûrun-lehâ 
Ayşe Sultan hazretlerine verilip ol dahi otuz sene tasarruf edip fevt oldukda 
hadîka-i mezbûre mûceb-i şart-ı vâkıf mezbûre Emine Hâtun’a hükm ve teslîm 
olunup el-yevm tasarrufunda olmağla babası müteveffâ-yı mezbûr Mehmed 
Ağa hadîka-i mezkûreyi ber vech-i muharrer îcârı sahîha olmamağla mezbûr 
Mehmed Ağa’nın târih-i mezkûrda mu‘accele olmak üzre bi gayri hakkın kabz 
ve istihlâk eylediği meblağ-ı mezbûr dokuz yük akçemi makbûzu olan tereke-i 
müteveffâ-yı mezbûrdan mezkûre Emine Hâtun’dan taleb eylediğimde bana edâ 
ve teslîmden imtinâ‘ eder suâl olunup teslîme tenbîh olunması matlûbumdur 
dedikde gıbbe’s-suâl mezbûre Emine Hâtun cevâbında babası müteveffâ-yı 
mezbûrun terekesini kabz ve mezbûr Mehmed Ağa Hadîka-i mezkûreyi vech-i 
meşrûh üzre îcâr ve teslîm ve mu‘accele-i merkūme dokuz yüz akçeyi kabz ve 
istihlâkini bi’l-külliye inkâr ettiğinden sonra mâ‘adâ mezbûre Fâtıma Hanım 
bin yetmiş yedi senesi Cemâziyelevvel’inde İstanbul kadısı olan Pîrîzâde demek-
le şehîr a‘lemü’l-ulemâ’i’l-fihâm Mustafa Efendi b. Mehmed huzûrunda husûs-ı 
mezbûru benden da‘vâ edip müdde‘âsını isbât edemeyip şer‘an bana yemîn 
vermekle mezbûre bî-vech mu‘ârazadan men‘ ve yedimde hüccet-i şer‘iyye ve-
rilmişdi deyû mûmâ-ileyh imzâsıyla mümzât ve hatmiyle mahtûme ve hatt-ı 
hümâyûn-ı sa‘âdet-makrûn-ı sultânî ile mu‘anven hüccet-i şer‘iyye ibrâz edip 
muvâcehesinde feth ve kırâat olundukda mazmûnu min külli’l-vücûh takrîr-i 
meşrûhuna mutâbık bulunmağın gıbbe’l-istintâk mezkûre Fâtıma [93a] Hanım 
mazmûn-ı hüccet-i mezkûreyi bi tav‘ihâ ikrâr ve i‘tirâf etmeğin mûcebiyle 
mezbûre, bî-vech mu‘ârazadan men‘ olunup işbu vesîka bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Umdetü erbâbü’t-tahrîr ve’l-kalem tezkireci Mustafa Efendi, zah-
rü ashâbü’t-tastîr ve’r-rakam tezkireci Handan Efendi, umdetü’l-eşbâh ve’l-a‘yân 
çavuşbaşı Ali Ağa, zahrü’l-eşbâh muhzır İbrahim Ağa.

558 [93a-1] Vefat eden Mustafa Beşe’nin terekesini vârislerinin 
teslim alması
Vilâyet-i Anadolu’da Küre-i nühâs kazâsına tâbi‘ Avşarlar nâm karye ahâlîsinden 
olup Otuzbirinci bölük yoldaşlarından iken bundan akdem vefât eden Mustafa 
Beşe nâm kimesnenin babası Receb b. Ahmed b. Abdullah ile vâlidesi Ayşe 
bt. Mehmed nâm hâtuna münhasıra olduğu mütehakkik oldukdan sonra kendi 
tarafından asîl olup merkūm Receb tarafından vech-i âtî üzre vekâlet iddi‘â eden 
bâ‘isü hâze’l-vesîka merkūme Ayşe meclis-i şer‘-i şerîf-i enverde müteveffâ-
yı mezbûrun vasîsi olmağla terekesine vâzı‘ü’l-yed olan İbrahim Efendi b. İsâ 
mahzarında üzerine da‘vâ ve takrîr-i kelâm edip ben müteveffâ-yı mezbûrun 
vâlidesi ve merkūm Receb babası ve verâseti bize münhasıra olup ve mezbûr 
Receb müteveffâ-yı mezbûrun terekesinden hissesini vâzı‘ü’l-yed olan mezbûr 
İbrahim Efendi’den da‘vâ ve kabz ve kendiye îsâle tarafından beni vekîl, ben 
dahi kabûl etmekle suâl olunup tereke-i müteveffâ-yı mezbûru bana teslîme 
tenbîh olunmak matlûbumdur dedikde gıbbe’s-suâl mersûm İbrahim Efendi 
cevâbında müteveffâ-yı mezbûrun terekesine vaz‘-ı yedini ve mezbûrânın ber 
vech-i muharrer verâsetlerini ikrâr lâkin müdde‘iye-i mezbûrenin ber vech-i 
muharrer vekâletini inkâr edicek müdde‘î-i mezbûrdan müdde‘âsını mü-
beyyine beyyine taleb olundukda udûl-i müslimînden olup kazâ-i mezbûra 
tâbi‘ Buyran nâm karye ahâlîsinden Mehmed b. Abdülfettâh ve Mustafa [b.] 
Derviş ve Ahmed Beşe b. Resul nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müteveffâ-yı mezbûrun baba-
sı mezbûr Receb b. Ahmed b. Abdullah müteveffâ-yı mezbûr Mustafa Beşe’nin 
terekesinden kendiye isâbet eden hissesini vâzı‘ü’l-yed olan merkūm İbrahim 
Efendi’den da‘vâ ve taleb ve kabza ve kendiye îsâle merkūme Ayşe Hâtun’u bi-
zim huzûrumuzda vekîl edip ol dahi vekâlet-i mersûmeyi kabûl eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle müdde‘iye-i mezbûrenin ber vech-i muharrer vekâletine ba‘de’l-
hükmi’ş-şer‘î müteveffâ-yı mezbûrun terekesini müdde‘iye-i mezbûre Ayşe’ye 
teslîme vasiyy-i mezbûr İbrahim Efendi’ye tenbîh olundukdan sonra merkūm 
Ayşe Hâtun meclis-i şer‘de ikrâr ve takrîr-i kelâm [edip] mezbûr İbrahim Efendi 
müteveffâ-yı mezbûrun terekesinden ancak iki yüz guruşuna vaz‘-ı yed etmek-
le merkūm İbrahim Efendi meblağ-ı mezbûrun iki yüz guruşunu bana teslîm 
ben dahi asâleten ve vekâleten ahz u kabz edip husûs-ı mezbûra müte‘allika 
da‘vâdan merkūm İbrahim Efendi’nin zimmetini bi’l-asâle ibrâ ve iskāt eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Efendi el-İmâm, el-Hâc Veli b. Ali, Mehmed Kethüdâ 
b. Ahmed, Mustafa Beşe b. ( ), el-Hâc Hüseyin b. ( ), ve gayruhüm mine’l-hâzırîn.

559 [93a-2] Rodolko v. Espo’nun yapağıcı Yako v. Yahud’da 
alacağı olması
İngiltere tüccârından olup hâlâ mahrûse-i Galata’da Bereketzâde mahallesin-
de sâkin Rodolko v. Espo nâm müste’men meclis-i şer‘-i şerîf-i enverde tâife-i 
yahudun Erdel cemâ‘atinden olup Ortaköy’de sâkin iken bundan akdem hâlik 
olan Kohen demekle ma‘rûf yapağıcı Yako v. Yahud nâm yahudinin evlâd-ı 
sıgārının tesviye-i emirleriyçün kıbel-i şer‘den mansûb vasîleri olmağla tere-
kesine vâzı‘ü’l-yed olan Rafayel v. Vadso nâm yahudi muvâcehesinde üzerine 
da‘vâ ve takrîr-i kelâm edip târih-i kitâbdan on dört ay mukaddem frengî altın 
tebdîl etmek için bin guruşluk para ve bin dört yüz elli sekiz guruşluk şerîfî al-
tın cem‘an iki bin dört yüz elli sekiz guruşumu hâlik-i merkūm Kohen Yako’ya 
hayâtında alâ tarîki’s-sarf def ‘ ve teslîm ol dahi yedimden ahz u kabz ettiğinden 
sonra kable teslîmi’d-deyn merkūm hâlik olmağın hâla vasiyy-i mezbûre suâl 
olunup meblağ-ı mezbûr cem‘an iki bin dört yüz elli sekiz guruşumun ayniyâtı 
mevcûd ise a‘yânını, müste[h]leke ise hâlik-i mezbûre terekesinden bana red ve 
teslîme tenbîh olunmak matlûbumdur dedikde gıbbe’s-suâl vasiyy-i merkūm 
cevâbında hâlik-i mezbûrun terekesine bi’l-vesâye vaz‘-ı yedini ikrâr lâkin 
husûs-ı mezbûru inkâr edicek müdde‘î-i mezbûrdan sıdk-ı makāline muvâfık 
beyyine taleb olundukda cemâ‘at-i mezbûreden olup mârrü’z-zikr Ortaköy’ünde 
sâkin Avram v. Mosi ve Yako v. Abram nâm yahudiler li ecli’ş-şehâde meclis-i 
şer‘a hâzırân olup isre’l-istişhâd fi’l-hakīka târih-i kitâbdan on dört ay mukad-
dem işbu müdde‘î-i mezbûr Rodolko frenk altınla tebdîl etmek için bin gu-
ruşluk para ve bin dört yüz elli sekiz guruşluk şerîfî altın cem‘an iki bin dört 
yüz elli sekiz guruşunu …? demekle ma‘rûf [93b] olan hâlik-i mezbûr yapağıcı 
Yako’ya hayâtında bizim huzûrumuzda alâ tarîki’s-sarf def ‘ ve teslîm ol dahi ye-
dinden ahz u kabz etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye ettiklerinde ba‘de ri‘âyeti şerâiti’l-
kabûl şehâdetleri makbûle olup müdde‘î-i mezbûr red ve tahlîf-i şer‘î ile tahlîf 
olundukdan sonra mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed Kethüdâ-yı muhzırân, İbrahim Çelebi 
b. Ahmed, Mehmed Çelebi b. İdris, Ebûbekir b. Hüseyin.

560 [93b-1] Raziye Hatun Vakfı’na ait binanın icâreteyn yoluyla 
kiraya verilmesi
Mine’l-keşşâf
Husûs-ı âti’z-zikrin mahallinde ketb [ve] tahrîri için savb-ı şer‘den bi’l-[il]timâs 
irsâl olunan Mevlânâ Ebûbekir Efendi b. Abdülkerim mahmiye-i İstanbul’da 
Bâli Ağa mahallesinde vâki‘ zikri âtî menzile varıp zeyl-i kitâbda muharrerü’l-
esâmî müslimîn huzûrlarında akd-i meclis-i şer‘-i mübîn eyledikde merhûm 
Raziye Hâtun nâm sâhibü’l-hayrın vakf ve evlâdiyyet ve meşrûtiyyet üzre bi’l-fi‘l 
mütevellî olan es-Seyyid Mustafa Çelebi b. es-Seyyid Mustafa meclis-i ma‘kūd-ı 
mezbûrda bi’t-tevliyye takrîr-i kelâm ve ta‘bîr ani’l-merâm edip işbu bir taraf-
dan ba‘zan saka Yusuf ve ba‘zan yoğurtçu Mustafa menzilleri ve iki tarafdan 
Mustafa Çelebi menzil[i] ve bir tarafdan tarîk-i âm ile mahdûd ve fevkānî ve 
tahtânî dört bâb köhne oda ve bi’r-i mâ ve cüneyneyi müştemil menzilin tasar-
rufu mezbûre Raziye Hâtun’un evlâd-ı evlâdına meşrûta vakfı ve ben merkūm-ı 
mezbûrenin evlâd-ı evlâdından olup menzil-i mezbûrun tasarrufu ber mûceb-i 
şart-ı vâkıf hakk-ı meşrûtam olmağın lâkin menzil-i mezbûrun devr-i eyyâm 
ile müşrif-i harâb ve mâil-i türâb [ve] cânib-i vakfımdan binâ ve ta‘mîre 
müsâ‘id olmamağla icâre-i mu‘accele ve müeccelem misli ile âhar[a] îcâr olun-
mak cânib-i vakfa her vechile evlâ [ve] enfa‘ olmağın husûs-ı mezbûr vukūf-ı 
tâmmı olan mahalle-i mezbûre ahâlîsinden istihbâr olunup haberleri tahrîr ve 
ber vech-i muharrer âhara îcâr kıbel-i şer‘den bana izin verilmek matlûbumdur 
dedikde husûs-ı merkūma vukūf-ı tâmmı olup mahalle-i mezbûr ahâlîsinden 
kemhacı Ahmed Çelebi b. Hasan ve Osman Çelebi b. Nurullah ve Mustafa 
Çelebi [b.] Hüseyin nâm kimesnelerden istihbâr olundukda fi’l-hakīka işbu 
hudûd-ı mezbûr ile mahdûd olan mârrü’z-zikr menzilin tasarrufu merhûm-ı 
mezbûr Raziye Hâtun evlâd-ı evlâdına meşrûta vakıf ve menzil-i mezbûr es-
Seyyid Mustafa Çelebi merhûm-ı mezbûrenin evlâd-ı evlâdından olup menzil-i 
merkūm mürûr-ı eyyâm [ile] müşrif-i harâb ve mâil-i türâb olup cânib-i va-
kıfdan binâ ve ta‘mîre müsâ‘ade olmamağla icâre-i mu‘accele ve müeccele mis-
li ile âhara îcâr olunmak cânib-i vakfa her vechile evlâ ve enfa‘dır deyû her biri 
haber vermeğin vâki‘ hâli Mevlânâ-yı mezbûr mahallinde ketb [ve] tahrîr edip 
ba‘dehû ma‘an ba‘s olunan Receb b. Şaban ve Mehmed b. Ahmed ile meclis-i 
şer‘a gelip alâ vukū‘ihî inhâ ve takrîr etmeğin menzil-i mezbûru ber vech-i mu-
harrer âhara îcâre misli [ile] şer‘den mütevellî-i mezbûra izin vermeğin mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Es-Seyyid Efendi b. Mehmed Efendi, Süleyman Çelebi b. Mehmed, 
İsâ b. Maden, Mustafa Çelebi b. Mehmed Beşe.

561 [93b-2] Şaban Beşe b. Ali’nin terekesinin vârislerine teslimi
Mine’l-keşşâf
Hâlâ medîne-i Kayseriye kadısı olan umdetü’l-mevâli’l-izâm Mustafa Efendi 
tarafından hat ve hatmi hâvî ve târih-i kitâb sene[si] Cumâdelâhiresi’nin yir-
mi iki yevmiyle müverrah kitâb-ı nakl-i şer‘î vârid olup mazmûnu medîne-i 
Kayseriye’de Sultan mahallesi sâkinelerinden Mümine ve Hatice bt. Ali Beşe 
b. el-Hâc Şaban nâm hâtunlardan ber vech-i âtî da‘vâ-yı sahîha-i şer‘iyye ile 
mesbûk istişhâd-ı şer‘î sudûrundan sonra medîne-i mezbûrda Ahî Ali mahallesi 
sükkânından es-Seyyid Mahmud Çelebi b. Süleyman Ağa b. Sefer Bey ve Yunus 
b. Musli b. Veli nâm kimesneler nakl ve tahvîl için mahall-i cerh ve ta‘dîlinde her 
biri edâ-i şehâdet-i şer‘iyye edip fi’l-asl medîne-i mezbûr ahâlîsinden olup bun-
dan akdem Dergâh-ı âlî yeniçerilerinin ocağında hâlâ kîsedâr olan umde[tü] 
erbâbü’l-iclâl Veli Efendi b. Ali Bey mahmiye-i İstanbul’da Evlice [mahallesin-
de] sâkin [iken] vefât eden [94a] terekesi mûmâ-ileyhin yedinde mazbût ol-
duğu mesmû‘um olan Otuz Dört sekbânlara mahsûs oda neferâtından Şaban 
Beşe b. Ali Beşe b. el-Hâc Şaban ile müsteşhidîn-i mezbûretân Mümine [ve] 
Hatice li ebeveyn karındaşlar olup babaları adı mezbûr Ali Beşe ve anaları adı 
Rahime ve cedleri adı mezbûr el-Hâc Şaban ve maskat-ı re’sleri mârrü’z-zikr 
Sultan mahallesidir müteveffâ-yı mezbûr Şaban Beşe’nin verâseti li ebeveyn 
kız karındaşları mezbûretân Mümine ve Hatice’ye münhasıradır gayrı vârisi ve 
terekesine müstahıkk-ı âhar olduğu ma‘lûmumuz değildir hâlâ müsteşhidetân-ı 
mezbûretân için müteveffâ-yı mezbûrun terekesini vâzı‘ü’l-yed olan mûmâ-
ileyh Veli Efendi’den ve sâir vaz‘-ı yed edenlerden hakk-ı taleb ve ahz vardır 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri makbûle ol-
dukdan sonra müsteşhidân-ı mezbûretân tereke-i mezbûreyi mûmâ-ileyhden 
ve sâir vaz‘-ı yed edenden taleb ve da‘vâ ve ahz u kabz ve kendilere îsâle ve 
kabz ve îsâl mütevakkıf olduğu umûrun küllîsine tarafından işbu nâkilü’l-kitâb 
Mustafa b. Ahmed’i vekîl ve nâib-i menâb nasb ve ta‘yîn eylediklerinde ol dahi 
vekâlet-i mezbûreyi kabûl eylediğini hâvî bulunmağın vekîl-i mezbûr Mustafa 
taleb ve da‘vâsıyla kitâb-ı mezbûr mûmâ-ileyh Veli Efendi’nin hâlâ kethüdâsı ve 
vekîli olan Mehmed Ağa b. Mahmud muvâcehesinde feth ve kırâat ve istintâk 
olundukda merkūm Mehmed Ağa cevâbında müteveffâ-yı mezbûrun terekesine 
vâzı‘ü’l-yedini ikrâr lâkin kitâb-ı mezbûrun müşârün-ileyh Mustafa Efendi ta-
rafından vürûdunu inkâr edicek vekîl-i merkūm Mustafa’dan kitâb-ı mezbûrun 
vürûduna muvâfık beyyine taleb olundukda zeyl-i kitâbda merkūmü’l-esâmî 
olup şuhûdü’t-tarîk olan Kayseriyeli Yusuf b. Musli b. Veli ve Mehmed b. Veli 
b. Receb nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-vâki‘ hâlâ medîne-i Kayseriye kadısı olan müşârün-ileyh 
Mustafa Efendi b. Veli b. Mustafa işbu kitâb-ı nakli bizim üzerimize kırâat edip 
huzûrumuzda imzâ ve mühürleyip hat ve hatmine bizi işhâd ve isimlerimi-
zi zeyline tahrîr eylemişdir işbu kitâb-ı mezbûrun zeylinde olan hat ve hatm 
hâkim-i müşârün-ileyh Mustafa Efendi’nin hat ve hatmi olduğuna şâhidleriz 
şehâdet dahi ederiz deyû her biri edâ-i şehâdet-i şer‘iyye ettiklerinde müdde‘î-i 
mezbûr için Mustafa’ya teslîm etmek üzre mezbûr Mehmed Ağa’ya tenbîh olu-
nup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Efendi b. Ramazan, el-Hâc b. Mustafa, İbrahim Çelebi 
b. Ahmed, Mustafa Ağa, Ahmed Odabaşı b. Abdullah, İvaz Odabaşı b. Abdullah.

562 [94a-1] Emine bt. Abdullah’ın câriye davasının reddi
Mahmiye-i İstanbul’da Kadı çeşmesi kurbunda sâkine Siyavuş Emine 
bt. Abdullah nâm hâtun ba‘de’t-ta‘rîfi’ş-şer‘î meclis-i şer‘-i şerîf-i enverde işbu 
râfi‘ü’l-kitâb Mehmed Bey b. Mahmud mahzarında üzerine da‘vâ ve takrîr-i 
kelâm edip bundan akdem cins ve evsâfı beynimizde ilm-i şer‘î ile ma‘lûm bir 
câriyeyi yüz altmış esedî guruşa gāib ani’l-meclis Cafer Çavuş nâm kimesneye 
bey‘ ve teslîm ol dahi iştirâ ve kabûl ve kabz eylediğinden sonra semen-i mezkûr 
yüz altmış guruşu bana teslîm etmeğin câriye-i mezkûreyi merkūm Mehmed 
Bey semen-i makbûza bey‘ ve teslîm edip gaybet etmeğin ben semen-i mezkûru 
merkūm Cafer’den vech-i meşrûh ahz edememekle câriye-i mezbûreyi mezkûr 
Mehmed Bey’den taleb ederim suâl olunsun dedikde mezkûre Emine, mezkûr 
[Mehmed] Bey’in iştirâ eylediği câriyeyi mukaddemâ gāib-i mezbûr Cafer 
Çavuş’a bey‘-i kat‘î ile bey‘ ve teslîmini i‘tirâf etmekle câriye-i mezbûru mezkûr 
Mehmed Bey’den taleb nâ-meşrû‘ olmağla mezbûr Mehmed Bey’e suâl dahi te-
veccüh etmeyip mezkûr Emine bî-vech mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.

[94b] Şuhûdü’l-hâl: Mustafa Efendi b. Ramazan, es-Seyyid Hüseyin b. ( ).

563 [94b-1] Rabia bt. Ali Çorbacı’nın Mehmed b. Süleyman’dan 
muhâlaa yoluyla boşandığı
Mahmiye-i İstanbul’da Çukurbostan mahallesinde sâkine olup zâtı ta‘rîf-i şer‘î 
ile mu‘arrefe olan Râbia bt. Ali Çorbacı nâm hâtun meclis-i şer‘-i şerîf-i en-
verde sâhib-i hâze’l-kitâb zevc-i muhâlı‘ı Mehmed b. Süleyman mahzarında 
ikrâr ve takrîr-i kelâm [edip] mezbûr Mehmed zevcim olup beynimizde hüsn-i 
zindegânî olmamağla zimmetinde mütekarrir ve ma‘kūdun-aleyh olan beş yüz 
akçe mehr-i müeccelim ve nafaka-i iddet-i mu‘ayyenem üzerlerine ve me’ûnet-i 
süknâm dahi kendi üzerime olmak üzre zevcim mezbûr Mehmed ile muhâla‘a-i 
sahîha-i şer‘iyye ile muhâla‘a edip ol dahi vech-i muharrer üzre hul‘-ı mezbûru 
kabûl eylediğinden sonra hukūk-ı zevciyyete müte‘allika âmme-i da‘vâdan her 
birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sâmin aşer min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed b. Mustafa, Mehmed b. İdris, İbrahim Çelebi [b.] Ahmed, 
Mustafa, İsmail Çelebi b. Mustafa, Ahmed Çelebi b. İbrahim.

564 [94b-2] İbrahim Beşe b. Hasan’ın mukātaalı vakıf menzilini Şerife 
Ümmühâni bt. Seyyid Abdullah’a satması
Husûs-ı âti’l-beyânın mahallinde tahrîri iltimâs olunmağın savb-ı şer‘[den] 
irsâl olunan Mevlânâ Abdullah Efendi b. el-Hâc Veli ol dahi mahmiye-i 
İstanbul’da Âbid Çelebi mahallesinde sâkin Ali Ağa b. Oruc’un menziline va-
rıp zeyl-i vesîkada muharrerü’l-esâmî olan müslimîn huzûrunda akd-i meclis-i 
nebevî eyledikde mahalle-i mezbûrda camcı İbrahim Beşe b. Hasan nâm ki-
mesne meclis-i münîr-i mezbûrda, bâ‘isü hâze’l-vesîka Ümmühâni bt. es-Seyyid 
Abdullah Efendi nâm hâtun tarafından husûs-ı âti’l-beyâna [vekîl] olup zâtını 
ma‘rifet-i şer‘iyye ile ârifân el-Hâc Abdurrahman b. Musa ve el-Hâc Ahmed 
b. Cuma nâm kimesneler şehâdetleri ile şer‘an vekâleti sâbite olan vâlidesi 
Fâtıma bt. Süleyman mahzarında ikrâr ve takrîr-i kelâm edip akd-i âti’z-zikrin 
sudûruna değin yedimde mülküm olup mahalle-i mezbûrede vâki‘ bir tarafdan 
Mi‘mâr Kasım Ağa odaları ve bir tarafdan Süley[man] Efendi bahçesi ve bir ta-
rafdan Abdüssamed Efendi bahçesi ve bir tarafdan ba‘zan Abdullah Efendi ta-
sarrufunda olan vakıf menzil ve ba‘zan imâm Mehmed Efendi tasarrufunda olan 
vakıf menzil ve ba‘zan tarîk-i hâs ile mahdûd menzilin dâhiliyyesinin mecmû‘-ı 
arsası merhûm Âbid Çelebi vakfına senede otuz akçe mukāta‘a ve binâ zirâ‘ıyla 
bi hesâb-ı terbî‘î iki yüz otuz zirâ‘ ve üzerinde mülküm olan fevkānî bir kebîr 
oda ve sofa ve tahtında bir oda ve kenîfi sekiz yüz esedî guruşa bey‘ ve teslîm ve 
hâriciyyesinin kezâlik bi hesâb-ı terbî‘î binâ zirâ‘ıyla mecmû‘-ı arsası iki yüz elli 
dokuz zirâ‘a ve arsa üzerinde ebniyesi olan bir bâb fevkānî oda ve dâhiliyyesi iki 
bâb fevkānî kebîr oda ve bir sagīr ve tahtânî iki oda ve bir hamam ve bir mat-
bah ve bir yer odası ve merdiven başında bir camlı oda ve iki kenîf ve su kuyu-
su ve bir bahçeyi müştemil hâriciyyesinin ebniye ve arsası bi izn-i mütevellî üç 
yüz esedî guruşa vekîl-i mezbûr yedinden tamâmen ahz u kabz ve istîfâ eyledim 
ba‘de’l-yevm işbu menzil-i mezbûrun ebniye-i memlûkesi müvekkil-i merkūm 
Şerife Ümmühâni Hâtun’un mülk-i müşterâsı olup ve arsaları hakk-ı müfevve-
zi olmuşdur. Bir vechile menzil-i mezbûrun ebniye ve arsalarında alâka ve med-
halim kalmamışdır keyfe mâ yeşâ ve yahtâr mutasarrıfe olsun dedikde gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr ve ba‘dehû ma‘an 
irsâl olunan Receb Çelebi b. Şaban ve Mahmud b. Mehmed ile meclis-i şer‘a ge-
lip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ali Ağa b. Oruc, el-Hâc Yusuf b. Murad, Hüseyin Çelebi b. Cafer, 
Osman Beşe b. İbrahim, Abdullah Efendi Sahhâf, Mustafa Çelebi b. İsmail.

565 [95a-1] Âbid Mehmed b. Ahmed’in eski eşi Fâtıma bt. Hacı 
Mehmed’e yarı ev hissesini iade etmesi
Mahmiye-i İstanbul’da Dülgerzâde mahallesinde sâkine Fâtıma bt. el-Hâc 
Mehmed nâm hâtun meclis-i şer‘-i şerîfde zikr-i âtî menzile vâzı‘ü’l-yed ol-
duğu şer‘an sâbit olan zevc-i sâbıkı Âbid Mehmed b. Ahmed nâm kimesne 
muvâcehesinde üzerine da‘vâ ve takrîr-i kelâm edip merkūm Âbid Mehmed ile 
zevciyyet beynimizde kāime iken bin seksen yedi senesi şehr-i Rebî‘ulâhiri gur-
resinde mahmiye-i mezbûrede vâki‘ bir tarafdan Üstâd Ahmed vakfı olan men-
zil ve bir tarafdan sarrâc Ahmed mülkü ve bir tarafdan Ümmühâni nâm hâtun 
mülkü ve bir tarafdan tarîk-i âm ile mahdûd fevkānî iki bâb oda ve tahtânî bir 
bâb oda ve bir sofa ve bir kenîf ve cüneyneyi müştemil olup arsasının senede 
Ayasofya-i kebîr vakfına üç akçeli mukāta‘alı mâlikesi olan Hatice bt. Hasan nâm 
hâtundan merkūm Âbid Mehmed nısf-ı şâyi‘i şirâ murâd eyledikde nısf-ı şâyi‘-i 
âharını dahi benim için şirâya tarafımdan merkūm Âbid Mehmed’i vekîl nasb 
edip ol dahi ba‘de’l-kabûli’l-vekâle menzil-i mahdûd-ı mezbûrun nısf-ı şâyi‘ini 
kendi ve nısf-ı şâyi‘i âharını benim için merkūm Hatice Hâtun’dan on altı bin 
beş yüz akçeye iştirâ ve tesellüm ve semeni olan meblağ-ı mezbûru sekiz bin iki 
yüz elli akçesini benden kabz ve merkūme Hatice Hâtun def ‘ ve teslîm edip hattâ 
mezbûr Âbid Mehmed menzil-i mahdûd-ı mezbûrun nısf-ı sâbıkı benim mül-
küm olup kendinin alâkası olmadığı alâ ruûsi’l-işhâd ikrâr ve işhâd dahi etmişi-
ken menzil-i mezbûrun cümlesine bi gayri hakkın vaz‘-ı yed eder merkūm Âbid 
Mehmed’e suâl olunup menzil-i mahdûd-ı mezbûrun nısf-ı şâyi‘inden kasr-ı yed 
ve bana teslîme tenbîh olunmak matlûbumdur dedikde gıbbe’s-suâl ve akībe’l-
inkâr müdde‘iye-i mezbûreden müdde‘âsını mübeyyine beyyine taleb olunduk-
da udûl-i müslimînden olup merkūm Âbid Mehmed’in câr-ı mülâsıkı Ahmed 
Çelebi b. Ali ve Mustafa b. Mehmed nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka mezbûr Âbid Mehmed bundan 
akdem menzil-i mahdûd-ı mezbûrun nısf-ı şâyi‘ini zevcem merkūme Fâtıma için 
ve nısf-ı âharını kendi nefsim için merkūme Hatice’den on altı bin beş yüz ak-
çeye iştirâ ve tesellüm edip menzil-i mezbûrun nısf-ı şâyi‘i mezbûre Fâtıma’nın 
müşterâsıdır benim alâkam yoktur deyû bizim huzûrumuzda ikrâr ve bizi işhâd 
etmişidi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle ba‘de’l-hükm menzil-i mahdûd-ı mezbûrun nısf-ı 
şâyi‘inden kasr-ı yed ve müdde‘iye-i mezbûre Fâtıma’ya teslîme mezbûr Âbid 
Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, İbrahim Çelebi b. Mehmed, 
Süleyman Çelebi b. Ahmed, Mehmed b. Abdullah, Ahmed b. Ahmed.

566 [95a-2] Ölen Niko v. Andriye’nin Yamandi v. Trandafilo’ya 
borçlu olduğu
Medîne-i Üsküdar müzâfâtından Gekvize nâhiyesine tâbi‘ Darıca nâm karye 
ahâlîsinden olup mahmiye-i İstanbul’da Bahçekapısı kurbunda müsâfiren sâkin 
Yamandi v. Trandafilo nâm zimmî meclis-i şer‘-i şerîf-i enverde yine karye-i 
mezbûre ahâlîsinden olup Boğazhisar[ı] demekle ma‘rûf kal‘ada ticâret üzre 
sâkin iken bundan akdem bilâ-vâris hâlik olan Niko v. Andriye v. Todori nâm 
hâlik karye-i mezbûrede bilâ-vâris vefât edenlerin terekesi beytülmâl için ahza 
me’mûr olmağla tereke-i hâlik-i mezbûra vâzı‘ü’l-yed olan karye-i mezbûre 
subaşısı el-Hâc Ahmed Ağa b. Mehmed mahzarında üzerine da‘vâ ve takrîr-i 
kelâm edip hâlik-i mezbûr Nikola hayâtında malımdan iki yüz esedî guruş 
sermâye olmak üzre yedine def ‘ ve teslîm ol dahi ber vech-i muharrer ahz u kabz 
edip kable’l-def ‘ mücehhelen hâlik olmağın hâlâ suâl olunup tereke-i hâlik-i 
mezbûrdan meblağ-ı mezbûrun alıverilmesi matlûbumdur dedikde gıbbe’s-suâl 
mezbûr el-Hâc Ahmed Ağa cevâbında tereke-i mezbûreyi vech-i mübeyyen 
üzre vaz‘-ı yedini ikrâr lâkin deyn-i mezkûru inkâr edicek müdde‘î-i mezbûrdan 
sıdk-ı makāline beyyine taleb olundukda mahrûse-i Galata müzâfâtından 
kasaba-i Tophâne’de Hoca Ali mahallesi sükkânından Hüseyin b. Mustafa ve 
diğer Hüseyin b. Ahmed nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında fi’l-hakīka müdde‘î-i mezbûr Yamandi malından 
iki yüz esedî guruşu sermâye olmak üzre bizim huzûrumuzda hâlik-i mezbûr 
Nikola v. Andriye v. Todori[ye] hayâtında def ‘ ve teslîm ol dahi ber vech-i mu-
harrer ahz u kabz etti biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın min ba‘d müdde‘î-i mezbûr ba‘de’t-tahlîfi’l-
mu‘teber mûcebiyle ba‘de’l-hükmi’ş-şer‘î meblağ-ı mezbûru tereke-i hâlik-i 
mezbûrdan müdde‘î-i mezbûra edâ ve teslîme mezbûr el-Hâc Ahmed Ağa’ya 
tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Yusuf, Ali b. Mehmed, 
ve gayruhüm.

567 [95b-1] Mehmed b. Hacı Sefer’in Toros v. Doleri’de kefaletten dolayı 
alacağı olduğu
Mahrûse-i Galata’da Rüstem Paşa hanında sâkin işbu bâ‘isü’l-kitâb Mehmed 
b. el-Hâc Sefer meclis-i şer‘de merhûm Sultan Mehmed Gāzi câmi‘-i şerîfi me-
remmetçisi olan Toros v. Doleri nâm zimmî muvâcehesinde üzerine da‘vâ 
ve takrîr-i kelâm edip mezbûr Toros’un oğlu gāib ani’l-meclis İbrahim nâm 
mühtedî ile Ohan? nâm zimmî zimmetlerinde yedimden iştirâ ve kabz eyle-
dikleri beynimizde ma‘lûm kebe bahâsından bâkī yüz otuz üç guruş ve on rub‘ 
guruş hakkıma mezbûr Toros bundan akdem tarafından emr ve kabûlü hâviye 
kefâlet-i sahîha-i şer‘iyye ile kefîl olmağın hâlâ bi hasebi’l-kefâle meblağ-ı 
merkūmu Toros’dan taleb ederim suâl olunsun dedikde gıbbe’s-suâl mezbûr 
Toros cevâbında kaziyye minvâl-i muharrer üzre olup müdde‘î-i mezbûra yüz 
otuz üç ve üç rub‘ guruş kefâletnâme ile kefîl olduğunu bi tav‘ihî ikrâr ve i‘tirâf 
etmeğin mûcebiyle meblağ-ı bâkī-i mezbûr yüz otuz üç guruş üç rub‘u kefâlet-i 
mahkiyesine binâen müdde‘î-i mezbûra edâ ve teslîme mezbûr Toros’a tenbîh 
olunup mâ vaka‘a bi’t-taleb ketb olundu.
Fî 27 min Şa‘bân sene [10]97.
Şuhûdü’l-hâl: Umdetü erbâbü’l-iz ve’l-kalem Vefâlı Mehmed Efendi Kâtib-i 
Sultan Mehmed, İbrahim Çelebi b. Ahmed?, Mahmud b. Mustafa, Hüseyin 
b. Mustafa, Hüseyin Efendi b. Sefer kâtib ve gayruhüm.

568 [95b-2] Divan v. Ovanes’in vefat eden Yako v. Yahuda’da 
alacağı olduğu
İngiliz tüccârından olup mahrûse-i Galata’da Bereketzâde mahallesinde sâkin 
Divan v. Ovanes nâm müste’men meclis-i şer‘-i şerîf-i enverde tâife-i yahu-
dun Kiroz cemâ‘atinden olup Ortaköy’de sâkin iken bundan akdem hâlik 
olan Kohen demekle ma‘rûf yapağıcı Yako v. Yahuda nâm yahudi’nin evlâd-ı 
sıgārının tesviye-i umûrlarına cânib-i şer‘den mansûb vasîleri olmağla tere-
kesine vâzı‘ü’l-yed olan Rafayel v. David nâm yahudi muvâcehesinde üzerine 
da‘vâ ve takrîr-i kelâm edip târih-i kitâbdan on dört ay mukaddem frengî al-
tınla tebdîl etmek için yedinden elli guruşluk para ve yedi yüz elli guruşluk 
şerîfî altın cem‘an bin beş yüz guruşumu mezbûr Kohen Yako’ya hayâtında alâ 
tarîki’s-sarf def ‘ u teslîm ol dahi benden kabz ve tesellüm ettiğinden sonra kable 
teslîmi’l-bedel mezbûr Yako hâlik olmağın hâlâ vasiyy-i mezbûrdan suâl olunup 
mârrü’z-zikr bin beş yüz guruşumu mevcûd ise a‘yânını müstehleke ise mislini 
tereke-i mezbûrdan bana red ve teslîme tenbîh olunmak matlûbumdur dedikde 
gıbbe’s-suâl vasiyy-i mezbûr cevâbında tereke-i mezbûra vesâyeten vaz‘-ı yedi 
ikrâr lâkin husûs-ı mezbûru inkâr edicek müdde‘î-i mezbûrdan sıdk-ı makāline 
muvâfıka beyyine taleb olundukda mahalle-i mezbûre sükkânından Kamal? 
v. Yako ve mârrü’z-zikr Ortaköy’de sâkin Yuzbahan? v. Hayim nâm yahudiler 
li ecli’ş-şehâde meclis-i şer‘a hâzırân olup istişhâd olundukda fi’l-vâki‘ târih-i 
kitâbdan o[n] dört ay mukaddem işbu müdde‘î-i mezbûr Divan [Yuvan] frengî 
altınla tebdîl etmek için yedinden elli guruşluk para ve yedi yüz elli guruşluk 
şerîfî altın cem‘an bin beş yüz guruş Kohen demekle ma‘rûf olan hâlik-i mezbûr 
yapağıcı Yako v. Yahuda’ya hayâtında alâ tarîki’s-sarf bizim huzûrumuzda def ‘ 
ve teslîm mezbûr Yako dahi ber vech-i mübeyyen kabz ve tesellüm etmişdir 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde ba‘de ri‘âyeti’ş-şerâit şehâdetleri makbûle olup 
müdde‘î-i mezbûr Divan tahlîf-i şer‘î ile tahlîf olundukdan sonra mûcebince 
ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çelebi Kethüdâ-yı muhzırân, İbrahim Çelebi b. Ahmed, 
Mehmed Çelebi b. İdris, Ali b. Bâli.

569 [96a-1] Andon v. Andon’un Yako v. Yahuda’da alacağı olduğu
İngiliz tüccârından olup medîne-i Galata’da Bereketzâde mahallesinde sâkin 
Andon v. Andon nâm müste’men meclis-i şer‘-i şerîf-i enverde tâife-i yahu-
dun Kiroz cemâ‘atinden olup Ortaköy’de sâkin iken bundan akdem hâlik olan 
Kohen demekle ma‘rûf ya[pa]ğıcı Yako v. Yahuda nâm yahudun evlâd-ı sıgārının 
tesviye-i emirlerinde kıbel-i şer‘den mansûb vasîleri olmağla terekesine vâzı‘ü’l-
yed olan Rafayel v. David nâm yahudi muvâcehesinde üzerine bi’t-terceme 
da‘vâ ve takrîr-i kelâm edip târih-i kitâbdan on dört ay mukaddem frengî al-
tınla tebdîl etmek için bin beş yüz guruşluk para ve bin beş yüz guruşluk şerîfî 
altın, cem‘an üç bin guruşumu mezbûr Kohen Yako’ya hayâtında alâ tarîki’s-
sarf def ‘ ve teslîm ol dahi yedimden kabz ve tesellüm ettiğinden sonra kable’t-
teslîmi’l-bedel mezbûr Yako hâlik olmağın hâlâ vasiyy-i mezbûre suâl olunup 
mârrü’z-zikr üç bin guruşum mevcûd ise a‘yânını müstehleke ise mislini tereke-i 
mezbûrdan bana red ve teslîme tenbîh olunmak matlûbumdur dedikde gıbbe’s-
suâl, merkūm cevâbında tereke-i mezbûreye bi’l-vesâye vaz‘-ı yedini ikrâr lâkin 
husûs-ı mezbûru inkâr edicek müdde‘î-i mezbûrdan sıdk-ı makāline muvâfık 
beyyine taleb olundukda medîne-i mezbûrda Sultan Bayezid mahallesinde sâkin 
Yako v. Yako ve Hasköy’de sâkin Saval v. Mosi nâm yahudiler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ târih-i kitâbdan on dört ay mu-
kaddem işbu müdde‘î-i mezbûrândan frengî altınla tebdîl etmek için bin beş yüz 
guruşluk para ve bin beş yüz guruşluk şerîfî altın cem‘an üç bin guruş Kohen 
demekle ma‘rûf olan hâlik-i mezbûr yapağıcı Yako v. Yahuda’ya hayâtında alâ 
tarîki’s-sarf bizim huzûrumuzda def ‘ ve teslîm mezbûr Yako dahi ber vech-i mü-
beyyen kabz ve tesellüm etmişidi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye ettiklerinde ba‘de ri‘âyetihi’ş-
şerâit şehâdetleri makbûle olmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve seb‘în ve elf.
Şuhûdü’l-hâl: Mustafa Çelebi Kethüdâ-yı muhzırân, İbrahim Çelebi b. Ahmed, 
Mehmed b. İdris, Ali b. Bâli.

570 [96a-2] Fâtıma bt. Mehmed’in câriye satışından Hüseyin Beşe 
b. Osman aleyhindeki alacak davasında sulh olunduğu
Mahmiye-i İstanbul’da Süleymaniye kurbunda sâkine olup zâtını ma‘rifet-i 
şer‘iyye ile ârifân Osman Reis b. Mehmed ve Hüseyin Çelebi b. Mustafa ta‘rîfleri 
ile mu‘arrefe olan Fâtıma bt. Mehmed nâm hâtun meclis-i şer‘-i şerîf-i enver-
de işbu râfi‘ü’l-kitâb Hüseyin Beşe b. Osman nâm kimesne mahzarında ikrâr 
ve takrîr-i kelâm edip bundan akdem mezbûr Hüseyin Beşe’ye yüz yirmi guruş 
kıymetli açık kaşlı, gök ala gözlü, orta boylu Rûsiyyetü’l-asl Gülbûy bt. Abdullah 
nâm câriye-i memlûkemi âhara bey‘ ve semenini kendi mesârifine sarfla 
istihlâk etmekle câriye-i mezbûrenin semenini mezbûr Hüseyin Beşe’den taleb 
ve da‘vâ eylediğimde beynimizde münâza‘ât-ı kesîre cereyânından sonra beyni-
mize muslihûn tavassut edip da‘vâ-yı mezkûremden merkūm Hüseyin Beşe ile 
bizi kırk beş guruş üzerine sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr kırk beş guruşu yedinden tamâmen ahz 
u kabz edip husûs-ı mezbûra müte‘allika âmme-i da‘vâdan mezbûr Hüseyin 
Beşe’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman Reis b. Mehmed, Hüseyin Çelebi b. Mehmed, kâtib Ali 
Efendi, İbrahim Çelebi b. Ahmed.

571 [96b-1] Kaya b. Yani’nin Şirin v. Şahban aleyhindeki alacak davasını 
ispat edemediği
Taşçı tâifesinden olup mahmiye-i İstanbul’da Karaman sûkunda sâkin Kaya 
v. Yani nâm zimmî meclis-i şer‘-i şerîfde bâ‘isü hâze’s-sifr Şirin v. Şahban nâm 
zimmî muvâcehesinde üzerine da‘vâ ve takrîr-i kelâm edip mezbûr Şirin’e taşçı-
lık san‘atından beher yevm otuzar akçe ücret ile nefsimi îcâr ol dahi ber vech-i 
muharrer istîcâr ve kabûl ettiğinden doksan gün hizmetim sebkat edip dok-
san günde müctemi‘ olan iki bin yedi yüz akçe ücretimin bin sekiz yüz akçesi-
ni bana def ‘ ve teslîm ben dahi yedinden ahz u kabz edip dokuz yüz akçe hak-
kım zimmetinde bâkī kalmağla hâlâ suâl olunup meblağ-ı bâkī-i mezbûrun alı-
verilmesi matlûbumdur dedikde gıbbe’s-suâl mezbûr Şirin cevâbında müdde‘î-i 
mezbûru ber vech-i muharrer yevmî otuzar akçe olmak üzre istîcârını ikrâr 
lâkin altmış gün hizmeti sebkat etmişdir deyû ziyâdeyi otuz günü münkir ol-
mağla müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ve istihlâf etmeğin fi’l-hakīka müdde‘î-i mezbûr 
Kaya’nın kabzını mu‘terif olduğu bin sekiz yüz akçeden ziyâde otuz gündelik 
olmak üzre dokuz yüz akçe dahi zimmetinde deyni olmadığına mezbûr Şirin’e 
yemîn teklîf oldukda ol dahi alâ vefki’l-mes’ûl yemîn billâhi’llezî enzele’l-İncîle 
alâ İsâ -aleyhi’s-selâm- etmeğin mûcebince müdde‘î-i [mezbûr]dan bilâ-beyyine 
ber vech-i mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene seb‘a ve tis‘în ve [elf].
Şuhûdü’l-hâl: İbrahim Çelebi b. Ahmed, Mehmed b. İdris, İsmail b. Mustafa, 
Ebûbekir b. Hüseyin, Ali b. Bâli.

572 [96b-2] Hacı Mehmed b. Fazlullah’ın Bedros v. Matos ve 
Serkis v. Minas’ta alacağı olduğu
Mahmiye-i İstanbul’da Kebeciler hanında sâkin el-Hâc Mehmed b. Fazlullah 
nâm kimesne meclis-i şer‘-i şerîfde mahmiye-i mezbûrda Sulumanastır mahal-
lesinde mütemekkin Bedros v. Matos ve Yenimahalle’de sâkin Serkis v. Minas 
nâm zimmîler muvâcehelerinde üzerine da‘vâ ve takrîr-i kelâm edip merkūmân 
Bedros ve Serkis’in bundan akdem yedimden iştirâ ve kabz eyledikleri adedi 
beynimizde ilm-i şer‘î ile ma‘lûm elvân bogasi bahâsından elli beş esedî gu-
ruş hakkım olup bundan akdem meblağ-ı mezbûr elli beş esedî guruşun nısfı 
olan yirmi yedi buçuk guruş merkūm Bedros ve nısf-ı âharı olan yirmi yedi bu-
çuk guruşu mesfûr Serkis’den taleb ve da‘vâ eylediğimde bana edâdan imtinâ‘ 
ederler, merkūmân Bedros ve Serkis’e suâl olunup meblağ-ı mezbûr elli beş gu-
ruşun bana alıverilmesi matlûbumdur dedikde gıbbe’s-suâl merkūmân Bedros 
ve Serkis cevâblarında ilm-i şer‘î ile ma‘lûm iştirâ ve kabz eylediğimiz bogasi 
bahâsından zimmetimizde müdde‘î-i mezbûra vâcibü’l-edâ ve lâzımü’l-kazâ elli 
beş esedî guruş deynimiz vardır deyû tâyi‘an ikrâr ve i‘tirâf etmeğin mûcebince 
ba‘de’l-hükm, mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Yahya Çelebi b. Mehmed, İbrahim b. Mehmed, Hüseyin b. Ali, 
Kenan b. Abdullah, Hacı Mustafa b. ( ).

573 [96b-3] Bahadır v. Manuk’un İsayi v. Barsam aleyhindeki alacak 
davasında sulh olunduğu
Lağımcı tâifesinden olup mahmiye-i İstanbul’da Kumkapı kurbunda sâkin 
Bahadır v. Manuk nâm zimmî meclis-i şer‘-i şerîf-i enverde İsayi v. Barsam 
nâm zimmî muvâcehesinde üzerine da‘vâ ve takrîr-i kelâm edip bundan akdem 
mîrîden verilmek üzre kırk esedî guruş ücret ile ben Beç sefînesine me’mûr olup 
mezbûr İsayi bana kefîl olmağla ücretim olan meblağ-ı mezbûru taraf-ı mîrîden 
bi’t-tamâm ahz u kabz edip meblağ-ı mezbûrdan yirmi guruşu mezbûr İsayi’ye 
cihet-i karzdan zimmetimde lâzımü’l-edâ deynim olan yirmi guruşa takās edip ol 
dahi mukāssa ve kabûl ve dokuz guruşunu dahi bana edâ ve teslîm ben dahi ahz 
u kabz edip yirmi guruş hakkım zimmetinde bâkī kalmağla suâl olunup meblağ-ı 
bâkī-i mezbûru dahi bana edâya tenbîh olunmak matlûbumdur dedikde gıbbe’s-
suâl mezbûr İsayi cevâbında fi’l-hakīka kaziyye minvâl-i meşrûh üzre olduğunu 
ikrâr lâkin mukaddemâ meblağ-ı mezbûru bir def ‘a dahi benden taleb ve da‘vâ 
edip beynimizde nizâ‘-ı küllî vukū‘undan sonra muslihûn tavassut edip da‘vâ-
yı mezkûresinden beş guruş üzerine benimle müsâlaha olup bedel-i mezbûru 
ba‘de’l-kabûl ziyâdeye müte‘allika da‘vâdan zimmetimi ibrâ eyledi deyû def ‘le 
mukābele edicek gıbbe’l-istintâk ve’l-inkâr, mezbûr İsayi’den sıdk-ı makāline 
mutâbık beyyine taleb olundukda mahmiye-i mezbûrede Mehmed Ağa mahalle-
sinde sâkin Yahya b. Ali ve Beşir b. Abdullah nâm kimesne li ecli’ş-şehâde meclis-i 
şer‘a hâzırân olup istişhâd olunduklarında fi’l-hakīka müdde‘î-i mezbûr Bahadır 
meblağ-ı bâkī yirmi guruşu mukaddemâ İsayi’den da‘vâ edip beynlerinde nizâ‘-ı 
küllî vukū‘undan sonra muslihûn tavassut edip da‘vâ-yı mezkûresinden beş gu-
ruş üzerine mezbûr İsayi ile müsâlaha ve bedel-i mezbûru bizim huzûrumuzda 
ahz u kabz ve bâkīden zimmetini ibrâ ve bizi işhâd eyledi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde ba‘de’t-ta‘dîli’t-tezkiyye şehâdetleri makbûle olmağın mûcebiyle mezbûr 
Bahadır bî-vech mu‘ârazadan men‘ olunup [97a] mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Mehmed b. İdris, Ali b. Bâli, Aragos 
v. Andon, Ovanes v. Bartın, Asvador v. Baron, Karabet v. Kiragos.

574 [97a-1] Hacı Veli b. Bâli’nin Hacı Osman b. Receb’deki emanet 
eşyalarının mansub vasîye teslim edildiği
Vilâyet-i Anadolu’da Beyşe[h]ri kasabasına tâbi‘ Bavrak nâm karyede sâkin 
iken bundan akdem vefât eden el-Hâc Veli b. Bâli nâm kimesnenin li ebe-
veyn karındaşı ve karye-i mezbûrda sâkin evlâd-ı sıgārının tesviye-i emirleri-
ne kıbel-i şer‘-i enverden mansûb vasîleri olan Abdünnebi meclis-i şer‘-i şerîfde 
mahmiye-i İstanbul’da (  ) mahallesinde sâkin işbu bâ‘isü’l-kitâb el-Hâc Osman 
b. Receb mahzarında bi’l-vesâye ikrâr ve takrîr-i kelâm edip mezbûr el-Hâc 
Osman akrabâmızdan olmağla karındaşım müteveffâ-yı mezbûr el-Hâc Veli 
hayâtında eşyâ-i memlûkesinden bir tüfenk, iki kara kılıç ve bir sîm gaddâre ve 
bir köhne sîm yedeklikli bir ...? ve bir sîm kılıcı bundan akdem mezbûr el-Hâc 
Osman bi tarîki’l-emâne def ‘ ve teslîm ol dahi vech-i meşrûh üzre kabz ve te-
sellüm etmişidi hâlâ mezbûr el-Hâc Osman eşyâ-i muharrere-i mezkûreyi bi 
a‘yânihâ bana def ‘ ve teslîm ben dahi bi’l-vesâye yedinden kabz ve tesellüm ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc b. Mehmed, el-Hâc Mehmed b. Seyfullah, el-Hâc Mustafa 
b. Abdullah, el-Hâc Mustafa b. Abdullah, el-Hâc Mustafa b. Mehmed.







575 [97a-2] Ayşe bt. Kadri’nin menzil hissesini Yusuf 
b. Hüseyin’e satması
Mahrûse-i Galata müzâfâtından kasaba-i Kasımpaşa’da Sirkeci mahallesin-
de sâkine Ayşe bt. Kadri nâm hâtun tarafından husûs-ı âti’l-beyâna vekîl ol-
duğu zâtını ma‘rifet-i şer‘iyye ile ârifân olan Mustafa Çelebi b. Mehmed ve 
Osman b. Ömer şehâdetleriyle şer‘an sâbit olan Ramazan b. İsmail nâm ki-
mesne meclis-i şer‘-i şerîf-i enverde müvekkile-i mezbûrenin üveyi babası 
bâ‘isü hâze’l-kitâb Yusuf b. Hüseyin mahzarında bi’l-vekâle ikrâr ve takrîr-i 
kelâm edip kasaba-i mezbûrede Küçük Piyâle Paşa mahallesinde vâki‘ bir ta-
rafdan imâma meşrûta vakıf menzil ve bir tarafdan Medîne-i Münevvere vak-
fından olup Ahmed Efendi kızı demekle ma‘rûfe hâtun tasarrufunda olan 
menzil ve bir tarafdan el-Hâc Mehmed bostanı ve bir tarafdan tarîk-i hâs 
ile mahdûd dâhiliyyesinde bir bâb fevkānî ve iki bâb tahtânî oda ve bir mat-
bah ve su kuyusu ve eşcâr-ı müsmire ve gayr-ı müsmire bahçe ve kenîf ve 
hâriciyyesinde bir bâb fevkānî oda ve tahtında odunhâne ve kenîfi müşte-
mil mülk menzilin üç sehimi mezbûr Yusuf ’un mülk-i müşterâsı ve üç sehi-
mi müvekkilem mezbûrenin babası mezbûr Kadri ve li ebeveyn er karındaşı 
Mustafa’dan müntakile mülk-i mevrûsu olmağla hâlâ üç sehim hissesi mezbûr 
Yusuf tarafından îcâb ve kabûl-i hâvî bey‘-i bâtt-ı sahîh-i şer‘î ile yüz yedi bu-
çuk esedî guruşa bey‘ ve teslîm ol dahi ber vech-i muharrer iştirâ ve kabz ve 
kabûl eylediğinden sonra semeni olan meblağ-ı mezbûr yüz yedi buçuk gu-
ruşu üveyi babası mezbûr Yusuf yedinden tamâmen ahz u kabz eyledi ba‘de’l-
yevm menzil-i mahdûd-ı mezkûrda müvekkilem mezbûre Ayşe Hâtun’un bir 
vechile alâka ve medhali kalmayıp mezbûr Yusuf ’un mülk-i müşterâsıdır key-
fe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi selh-i Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Osman imâm-ı mahalle-i mezbûre, Mustafa Çelebi b. Mehmed 
el-Müezzin, Mehmed Çelebi el-Müezzin, Mehmed b. Mehmed.

576 [97b-1] Fâtıma bt. Mehmed’in Hacı Hüseyin b. Ramazan’da 
alacağı kalmadığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîf-i 
enverden Mevlânâ Abdullah Efendi b. el-Hâc Veli irsâl olunup ol dahi Emetullah 
bt. Mustafa nâm hâtunun mahmiye-i İstanbul’da Beyceğiz mahallesinde sâkine 
olduğu menzile varıp zeyl-i vesîkada muharrerü’l-esâmî müslimîn huzûruna 
akd-i meclis-i şer‘-i mübîn eyledikde mahmiye-i mezbûrda Ali Paşa-yı Atîk 
mahallesinde sâkin iken bundan akdem vefât eden Ömer Efendi’nin sulbi-
ye sagīre kızı Ayşe’nin kıbel-i şer‘den mansûbe vasîsi ve vâlidesi olan zâtı 
ma‘rifet-i şer‘iyye ile ârifân el-Hâc Hüseyin b. Nasuh ve İbrahim Ağa b. Hasan 
nâm kimesneler ta‘rîfleriyle mu‘arrefe olan Fâtıma bt. Mehmed Ağa nâm 
hâtun meclis-i ma‘kūd-ı mezbûrda, kıbel-i şer‘den vasiyye-i mezbûre üzerine 
nâzır ta‘yîn olunan bâ‘isü hâze’l-kitâb el-Hâc Hüseyin b. Ramazan mahzarın-
da ikrâr ve takrîr-i kelâm [edip] sagīr-i mezbûrenin malından sekiz yüz gu-
ruş mezbûr el-Hâc Hüseyin yediyle âharlara (…) ve istirbâh olunmuşidi hâlâ 
meblağ-ı mezbûru merkūm el-Hâc Hüseyin zimem-i nâsdan cem‘ ve tahsîl 
ve bana teslîm ben dahi ahz u kabz eyledim. Târih-i kitâba gelince sagīr-i 
mezbûre malından mezbûr el-Hâc Hüseyin yedinden ve zimmetinde bir akçe 
ve bir habbe bâkī kalmadı dedikde gıbbe’t-tasdîki’ş-şer‘î vâki‘-i hâli Mevlânâ-
yı mezbûr mahallinde tahrîr ba‘dehû ma‘an irsâl olunan Yusuf b. Ömer ile 
meclis-i şer‘a gelip alâ vukū‘ihî inhâ ve takrîr etmekle mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Eş-Şeyh Mustafa Efendi b. Abdüssamed, el-Hâc Hüseyin b. Nasuh, 
İbrahim Ağa b. Hasan, Mustafa Efendi b. Abdülaziz.

577 [97b-2] Sirkeci oğlu Serkis’in Sahak’ta olan alacağını 
ispat edemediği
Mahmiye-i İstanbul’da Şehzâde Cami‘-i şerîfi kurbunda sâkin tüccârdan Sirkeci 
oğlu Serkis nâm Ermeni meclis-i şer‘-i şerîf-i enverde işbu bâ‘isü’l-vesîka 
Serabiyon nâm Ermeni muvâcehesinde üzerine da‘vâ ve takrîr-i kelâm edip 
mezbûr Serabiyon’un karındaşı gāib ani’l-meclis Sahak nâm Ermeni zimmetin-
de yedimden müşterâ ve makbûz beynimizde ilm-i şer‘î ile ma‘lûm acem metâ‘ı 
semeninden on bin akçe hakkım olup meblağ-ı mezbûra mezkûr Serabiyon emr 
ve kabûlü hâviye kefâlet-i sahîha-i şer‘iyye ile kefîl oldukdan sonra meblağ-ı 
mezbûru kable’l-edâ mezkûr Sahak gaybet etmeğin suâl olunup meblağ-ı 
mezbûr bi hasebi’l-kefâle mezkûr Serabiyon’dan alıverilmek matlûbumdur de-
dikde gıbbe’s-suâl ve akībe’l-inkâr, müdde‘î-i mezbûrdan müdde‘âsına beyyine 
taleb olundukda ityân-ı beyyineden izhâr-ı acz edip tahlîfe dahi tâlib olmama-
ğın mûcebiyle müdde‘î-i mezkûra bilâ-beyyine bî-vech mu‘ârazadan men‘ olu-
nup mâ vaka‘a bi’t-taleb ketb olundu.
Fî evâhiri Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. İdris, Mustafa b. ( ), Ahmed 
b. Mehmed ve gayruhüm mine’l-hâzırîn.







578 [97b-3] Derviş Efendi b. Cafer’in Yako v. Murdehay’da 
alacağı olduğu
Mahrûse-i Galata müzâfâtından Beşiktaş kasabasına tâbi‘ Ortaköy’de sâkin iken 
bundan akdem hâlik olan Yako v. Murdehay nâm yahudinin verâseti zevce-i 
metrûkesi Simoyla bt. Yasef ile evlâd-ı sıgārı Yahuda ve Yasef ve Murdehay 
ve Radye ve Arhondabula ve Rine ve Meyram ve Bafa’ya münhasıra olduğu 
şer‘an zâhir ve müte‘ayyin oldukdan sonra Haleb tüccârından olup mahmiye-i 
İstanbul’da Balatkapısı kurbunda sâkin işbu bâ‘isü’l-kitâb Derviş Efendi b. Cafer 
meclis-i şer‘-i şerîf-i enverde hâlik-i mezbûrun terekesini kabz ve düyûn-ı müs-
betesini edâya ve sıgār-ı mezbûrun tesviye-i emirleriyçün kıbel-i şer‘den mansûb 
vasîleri olmağla tereke-i kāsıra-i hâlik-i mezbûra vâzı‘ü’l-yed olan Rafayel 
v. Da[vid], Perile? v. Simoyla muvâcehelerinde üzerlerine da‘vâ ve takrîr-i kelâm 
edip târih-i kitâbdan on altı ay mukaddem işbu yedimde olan deyn temessükü 
nâtık olduğu üzre hâlik-i mezbûr hâl-i hayâtında bin esedî guruş ikrâz ve teslîm 
altmış zirâ‘ sandal [98a] kumaşımı dahi altmış esedî guruşa bey‘ ve teslîm ol 
dahi iştirâ ve kabûl eyledikden sonra meblağayn-i mezbûreyn cem‘an bin alt-
mış guruşumu kable’l-edâ mezbûr Mako hâlik olmağın suâl olunup terekesin-
den alıverilmek matlûbumdur [dedikde] gıbbe’s-suâl mezbûrân cevâblarında 
tereke-i kāsıra-i hâlik-i mezbûr[a] vaz‘-ı yedlerini ikrâr lâkin deyn-i mezbûru 
inkâr edicek müdde‘î-i mezbûrdan müdde‘âsına beyyine taleb olundukda 
Unkapanı’nda sâkin Sinyora cemâ‘atinden Mako v. Salamon ve Vâlide hanında 
sâkin Yaso v. Avraham nâm yahudiler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müdde‘î-i mezbûr Derviş Efendi târih-i kitâbdan on altı 
ay mukaddem hâlik-i mezbûr Yako v. Yahuda v. Murdehay nâm yahudiye hâl-i 
hayâtında bin esedî guruş ikrâz ve iştirâ ve kabûl ve kabz edip yedinde deyn-i 
mezbûru nâtık temessük dahi vermişdi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe’s-
suâl şehâdetleri makbûle olmağın mûcebiyle ba‘de’l-hükm mâ vaka‘a bi’t-taleb 
ketb olundu.
Fî selhi Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Ağa b. Mahmud, el-Hâc Şâhin b. Abdullah, Ebûbekir 
b. Mehmed, Mehmed b. Muharrem, Ali b. Bâli.

579 [98a-1] Hacı Şahin b. Abdullah’ın Yako v. Murdehay’da 
alacağı olduğu
Mahrûse-i Galata müzâfâtından Beşiktaş kasabasına tâbi‘ Ortaköy’de sâkin iken 
bundan akdem hâlik olan Yako v. Yahuda [v.] Murdehay nâm yahudinin verâseti 
zevce-i metrûkesi Simoyla bt. Yasef ile evlâd-ı sıgārı Yahuda ve Yasef ve Murdehay 
ve Radye ve Rine ve Arhondabula ve Meyram’[a] münhasıra olduğu şer‘an zâhir 
ve müte‘ayyin oldukdan sonra mahmiye-i İstanbul’da Mahmud Paşa kurbunda 
sâkin işbu sâhibü’l-kitâb el-Hâc Şâhin b. Abdullah nâm kimesne meclis-i şer‘-i 
şerîf-i enverde hâlik-i mezbûrun terekesini kabz ve düyûnu müsbetesini edâya 
kıbel-i şer‘den mansûb vasîleri olmağla tereke-i kāsıra-i hâlik-i mezbûra vâzı‘ü’l-
yed olan Rafayel v. David ile mezbûre Simoyla muvâcehelerinde da‘vâ ve takrîr-i 
kelâm edip târih-i kitâbdan bir buçuk sene mukaddem yedimde olan iki deyn 
temessükü nâtık olduğu üzre hâlik-i mezbûr hâl-i hayâtında bin yüz esedî guruş 
ikrâz ve teslîm ve ma‘lûmü’l-hudûd helâlarımı? beş yüz iki buçuk guruşa bey‘ ve 
teslîm ol dahi iktirâz ve teslîm ve kabz eyledikden sonra meblağayn-i mezbûreyn 
cem‘an bin altı yüz iki buçuk guruşumu kable’l-edâ mezbûr Yako hâlik olma-
ğın suâl olunup terekesinden alıverilmek matlûbumdur dedikde gıbbe’s-suâl 
mezbûrân cevâblarında tereke-i kāsıra-i hâlik-i merkūma vaz‘-ı yedlerini ikrâr 
lâkin deyn-i mezkûru inkâr edicek müdde‘î-i mezbûrdan müdde‘âsına beyyi-
ne taleb olundukda Unkapanı’nda sâkin Sinyora cemâ‘atinden Yako v. Salamon 
ve Vâlide Han’ında sâkin Yasef v. Avraham nâm yahudiler meclis-i şer‘a hâzırân 
olup isre’l-istişhâd fi’l-vâki‘ müdde‘î-i mezbûr el-Hâc Şâhin târih-i kitâbdan 
bir buçuk sene mukaddem hâlik-i merkūm Yako v. Yahuda v. Murdehay nâm 
yahudiye hâl-i hayâtında bin yüz esedî guruş ikrâz ve teslîm ve ma‘lûm aded 
hâlâlarımı? beş yüz iki buçuk guruşa bey‘ ve teslîm ol dahi iştirâ ve kabûl edip 
yedinde deyni mezbûru nâtık iki temessükü dahi vermişdi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe’t-tezkiyye şehâdetleri makbûle olmağın deyni merkūmu 
hâlik-i mezbûrdan hayâtında küllen ve ba‘zan ahz u kabz veya hibe veya âhara 
havâle etmeyip ve’l-hâsıl tarîk-i şer‘den bir tarîkle zimmetini ibrâ etmediğine 
müdde‘î-i mezbûra yemîn teklîf olundukda hasbe’l-mes’ûl yemîn billâh etme-
ğin mûcebince ba‘de’l-hükm mâ vaka‘a bi’t-taleb ketb olundu.
Fî selhi Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Ağa b. Mahmud, İbrahim Çelebi b. Ahmed, Süleyman 
Çelebi b. Ser-bölük, Mehmed b. İdris, Ebûbekir b. Ahmed.

580 [98b-1] İhsan Hatun’un hissesinin Hacı Ali b. Durmuş’un 
terekesinden tahsili
Mahmiye-i İstanbul’da Çerağī Hamza mahallesinde sâkin iken bundan ak-
dem vefât eden el-Hâc Ali b. Durmuş b. Mehmed’in verâseti zevce-i metrûkesi 
Gülistan bt. Abdullah nâm hâtun ile sulbiye sagīre kızı Ümmügülsüm ve li ebe-
veyn karındaşı Mustafa ve kız karındaşı İhsan nâm hâtuna münhasıra olduğu 







şer‘an zâhir ve müte‘ayyin oldukdan sonra mezbûre İhsan Hâtun tarafından 
husûs-ı âti’l-beyâna ve yedinde mazmûnu müsbit hüccet-i şer‘iyye nâtıka ol-
duğu üzre vekîli olan mezbûre Gülistan Hâtun mahzarında bi’l-vekâle ikrâr ve 
takrîr-i kelâm edip karındaşım müteveffâ-yı mezbûr el-Hâc Ali’nin terekesin-
den bi hasebi’l-irsi’ş-şer‘î kız karındaşım müvekkilim mezbûre İhsan’a defter-i 
kassâm nâtık olduğu üzre bir sehim hissesine isâbet eden otuz iki esedî guruş 
ile bir zolotayı mezbûre Gülistan Hâtun tereke-i müteveffâ-yı mezbûrdan bana 
edâ ve teslîm ben dahi mezbûre İhsan için bi’l-vekâle tamâmen ahz u kabz ey-
ledim ba‘de’l-yevm mezbûre İhsan’ın merkūm Gülistan yedinde ve zimmetinde 
bir akçe [ve] bir habbe hakkı kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fî gurreti Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin Çelebi b. Mehmed, Ahmed Çelebi b. Hüseyin, Sâlih 
Efendi b. Mehmed, Mehmed Çelebi b. Mustafa.

581 [98b-2] Himmet Beşe b. Süleyman’ın vefatından önce, kölesi Yusuf 
b. Abdullah’ı azat ettiği
Zikri âtî da‘vâya kıbel-i şer‘den ...? olan orta [bo]ylu, açık kaşlı, gök ala gözlü 
Rûsiyyü’l-asl hâmil-i hâze’l-kitâb Yusuf b. Abdullah meclis-i şer‘-i şerîf-i enver-
de mevlâsı olup mahmiye-i İstanbul’da Molla Hüsrev mahallesinde sâkine iken 
bundan [akdem] vefât eden Niğdeli demekle şehîr Himmet Beşe b. Süleyman’ın 
sagīr oğlu Mustafa [ve] sagīre kızı Ümmühâni’nin tesviye-i umûruna vasiyy-i 
muhtâr olan Osman Beşe b. Abdullah’ın ber mûceb-i hüccet-i şer‘iyye vekîl-i 
müsecceli olan Ali Beşe b. Mustafa mahzarında üzerine da‘vâ ve takrîr-i kelâm 
edip ben müteveffâ-yı mezbûr Himmet Beşe’nin abd-i memlûkü olmağla 
mezbûr Himmet Beşe târih-i kitâbdan yedi sene mukaddem hâl-i hayâtında 
ve kemâl-i âfiyetde hâl-i hayâtında beni hasbeten lillâhi’l-ahad malından âzâd 
edip ben sâir ahrâr-ı asliyyîn gibi hür olmuşiken hâlâ fevt oldukdan, vasiyy-i 
mezbûr bana rıkk olmak üzre vaz‘-ı yed eder suâl olunup müvekkil-i mezbûr 
benden kasr-ı yed etmek üzre vekîl-i mezbûr[a] tenbîh ve sebîlim tahliyye olun-
mak matlûbumdur dedikde gıbbe’s-suâl vekîl-i mezbûr cevâbında fi’l-hakīka 
müvekkil-i mezbûrun mevsûf-ı mezbûra rık olmak üzre vaz‘-ı yedini ikrâr 
lâkin mevsûf-ı mezbûrun ber minvâl-i mübeyyen ıtkını inkâr edicek müdde‘î-i 
mezbûrdan müdde‘âsına beyyine taleb olundukda yine mahalle-i mezbûrede 
sâkin udûl-i müslimînden Mustafa Çelebi b. Hüseyin ve Osman Beşe b. Oruc 
nâm kimesneler li ecli’ş-şehâde meclise hâzırûn olup isre’l-istişhâd fi’l-vâki‘ 
müteveffâ-yı mezbûr Niğdeli demekle şehîr Himmet Beşe b. Süleyman târih-i 
kitâbdan üç sene mukaddem hâl-i hayâtında [abd-i memlûkü işbu mevsûf-ı 
mezbûr Yusuf b. Abdullah’ı bizim huzûrumuzda malından tahrîr ve i‘tâk ve 
sâir ahrâr-ı asliyyîn silkine idrâc ve ilhâk edip mevsûf-ı mezbûr sâir ahrâr-ı 
asliyyîn gibi hür olmuşdur]. Biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde müvekkil-i mezbûr 
mevsûf-ı mezbûrdan kasr-ı yed etmek üzre mezkûr Ali’ye tenbîh olunup mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve tis‘în [ve elf].
Şuhûdü’l-hâl: Receb Efendi b. (  ), Osman Beşe b. Oruc, Ali Beşe b. (  ), Molla 
Mustafa b. Şükrullah?, İsmail b. Mustafa, İbrahim b. Ahmed.

582 [99a-1] Panayot v. Yani ve eşinin menzillerini Pertev Paşa Vakfı’na 
bey‘ bi’l-istiğlâl yoluyla sattığı
Mahmiye-i İstanbul’da Mirahor mahallesinde sâkin Panayot v. Yani nâm 
zimmî ile zevcesi Ariş bt. İstemati nâm nasrâniye meclis-i şer‘-i şerîf-i enver-
de merhûm Pertev Paşa [vakfı] mütevellîsi Hasan Ağa b. Mehmed’in vekîl-i 
sâbitü’l-vekâle olan bâ‘isü hâze’l-kitâb İsmail Efendi b. Resul mahzarında her 
biri ikrâr ve takrîr-i kelâm edip ale’l-iştirâk yedimizde mülk ve hakkım olup 
etrâf-ı erba‘ası Yaka zimmî ve Lefter ve Murad zimmî mülkleri ve tarîk-i âm ile 
mahdûd büyût-ı adîdeyi müştemil mülk menzil[i] mütevellî-i mezbûr[a] yüz 
guruşa bi tarîki’l-istiğlâl bey‘ ve teslîm ol dahi mâl-ı vakf-ı mezbûr ile ba‘de’l-
iştirâ ve tesellüm ve meblağ-ı merkūm yüz guruşu mütevellî-i mezbûrdan bi’t-
tamâm ahz u kabz eylediğimizden sonra mütevellî-i müşârün-ileyh menzil-i 
mezkûru gıbbe’t-tahliyye ve’t-takābuz târih-i kitâbdan bir sene tamâmına de-
ğin on iki buçuk guruşa bize îcâr ve teslîm biz dahi istîcâr ve tesellüm eyle-
dik dedikde gıbbe’t-tasdîki’ş-şer‘î Panayot zimmînin oğlu işbu hâzır bi’l-meclis 
Sevindik nâm zimmî meblağ-ı mezbûra ve ücret-i mezkûreye emr ve kabûlü 
hâviye kefâlet-i sahîha ile kefîl olmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Es-Seyyid Hüseyin Efendi el-İmâm, İsmail Çelebi el-Müezzin, 
Ahmed b. Eyyûb Kâtib-i vakf, Ahmed b. İsmail.

583 [99a-2] Hamide bt. Mehmed’in Hüseyin Beşe b. Mehmed’den 
muhâlaa yoluyla boşandığı
Husûs-ı âti’l-beyânı mahallinde ketb [ve] tahrîr iltimâs olunmağın savb-ı şer‘den 
irsâl olunan Mevlânâ Ahmed Efendi b. Yusuf mahmiye-i İstanbul’da Çadırcı 
Ahmed mahallesinde Çavuş Cami‘-i şerîfi kurbunda vâki‘ mu‘allimhâneye varıp 
zeyl-i sahîfede mastûrü’l-esâmî [müslimîn] huzûrlarında akd-i meclis-i şer‘-i 
şerîf eyledikde mahalle-i mezbûr sâkinelerinden olup zâtını ma‘rifet Hâmide 
bt. Mehmed nâm hâtun meclis-i ma‘kūd-ı mezbûrda, zevc-i dâhili işbu râfi‘ü’l-
kitâb Hüseyin Beşe b. Mehmed nâm kimesne mahzarında ikrâr ve takrîr-i kelâm 
edip mezbûr Hüseyin ile hüsn-i mu‘âşeretimiz olmamağla zimmetinde mütekar-
rün aleyh olan altı bin akçe mehr-i müeccelim ve nafaka-i iddet-i ma‘lûme[m] 
üzerlerine [ve] me’ûnet-i süknâ dahi kendi üzerime olup ve mezbûrun firâşından 
hâsılalar ve benden mütevellideler sadriye sagīre kızlarım Fâtıma ve Ayşe’yi dahi 
dokuz yaşına tekmîl oluncaya değin kendi malımdan infâk ve iksâ etmek üzre 
zevcim mezbûr Hüseyin Beşe ile muhâla‘a-i sahîha-i şer‘iyye [ile] muhâla‘a 
edip ol dahi ber vech-i muharrer hul‘-ı kabûl ettikden sonra hukūk-ı zevciyyete 
müte‘allika âmme-i da‘vâdan mezbûrun zimmetini ibrâ ve iskāt eyledim dedik-
de gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde ketb ü tahrîr 
ba‘dehû ma‘an ba‘s olunan Mustafa b. Şaban ile meclis-i şer‘a gelip alâ vukū‘ihî 
haber vermeleriyle mâ vaka‘a bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve tis‘în 
ve elf.
Şuhûdü’l-hâl: Mustafa Efendi b. Halil, Receb Çelebi b. Süleyman, Abdullah 
Çelebi b. Abdullah, Mustafa b. Ahmed.

584 [99a-3] Mayro v. Yako’nun Yako v. Yahuda’da alacağı olması
Mahmiye-i Üsküdar’a tâbi‘ Kuzguncuk nâm karye sükkânından işbu râfi‘ü’l-
vesîka Mayro v. Yako nâm yahudi meclis-i şer‘-i şerîf-i enverde mahrûse-i 
Galata müzâfâtından kasaba-i Beşiktaş’a tâbi‘ Ortaköy nâm karye sükkânından 
iken bundan akdem hâlik olan Kohen demekle şehîr yapağıcı Yako v. Yahuda 
nâm yahudi’nin evlâd-ı sıgārının tesviye-i emirlerine kıbel-i şer‘den mansûb 
vasîleri olmağla terekesine bi’l-vesâye vâzı‘ü’l-yed olan Rafayel v. David nâm ya-
hudi muvâcehesinde üzerine da‘vâ ve takrîr-i kelâm edip târih-i kitâbdan bir 
sene mukaddem hâlik-i merkūm Yako’ya dört yüz esedî guruş ikrâz ve teslîm 
ol dahi iktirâz ve kabz eyledikden sonra meblağ-ı mezbûru bana kable’l-edâ 
zimmetinde iken merkūm Yako hâlik olup terekesine merkūm Rafayel bi’l-
vesâye vâzı‘ü’l-yed olmağın hâlâ suâl olunup meblağ-ı mezbûru tereke-i hâlik-i 
mezbûrdan bana edâya vasiyy-i merkūma tenbîh olunmak matlûbumdur de-
dikde gıbbe’s-suâl vasiyy-i merkūm Rafayel [99b] cevâbında tereke-i hâlik-i 
mezbûra bi’l-vesâye vaz‘-ı yedini ikrâr lâkin deyn-i merkūmu inkâr edicek 
müdde‘î-i mezbûrdan müdde‘âsına beyyine taleb olundukda zikri vürûd eden 
Kuzguncuk karye sükkânından Abraham v. İlya ve Hayim v. Silşay nâm yahu-
diler li ecli’ş-şehâde meclis-i şer‘a hâzırân olup isre’l-istişhâd fi’l-hakīka işbu 
müdde‘î-i mezbûr Mayro târih-i kitâbdan bir sene mukaddem Kohen demek-
le şehîr hâlik-i merkūm yapağıcı Yako v. Yahuda’ya dört yüz esedî guruşunu bi-
zim huzûrumuzda ikrâz ve tesellüm edip ol dahi iktirâz ve kabz etmişidi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe’t-tezkiyye şehâdetleri makbûle olmağın ba‘de’t-
tahlîfi’ş-şer‘î mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’s-sâlis min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris, Receb b. Osman, 
Mehmed b. Ahmed.

585 [99b-1] Yorgi v. Yani’nin alacak davasının yirmi sene geçtiği 
için reddi
Mahmiye-i İstanbul’da Bitpazarı kurbunda sâkin takyeci tâifesinden Yorgi v. Yani 
nâm zimmî meclis-i şer‘-i şerîfde hâzırûn bi’l-meclis el-Hâc Hasan ve Hüseyin 
Ağa ve Rahime bt. Hasan’ın Süleymaniye vakfından icâreteyn-i ma‘lûmeteyn ile 
taht-ı tasarruflarında olup Küçük Langa’da vâki‘ lede’l-ahâlî ma‘lûmü’l-hudûd 
vakıf bostanlarda müste’cir olan bâ‘isü hâze’l-vesîka İstoyan v. Yuvan nâm 
zimmî muvâcehesinde üzerine da‘vâ ve takrîr-i kelâm edip mârrü’z-zikr bos-
tanda mevcûd ve bir bostancı odası ve bir re’s bârgir ve adedi ilm-i şer‘î ile 
ma‘lûm çapa ve bel ve sâir âlât-ı zürrâ‘ın nısıfları babam Yani nâm zimmînin 
mülkü olup mezbûr İstoyan zikr olunan nısf hissesi için babam mezbûr Yani’ye 
senede ikişer bin akçe veregelip yirmi beş sene mukaddem babam mezbûr Yani 
hâlik olup hisse-i mezbûr merhûm İstoyan’ın yedinde kalmağla hâlâ suâl olu-
nup sinîn-i mezkûrede ücret-i merkūmeden müctemi‘ olan mertebesi bana 
teslîm etmek üzre merkūm İstoyan’a tenbîh olunması matlûbumdur dedikde 
müdde‘î-i mezbûrun iddi‘âsı üzre eşyâ-i mezkûre ma‘nâ-yı gasb olup menâfi‘i 
mazmûne olmadığından mâ‘adâ yirmi sene bilâ-özr-i şer‘î terk olunan da‘vânın 
bilâ-emr istimâ‘ı memnû‘ olmağla mezkûr İstoyan’a suâl dahi teveccüh etme-
meğin işbu vesîka bi’t-taleb ketb olundu.
Fi’l-evâili Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi [b.] Ahmed, Süleyman 
Çelebi Ser-bölük, el-Hâc Abdi b. Mahmud, Ali b. Bâli, Mehmed b. İdris.

586 [99b-2] Mosi v. Saltı’nın Yako v. Yahuda’da alacağı olduğu
Mahrûse-i Galata’ya tâbi‘ Beşiktaş nâhiyesinden Ortaköy nâm karyede müte-
mekkin Alaman cemâ‘atinden Mosi v. Saltı nâm yahudi meclis-i şer‘-i şerîfde 
karye-i merkūmede mütemekkin iken bundan akdem hâlik olan Kohen demek-
le ma‘rûf yapağıcı Yako v. Yahuda nâm yahudinin evlâd-ı sıgārlarının tesviye-i 
umûruna kıbel-i şer‘den mansûb vasîsi olmağla terekesine vâzı‘ü’l-yed olan 
Rafayel v. David nâm yahudi muvâcehesinde üzerine da‘vâ ve takrîr-i kelâm 
edip târih-i kitâbdan bir sene mukaddem hâlik-i merkūm Yako’ya her kırkı bir 
esedîye olmak üzre bin beş yüz guruşluk paramı ve dört yüz seksen aded yal-
dız altınımı esedîye tebdîl etmek için def ‘ ve teslîm ol dahi yedimden bin beş 
yüz guruşluk para ile dört yüz seksen aded yaldız altınını yedimden kabz ve 
tesellüm edip meblağ-ı mezbûru bana kable’l-edâ merkūm Yako hâlik olma-
ğın vasiyy-i mersûm Rafayel’e suâl olunup meblağ-ı mezbûr bin beş yüz guruş-
luk para ile dört yüz seksen aded yaldız altınını hâlik-i merkūmun terekesin-
den bana edâya tenbîh olunmak matlûbumdur dedikde gıbbe’s-suâl ve’l-inkâr 
müdde‘î-i mezbûrdan müdde‘âsını mübeyyine beyyine taleb olundukda karye-i 
mezbûre mütemekkinlerinden Yahuda v. Yasef ve İlya v. Abraham nâm yahudi-
ler li ecli’ş-şehâde meclis-i şer‘a hâzırân olup istişhâd olunduklarında fi’l-vâki‘ 
müdde‘î-i merkūm Mosi hâlik-i merkūma her kırkı bir guruşa olmak üzre bin 
beş yüz guruşluk parasını ve dört yüz seksen aded yaldız altınını esedîye tebdîl 
için bizim huzûrumuzda teslîm ve merkūm Yako dahi kabz ve tesellüm [100a] 
eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olup ve müdde‘î-i merkūm Mosi tahlîf-i şer‘î ile tahlîf olundukdan 
sonra mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fi’l-yevmi’s-sâlis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, İbrahim Çelebi b. Ahmed, İsmail 
Çelebi b. Ahmed, Mehmed Çelebi b. Abdullah.

587 [100a-1] Yorgaki ve Yanaki’nin Abdi Çelebi b. Hasan Dede’nin 
vârislerine borçlu olduğu
Mahmiye-i İstanbul’da Nişancı Cafer mahallesi sükkânından iken bundan ak-
dem hâlik olan bakkal Todori v. Dimo nâm zimmînin verâseti zî-rahm cihetin-
den li ebeveyn kız karındaşı oğulları Yorgaki [ve Yanaki] v. İlya nâm zimmîlere 
münhasıra olduğu şer‘an zâhir oldukdan sonra mezbûrân Yorgaki ve Yanaki 
meclis-i şer‘-i şerîf-i enverde mahmiye-i mezbûrede Harâccı [Kemal]eddin ma-
hallesi sükkânından iken bundan [akdem] vefât eden Abdi Çelebi b. Hasan 
Dede’nin evlâd-ı sıgārı Abdurrahman ve Hatice ve Fâtıma’nın tesviye-i emir-
lerine vasiyy-i muhtârları olan Sâliha Hâtun bt. Abdullah tarafından husûs-ı 
âti’z-zikri tasdîke sâbitü’l-vekâle vekîl olan râfi‘ü hâze’l-kitâb Mehmed Beşe 
b. Abdullah mahzarında ikrâr ve takrîr-i kelâm edip mûrisim hâlik-i mezbûr 
Todori hayâtında sıgār-ı mezbûrûn mallarından vasiyy-i mezbûre Sâliha Hâtun 
yedinden istidâne ve kabz etmekle zimmetinde lâzımü’l-edâ iki yüz esedî gu-
ruş deyni olup meblağ-ı mezbûru kable’l-edâ merkūm Todori hâlik olmağ-
la terekesine biz vâzı‘ü’l-yed olup meblağ-ı merkūm iki yüz guruş sıgār-ı 
mezbûrûna zimmetimizde lâzımü’l-edâ deynim olduğundan mâ‘adâ vasiyy-i 
mezbûra Sâliha Hâtun sıgār-ı mezbûrûna babaları müteveffâ-yı mezbûrdan 
müntakil olup mahmiye-i mezbûrede Sinan Ağa mahallesinde vâki‘ bir taraf-
dan müteveffâ-yı mezbûrun menzili ve iki tarafdan tarîk-i âm ile mahdûd bir 
bâb bakkal dükkânlarını târih-i kitâb senesi şehri Ramazâni’l-mübâreki’nin 
gurresinden iki sene tamâmına değin on iki bin dokuz yüz altmış akçeye bize 
îcâr ve teslîm biz dahi istîcâr ve kabûl eyledikden sonra meblağ-ı mezbûr iki 
yüz guruş ile ücret-i mezkûrûn her birimiz âharın zimmetine lâzım gelen meb-
lağa emr ve kabûlü hâvî kefâlet-i sahîha-i şer‘iyye ile kefîl olduk dediklerin-
de gıbbe’t-tasdîki’ş-şer‘î mahalle-i mezbûre sükkânından Nikola v. Todori ve 
Kiryako v. Vasil ve Mahmud Çelebi b. Hüseyin ve Tanaş v. Nikola ve Panayot 
v. Yanaki ve İsmatile v. Nani [Yani?] bâlâda zikri mürûr eden iki yüz guruş ile 
ücret-i mezkûreye emr ve kabûlü hâviye kefâlet-i sahîha ile her biri alâ hıdetin 
kefîl olmağın mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Mehmed, Mehmed Çelebi b. İdris, Receb 
b. Osman, Mehmed b. Ahmed.

588 [100a-2] Unkapanı’nda bulunan hamalların görevleri 
dışında çalıştırılmaması
Mahmiye-i İstanbul’da Unkapanı’nın hâric ve dâhilinde olan bölük hamalların-
dan ashâbü hâze’l-vesîka Mehmed b. Mahmud ve Bekir b. Mehmed ve Mehmed 
b. İbrahim ve Mehmed b. Receb ve Mustafa b. Mehmed ve Mehmed b. Mustafa 
ve sâirleri meclis-i şer‘-i şerîf-i enverde takrîr-i kelâm edip kadîmü’l-eyyâmdan 
Unkapanı’nda olan bölük hamalları Saray-ı cedîd-i sultânî’ye ve on dört imârete 
ve sekbân fırınına yük çekip âhardan kat‘â garaz olunagelmiş olmayıp ve biz 
dahi me’mûr olduğumuz hidemâtı kemâ yenbağī edâ eder iken ba‘zı ta‘yîn olun-
madığımız yerlere bize yük kaldırdıp ol vechile kadîme muhâlif te‘addî olun-
mağla hâlâ Yeni saray’a ve on dört imârete ve sekbân fırınına hizmet edip hâlâ 
genç olanlarımız sefere gidip ve kimi firâr edip ve nısf kürek teklîfin çekip tâkat 
getiremediğimizden mâ‘adâ ba‘zı ta‘yîn olduğumuz yerlere yük kaldırdıp ve 
bilâ-ücret beylik işlere kapışıp mübeyyen olan hizmetlerimiz [100b] mu‘attal 
kalmağla rencîde olunmamak üzre fermân-ı âlî sâdır olmağın nazar olunup 
kıbel-i şer‘den dahi vesîka tahrîr olunması matlûbumuzdur deyû mazmûn-ı 
münîfi min külli’l-vücûh takrîr-i meşrûhlarını nâtık fermân ibrâz etmeğin mâ 
vaka‘a bi’t-taleb ketb olundu.
Fi’l-yevmi’s-sâlis min şehri Ramazâni’l-mübârek li sene seb‘a ve tis‘în [ve elf].
Şuhûdü’l-hâl: Mustafa Çelebi b. Ahmed, İbrahim Çelebi b. Mehmed, Ali b. Bâli.

589 [100b-1] Danik v. Rosik ile ortakları Ovanes ve Necabed 
v. Haçuk’un birbirlerinin zimmetlerini ibrâ ettiği
Mahmiye-i İstanbul’da Mercan Ağa mahallesinde sâkin Danik v. Rosik nâm 
Ermeni meclis-i şer‘-i şerîf-i enverde kendi tarafından asîl ve li ebeveyn ka-
rındaşı Ovanes nâm Ermeni tarafından husûs-ı âti’z-zikre sâbitü’l-vekâle vekîl 
olan Necabed v. Haçuk nâm Ermeni muvâcehesinde ikrâr ve takrîr-i kelâm edip 
bundan akdem mezbûrân Necabed ve Ovanes ile beynimizde nice ahz u i‘tâ ve 
mu‘âmelât-ı şettâ vâki‘ olup el-hâletü hâzihî beynimizde hesâb gördükde her bi-
rimiz âharın zimmetinde zuhûr eden hakkını ahz u istîfâ edip husûs-ı mezbûra 
târih-i kitâba gelince beynimizde cereyân eden sâir ahz u i‘tâ ve mu‘âmelât-ı 
şettâ ve hukūk-ı ma‘lûme ve mechûleye müte‘allika âmme-i da‘vâdan her biri-
miz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik min ba‘d 
târih-i kitâba gelince birbirimiz ile vechen mine’l-vücûh da‘vâ ve nizâ‘ımız kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. Ömer, Hüseyin Çelebi 
b. Mehmed, Hasan b. Mehmed.

590 [100b-2] Mustafa Çelebi b. Ömer ve Ahmed b. Musa’nın kefalet 
sebebiyle Yakim v. Avraham’da alacakları olduğu
Mahmiye-i İstanbul’da Hacı Hasan mahallesinde sâkin bakkal tâifesinden bâ‘isü 
hâze’l-kitâb Mustafa Çelebi b. Ömer ve Ahmed b. Musa nâm şerîkler meclis-i 
şer‘-i şerîf-i enverde ve mahfil-i dîn-i münîf-i ezherde tâife-i yahudun Misine 
cemâ‘atinden Yakim v. Avraham nâm yahudi muvâcehesinde üzerine da‘vâ ve 
takrîr-i kelâm edip gāib ani’l-meclis Kayon v. Mosi nâm yahudi zimmetinde ye-
dimden iştiraâ ve kabz eylediği beynimizde ma‘lûm bakkal metâ‘ı semeninden 
dört bin üç yüz yirmi akçe hakkım[a] mezbûr Yakim tarafından emr ve kabûlü 
hâviye kefâlet-i sahîha-i şer‘iyye ile kefîl olmuşdur hâlâ suâl olunup kefâletine 
binâen meblağ-ı mezbûrun alıverilmesi matlûbumdur dedikde gıbbe’s-suâl 
mezbûr Yakim cevâbında meblağ-ı mezbûr dört bin üç yüz yirmi akçeye kefîl 
olduğunu ikrâr etmeğin mûcebince meblağ-ı mezbûr dört bin üç yüz yirmi 
akçeyi kefâletine binâen müdde‘î-i mezbûr[a] edâ ve teslîme mezbûr Yakim’e 
tenbîh olunup mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris, Ali b. Bâli, 
Ebûbekir b. Hüseyin, İsmail b. Mustafa.

591 [100b-3] Seyyid Abdullah Çelebi b. Hüseyin’in Hasan 
b. Abdullah’ın terekesinden aldığı mallar hususunda Şaban 
b. Abdullah ile sulh olduğu
Medîne-i Halebü’ş-şehbâ ahâlîsinden olup mahmiye-i İstanbul’da Küçük 
Karaman sûkunda berber olan Şaban b. Abdullah nâm kimesnenin dükkânında 
sâkin iken bundan akdem vefât eden Hasan b. Abdullah nâm kimesnenin 
usûbet-i nesebiyyet cihetinden hasren vârisi olan es-Seyyid Abdullah Çelebi 
b. Hüseyin meclis-i şer‘-i şerîf-i enverde bâ‘isü hâze’l-kitâb mezbûr Şaban mah-
zarında ikrâr ve takrîr-i kelâm edip mezbûr Hasan’ın hîn-i vefâtında yanında 
bulunmağla terekesinden on guruş kıymetli bir sîm kılıç ve bir alaca ve bir mâî 
çuka bi gayri hakkın ahz u kabz eylemişsin deyû bundan akdem taleb ve da‘vâ 
eylediğimde ol dahi cevâbında ancak mârrü’z-zikr kılıcı ikrâr mâ‘adâyı inkâr 
ve kılıç-ı mezkûru dahi âhara bey‘ ile istihlâk etmekle beynimizde münâza‘ât-ı 
kesîre vukû‘undan sonra muslihûn tavassut edip da‘vâ-yı mezkûrumdan se-
kiz buçuk guruşa benimle müsâlaha olup ben dahi sulh-i mezbûru kabûl ve 
bedel-i sulh olan meblağ-ı mezbûr[u] yedinden tamâmen ahz u kabz eyledi-
ğimden sonra müteveffâ-yı mezbûr Hüseyin’in terekesine müte‘allika âmme-i 
da‘vâdan mezbûr Şaban’ın zimmetini ibrâ [101a] ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hüseyin Reis, Mustafa b. Osman, İbrahim Çelebi [b.] Ahmed, 
na‘lçacı Mehmed Beşe, berber Hüseyin Çelebi b. ( ).

592 [101a-1] Hacı Ramazan Çelebi b. Hasan’ın vasiyeti yoluyla 
kurduğu vakıf
Mahmiye-i İstanbul’da İskenderpaşa mahallesinde sâkin sarrâc el-Hâc Ramazan 
Çelebi b. Hasan nâm kimesne meclis-i şer‘-i hatîr-i enverde bâ‘isü hâze’l-kitâb 
İbrahim Çelebi b. Abdullah mahzarında ikrâr ve takrîr-i kelâm edip bi irâdetillâhi 
te‘âlâ dâr-ı bekāya irtihâl ve intikāl eylediğimde sülüs-i cemî‘-i malımdan beş 
yüz esedî guruş ifrâz vakfım olup ve meblağ-ı mezbûr onu on bir buçuk hesâb 
üzre istirbâh olunup gallesinden yevmî on akçesi mahmiye-i merkūmede 
Saraçhâne’de vâki‘ mescid-i şerîfde vâ‘iz ve nâsıh olan kimesneye verile ve yedi 
yüz seksen akçe dahi senede vakf-ı mezbûruma mütevellî olan kimesne ücre-
ti mukābelesinde olup mutasarrıf ola ve yevmî bir buçuk akçesi dahi cihet-i 
kitâbet olup kitâbet-i merkūme vazîfesiyle ile’l-inkırâz evlâd-ı evlâd-ı evlâdım 
batnen ba‘dehû batnin ekber ve erşedine meşrût ola [ve] vakf-ı mezbûruma bir 
kimesne dahi câbî nasb olunup bir akçe vazîfeye mutasarrıf ola ve senede yedi 
yüz yirmi akçesi dahi Saraçhâne ahâlîsi umûrlarına verile ve tevliyyeti Saraçhâne 
kethüdâlarına meşrûta ola ve mütevellî senede beş yüz guruşa iki Mushaf-ı şerîf 
iştirâ edip rûhum için her bir fakīr-i tâlibü’l-ilme vere ve fazla kalan ribh asl-ı 
vakfıma zam oluna [ve] vakf-ı mezbûr[a] ile’l-inkırâz evlâd ve evlâdım ve ahâlî-i 
Saraçhâne hasbî nâzırlar olup senede mütevellînin muhâsebesini itmâm üzre 
göreler ve yine sülüs malımdan elli guruş techîz ve tekfîn ve levâzım-ı defin 
için sarf olunup otuz guruş dahi iskāt-ı salâta ve keffâret-i savm ve bi devr-i …? 
ibâd için fukarâya verile ve vasîm mezbûr İbrahim Çelebi’ye yirmi guruş verile 
deyû vasiyyet edip vesâyâ-yı merkūmemi ta‘yîn eylediğim minvâl üzre tenfîze 
mezbûr İbrahim Çelebi’yi vasiyy-i muhtâr nasb [ve] ta‘yîn eyledim dedikde ol 
dahi vesâyet-i mezkûreyi kabûl ve merâsimini edâya ta‘ahhüd ve iltizâm etme-
ğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Solak Mustafa Çelebi Kethüdâ-yı Saraçhâne, Abdurrahman el-
Hâc ( ), sipâhi Mustafa Çelebi, Ali Beşe b. Abdullah.

593 [101a-2] Halil b. Receb üzerine kızları Rukiye ve Ayşe için 
nafaka takdiri
Mahmiye-i İstanbul’da Hoca Hayreddin mahallesinde sâkine olup zâtını 
ma‘rifet-i şer‘ ile ârifân mahalle-i mezbûre sükkânından Mahmud b. Hasan ve 
Mehmed b. Abdullah ta‘rîfleriyle mu‘arrefe olan Hâmide bt. Hüseyin meclis-i 
şer‘-i şerîfde takrîr-i kelâm edip zevcim olup gāib ani’l-meclis Halil b. Receb 
bundan akdem beni tatlîk etmekle mezbûrun firâşından hâsıl işbu hucr ve 
terbiyyemde sadriye sagīre kızları Rukiye ve Ayşe’yi bilâ-nafaka bırakıp âhar 
diyâra gitmekle sagīretân-ı mezbûretânın nafaka, kisve ve sâir levâzım-ı mü-
himmeleriyçün babaları üzerine kadr-i ma‘rûf nafaka farz ve takdîr olunmak 
matlûbumdur dedikde hâkim-i muvakki‘-i sadr-ı kitâb -tûbâ-lehû ve hüsnü 
me’âb- hazretleri dahi sagīretân-ı mezbûretânın nafaka ve kisve ve sâir levâzım-ı 
mühimmeleriyçün babaları mezbûr üzerine târih-i kitâbdan beher yevm her bi-
rine yedişer akçe farz ve takdîr edip meblağ-ı mefrûz-ı mezkûru sagīretân-ı 
mezbûretânın nafaka ve kisve ve sâir levâzım-ı mühimmelerine harc ve sarfa 
ve lede’z-zafer [hâce] istidâneye ve inde’z-zafer babaları mezbûr Halil üzerine 
rücû‘a mezbûr Hâmide Hâtun’a izin vermeğin mâ vaka‘a bi’t-taleb ketb olundu.
Fi’l-yevmi’r-râbi‘ min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Mehmed, İsmail b. Hüseyin, Mehmed b. İdris, 
Ebûbekir b. Hüseyin.

594 [101b-1] Fâtıma Hatun bt. Mustafa’nın kocasında olan mehir 
alacağının vârislerinden tahsili
Vilâyet-i Anadolu’da Kula kazâsından ma‘zûlen Alaşehir kazâsına tâbi‘ Küre nâm 
karyede sâkin iken bundan akdem vefât eden Küreneli demekle şehîr el-Hâc 
Mustafa b. el-Hâc Hüseyin nâm kimesnenin zevce-i menkûhası olan bâ‘isetü 
hâze’l-vesîka Fâtıma Hâtun bt. Mustafa meclis-i şer‘-i şerîf-i enverde müteveffâ-
yı mezbûrun sulbî kebîr oğlu olup terekesine vâzı‘ü’l-yed olan Abdülfettâh Efendi 
mahzarında üzerine da‘vâ ve takrîr-i kelâm edip müteveffâ-yı mezbûr el-Hâc 
Mustafa zimmetinde mütekarrir ve ma‘kūdun-aleyh olan her yüz yirmi akçesi 
bir esedî guruşa dört bin akçe mehr-i müeccelim olup meblağ-ı mezbûru bana 
kable’l-edâ zevce-i menkûhası olduğum hâlde merkūm el-Hâc Mustafa Efendi 
fevt olmağın hâlâ suâl olunup mehr-i mezkûr dört bin akçeyi terekesinden bana 
edâya merkūm Abdülfettâh Efendi’ye tenbîh olunmak matlûbumdur dedikde 
gıbbe’s-suâl mezbûr Abdülfettâh Efendi cevâbında müdde‘iye-i mezbûre babası 
müteveffâ-yı mezbûrun ile’l-vefât zevce-i menkûhası olduğunu ikrâr lâkin meh-
ri dört bin akçe olduğunu inkâr edicek müdde‘iye-i mezbûreden müdde‘âsına 
beyyine taleb olundukda udûl-i ahrâr-ı ricâl-i müslimînden ve mahmiye-i 
İstanbul’da Tarsusî mahallesi sükkânından olup zât-ı mezbûreyi ma‘rifet-i 
şer‘iyye ile ârifân olan Ali Efendi b. Mahmud ve Mustafa Bey b. Ahmed nâm 
kimesneler li ecli’ş-şehâde meclis-i şer‘de hâzırân olup isre’l-istişhâd fi’l-hakīka 
işbu müdde‘iye-i mezbûre Fâtıma Hâtun işbu mezbûr Abdullah Efendi’nin ba-
bası olup Küreneli demekle şehîr müteveffâ-yı mezbûr el-Hâc Mustafa Efendi 
b. Hacı Hüseyin kendiyü tezvîc ol dahi kabûl eylediğinde her yüz yirmi akçe-
si bir esedî guruşa râyic dört bin akçe mehr-i müeccel ile tezvîc ol dahi kabûl 
etmeğin biz müdde‘iye-i mezbûrenin mehr-i müecceli dört bin akçe olduğuna 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe’t-ta‘dili’ş-şer‘î ki şehâdetleri makbûle olmağın ba‘de’t-tahlîfi’ş-şer‘î 
mûcebiyle ba‘de’l-hükm ve’t-tenbîh mâ vaka‘a bi’t-taleb ketb olundu.
Fî selhi Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Receb b. Osman, Mehmed b. İdris, 
Ahmed b. Mehmed, Mehmed b. Ahmed.







595 [101b-2] İsmail Ağa b. Ahmed’in mavnacıların taşıma ücretini 
ödemiş olduğu
Kasaba-i Hasköy’de sâkin Mavnacı tâifesinden Bogos v. Ovanes ve Murad 
v. Serkis ve Denir? Ebri v. Efrayil nâm zimmîler meclis-i şer‘-i şerîf-i enverde 
sâbıkan ser-mi‘mârân olan işbu bâ‘isü’l-vesîka İsmail Ağa b. Ahmed mahzarın-
da her biri üzerine da‘vâ ve takrîr-i kelâm edip târih-i kitâbdan bir sene mu-
kaddem merkūm İsmail Ağa mahmiye-i İstanbul’da vâki‘ menzili ile Rumeli 
Hisarı’nda yalı ta‘bîr olunur menzil[i] imâret eyledikde kasaba-i mezbûrdan 
mavnamız ile nakl eylediğimiz tuğla ve kiremid ücretinden mezbûr İsmail 
Ağa zimmetinde altı bin akçe hakkımız kalmağla taleb eylediğimizde edâdan 
imtinâ‘ eder suâl olunup meblağ-ı mezbûrun alıverilmesi matlûbumdur dedik-
de gıbbe’s-suâl mezbûr İsmail Ağa cevâbında müdde‘iyyûn-ı mezbûrûna mav-
nalarında ücretle tuğla ve kiremid menzillerine nakl ettirdiğin ikrâr lâkin üc-
retleri olan meblağ-ı mezbûr altı bin akçeyi karındaşım ve husûs-ı mezkûr[a] 
vekîlim olan Ali Ağa yediyle mezbûrûna bi’t-tamâm edâ ve teslîm anlar dahi 
ahz u kabz etmişleridi deyû def ‘le mukābele edicek gıbbe’l-istintâk ve’l-inkâr, 
mezbûr İsmail Ağa’dan def ‘-i mezbûru mübeyyin beyyine taleb olundukda 
kasaba-i mezbûrede sâkin kiremidçi Falas v. Kazar? ve Kazar v. Hanes? nâm 
zimmîler li ecli’ş-şehâde meclis-i şer‘a hâzırân olup isre’l-istişhâd fi’l-hakīka işbu 
müdde‘iyyûn-ı mezbûrûn [102a] târih-i mezkûrda merkūm İsmail Ağa’nın zikr 
olunan menzillerinde vech-i meşrûh üzre mavnalarıyla nakl eyledikleri tuğ-
la ve kiremid ücreti olan altı bin akçeyi mezbûr İsmail Ağa’nın karındaşı ve 
husûs-ı mezkûra vekîl olan Ali Ağa yedinden bizim huzûrumuzda bi’t-tamâm 
ahz u kabz eylediler biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince müdde‘iyyûn-ı mezbûrûna bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: El-Hâc Murtaza b. Abdullah, börekçi Ali Çelebi, Ali Bey b. Murad, 
Ahmed Efendi b. Mahmud, İbrahim Çelebi b. Mehmed, kâtib Mustafa, Çukadâr 
Hasan.

596 [102a-1] Ahmed Çelebi b. Ali’nin menzil hissesini Hacı Ahmed 
b. Mehmed’e satması
Mahmiye-i İstanbul’da Uzun Şucâ‘ mahallesinde sâkin iken bundan akdem 
vefât eden Ahmed Ağa b. Mehmed nâm acemin verâseti zevce-i metrûkesi 
Sâliha bt. Abdullah ve Sâliha bt. Abdurrahman hâtunlara ve sulbiye sagīre kızı 
Fâtıma’ya ve anası Vefârâ bt. Abdullah’ı i‘tâk eden Hatice Hâtun’un sadrî oğlu 
Ahmed Çelebi b. Ali nâm kimesneye münhasıra olduğu şer‘an zâhir oldukdan 
sonra mezbûr Ahmed meclis-i şer‘-i şerîf-i enverde işbu râfi‘ü’l-kitâb el-Hâc 
Ahmed b. Mehmed mahzarında ikrâr ve takrîr-i kelâm edip ebniyesi mûrisimiz 
merkūm Ahmed Ağa’nın mülk ve hakkı olup ve arsası merhûm Şehsuvar Hanım 
vakfından îcâr-ı mu‘accele ve altmış akçe icâre-i müeccele ile ile’l-vefât taht-ı ta-
sarrufunda olup mahalle-i mezbûrede vâki‘ bir tarafdan Ayşe Hâtun menzili ve 
bir tarafdan kazzâz Yusuf menzili ve bir tarafdan Kiler Ağası vakfı olan oda-
lar ve bir tarafdan tarîk-i âm ile mahdûd dâhiliyyesi fevkānî iki oda ve kiler ve 
tahtânî bir matbah ve bir mahzen ve kenîf ve hâriciyyesi fevkānî iki oda ve bir 
sofa ve kenîf ve tahtânî bir sagīr odayı müştemil menzilin ebniye-i memlûke-i 
mezkûresinden sekiz sehimden hisse-i irsiyye-i şer‘iyyem olan üç sehm-i şâyi‘ini, 
bi cümleti’t-tevâbi‘ merkūm el-Hâc Ahmed’e bey‘ ba‘dehû Ahmed ile üç yüz 
yetmiş beş guruşa bey‘ ve teslîm ve arsasından hissemi dahi izn-i mütevellîyle 
meccânen ferâğ ve tefvîz ve merkū[m] el-Hâc Ahmed dahi ber vech-i muhar-
rer iştirâ ve kabûl ettiğinden sonra semen[i] olan meblağ-ı mezbûr üç yüz yet-
miş beş guruşu tamâmen ahz u kabz eyledim ba‘de’l-yevm menzil-i mezbûrda 
olan üç sehim hisse-i irsiyyem merkūm el-Hâc Ahmed’in mülk-i müşterâsı ol-
muşdur keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fî gāyet-i Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mustafa Efendi b. Şeyh Ali İmâm, Mehmed Efendi b. Mahmud, 
Mustafa Efendi b. Ahmed.

597 [102a-2] İsmail Efendi b. Ali’nin eşi Fâtıma bt. Hasan’a 
Kasım Ağa Vakfı’na ait mukātaalı vakıf bahçenin kullanım 
hakkını devretmesi
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘-i 
enverden Mevlânâ es-Seyyid Mustafa Efendi b. Ahmed Efendi irsâl olunup ol 
dahi mahmiye-i İstanbul’da Kasım Ağa mahallesinde sâkin el-Hâc İsmail Efendi 
b. Ali’nin menziline varıp zeyl-i kitâbda mastûrü’l-esâmî müslimîn huzûrunda 
akd-i meclis-i şer‘-i kadîm eyledikde mezbûr el-Hâc İsmail meclis-i ma‘kūd-ı 
mezbûrda zevce-i menkûhası bâ‘isü’l-kitâb Fâtıma bt. Hasan Efendi nâm hâtun 
mahzarında ikrâr ve takrîr-i kelâm edip arsasının merhûm-ı mezbûr Kasım Ağa 
vakfına senede yedi yüz akçe mukāta‘ası ve üzerinde mağrûse eşcâr akd-i âti’z-
zikrin sudûruna değin yedimde mülküm olup mahalle-i mezbûrede vâki‘ bir ta-
rafdan ba‘zan Mehmed Çelebi mülkü ve bir tarafdan Kasab Mehmed Çelebi mül-
kü ve bir tarafdan merhûm Kasım Ağa odaları ve bir tarafdan Çukurbostan ve 
bir tarafdan ba‘zan es-Seyyid ( ) tasarrufunda olan bahçe ve bir tarafdan ba‘zan 
merhûme Fâtıma’nın mülk menzili ile mahdûd bahçenin eşcâr-ı memlûkesini 
târih-i kitâbdan on ay mukaddem zevcem mezbûre Fâtıma’ya üç yüz esedî gu-
ruşa bey‘ ve teslîm ve arsasını bâ izn-i mütevellî ferâğ ve tefvîz ol dahi iştirâ ve 
kabûl ve tefevvüz eyledikden sonra semeni olan meblağ-ı mezbûrdan merkūme 
Fâtıma Hâtun’un zimmetini ibrâ-i âmm-ı kātı‘ü’n-nizâ‘la ibrâ ve iskāt etmişi-
dim hâlâ bahçe-i mahdûd-ı mezkûrenin eşcâr-ı mağrûsesi mezbûre Fâtıma’nın 
mülk-i müşterâsı ve arsası dahi dâhil-i havza-i müfevvezi olmuşdur keyfe mâ 
yeşâ ve hasbe mâ yahtâr mutasarrıfe olsun dedikde gıbbe’t-tasdîk vâki‘ hâli 
Mevlânâ-yı mezbûr mahallinde tahrîr ve ba‘dehû ma‘an irsâl olunan [102b] 
Receb b. Mahmud ve Hasan b. Mehmed ile meclis-i şer‘a gelip alâ vukū‘ihî inhâ 
ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hasan Çelebi b. Ali, Mustafa Beşe b. Mehmed, Mustafa Beşe 
b. Abdullah, İbrahim Efendi el-İmâm, es-Seyyid Cafer Efendi el-Müezzin, 
Mehmed b. Mustafa, İbrahim b. Sefer, Mustafa b. Ali, el-Hâc İsmail b. Murad.

598 [102b-1] Hacı Mustafa b. Mehmed’in Abdülvehhâb Efendi 
b. Ahmed’e olan borcunu ödemeden ölmesi sebebiyle rehin 
bırakılan malların satılması
Mahmiye-i İstanbul’da Seyyid Ömer mahallesinde sâkin olup bundan akdem 
mahrûse-i Edirne’de vefât eden Solak el-Hâc Mustafa b. Mehmed b. Abdullah’ın 
verâseti zevce-i metrûkesi Hatice bt. Halil’e ve sulbî kebîr oğulları Mehmed 
Çelebi ve Abdülkādir Beşe ve kebîre kızı Rahime’ye münhasıra oldukdan sonra 
mezbûr Abdülkādir Beşe meclis-i şer‘-i şerîfde mahmiye-i mezbûrede Debbâğ 
Yunus mahallesinde sâkin Abdülvehhâb Efendi b. Ahmed mahzarında ikrâr 
ve takrîr-i kelâm edip bundan akdem mezbûr Abdülvehhâb Efendi, babam 
müteveffâ-yı mezbûr el-Hâc Mustafa’ya hayâtında bin dört yüz guruş idâne ve 
teslîm ve mukābelesinde on dokuz denk astarı irtihân ve kabz ve kable’l-edâ ve’l-
fek babam vefât edip ba‘dehû mezbûr Abdülvehhâb Efendi rehin-i mezbûru ka-
rındaşım mezbûr Mehmed Çelebi ma‘rifetiyle bin beş yüz üç guruşa âhara bey‘ 
ve semeninden deyn-i merkūm ve otuz yedi guruş mesârif-i ma‘lûmesini dahi 
istîfâ ve bâkī yüz otuz altı guruş yedinde bâkī kalıp mukaddemâ ben meblağ-ı 
bâkī-i mezbûrdan bana âid kırk yedi buçuk guruşu merkūm Abdülvehhâb 
Efendi’den taleb ve da‘vâ ve edâsına hükm-i şer‘î lâhık olmuşidi hâlâ merkūm 
Abdülvehhâb Efendi meblağ-ı mezbûr kırk yedi buçuk guruşu bana edâ ve teslîm 
ben dahi yedinden tamâmen ahz u kabz ettiğimden sonra husûs-ı mezbûr ve 
deyn-i mezkûr bin dört yüz guruşa ve rehn-i mezbûr ve mesârif-i merkūma 
ve târih-i kitâba gelince beynimizde cereyân eden sâir hukūk-ı ma‘lûme ve 
mechûleye müte‘allika âmme-i da‘vâdan merkūm Abdülvehhâb Efendi’nin zim-
metini ibrâ-i âm [ile] ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fî evveli Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İmâm Ahmed Efendi b. Mahmud, Mustafa Beşe b. ( ), Ali Kapudân, 
İbrahim Çelebi b. Mehmed.

599 [102b-2] Harsi bt. Mosi’nin menzilini İbrahim Paşa Vakfı’na 
bey‘ bi’l-istiğlâl yoluyla sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i 
münîrden irsâl olunan Mevlânâ es-Seyyid Abdülmu‘tî Efendi merhûm İbrahim 
Paşa vakfına bi’l-fi‘l mütevellî olan umdetü’l-emâsil ve’l-eşbâh el-Hâc Mahmud 
Ağa b. Sefer’in mahmiye-i İstanbul’da Şeyh Ebülvefâ mahallesinde vâki‘ men-
ziline varıp zeyl-i kitâbda muharrerü’l-esâmî udûl-i müslimîn ve sikāt-ı 
muvahhidîn huzûrunda akd-i meclis-i şer‘-i âlî eyledikde Hasköy kasabasın-
da Keçeci mahallesinde sâkine Harsi bt. Mosi v. Aslan nâm yahudiye tarafın-
dan husûs-ı âti’l-beyâna vekîl olduğu zât-ı mezbûreyi ma‘rifet-i şer‘iyye ârifân 
karındaşı Yasef v. Mosi ve diğer Yasef v. Navani nâm yahudiler şehâdetleriyle 
şer‘an sâbit olan Koturna v. Mosi nâm yahudi meclis-i ma‘kūd-ı mezkûrda 
mütevellî-i merkūm el-Hâc Mahmud Ağa mahzarında ikrâr ve takrîr-i kelâm 
edip müvekkile-i mezbûre Harsi yedinde mülkü olup zikr olunan Keçeci mahal-
lesinde vâki‘ bir tarafdan Frenk oğlu nâm yahudi mülkü ve bir tarafdan Ferayil 
mülkü ve bir tarafdan Aslan ve Kamal mülkleri ve bir tarafdan tarîk-i hâsla 
mahdûd fevkānî ve tahtânî yedi bâb oda ve iki sofa ve matbah ve üç bodrum ve 
üç yüz altı zirâ‘ arsayı müştemil mülk menzilini, bi cümleti’t-tevâbi‘ mütevellî-i 
merkūm el-Hâc Mahmud Ağa’ya altı yüz guruşa bi tarîki’l-istiğlâl bey‘ ve teslîm 
ol dahi vakf-ı mezbûr ile iştirâ ve tesellüm ettiğinden sonra semen-i mezbûr 
altı yüz guruşu yedinden tamâmen ahz u kabz ve tesellüm edip yine mütevellî-i 
merkūm menzil-i mezbûru ba‘de’t-tahliyye ve’t-takābuzı’ş-şer‘î târih-i kitâbdan 
bir sene tamâmına değin doksan esedî guruşa müvekkile-i mezbûreye îcâr ve 
teslîm ol dahi istîcâr ve kabûl ve kabz eyledi dedikde gıbbe’t-tasdîk mezbûr 
Harsi’nin zevci işbu hâzır bi’l-meclis Abraham v. Samson nâm yahudi asl-ı mâl 
olan meblağ-ı mezbûr altı yüz guruşa ve ücret-i mezkûreye tarafeynden emr 
ve kabûlü hâviye kefâlet-i sahîha-i şer‘iyye kefîl ve zâmin olmağın vâki‘ hâli 
Mevlânâ-yı mezkûr mahallinde tahrîr ba‘dehû ma‘an irsâl olunan Receb Çelebi 
b. Şaban ve Mehmed b. İdris ile meclis-i şer‘a gelip alâ vukū‘ihî inhâ ve takrîr et-
meğin mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek sene seb‘a ve seb‘în ve elf.
Şuhûdü’l-hâl: Mustafa Çelebi b. Mehmed, İbrahim Ağa b. Ahmed, el-Hâc 
Mustafa Kethüdâ-yı hisar, Abdullah Çelebi b. Mustafa, el-Hâc Osman b. Cafer, 
Receb Çelebi b. Şaban, Mehmed Çelebi b. İdris ve gayr mine’l-huzzâr.

600 [103a-1] Yorgi v. İstani’nin Yusuf Ağa b. Abdullah’a 30 kuruş borcu 
olduğunu ikrar edip fazlasını inkâr etmesi
Belen kasabası ahâlîsinden Yusuf Ağa b. Abdullah tarafından husûs-ı âti’l-beyâna 
vekîl-i sâbitü’l-vekâle olan Mehmed Ağa b. Ahmed meclis-i şer‘-i şerîf-i enverde 
mahmiye-i İstanbul’da Gül Câmi‘ mahallesinde sâkin Yorgi v. İstani nâm zimmî 
muvâcehesinde üzerine da‘vâ ve takrîr-i kelâm edip müvekkil-i mezbûr Yusuf 
Ağa’nın mezbûr Yorgi zimmetinde cihet-i deyn-i şer‘îden altmış guruş hakkı 
olup bundan akdem on guruşum istîfâ ve kabz edip bâkī elli guruş bâkī kalmağ-
la hâlâ bi’l-[ve]kâle taleb ederim suâl olunsun dedikde gıbbe’s-suâl mezbûr Yorgi 
cevâbında benim müvekkil-i mezbûr Yusuf Ağa’ya ancak otuz guruş elân zim-
metimde deynim vardır deyû ziyâdeyi inkâr edicek vekîl-i mezbûrdan ziyâde 
da‘vâsına beyyine taleb olundukda ityân-ı beyyine için istimhâl etmekle mehil-i 
şer‘î verildikden sonra mezbûr Yorgi’nin ikrârı mertebesi olan meblağ-ı mezbûr 
otuz guruşu müvekkil-i merkūm Yusuf Ağa için vekîl-i mezbûr Yusuf Ağa’ya 
edâ ve teslîme mezbûr Yorgi’ye ba‘de’t-tenbîh mâ vaka‘a bit’t-taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve [tis‘în] ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Sermed?, Hüseyin 
b. Mustafa.

601 [103a-2] Hacı Mahmud b. Hacı Osman ile Seyyid Hacı Mehmed 
b. Seyyid Mustafa’nın arsa davasında sulh oldukları
Mine’l-keşşâf
Husûs-ı âti’l-beyânın mahallinde keşf ve tahrîri için sâdır olan fermân-ı âlîye 
imtisâlen bu def ‘a hâssa mi‘mârlarından es-Seyyid Mustafa Halîfe b. Eyyûb ile 
mahrûse-i Galata müzâfâtından Tophâne’de Ekmekçibaşı mahallesinde sâkin 
bâ‘isü’l-vesîka es-Seyyid el-Hâc Mehmed b. es-Seyyid Mustafa nâm kimesnenin 
menziline varıp zeyl-i rakīmde isimleri terkīm olunan müslimîn huzûrlarında 
akd-i meclis-i şer‘-i âlî olundukda yine mahalle-i mezbûrede sâkin el-Hâc 
Mahmud b. el-Hâc Osman meclis-i ma‘kūd-ı mezkûrda câr-ı mülâsıkı mezbûr 
es-Seyyid Mehmed mahzarında bi’t-tav‘i’s-sâf ikrâr ve i‘tirâf edip bundan ak-
dem mezbûr es-Seyyid Mehmed benim menzilimin ve arsasından tûlen on bir 
ve arzen iki zirâ‘ bi hesâb-ı terbî‘î yirmi iki zirâ‘ arsa-i memlûkemi tecâvüz ve 
zabt ettin deyû mezbûr es-Seyyid Mehmed’den taleb ve da‘vâ ettiğimde ol dahi 
yine bundan esbak benim üç zirâ‘ arsa-i memlûkemin üzerine bi gayri hakkın 
binâ vaz‘ edip mütâlebesinde bana işbu müşâhede olunan tûlen on bir ve arzen 
bir zirâ‘ sekiz parmak arsayı bana def ‘ ve teslîm ve arsa-i mezkûreye müte‘allika 
âmme-i da‘vâdan zimmetimi ibrâ ettin deyû def ‘ edip lâkin def ‘-i meşrûhunu 
vech-i şer‘î üzre beyân etmekden izhâr-ı acz etmekle beynimizde münâza‘ât-ı 
kesîre vukû‘undan sonra mârrü’z-zikr tûlen on bir ve arzen bir zirâ‘ sekiz par-
mak arsanın benim menzilimin tarafında olan cihetinden nısfı ki tûlen on bir 
zirâ‘ ve arzen buçuk zirâ‘ dört parmak arsa benim mülküm olup ve mezbûr es-
Seyyid Mehmed tarafında tûlen on bir ve arzen buçuk zirâ‘ dört parmak arsa 
mezbûr es-Seyyid Mehmed’in mülkü olmak üzre rızâlaşıp mezbûr es-Seyyid 
Mehmed’in menzili tarafında vâki‘ tahta perde köşesinden kat‘ olunan şecer-i 
leylâka beş parmak karîb mevzi‘e andan benim menzilim tarafında olan incir 
ağacına sekiz parmak karîb mevzi‘e andan geçip kurbunda olan iki incire on altı 
parmak bu‘du olan mevzi‘den yine benim menzilimde vâki‘ erik ağacına mut-
tasıl geçip andan yine benim menzilim tarafına dört parmak …? dönüp so-
kak tarafına tahta perdeye varınca mâbeynde fâsıla çekip sokak tarafında arsa-i 
mezkûre cânibine düşen taş duvar dahi mezbûr es-Seyyid Mehmed’in mülkü 
üzre her birimiz râzılar olup min ba‘d arsa-i mezkûreye ve mârrü’z-zikr taş du-
vara müte‘allika âmme-i da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fî evâili şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Fahrü’l-eimme Abdülbâkī Efendi b. Receb İmâm-ı Câmi‘-i Kılıç 
Ali Paşa, Ahmed Efendi b. Hasan Efendi el-İmâm, Mustafa Efendi b. el-Hâc 
Hüseyin Efendi el-İmâm, Mehmed Çelebi b. Muharrem el-Kayyım, Mehmed 
Yazıcı b. Ahmed, Halil Çelebi b. Ali, Mustafa Çelebi b. Pîrî Ağa, Sâlih Beşe 
b. Nasuh, Abdullah Çelebi b. Mehmed Efendi el-İmâm, İsmail Çelebi b. el-Hâc 
Mahmud.

602 [103b-1] Mosi v. Salamon’un İsak v. Abraham’da şirketlerini 
feshetmeleri sebebiyle alacağı olduğu
Min mümzâtihî
Mahrûse-i İzmir’de sâkin tüccârdan işbu bâ‘isü’l-vesîka Mosi v. Salamon nâm ya-
hudi meclis-i şer‘-i şerîf-i enverde İsak v. Abraham nâm yahudi muvâcehesinde 
üzerine da‘vâ ve takrîr-i kelâm edip bundan akdem ben malımdan bin beş yüz 
esedî ve mezbûr İsak bin üç yüz guruş ve gāib ani’l-meclis Azarya nâm yahudi 
yedi yüz guruş ifrâz ve halt ve mezbûrân ile ticâretde akd-i şirket edip yirmi 
iki ay şirket üzre bey‘ u şirâdan sonra şirket-i mezkûreyi fesh ve İstanbul’da 
Yenihan demekle ma‘rûf handa hesâbımız görüldükde asl-ı malımdan olan 
meblağ ve İzmir’de âhardan istidâne ve iştirâ edip gönderdiğim çuka ve ku-
maş ve sâir emti‘a bahâlarından min haysi’l-mecmû‘ beş bin dört yüz esedî gu-
ruş hakkım mezbûr İsak ba‘de’l-kabz kendi mesârifine sarfla istihlâk eylediği 
zâhir ve müte‘ayyin olup hattâ mezbûr İsak meblağ-ı mezbûr beş bin dört yüz 
esedî guruşu ber vech-i mastûr bana zimmetinde lâzımü’l-edâ deyni olduğu-
nu alâ isri’ş-şehâde ikrâr ve işhâd ve deyn-i mezbûrunu nâtık yedime temessük 
dahi vermişiken mezbûr İsak meblağ-ı mezbûru bana edâ ve teslîmden imtinâ‘ 
eder suâl olunup alıverilmesi matlûbumdur dedikde gıbbe’s-suâl mezkûr İsak 
cevâbında müdde‘î-i mezbûr ile ber vech-i muharrer şerîkler olup yirmi iki ay 
şirket üzre bey‘ u şirâyı ikrâr lâkin meblağ-ı mezbûru kabz ve istihlâkini inkâr 
edicek müdde‘î-i mezbûrdan müdde‘âsına beyyine taleb olundukda tâife-i ya-
hudun Sinyora cemâ‘atinden olup Hasköy’de sâkin haham Abraham v. İlya ve 
Portakal cemâ‘atbaşısı Arslan v. David ve mârrü’z-zikr Yenihan’da sâkin David 
v. Yasef nâm yahudiler li ecli’ş-şehâde meclis-i şer‘a hâzırûn olup isre’l-istişhad 
fi’l-vâki‘ mezbûr Mosi merkūm İsak ile hân-ı mezkûrda şirket-i muharrere-i 
mezkûreyi ba‘de’l-fesh hesâb gördüklerinde müdde‘î-i mezbûrun asl-ı mâlı olan 
bin beş yüz esedî ve İzmir’de âhardan istidâne ve iştirâ edip gönderdiği çuka ve 
kumaş ve sâir emti‘a bahâsından müdde‘î-i mezbûrun merkūm İsak’ın kabz ve 
kendi mesârifine sarfla istihlâk eylediği beş bin dört yüz esedî guruş hakkı zuhûr 
edip hattâ mezbûr İsak meblağ-ı mezbûr ber vech-i mastûr müdde‘î-i mezbûra 
zimmetinde lâzımü’l-edâ ve vâcibü’l-kazâ deyni olduğunu bizim huzûrumuzda 
ikrâr ve bizi işhâd edip deyn-i mezbûru nâtık temessük dahi vermişdi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olma-
ğın mûcebiyle ba‘de’l-hükmi’ş-şer‘î ve’l-kazâi’l-mer‘î mâ vaka‘a bi’t-taleb ketb 
olundu.
Fi’l-yevmi’l-hâmis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ahmed Çavuş el-Mübâşir, Mustafa Çelebi b. el-Hâc Ahmed, 
Mustafa Çelebi b. Abdurrahman, İbrahim b. Ahmed, Mehmed b. İdris, Ali b. Bâli.

603 [103b-2] Kefaletleri sebebiyle hapsedilmiş olan Mehmed 
b. Abdullah ile oğlu Mustafa’nın serbest bırakılması
Edâya tenbîh
Mahmiye-i İstanbul’da Çelebioğlu mahallesinde sâkin olup Arîfe nâm hâtuna 
cihet-i kefâletden sekiz bin guruş deyni için üç ay Çavuşbaşı Ağa hapsinde dört 
ay sicn-i sultânîde mahbûslar olan işbu bâ‘isü’l-vesîka Mehmed b. Abdullah 
nâm mühtedî ile oğlu Mustafa’nın keyfiyyet-i hâllerin istifsâr için fermân-ı âlî 
sâdır olmağın imtisâlen-leh mezbûrân Mehmed ve Mustafa’dan vech-i âtî üzre 
istişhâd-ı şer‘î sudûrundan sonra yine mahalle-i mezbûre ahâlîsinden imâm 
Mustafa b. Halil ve Mehmed b. Mehmed ve Mustafa b. Mehmed ve el-Hâc Ahmed 
b. Ali ve el-Hâc İsmail b. Ali ve el-Hâc Ahmed b. Mustafa ve Mustafa b. Receb ve 
Ahmed b. Murtaza ve Veysel b. Yakub ve Abdullah b. el-Hâc Ali li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka işbu mezbûrân 
Mehmed ve Mustafa’nın üzerlerinde lâbis oldukları köhne libâslarından mâ‘adâ 
ism-i mâl ıtlâk olunur kat‘â nesneleri olmayıp müflis ve mu‘dim olduklarına 
biz şâhidleriz şehâdet dahi ederiz deyû her biri edâ-i şehâdet-i şer‘iyye ettikde, 
ba‘de’t-ta‘dîl ve’t-tezkiyye şehâdetleri makbûle olmağın mezbûrânın hasmı hâzır 
olmamağla mahmiye-i mezkûrede Alacamescid kurbunda sâkin Mehmed Ağa 
b. Mehmed mezbûrân Mehmed ve Mustafa’nın nefslerine ve hîn-i mütâlebede 
meclis-i şer‘a ihzârlarına kefîl olmağın kudret-i mâl ve vüs‘at-i hâlleri vusûlüne 
değin, mezbûrân Mehmed [ve] Mustafa hapisden ıtlâk ve sebîlleri tahliyye olu-
nup işbu vesîka ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Çelebi b. el-Hâc Ali, Yusuf Çavuş b. Hasan, es-Seyyid 
Seyfullah Çelebi, Mehmed Ağa b. Ahmed, Hasan Beşe b. Mahmud, Mehmed 
b. Hasan.

604 [104a-1] Nevros v. İdemor’un bağlarını Kostantin 
v. Haçik’e satması
Fi’l-asl vilâyet-i Anadolu’da Eğin kazâsına tâbi‘ Şirzin nâm karye ahâlîsinden 
olup mahmiye-i İstanbul’da kemerci tâifesinden Nevros v. İdemor nâm zimmî 
meclis-i şer‘-i şerîfde damâdı bâ‘isü hâze’s-sifr Kostantin v. Haçik nâm zimmî 
muvâcehesinde ikrâr-ı tâm ve takrîr-i kelâm edip akd-i âti’z-zikrin sudûruna 
değin yedimde mülküm ve hakkım olup karye-i mezbûrede vâki‘ bir tarafdan 
Hızır nâm kimesne menzili ve bir tarafdan Bogos bağı ve iki tarafdan tarîk-i âm 
ile mahdûd bir kıt‘a bağ ve içinde şarabhâne odası ve yine Ovarı? nâm mevzi‘de 
vâki‘ bir tarafdan Ahmed Beşe bağı ve bir tarafdan Hanım bağı ve iki harâbe ile 
mahdûd iki kıt‘a bağımı cümle tevâbi‘ ve levâhıkı ve kâffe-i hukūk ve merâfıkı 
ile mezbûr Kostantin’e tarafeynden îcâb ve kabûlü hâvî şurût-ı müfsideden ârî 
bey‘-i bâtt-ı sahîh-i şer‘î ile yüz beş esedî guruşa bey‘ ol dahi ber vech-i mu-
harrer iştirâ ve kabûl ettiğinden sonra semenleri olan meblağ-ı mezbûr yüz beş 
esedî guruşu mezbûr Kostantin yedinden tamâmen ahz u kabz eyledim ba‘de’l-
yevm zikr olunan bağları mahallerinde zabt ve tasarrufa mezbûr Kostantin’i 
taslît eyledim keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li sene seb‘a ve seb‘în ve elf.
Şuhûdü’l-hâl: Mehmed b. İsmail, Bayram Beşe b. Mehmed, İsmail Beşe 
b. İskender, Ali b. Mehmed, Haydar b. Mustafa, Abdurrahman b. Hızır, Ferşat 
v. Bahtik, Lemil v. Nikola, Angeli v. Altun, Haçuk v. Asvador.

605 [104a-2] Ömer b. Abdullah’ın altınını gasbettikleri iddiasını 
ispat edemediği
Mahmiye-i İstanbul’da Gürcü tâifesinden Ömer b. Abdullah nâm şâb meclis-i 
şer‘de râfi‘ü’l-kitâb Ahmed Çavuş b. Hüseyin ve abd-i memlûkü Şâhin 
b. Abdullah mahzarlarında üzerlerine da‘vâ ve takrîr-i kelâm edip bundan ak-
dem merkūm Ahmed Çavuş hizmetinde iken mezbûrân Ahmed Çavuş ve Şâhin 
beni darb ve üzerimde lâbis olduğum dolamada mevcûd pullu yaldız altınımı 
bi gayri hakkın ahz u kabz etmişlerdir suâl olunup meblağ-ı mezbûrun alıveril-
mesi matlûbumdur dedikde gıbbe’s-suâl ve akībe’l-inkâr, müdde‘î-i mezbûrdan 
müdde‘âsına beyyine taleb olundukda ityân-ı beyyineden izhâr-ı acz ile istihlâf 
etmeğin fi’l-hakīka müdde‘î-i mezbûr Ömer’in vech-i muharrer üzre yüz 
elli yaldızlı yaldız altınını ahz u kabz etmeyip ol vechile meblağ-ı mezbûrun 
edâsı üzerlerine lâzım gelmediğine mezbûrân Ahmed Çavuş ve Şâhin’e yemîn 
teklîf olundukda anlar dahi hasbe’l-mes’ûl her biri yemîn billâhi te‘âlâ etmeğin 
mu‘ârazadan men‘ olunup [mâ vaka‘a bi’t-taleb ketb olundu].
Fi’l-yevmi’s-sânî min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. Mustafa, Mehmed b. İdris, 
Ali b. Bâli.

606 [104a-3] Ali b. Süleyman’ın Karasaka v. İtsak’ta tavuk satışından 
alacağı olduğu
Mahmiye-i İstanbul’da Sultan Bayezid-i Velî Câmi‘i kurbunda tavukçu olan 
bâ‘isü hâze’l-kitâb Ali b. Süleyman tarafından husûs-ı âti’l-beyâna vekîl olan 
Hüseyin b. Mehmed nâm kimesne meclis-i şer‘-i şerîf-i enverde mahrûse-i 
Galata’ya tâbi‘ Ortaköy’de sâkin Karasaka v. İtsak nâm yahudi muvâcehesinde 
üzerine da‘vâ ve takrîr-i kelâm edip müvekkilim mezbûr Ali’nin mezbûr 
Karasaka zimmetinde yedinden müşterâ ve makbûz adedi beynlerinde ma‘lûm 
tavuk bahâsından ba‘de küllî hesâb on yedi bin akçe hakkı olmağla hâlâ suâl 
olunup meblağ-ı mezbûru bana edâya tenbîh olunmak bi’l-vekâle matlûbumdur 
dedikde gıbbe’s-suâl mezbûr Karasaka cevâbında fi’l-hakīka müvekkil-i mezbûr 
Ali’ye ber vech-i muharrer cihet-i mezbûreden ba‘de küllî hesâb on yedi bin 
akçe zimmetimde lâzımü’l-edâ [de]ynimdir [deyû] bi tav‘ihî ikrâr etmeğin alâ 
mûcebi i‘tirâfihî meblağ-ı mezbûru müdde‘î-i mezbûra edâ ve teslîme mezbûr 
Karasaka’ya tenbîh olunmağın mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. el-Hâc Ahmed, 
Hüseyin b. Mustafa, Mehmed Çelebi b. Mehmed.

607 [104b-1] İsmail b. Hicazî’nin merhum Atâullah b. Mehmed Ağa’da 
alacağı olduğu
Mahrûse-i Halebü’ş-şehbâ ahâlîsinden sâhib-i hâze’l-kitâb İsmail b. Hicazî 
meclis-i şer‘-i şerîf-i enverde yine mahrûse-i merkūme ahâlîsinden olup Dârü’l-
hilâfeti’l-aliyye Kostantıniyye el-mahmiyye’de Vâlide hanında sâkin iken bun-
dan akdem vefât eden [ve] verâseti mahrûse-i mezbûrede sâkine olan zevce-
si Muharrem bt. Ömer ve kızları Kerime ve Rahime ve li ebeveyn kız karın-
daşı Melekhan nâm hâtunlara münhasır olan Şimâlzâde? Atâullah b. Mehmed 
Ağa’nın terekesini kabz ve düyûnunu edâ etmek için kıbel-i şer‘den vasî nasb ve 
ta‘yîn olmağla tereke-i müteveffâ-yı mezbûra vâzı‘ü’l-yed olduğu şer‘an sâbit 
olan yine hân-ı mezbûrda sâkin Mehmed Çelebi mahzarında üzerine da‘vâ ve 
takrîr-i kelâm edip merkūm Atâullah Çelebi zimmetinde yedimden müşterâ 
ve makbûz beynimizde ilm-i şer‘î ile ma‘lûm acem metâ‘ı bahâlarından beş 
bin seksen iki esedî guruş hakkım olup hattâ mezbûr Atâullah Çelebi hâl-i 
hayâtında cihet-i mezkûrdan bana ol mikdâr deyni olduğunu alâ isri’l-işhâd 
ikrâr edip kable’l-edâ fevt olup terekesini mezkûr Mehmed Çelebi bi’l-vesâye 
kabz etmeğin suâl olunup [alıverilmesi matlûbumdur dedikde mezbûr Mehmed 
Çelebi cevâbında] tereke-i müteveffâ-yı mezbûr[a] bi’l-vesâye vaz‘-ı yedini ikrâr 
lâkin deyn-i mezbûru inkâr edicek müdde‘î-i mezbûrdan müdde‘âsına beyyi-
ne taleb olundukda yine mahrûse-i Halebü’ş-şehbâ’da sâkin udûl-i müslimînden 
el-Hâc Mahmud b. Hicazî ve el-Hâc Abdullah b. el-Hâc Yusuf el-Câbir nâm ki-
mesneler li ecli’ş-şehâde meclis-i şer‘a hâzırân olup isre’l-istişhâd ve fi’l-vâki‘ 
müteveffâ-yı mezbûr Halebî Atâullah b. Mehmed Ağa eş-şehîr bi Şimalzâde 
bundan akdem hâl-i hayâtında müdde‘î-i mezbûr yedinden iştirâ ve kabz ey-
lediği beynlerinde ilm-i şer‘î ile ma‘lûm acem metâ‘ı semeninden beş bin sek-
sen iki esedî guruş zimmetinde lâzımü’l-edâ deyni olduğu bizim huzûrumuzda 
ikrâr ve bizi işhâd etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri makbûle oldukdan sonra meblağ-ı mezbûru müteveffâ-yı 
mezbûrdan hayâtında küllen ve ba‘zan ahz u kabz veya hibe veya âhara havâle 
etmeyip ve’l-hâsıl vücûh-ı şer‘iyyeden bir vechile zimmetini ibrâ etmediğine 
mezkûr İsmail Çelebi’ye yemîn teklîf olundukda ol dahi yemîn billâh etmeğin 
mûcebiyle ba‘de’l-hükm tereke-i müteveffâ-yı mezbûrdan meblağ-ı mezkûru 
müdde‘î-i mezbûra edâ [ve] teslîme vasiyy-i mezbûra tenbîh olunup mâ vaka‘a 
bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi b. el-Hâc Ahmed, Mustafa Çelebi b. Abdurrahman, 
İbrahim Çelebi b. Ahmed, Mehmed b. İdris.

608 [104b-2] Yeniçeriler 43. Cemaat Oda Vakfı muhasebesi
Min mümzâtihî
Dergâh-ı âlî yeniçerilerinin Kırk Üçüncü cemâ‘atine mahsûs oda ahâlîsinden 
nukūd-ı mevkūfelerine hâlâ mütevellî olan Ali Ağa b. Abdullah meclis-i şer‘-i 
şerîf-i enverde oda-i mezkûre ahâlîsinden olup vakf-ı mezkûra mütevellî 
iken vefât eden el-Hâc Mustafa b. Piyâle’nin verâseti zevce-i metrûkesi Râbia 
bt. Hüseyin ile sulbî kebîr oğlu Mehmed Çelebi ve sulbiye kebîre kızı diğer 
Râbia’ya münhasıra olduğu şer‘an zâhir ve müte‘ayyin oldukdan sonra mezbûrûn 
Mehmed Çelebi ve Râbia ve diğer Râbia muvâcehelerinde üzerlerine da‘vâ ve 
takrîr-i kelâm edip mezbûr el-Hâc Mustafa vakf-ı mezbûra mütevellî olduk-
da asl-ı mâl-ı mezbûrun zimem-i nâsda olan bin sekiz yüz doksan beş guruşun 
temessükâtını kabz edip bir sene mikdârı mütevellî oldukdan sonra meblağ-ı 
mezbûrun nemâsından ba‘zı mesârif-i seferiyeye otuz üç bin sekiz yüz altmış 
akçe harc ve sarf edip ve hâlâ zimem-i nâsda mevcûd bin dört yüz doksan altı 
buçuk guruş ashâbından ihâle ve tevkîl ve temessükâtı bana teslîm ben dahi 
bi’t-tevliyye kabz ve kabûl eylediğimden sonra mâ‘adâ üç yüz doksan sekiz bu-
çuk guruş asl-ı mâlı mücehhelen fevt olmağın hâlâ veresesi mezkûrûna suâl olu-
nup tereke-i müteveffâ-yı mezbûrdan vakıf için bana edâ olunmak üzre tenbîh 
olunması matlûbumdur dedikde gıbbe’s-suâl mezbûrûn cevâblarında mûrisleri 
müteveffâ-yı mezbûrun mâl-ı vakf-ı mezbûrdan mesârif-i mezkûreye sarfı olan 
meblağ-ı mezkûrûndan üç bin sekiz yüz altmış akçeden mâ‘adâ hâlâ zimem-i 
nâsda mevcûd bin dört yüz doksan altı buçuk guruşa ashâbından müdde‘î-i 
mezbûra ihâle ve temessükâtı teslîm etmişidi deyû mütevellî-i mezbûru husûs-ı 
merkūmda tasdîk lâkin müteveffâ-yı mezbûr el-Hâc Mustafa’nın ziyâde üç 
yüz doksan sekiz buçuk guruş kabzı ma‘lûmumuz değildir deyû inkâr edicek 
müdde‘î-i mezbûrdan ziyâde müdde‘âsına beyyine taleb olundukda ityân-ı bey-
yine için istimhâl ve mehl-i şer‘î [105a] birle imhâl olunup işbu vesîka bi’t-taleb 
ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, Süleyman 
Çelebi Ser-bölük, el-Hâc Abdullah b. Mahmud, Mahmud b. Mehmed.

609 [105a-1] Asvador v. Serkis’in Markar v. Toros’tan aldığı borç 
karşılığında bağını rehin vermesi (bey‘ bi’l-vefâ)
Vilâyet-i Anadolu’da Eğin kazâsına tâbi‘ Alcağı nâm karye ahâlîsinden olup hâlâ 
mahmiye-i İstanbul’da Vâlide-i Atîk kurbunda habbâz olan Asvador v. Serkis 
meclis-i şer‘-i şerîf-i enverde işbu râfi‘ü’l-vesîka Markar v. Toros mahzarında 
ikrâr ve takrîr-i kelâm edip karye-i mezkûrda vâki‘ bir tarafdan Bağran zimmî 
bağı ve bir tarafdan Azat bağı ve bir tarafdan Haydar zimmî bağı ve bir tarafdan 
Sezal Murad bağı ile mahdûd kürûmu mülk bir kıt‘a bağımı mezbûr Markar’a 
üç yüz elli guruşa bey‘-i kat‘î ile bey‘ ve temlîk ol dahi iştirâ ve kabûl edip seme-
ni olan meblağ-ı mezbûrun iki yüz altmış guruşu gāib ani’l-meclis Ferrâş oğlu 
Mehmed Çelebi’ye cihet-i deyn-i şer‘îden deynim olan iki yüz altmış guruşa 
mezbûr Markar emriyle kefîl olup bi hükmi’l-kefâle mezbûr Mehmed Çelebi’ye 
edâ ve teslîm etmekle ana takās, ol dahi mukāssa ve kabûl ve doksan guruşunu 
bana def ‘ ve teslîm ben dahi kabz ve tesellüm edip bağ-ı mahdûd-ı mezkûru ma-
hallinde kabz ve tasarrufa mezbûru taslît eylediğimden sonra târih-i kitâbdan 
iki sene tamâmında meblağ-ı mezbûr üç yüz elli guruşu merkūm Markar’a ta-
mamen red ve teslîm eylediğimde ol dahi akd-i bey‘i fesh ve ikāleye ta‘ahhüd 
eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin Çelebi b. Mehmed, Ebûbekir Çelebi b. Hasan, Ömer 
b. Ali, Osman b. Ali, Ömer b. Hasan, Haçador v. Mıgırdiç, Abanos v. Bogos, 
Hokar v. Mıgırdak.

610 [105a-2] Kirkor v. Hoka’nın terekesinden para ve eşyanın Haçador 
v. Köleriz’e teslimi
Mahmiye-i İstanbul’da Kâtib Kasım mahallesi sükkânından iken bundan ak-
dem Kudüs-i şerîf ’de hâlik olan Kirkor v. Hoka nâm zimmînin sulbî kebîr oğlu 
ve hasren vârisi Azarya nâm Ermeni meclis-i şer‘-i şerîf-i lâzımü’t-teşrîfde 
eniştesi işbu sâhibü’l-vesîka Haçador v. Köleriz nâm Ermeni muvâcehesinde 
ikrâr-ı tâm ve takrîr-i kelâm [edip] mûrisim hâlik-i merkūmun merkūm 
Haçador zimmetinde emti‘a-i mütenevvi‘a bahâsından bin üç yüz esedî gu-
ruş hakkı olduğundan mâ‘adâ mûrisim hâlik-i merkūm hâl-i hayâtında bun-
dan akdem Kudüs-i şerîf ’e gider oldukda eşyâ-i memlûkesinden beş aded ten-
cere ve dört sahan ve iki bakraç ve bir kahve tabağı ve dört kapaklı tas ve altı 
yorgan ve on üç Kürdî sarık ve dokuz aded taraklı badıla ve terbelli? badıla 
ve iki su sepeti ve bir kutnî ve dört ağabanî ve otuz beş boyalı tülbent ve bir 
alaca atlas ve üç mâî su sepeti ve bir çiçekli badıla ve bir tas kâse ve iki fin-
can ve bir döşek yüzü ve iki kalemkârî ve bir sîm kılıç ve bir tabancalı tü-
fenk ve yedi aded kilim ve bir sîm saçak ve dokuz aded fağfurî fincan ve sâir 
beynlerinde ma‘lûm emti‘aları merkūm Haçador’a bi’l-emâne def ‘ ve teslîm 
ol dahi ahz u kabz eylediğinden sonra mûrisim hâlik-i mezbûr sâlifü’l-beyân 
Kudüs-i şerîf ’de hâlik olup meblağ-ı mezbûr bin üç yüz esedî guruş ile zikr-i 
mürûr eden eşyâlar merkūm Haçador zimmetinde kalmışidi el-hâletü hâzihî 
meblağ-ı mezbûr bin üç yüz esedî guruşu ve zikr olunan eşyâları bana def ‘ ve 
teslîm ben dahi yedinden bi’t-tamâm ahz u kabz edip meblağ-ı mezbûr bin 
üç yüz esedî guruşdan ve eşyâ-i mezkûreden zimmetinde bir şey kalmayıp 
mûrisim hâlik-i merkūmun terekesine müte‘allika âmme-i da‘vâdan merkūm 
Haçador’un zimmetini ibrâ eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-hâmis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Sahhâf Sâlih Efendi, Osman Efendi es-Sahhâf, Osman Efendi b. el-
Hâc Mahmud, eş-Şeyh Mehmed Efendi b. ( ), İbrahim b. Osman.

611 [105a-3] Gümrük emîni Ali Ağa b. Abdurrahman’ın uncu 
taifesinden olan zimmilere un bedelini ödediği
Uncu tâifesinden Yanaki v. Panayot ve Norki? v. Todori nâm zimmîler 
meclis-i şer‘-i şerîf-i enverde hâlâ gümrük emîni olan fahrü’l-emâcid ve’l-
akrân el-Hâc Ali Ağa b. Abdurrahman Ağa tarafından husûs-ı âti’l-beyâna 
vekîl olan el-Hâc İsmail Ağa b. Osman mahzarında her biri ikrâr ve takrîr-i 
kelâm edip mahmiye-i İstanbul’da Acemoğlanı meydanı kurbunda Sekbân fı-
rını ta‘bîr olunan fırında fodla için fermân-ı âlî mûcebince bin doksan yedi 
Cemâziyelâhiri’nin yirmi sekizinci gününden Ramazân-ı şerîfin sekizinci gü-
nüne gelince yetmiş günde her keyl ikişer yüz sekiz akçeye olmak üzre biz-
den iştirâ olunan üç bin üç yüz elli keyl dakīkin semeni olan cem‘an dokuz 
yük otuz sekiz bin akçeyi müvekkil-i mûmâ-ileyhden bi tarîki’l-havâle [105b] 
bi’t-tamâm ve’l-kemâl ahz u kabz eyledik meblağ-ı mezbûrdan el-yevm bir 
akçe ve bir habbe hakkım bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve tis‘în [ve elf].
Şuhûdü’l-hâl: İbrahim Çelebi b. Ahmed, Mehmed b. İdris, Hüseyin Efendi b. ( ).







612 [105b-1] Seyyid Halil Çelebi b. Seyyid Mehmed’in, Kanaki 
v. Mandelaki’den alacaklı olduğu
Mahmiye-i İstanbul’da Müftü Ali Çelebi mahallesinde sâkin pazarcı tâifesinden 
bâ‘isü hâze’l-kitâb es-Seyyid Halil Çelebi b. es-Seyyid Mehmed nâm kimes-
ne meclis-i şer‘-i şerîf-i enverde medîne-i Üsküdar’a tâbi‘ Maltepe nâm karye-
de sâkin hıyarcı tâifesinden Kanaki v. Mandelaki nâm zimmî mahzarında üze-
rine da‘vâ ve takrîr-i kelâm edip mezbûr Kanaki’ye târih-i kitâbdan bir sene 
mukaddem dokuz yüz doksan akçe edâ ve teslîm ol dahi ber vech-i muhar-
rer istidâne ve kabz edip meblağ-ı mezbûrun dört bin üç yüz yetmiş dört ak-
çesi mukābelesinde adedi beynimizde ma‘lûm hıyar verip beş bin altı yüz on 
altı akçe zimmetinde bâkī kalmağla suâl olunup alıverilmesi matlûbumdur de-
dikde gıbbe’s-suâl mezbûr Kanaki cevâbında fi’l-hakīka müdde‘î-i mezbûr es-
Seyyid Halil Çelebi’ye ber vech-i muharrer cihet-i mezbûrdan bâkī beş bin altı 
yüz on altı akçe zimmetinde lâzımü’l-edâ deyni olduğu bi tav‘ihî ikrâr etmeğin 
alâ mûcebi ikrârihî meblağ-ı mezbûr beş bin altı yüz on altı akçeyi müdde‘î-i 
mezbûra edâya mezbûr Kanaki’ye tenbîh birle mâ vaka‘a bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Ali b. (  ), Mehmed b. İdris, Mehmed 
b. Hüseyin.

613 [105b-2] Mehmed b. Ahmed’in üzerine oğlu Salih için 
nafaka takdiri
Nafaka hüccetidir.
Mahmiye-i İstanbul’da Hatice Sultan mahallesinde sâkine işbu bâ‘isetü hâze’l-
kitâb Hatice bt. Mehmed nâm Hâtun meclis-i şer‘-i şerîfde zevc-i muhâlı‘ı 
Mehmed b. Ahmed mahzarında takrîr-i kelâm ve bast-ı merâm edip mezbûr 
Mehmed’in firâşından hâsıl ve benden mütevellid işbu sadrî sagīr oğlum 
Sâlih’in nafaka ve kisve-bahâ ve sâir levâzım-ı mühimmesiyçün babası mezbûr 
Mehmed’in üzerine kadr-i ma‘rûf nafaka farz ve takdîr olunmak matlûbumdur 
dedikde hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri 
dahi sagīr-i mezbûrun nafaka ve kisve-bahâ ve sâir levâzım-ı mühimmesiyçün 
babası mezbûr Mehmed’in rızâsıyla târih-i kitâbdan külle yevm dörder akçe 
nafaka farz ve takdîr edip meblağ-ı mefrûz-ı mezbûru sagīr-i mezbûrun nafaka 
ve kisve-bahâ ve eşyâ-i levâzım-ı mühimmesine harc ve sarfa ve lede’z-zarûre 
istidâneye ve inde’z-zafer babası mezbûr Mehmed üzerine rücû‘a mezbûre 
Hatice Hâtun’a izin vermeğin mâ hüve’l-vâki‘ bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mehmed 
Çelebi b. İdris, Ali Çelebi b. Bâkī, Hüseyin Çelebi b. Mehmed, Mehmed Çelebi 
b. Mehmed, Mahmud Çelebi b. Mehmed.

614 [105b-3] Ahmed Ağa b. Ömer’in vârislerinin icâreteynli vakıf yer 
hususunda Hoca Hamza Vakfı mütevellisiyle sulh oldukları
Min mümzâtihî
Medîne-i Galata’ya tâbi‘ kasaba-i Tophâne’de Karabaş mahallesinde sâkin iken 
bundan akdem vefât eden Cebecibaşı Ahmed Ağa b. Ömer’in verâseti zevce-i 
metrûkesi Emetullah bt. Ali nâm hâtun ile sulbiye kebîre kızı Fâtıma’ya ve evlâd-ı 
sıgārı Ali ve Mustafa ve Emine’ye münhasıra olup ba‘dehû mezbûr Emine dahi 
fevt olup verâseti vâlidesi mezbûr Emetullah ile li ebeveyn karındaşı mezbûrûn 
Ali ve Mustafa ve Fâtıma’ya münhasıra olduğu şer‘an zâhir ve müte‘ayyin ol-
dukdan sonra mezbûr Fâtıma’nın zevci ve tarafından husûs-ı âti’z-zikre sâbitü’l-
vekâle vekîl olan Abdünnebi Çavuş b. Mehmed vekâleten ve mezbûre Emetullah 
Hâtun tarafından dahi kezâlik husûs-ı câ’i’z-zikre vekîl olduğu yedinde olan 
hüccet-i şer‘iyye nâtık olduğu üzre şer‘an sâbit ve sagīrân-ı mezbûrânın tesviye-i 
emirlerine savb-ı şer‘den mansûb vasîleri olan Ali Ağa b. Ömer vekâleten 
ve vesâyeten meclis-i şer‘-i şerîf-i enverde mahmiye-i İstanbul’da merhûm 
Hoca Hamza vakfına bi’l-mütevellî olan Mustafa Ağa b. Hüseyin tarafından 
kāimmakām-ı mütevellî olan imâm Mustafa Efendi b. Mehmed mahzarında her 
biri ikrâr ve takrîr-i kelâm edip vakf-ı mezbûrdan olup mahmiye-i mezbûrda 
Tahtakale kurbunda Timurtaş mahallesinde vâki‘ bir tarafdan ba‘zan müteveffâ 
Süleyman Ağa veresesi arsası ve ba‘zan merhûm Brusî Ahmed Paşa veresesi de-
ğirmenleri ve bir tarafdan ba‘zan yine zikr olunan değirmen ve ba‘zan çiçekçi el-
Hâc Mehmed zevcesi ve bir tarafdan uncu değirmeni ve bir tarafdan tarîk-i âm 
ile mahdûd başhâne icâreteyn-i ma‘lûmeteyn ile müteveffâ-yı mezbûr Ahmed 
Ağa’nın tasarrufunda iken zikr olunan başhâne bin doksan dört senesinde vâki‘ 
harîkde bi’l-külliye muhterik olup arsa-i sırfa kaldıkda mezbûr Ahmed Ağa 
sene-i mezbûre Şevvâli’nde arsa-i mezbûre üzerine icâre-i mu‘accelesine olmak 
üzre bâ izn-i mütevellî bir bâb başhâne ve bir bâb dükkân binâ ihdâs edip on üç 
ay mutasarrıf oldukdan sonra fevt olup ba‘dehû on üç ay mürûrunda sagīre-i 
mezbûre Emine dahi fevt olup hissesi cânib-i vakfa âid olmağın müteveffâ-yı 
mezbûrun ebniye-i mezbûreye mutasarrıfı sagīre-i mezbûre hakkında istîfâ 
olunmamışdır deyû bize vekâleten ve vesâyeten mütevellî-i mezbûrdan taleb ve 
da‘vâ [106a] ve müteveffâ-yı mezbûrun ebniye-i mezbûreye masrûfunu taraf-ı 
şer‘den keşf ve takvîm ettirdiğimizde elli iki bin dokuz yüz kırk bir akçeye bâliğ 
ve ecr-i misli beher şehr dokuz yüz ellişer akçe olmağla müteveffâ-yı mezbûrun 
masrûfu olan meblağ-ı mezbûrun on iki bin üç yüz elli akçesi ber vech-i mu-
harrer ecr-i mislinden istîfâ edip mâ‘adâsı olan kırk bin beş yüz doksan bir ak-
çeden sagīre-i mezbûre Emine’nin hissesine lâzım gelen on bin yüz kırk se-
kiz akçenin üç bin seksen sekiz akçesi kezâlik on üç ayda istîfâ olunup bâkī 
yedi bin altmış akçeyi kable’l-istîfâ mezbûre Emine fevt olup hissesinden istîfâ 
olunmayan meblağ-ı mezbûr yedi bin altmış akçe müvekkiletân-ı mezbûretân 
ile sagīrân-ı mezbûrâna irsen isâbet etmekle hâlâ mütevellî-i mezbûr meblağ-ı 
mezbûr yedi bin altmış akçeyi cânib-i vakıfdan bize red ve teslîm biz dahi 
vesâyet ve vekâleten ahz u kabz ve teslîm edip husûs-ı mezbûra müte‘allika vec-
hen mine’l-vücûh da‘vâ ve nizâ‘ımız kalmadı dediklerinde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene seb‘a ve tis‘în ve elf.

615 [106a-1] Defterdar Hasan Paşa’nın vârislerinin mülk odalar 
davasının padişah iznine havale olunması
Min mümzâtihî
Hasan Paşa odalarının hüccetidir.
Mahmiye-i İstanbul’da Soğanağa mahallesinde sâkin ve Temeşvar vâlisi olduk-
dan sonra maktûlen fevt olan defterdâr Hasan Paşa’nın sagīr oğlu Mehmed’in 
ve sagīre kızı Fâtıma Hanım’ın tesviye-i emirleriyçün kıbel-i şer‘-i mergûbdan 
mansûb vasîleri olan İbrahim Efendi b. Yusuf saray-ı kāimmakām-ı hazret-i 
sadr-ı a‘zamîde ma‘kūd meclis-i şer‘-i şerîf-i âlîde müteveffâ-yı mezbûrun 
mahmiye-i mezbûrda Kırkçeşme kurbunda ve Kâtib Sinan mahallesinde vâki‘ iki 
müte’ehhilîn odaları sükkânı olan ashâbü hâze’l-vesîka Halil Efendi b. Mehmed 
ve Muharrem b. Ömer ve Ali b. Mustafa ve el-Hâc Musa b. Mustafa ve el-Hâc 
Ahmed b. Mehmed ve üstâd Ahmed b. Mustafa ve Hüseyin b. Ahmed ve [İ]bra-
him Çavuş b. Hüseyin ve üstâd Mehmed b. es-Selâm ve Çadırcı Mustafa Çelebi 
ve el-Hâc Hüseyin b. Ahmed ve Mehmed b. Ömer ve Mahmud b. Osman ve 
Yusuf b. Abdullah ve Pîrî b. Mustafa ile Rahime bt. Abdullah ve Ayşe ve Sitti 
bt. Mustafa nâm hâtunlar muvâcehelerinde da‘vâ ve takrîr-i kelâm edip mârrü’z-
zikr odalar müteveffâ-yı mezbûr Hasan Paşa’nın mülkü olmağla mezbûr Hasan 
Paşa hâl-i hayâtında tevliyyet ve tasarrufunu kendi nefsine ba‘dehû, evlâdına 
ile’l-inkırâz meşrûta vakfı olup ba‘de vefâtihî tevliyyet ve tasarrufu sagīrân-ı 
mezbûrânın meşrûtaları iken mezbûrlar mârrü’z-zikr odaları bi’l-külliye zabt 
ve tasarruf eder suâl olunup anlardan kasr-ı yed ve bana vesâyetim hasebiy-
le teslîme mezbûrûna tenbîh olunması matlûbumdur dedikde gıbbe’s-suâl 
mezbûrûn cevâblarında fi’l-hakīka mârrü’z-zikr odalar müteveffâ-yı mezbûrun 
mülkü olup fevt oldukda cânib-i mîrîye olan düyûn-ı müsbetesiyçün ism-i mâl 







ıtlâk olunur eşyâsı bey‘ ve semenlerini kabz ve düyûnu için cânib-i mîrîye edâ 
etmek için ol târihde mahmiye-i mezbûrda Şıkk-ı evvel defterdârı vekîli bulu-
nan Yeşilli Mehmed Efendi’ye hitâben hatt-ı şerîf-i hâkānî sâdır olmağla mûmâ-
ileyh Mehmed Efendi dahi ber mûceb-i hatt-ı hümâyûn-ı meymenet-makrûn-ı 
sultânî mârrü’z-zikr odaları sûk-ı sultânîde müzâyede olunup semen-i misil-
leriyle her birimiz bey‘ ve teslîm biz dahi iştirâ ve teslîm-i semen etmekle bi’l-
külliye zabt ve tasarruf ederiz deyicek fi’l-hakīka hâl bâlâda şerh ve beyân ve 
tafsîl ve ayân olunan minvâl üzre olduğu lede’ş-şer‘i’l-enver zâhir ve müte‘ayyin 
olmağın merkūm İbrahim Efendi’nin da‘vâsının istimâ‘ı izn-i sultânî sudûruna 
havâle olunup işbu vesîka bi’t-taleb ketb olundu.
Fî evâili şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, diğer Mustafa 
Çelebi b. Abdurrahman, Mehmed b. İdris.

616 [106b-1] Ayşe bt. Hasan’ın menzilini Abdullah b. Halil’e satması
Fazîletlü İbrahim Efendi hazretlerinin hüccet-i şer‘iyyesidir.
Dârü’l-hilâfeti’l-aliyye Kostantıniyye el-mahmiyye’de Hatice Sultan mahallesin-
de sâkin iken bundan akdem vefât eden Şâmî Abdülbâkī Efendi’nin verâseti 
zevce-i metrûkesi Ayşe bt. Hasan nâm hâtun ile sulbî sagīr oğlu Ahmed’e mün-
hasıra olup ba‘dehû mezbûr Ahmed dahi vefât edip verâseti vâlidesi merkūme 
Ayşe Hâtun’a münhasıra olduğu mütehakkik oldukdan sonra mezbûre Ayşe 
Hâtun meclis-i şer‘-i hatîr-i lâzımü’t-teşrîfde işbu bâ‘isü’l-kitâb Abdullah Efendi 
b. Halil mahzarında ikrâr ve takrîr-i kelâm edip arsasının süknâsı merhûm 
el-Hâc İbrahim nâm sâhibü’l-hayrın ulemâya meşrûta vakfı olup mahalle-i 
mezbûrede vâki‘ iki tarafdan tarîk-i âm ve bir tarafdan Hatice Sultan mescidi ve 
bir tarafdan Osman Çelebi mülkü ile mahdûd dâhiliyyesinde iki bâb oda ve bir 
sofa ve bir matbah ve bi’r-i mâ ve cüneyne ve kenîf ve hâriciyyesinde iki fevkānî 
iki oda ve bir sofa ve ahır ve kenîfi müştemil menzilin ebniyesi yedimde olan 
hüccet-i şer‘iyye nâtıka olduğu üzre zevcim müteveffâ-yı mezbûrun mülkü olup 
bi tarîki’l-münâsaha irsen bana isâbet ve intikāl edip lâkin arsa-i mezbûreye 
tevcîh-i hâkimü’ş-şer‘le mutasarrıf olan oğlum mezbûr Ahmed fevt olmağla 
süknâsı arsa-i merkūme kıbel-i şer‘den mûmâ-ileyh Abdullah Efendi’ye tevcîh 
olundukda ben dahi arsa-i merkūme üzerinde mebnî olan ebniye-i mezkûre-i 
mevrûsemi cemî‘ tevâbi‘ ve levâhıkı ile müşârün-ileyh Abdullah Efendi hazret-
lerine tarafeynden îcâb ve kabûlü hâvî şurût-ı müfsideden ârî bey‘-i kat‘î ile iki 
yüz otuz bir esedî guruşa bey‘ ve teslîm ol dahi ber vech-i meşrûh iştirâ ve te-
sellüm ettiğinden sonra semeni olan meblağ-ı mezbûr iki yüz otuz bir guruşu 
merkūm Abdullah Efendi yedinden bi’t-tamâm ahz u kabz eyledim min ba‘d 
ebniye-i merkūme [mülk-i] müşterâsı olup benim alâkam kalmamışdır keyfe 
mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Mehmed, Mustafa Çelebi Kethüdâ-yı muhzırân, 
İbrahim Çelebi b. Ahmed, es-Seyyid Abdülmu‘tî Çelebi, Mehmed Beşe ve gayru-
hüm mine’l-huzzâr.

617 [106b-2] Ebûbekir b. Abdülbâki’nin câriyesi Timurhan’ı azat etmesi
Mahrûse-i Galata’ya tâbi‘ Kasaba-i Kasımpaşa’da Küçük Piyâle Paşa mahalle-
sinde sâkin umdetü’l-müderrisînü’l-kirâm Ebûbekir Efendi b. Abdülbâkī Efendi 
tarafından ıtk-ı âti’z-zikri ikrâra sâbitü’l-vekâle vekîl olan Abdurrahman Efendi 
b. İshak meclis-i şer‘-i şerîf-i enverde bi’l-vekâle ikrâr-ı tâm ve takrîr-i kelâm 
edip müvekkilim mûmâ-ileyh Ebûbekir Efendi kendiye rıkkını i‘tirâf eden 
işbu açık kaşlı sarı ala gözlü orta boylu Lehiyyetü’l-asl hâmiletü hâzihi’l-kitâb 
Timurhan bt. Abdullah nâm câriye-i memlûkesini hasbeten lillâhi te‘âlâ ve has-
beten li rûhi resûlihi’l-mu‘allâ malından tahrîr ve i‘tâk ve kayd-ı rıkkıyyetden 
ıtlâk ve kazâ-i hürriyete idrâc ve ilhâk eyledi fîmâ ba‘d mevsûfe-i mezbûre 
Timurhan sâir harâir-i asliyyât gibi hürre olmuşdur dedikde mâ hüve’l-vâki‘ 
bi’t-taleb ketb olundu.
Fî evâili şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Umdetü’l-müderrisîn Abdullah Efendi b. Halil, umdetü’l-
muhakkikīni’l-fihâm es-Seyyid Abdülmu‘tî Efendi, Ahmed Efendi b. Mustafa 
el-Kâtib, Hüseyin Efendi b. Ahmed el-Kâtib, Ahmed Efendi b. Yusuf, Ali Efendi 
Niğdevî, sipâhi İbrahim Efendi bi Hamîdî, Karagöz Hüseyin Efendi.

618 [107a-1] Ayşe bt. Veli’nin menzilini Fâtıma bt. Mehmed’e satması
Mahmiye-i İstanbul’da Nişancı Cafer mahallesinde sâkin Mustafa b. Abdullah 
ile zevcesi olup zâtın ma‘rifet-i şer‘iyye ile ârifân İbrahim Çelebi b. Murad ve Ali 
b. Mehmed ta‘rîfleriyle mu‘arrefe olan Ayşe Hâtun bt. Veli meclis-i şer‘-i şerîf-i 
enverde işbu sâhibetü’l-vesîka Fâtıma Hâtun bt. Mehmed muvâcehesinde ikrâr 
ve takrîr-i kelâm edip zikri âtî akdin sudûruna değin ale’l-iştirâk yedimiz-
de mülkü olup mahalle-i mezbûrede vâki‘ bir tarafdan el-Hâc Ahmed mül-
kü ve bir tarafdan Haffâf Ahmed mülkü ve bir tarafdan Kasab Serkis mülkü 
ve bir tarafdan tarîk-i âm ile mahdûd fevkānî ve tahtânî dört bâb oda ve kenîf 
ve havluyu müştemil mülk menzilimizi bi cümleti’t-tevâbi‘ ve’l-levâhık tara-
feynden îcâb ve kabûlü hâvî bey‘-i kat‘î ile mezbûr Fâtıma’ya on bin akçeye 
bey‘ ve teslîm ol dahi iştirâ ve kabûl ve kabz ve tesellüm edip semeni olan 
meblağ-ı mezbûr on bin akçeyi yedinden tamâmen alıp kabz eyledik ba‘de’l-
yevm menzil-i mahdûd-ı mezbûr mezkûre Fâtıma’nın mülk-i müşterâsı olmuş-
dur kat‘â alâka ve medhalim yoktur dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Şaban b. Ramazan, Himmet b. Musli, Musli b. Mehmed, Ali 
b. Mehmed, İbrahim b. Murad.

619 [107a-2] Rabia bt. Süleyman’ın borcuna karşılık câriyesi Fâtıma’yı 
kızı Emine’ye satması
Mahmiye-i İstanbul’da Balaban Ağa mahallesinde sâkine Râbia bt. Süleyman 
nâm hâtun meclis-i şer‘-i şerîf-i enverde sadriye kızı işbu bâ‘isetü’l-kitâb Emine 
bt. Mehmed nâm hâtun mahzarında ikrâr-ı tâm ve takrîr-i kelâm edip işbu 
hâzıra bi’l-meclis açık kaşlı ala gözlü Macariyyetü’l-asl Fâtıma bt. Abdullah 
nâm câriye-i memlûkemi, kızım mezkûr Emine’ye kırk beş esedî guruşa bey‘ ve 
teslîm ol dahi iştirâ ve kabûl ve temellük ve tesellüm eyledikden sonra semeni 
olan meblağ-ı mezbûr kırk beş esedî guruş cihet-i karz-ı şer‘îden kızım mezkûr 
Emine’ye zimmetinde edâsı lâzım kırk beş esedî guruş deynim ile takās, ol 
dahi mukāssa ve kabûl eyledi ba‘de’l-yevm câriye-i mezbûr mezkûre Emine’nin 
mülk-i müşterâsıdır keyfe mâ yeşâ ve yahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ahmed b. Hızır, Mustafa Beşe, Ali Beşe, Şâhin Ağa b. Abdullah.

620 [107a-3] Pazarcılar ile sebzecilerin birbirlerinin işlerine 
karışmamak üzere anlaştıkları
Sebzeciler ile pazarcıların ittifâk hüccetidir.
Dârü’l-hilâfeti’l-aliyye Kostantıniyye el-mahmiyye’de sebzeciler hırfeti-
nin hâlâ kethüdâları olan Ramazan Çelebi b. Ahmed ve yiğitbaşıları diğer 
Ramazan b. Abdullah ve ihtiyârlarından Şaban b. Mehmed ve Oruc Beşe 
b. Sinan ve Ebûbekir Beşe b. Mehmed ve es-Seyyid Ahmed Çelebi b. Mustafa 
nâm kimesne meclis-i şer‘-i hatîr-i lâzımü’t-tevkīrde mahmiye-i mezbûrede 
pazarcılar tâifesinden pazarbaşı Ahmed Ağa b. Ali ve Hasan Bey b. Şaban 
ve Nasuh Beşe b. Şaban ve Ahmed Yazıcı b. Mehmed ve Hanefi Bölükbaşı 
b. Abdullah nâm kimesneler mahzarlarında her biri takrîr-i kelâm ve ta‘bîr 
ani’l-merâm edip kadîmden alıp dükkânlarımızda sattığımız kabak ve ba-
zincan ve kıvrık ve kelem ve isfenah ve şalgam ve havuç ve turp ve tâze so-
ğan ve sarımsak ve bağ yaprağı ve hıyar ve marul ve tere ve tarhun ve ke-
refs [kereviz] ve sebzevât makūlesini pazarcı tâifesi ve koltukçular alıp sat-
mayalar deyû kıbel-i saltanat-ı aliyyeden yedimizde emr-i şerîf ihsân olu-
nup hüccetimiz dahi var iken mûcebince ba‘zıları memnû‘ olmayıp bi-
zim metâ‘ımızı alıp satmalarıyla ba‘de’l-yevm pazarcı tâifesi ve koltukçu-
lar yedimizde olan hüccet-i münîfe ve emr-i hümâyûna muhâlif zikr olunan 
metâ‘ımızı ve sebzevât makūlesini alıp satmamak üzre mezbûrlar ile beyni-
mizde kavl ve ittifâk ve ahd ü mîsâk eyledik dediklerinde gıbbe’t-tasdîki’ş-
şifâhî işbu vesîka-i enîka hıfzan li’l-makāl bi’t-taleb ketb olunup yedlerine 
def ‘ ve i‘tâ olundu.
Fi’l-yevmi’s-sâdis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Süleyman Bey b. Hüseyin Vekîl-i bostancı Ağa, Mustafa Ağa 
Kethüdâ-yı muhzırân, Mustafa Çelebi Ser-muhzırân, İbrahim Çelebi b. Ahmed.

621 [107b-1] Mimar Sinan Vakfı mütevellisinin Çukadâr Mehmed 
Ağa’da alacağının kalmadığı
Mahmiye-i İstanbul’da vâki‘ ashâb-ı hayrâtdan merhûm Mi‘mâr Sinan evkāfına 
mütevellî olan Mehmed Çelebi b. Sâlih Çelebi meclis-i şer‘-i şerîf-i enverde 
sâbıkan Ebü’l-feth ve’l-megāzî Sultan Mehmed Hân Gāzi vakfı mütevellîsi olan 
bâ‘isü hâze’l-kitâb Çukadâr Mehmed Ağa tarafından husûs-ı âti’l-beyâna vekîl 
olup Süleyman b. Abdullah ve İsmail şehâdetleriyle şer‘an vekâleti sâbite olan 
Abdullah Efendi b. Ali mahzarında ikrâr ve takrîr-i kelâm edip müvekkilim 
mûmâ-ileyh ile beynimizde nice ahz u i‘tâ vâki‘ olmağla hâlâ beynimizde olan 
hesâbımız gördükde mütevellîsi olduğum vakf-ı mezbûr malından muhâsebe 
defteriyle mastûr olduğu üzre merkūm Mehmed Ağa’da mâl-ı vakf elli guruş 
ve kendi malından elli guruş alacağım zuhûr etmekle meblağayn-i mezbûreyni 
bi’t-tamâm alıp kabz edip târih-i kitâba gelince beynimizde cereyân eden ahz u 
kabz merkūm Mehmed Ağa’da bir akçe ve bir habbe kalmayıp bi vechin mine’l-
vücûh da‘vâ ve nizâ‘ım kalmamışdır dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Selim b. Abdullah, el-Hâc Mehmed b. ( ), Ebûbekir Çelebi b. ( ), 
Mustafa b. Abdullah.







622 [107b-2] Boğdan voyvodası Duka’nın vârislerinin birbirlerinin 
zimmetlerini ibrâ ettikleri
Husûs-ı âti’l-beyânı mahallinde ketb ve terkīm için bi’t-taleb irsâl olunan 
İmâmzâde Mehmed Efendi, Boğdan voyvodası oldukdan sonra hâlik olan Duka 
Voyvoda’nın mahmiye-i İstanbul’da Fenerkapısı kurbunda hayâtında sâkin ol-
duğu menzile varıp zeyl-i kitâbda mektûbü’l-esâmî müslimîn huzûrlarında 
akd-i meclis-i şer‘-i nebevî ettikde, mezbûr Duka’nın kebîre kızı olup diyâr-ı 
Eflak’da bundan akdem hâlik olan Katrine’nin verâseti babası mezbûr Duka 
ile vâlidesi Anastasya bt. Dimitri Bohus nâm nasrâniye ve bir zevci İstefan 
v. Kevork Duka’ya münhasıra olup ba‘dehû mezbûr Duka v. ( ) dahi hâlik olup 
verâseti zevcesi mezkûr Anastasya ile kebîr oğlu Kostandil ve sagīr oğulla-
rı Yani ve İstefan meclis-i ma‘kūd-ı mezbûrda, kendi tarafından asîl ve sıgār-ı 
mezkûrûnun tesviye-i emirleri için savb-ı şer‘den mansûbe vasîleri olan 
mezbûr Anastasya ile kezâlik kendi tarafından asîl ve mezbûre İlan ve Sande ve 
Marya taraflarından husûs-ı âti’l-beyâna vekîl olup Hüsnü Çelebi b. Mehmed 
ve Mehmed Çelebi b. Cafer şehâdetleriyle şer‘an vekâleti sâbite olan mezbûr 
Kostandil muvâcehelerinde bi’t-tav‘ ikrâr-ı tâm ve takrîr-i kelâm edip zev-
cim hâlik-i mezbûrenin kalîl ü kesîr ve ü ve hakīr eşyâsından bi’l-irsi’ş-şer‘î 
bana isâbet eden hisse-i şer‘iyyemi vâzı‘ayi’l-yed olan mezbûrân Anastasya ve 
Kostandil’den taleb [ve] da‘vâ eylediğimde anlar dahi kayınatam mezkûr Duka 
Voyvoda bana hayâtında ba‘zı eşyâ-i ma‘lûme verip ol vechile bende kalmak 
üzre da‘vâya mütesaddî olmağla beynimizde münâza‘ât-ı kesîre ve muhâsamât-ı 
şedîde cereyân etmişdi el-hâletü hâzihî mezbûrân ben zevciyyet beynimizde 
kāime iken mezkûre ( ) işbu mevcûd bi’l-meclis samur kontoş ve bir samur ka-
paniçe kürk ve iki samur paçası kürk ve bir samur paçası nâfesi serhaddî samur 
kuyruğu kürk ve bir vaşak yakası kontoş ve sekiz dîbâ kaftan ve üç atlas kaftan 
ve bir sîm kahve tepsisi ve bir koyun sâ‘ati ve bir paça köhne mintan ve üç don-
luk dîbâ ve bir top pulsuz kutnî ve bir sırmalı yastık ve dört sîm raht ve üç sır-
malı eyer ve bir çift sîm üzengi ve iki semer gaddâre ve bir altın kaplı gaddâre 
ve iki sîm debbûs ve iki diğimdik ve bir sırmalı zeyn-pûş ve bir Boğdan aba-
yisi ve bir sedefkârlı devât ve bir sırmalı hamrâ ibrişim [ve] iki semer raht ve 
üç elmas hâtem ve bir elmaslı on iki aded altın düğme ve bir altın kahve tep-
sisi ve yastıkları ve sâir levâzımı ile mükemmel sırmalı döşek ma‘a yorgan bi 
tarîki’s-sulh bana teslîm ben dahi ahz u kabz ve tesellüm eylediğimden son-
ra husûs-ı mîrâsa ve sâir beynimizde cereyân eden mu‘âmelâta müte‘allika 
da‘vâdan her birini ibrâ ve iskāt etmekle ben dahi kezâlik mezbûrenin tereke-
sine ve bi’l-cümle târih-i kitâba gelinceye her biri ile beynimizde cereyân eden 
ahz u i‘tâ ve mu‘âmelât-ı şettâya ve hukūk-ı ma‘lûme ve mechûleye müte‘allika 
[108a] âmme-i da‘vâdan hâlike-i mezbûrenin verese-i mezbûrları ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm her birimizden âhar üzerine 
da‘vâ sudûr eder ise lede’l-hükkâmi’l-kirâm istimâ‘ olunmaya dedikde gıbbe’t-
tasdîki’ş-şer‘î vâki‘ hâli mezbûr Mehmed Efendi mahallinde tahrîr edip ba‘dehû 
ma‘an irsâl olunan İsmail b. Mehmed ve Mehmed b. Ahmed ile meclis-i şer‘a ge-
lip inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Es-Seyyid Mehmed Çelebi b. Cafer, Mustafa Efendi b. Çelebi 
Efendi el-İmâm, Hasan Çelebi b. Mehmed, es-Seyyid Mehmed Çelebi b. Hüseyin, 
İbrahim Çelebi b. Abdullah, Durmuş Beşe b. İvaz, Mehmed Beşe b. Şaban, 
Mehmed b. Hasan, Mehmed Çelebi b. Receb el-Müezzin.

623 [108a-1] Emine bt. Osman’ın câriyesi Rukiye’yi azat etmesi
Mahmiye-i İstanbul’da Mi‘mâr Sinan mahallesi sâkinelerinden olup zâtı zev-
ci Eyyûb b. Mehmed ve Osman Beşe b. Abdullah ta‘rîfleriyle mu‘arrefe olan 
Emine bt. Osman nâm hâtun meclis-i şer‘-i şerîfde ikrâr ve takrîr-i kelâm edip 
bana rıkkını mu‘terife olan işbu uzun boylu sarı açık kaşlı ala gözlü Rûsiyyetü’l-
asl bâ‘isetü hâzihi’l-vesîka Rukiye bt. Abdullah nâm câriye-i memlûkemi, has-
beten lillâhi’l-meliki’l-Hallâk ve taleben li merzâti’r-rabbi’r-Rezzâk malımdan 
tahrîr ve i‘tâk ve zümre-i harâir-i asliyyâta idrâc ve ilhâk eyledim ba‘de’l-yevm 
mevsûfe-i mezbûre Rukiye sâire harâir-i asliyyât gibi hürre olmuşdur üzerinde 
velâ-i şer‘îden gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Emin el-İmâm, Hasan Halîfe el-Müezzin, Ali Efendi 
el-Müderris, kavukçu Mustafa Çelebi, dellâk Mahmud Beşe, İsmail Çelebi 
b. Mustafa.

624 [108a-2] Hacı Ali b. Ebûbekir üzerine küçük oğlu Ebûbekir için 
nafaka takdiri
Mahmiye-i İstanbul’da Âşık Paşa mahallesi sâkinelerinden işbu bâ‘is[etü] hâze’l-
kitâb Safiye bt. Mehmed nâm hâtun meclis-i şer‘-i şerîfde zevc-i muhâlı‘ı el-Hâc 
Ali b. Ebûbekir mahzarında takrîr-i kelâm ve bast-ı merâm edip mezbûr el-Hâc 
Ali’nin firâşından hâsıl ve benden mütevellid sadrî sagīr oğlum Ebûbekir’in na-
faka ve kisve-bahâ ve sâir levâzım-ı mühimmesi için babası mezbûr el-Hâc 
Ali üzerine kadr-i ma‘rûf nafaka farz ve takdîr olunmak matlûbumdur dedik-
de hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri dahi 
sagīr-i mezbûrun nafaka ve kisve-bahâ ve sâir levâzım-ı mühimmesi için babası 
mezbûr el-Hâc Ali kendi rızâsıyla târih-i kitâbdan külle yevm beş akçe farz ve 
takdîr edip meblağ-ı mefrûz-ı mezbûru sagīr-i mezbûrun nafaka ve kisve-bahâ 
ve sâir levâzım-ı mühimmesi için harc ve sarfa ve lede’z-zarûre istidâneye ve 
inde’z-zafer babası mezbûr el-Hâc Ali üzerine rücû‘a mezbûre Safiye Hâtun’a 
izin verilmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim [b.] Ahmed, Mehmed [b.] İdris, Mustafa Çelebi b. Ahmed, 
Ali [b.] Bâli, Hasan [b.] Mehmed, Ebûbekir b. Hüseyin, Hüseyin [b.] Mehmed, 
Mahmud b. Mehmed.

625 [108a-3] İbrahim Beşe b. Bayram’ın mirasının mirasçılara teslim ve 
vasînin zimmetinin ibrâ edildiği
Mahmiye-i İstanbul’da Hızır Bey mahallesi ahâlîsinden olup tarîk-i hacc-ı şerîfde 
Karaman Ereğlisi’nde vefât eden İbrahim Beşe b. Bayram’ın verâseti zevce-i 
menkûhası Sâliha bt. Ahmed ile ümm-i veledi Müstakīme bt. Abdullah’dan 
mütevellide sagīre kızı Emetullah’a münhasıra olup kable’l-kısme mezbûre 
Emetullah dahi fevt olup verâseti vâlidesi mezbûre Müstakīme’ye münhası-
ra olduğu şer‘an zâhir ve müte‘ayyin oldukdan sonra mezbûr Müstakīme zâtı 
ma‘rifet-i şer‘iyye ile ârifân olan Arabacılar’da bakkal olan Ali Beşe b. Hüseyin 
ve Edirnekapısı kurbunda sâkin olup kezâlik Arabacılar sûkuyla kalburcu 
Hasan Beşe b. Himmet nâm kimesneler ta‘rîfleriyle mu‘arrefe oldukdan sonra 
meclis-i şer‘-i şerîf-i enverde yine mahmiye-i mezbûrede Âşık Paşa’da sâkin olup 
müteveffâ-yı mezbûrun vasiyy-i muhtârı olmağla terekesine vâzı‘ü’l-yed eden 
işbu bâ‘isü’l-kitâb el-Hâc Ali b. Musa mahzarında bi tav‘ihâ ikrâr ve takrîr-i 
kelâm [edip] kızım mezkûre Emetullah’ın babası müteveffâ-yı mezbûrdan ir-
sen isâbet edip ba‘de vefâtihâ bana bi’l-irsi’ş-şer‘î isâbet eden meblağ akçeye 
vaz‘-ı yed eden [108b] vasiyy-i mezbûrdan taleb ve ahz ve bana îsâle hâlâ zev-
cim olan işbu hâzır bi’l-meclis Mahmud b. Süleyman’ı vekîl eylediğimde ol dahi 
ba‘de kabûli’l-vekâle müteveffâ-yı mezbûrun hac için vasiyyeti üzre ihrâc olu-
nan meblağdan mâ‘adâ mezbûr el-Hâc Ali’nin bi’l-vesâye tereke-i müteveffâ-yı 
mezbûrdan makbûzunda ber mûceb-i defter-i kassâm bi’l-irsi’ş-şer‘î bana isâbet 
eden kırk bin altı yüz seksen dört akçe hakkım[ı] vekâleten mezkûr el-Hâc 
Ali’den kabz ve bana teslîm ben dahi bi’t-tamâm ve’l-kemâl ahz u kabz edip 
tereke-i müteveffâ-yı mezbûrdan vasiyy-i mezbûr yedinden zimmetinde bir 
akçe ve bir habbe kalmayıp husûs-ı mezbûra müte‘allika mezbûr el-Hâc Ali ile 
da‘vâ ve nizâ‘ım kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi sâkin-i Acıçeşme, Abdullah Efendi, Mahmud 
b. Süleyman, Hasan b. Himmet.

626 [108b-1] Hacı Fazlı b. Ömer’in menzilini vârislerinin Hacı Musa 
b. Durmuş’a satması
Mahmiye-i İstanbul’da Bıçakçı mahallesi sükkânından iken bundan akdem 
vefât eden el-Hâc Fazlı b. Ömer nâm müteveffânın verâseti sulbî kebîr oğulla-
rı Mehmed ve Hasan nâm kimesneler ile sulbiye kebîre kızı Havva’ya münha-
sıra olduğu şer‘an zâhir ve müte‘ayyin oldukdan sonra mezbûrân Mehmed ve 
Hasan asâleten ve mezbûre Havva tarafından husûs-ı âti’l-beyâna vekîl olup ye-
dinde olan hüccet-i şer‘iyye nâtık olduğu üzre vekâletine hükm-i şer‘î lâhık olan 
yine mezbûrenin ammisi oğlu Ömer Çelebi b. Mehmed nâm kimesne vekâleten 
meclis-i şer‘-i şerîf-i enverde işbu bâ‘isü’l-kitâb el-Hâc Musa b. Durmuş nâm 
kimesne mahzarında her biri ikrâr ve takrîr-i kelâm edip mûrisimiz müteveffâ-
yı mezbûrun metrûkâtından olup mahalle-i mezbûrede vâki‘ bir tarafdan 
Hüsam Bey vakfı olan arsaya ve bir tarafdan bıçakçı el-Hâc Rıdvan b. Abdullah 
ta‘rîfiyle olan vakıf menzil ve iki tarafdan tarîk-i âm ile mahdûd hâriciyyesi 
tabaka-i ulyâsında iki bâb fevkānî oda ve sofa vustâda bir bâb oda ve altında 
bir ahır ve dâhiliyyesinde bir bâb fevkānî oda ve bir bâb tahtânî oda ve bir ki-
ler ve bir tahtânî matbah ve dehliz ve sofa ve bir su kuyusunu ve bir taş mus-
luk ve bir taş şadırvan ve zât-ı eşcâr-ı müsmire ve gayr-ı müsmireyi müşte-
mil mülk-i mevrûsumuz olan menzilimizi cemî‘ tevâbi‘ ve levâhıkıyla mezbûr 
el-Hâc Musa’ya tarafeynden îcâb ve kabûlü hâvî şurût-ı müfsideden ârî bey‘-i 
bâtt-ı sahîh-i şer‘î ile bi safkatin vâhidetin yedi yüz on kıt‘a esedî guruşa bey‘ 
ve teslîm ol dahi minvâl-i muharrer üzre iştirâ ve kabûl ettikden sonra semeni 
olan meblağ-ı mezbûr yedi yüz on kıt‘a esedî guruşu müşterî-i mezbûrdan bi’t-
tamâm ve’l-kemâl asâleten [ve] vekâleten alâ kadri hısasihim ahz u kabz eyledik 
ba‘de’l-yevm menzil-i mahdûd-ı merkūm el-Hâc Musa’nın mülk-i müşterâsı ol-
muşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: El-imâm Ahmed Efendi b. Mustafa, el-Hâc Ahmed b. Abdullah, 
el-Hâc Abdullah b. el-Hâc Ali, el-Hâc Hüseyin b. Osman, Mehmed Çelebi b. Ali, 
Mehmed Efendi İmâm-ı mahalle-i Bıçakçı.

627 [109a-1] Şahin b. Abdullah’ın köle olmayıp azat edildiğinin tespiti
Rıkk-ı sâbıkını mu‘terif olmağla vech-i âtî üzre da‘vâya kıbel-i şer‘den me’zûn 
olan açık kaşlı ala gözlü orta boylu Rûsiyyü’l-asl hâmil-i hâze’l-kitâb Şâhin 
b. Abdullah meclis-i şer‘-i şerîf-i enverde mahmiye-i İstanbul’da Arabacı 
Bayezid mahallesi imâmı iken bundan akdem vefât eden Halil Efendi b. İbrahim 
b. Mehmed’in verâseti zevcesi Emine nâm hâtun ile sulbî kebîr oğlu Ahmed 
Çelebi ve sagīr oğlu İbrahim’e münhasıra olduğu şer‘an zâhir ve müte‘ayyin ol-
dukdan sonra tereke-i müteveffâ-yı mezbûrdan olup rık olmak üzre kendiye 
vâzı‘ü’l-yed olan mezbûr Ahmed Çelebi mahzarında üzerine da‘vâ ve takrîr-i 
kelâm edip müteveffâ-yı merkūm Halil Efendi târih-i kitâbdan bir sene mukad-
dem yedinde abd-i memlûkü olduğum hâlde beni malından tahrîr ve i‘tâk ve 
sâir ahrâr-ı asliyyîn silkine ilhâk ve idrâc edip ben sâir ahrâr-ı asliyyîn gibi hür 
olmuşiken mezbûr Ahmed Çelebi tereke-i müteveffâ-yı mezbûrdan olup rık ol-
mak üzre bana vaz‘-ı yed eder suâl olunup mezbûrun kasr-ı yedine tenbîh ve 
sebîlim tahliyye olunmak matlûbumdur dedikde gıbbe’s-suâl mezbûr Ahmed 
Çelebi cevâbında mevsûf-ı mezbûr ber vech-i muharrer vaz‘-ı yedini ikrâr lâkin 
mezbûrun ıtkını inkâr edicek mevsûf-ı mezbûrdan müdde‘âsına beyyine taleb 
olundukda udûl-i müslimînden olup ve mahalle-i mezbûre ahâlîsinden Mustafa 
Efendi b. Musa ve Abdurrahman Efendi b. Halil ve Ahmed Beşe b. Ali ve Siyavuş 
b. Abdullah ve Ebûbekir b. Yusuf li ecli’ş-şehâde meclis-i şer‘a hâzırûn olup 
isre’l-istişhâd fi’l-hakīka müteveffâ-yı mezbûr imâm Halil Efendi b. İbrahim 
b. Mehmed târih-i kitâbdan bir sene mukaddem abd-i memlûkü işbu mevsûf-ı 
mezbûr Şâhin [b.] Abdullah’ı bizim huzûrumuzda malından tahrîr ve i‘tâk ve 
sâir ahrâr-ı asliyyîn silkine idrâc ve ilhâk edip mevsûf-ı mezbûr sâir ahrâr-ı 
asliyyîn gibi hür olmuşdur biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri makbûl olmağın mûcebiyle mevsûf-ı mezbûrun ıtkına hü-
küm ve mezbûr Ahmed Çelebi’nin kasr-ı yedine tenbîh olunup mâ vaka‘a bi’t-
taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ahmed Çelebi b. Ali, İbrahim Çelebi b. Ahmed, Çavuşzâde 
Mehmed Çelebi, Hasan b. Mehmed, Receb b. Osman.

628 [109a-2] Süleyman b. Bayram’ın menzil hissesini Saliha 
bt. Abdullah’a satması
Mahmiye-i İstanbul’da Sultan Selim Hân -aleyhi’r-rahmetü ve’l-gufrân- Câmi‘-i 
şerîfi kurbunda vâki‘ Çukurbostan mahallesinde sâkin Süleyman b. Bayram 
nâm kimesne meclis-i şer‘-i şerîf-i enverde zevce-i metrûkesi bâ‘isetü’l-kitâb 
Sâliha bt. Abdullah nâm hâtun mahzarında bi tav‘ihî ikrâr ve takrîr-i kelâm edip 
arsasının Sivasîzâde zâviyesine ayda on akçe mukāta‘ası olup ve binâsı mülk ve 
hakkım olan mahalle-i mezbûrede vâki‘ bir tarafdan el-Hâc Süleyman mülkü ve 
bir tarafdan İbrahim Çelebi mülkü ve bir tarafdan es-Seyyid Osman Çelebi mül-
kü ve bir tarafdan tarîk-i âm ile mahdûd bir bâb tahtânî oda ve bir sofa ve hav-
lu ve kenîfi müştemil mülk menzilimin üç sehimden iki sehmini cümle tevâbi‘ 
ve levâhıkı ile zevcem mezbûre Sâliha Hâtun’a tarafeynden îcâb ve kabûlü hâvî 
bey‘-i kat‘î ile elli esedî guruşa bey‘ ve teslîm ol dahi ber vech-i muharrer iştirâ 
ve kabz ve tesellüm eylediğinden sonra semeni olan meblağ-ı mezbûr elli gu-
ruşu yedinden tamâmen ahz u kabz eyledim ba‘de’l-yevm menzil-i mahdûd-ı 
mezkûrûn iki sehimi mezbûre Sâliha Hâtun’un mülk-i müşterâsı olmuşdur key-
fe mâ yeşâ ve yahtâr mutasarrıfe olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin Çelebi, uncu Mustafa Çelebi, Mehmed Çelebi b. Ahmed, 
Abdurrahman b. Hüseyin, İbrahim [b.] Ahmed, el-Hâc Abdi b. Mustafa, Hüseyin 
[b.] Mustafa.

629 [109a-3] Saliha bt. Ali’nin kocasını öldüren Mustafa b. Receb ile 
diyette sulh olması
Mahrûse-i Galata’ya tâbi‘ kasaba-i Kasımpaşa’da Piyâle Paşa mahallesinde sâkin 
iken bundan akdem maktûlen vefât eden Mustafa b. Mehmed’in verâseti zevce-i 
metrûkesi Sâliha bt. Ali ile batnında mütebeyyin olan hamle münhasıra olduğu 
lede’ş-şer‘i’l-enver sâbit ve mütehakkik oldukdan sonra mezbûre Sâliha meclis-i 
şer‘-i şerîf-i enverde yine kasaba-i mezbûrede Küçük Piyâle Paşa mahallesin-
de sâkin zikr-i âtî husûs için mahbûs olan Mustafa b. Receb’in vâlidesi ve ta-
rafından vekîl-i şer‘îsi olan Ümmühâni bt. Ramazan mahzarında ikrâr-ı tâm 
ve takrîr-i kelâm edip mezbûr Mustafa zevcim mezkûru mukaddemâ cerh ve 
katl etmekle diyet-i kâmilesinden hisse-i irsiyyemi taleb ve da‘vâ eylediğim-
de muslihûn tavassut edip da‘vâ-yı mezkûremden mezkûr Ümmühâni vekâleti 
hasebiyle beni iki yüz esedî guruş üzerine sulh eylediğinden, ben dahi sulh-i 
mezbûru kabûl ve bedel-i sulh olan [109b] meblağ-ı mezbûrun iki yüz esedî gu-
ruşun elli guruşunu hâlâ kabz edip mâ‘adâ yüz elli guruşu def ‘ [ü] edâya iktidârı 
olmayıp taksîte tâlib oldukda ben dahi meblağ-ı bâkī-i mezbûr yüz elli esedî gu-
ruşu her otuz gün tamâmında dörder guruş verip bin seksen gün tamâmında 
yüz kırk sekiz guruşunu ve on beş gün tamâmında dahi bâkī iki guruşu ve-
rip tamâmen edâ etmek üzre taksît edip kendi kıbelimden mezbûr ile da‘vâ ve 
nizâ‘ım kalmamışdır suâl olunup takrîr tahrîr olunması matlûbumdur dedikde 
gıbbe’s-suâl mezbûre Ümmühâni cevâbında fi’l-hakīka hâl bâlâda bast olunan 
minvâl üzre olup bâkī yüz elli guruş ber vech-i mukâssat müvekkil-i mezbûrun 
deyni olup ve deyn-i mukâssat-ı mezkûru kendi kefâlet-i sahîha-i şer‘iyye ile 
kefîl oldum dedikde mukırra-i mezbûrenin zevci Ömer b. Halil dahi meblağ-ı 
mukâssat-ı mezbûra kefîl olmağın mâ vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin Efendi b. Mehmed el-İmâm, Veli b. Hasan, Yusuf 
b. Abdullah, Ahmed Beşe b. Abdullah.

630 [109b-1] Saliha bt. Mehmed ve kızının menzillerini Hacı Salih 
b. Süleyman’a satması
Mahmiye-i İstanbul’da Hoca Üveys mahallesinde sâkine Sâliha bt. Mehmed ve 
kızı Râbia bt. Hüseyin nâm hâtunlar tarafından husûs-ı âti’l-beyâna vekîl ol-
duğu zâtları ma‘rifet-i şer‘iyye ile ârifân Ali Beşe b. Mehmed ve diğer Ali Beşe 
b. Muharrem şehâdetleriyle şer‘an sâbit olan mezbûre Râbia’nın zevci Hasan 
b. Süleyman meclis-i şer‘-i şerîf-i enverde işbu bâ‘isü’l-kitâb el-Hâc Sâlih 
b. Süleyman mahzarında bi’l-vekâle ikrâr ve takrîr-i kelâm edip müvekkiletân-ı 
mezbûretân Sâliha ve Râbia yedlerinde iştirâken mülk ve hakları olup mahmiye-i 
mezbûrede Elvanzâde mahallesinde vâki‘ iki tarafından merkūm el-Hâc Sâlih 
mülkü ve bir tarafdan tarîk-i hâs ve bir tarafdan tarîk-i âm ile mahdûd fevkānî 
bir bâb oda ve bir sofa ve bi’r-i mâ ve tahtapûş ve bir kenîfi müştemil mülk men-
zillerini bi cümleti’t-tevâbi‘ ve’l-levâhık ve kâffeti’l-hukūk ve’l-merâfık bey‘-i 
bâtt-ı kat‘î ile mezbûr el-Hâc Sâlih’e iki yüz altmış beş guruşa bey‘ ve teslîm ve 
temlîk ol dahi iştirâ ve kabûl ve tesellüm ettiğinden sonra semeni olan meblağ-ı 
mezbûr iki yüz altmış beş guruşu bana edâ ve teslîm ben dahi müvekkiletân-ı 
mezbûretân için yedinden tamâmen ahz u kabz eyledim ba‘de’l-yevm menzil-i 
mezbûr cümle müştemilâtıyla merkūm el-Hâc Sâlih’in mülk-i müşterâsı ve 
hakk-ı sırfı olmuşdur müvekkiletân-ı mezbûretân menzil-i mezbûrda bir vechi-
le alâka ve medhalleri kalmamışdır müşterî-i merkūm keyfe mâ yeşâ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: El-Hâc Ebûbekir el-Müezzin, Ali Çelebi b. Yusuf, el-Hâc Abdullah 
b. Ali, Süleyman Çelebi b. Hüseyin.

631 [109b-2] Mahmud Efendi b. Hasan’ın menzilini Safiye bt. Mustafa 
Ağa’ya satması
Husûs-ı âti’l-beyânı mahallinde ketb u tahrîri iltimâs olunmağın savb-ı şer‘den 
irsâl olunan Mevlânâ Ahmed Efendi b. Yusuf mahmiye-i İstanbul’da Şehzâde 
kurbunda Emin Nureddin mahallesinde sâkin fahrü’l-müderrisîn Mahmud 
Efendi b. Hasan nâm kimesnenin menziline varıp zeyl-i kitâbda mastûrü’l-
esâmî müslimîn huzûrlarında akd-i meclis-i şer‘-i şerîf eyledikde mahmiye-i 
mezbûrede Hoca Kasım Gönanî mahallesi sâkinlerinden mefharü’l-kuzât Sâlih 
Efendi b. eş-Şeyh Ahmed meclis-i ma‘kūd-ı mezbûrda işbu sâhibetü’l-kitâb 
Safiye Hanım ibnetü’l-merhûm Mustafa Ağa nâm hâtun tarafından husûs-ı âti’l-
beyâna vekîl olup zâtını ma‘rifet-i şer‘iyye ârifân olan mûmâ-ileyh Mahmud 
Efendi ve el-Hâc Mehmed b. İbrahim nâm kimesneler şehâdetleriyle vekâleti 
sâbite olan el-Hâc Süleyman b. Hasan nâm kimesne mahzarında ikrâr-ı tâm 
ve takrîr-i kelâm edip akd-i âtî sudûruna değin silk-i mülkümde münselik 
emlâkimden olup mârrü’z-zikr Hoca Kasım Gönanî mahallesinde vâki‘ bir ta-
rafdan Havva Hâtun mülkü ve bir tarafdan Yusuf nâm kimesne mülkü ve bir 
tarafdan mahalle-i mezbûre müezzinine meşrûta olan vakıf menzil ve bir ta-
rafdan ba‘zan İbrahim Çelebi mülkü ve ba‘zan Receb Ağa mülkü ve bir taraf-
dan tarîk-i âm ile mahdûd hâriciyyesinde iki bâb fevkānî odayı ve muhavva-
tayı ve kenîfi müştemil ve dâhiliyyesinde iki bâb odayı ve iki sofa ve tahtapûş 
ve bir matbah ve bir kiler ve tahtânî ocak ve fırını ve ahırı ve iki bi’r-i mâyı ve 
eşcâr-ı müsmire ve gayr-ı müsmireli bahçeyi ve kenîfi müştemil mülk menzi-
limi cemî‘ tevâbi‘ ve levâhıkı ile müvekkile-i mûmâ-ileyhâ tarafeynden îcâb ve 
kabûlü hâvî altı yüz esedî guruşa bey‘-i bâtt-ı sahîh-i şer‘î ile bey‘ ve teslîm ol 
dahi vech-i meşrûh üzre iştirâ [110a] ve kabûl eyledikden sonra semeni olan 
meblağ-ı mezbûr altı yüz esedî guruşu vekîl-i mezbûr yedinden bi’t-tamâm 
ve’l-kemâl kabz eyledim ba‘de’l-yevm zikr olunan menzil-i mahdûd mûmâ-
ileyhânın mülk-i müşterâsıdır keyfe mâ yeşâ ve yahtâr mutasarrıfe olsun dedik-
de gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde ketb ü tahrîr 
ba‘dehû ma‘an ba‘s olunan İsmail b. Ali ile meclis-i şerîfe gelip alâ vukū‘ihî ha-
ber verdiklerinde mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İsmail Efendi b. Oruc, Ali Efendi b. Mustafa, Molla Sâbit? 
b. Mustafa, el-Hâc Ahmed b. Mehmed ve gayruhüm mine’l-huzzâr.

632 [110a-1] Kara Mustafa Paşa Vakfı’na ait mumhanenin icâreteyn 
yoluyla kiralanması
Mahmiye-i İstanbul’da Yedikule hâricinde sâkin mumcu tâifesinden Yani 
v. Yorgi nâm zimmî meclis-i şer‘-i şerîf-i enverde yine tâife-i mezbûreden işbu 
râfi‘ü’l-vesîka Yorgi v. Yani nâm zimmî muvâcehesinde ikrâr ve takrîr-i kelâm 
edip merhûm Vezir-i a‘zam-ı sâbık Kara Mustafa Paşa’nın evkāfından olup 
zikr olunan Yedikule hâricinde vâki‘ lede’l-ahâlî ve’l-cîrân ma‘lûmü’l-hudûd 
bir bâb mumhâne cânib-i vakf-ı mezbûrdan icâreteyn-i ma‘lûmeteyn ile ben 
ve mezbûr Yorgi işbu yedimizde olan mütevellî temessükü nâtık olduğu üzre 
ale’l-iştirâki’s-seviy istîcâr ve tesellüm etmişdik hâlâ mumhânenin nısfı benim 
ve nısf-ı âharı mezbûr Yorgi’nin taht-ı tasarrufunda olup birbirimiz ile âharın 
hissesine müte‘allika vechen mine’l-vücûh da‘vâ ve nizâ‘ımız yoktur dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Receb b. Osman, Mehmed b. İdris, Ali 
b. Bâli.

633 [110a-2] Tersane emîni Yusuf Efendi Vakfı eski mütevellisinin vakfa 
borçlu olduğu
Sâbıkan Tersâne-i âmire emîni olup bi’l-fi‘l kendi vakfına meşrûtiyyet üzre 
mütevellî olan umdetü’l-emâcid ve’l-a‘yân Yusuf Efendi b. Hüseyin tarafın-
dan husûs-ı âti’l-beyâna vekîl olduğu Ahmed Efendi b. Ali ve diğer Ahmed 
Efendi b. Receb şehâdetleri ile şer‘an sâbit olan sulbî oğlu fahrü’l-eşbâh 
Ahmed Ağa meclis-i şer‘-i şerîf-i enverde vakf-ı mezbûra sâbıkan mütevellî 
olan vâkıf-ı mûmâ-ileyhin birâderi zahrü’l-emâsil Hasan Ağa mahzarında 
üzerine bi’l-vekâle da‘vâ ve takrîr-i kelâm edip ammim mezbûr Hasan Ağa 
zimmetinde bin doksan altı senesi muhâsebe defterleri nâtık olduğu üzre 
asl-ı mâl-ı vakıfdan ve akār icârâtından makbûz ve kendi mesârifine sarf ile 
müstehlek ba‘de küllî hesâb taraf-ı vakfa altı yük seksen dokuz bin yedi yüz 
elli akçe vâcibü’l-edâ deyni bâkī kalmağla hâlâ merkūm Hasan Ağa’ya suâl 
olunup meblağ-ı bâkī-i mezbûru cânib-i vakf için bana edâ ve teslîme tenbîh 
olunmak matlûbumdur dedikde gıbbe’s-suâl mütevellî-i sâbık-ı merkūm 
Hasan Ağa iki bin altı yüz guruşu ben zamân-ı tevliyyetimde Hüsam Ağa 
nâm kimesne idâne ve teslîm ve zimmetinde iken vefât edip mâ‘adâsı olan üç 
yük yetmiş yedi bin yedi yüz elli dokuz akçesini ben kendi mesârifime sarf 
ile istihlâk etmişdim deyû meblağ-ı bâkī-i mezbûrun iki bin altı yüz guru-
şunu hilâf-ı şart-ı vâkıf bilâ-rehn ve lâ-kefîl idâne edip mâ‘adâsını ber vech-i 
mübeyyen kendi mesârifine istihlâk etmekle şer‘an kendiye cümlesini damân 
lâzım gelmeğin mûcebince meblağ-ı bâkī-i mezbûr altı yük seksen dokuz bin 
yedi yüz elli akçe cümlesini cânib-i vakf için vekîl-i merkūm Ahmed Ağa’ya 
edâ ve teslîme merkūm Hasan Ağa’ya ba‘de’t-tenbîh mâ vaka‘a bi’t-taleb ketb 
olundu.
Fi’l-yevmi’l-hâdî aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Efendi b. Mustafa, Mustafa Ağa b. Hasan Ağa, Ahmed 
Ağa b. Mustafa.







634 [110b-1] Kemel v. Yako’nun Abraham v. Yako’da alacağı olduğu
Tâife-i yahudun İşdip? cemâ‘atinden olup mahmiye-i İstanbul’da Balatkapısı 
dâhilinde el-Hâc İsâ mahallesinde sâkin işbu bâ‘isü’l-vesîka Kemel v. Yako 
meclis-i şer‘-i şerîf-i enverde zikr olunan Balatkapısı hâricinde sâkin Abraham 
v. Yako muvâcehesinde üzerine da‘vâ ve takrîr-i kelâm edip mezbûr Abraham’a 
bundan akdem yüz yetmiş esedî guruş ikrâz ve teslîm ol dahi iktirâz ve kabz 
ve tesellüm etmişidi hâlâ taleb eylediğimde edâdan imtinâ‘ eder suâl olunup 
meblağ-ı mezbûrun merkūm Abraham’dan alıverilmesi murâdımdır dedik-
de gıbbe’s-suâl ve akībe’l-inkâr, müdde‘î-i mezbûr Kemel’den sıdk-ı makāline 
beyyine taleb olundukda mahmiye-i mezbûrede Sultanhamamı kurbunda olup 
Küçük İstanbul cemâ‘atinden diğer Kemel v. Abraham ve İlya v. Sinar nâm ya-
hudiler li ecli’ş-şehâde meclis-i şer‘a hâzırân olup isre’l-istişhâdi’ş-şer‘î fi’l-vâki‘ 
müdde‘î-i mezbûr Kemel bundan esbak mezbûr Abraham’a bizim huzûrumuzda 
[yüz yetmiş esedî guruş] ikrâz ve teslîm ol dahi iktirâz ve kabz ve tesellüm et-
mişidi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
makbûle olmağın mûcebince ba‘de’l-hükmi’ş-şer‘î meblağ-ı mezbûr yüz yetmiş 
guruşa müdde‘î-i mezbûr Kemel’e edâ ve teslîme merkūm İbrahim’e tenbîh bir-
le mâ vaka‘a bi’t-taleb ketb olundu.
Fi’l-hâdî aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris, Mustafa 
b. Ahmed, Mehmed b. Hasan.

635 [110b-2] Mehmed b. Hacı Mahmud’un vârislerinin birbirlerinin 
zimmetini ibrâ ettikleri
Mahmiye-i İstanbul’da Harâccı Muhyiddin mahallesinde sâkin iken bundan 
[akdem] vefât eden Mehmed b. el-Hâc Mahmud’un verâseti zevce-i metrûkesi 
Zeyneb Hâtun bt. el-Hâc Mehmed’e ve sulbî kebîr oğlu İbrahim ve Mehmed 
ve Halil nâm kimesneler ve sulbiye kebîre kızı Emine nâm hâtuna münhası-
ra ve tashîh-i mes’elesi sekiz sehimden olup sihâm-ı mezbûreden bir sehimi 
mezbûre Zeyneb’e ve ikişer sehimi mezbûrûn Mehmed ve İbrahim ve Halil’den 
her birine ve bir sehimi dahi mezbûre Emine’ye isâbet eylediği şer‘an müte-
hakkik oldukdan sonra mezbûr ( ) meclis-i şer‘de müteveffâ-yı mezbûrun te-
rekesine vâzı‘ü’l-yed olan karındaşı işbu bâ‘isü’l-kitâb mezbûr İbrahim mah-
zarında ikrâr ve takrîr-i kelâm edip babam müteveffâ-yı mezbûr Mehmed 
hayâtında karındaşım İbrahim sermâye etmek için yüz guruşunu def ‘ ve teslîm 
ol dahi ahz u kabz ettiğinden mâ‘adâ fevt oldukda demirci âlâtından ve kebîr 
örs ve sıkma ta‘bîr olunur demirini ve sâir terekesini kabz etmekle hâlâ mezbûr 
İbrahim meblağ-ı mezbûr yüz guruşdan ve kebîr örs ve sıkma demirine ve 
sâir müteveffâ-yı mezbûrun terekesinden tashîh-i mezkûr üzre sekiz sehimden 
iki sehim hissemi bana def ‘ ve teslîm ben dahi yedinden ahz u kabz edip ba-
bam müteveffâ-yı mezbûrun cemî‘ terekesine müte‘allika âmme-i da‘vâdan ka-
rındaşım mezbûr İbrahim’in zimmetini ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî 10 min Ramazan sene 1097.
Şuhûdü’l-hâl: Mehmed b. İbrahim, İbrahim b. Hasan, Hüseyin b. Şaban, Halil 
b. Mehmed, Mustafa b. Halil.

636 [111a-1] Yeniçeri Mehmed Beşe b. Abdi’nin alacak iddiasını 
ispat edemediği
Mahmiye-i İstanbul’da Dergâh-ı âlî yeniçerilerinin yirmi dördüncü ağa bölü-
ğüne mahsûs oda yoldaşlarından Mehmed Beşe b. Abdi meclis-i şer‘-i şerîf-i 
enverde işbu râfi‘ü’l-vesîka Üveys Çelebi b. Osman mahzarında üzerine da‘vâ 
ve takrîr-i kelâm [edip] mezbûr Üveys Çelebi’ye bundan akdem Vezir-i mü-
kerrem sa‘âdetlü İbrahim Paşa Bağdad muhâfızı iken Bağdad dâhilinde vâki‘ 
Cağaloğlu demekle ma‘rûf han taht-ı iltizâmımda olmağla kalemiyye olmak 
üzre paşa-yı müşârün-ileyhe teslîm için elli guruş def ‘ ve teslîm ol dahi kabz ve 
tesellüm eylediğinden sonra meblağ-ı mezbûru paşa-yı müşârün-ileyhe teslîm 
etmeyip yedinde kalmağın hâlâ taleb ederim suâl olunsun dedikde gıbbe’s-
suâl mezbûr Üveys cevâbında kaziyye minvâl-i muharrer üzre olduğunu ikrâr 
lâkin meblağ-ı mezbûru bi’t-tamâm müşârün-ileyhe teslîm ol dahi kabz ve te-
sellüm edip yedimde bir akçe bâkī kalmamışdır deyû def ‘le mukābele edip ve 
mezbûr Üveys husûs-ı mezkûrda yemîn ile tasdîk olunur ümenâdan olmağla 
fi’l-hakīka meblağ-ı mezbûr elli guruşu vech-i meşrûh üzre müşârün-ileyhe 
[teslîm] edip yedinde bir akçe kalmadığına mezbûr Üveys Çelebi’ye yemîn 
teklîf olundukda ol dahi hasbe’l-mes’ûl yemîn billâhi te‘âlâ etmeğin mûcebiyle 
müdde‘î-i mezbûr bî-vech mu‘ârazadan men‘ olunup mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Hasan Beşe b. Ali, Mehmed b. Üveys, Mustafa b. Ahmed, Mustafa 
Çelebi b. Abdullah.







637 [111a-2] Arita bt. Yani’nin vârislerinin menzil davasında 
sulh oldukları
Mahmiye-i İstanbul’da el-Hâc Timur mahallesinde sâkine iken bundan [ak-
dem] hâlike olan Arita bt. Yani nâm nasrâniyenin hasren vârisleri ve oğlunun 
oğlu Panayot ve oğlunun kızları Zenile ve Fotini taraflarından husûs-ı âti’l-
beyâna vekîl-i sâbitü’l-vekâle[si] olan Andon v. Dimitri nâm zimmî meclis-i 
şer‘-i hatîr-i enverde işbu bâ‘isü’s-sifr Korda v. Dimitri nâm zimmî mahzarın-
da bi’l-vekâle ikrâr ve takrîr-i kelâm [edip] mahalle-i mezbûrede vâki‘ etrâf-ı 
erba‘ası bağcı Lorende v. Dimitri ve Yanaki nâm zimmîler mülkleri ve ken-
di [mülkü] ve tarîk-i hâsla mahdûd büyût-ı adîdeyi müştemil mülk menzil 
hâlike-i mezbûrenin terekesindendir deyû müvekkilûn-ı mezbûrûn menzil-i 
mezbûru vâzı‘ü’l-yed olan merkūm Kor[da]’dan taleb ve da‘vâ eylediklerinde ol 
dahi cevâbında yedimde olan hüccetler nâtıka olduğu üzre hâlike-i merkūme 
hayâtında menzil-i mezbûrun nısfını semen-i ma‘lûm-ı makbûza bana ve nısf-ı 
şâyi‘i dahi kayınanam Sultana nâm nasrâniyeye bey‘ ve teslîm ettiklerinden 
sonra merkūm Sultana dahi hissesini semen-i ma‘lûm mukābelesinde bana 
bey‘ ve teslîm ben dahi iştirâ ve tesellüm etmekle menzil-i mezbûrun cüm-
lesi benim mülküm olmuşdur deyû merkūm Korda def ‘le mukābele etmek-
le beynlerinde nizâ‘-ı küllî vukū‘undan sonra muslihûn tavassut edip da‘vâ-yı 
mezkûreden merkūm Korda ile yirmi guruşa bi’l-vekâle sulh olduğumuzda ol 
dahi sulh-i mezbûru kabûl edip bedel-i sulh olan meblağ-ı mezbûr yirmi gu-
ruşu mezbûr Korda’dan bi’t-tamâm ahz u kabz ettiğimden sonra zikr olunan 
menzile ve semenine müte‘allika da‘vâdan mezbûr Korda’nın bi’l-vekâle zim-
metini ibrâ ve iskāt eyledim min [ba‘d] menzil-i mezbûr merkūm Korda ile 
Sultana ile da‘vâları kalmamışdır dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed b. Abdullah, Siyavuş, el-Hâc Ali, İbrahim Çelebi, Anastas 
v. ( ), Yani v. ( ), Yani v. Manol, Yuvan v. Mosi, Panayot v. Dimitri, Hürmüz 
v. Serkis.

638 [111b-1] Nazlı bt. Zinor’un vârislerinin terekenin 
taksiminde anlaştıkları
Vilâyet-i Anadolu’da Eğin kazâsına tâbi‘ Kâfirkâb nâm karye sâkinelerinden 
olup bundan akdem hâlike olan Nazlı bt. Zinor nâm nasrâniyenin verâseti 
sadriye kebîre kızı Osekli bt. Canem nâm nasrâniye ile li ebeveyn er ka-
rındaşı oğlu Markos v. Manos nâm zimmîye münhasıra oldukdan sonra 
mezbûre Osekli meclis-i şer‘-i şerîf-i enverde işbu bâ‘isü’l-vesîka mezbûr 
Markos mahzarında bi tav‘ihâ ikrâr ve takrîr-i kelâm edip vâlidesi hâlike-i 
mezbûre terekesinden bi hasebi’l-irsi’ş-şer‘î bana isâbet eden nısf hisse-i 
şâyi‘am mukābelesinde alâ tarîki’t-tehârüc hissemden ezyed mezbûr Markos 
benimle otuz guruş üzerine müsâlaha olup ben dahi ber vech-i muhar-
rer sulh-i mezbûru kabûl ve bedel-i sulh olan meblağ-ı mezbûru merkūm 
Markos yedinden tamâmen ahz u kabz eylediğimden sonra vâlidem hâlike 
mezbûrenin akār ve nukūd ve menkūl cemî‘ terekesine müte‘allika âmme-i 
da‘vâdan mezbûr Markos’un zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-hâdi aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Yusuf, Mehmed 
b. İdris, Ali b. Bâli ve gayruhüm.

639 [111b-2] Tüfekçilerin Cebehâne-i Âmire’ye verdikleri tüfek 
bedelinden eski Tüfekçibaşı Receb Beşe b. Ahmed’in 
zimmetini ibrâ etmesi
Hâlâ tüfenkçibaşı olup sefer-i hümâyûnda olan Musli Beşe b. Mustafa tara-
fından husûs-ı âti’z-zikre sâbitü’l-vekâle vekîli olan Sefer Beşe b. Hasan ve 
tüfenkçi tâifesinden Ahmed Beşe b. Süleyman ve el-Hâc Mustafa b. Receb 
ve Şaban b. Abdullah ve Ahmed b. Kābil ve Mustafa b. Hüseyin ve Mehmed 
b. Abdullah ve İbrahim b. Abdullah ve Yusuf b. Abdullah nâm kimesneler 
meclis-i şer‘-i şerîf-i enverde sâbıkan tüfenkçibaşı olan Receb Beşe b. Ahmed 
mahzarında her biri asâleten ve vekâleten ikrâr ve takrîr-i kelâm edip bun-
dan akdem Cebehâne-i âmire’ye işlediğimiz altı bin aded tüfenk her biri 
doksan birer akçeden cem‘an beş yük kırk altı bin [akçe] ücretimizi mezbûr 
Receb Beşe ber vech-i muharrer tüfenkçibaşı olmağla bizim için cânib-i 
mîrîden ahz u kabz etmişidi hâlâ mezbûr Receb Beşe ber vech-i mübeyyen 
ve makbûzu olan beş yük kırk altı bin akçeyi bize def ‘ ve teslîm biz dahi 
asâleten ve vekâleten ahz u kabz ve teslîm eyledik min ba‘d meblağ-ı mezbûr 
beş yük kırk altı bin akçeden mezbûrun yedinde ve zimmetinde bir akçe 
ve bir habbe bâkī kalmadı dediklerinde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim b. Musa, İbrahim Çelebi b. Ahmed, Ali b. Bâli, Mehmed 
b. İdris.







640 [111b-3] Mehmed b. Ahmed’in vârislerinin terekedeki haklarını 
alması için vekil ettikleri Mustafa Bey’le sulh oldukları
Mahmiye-i İstanbul’da el-Hâc Timur mahallesi ahâlîsinden olup bundan ak-
dem İstanköy Kasabası’nda fevt olan Mehmed Bey b. Ahmed’in verâseti zevce-i 
metrûkesi Ayşe bt. Mustafa ve sulbiye kebîre kızı Fâtıma Hanım’a münhasıra ol-
duğu şer‘an zâhir ve mütebeyyin oldukdan sonra zâtı ma‘rifet-i şer‘iyye ile ârifân 
el-Hâc Ramazan b. Mahmud ve Mustafa b. Ahmed ta‘rîfleriyle mu‘arrefe olan 
mezbûre Ayşe kendi tarafından asâleten ve mezbûre Fâtıma Hanım tarafın-
dan vekîl olup vekâleti kezâlik zâtı ma‘rifet-i şer‘iyye ile ârifân Süleyman Çelebi 
b. Mehmed ve Yusuf b. Abdullah şehâdetleri ile sâbit olmağla vekâleten meclis-i 
şer‘-i şerîf-i enverde Tarsus mahallesinde sâkin işbu bâ‘isü hâze’l-kitâb Mustafa 
Bey mahzarında ikrâr ve takrîr-i kelâm edip bundan akdem mezbûr Mustafa 
Bey mûrisimiz müteveffâ-yı mezbûrun kasaba-i mezbûrede olan muhallefâtına 
vâzı‘ü’l-yed olanlardan ahz u kabz ve bize îsâle tarafımızdan vekîl ettiğimizde ol 
dahi ba‘de kabûli’l-vekâle kasaba-i mezbûra varıp müteveffâ-yı mezbûrun te-
rekesini kabz ve bu tarafa getirip bize teslîm edip lâkin makbûzundan beş yüz 
seksen yedi guruşu yedinde kalmış deyû bundan akdem meblağ-ı mezbûr beş 
yüz seksen yedi guruşu mezbûr Mustafa Bey’den taleb ve da‘vâ eylediğimizde 
ol dahi cevâbında ben meblağ-ı mezbûru müteveffâ-yı mezbûrun düyûn-ı müs-
betesi için dâyinlerine edâ ve teslîm eyledim demekle beynimizde nizâ‘-ı küllî 
vukū‘undan [sonra] beynimize muslihûn tavassut edip mezbûr Mustafa ile da‘vâ-
yı mezkûreden bizi iki yüz yirmi esedî guruş üzerine sulh eylediklerinde biz dahi 
sulh-i mezbûru kabûl ve bedel-i sulh olan meblağ-ı mezbûr iki yüz yirmi guru-
şu [112a] merkūm Mustafa Bey yedinden bi’t-tamâm ve’l-kemâl ahz u kabz et-
tiğimizden sonra bâkī kalan üç yüz altmış yedi guruşa ve husûs-ı mezbûra ve 
müteveffâ-yı mezbûrun tereke ve târih-i kitâba gelince beynimizde cereyân eden 
ahz u i‘tâ ve mu‘âmelât-ı şettâ ve sâir hukūk-ı ma‘lûme ve mechûleye müte‘allika 
âmme-i da‘vâdan her birimiz âharın zimmetini ibrâ-i âm ile ibrâ ve iskāt eyledik 
dediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-âşir min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa b. Ahmed, Süleyman Çelebi b. Mehmed, el-Hâc Ramazan 
b. Mehmed, Mahmud Çavuş b. Himmet, Yusuf b. Abdullah, İbrahim Çelebi 
b. Ahmed, Mustafa Çelebi b. Ahmed.

641 [112a-1] Yeniçeri Receb Çavuş’un kölesi İvaz’ı azat etmesi
Orta Çavuş Receb Ağa’nın abd-i memlûk[ü] İvaz ıtknâmesidir.
Mahmiye-i İstanbul’da Hoşkadem mahallesi sâkinlerinden olup hâlâ yeniçeri 
ocağında orta çavuş olan fahrü’l-emâsil ve’l-akrân Receb Çavuş b. ( ) tarafın-
dan husûs-ı âti’l-beyâna vekîli olduğu el-Hâc Şaban b. Halil ve Eyyûb Beşe 
b. Mehmed nâm kimesneler şehâdetleriyle şer‘an sâbit olan vekîli el-Hâc 
Süleyman b. Hasan nâm kimesne meclis-i şer‘-i şerîfde bi’l-vekâle ikrâr ve 
takrîr-i kelâm edip müvekkil-i mezbûr Receb Çavuş kendiye rıkkını mu‘terif 
olan işbu uzun boylu sarı açık kaşlı koyun ala gözlü Hırvatiyyü’l-asl bâ‘isü 
hâze’l-kitâb İvaz b. Abdullah nâm abd-i memlûkünü, hasbeten lillâhi’l-meliki’l-
Hallâk ve taleben li merzâti’r-rabbi’r-Rezzâk malından tahrîr ve i‘tâk ve zümre-i 
ahrâr-ı asliyyîne idrâc ve ilhâk eyledi ba‘de’l-yevm mevsûf-ı mezbûr İvaz sâir 
ahrâr-ı asliyyîn gibi hür olup üzerinde müvekkil-i mezbûr Receb Çavuş’un velâ-i 
şer‘îden [gayrı] hakkı bâkī kalmadı dedikde mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Ağa b. İbrahim Ağa, el-Hâc Şaban b. Mehmed, Eyyûb 
b. Mehmed, İbrahim b. Mehmed, Halil b. Mehmed.

642 [112a-2] Drako v. Kurt’un Mirza Reis v. Simon’da alacağı olduğu
Mahmiye-i İstanbul’da Balatkapısı kurbunda Abdi Subaşı mahallesinde mü-
temekkin bâ‘isü hâze’s-sifr Drako v. Kurt nâm zimmî meclis-i şer‘-i şerîfde 
mahrûse-i Galata’ya tâbi‘ Yeniköy nâm karye sükkânından Mirza Reis v. Simon 
nâm zimmî muvâcehesinde üzerine da‘vâ ve takrîr-i kelâm edip mezbûr Mirza 
zimmetinde cihet-i karz-ı şer‘îden üç yüz yirmi esedî guruş hakkım olmağla 
mezbûr Mirza Reis’e suâl olunup meblağ-ı mezbûr üç yüz yirmi guruşun alıve-
rilmesi matlûbumdur dedikde gıbbe’s-suâl mezbûr Mirza Reis cevâbında kaziy-
ye minvâl-i muharrer üzre olup cihet-i mezkûreden meblağ-ı mezbûr üç yüz 
yirmi guruş zimmetinde müdde‘î-i merkūma Drako’ya vâcibü’l-edâ ve lâzımü’l-
kazâ deyni olduğunu ikrâr etmeğin alâ mûcebi i‘tirâfihî meblağ-ı mezbûr üç yüz 
yirmi guruşu müdde‘î-i merkūma edâ ve teslîme mezbûr Mirza Reis’e tenbîh 
olunup mâ vaka‘a bi’t-taleb ketb olundu.
Fi’l-yevmi’s-sâ[nî] aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: İbrahim Çelebi b. Mehmed, Mehmed b. İdris, Mehmed b. Mehmed, 
Mehmed b. Abdullah.

643 [112a-3] Yorgi v. Dimitri’nin Mirza Reis v. Simon’da alacağı olduğu
Mahmiye-i İstanbul’da Balatkapısı kurbunda Karabaş mahallesinde sâkin bâ‘isü 
hâze’l-vesîka Yorgi v. Dimitri nâm zimmî meclis-i şer‘-i şerîfde Yeniköylü Mirza 
Reis v. Simon nâm zimmî muvâcehe[sinde] üzerine da‘vâ ve takrîr-i kelâm edip 
bundan akdem mezbûr Mirza Reis zimmetinde cihet-i karzdan iki yüz esedî gu-
ruş hakkım olup taleb eylediğimde bana edâdan imtinâ‘ eder suâl olunup alıve-
rilmesi matlûbumdur dedikde gıbbe’s-suâl mezbûr Mirza Reis cevâbında kaziy-
ye minvâl-i meşrûh üzre olup [112b] cihet-i mezkûreden müdde‘î-i mezbûr zim-
metinde vâcibü’l-edâ ve lâzımü’l-kazâ iki yüz esedî guruş deyni olduğunu ikrâr 
etmeğin mûcebiyle meblağ-ı mezbûr iki yüz guruşu müdde‘î-i mezbûra edâ ve 
teslîme merkūm Mirza Reis’e tenbîh olunup mâ vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. el-Hâc Ahmed, 
Hüseyin b. Mahmud, Dimitraki v. Yani, Aritun v. Meryep.

644 [112b-1] Nâime bt. İsmail’in nafaka davasında eski kocası Mehmed 
b. Osman’la sulh olduğu
Mahmiye-i İstanbul’da Derviş Ali mahallesinde sâkine olup zâtı ma‘rifet-i 
şer‘iyye ile ârifân olan İslâm Efendi b. İbrahim ve Mehmed Çelebi b. Abdullah 
nâm kimesneler ta‘rîfleriyle mu‘arrefe olan Nâime bt. İsmail nâm hâtun meclis-i 
şer‘-i şerîf-i enverde bâ‘isü’l-kitâb Mehmed Efendi b. Osman mahzarında bi 
tav‘ihâ ikrâr ve takrîr-i kelâm edip mezbûr Mehmed mukaddemâ zevcim olup 
beni tatlîk etmekle zimmetinde mütekarrir ve ma‘kūdun-aleyh olan üç bin 
akçe mehr-i müeccelim ile mezbûr Mehmed Efendi’nin firâşından hâsıla işbu 
sadriye kızımız Afîfe nâm sagīrenin bin doksan senesi Zilka‘desi’nden işbu ye-
dimde olan hüccet-i şer‘iyye nâtıka olduğu üzre yevmî dörder akçe nafaka-i 
mefrûzasından târih-i kitâba gelince ba‘de küllî hesâb müctemi‘ olan dokuz 
bin beş yüz kırk akçe ki min haysi’l-mecmû‘ on iki bin beş yüz kırk akçeyi 
mezbûr Mehmed Efendi’den taleb ve da‘vâ eylediğimde beynimizde nizâ‘-ı küllî 
vâki‘ olmuşdu el-hâletü hâzihî muslihûn tavassut ile mezbûr Mehmed Efendi’yi 
da‘vâ-yı mezkûrumdan yirmi beş guruş üzerine benimle müsâlaha olup ben 
dahi ber vech-i muharrer sulh-i mezbûru kabûl ve bedel-i sulh olan meblağ-ı 
mezbûru yedinden tamâmen ahz u kabz edip husûs-ı mezbûra müte‘allika 
âmme-i da‘vâdan mezbûr Mehmed Efendi’nin zimmetini ibrâ ve iskāt eyledi-
ğimden sonra ba‘de’l-yevm ben mezbûr Mehmed Efendi’den nafaka taleb et-
meyip ol dahi mezbûre Afîfe’yi benden taleb ve ahz etmemek üzre her birimiz 
ta‘ahhüd eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ahmed Çelebi b. Ali, Mustafa b. Mehmed, el-Hâc Osman 
b. Mehmed, Mehmed Çelebi b. Ali, Mehmed Çelebi b. Abdullah, Mahmud 
Çelebi b. Osman.







645 [112b-2] Safiye bt. İbrahim’in babasından intikal eden icâreteynli 
menzil davası için Hacı Süleyman b. İsmail’le sulh olduğu
Mahmiye-i İstanbul’da Ali Paşa-yı Atîk mahallesinde sâkin iken bundan akdem 
vefât eden merhûm İbrahim Efendi b. Hüseyin Efendi’nin sulbiye kızı olup zâtını 
ma‘rifet-i şer‘iyye ile ârifân karındaşı Mehmed Efendi ile üveyi babası Yusuf 
Çelebi b. Ali ta‘rîfleriyle mu‘arrefe olan Safiye Hâtun meclis-i şer‘-i şerîf-i en-
verde işbu sâhibü’l-kitâb el-Hâc Süleyman b. İsmail mahzarında ikrâr-ı tâm ve 
takrîr-i kelâm edip mahalle-i mezbûrede vâki‘ olup Ali Paşa-yı Atîk evkāfından 
lede’l-ahâlî ve’l-cîrân ma‘lûmü’l-hudûd fevkānî dört bâb oda ve bir hamam ve 
bir mahzen ve zât-ı eşcâr bahçe ve dört bâb dükkânı müştemil menzil icâre-i 
mu‘accele ve yevmî altı akçe ücret-i müeccele ile babam merhûm-ı mezbûr 
İbrahim Efendi’nin ile’l-vefât taht-ı tasarrufunda olup ba‘de vefâtihî intikāl-i âdî 
ile bana ve âhar karındaşlarım mezkûr Mehmed Efendi ve Mustafa Efendi ve 
Afîfe Hâtun ve Ayşe Hâtun’a intikāl edip lâkin ben sagīre bulunmağla tesviye-i 
umûrum için kıbel-i şer‘den vasiyy-i mansûb olan hâzır bi’l-meclis Hüseyin 
Efendi b. Şaban menzil-i mezbûrda olan hums hisse-i şâyi‘amı mezbûr el-Hâc 
Süleyman’a beş yüz elli guruş bedel mukābelesinde bâ izn-i mütevellî ferâğ ve 
tefvîz ol dahi tefevvüz ve kabûl edip bi gayri hakkın vaz‘-ı yed ve zabt ve ta-
sarruf edersin deyû hâlâ hisse-i mezkûrelerimi mezbûr el-Hâc Süleyman’dan 
da‘vâ ve taleb eylediğimde ol dahi cevâbında hisse-i mezkûreni bundan ak-
dem bâliğa ve reşîde olduğun hâlde ber vech-i muharrer bana bedel-i makbûz-ı 
mesfûr mukābelesinde izn-i mütevellî ile sen ferâğ ve tefvîz etmişdin deyû 
def ‘le mukābele edicek beynimizde nizâ‘-ı küllî vâki‘ olmuşdu el-hâletü hâzihî 
muslihûn tavassut edip iki yüz yirmi guruş üzerine mezbûr el-Hâc Süleyman 
benimle sulh oldukda ben dahi rızâm ile sulh-i mezbûru kabûl ve bedel-i sulh 
olan meblağ-ı mezbûru yedinden bi’t-tamâm alıp kabz ettiğimden sonra ferâğ-ı 
mezkûru mücîz olup min ba‘d menzil-i mezbûra müte‘allika cemî‘ da‘vâdan 
mezbûr el-Hâc Süleyman’ı ibrâ-i âm ile ibrâ ve iskāt edip ve babam merkūm 
İbrahim Efendi’nin kalîl ve kesîr terekesine ve bi’l-cümle târih-i kitâba gelince 
sâire müte‘allika âmme-i da‘vâdan vasiyy-i mezbûr Hüseyin Efendi[‘nin zimme-
tini] ibrâ ve iskāt eyledim mezbûr el-Hâc Süleyman ile vasiyy-i mezbûr Hüseyin 
yedlerinde ve zimmetlerinde ve kıbellerinde kat‘â hakkım kalmadı ba‘de’l-yevm 
mezbûr el-Hâc Süleyman üzerinde menzil-i mezbûra müte‘allika ve vasiyy-i 
mezkûra babam mezkûrdan bana isâbet eden hisseme ve bi’l-cümle terekeye ve 
sâir hukūka müte‘allika da‘vâ benden asâleten ve vekâleten sudûr ederse lede’l-
hükkâmi’l-kirâm mesmû‘a ve makbûle olmasın dedikde gıbbe’t-tasdîki’ [113a] 
ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed Efendi b. Ali, Ahmed Efendi b. Ramazan, el-Hâc 
Süleyman b. Ganî, Halil Çavuş b. İbrahim, Hüseyin Efendi [b.] Mehmed, Ali 
Çelebi b. Receb, İbrahim Beşe b. Osman, Halil Çelebi b. Osman, Mehmed Çelebi 
b. Hasan.

646 [113a-1] Serkis v. Agop üzerine çocukları için nafaka 
takdir edilmesi
Mahmiye-i İstanbul’da İnebey mahallesi sâkinelerinden işbu bâ‘isetü’l-vesîka 
Sanya bt. Safer nâm nasrâniye meclis-i şer‘-i şerîf-i enverde zevc-i muhâlı‘ı 
Serkis v. Agop nâm zimmî muvâcehesinde takrîr-i kelâm ve bast-ı merâm edip 
mezbûr Serkis’in firâşından hâsıl ve benden mütevellid sadrî oğullarım Elmas 
ve İvan ve sadriye kızlarım Maryem ve Safomone nâm sagīrin nafaka ve kisve-
bahâ ve sâir levâzım-ı mühimmeleri için babası mezbûr Serkis üzerine kıbel-i 
şer‘den kadr-i ma‘rûf nafaka farz ve takdîr olunmak matlûbumdur dedikde 
hâkim-i muvakki‘-i sadr-ı kitâb -tûbâ-lehû ve hüsnü me’âb- hazretleri dahi 
sagīrîn-i mezbûrûnun nafaka ve kisve-bahâ ve sâir levâzım-ı mühimmeleri için 
babası mezbûr Serkis’in üzerine her birine ikişer buçuk akçe olmak üzre târih-i 
kitâbdan külle yevm onar akçe nafaka bi’t-terâzî farz ve takdîr edip meblağ-ı 
mefrûz-ı mezbûru sagīrîn-i mezbûrûna harc ve sarfa ve lede’z-zarûre istidâneye 
ve inde’z-zafer babası mezbûr Serkis üzerine rücû‘a mezbûre Sanya’ya izin veril-
meğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: İbrahim Çelebi b. Ahmed, el-Hâc Mustafa b. Tevekkül, Mustafa 
Çelebi b. Ahmed, Mehmed b. İdris, Ali b. Bâli, Ahmed b. Mehmed.

647 [113a-2] Ayşe bt. Derviş’in oturduğu icâreteynli vakıf menzili 
Hüseyin b. Mehmed’e devretmesi
Menzil-i vakf ferâğ hüccetidir.
Mahmiye-i İstanbul’da Molla Ahaveyn mahallesinde vâki‘ olup kalemiyye ve 
tevliyyeti merhûm attâr Ahmed’in mahalle-i mezbûrede vâki‘ mescid-i şerîfinde 
imâm olanlara meşrûta vakfı olan lede’l-ahâlî ma‘lûmü’l-hudûd menzile icâre-i 
mu‘accele ile yirmi beş akçe ücret-i müeccele ile mutasarrıfe olan Ayşe Hâtun 
bt. Derviş zâtını ma‘rifet-i şer‘iyye ile ârifân sadrî oğlu Osman Efendi b. Ahmed 
Çavuş ve Mehmed b. Hüseyin ta‘rîfleriyle mu‘arrefe oldukdan sonra meclis-i 
şer‘-i şerîf-i enverde işbu bâ‘isü’l-kitâb Hüseyin b. Mehmed mahzarında ikrâr-ı 
tâm ve takrîr-i kelâm edip ber vech-i meşrûh icâreteyn-i ma‘lûmeteyn ile 
mutasarrıf olduğum menzil-i mezkûru elli guruş bedel mukābelesinde izn-i 
mütevellî ile mezbûr Hüseyin’e ferâğ ve tefvîz ol dahi tefevvüz ve kabûl edip 
bedel-i mezkûr elli guruşu bana def ‘ ve teslîm ben dahi bi’t-tamâm kabz ve 
tesellüm eyledim ba‘de’l-yevm menzil-i mezbûr merkūm Hüseyin’in dâhil-i 
havza-i tasarrufu olup kat‘â alâka ve medhalim kalmamışdır dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Yakub b. Mustafa, Ömer b. İsa, İbrahim b. Osman, Osman b. Ali, 
Mehmed b. Hüseyin.

648 [113a-3] İbrahim Ağa b. Ahmed’in İsmail Çelebi b. Hacı Osman’da 
olan alacağını tahsil ettiği
Beş yüz guruş hüccetidir.
Mahmiye-i İstanbul’da Mi‘mâr Kemal mahallesi sükkânından İbrahim Ağa 
b. Ahmed Ağa meclis-i şer‘-i şerîf-i enverde üveyi babası işbu râfi‘ü’l-kitâb 
İsmail Çelebi b. el-Hâc Osman mahzarında ikrâr ve takrîr-i kelâm edip bundan 
akdem mezbûr İsmail Çelebi’ye bir def ‘a üç yüz esedî guruş ve bir def ‘a iki yüz 
esedî guruş idâne ve teslîm ol dahi istidâne ve kabz etmişidi hâlâ meblağayn-i 
mezbûreyn cem‘an beş yüz esedî guruş mezbûr İsmail Çelebi bana edâ ve teslîm 
ben dahi yedinden bi’t-tamâm ahz u kabz eyledim min ba‘d meblağ-ı merkūm 
beş yüz guruşdan mezbûr İsmail Çelebi zimmetinde bir akçe ve bir habbe bâkī 
kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevm aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: El-Hâc Hüseyin Çelebi b. Osman, Abdullah Çelebi b. Mehmed, 
berber usta Ali b. ( ), İzmirî Mustafa, Hüseyin Çelebi el-Attâr, İbrahim Çelebi.

649 [113a-4] İsayi v. Kirkor’un alacağına kefil olan Yorgi v. Franko’nun 
kefil olduğu 200 kuruşu ödediği
Mahmiye-i İstanbul’da Edirnekapısı kurbunda sâkin İsayi v. Kirkor nâm Ermeni 
meclis-i şer‘-i şerîf-i enverde işbu râfi‘ü’l-vesîka Yorgi v. Franko nâm zimmî 
muvâcehesinde ikrâr-ı tâm ve takrîr-i kelâm edip gāib [ani’l-]meclis Nikola 
v. Hristodoli nâm zimmî zimmetinde cihet-i karz-ı şer‘îden altı yüz guruş 
hakkım olup meblağ-ı mezkûr merkūm Yorgi emr ve kabûlü hâviye kefâlet-i 
sahîha-i şer‘iyye ile kefîl olmuşdu el-hâletü hâzihî meblağ-ı mezbûr altı yüz 
esedî guruşun iki yüz guruşunu mezkûr Yorgi yedinden kefâletine binâen alıp 
kabz edip mâ‘adâda kefâletinden mezkûr Yorgi’yi ibrâ ve iskāt eyledim min ba‘d 
kefâlete müte‘allika mezbûr ile bi vechin mine’l-vücûh da‘vâ ve nizâ‘ım kalma-
mışdır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min şehri Ramazan li sene seb‘a ve tis‘în ve elf.
Şuhûdü’l-hâl: Veli Efendi b. ( ), Mehmed b. İbrahim, İbrahim Çelebi b. Hasan, 
Mehmed b. İdris.

650 [113a-5] Fâtıma bt. Mustafa’nın menzilini Hacı Mehmed ve 
Hüseyin Beşe b. Musa’ya sattığı
Unkapanı dâhilinde Bıçakçı mahallesinde mülknâmedir.
Mahmiye-i İstanbul’da Bıçakçı Alâaddin mahallesinde sâkine Fâtıma bt. Mustafa 
b. Said nâm hâtunun zevci ve tarafından husûs-ı âti’l-beyâna vekîl olduğu 
zâtı ma‘rifet-i şer‘iyye ile ârifân Yusuf Bey b. Memi ve Abdurrahman Çelebi 
b. Musli şehâdetleriyle şer‘an [vekâleti] sâbit olan Abdünnebi Çelebi b. Resul 
meclis-i şer‘-i şerîf-i enverde işbu bâ‘iseyi’l-kitâb el-Hâc Mehmed ve Hüseyin 
Beşe b. Musa mahzarlarında bi’l-vekâle ikrâr ve takrîr-i kelâm edip müvekkile-i 
mezbûre Fâtıma [113b] Hâtun yedinde mülkü olup mahalle-i mezbûrede vâki‘ 
bir tarafdan Haydar Paşa odaları ve bir tarafdan gallesi imâma meşrûta va-
kıf menzil ve bir tarafdan mescid-i şerîf duvarı ve bir tarafdan tarîk-i âm ile 
mahdûd hâriciyye iki fevkānî ve bir tahtânî oda ve ahır ve su kuyusu ve kenîf ve 
dâhiliyyesi üç fevkānî ve dört tahtânî oda ve üç sofa ve bir matbah ve tahtapûş ve 
mahzen ve bi’r-i mâ ve kenîf ve bahçeyi müştemil mülk menzilini, bi cümleti’t-
tevâbi‘ ve’l-levâhık ve kâffeti’l-hukūk ve’l-merâfık tarafeynden îcâb ve kabûlü 
hâvî bey‘-i bâtt-ı kat‘î ile mezbûrân el-Hâc Mehmed ve Hüseyin Beşe’ye bin yüz 
kırk esedî guruşa bey‘ ve teslîm mezbûrân dahi iştirâk-i seviy üzre iştirâ ve te-
sellüm ve kabûl ettiklerinden sonra semeni olan meblağ-ı mezbûr bin kırk esedî 
guruşu müvekkile-i mezbûreye edâ ve teslîm ol dahi yedlerinden tamâmen ahz 
u kabz ve kabûl eyledi ba‘de’l-yevm menzil-i mezbûr müştereken merkūmânın 
mülk-i müşterâları olmuşdur müvekkile-i mezbûre bir vechile alâka ve medhali 
kalmamışdır keyfe mâ yahtârân mutasarrıfân olsunlar dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ahmed Efendi b. Mustafa, Abdullah Çelebi b. Mehmed, Âbid 
Çelebi b. Mustafa, Şaban b. Ramazan, Hüseyin Çelebi b. Osman, el-Hâc Mehmed 
b. Süleyman, el-Hâc Süleyman b. Ali, el-Hâc Ahmed b. Ali, Mehmed Çelebi 
b. Hüseyin, el-Hâc Ali b. Süleyman, Bekir Çelebi b. Osman, Yusuf Bey b. Abdi, 
Halil b. Mehmed.







651 [113b-1] Haseki Sultan hâssı mültezimlerinden Murtaza Bey 
b. Hacı İsmail’in hassa borcu olduğu
Haseki Sultan hüccetidir.
Sultânü’l-muhadderât burhânü’l-mu‘azzamât tâcü’l-mestûrât iklîletü’l-
muhassenât aliyyetü’d-derecât safiyyetü’s-sıfât sa‘âdetlü Haseki Sultan -dâmet 
ismetühâ- hazretlerinin hâslarından Avanik hâssı cemâ‘atinden Hacılar ve 
tevâbi‘i cemâ‘ati ekrâdının hâlâ der-uhde beyleri olan Murtaza Bey b. el-Hâc 
İsmail ve cemâ‘at kethüdâlarından Mehmed Kethüdâ b. Mustafa, Cuma Kethüdâ 
b. İsfendiyar ve aşîret ihtiyârlarından Molla Yusuf b. el-Hâc Fîrûz ve Molla 
Abdüsselâm b. el-Hâc Bâli ve imâm Halil b. Hacı Mehmed ve Veli b. el-Hâc İsâ 
meclis-i şer‘-i şerîf-i enverde müşârün-ileyhâ hazretlerinin hâlâ kethüdâlığı hiz-
metinde şeref-yâb olan umdetü erbâbü’l-iz ve’l-ikbâl zübdetü ashâbü’l-câh ve’l-
celâl izzetlü el-Hâc Hasan Efendi tarafından husûs-ı âti’l-beyâna sâbitü’l-vekâle 
vekîl olan işbu bâ‘isü’l-kitâb es-Seyyid Mehmed Ağa mahzarında her biri ikrâr-ı 
tâm ve takrîr-i kelâm edip müşârün-ileyhâ hazretlerinin mutasarrıfe oldukları 
mârrü’l-beyân Avanik hâssı bin doksan altı senesinde voyvoda ve müceddeden 
tahrîre me’mûr olan mezbûr es-Seyyid Mehmed Ağa ma‘rifetiyle tahrîr olduk-
da her senesi altı bin üç yüz altmış yedi buçuk esedî guruşa maktû‘ ve mezbûr 
Murtaza Bey’e der-uhde ve iltizâm olunmağın hâss-ı mezkûrûn işbu bin doksan 
yedi senesi malı olan altı bin üç yüz altmış yedi buçuk esedî guruş ve merkūm 
es-Seyyid Mehmed Ağa’nın iltizâmında olan doksan altı senesi malından bekāyâ 
kalan iki bin dört yüz elli guruş ve müvekkil-i mûmâ-ileyhden istidâne ve kabz 
eylediğim yüz otuz iki buçuk guruş ki min haysi’l-mecmû‘ sekiz bin dokuz yüz 
elli guruş hâlâ deynim olmağla meblağ-ı mecmû‘-ı mezkûru bi’t-tamâm getirip 
mûmâ-ileyhe teslîm etmek üzre ta‘ahhüd ve her birimiz âhara kefîl olduk de-
diklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Osman Ağa b. İshak, Mustafa Bey b. Ali, Yusuf Efendi b. ( ), Halil 
Ağa b. ( ), Mucurluoğlu? Osman Ağa.

652 [113b-2] Dimo v. Esteryo’nun ölen Pilaş v. Yorgaki’ye borcu 
olduğunu kabul ettiği
İbrâ ve iskāt
Mahmiye-i İstanbul’da Abdi Subaşı mahallesi sükkânından olup meydan ka-
sablarından iken bundan akdem hâlik olan Pilaş v. Yorgaki’nin verâseti zevce-i 
metrûkesi Rabye bt. Nikola ile evlâd-ı sıgārı Panayot ve Tanaş ve Maryora 
ve Malamata’ya ve kebîre kızları Ezmerağda ve İsanine’ye münhasıra olduğu 







şer‘an zâhir ve müte‘ayyin oldukdan sonra yine mahmiye-i mezbûrede Langa’da 
Çakır Ağa mahallesi sükkânından Dimo v. Esteryo nâm zimmî meclis-i şer‘-i 
şerîf-i enverde sıgār-ı mezkûrûnun tesviye-i emirleri için kıbel-i şer‘den 
mansûbe vasîleri olan mezbûr Rabye ile mezkûretân Ezmerağda ve İsanine 
taraflarından husûs-ı âti’l-beyâna vekîl-i müseccelleri olan Avadik v. Haçador 
muvâcehesinde ikrâr-ı tâm ve takrîr-i kelâm edip hâlik-i mezbûr Pilaş ile 
hayâtında beynimizde nice ahz u i‘tâ ve mu‘âmelât-ı şettâ vâki‘ olup ba‘de 
helâkihî veresesi ile beynimizde hesâb gördüğümüzde ba‘de külli’l-hesâb iki 
yüz otuz esedî guruş mezbûrun zimmetinde lâzımü’l-edâ [ve] lâzımü’l-kazâ 
deynimdir dedikde gıbbe’t-tasdîki’ş-şer‘î mukırr-ı mezbûrun karındaşı Yani 
mâl-ı mezbûra emriyle kefîl oldukdan sonra yine kefîl-i mezbûr nefsine ve 
gaybet eder [ise] mâl-ı mezbûra Trandafilo v. Angeli zimmî kefîl olup mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Mehmed b. İdris, Ali b. Bâli, Mustafa Çelebi b. Ahmed, İbrahim 
b. Ahmed.

653 [114a-1] Bolu mütesellimi Ali Ağa’nın eski mütesellim üzerine 
açtığı alacak davasının meşrû olmadığı
Mu‘ârazadan men‘ hüccetidir.
Mahmiye-i İstanbul’da Lâlezâr mahallesi sükkânından olup bin doksan bir sene-
sinde Bolu mütesellimi olan Ali Ağa b. ( ) meclis-i şer‘-i şerîf-i enverde Veli Ağa 
b. Ali mahzarında üzerine da‘vâ ve takrîr-i kelâm edip yine târih-i merkūmda 
Bolu mütesellimi olan gāib ani’l-meclis Fazlı Ağa nâm kimesne zikr olunan mü-
tesellimlikden azl ve yerine ben mütesellim olup mezbûrun muhâsebesini gör-
düğümde benim tahvîl târihime mahsûb olmak üzre cürm-i cinâyet ve bâd-ı 
havâdan merkūm Fazlı Ağa’nın beş yüz guruş makbûzu olduğu zâhir olmağla 
meblağ-ı mezbûru merkūm Fazlı Ağa’dan taleb eylediğimde ol dahi mahmiye-i 
mezbûreye gelip Mahmud Ağa nâm kimesneye teslîme ta‘ahhüd ve meblağ-ı 
mezbûra mezbûr Veli Ağa kefîl olmuşdu hâlâ meblağ-ı mezbûru kefâletine 
binâen merkūm Veli Ağa’dan taleb ederim suâl olunsun dedikde müdde‘î-i 
mezbûrun takrîr-i meşrûhu üzre da‘vâsı meşrû‘ olmayıp lağv-ı mahz olmağ-
la merkūm Veli Ağa’ya suâl dahi teveccüh etmeyip mezbûr Ali Ağa bî-vech 
mu‘ârazadan men‘ olunmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mehmed 
b. Ahmed, Mehmed b. İdris.







654 [114a-2] Ali Çelebi b. İbrahim’in Halil b. Mustafa’da alacağı olduğu
Edâya tenbîh
Mahmiye-i İstanbul’da Sarıgez’de sâkin işbu bâ‘isü’l-kitâb Ali Çelebi b. İbrahim 
nâm kimesne meclis-i şer‘-i şerîf-i enverde yine mahalle-i mezbûreden Halil 
b. Mustafa nâm kimesne mahzarında üzerine da‘vâ ve takrîr-i kelâm edip 
mezbûr Halil zimmetinde cihet-i deyn-i şer‘îden yirmi üç guruş ile bir rub‘ 
guruş hakkım olup hâlâ mezbûr Halil ber vech-i muharrer zimmetinde bana 
ol mikdâr deyni olduğunu alâ ruûsi’l-işhâd ikrâr ve i‘tirâf dahi eyledikden 
sonra meblağ-ı mezbûrun dokuz buçuk guruşunu yedinden ahz u kabz edip 
üç esedî guruş ile bir rub‘ guruşa hakkım bâkī kalmışdır hâlâ suâl olunup 
meblağ-ı bâkī-i mezbûru dahi bana edâya merkūm Halil’e tenbîh olunmak 
matlûbumdur dedikde gıbbe’s-suâl ve akībe’l-inkâr, müdde‘î-i mezbûrdan 
müdde‘âsına beyyine taleb olundukda udûl-i müslimînden ve mahalle-i 
mezbûre sükkânından Mehmed Çelebi b. Hasan ve diğer Mehmed Çelebi 
b. Ali nâm kimesneler li ecli’ş-şehâde meclis-i şer‘a hâzırân olup isre’l-istişhâd 
fi’l-hakīka işbu merkūm Halil müdde‘î-i mezbûre Ali Çelebi’ye cihet-i deyn-i 
şer‘îden yirmi üç esedî guruş ve rub‘ guruş zimmetimde lâzımü’l-edâ [dey-
nim] vardır deyû bizim huzûrumuzda mukaddemâ ikrâr ve bizi işhâd etmi-
şidi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye ettiklerinde gıbbe’t-ta‘dîl ve’t-tezkiyye şehâdetleri 
makbûle olmağın mûcebiyle meblağ-ı bâkī-i mezbûr on üç esedî guruş ile bir 
rub‘ guruşu müdde‘î-i mezbûra edâya merkūm Halil’e tenbîh birle mâ vaka‘a 
bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Mehmed b. İdris, Ali b. Bâli, Hasan 
b. Mehmed.

655 [114a-3] Kesan bt. Mardiros’un menzilini Papa Hıdır 
v. Bedros’a satması
Mülknâme
Kâtib Kasım mahallesinde
Mahmiye-i İstanbul’da Kâtib Kasım mahallesinde sâkine Kesan [bt.] Mardiros 
nâm nasrâniye meclis-i şer‘-i şerîf-i enverde işbu râfi‘ü’l-vesîka Papa Hıdır 
v. Bedros nâm Ermeni muvâcehesinde ikrâr ve takrîr-i kelâm edip mahalle-i 
mezbûrede vâki‘ bir tarafı Agop v. Yani mülkü ve bir tarafı semerci Kirkor 
mülkü ve bir tarafı Mustafa Paşa vakıfları ve bir tarafı tarîk-i âm ile mahdûd 
bir bâb fevkānî ve bir bâb tahtânî oda ve bodrum ve su kuyusu ve kenîfi 
müştemil mülk menzil zevcimin mülkü olup ba‘de helâkihî düyûn-ı kesîresi 
olup ve menzil-i mezkûrdan gayrı ism-i mâl ıtlâk olunur şeyi olmayıp bi’l-
izni’ş-şer‘î bey‘ ve semeni ile edâ-i deyn olundukdan sonra tedâvül-i eyâdî 
ile ben iştirâ ve temellük etmekle hâlâ menzil-i mezbûru bi cümleti’t-tevâbi‘ 
mezbûr Papa Hıdır’a üç yüz on esedî guruşa bâtten bey‘ ve temlîk ve teslîm ol 
dahi iştirâ ve kabûl ve temellük ve tesellüm eyledikden sonra kabz-ı semen-i 
mezkûr eyledim ba‘de’l-yevm menzil-i mezkûr mülk-i müşterâsıdır keyfe mâ 
yeşâ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Seyyid Mehmed Efendi b. Halil Efendi, Yusuf Efendi b. Veliyyüddin, 
Musa Efendi b. Hasan el-Müderris, İbrahim Halîfe b. Mehmed, Ali Çelebi 
b. Mehmed, Hasan Çelebi b. Musa, Laçinoğlu Mosi, Merkon v. Bedros, Toma 
v. Murad, Minas v. ( ), Mıgırdiç v. Kirkor.

656 [114b-1] Salih b. Mustafa’nın alacaklı olduğu Mehmed b. Ömer 
ile sulh olduğu
İbrâ ve iskāt hüccetidir.
Mahmiye-i İstanbul’da Hocapaşa mahallesinde sâkin Sâlih b. Mustafa nâm ki-
mesne meclis-i şer‘-i şerîf-i enverde Mehmed b. Ömer nâm tabîb tarafından 
husûs-ı âti’l-beyâna vekîl-i müsecceli olan Hasan Efendi b. Mehmed mah-
zarında ikrâr ve takrîr-i kelâm edip müvekkil-i mezbûr Mehmed zimmetin-
de cihet-i deyn-i şer‘îden kırk esedî guruş hakkım olup meblağ-ı mezbûru 
merkūm Mehmed’den taleb ve da‘vâ eylediğimde ol dahi inkâr ettiğinden 
mâ‘adâ benim sende bir altın bilezik ve bir sîm kılıç vardır deyû da‘vâ sadedin-
de olmuşdu el-hâletü hâzihî muslihûn tavassut edip da‘vâ-yı mezkûrumdan 
bin beş yüz akçe üzerine mezbûr Hasan Efendi benimle sulh olup ben dahi 
[sulh-i] mezbûru kabûl ve bedel-i sulh olan meblağ-ı mezbûr bin beş yüz 
akçeyi vekîl-i merkūm yedinden tamâmen ahz u kabz eylediğimden sonra 
meblağ-ı bâkīden ben müvekkil-i mezbûr Mehmed’in zimmetini ibrâ ve iskāt 
edip vekîl-i mezbûr dahi zikr olunan bilezik ve kılıç da‘vâsından benim zim-
metimi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Çelebi b. ( ), el-Hâc Osman b. ( ), helvacı Mehmed, es-
Seyyid Mehmed Çelebi, İsmail Çelebi.







657 [114b-2] Yorgi v. Franko’nun borcuna karşılık evini 37. Yeniçeri 
Odası Vakfı’na bey‘ bi’l-istiğlâl yoluyla sattığı
İstiğlâl hüccetidir.
Mahrûse-i Galata müzâfâtından Kasımpaşa’da Tatavla nâm mahalde sâkin 
Yorgi v. Franko nâm zimmî meclis-i şer‘-i şerîfde Dergâh-ı âlî yeniçerileri-
nin otuz yedinci ağa bölüğüne mahsûs oda ahâlîsinin düzenleri için mevkūfe 
nukūda bi’l-fi‘l mütevellî olan işbu bâ‘isü’l-kitâb umdetü’l-eşbâh Sinan 
Paşazâde Mehmed Bey tarafından husûs-ı âti’l-beyâna vekîl olan Mehmed 
Hoca b. İbrahim mahzarında ikrâr-ı tâm ve takrîr-i kelâm edip mütevellî-i 
mûmâ-ileyh mütevellîsi olduğu mâl-ı vakf-ı mezbûrdan bana iki yüz on esedî 
guruş idâne ve teslîm ben dahi istidâne ve kabz eyledim meblağ-ı mezbûr 
zimmetimde lâzımü’l-edâ deynimdir dedikde gıbbe’t-tasdîki’ş-şer‘î mezbûr 
Yorgi ile zevcesi olup ta‘rîf-i şer‘î ile mu‘arrefe olan Cevherye bt. Yanaki 
nâm nasrâniye meclis-i şer‘-i şerîfde vekîl-i mezbûr muvâcehesinde takrîr-i 
kelâm edip ale’l-iştirâki’s-seviy silk-i mülkümüzde münselik olup mahalle-i 
mezbûrede vâki‘ bir tarafı Safro nâm zimmî mülkü ve bir tarafı Malamata 
nâm nasrâniye mülkü ve bir tarafı Dimitri mülkü ve bir tarafı tarîk-i âm ile 
mahdûd bir bâb fevkānî oda ve bir sofa ve tahtânî bir oda ve bir mahzen 
ve kenîf ve bahçeyi müştemil mülk menzilimizi ve yine mahrûse-i mezbûre 
hâricinde ma‘lûmü’l-hudûd bir kıt‘a bahçemizin mütevellî-i mezkûra iki yüz 
on guruşa safka-i vâhide ile bi tarîki’l-istiğlâl bey‘ ve teslîm ol dahi iştirâ ve 
tesellüm eyledikden sonra semenleri olan meblağ-ı mezbûru deyn-i merkūma 
takās, ol dahi mukāssa ve kabûl eyledikden sonra yine mütevellî-i mezbûr 
menzil ve bahçeyi ba‘de’t-tahliyye târih-i kitâbdan bir sene tamâmına değin 
yine otuz bir guruşa îcâr ve teslîm ve biz dahi istîcâr ve kabûl ve meblağ-ı 
mezbûr ile ücret-i mezkûreden her birimiz âharın zimmetine lâzım ge-
len meblağa emr ve kabûlü hâviye kefâlet-i sahîha ile kefîl olduk dedikle-
rinde gıbbe’t-tasdîk mezbûre Cevherye’nin vâlidesi Kanila bt. Yamandi ve 
Edirnekapısı kurbunda sâkin İsayi v. Kirkor ve Sulu Manastır’da sâkin Agop 
v. Bedros ve Frenk v. Yani asl-ı mâl-ı mezbûr ve ücret-i mezkûreye her biri-
si emr ve kabûlü hâviye kefâlet-i sahîha-i şer‘iyye ile kefîl olmağın mâ vaka‘a 
bi’t-taleb ketb olundu.
Fi’s-sâlis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Veli Efendi, Mehmed b. İbrahim, İbrahim Çelebi b. Ahmed, 
Mustafa Çelebi b. Ahmed.







658 [114b-3] Musli Ahmed Çelebi b. Ases’in Hacı İsmail Ağa’ya 
borcunu kabul etmesi
Musli Ahmed Çelebi el-Hâc İsmail zimmetini ibrâ.
Tüccârdan olup mahmiye-i İstanbul’da Vezir handa sâkin Musli Ahmed Çelebi 
b. Ases nâm kimesne meclis-i şer‘-i şerîf-i enverde ve mahfil-i dîn-i münîf-i ez-
herde bâ‘isü hâze’l-kitâb el-Hâc İsmail Ağa el-Umrî nâm kimesne mahzarın-
da ikrâr-ı tâm ve takrîr-i kelâm edip mezbûr el-Hâc İsmail Ağa’ya cihet-i karz-ı 
şer‘îden bin elli guruş deyni târih-i kitâbdan yüz seksen gün tamâmına de-
ğin müeccel olmak üzre yedinden iştirâ ve kabz eylediğim beynimizde ma‘lûm 
Hind metâ‘ı bahâsından dahi bin guruş ki cem‘an iki bin elli esedî guruş mezbûr 
el-Hâc İsmail Ağa’ya zimmetimde vâcibü’l-edâ deynimdir dedikde gıbbe’t-
tasdîki’ş-şer‘î mezbûr Ahmed Çelebi meclis-i şer‘de ikrâr ve takrîr-i kelâm edip 
mezbûr el-Hâc İsmail Ağa’nın yedinde olan hüccet nâtıka olduğu üzre beyni-
mizde cereyân eden târih-i kitâba gelince mu‘âmelât-ı şettâ ve hukūk-ı ma‘lûme 
ve mechûleye ve ahz u kabza ve i‘tâya müte‘allika cemî‘ de‘âvîden ve eymân ve 
mütâlebâtdan mezbûr el-Hâc İsmail Ağa’nın zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tahkīki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Es-Seyyid Abdülkerim Çelebi, es-Seyyid Selahaddin Çe-
le bi, el-Hâc Şâhin Ağa b. Abdullah, Ramazan Çelebi, Bayram Çelebi, es-
Sey yid Ebülbeşir, Yahya Çavuş Musulî, es-Seyyid Mahmud Çelebi, el-
Hâc Ahmed es-Seyyâh?, Yusuf Efendi b. Hüseyin Efendi, el-Hâc Abdur-
rahman eş-şehîr? Diyârbekrî, Mustafa Çelebi b. ( ), İbrahim Çelebi 
Erde bilîzâde, el-Hâc Abdülvehhâb, el-Hâc Bekir Harputlu, el-Hâc Osman Har-
put lu, el-Hâc Mansur Musulî, Sâlih Çelebi b. el-Hâc Yasin, es-Seyyid Ahmed 
eş-Şâ mî Şeyhü’l-Harâm, [115a] Hasan b. Veysî, Mustafa Bâzirgânbaşı Diyârbekrî.

659 [115a-1] Lütfiye bt. Abdullah’ın Mehmed b. Mustafa’dan muhâlaa 
yoluyla boşandığı
Muhâla‘a
Mahmiye-i İstanbul’da Hâcce Hâtun mahallesinde sâkine olup zâtını ma‘rifet-i 
şer‘iyye ile ârifân olan Hüseyin b. Nuh ve Mustafa b. Ömer ta‘rîfleriyle mu‘arrefe 
olan Lütfi[ye] bt. Abdullah nâm hâtun meclis-i şer‘-i şerîf-i enverde zevc-i 
dâhili bâ‘isü hâze’l-kitâb Mehmed b. Mustafa mahzarında bi tav‘ihâ ikrâr-ı tâm 
ve takrîr-i kelâm edip mezbûr Mehmed ile beynimizde hüsn-i zindegânîmiz 
olmayıp zimmetinde mütekarrir ve ma‘kūdun-aleyh olan iki bin akçe mehr-i 
müeccelim ve nafaka-i iddet-i mu‘ayyenem üzerlerine ve me’ûnet-i süknâm dahi 
kendi üzerime olmak üzre mezbûr Mehmed ile muhâla‘a-i sahîha-i şer‘iyye ile 
muhâla‘a olup ol dahi ber vech-i muharrer hul‘-ı mezbûru kabûl eylediğinden 
sonra hukūk-ı zevciyyete müte‘allika âmme-i da‘vâdan her birimiz âharın zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledik dediklerinde gıbbe[‘t-
tasdîki’ş]-şer‘î mâ hüve’l-vâki‘ bi’t-taleb ketb olundu.
Fi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Es-Seyyid Ahmed Çelebi b. ( ), Mustafa b. Ömer, Hüseyin b. Ömer, 
Nalband Mehmed Çelebi, İbrahim Çelebi [b.] Ahmed, Hüseyin b. Mustafa, 
Mahmud b. Hüseyin.

660 [115a-2] Kirkor v. Gasal’ın Panek v. İmlek’in atını haksız yere aldığı
İstihkāk-ı bârgir
Mahmiye-i İstanbul’da Hamamcı Muhyiddin mahallesinde sâkin Panek 
v. İmlek nâm zimmî meclis-i şer‘-i şerîf-i enverde Kirkor v. Gasal nâm zimmî 
muvâcehesinde üzerine da‘vâ ve takrîr-i kelâm edip işbu meclis-i şer‘de mevcûd 
ve müşâhed bir re’s kır bârgir benim mülk ve hakkım iken merkūm Kirkor bi 
gayri hakkın vaz‘-ı yed eder suâl olunup mârrü’z-zikr bârgirden kasr-ı yed ve 
bana teslîme tenbîh olunmak matlûbumdur dedikde gıbbe’s-suâl mezbûr Kirkor 
cevâbında müdde‘î-i mezbûrun li ebeveyn karındaşı işbu hâzır bi’l-meclis 
Mikayil nâm zimmî bârgir-i mezkûru kendi mülkü olmak üzre dokuz esedî 
guruşa bana bey‘ ve teslîm ben dahi iştirâ ve kabz eylediğimden sonra semeni 
olan meblağ-ı mezbûr dokuz guruş zimmetinde cihet-i deyn-i şer‘îden lâzımü’l-
edâ bana deyni olan yirmi sekiz esedî guruşun dokuz guruşuna takās edip ben 
dahi mukāssa ve kabûl edip mârrü’z-zikr bârgir mülk-i müşterâm olmağla 
vaz‘-ı yed ederim müdde‘î-i mezbûrun mülkü olduğu ma‘lûmum değildir de-
yicek müdde‘î-i mezbûrdan müdde‘âsına beyyine taleb olundukda mahalle-i 
mezbûre sükkânından Davud b. Osman ve Osman b. Cafer nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-hakīka işbu 
meclis-i şer‘de mevcûd ve müşâhed bir re’s kır bârgir müdde‘î-i mezbûr Panek 
v. İmlek’in mülkü ve hakkıdır biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olup müdde‘î-i mezbûr bârgir-i mezbûru âhara 
bey‘a karındaşı mezbûr mukābele izin vermeyip ve taraf-ı şer‘iyyeden bir tarîk 
ile mülkünden ihrâc etmediğini ba‘de’t-tahlîfi’ş-şer‘î mûcebince mârrü’z-zikr 
bârgirden kasr-ı yed ve müdde‘î-i mezbûra teslîme merkūm Kirkor’a tenbîh 
olunup mâ vaka‘a bi’t-taleb ketb olundu.
Fi’l-yevmi’s-sânî aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Hasan b. Mehmed, Hüseyin b. Mehmed, 
Mahmud b. ( ), Hüseyin b. Mustafa, Mehmed b. Ahmed.

661 [115a-3] Ayşe bt. Osman’ın Ömer b. Mustafa’dan muhâlaa 
yoluyla boşandığı
Muhâla‘a hüccetidir.
Mahmiye-i İstanbul’da Çukur mahallesinde sâkine Ayşe bt. Osman nâm 
hâtunun zâtını ma‘rifet-i şer‘iyye ile ârifân Osman b. Mahmud ve Mehmed 
b. Mustafa nâm kimesneler ta‘rîfleriyle mu‘arrefe oldukdan sonra meclis-i şer‘-i 
şerîf-i enverde zevc-i muhâlı‘ı işbu bâ‘isü’l-kitâb Ömer b. Mustafa nâm kimes-
ne mahzarında ikrâr ve takrîr-i kelâm edip mezbûr Ömer zevcim olup hüsn-i 
mu‘âşeretimiz olmamağla zimmetinde mütekarrir ve ma‘kūdun-aleyh olan iki 
bin akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim merkūm Ömer ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru ba‘de’l-kabûl hukūk-ı 
zevciyyete ve gayra müte‘allika âmme-i da‘vâdan mezbûr Ömer’in zimmetini 
ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, Mehmed 
Çelebi b. İdris, Hüseyin Çelebi b. Mustafa.

662 [115a-4] Ahmed b. Ali’nin Osman b. Hacı Mehmed’den ödünç ve 
tevliyet alıvermek için para aldığı
Edâya tenbîh.
Mahmiye-i İstanbul’da Mahmud Paşa hanında sâkin işbu râfi‘ü’l-kitâb Osman 
b. el-Hâc Mehmed nâm kimesne meclis-i şer‘-i şerîf-i enverde mahmiye-i 
mezbûrede Küçük Langa kurbunda sâkin Ahmed b. Ali nâm kimesne mahza-
rında üzerine da‘vâ ve takrîr-i kelâm edip târih-i kitâbdan iki ay mukaddem 
mezbûr Ahmed’e yetmiş bir esedî guruşumu ikrâz ve teslîm ol dahi iktirâz ve 
kabz eylediğinden sonra Dârü’s-sa‘âdeti’s-seniyye ağası hazretlerinden bana 
beynimizde ma‘hûde bir tevliyyet alıverilmek için altı yüz guruş ve husûs-ı 
mezbûrda vâsıta olan Ahmed Ağa nâm kimesneye teslîm için iki yüz guruş ki 
cem‘ an sekiz yüz guruş dahi def ‘ ve teslîm ol dahi ahz u kabz eylediğinden sonra 
tevliyyet-i mezbûreyi alıvermemekle ber vech-i muharrer makbûzu olan sekiz 
yüz guruşun üç yüz elli guruşunu bana def ‘ ve teslîm ben dahi ahz u kabz edip 
bâkī dört yüz elli guruşunu kendi mesârifine sarfla [115b] istihlâk etmişdir hâlâ 
mezbûr Ahmed’e suâl olunup hâlâ ber vech-i muharrer iktirâz eylediği yetmiş 
bir guruş ile meblağ-ı bâkī-i mezbûr dört yüz elli guruş ki cem‘an beş yüz yir-
mi bir guruşun alıverilmesi matlûbumdur dedikde gıbbe’s-suâl mezbûr Ahmed 
cevâbında târih-i mezkûrede müdde‘î-i mezbûrdan ber vech-i muharrer yetmiş 
bir guruş iktirâz ve kabz ve Ağa-yı müşârün-ileyhden tevliyyet-i mezkûreyi alı-
vermek için ber vech-i muharrer altı yüz guruş ahz u kabz eylediğimden son-
ra husûs-ı mezbûrun husûlü müyesser olmamağla meblağ-ı mezbûr altı yüz gu-
ruşun üç yüz elli guruşunu kabzına mu‘terif olduğu üzre kendiye edâ ve teslîm 
ve bâkī iki yüz elli guruşu kendi mesârifime sarfla istihlâk etmişidi deyû vech-i 
muharrer üzre müdde‘î-i mezbûrdan iktirâz eylediği yetmiş bir guruş ile ken-
di mesârifine sarf eylediği iki yüz elli guruş ki cem‘an üç yüz yirmi guruşu 
müdde‘î-i mezbûr Osman, Derviş Ali nâm kimesneye teslîm eyle deyû bana def ‘ 
ve teslîm ben dahi ba‘de’l-ahz mezbûrun emrine binâen merkūm Derviş Ali’ye 
teslîm etmişdim deyip merkūm Ahmed Ağa’ya teslîm için ahzını inkâr edicek 
müdde‘î-i mezbûrdan meblağ-ı mezbûr iki yüz guruşu mezbûr Ahmed Ağa’ya 
teslîm emrini mübeyyine beyyine taleb olundukda ityân-ı beyyine için istimhâl 
etmekle mehil-i şer‘î birle ba‘de’l-imhâl ikrârı mertebesi olan meblağ-ı mezbûr 
üç yüz yirmi bir guruşu mezbûr Osman’a edâya mezbûr Ahmed’e tenbîh olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Mustafa Çelebi [b.] Ahmed, sarrâc 
Halil Beşe, Mehmed b. İdris, Hasan b. Mahmud.

663 [115b-1] Ayşe bt. İbrahim’e olan borcunu ödemesi için İbrahim 
b. Mehmed’e tembih
Edâya tenbîh
Mahmiye-i İstanbul’da Tercüman Yunus mahallesi sükkânından iken bundan 
akdem fevt olan Kavukcu el-Hâc İbrahim b. Sefer nâm kimesnenin verâseti 
zevce-i metrûkesi Ayşe bt. İbrahim nâm hâtun ile evlâd-ı sıgārı Ömer ve İsmail 
ve Fâtıma’ya münhasıra olduğu şer‘an zâhir ve müte‘ayyin oldukdan sonra ken-
di tarafından asîl ve sıgār-ı mezbûrûnun tesviye-i emirlerine vasiyy-i mansûbe 
olan mezbûre Ayşe meclis-i şer‘-i şerîf-i enverde kavukcu tâifesinden İbrahim 
b. Mehmed nâm kimesne mahzarında asâleten ve vesâyeten üzerine da‘vâ ve 
takrîr-i kelâm edip müteveffâ-yı merhûm el-Hâc İbrahim’in terekesinden olup 
mahmiye-i mezbûrede Karaman sûkunda vâki‘ bir bâb kavukcu dükkânında 
mevcûd beynimizde ma‘lûm kavuk ve çuka ve sâir kavukcu âlâtı merkūm 
İbrahim’e asâleten ve vesâyeten altı bin akçeye bey‘-i kat‘î ile bey‘ ve teslîm edip 
ol dahi iştirâ ve kabûl ve tesellüm etmişidi hâlâ semen-i mezbûru taleb eyle-
diğimde bana edâda imtinâ‘ eder suâl olunup semen-i mezbûrun alıverilme-
si asâleten ve vesâyeten matlûbumdur dedikde gıbbe’s-suâl mezbûr İbrahim 
cevâbında fi’l-hakīka kaziyye vech-i muharrer üzre olup müteveffâ-yı mezbûrun 
terekesinden sâlifü’z-zikr dükkânda mevcûd adedi beynlerinde ma‘lûm kavuk 
ve çuka ve sâir kavukcu âlâtını müdde‘iye-i mezbûreden altı bin akçeye iştirâ 
ve kabûl ve kabz eylediğini tâyi‘an ikrâr ve i‘tirâf etmeğin mûcebince meblağ-ı 
mezbûru müdde‘iye-i mezbûreye edâya mezbûr İbrahim’e tenbîh olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed b. Yusuf, Mustafa Çelebi Kethüdâ, Mehmed Çelebi 
b. Ahmed, İbrahim Çelebi b. el-Hâc Mustafa.

664 [115b-2] Yusuf Ağa b. Abdullah’ın kölesi Musli’yi azat etmesi
Itknâme
Mahrûse-i Edirne’de Sarıcapaşa mahallesi ahâlîsinden olup hâlâ mahmiye-i 
İstanbul’da Şehzâde câmi‘-i şerîfi kurbunda müsâferet vechi üzre sâkin Yusuf 
Ağa b. Abdullah tarafından husûs-ı âti’l-beyâna vekîl olduğu Hüseyin Bey 
b. Abdullah ve Mehmed Çelebi b. İbrahim nâm kimesneler şehâdetleriyle şer‘an 
sâbit olan Mehmed Efendi b. el-Hâc Mehmed nâm kimesne meclis-i şer‘-i 
şerîf-i enverde bi’l-vekâle ikrâr-ı tâm ve takrîr-i kelâm edip müvekkil-i merkūm 
Yusuf Ağa kendiye rıkkını mu‘terif olan işbu orta boylu açık kara kaşlı kara göz-
lü Gürciyyü’l-asl bâ‘isü’l-kitâb Musli b. Abdullah nâm memlûkünü, hasbeten 
lillâhi’l-meliki’l-Hallâk ve taleben li merzâti’r-rabbi’r-Rezzâk malından tahrîr ve 
i‘tâk ve zümre-i ahrâr-ı asliyyîne idrâc ve ilhâk eyledim ba‘de’l-yevm mevsûf-ı 
mezbûr Musli sâir ahrâr-ı asliyyîn gibi hür olmuşdur üzerinde velâ-i şer‘îden 
gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Abdullah, Ahmed Bey b. Mehmed el-Cündî, 
Ebûbekir Çelebi b. İbrahim, Şeyh Mehmed Efendi, Halil Çavuş b. İbrahim, 
Ahmed Çelebi b. Ali, Ömer Bey b. Abdullah.

665 [116a-1] Saraçhâne Vakfı’na borcunu ödemesi için İbrahim 
Çelebi’ye tembih
[Edâya] tenbîh
Mahmiye-i İstanbul’da Saraçhâne ahâlîsinin mühimmât-ı lâzımeleri için vakıf 
olan nukūda bi’l-fi‘l mütevellî olan işbu bâ‘isü’l-kitâb Mustafa Çelebi b. Hüseyin 
nâm yesarî meclis-i şer‘-i şerîf-i enver ve mahfil-i dîn-i münîf-i ezherde yine 
tâife-i mezbûreden İbrahim Çelebi nâm kimesne mahzarında bi’t-tevliyye üzeri-
ne da‘vâ ve takrîr-i kelâm edip mezbûr İbrahim Çelebi zimmetinde mütevellîsi ol-
duğum vakf-ı mezbûr malından yüz esedî guruş deyni olup hâlâ bi’t-tevliyye ta-
leb eylediğimde bana edâdan imtinâ‘ eder suâl olunup alıverilmesi matlûbumdur 
dedikde gıbbe’s-suâl mezbûr İbrahim Çelebi cevâbında fi’l-hakīka müdde‘î-i 
mezbûrun mütevellî olduğu vakf-ı mezbûr malından yüz esedî guruş hâlâ zim-
metimde lâzımü’l-edâ vâcibü’l-kazâ deynimdir deyû tâyi‘an ikrâr ve i‘tirâf etme-
ğin alâ mûcebi i‘tirâfihî meblağ-ı mezbûr yüz esedî guruşu müdde‘î-i mezbûra 
edâ ve teslîme mezbûr İbrahim Çelebi’ye tenbîh olunup mâ vaka‘a bi’t-taleb ketb 
olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Sarrâc Halil Çelebi, Mehmed Çelebi es-Saraç, Ahmed Çelebi es-
Saraç, Mustafa Çelebi b. Ahmed, İbrahim Çelebi b. Ahmed, Süleyman Çelebi 
Ser-bölük.

666 [116a-2] Girit metrepolidi Papa Kalaniko v. Yorgi’nin Manolaki 
v. Petro’ya borcu olduğunu kabul etmesi
Metrepolid hüccetidir.
Hâlâ cezîre-i Girit metrepolidi olup mahmiye-i İstanbul’da Fenerkapısı kur-
bunda müsâfiren sâkin Papa Kalaniko v. Yorgi nâm râhib meclis-i şer‘-i 
şerîf-i lâzımü’t-teşrîfde mahmiye-i mezbûrede Balatkapısı hâricinde sâkin 
işbu râfi‘ü’l-vesîka Manolaki v. Petro nâm zimmî muvâcehesinde ikrâr-ı tâm 
ve takrîr-i kelâm [edip] mezbûr Manolaki yedinden istidâne ve kabz eyledi-
ğim üç bin beş yüz esedî guruş iştirâ ve kabz edip semeni târih-i kitâbdan 
beş ay tamâmına değin müeccel ve mev‘ûd levn ve zirâ‘ı beynimizde ma‘lûm 
çuka bahâsından dahi iki yüz elli esedî guruş ki cem‘an mezbûr Manolaki’ye 
üç bin yedi yüz elli esedî guruş vech-i muharrer üzre zimmetimde müec-
cel deynimdir dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Mustafa Çelebi b. Ali, İbrahim Çelebi [b.] Ahmed, Mehmed 
Çelebi b. İdris, Mehmed Efendi b. Hasan, Todori v. Yorgi, Pilaş v. Yanaki, İstados 
v. Kostantin.







667 [116a-3] Saraçhane Vakfı’na olan borcunu ödemesi için Ramazan 
Beşe’ye tembih
Edâya tenbîh
Mahmiye-i İstanbul’da Saraçhâne ahâlîsinin mühimmâtına mevkūfe nukūdun 
bi’l-fi‘l mütevellîsi olan işbu bâ‘isü’l-kitâb yesârî Mustafa Çelebi b. Hüseyin 
meclis-i şer‘-i şerîf-i enverde yine tâife-i mezbûreden sâbıkan kethüdâ olan 
Ramazan Beşe mahzarında üzerine da‘vâ ve takrîr-i kelâm edip mezkûr 
Ramazan Beşe zimmetinde mütevellîsi olduğum vakf-ı mezbûr malından beş 
yüz on esedî guruş vakf-ı mezbûra edâ[sı] lâzım deyni olmağın suâl olunup 
meblağ-ı mezbûru vakıf için bana alıverilmesi matlûbumdur dedikde gıbbe’s-
suâl mezbûr Ramazan Beşe cevâbında müdde‘î-i mezbûrun mütevellîsi oldu-
ğu vakf-ı mezbûra ancak iki yüz elli guruş deyni olduğunu ikrâr ziyâde iki yüz 
altmış guruşu inkâr edicek müdde‘î-i mezbûrdan ziyâde müdde‘âsına beyyine 
taleb olundukda ityân-ı beyyine için istimhâl etmeğin mehil-i şer‘î birle imhâl 
olundukdan sonra ikrârı mertebesi olan meblağ-ı mezbûr iki yüz elli guruşu va-
kıf için mütevellî-i mezbûra edâ ve teslîme mezbûr Ramazan Beşe’ye tenbîh olu-
nup mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Halil Çelebi saraç, Mehmed Çelebi saraç, Ahmed Çelebi saraç, 
Mustafa Çelebi b. Ahmed, İbrahim Çelebi [b.] Ahmed, Süleyman Çelebi.

668 [116a-4] İbrahim Çelebi b. Abdullah’a Saraçhane Vakfı’na olan 
borcunu ödemesi için tembih
Dârü’l-hilâfeti’l-aliyye Kostantıniyye el-mahmiyye’de vâki‘ Saraçhâne ahâlîsinin 
mühimmâtına mevkūfe nukūda bi’l-fi‘l mütevellî olan işbu bâ‘isü’l-kitâb 
Mustafa Çelebi b. Hüseyin el-Yesârî meclis-i şer‘-i şerîf-i enverde yine tâife-i 
mezbûreden İbrahim Çelebi b. Abdullah nâm kimesne muvâcehesinde üze-
rine da‘vâ ve takrîr-i kelâm edip mütevellîsi olduğum vakf-ı mezbûr malın-
dan mezkûr İbrahim Çelebi’nin zimmetinde yüz yirmi guruş deyni olup hâlâ 
edâdan imtinâ‘ eder suâl olunup alıverilmesi matlûbumdur dedikde gıbbe’s-suâl 
mezbûr İbrahim Çelebi cevâbında fi’l-hakīka müdde‘î-i mezbûrun mütevellîsi 
olduğu vakf-ı mezbûr malından ber vech-i mastûr yüz yirmi esedî guruş zim-
metimde lâzımü’l-edâ ve vâcibü’l-kazâ deynimdir deyû ikrâr ve i‘tirâf etmeğin 
alâ mûcebi i‘tirâfihî meblağ-ı mezbûr yüz yirmi [116b] esedî guruşu müdde‘î-i 
mezbûra edâ ve teslîme mezkûr İbrahim Çelebi’ye tenbîh olunup mâ vaka‘a bi’t-
taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Sarrâc Halil Çelebi, Mehmed Çelebi saraç, sarrâc Ahmed Çelebi, 
Mustafa Çelebi b. Ahmed, İbrahim Çelebi [b.] Ahmed, Süleyman Çelebi.

669 [116b-1] Mehmed Hamdi Efendi b. Ahmed’in menzilini Mehmed 
Paşa Vakfı’na bey‘ bi’l-istiğlâl yoluyla sattığı
İstiğlâl hüccetidir.
Havâss-ı Aliyye kazâsı müzâfâtından Kasaba-i Südlüce’de Kasûnîzâde mahal-
lesinde sâkin Mehmed Hamdi Efendi [b.] el-merhûm Ahmed Efendi meclis-i 
şer‘-i şerîf-i enverde mahmiye-i İstanbul’da Manisalı Çelebi mahallesi avârızı için 
merhûm Mehmed Paşa vakf eylediği nukūd-ı mevkūfesinin bi’l-fi‘l mütevellîsi 
olan bâ‘isü’l-kitâb Mehmed Ağa b. el-Hâc Mehmed mahzarında bi tav‘ihî ikrâr-ı 
tâm ve takrîr-i kelâm edip silk-i mülkümde münselik olup mezbûr Kasûnîzâde 
mahallesinde vâki‘ bir tarafdan mescid-i şerîf cidârı ve bir tarafdan Abdüsselâm 
vakfı olan bahçe ve bir tarafdan Keresteci tekyesi ve bir tarafdan tarîk-i âm ile 
mahdûd olup dâhiliyye ve hâriciyyesi büyût-ı adîde ve bi’r-i mâ ve kenîf ve 
eşcâr-ı müsmire ve gayr-ı müsmireyi müştemil mülk menzilimi cümle tevâbi‘ 
ve levâhıkı ve kâffe-i menâfi‘ ve merâfıkı ile mütevellî-i mûmâ-ileyh Mehmed 
Ağa’ya üç yüz esedî guruşa bi tarîki’l-istiğlâl bey‘ ve teslîm ol dahi mütevellîsi ol-
duğu mâl-ı vakf-ı mezbûr ile iştirâ ve kabz ve kabûl eylediğinden sonra semeni 
olan meblağ-ı mezbûr üç yüz esedî guruşu yedinden tamâmen ahz u kabz ey-
ledim mütevellî-i mûmâ-ileyh menzil-i mahdûd-ı mezkûru ba‘de’t-tahliyyeti’ş-
şer‘iyye ve’t-tekābuzi’l-mer‘î târih-i kitâbdan bir sene tamâmına değin kırk beş 
esedî guruşa bana îcâr ve teslîm ben dahi ber vech-i muharrer istîcâr ve kabûl 
ve tesellüm eyledim eğer müddet-i mezbûr tamâmında asl-ı mâl-ı mezkûr üç 
yüz guruş ile ücret-i merkūme kırk beş guruş ki cem‘an üç yüz kırk beş guruşu 
mütevellî-i mûmâ-ileyhe edâ ve teslîm etmezsem, menzil-i mahdûd-ı mezkûru 
sûk-ı sultânîde semen-i misli ile âhara bey‘ ve kabz-ı semen ve semeninden 
vakf-ı mezbûra deynimiz olan meblağ-ı mezbûru ahz u kabz ve fazla kalırsa 
bana îsâle ve bunlar mütevakkıf olduğu umûrun küllîsine küllemâ azeltüke fe-
ente vekîli mantûku üzre azl ve in‘izâlden masûne vekâlet-i devriyye ile tarafım-
dan yine mütevellî-i mûmâ-ileyh Mehmed Ağa’yı vekîl ve nâib-i menâb nasb ve 
ta‘yîn edip ol dahi vekâlet-i mezbûreyi kabûl eyledi dedikde gıbbe’t-tasdîki’ş-
şer‘î menzil-i mezbûrun derkine ve asl-ı mâla ve ücret-i lâzımeye Kasımpaşa’da 
Yeldeğirmeni mahallesinde sâkin Süleyman Ağa b. Mehmed b. Mahmud ta-
rafeynden emr ve kabûlü hâvî kefâlet-i sahîha-i şer‘iyye ile kefîl olmağın mâ 
vaka‘a bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Es-Seyyid Mehmed Çelebi b. es-Seyyid Receb Çelebi, Güngörmez 
mahallesi imâmı Ahmed Efendi, attâr Hüseyin Çelebi b. Abdullah, Mehmed 
Çelebi b. Hasan, Mustafa Efendi b. Habib, Mehmed Çelebi b. Süleyman.

670 [116b-2] Ali b. İbrahim’in evini Deli Birader Vakfı’na 
bey‘ bi’l-istiğlâl yoluyla sattığı
İstiğlâl hüccetidir.
Mahrûse-i Galata’ya tâbi‘ Kasaba-i Kasımpaşa’da Küçük Piyâle mahallesi 
sâkinlerinden Ali b. İbrahim nâm kimesne meclis-i şer‘-i şerîfde mahmiye-i 
İstanbul’da merhûm Deli Birader vakfına bi’l-fi‘l mütevellî olan bâ‘isü hâze’l-
kitâb Ebûbekir Efendi b. Hasan nâm kimesne mahzarında ikrâr ve takrîr-i 
kelâm edip akd-i âti’z-zikrin sudûruna değin yedimde mülküm ve hakkım olup 
mahalle-i mezbûrede vâki‘ iki tarafdan Mustafa Çelebi mülkü ve iki tarafdan 
tarîk-i âm ile mahdûd büyût-ı adîde[yi] müştemil menzilimi cümle tevâbi‘ ve 
levâhıkı ve kâffe-i hukūk ve merâfıkı ile menzil-i mezbûra üç bin yüz on üç cey-
yid ve cedîd paraya bi tarîki’l-istiğlâl bey‘ ve teslîm ol dahi ber vech-i muharrer 
yedinde olan mâl-ı vakf-ı mezbûr ile iştirâ ve tesellüm eylediğinden sonra seme-
ni olan meblağ-ı mezbûru yedinden tamâmen ahz u kabz eyledim mütevellî-i 
mezbûr Ebûbekir Efendi menzil-i mahdûd-ı mezkûrûn gıbbe’t-tahliyyeti’ş-şer‘î 
ve’t-tekābuzi’l-mer‘î târih-i kitâbdan bir sene tamâmına değin yüz yetmiş altı 
mezbûrü’l-vasf paraya yine bana îcâr ve teslîm ben dahi minvâl-i muharrer 
üzre istîcâr ve kabûl eyledim dedikde gıbbe’t-tasdîki’ş-şer‘î menzil-i mezbûr 
derkine ve ücret-i merkūmeye mahalle-i mezbûre ahâlîsinden Abdullah Efendi 
ve Ahmed Çelebi nâm karındaşlar tarafeynden emr ve kabûlü hâvî kefâlet-i 
sahîha-i şer‘iyye ile kefîl olmağın mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ali Efendi b. Mustafa, Arnavud Mustafa Ağa, Mehmed Çelebi 
b. Receb, Mustafa Çelebi b. Resul, İbrahim Çelebi b. Ahmed.

671 [117a-1] Şeyh Hüseyin Efendi b. Hasan Efendi’nin menzilini Abdi 
Çelebi b. Sami’ye sattığı
Mülknâme-i Abdi Çelebi.
Mahmiye-i İstanbul’da Topkapısı dâhilinde Kürkçübaşı sükkânından 
umdetü’l-meşâyihi’l-kirâm eş-Şeyh Hüseyin Efendi b. el-merhûm Hasan 
Efendi tarafından husûs-ı âti’l-beyâna vekîl olduğu Ali Dede b. Mehmed ve 
İbrahim Çelebi b. Ahmed şehâdetleriyle şer‘an sâbit olan Ali Çelebi b. Sâmi 
meclis-i şer‘-i şerîf-i enverde işbu bâ‘isü’l-kitâb Abdi Çelebi b. İbrahim mah-
zarında ikrâr-ı tâm ve takrîr-i kelâm [edip] müvekkilim mûmâ-ileyh eş-
Şeyh Hüseyin Efendi yedinde mülk ve hakkı olup mahalle-i mezbûrede vâki‘ 
bir tarafdan Dâmâd Hasan Efendi bahçesi ve bir tarafdan süknâsı şeyhlere 
meşrûta vakıf menzil ve bir tarafdan Yavaşça vakfı ve bir tarafdan tarîk-i âm 
ile mahdûd ve tûlen ve arzen bi hesâb-ı terbî‘î otuz altı zirâ‘ mülk arsa üze-
rinde mebnî bir bâb oda ve bir sofayı müştemil mülk menzilini, bi cümleti’t-
tevâbi‘ ve’l-levâhık merkūm Abdi Çelebi’ye bey‘-i bâtt-ı kat‘î ile yüz elli gu-
ruşa bey‘ ve teslîm ol dahi iştirâ ve tesellüm ve kabûl ettiğinden sonra se-
meni olan meblağ-ı mezbûr yüz elli guruşu yedinden tamâmen ahz u kabz 
eyledi ba‘de’l-yevm menzil-i mahdûd-ı mezbûr cümle arsa ve ebniyesiyle 
merkūm Abdi Çelebi’nin mülk-i müşterâsı olmuşdur müvekkil-i mûmâ-
ileyhin anda aslâ alâka ve medhali kalmamışdır keyfe mâ yeşâ ve yahtâr mu-
tasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ve’l-ibtigā 
ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Efendi el-İmâm, Sâlih Efendi el-İmâm, Mehmed Efendi 
İmâmzâde, Mustafa Çelebi b. Sunullah, Mustafa Çelebi Külâhî, Ali Çelebi 
b. Ömer, İbrahim Çelebi b. Ahmed.

672 [117a-2] Musa Beşe b. Ahmed’in malını gasb ettiği iddiasıyla Ali 
Ağa b. Abdullah aleyhine açtığı davada sulh olması
Mülknâme
Vilâyet-i Anadolu’da Küre-i Nühâs kazâsına tâbi‘ Şalgamlı nâm karye 
ahâlîsinden olup hâlâ mahmiye-i İstanbul’da Timurhan mahallesinde muta-
vattın olan bakkal Musa Beşe b. Ahmed meclis-i şer‘-i şerîfde bi’l-fi‘l Küre-i 
mezbûre emîni olan işbu bâ‘isü’l-vesîka Ali Ağa b. Abdullah tarafından 
husûs-ı âti’l-beyâna vekîl olduğu nehc-i şer‘î ve tarîk-i mer‘î üzre sâbit olan 
Müezzin Ömer Efendi b. Mehmed mahzarında ikrâr ve takrîr-i kelâm edip 
müvekkil-i mezbûr Ali Ağa karye-i mezbûrede vâki‘ ma‘lûmü’l-hudûd mülk-i 
mevrûsum olan bir bâb oda ve bir anbar ve bir samanhâne ve bir ahırı müşte-
mil menzilimi ve menzil-i mezkûr içinde mevcûd ve beynimizde ma‘lûm bir-
kaç re’s kısrak ve beş re’s sığırı ve karye-i mezbûre sınırı dâhilinde mevâzi‘-i 
adîdede vâki‘ mutasarrıf olduğum tarlayı zabt ve bi gayri hakkın vaz‘-ı yed ey-
ledin deyû bundan akdem husûs-ı mezkûru müvekkil-i merkūm Ali Ağa’dan 
taleb ve da‘vâ eylediğimde ol dahi cevâbında zikr olunan menzil ve devâb 
ve arâziyi karındaşın ve husûs-ı mezkûra tarafından bey‘a vekîlin olan gāib 
ani’l-meclis Mehmed’den semen-i ma‘lûm-ı makbûza iştirâ ve kabz etmek-
le bi hakkın vaz‘-ı yed ederim demekle beynimizde nizâ‘-ı küllî vukū‘undan 
sonra muslihûn tavassut edip el-hâletü hâzihî da‘vâ-yı mezkûremden beni 
vekîl-i merkūmu Ömer Efendi ile otuz esedî guruş üzerine akd-i müsâlaha 
eylediklerinde ben dahi [sulh-i] mezbûru kabûl ve bedel-i sulh olan meblağ-ı 
mezbûr otuz guruşu vekîl-i merkūm Ömer Efendi yedinden tamâmen ahz 
u kabz edip min ba‘d mârrü’z-zikr menzil ve devâb ve arâziye müte‘allika 
âmme-i da‘vâdan müvekkil-i merkūm Ali Ağa’nın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Sâlih Efendi b. Mehmed el-İmâm, Hacı Ahmed b. Ali, Hacı 
Ebûbekir b. Ömer, el-Hâc Ali b. Selim, Mehmed Çelebi b. İbrahim, Abdullah 
Çelebi b. Selim, Abdullah Çelebi b. İsmail.

673 [117a-3] Vartan v. Bedros’un Karabet’te olan alacağını kefillerden 
tahsil etmesi
Kefîl ve asîl zimmetlerini ibrâ
Mahmiye-i İstanbul’da Tavukpazarı kurbunda sâkin Vartan v. Bedros meclis-i 
şer‘-i şerîf-i enverde işbu bâ‘iseyi’l-vesîka Kiragos v. Mıgırdiç ve David v. Haçuk 
muvâcehelerinde ikrâr-ı tâm ve takrîr-i kelâm [edip] mezbûr Kiragos’un karın-
daşı işbu hâzır bi’l-meclis Karabet zimmî zimmetinde cihet-i deyn-i şer‘îden 
yüz esedî guruş hakkım olup meblağ-ı mezbûra merkūm Karabet’in emriyle 
bundan akdem mezbûrân Kiragos ve David kefâlet-i sahîha-i şer‘iyye ile kefîller 
olmağla meblağ-ı mezbûrun nısfını mezbûr Kiragos ve nısf-ı âharını merkūm 
David bi hükmi’l-kefâle bana edâ ve teslîm ben dahi bi’t-tamâm yedlerinden 
kabz ve tesellüm edip meblağ-ı mezbûr yüz esedî guruşa ve sâire müte‘allika 
mezbûrûn Kiragos ve David ve Karabet’in zimmetlerini ibrâ ve iskāt eyledim 
min ba‘d da‘vâ ve nizâ‘ım yoktur dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin b. Mehmed, İbrahim Çelebi b. Ahmed, İvaz Efendi 
b. Şaban, Mehmed Çelebi b. Hasan, Mehmed Çelebi b. İdris, Mustafa Beşe 
b. Murad.







674 [117b-1] Hatice bt. Ahmed Beşe’nin Ahmed b. İvaz’dan muhâlaa 
yoluyla boşandığı
Muhâla‘a
Mahrûse-i Galata’ya tâbi‘ kasaba-i Kasımpaşa’da Piyâle Paşa mahallesi 
sâkinelerinden olup zâtı ma‘rifet-i şer‘iyye ile ârifân Mehmed Çelebi b. İdris 
ve İsmail Çelebi b. Mustafa nâm kimesneler ta‘rîfleriyle mu‘arrefe olan Hatice 
bt. Ahmed Beşe nâm hâtun meclis-i şer‘-i şerîf-i enverde zevc-i muhâlı‘ı bâ‘isü 
hâze’l-kitâb Ahmed b. İvaz nâm kimesne mahzarında ikrâr ve takrîr-i kelâm 
edip zevcim mezbûr Ahmed zimmetinde mütekarrir ve ma‘kūdun-aleyh olan 
iki bin akçe mehr-i müeccelim ve nafaka-i iddet-i mu‘ayyene-i ma‘lûmem üzer-
lerine ve me’ûnet-i süknâm dahi kendi üzerime olmak [üzre] zevcim mezbûr 
Ahmed ile muhâla‘a-i sahîha-i şer‘iyye ile muhâla‘a edip ol dahi ber vech-i 
muharrer muhâla‘a-i mezbûreyi kabûl ettiğinden sonra hukūk-ı zevciyye-
te müte‘allika âmme-i da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hüseyin Çelebi b. Mehmed, Ahmed b. Ahmed, Ali b. Receb, Ali 
b. Şaban, Hüseyin b. İbrahim, bezzâzîbaşı el-Hâc Süleyman, ketanî Mustafa 
Çelebi.

675 [117b-2] Rukiye bt. Şeyhzâde Mehmed Efendi’nin Mehmed Çelebi 
b. Ali’den muhâlaa yoluyla boşandığı
Muhâla‘a hüccetidir.
Mahmiye-i İstanbul’da Kasab Timurhan mahallesinde sâkine Rukiye Hâtun 
bt. eş-Şeyhzâde Mehmed Efendi b. eş-Şeyh Süleyman tarafından husûs-ı âti’l-
beyâna vekîl olduğu Yahya Efendi b. Mustafa ve el-Hâc Yusuf b. Abdullah 
şehâdetleriyle şer‘an sâbit olan ammi Mustafa Çelebi b. eş-Şeyh Süleyman 
meclis-i şer‘-i lâzımü’t-tevkīrde zevc-i dâhili işbu bâ‘isü’l-vesîka Mehmed 
Çelebi b. Ali muvâcehesinde bi’l-vekâle ikrâr ve takrîr-i kelâm edip mezbûr 
Mehmed Çelebi müvekkilem mezbûre Rukiye’nin zevci olup beynlerinde 
hüsn-i zindegânîleri olmamağla zimmetinde mütekarrir ve ma‘kūdun-aleyh 
olan yüz guruş mehr-i müeccel hakkı olan yirmi dahi bedel-i hul‘ olmak üzre 
zevci merkūm Mehmed Çelebi ile muhâla‘a-i sahîha-i şer‘iyye muhâla‘a edip ol 
dahi hul‘-ı mezbûru kabûl edip hukūk-ı zevciyyete ve sâire müte‘allika da‘vâdan 
her birimiz âharı ibrâ-i kātı‘ü’n-nizâ‘ ile ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Ahmed b. Abdülkādir, Halil Çelebi b. el-Hâc Mustafa, 
Ahmed Çelebi b. Mustafa, Yusuf Çelebi b. Mehmed.

676 [117b-3] İbrahim b. Abdullah’ın Hasan b. Abdullah’ın vârisleri 
aleyhine açtığı mudârebe davası
Vilâyet-i Rumeli’nde kasaba-i Kili sükkânından işbu bâ‘isü’l-kitâb İbrahim 
b. Abdullah nâm kimesne meclis-i şer‘-i şerîf-i enverde mahrûse-i Galata’ya tâbi‘ 
kasaba-i Tophâne’de Çukurcuma mahallesinde sâkin olup kasaba-i mezbûreye 
giderken esnâ-i tarîkde garîkan fevt olan Hasan b. Abdullah b. Abdurrahman’ın 
verâseti sagīre kızı Hatice’ye münhasıra olduğu zâhir ve müte‘ayyin oldukdan 
sonra sagīre-i mezbûrenin tesviye-i umûruna kıbel-i şer‘den mansûb vasîsi 
olan Sunullah Çelebi b. Hamza mahzarında üzerine da‘vâ ve takrîr-i kelâm 
edip târih-i kitâbdan bir sene mukaddem fâidesin ale’s-seviyye iktisâm etmek 
üzre kasaba-i merkūmede mezkûr Hasan’a hâl-i hayâtında gāib ani’l-meclis 
Abdülbâkī nâm kimesne yediyle bir def ‘a iki yüz kırk guruş ve kendi yedim-
le bir def ‘a dahi yüz elli bir esedî guruş ki iki def ‘a üç yüz doksan bir guruş bi 
tarîki’l-mudârabe teslîm ol dahi tesellüm ve kabz edip mahmiye-i İstanbul’a ge-
lip emrim üzre meblağ-ı mezbûr ile keten ve hınnâ ve şeker ve bunun emsâli 
eşyâ iştirâ ve üç yüz on dokuz guruşluk metâ‘ı bana irsâl ben dahi ahz u kabz 
eylediğimden sonra mâ‘adâyı bana îsâl etmeksizin sefîne ile gelirken gark ve 
helâk olmağın husûs-ı mezbûr vasiyy-i mezbûra suâl olunup mûcebi icrâ olun-
mak matlûbumdur dedikde gıbbe’s-suâl vasiyy-i mezbûr [cevâbında] müdde‘î-i 
mezbûrun ber vech-i mezkûr müteveffâ-yı mezkûr hayâtında ol mikdâr akçe 
teslîmini inkâr edicek müdde‘î-i mezbûrdan müdde‘âsına beyyine taleb olun-
dukda yine Galata’da Azebkapısı kurbunda sâkin udûl-i müslimînden Ahmed 
Beşe b. Abdullah ve Ereğli Kasabası’ndan olup el-Hâc Mehmed sefînesinde 
sâkin Ahmed Beşe b. Mehmed nâm kimesneler li ecli’ş-şehâde meclis-i şer‘a 
hâzırân olup isre’l-istişhâd fi’l-vâki‘ müteveffâ-yı mezbûr Hasan b. Abdullah 
b. Abdurrahman’a yine işbu müdde‘î-i mezkûr târih-i kitâbdan bir sene mukad-
dem kasaba-i mezbûre bi tarîki’l-mudârabe gāib-i mezkûr Abdülbâkī yediyle iki 
yüz kırk guruş teslîm ol dahi hayâtında bizim huzûrumuzda ber vech-i mastûr 
ahz u kabz etmişidi biz bu husûsa bu vech üzre şâhidleriz şehâdet dahi ede-
riz deyû [118a] edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın müdde‘î-i mezbûrdan ziyâde yüz elli guruş dahi 
teslîmine tenbîh taleb olundukda ityân-ı beyyine için istimhâl etmeğin mehl-i 
şer‘î birle imhâl olunup işbu vesîka bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ömer Çelebi b. Mustafa, es-Seyyid el-Hâc Mehmed b. Ramazan, 
Osman b. Ömer, Halil b. İsa, Mehmed b. Ahmed ve gayruhüm mine’l-huzzâr.

677 [118a-1] Garniçe bt. Nikogos ile Mihayil ve Ohan arasındaki 
menzil davası
Mahmiye-i İstanbul’da Sulu Manastır mahallesinde sâkine Garniçe? bt. Nikogos 
nâm nasrâniye meclis-i şer‘-i şerîfde zikri âtî menzile vâzı‘ü’l-yed olan ashâbü 
hâze’l-vesîka Mihayil v. Azar ve Ohan v. Murad ve Ayan v. Hüdâverdi nâm 
zimmîler muvâcehelerinde üzerlerine da‘vâ ve takrîr-i kelâm edip mahmiye-i 
mezbûrede Kızıltaş mahallesinde vâki‘ bir cânib[i] Maryem nâm nasrâniye mül-
kü ve iki cânibi Asvador v. Todori mülkü ve bir cânibi tarîk-i âm müntehî men-
zil yüz sene mukaddem hâlik olan vâlidem Kili zimmîyenin vâlidesi Şehirde’nin 
babası Ayvat Ermeni’nin mülk ve hakkı iken tasarrufunu hayâtda oldukça ken-
di nefsine ba‘de helâkihî evlâdına ve evlâd-ı evlâdına ve evlâd-ı evlâd-ı evlâdına 
vakf-ı lâzım ile vakf ettiğinden sonra hayâtda oldukça kendi ve ba‘dehû mezbûre 
Şehirde mutasarrıfe iken harîkde muhterik olup arsa-i sırfa kaldıkda menzil-i 
mahdûd-ı mezbûrun arsasını mezbûre Şehirde mülkü olmak üzre gāibe ani’l-
meclis Maryem’e semen-i ma‘lûma bey‘ ve teslîm ve kabz-ı semen edip ba‘dehû 
mezbûre Maryem dahi mezkûrûn Mihayil ve Ohan ve Ayan ve Şehirde’ye dört 
yüz beş esedî guruşa bey‘ ve teslîm ve kabz-ı semen eylemiş, arsa-i mezbûrenin 
tasarrufu mezkûrdan sonra karındaşım Asvador ile bana isâbet edip mezbûr 
Asvador dahi hâlik olup hissesinin tasarrufu dahi bana isâbet [ve] intikāl et-
meğin mezbûr Mihayil ve Ohan ve Ayan menzil-i mezbûr[a] mâlikâne vaz‘-ı 
yed edip arsasın bana teslîmden imtinâ‘ eder suâl olunup mûcebi icrâ olun-
mak matlûbumdur dedikde gıbbe’s-suâl mezbûrûn cevâblarında bin yetmiş 
beş senesi Rebî‘ulevvel evâhirinde müdde‘iye-i mezbûrenin karındaşı mezbûr 
Asvador hayâtda mezkûr arsayı bâlâda tafsîl olunan minvâl üzre tasarrufu ken-
diye meşrût vakıfdır deyû İstanbul kadısı olan merhûm İsâ Efendi b. Mustafa 
huzûrunda bizden da‘vâ edip müdde‘âsını isbât edemeyip arsa-i mezbûre va-
kıf olduğunu ma‘lûmumuz olmadığına ba‘de’l-istihlâf ber vech-i şer‘î üzre 
yemîn verilip mezbûr bî-vech mu‘ârazadan men‘ olunup hattâ yedimiz-
de hüccet-i şer‘iyye verilmiş idi deyû def ‘ ile mukābele ve mûmâ-ileyhin hat 
ve hatmini hâvî hüccet-i şer‘iyye ibrâz edip nazar olundukda mazmûnu min 
külli’l-vücûh takrîr-i meşrûhuna mutâbık bulunmağın gıbbe’l-istintâk mezbûre 
mazmûn-ı hüccet-i mezkûreyi tâyi‘an ikrâr ve i‘tirâf etmeğin mûcebiyle bî-vech 
mu‘ârazadan merkūmûn dahi men‘ olunup işbu vesîka bi’t-taleb ketb olundu.
Fî evâsıtı şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi [b.] Ahmed, Mustafa Çelebi b. Abdurrahman, 
Mehmed Efendi b. Mustafa, İbrahim Çelebi b. Ahmed, Mehmed Çelebi b. İdris.







678 [118a-2] İbrahim b. Abdullah’ın Hasan b. Abdullah vârisleri 
aleyhine açtığı mudârebe davasında haklı çıkması
Vilâyet-i Rumeli’nde kasaba-i Kili sükkânından bâ‘isü’l-kitâb İbrahim 
b. Abdullah meclis-i şer‘-i şerîf-i enverde mahrûse-i Galata müzâfâtından 
kasaba-i Tophâne’de Çukurcuma mahallesinde sâkin olup kasaba-i mezbûreye 
giderken esnâ-i tarîkde garîkan fevt olan Hasan b. Abdullah b. Abdurrahman’ın 
hasren vârisesi olan sagīre kızı Hatice’nin tesviye-i umûruna kıbel-i şer‘den 
mansûb vasîsi olan Sunullah Çelebi b. Hamza mahzarında üzerine da‘vâ ve 
takrîr-i kelâm edip târih-i kitâbdan bir sene mukaddem mezbûr Hasan’a hâl-i 
hayâtında fâidesi beynimizde ale’s-seviyye iktisâm olunmak üzre [118b] kasaba-i 
mezbûrda gāib ani’l-meclis Abdülbâkī nâm kimesne yediyle teslîmi iddi‘â ve 
vech-i şer‘î üzre isbât eylediğim iki yüz kırk guruşdan mâ‘adâ kendi yedim-
le bi tarîki’l-mudârebe yüz elli guruş dahi teslîm ol dahi tesellüm ve kabz ve 
mahmiye-i İstanbul’a gelip meblağayn-i mezbûreyn ile keten ve hınnâ ve bunla-
rın emsâli metâ‘ iştirâ edip eşyâ-i merkūmeden üç yüz on dokuz guruşluk metâ‘ı 
bana îsâl ve teslîm ben dahi ahz u kabz eylediğimden sonra mâ‘adâyı kable’t-
teslîm ber vech-i meşrûh garîkan fevt olmağın vasiyy-i mezbûrdan suâl olu-
nup mûcebi icrâ olunmak matlûbumdur dedikde gıbbe’s-suâl vasiyy-i mezbûr 
[cevâbında] müdde‘î-i mezbûrun müteveffâ-yı mezbûra meblağ-ı mezbûru 
teslîmini bi’l-külliye inkâr edicek müdde‘î-i mezbûrdan müdde‘âsına mutâbık 
beyyine taleb olundukda udûl-i müslimînden olup mahrûse-i mezbûrede 
Azebkapısı kurbunda sâkin Ahmed b. Abdullah nâm kimesne li ecli’ş-şehâde 
meclis-i şer‘a hâzır olup isre’l-istişhâd fi’l-vâki‘ işbu müdde‘î-i mezbûr İbrahim 
târih-i kitâbdan bir sene mukaddem kasaba-i mezkûrede müteveffâ-yı mezbûr 
Hasan b. Abdullah b. Abdurrahman’a kemâl-i âfiyetde gāib-i mezkûr Abdülbâkī 
yediyle teslîmini iddi‘â ve şuhûd-ı udûlle isbât eylediği iki yüz kırk guruşdan 
mâ‘adâ kendi yedimle bâlâda tafsîl olunan minvâl üzre bi tarîki’l-mudârebe yüz 
elli bir guruş teslîm ol dahi benim huzûrumda ahz ve tesellüm etmişidi ben 
bu husûsa bu vech üzre şâhid-i asl olup hâlâ kasaba-i mezbûrede sâkin imâm 
Mehmed Efendi b. Osman b. Ömer yine husûs-ı mezbûra lisânından şâhid-i fer‘ 
olan Ebûbekir b. Ali b. Ömer ve Mehmed b. Ahmed b. Abdüsselâm nâm kimes-
neler li ecli’ş-şehâde meclis-i şer‘a hâzırân olup isre’l-istişhâd fi’l-hakīka işbu 
müdde‘î-i mezbûr müteveffâ-yı merkūm Hasan b. Abdullah b. Abdurrahman’a 
târih-i mezkûrda kasaba-i mezbûrda hâl-i hayâtıyla bâlâda tahrîr olunan minvâl 
üzre isbât eylediği iki yüz kırk guruşdan mâ‘adâ bi tarîki’l-mudârebe yüz elli 
bir guruş teslîm ol dahi ber vech-i muharrer ahz u kabz ve tesellüm eyledikde 
ben şâhidim şehâdet dahi ederim lâkin ben mahmiye-i mezbûreye varıp bi’z-zât 
edâ-i şehâdet müte‘azzir olmağla lisânımdan şâhidler olup şehâdet eyledik deyû 
mezbûr Mehmed Efendi şehâdetini bize tahmîl biz dahi tahammül etmekle 
mezbûr Mehmed Efendi’nin şehâdeti üzre şâhidleriz şehâdet dahi ederiz deyû 
her biri şehâdet-i mu‘tebereyi ri‘âyet vechi üzre edâ-i şehâdet-i şer‘iyye eyledik-
lerinde gıbbe’t-ta‘dîl ve’t-tezkiyye şehâdetleri makbûle olmağın ba‘de’t-tahlîfi’ş-
şer‘î mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Ömer Çelebi b. Mustafa, es-Seyyid el-Hâc Mehmed b. Ramazan, 
Mehmed b. Ahmed, Halil Çelebi b. Ali, Osman Beşe b. Hamza.

679 [118b-1] Ahmed Efendi b. Atâullah’ın kölesi Kenan’ı azat etmesi
Mahmiye-i İstanbul’da Debbâğzâde mahallesi sükkânından umdetü’l-mehâdim 
Ahmed Efendi b. el-müvelle’l-merhûm Atâullah Efendi meclis-i şer‘-i şerîf-i en-
verde ikrâr-ı tâm ve takrîr-i kelâm edip bana rıkkını i‘tirâf eden işbu açık kaş-
lı gök ala gözlü orta boylu sarı sakallı Gürciyyü’l-asl hâmil-i hâze’l-kitâb Kenan 
b. Abdullah nâm abd-i memlûkümü, hasbeten lillâhi te‘âlâ malımdan tahrîr ve 
i‘tâk ve kayd-ı rıkkıyyetden ıtlâk ve sâir ahrâr-ı asliyyîn silkine ilhâk ve idrâc ey-
ledim min ba‘d mevsûf-ı merkūm Kenan sâir ahrâr-ı asliyyîn gibi hür olmuşdur 
dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Çelebi b. Ahmed, Mustafa Çelebi b. Ahmed, İbrahim 
Efendi b. Mehmed el-Hamîdî.

680 [119a-1] Ali Reis b. Halil’in Hacı Osman b. Muharrem’e olan 
borcunu taksitle ödeyeceği
Sefîne reislerinden olup mahmiye-i İstanbul’da Hocapaşa mahallesinde sâkin Ali 
Reis b. Halil meclis-i şer‘-i şerîf-i enverde mahmiye-i mezbûrede Alacahamam 
kurbunda Çelebioğlu mahallesinde sâkin işbu bâ‘isü’l-kitâb el-Hâc Osman 
b. Muharrem nâm kimesnenin li ebeveyn er karındaşı ve tarafından husûs-ı 
âti’l-beyâna vekîl olduğu nehc-i şer‘î ve tarîk-i mer‘î üzre sâbit olan Hasan 
Çelebi mahzarında ikrâr ve takrîr-i kelâm edip müvekkil-i mezbûr el-Hâc 
Osman Ağa’ya beynimizde nice ahz u i‘tâ ve mu‘âmelât-ı şettâdan ba‘de küllî 
hesâb üç yüz esedî guruş deynim olup lâkin meblağ-ı mezbûru def ‘aten edâya 
iktidârım olmayıp te’cîl ve taksîte tâlib olduğumda, müvekkil-i mezbûr el-Hâc 
Osman dahi meblağ-ı mezbûrdan her otuz gün tamâmında kendiye beş esedî 
guruş verip târih-i kitâbdan bin sekiz yüz güne değin te’cîl ve taksît eylediğin-
de ben dahi taksît-i mezbûru kabûl ve meblağ-ı mezbûr üç yüz guruşu vech-i 
meşrûh üzre müvekkil-i mezbûr el-Hâc Osman Ağa’ya edâya ta‘ahhüd eyledim 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: Ahmed Çelebi b. Veli, Ahmed b. Mehmed, el-Hâc Ali b. Mustafa, 
Abdi b. Şaban, Hasan Çelebi b. Abdullah.

681 [119a-2] Naht v. Arslan’ın menzilini Osman b. Hasan’a satması
Mahmiye-i İstanbul’da Kasım Ağa mahallesinde sâkin Naht v. Arslan nâm zimmî 
meclis-i şer‘-i şerîf-i enverde bâ‘isü hâze’l-kitâb Osman Efendi b. Hasan mahza-
rında bi tav‘ihî ikrâr-ı tâm ve takrîr-i kelâm edip akd-i âtî sudûruna değin ye-
dimde mülk ve hakkım olup mahalle-i mezbûrede vâki‘ iki tarafdan Medîne-i 
Münevvere vakfı ve bir tarafdan Fâtıma Hâtun vakfı ve bir tarafdan tarîk-i âm 
ile mahdûd iki bâb fevkānî oda ve iki sofa ve dehliz ve bir kiler ve kenîfi ve tah-
tında iki bâb oda ve su kuyusu ve havluyu ve kenîfi müştemil mülk menzili-
mi cümle tevâbi‘ ve levâhıkı ve kâffe-i menâfi‘ ve merâfıkı ile mezbûr Osman 
Efendi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile üç yüz 
esedî guruşa bey‘ ve teslîm edip ol dahi ber vech-i muharrer iştirâ ve kabz ve te-
sellüm eylediğinden sonra semeni olan meblağ-ı mezbûr üç yüz esedî guruşu 
yedinden tamâmen ahz u kabz eyledim ba‘de’l-yevm menzil-i mahdûd-ı mezkûr 
merkūm Osman Efendi’nin mülk-i müşterâsıdır keyfe mâ yeşâ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Efendi b. Hasan, Hasan Bey b. Abdullah Bevvâb-ı sultânî, 
el-Hâc Mustafa b. Ali Sinobî, Ömer b. Ramazan tâbi‘-i el-Hâc Mustafa, İbrahim 
b. Ali Ankaravî, Mehmed b. Durmuş Ankaravî, Mehmed Sofu b. Mehmed, 
İbrahim Çelebi b. Ahmed ve gayruhüm mine’l-huzzâr.

682 [119a-3] Hüseyin Beşe b. Mehmed’in alacak iddiasında 
haksız olduğu
Mahmiye-i İstanbul’da Azebler mahallesinde sâkin Hüseyin Beşe b. Mehmed 
meclis-i şer‘-i şerîfde işbu bâ‘isü’l-kitâb bostanî el-Hâc Mehmed b. Mehmed mah-
zarında üzerine da‘vâ ve takrîr-i kelâm edip işbu hâzır bi’l-meclis Ahmed Çelebi 
b. Ahmed Efendi zimmetinde yedimden iştirâ ve kabz eylediği at bahâsından 
yirmi guruş hakkım olmağla merkūm Ahmed Çelebi târih-i kitâbdan yedi sene 
mukaddem meblağ-ı mezbûrun on iki buçuk guruşu için beni merkūm el-Hâc 
Mehmed üzerine üçümüz bir meclisde iken havâle-i sahîha ile havâle ol dahi 
havâle-i mezbûreyi kabûl etmeğin hâlâ merkūm el-Hâc Mehmed’e suâl olunup 
meblağ-ı mezbûr on iki buçuk guruşu bi hükmi’l-havâle bana edâya tenbîh olun-
mak matlûbumdur dedikde gıbbe’s-suâl merkūm el-Hâc Mehmed cevâbında 
târih-i kitâbdan iki sene mukaddem ben hacc-ı şerîfe gider oldukda müdde‘î-i 
mezbûr ile beynimizde havâle-i mezbûre ve sâir mu‘âmelât-ı şettâ için hesâb 
görüldükde mezbûr Hüseyin’e edâ ve teslîm ol dahi yedimden istîfâ ve ahz et-
tiğinden sonra târih-i sânî-i mezbûra gelince beynimizde cereyân eden ahz u 
i‘tâ ve mu‘âmelât-ı şettâ ve sâir hukūk-ı ma‘lûme ve mechûle[ye] müte‘allika 
âmme-i da‘vâdan her birimiz âharın zimmetini ibrâ-i âmla ibrâ ve iskāt eyle-
dik deyû def ‘le mukābele eyledikde gıbbe’l-istintâk ve’l-inkâr mezbûr el-Hâc 
Mehmed’in def ‘-i mezbûruna muvâfıka beyyine taleb olundukda mahmiye-i 
mezbûrede Kasab İvaz mahallesinde sâkin Solak Mehmed Çelebi b. Abdullah 
ve Âşık Paşa mahallesinde sâkin Osman Çelebi b. Abdullah nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında fi’l-vâki‘ 
merkūm el-Hâc Mehmed târih-i kitâbdan iki sene mukaddem hacc-ı şerîfe gi-
der oldukda müdde‘î-i mezbûr Hüseyin ile beynlerinde havâle-i mezbûre ve sâir 
mu‘âmelât-ı şettâ için hesâb görüldükde mezbûr el-Hâc Mehmed’in zimmetinde 
ba‘de küllî hesâb mezbûr Hüseyin’e beş guruş [119b] deyni kaldığı zâhir olmağ-
la merkūm el-Hâc dahi meblağ-ı mezbûr beş guruşu işbu merkūm Hüseyin’e bi-
zim huzûrumuzda edâ ve teslîm ol dahi yedinden istîfâ ve kabz ettiğinden son-
ra târih-i merkūma gelince beynlerinde [cereyân] eden ahz u i‘tâ ve mu‘âmelât-ı 
şettâ ve sâir hukūk-ı ma‘lûme ve mechûleye müte‘allika âmme-i da‘vâdan işbu 
müdde‘î-i mezbûr Hüseyin merkūm el-Hâc Mehmed’in zimmetini ibrâ-i âmla 
ibrâ ve iskāt eyledi biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye ettiklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebince ba‘de’l-hükm müdde‘î-i mezbûr Hüseyin bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Ramazâni’l-mübârek li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi Çorlulu, Ali b. Bâli, 
Mehmed Çelebi b. İdris.

683 [119b-1] Avadik v. Asvador’un borçlarını taksitle ödemesi
Mahmiye-i İstanbul’da Sancakdar mahallesinde sâkin Avadik v. Asvador nâm 
zimmî meclis-i şer‘-i şerîfde ashâbü hâze’l-kitâb el-Hâc Ömer b. el-Hâc Mehmed 
ve el-Hâc Abdullah b. Ali ve el-Hâc Mehmed b. Mustafa nâm kimesneler mah-
zarında ikrâr-ı tâm ve takrîr-i kelâm edip cihet-i deyn-i şer‘îden mezbûr el-Hâc 
Ömer’e elli üç buçuk guruş ve mezbûr el-Hâc Abdullah’ın iki yüz doksan gu-
ruş ve mezbûr el-Hâc Mehmed’e yüz yirmi sekiz buçuk guruş deynim olup 
mezbûrûndan birbirine deynim olan meblağları def ‘aten edâya iktidârım ol-
mayıp taksîte tâlib olduğumda, mezbûrûn el-Hâc Abdullah ve el-Hâc Ömer ve 
el-Hâc Mehmed’den her birine târih-i kitâb senesi Şevvâlü’l-mükerremi gurre-
sinde beş guruş verip ve gurre-i mezbûreden her bir ayda birer guruş vermek 
üzre mezbûr el-Hâc [Ömer] kırk sekiz buçuk ay tamâmına ve mezbûr el-Hâc 
Abdullah iki yüz seksen beş ay tamâmına ve mezbûr el-Hâc Mehmed yüz yirmi 
üç buçuk ay tamâmına değin edâ etmek üzre mezbûrûn el-Hâc Ömer ve el-Hâc 
Abdullah ve el-Hâc Mehmed’den her biri beni taksît eylediklerinde ben dahi 
zikr olunan taksîti kabûl eyledim dedikde gıbbe’t-tesâduki’l-mu‘teber mâ vaka‘a 
bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Beşe b. Abdullah, Ali Beşe b. Mehmed, İbrahim Çelebi 
b. Mehmed, Mehmed b. Abdullah, Ahmed b. Abdullah.

684 [119b-2] Arutin v. Kirkor’un fırın hesapları ve zimmetinin 
ibrâ edilmesi
Ekmekçi tâifesinden olup Havâss-ı Aliyye kazâsına tâbi‘ kasaba-i Südlüce’de 
vâki‘ merhûm Dâmâd Mustafa Efendi kurbunda müste’cirler olan Haçuk 
v. Baron ve Arakil v. Hazir ve Patos v. Sertac nâm zimmîler meclis-i şer‘-i şerîf-i 
enverde şerîkimiz ve destgâhdârları olan işbu bâ‘isü’l-vesîka Arutin v. Kirkor 
muvâcehesinde her biri ikrâr-ı tâm ve takrîr-i kelâm [edip] mezbûr Arutin ye-
dinde bey‘ eylediği ekmek bahâsından seksen bin dokuz yüz akçe müctemi‘ ol-
muşdur deyû bundan akdem meblağ-ı mezbûru merkūmdan taleb ve da‘vâ ey-
lediğimizde beynimizde ba‘de’n-nizâ‘ muhâsebe görüldükde mezbûr Arutin 
meblağ-ı mezbûrun mikdâr-ı ma‘lûmunu nakdiyle edâ ve teslîm ve müfredât 
defteri mûcebince zimem-i nâs olan meblağları için bizim râzı olduğumuz 
medyûnlar üzerine havâle-i sahîha ile bizi ihâle ve tevkîl biz dahi istîfâ ve kabz 
ve kabûl etmekle ba‘de küllî hesâb meblağ-ı mezbûr sekiz bin dokuz yüz ak-
çeden ve beynimizde ma‘lûm fırın sermâyesi zararından mezbûr Arutin ye-
dinde ve zimmetinde ancak sekiz bin akçe bâkī kalmışdı hâlâ merkūm Arutin 
meblağ-ı bâkī-i mezbûr sekiz bin akçeyi dahi bizlere edâ ve teslîm biz dahi ye-
dinden ahz u kabz eyledik min ba‘d meblağ-ı mezbûr sekiz bin dokuz yüz ak-
çeden ve mârrü’z-zikr sermâye noksânından ve bi’l-cümle târih-i kitâba gelin-
ce mezbûr Arutin yedinde ve zimmetinde bir akçe ve bir habbe hakkım bâkī 
kalmamışdır ve mezbûrun yedine verilen defterde mastûr olup bizim kabûl et-
mediğimiz mecmû‘u on beş bin dört yüz seksen akçeden müteferrika mezbûr 
Arutin’in malı ve hakkı olup bizim anda alâka [ve] medhalimiz yoktur dedikle-
rinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mustafa Çelebi Kethüdâ-yı muhzırân, İbrahim Çelebi b. Ahmed, 
Hasan b. ( ), Mehmed b. İdris.

685 [120a-1] Hatice bt. Ali’nin menzilini Mehmed b. Kasım’a satması
Mahmiye-i İstanbul’da Ördek Kasab mahallesi sâkinelerinden olup zâtını 
ma‘rifet-i şer‘iyye ile ârifân imâm Mahmud Efendi b. Hüsnü ve Müezzin 
Mustafa Halîfe b. İbrahim nâm kimesneler ta‘rîfleri ile mu‘arrefe olan Hatice 
bt. Ali nâm hâtun meclis-i şer‘-i şerîfde mahmiye-i mezbûrede Çukur mahal-
lesinde sâkin bâ‘isü hâze’l-kitâb Mehmed b. Kasım nâm kimesne mahzarında 
ikrâr ve takrîr-i kelâm edip akd-i âti’z-zikrin sudûruna değin yedimde mül-
küm ve hakkım olup mahalle-i mezbûrede vâki‘ bir tarafdan mahalle-i mezbûre 
câmi‘-i şerîfine meşrûta vakıf menzil ve bir tarafdan imâma meşrûta vakıf men-
zil ve ba‘zan Mustafa Efendi vakfı olan menzil ve bir tarafdan taşçı Ali Çelebi 
odaları ve bir tarafdan tarîk-i âm ile mahdûd hâriciyyesinde fevkānî iki bâb 
oda ve bir sofa ve tahtânî bir ahır ve dâhiliyyesinde bir bâb oda ve üç sofa ve 
bir su kuyusu ve bahçeyi müştemil mülk menzilimi cümle tevâbi‘ ve levâhıkı ve 
kâffe-i hukūk ve merâfıkı ile mezbûr Mehmed tarafından îcâb ve kabûlü hâvî 
şurût-ı müfsideden ârî bey‘-i bâtt-ı sahîh-i şer‘î ile dört yüz esedî guruşa bey‘ ve 
teslîm ol dahi ber vech-i muharrer iştirâ ve tesellüm ve kabûl ettiğinden sonra 
semeni olan meblağ-ı mezbûr dört yüz esedî guruşu mezbûr Mehmed yedin-
den tamâmen ahz u kabz eyledim min ba‘d menzil-i mahdûd-ı mezkûr mezbûr 
Mehmed’in mülk-i müşterâsıdır keyfe mâ yeşâ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mustafa b. Hızır, Ali b. Mustafa, İbrahim Çelebi b. Ahmed, Ahmed 
b. Mustafa.

686 [120a-2] Ali Beşe b. İbrahim’in kölesi Abdullah’ı azat etmesi
Mahmiye-i İstanbul’da Kırkçeşme kurbunda Sekbânbaşı İbrahim Ağa mahal-
lesinde sâkin Ali Beşe b. İbrahim meclis-i şer‘-i şerîf-i enverde ikrâr ve takrîr-i 
kelâm edip bana rıkkını mu‘terif olan orta boylu zenciyyü’l-asl bâ‘isü hâze’l-
kitâb Abdullah b. Abdullah nâm abd-i memlûkümü, hasbeten lillâhi’l-meliki’l-
Hallâk ve taleben li merzâti’r-rabbi’r-Rezzâk malımdan tahrîr ve i‘tâk ve zümre-i 
ahrâr-ı asliyyîne idrâc ve ilhâk eyledim ba‘de’l-yevm mevsûf-ı mezbûr Abdullah 
sâir ahrâr-ı asliyyîn gibi hür olup üzerinde velâ-i şer‘îden gayrı bir vechile hak 
ve alâkam kalmadı dedikde mâ hüve’l-vâki‘ bi’t-taleb [ketb] olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mustafa Beşe b. Ebûbekir, Ali Beşe b. Mehmed, Abdurrahman 
Beşe b. Hızır, İbrahim Çelebi b. Ahmed.

687 [120a-3] Mehmed Çelebi b. Mustafa’nın menzilini oğlu Abdullah 
Çelebi’ye satması
Mahmiye-i İstanbul’da Sinan Paşa mahallesi sükkânından Mehmed Çelebi 
b. Mustafa nâm kimesne tarafından husûs-ı âti’z-zikri ikrâra vekîl olduğu 
Mehmed b. Hüseyin ve Mustafa b. Abdullah şehâdetleriyle şer‘an sâbit olan 
Ahmed Çelebi b. Mustafa meclis-i şer‘-i şerîf-i enverde müvekkil-i mezbûrun 
sulbî oğlu işbu râfi‘ü’l-kitâb Abdullah Çelebi mahzarında bi’l-vekâle ikrâr ve 
takrîr-i kelâm edip akd-i âti’z-zikrin sudûruna değin silk-i mülkümde münselik 
olup mahalle-i mezbûrede vâki‘ bir tarafdan âhar mülküm ve bir tarafdan Râbia 
Hâtun mülkü ve bir tarafdan vakıf menzil ve bir tarafdan tarîk-i âm ile mahdûd 
üç bâb tahtânî oda ve bir tahtapûş ve bi’r-i mâ ve bahçe ve havluyu müştemil 
mülk menzilini, bi cümleti’t-tevâbi‘ ve’l-levâhık tarafeynden îcâb ve kabûlü hâvî 
bey‘-i bâtt-ı sahîh-i şer‘î ile oğlu mezbûr Abdullah Çelebi’ye on sekiz bin ak-
çeye bey‘ ve temlîk ve teslîm edip ol dahi iştirâ ve kabûl ve temellük ve tesel-
lüm eyledikden sonra semeni olan meblağ-ı merkūm on sekiz bin akçeyi yedin-
den tamâmen ahz u kabz eyledi fîmâ ba‘d menzil-i merkūm mezbûr Abdullah 
Çelebi’nin mülk-i müşterâsı olmuşdur keyfe mâ yeşâ mutasarrıf olsun dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Abdullah Efendi b. Mehmed, Mehmed Çelebi b. Ahmed, Ali Beşe 
b. Mustafa, Receb Çelebi b. Ömer.

688 [120b-1] Ayşe bt. Mustafa’nın menzilini Hüseyin b. Üveys’e satması
Husûs-ı âti’l-beyânın mahallinde ketb u tahrîri iltimâs olunmağın savb-ı 
şer‘-i enverden Mevlânâ Şaban Efendi b. Halil irsâl olunup ol dahi mahmiye-i 
İstanbul’da Sofular mahallesinde sâkine Ayşe bt. Mustafa nâm hâtunun men-
ziline varıp zeyl-i kitâbda mektûbü’l-esâmî müslimîn huzûrunda akd-i 
meclis-i şer‘-i mübîn eyledikde zâtı ma‘rifet-i şer‘iyye ile ârifân Muharrem 
Efendi b. Muammer ve Ahmed Çelebi b. Mustafa nâm kimesneler ta‘rîfleriyle 
mu‘arrefe olan mezbûre Ayşe Hâtun meclis-i ma‘kūd-ı mezbûrda, bâ‘isü hâze’l-
kitâb Hüseyin Efendi b. Üveys nâm kimesne mahzarında ikrâr ve takrîr-i 
kelâm edip akd-i âti’z-zikrin sudûruna değin silk-i mülkümde münselik olup 
mahalle-i mezbûrede vâki‘ bir tarafdan Ahmed Paşa veresesi mülkleri ve iki ta-
rafdan İshak Çelebi mülkü ve bir tarafdan tarîk-i âm ile mahdûd iki bâb fevkānî 
oda ve iki sofa ve tahtânî kiler ve bir matbah ve bir mikdâr zât-ı eşcâr-ı müs-
mire ve gayr-ı müsmire bahçe ve bir su kuyusu ve bir kenîf ve bir ahır ve bir 
mikdâr havluyu müştemil işbu mülk menzilimi bi cümleti’t-tevâbi‘ ve’l-levâhık 
ve âmmeti’l-menâfi‘ ve’l-merâfık tarafeynden îcâb ve kabûlü hâvî bey‘-i bâtt-ı 
sahîh-i şer‘î ile mezbûr Hüseyin Efendi’ye altı yüz yetmiş esedî guruşa bey‘ ve 
temlîk ve teslîm ol dahi vech-i mübeyyen üzre iştirâ ve kabûl ve temellük et-
tiğinden sonra semeni olan altı yüz yetmiş esedî guruşu mûmâ-ileyh Hüseyin 
Efendi bana teslîm ve ben dahi yedinde bi’t-tamâm ve’l-kemâl ahz u kabz eyle-
dim min ba‘d menzil-i mahdûd-ı mezkûrda benim alâka ve medhalim kalma-
yıp mezbûr Hüseyin[‘in] mülk-i müşterâsı olmuşdur keyfe mâ yeşâ ve hasbemâ 
yahtâr mutasarrıf olsun dedikde gıbbe’t-tasdîki’ş-şer‘î ve’t-tahkīki’l-mer‘î vâki‘ 
hâli Mevlânâ-yı mezbûr mahallinde tahrîr ve ba‘dehû ma‘an irsâl olunan İsmail 
Çelebi b. Abdullah ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mehmed Efendi b. el-Hâc İdris, el-Hâc Abdüllatîf b. el-Hâc Halil 
el-İmâm, Halil Çelebi b. Abdüllatîf, Hasan Çelebi b. Abdullah, Mustafa Çelebi 
b. Ramazan ve gayruhüm mine’l-huzzâr.

689 [120b-2] Rabia bt. Abdullah’ın Hasan Beşe b. Hasan’dan muhâlaa 
yoluyla boşandığı
Mahmiye-i İstanbul’da Lütfi Paşa mahallesinde sâkine olup zâtı ma‘rifet-i 
şer‘iyye ile ârifân Abdullah Efendi b. Mehmed Efendi ve terzi Ahmed Çelebi 
b. el-Hâc Veli nâm kimesneler ta‘rîfleriyle mu‘arrefe olan Râbia bt. Abdullah 
nâm hâtun meclis-i şer‘-i şerîf-i enver ve mahfil-i dîn-i münîf-i ezherde zevc-i 
muhâlı‘ı işbu bâ‘isü’l-kitâb Hasan Beşe [b.] Hasan nâm kimesne mahzarın-
da ikrâr ve takrîr-i kelâm edip zevcim mezbûr Hasan Beşe zimmetinde mü-
tekarrir ve ma‘kūdun-aleyh olan beş yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre zevcim mezbûr Hasan ile muhâla‘a-i sahîha-i şer‘iyye ile muhâla‘a olup ol 
dahi hul‘-ı mezbûru kabûl eylediğinden sonra hukūk-ı zevciyyete müte‘allika 
da‘vâdan her birimiz âharın zimmetini ibrâ eyledik dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed Efendi el-İmâm, Ahmed Çelebi b. Mehmed Efendi, 
Hüseyin b. Hasan, el-Hâc Veli.

690 [120b-3] Todoş v. Tanaş’ın gemi malzemelerinin iadesi için Memiş 
Reis b. Hasan’a tembih
Mahmiye-i İstanbul’da Fenerkapısı kurbunda Abdi Subaşı mahallesinde sâkin 
sefîne reislerinden işbu râfi‘ü’l-vesîka Todoş v. Tanaş nâm zimmî meclis-i 
şer‘-i şerîf-i enverde Havâss-ı Aliyye kazâsı müzâfâtından Terkos nâhiyesi’ne 
tâbi‘ Ağaçlı nâm karye sükkânından Memiş Reis b. Hasan mahzarında üzerine 
da‘vâ ve takrîr-i kelâm edip târih-i kitâbdan beş ay mukaddem karye-i mezbûre 
önünde sefînesi karaya düşüp pârelendikde [121a] deryâdan ihrâc eylediğim beş 
aded sefîne …? ta‘bîr olunan beş halat ve sâire sefîne âlâtımı kendiden istîcâr 
eylediğim mahzende hıfz etmek için mezbûr Memiş Reis’e bi tarîki’l-emâne def ‘ 
ve teslîm edip ol dahi ahz u kabz etmişidi hâlâ eşyâ-i mezbûrenin a‘yânı elân 
mevcûd olmağla suâl olunup merkūm Memiş Reis cevâbında fi’l-hakīka kaziyye 
merkūm Todoş’un takrîr-i meşrûhu üzre olup târih-i mezkûrda beş aded sefîne 

… ve kamane? ta‘bîr olunur beş halat ve sâir sefîne âlâtını mahzen-i mezkûrda 
hıfz etmek için müdde‘î-i mezbûrdan bi tarîki’l-emâne ahz u kabz edip eşyâ-i 
mezkûrenin elân a‘yânı mevcûd idiğini tâyi‘an ikrâr etmeğin mûcebince eşyâ-i 
merkūmeyi mahallinde müdde‘î-i mezbûra teslîme merkūm Memiş Reis’e 
tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Çelebi b. Ahmed, Hüseyin Çelebi b. Mehmed, Mehmed 
Çelebi b. İdris, Hasan b. Mehmed.

691 [121a-1] Apostol v. Angeli’nin Kâtib Ali Efendi Vakfı’ndan aldığı 
ödüncü kefilin ödemesi
Mahmiye-i İstanbul’da merhûm Kâtib Ali Efendi vakfına bi’l-fi‘l mütevellî olan 
işbu râfi‘ü’l-kitâb el-Hâc Yusuf Ali meclis-i şer‘-i şerîf-i enverde mahmiye-i 
mezbûrede Mirahor mahallesinde sâkin Papa Paskal v. Dimitri nâm zimmî 
muvâcehesinde üzerine da‘vâ ve takrîr-i kelâm edip yine mahalle-i mezbûre 
sükkânından gāib ani’l-meclis Apostol v. Angeli nâm zimmîye asl-ı mâl-ı vakf-ı 
mezbûrdan yüz yirmi esedî guruş bi’t-tevliyye idâne ve teslîm ol dahi istidâne 
ve kabz edip meblağ-ı mezbûr yüz yirmi guruşa merkūm Papa Paskal emr 
ve kabûlü hâviye kefâlet-i sahîha ile kefîl olmağın hâlâ suâl olunup meblağ-ı 
mezbûr yüz yirmi guruşu kefâletine binâen edâya mezbûra tenbîh olunmak 
matlûbumdur dedikde gıbbe’s-suâl mezbûr Papa Paskal cevâbında fi’l-hakīka ka-
ziyye vech-i muharrer üzre olup müdde‘î-i mezbûrun gāib-i merkūm Apostol’e 
bi’t-tevliyye idâne ve teslîm eylediği meblağ-ı mezbûr yüz yirmi guruşa emr ve 
kabûlü hâviye kefâlet-i sahîha ile kefîl olup meblağ-ı merkūm yüz yirmi guruş 
bi hükmi’l-kefâle zimmetimde lâzımü’l-edâ deynimdir deyû tâyi‘an ikrâr etme-
ğin mûcebince meblağ-ı mezbûr yüz yirmi guruşu bi hükmi’l-kefâle mütevellî-i 
mezbûra edâya merkūm Papa Paskal’a tenbîh olunup mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Çelebi b. Ahmed, Mehmed b. İdris, Hasan b. Mehmed, 
Ali b. Hâlid, Receb b. Mehmed.

692 [121a-2] Sultana bt. tülbentçi Asvador’un menzil davasının on beş 
sene geçtiği için reddi
Mahmiye-i İstanbul’da Sulu Manastır mahallesinde sâkin iken hâlik olan tül-
bentçi Asvador v. Haccan nâm Ermeni’nin verâseti zevce-i metrûkesi Maryem 
bt. Avadik nâm Ermeniye ile sulbî oğulları Bogos ve Bedros ve sulbiye kızı 
Sultana’ya münhasıra olup ba‘dehû mezbûr Bogos dahi hâlik olup verâseti 
zevce-i metrûkesi Marta bt. Karabet nâm Ermeniye ile sulbiye kızları Şahzâde 
ve Gül ve Harpasima ve Gevher’e ve li ebeveyn karındaşı mezbûr Bedros’a 
münhasıra olup ba‘dehû mezbûre Şahzâde dahi hâlike olup verâseti zev-
ci Elmas v. Andriyas ile anası mezbûre Marta’ya ve sadrî sagīr oğlu Tarabyon 
ve sagīre kızları diğer Sultana ve Nöri ve Eziz’e münhasıra olduğu şer‘an zâhir 
ve müte‘ayyin oldukdan sonra hâlik-i evvel-i mezbûrun kızı mezbûre Sultana 
meclis-i şer‘-i şerîf-i enverde kendi tarafından asâleten ve sıgār-ı mezbûrûnun 
babaları olmağla velâyeten ve mezbûre Marta tarafından husûs-ı âti’z-zikre 
sâbitü’l-vekâle vekîl olmağla vekâleten zikri âtî menzile vâzı‘ü’l-yed olduğu sâbit 
olan mezbûr Elmas mahzarında üzerine da‘vâ ve takrîr-i kelâm edip babam 
hâlik-i evvel-i mezbûr Asvador’un terekesinden olup mahalle-i mezbûrede vâki‘ 
bir tarafdan ocakçı Bâli mülkü ve bir tarafdan bozacı Murad mülkü ve bir ta-
rafdan ba‘zan Nurses ve ba‘zan Kasbar mülkleri ve bir tarafdan tarîk-i âm ile 
mahdûd büyût-ı adîdeyi müştemil mülk menzile mezbûr Elmas ber vech-i mu-
harrer vâzı‘ü’l-yed olmağın suâl olunup menzil-i mezbûrdan bana isâbet eden 
hisse-i şer‘iyyemden kasr-ı yed ve bana teslîme mezbûr Elmas’a tenbîh olun-
mak matlûbumdur dedikde gıbbe’s-suâl mezbûr Elmas cevâbında müdde‘iye-i 
mezbûre Sultana babası hâlik-i mezbûrun terekesinden olan mârrü’z-zikr men-
zilden hisse-i şer‘iyyesini bin altmış altı senesinde karındaşı hâlik-i mezbûr 
Bogos’a hayâtında on iki bin akçeye bey‘ ve teslîm [121b] ve kabz-ı semen et-
mişidi ve mezbûr Asvador bin elli beş senesinde hâlik olup târih-i mezkûrdan 
beri verese-i mezbûrûn mahalle-i mezbûrede müdde‘iye-i merkūme medîne-i 
Galata’da sâkinler olup dâimâ birbirine mülâkī olurken mezbûre Sultana husûs-ı 
mezbûra müte‘allika verese-i mezbûrûndan aslâ bir nesne da‘vâ etmeyip kırk 
iki seneden beri bilâ-özr-i şer‘î sükût etmişdir deyicek gıbbe’l-istintâk mezbûre 
Sultana, fi’l-hakīka babası mezbûr Asvador bin elli beş senesinde hâlik olup 
târih-i mezkûrdan beri kendi medîne-i Galata’da verese-i mezbûrûn mahalle-i 
mezbûrede sâkinler olup dâimâ birbirine mülâkī olurken husûs-ı mezbûra 
müte‘allika verese-i mezbûrûndan aslâ bir nesne da‘vâ etmeyip kırk iki seneden 
beri bilâ-özr-i şer‘î sükût eylediğini bi tav‘ihâ ikrâr ve i‘tirâf etmeğin mûcebiyle 
on beş sene bilâ-özr-i şer‘î terk olunan da‘vânın bilâ-emr istimâ‘ı memnû‘ ol-
mağla müdde‘iye-i mezbûre Sultana bilâ-emr bî-vech mu‘ârazadan men‘ olunup 
mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Davud Çavuş el-Mübâşir, Mustafa Çelebi b. Abdurrahman, 
İbrahim Çelebi b. Ahmed, Mehmed b. İdris, Receb b. Osman.

693 [121b-1] Ayşe bt. Abdullah’ın İbrahim b. Mustafa’da olan mehir ve 
nafaka alacağını tahsil ettiği
Mahmiye-i İstanbul’da Mesih Hasan Paşa mahallesinde sâkine olup zâtı Ahmed 
b. Mustafa ve Mehmed b. Ali ta‘rîfleriyle mu‘arrefe olan Ayşe bt. Abdullah 
meclis-i şer‘-i şerîf-i enverde zevc-i mutallıkı bâ‘isü hâze’l-kitâb İbrahim nâm 
kimesnenin babası ve tarafından husûs-ı âti’l-beyâna vekîl-i müsecceli olan 
Mustafa b. Ahmed nâm kimesne mahzarında bi tav‘ihâ ikrâr-ı tâm ve takrîr-i 
kelâm edip zevcim mezbûr İbrahim bundan akdem beni bâyinen tatlîk etmek-
le zimmetinde mütekarrir ve ma‘kūdun-aleyh olan beş yüz akçe mehr-i müec-
celim ile nafaka-i iddet-i mu‘ayyenem ve me’ûnet-i süknâm için bi’t-terâzî dört 
yüz yirmi akçe ki cem‘an dokuz yüz yirmi akçe hakkımı vekîl-i mezbûr Mustafa 
bana edâ ve teslîm ben dahi tamâmen yedinden ahz u kabz eyledim ba‘de’l-
yevm zevcim mezbûr İbrahim zimmetinde bir akçe ve bir habbe hakkım bâkī 
kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Ahmed Beşe b. Mustafa, Mehmed Beşe b. ( ) Çukadâr, Receb Beşe 
b. ( ), İbrahim Çelebi b. Ahmed, Hüseyin b. Mustafa, Ali Beşe b. Bâli, Mehmed 
Çelebi b. İdris.







694 [121b-2] Hacı Yusuf b. Hacı Ömer’e borcu ödemesi için Sirozlu 
Mustafa Çelebi b. Hüseyin’e tembih
Mahmiye-i İstanbul’da Sâlih Paşa mahallesi sükkânından el-Hâc Yusuf b. el-Hâc 
Ömer’in karındaşı ve tarafından husûs-ı âti’l-beyâna vekîl olduğu Ahmed Çelebi 
b. İbrahim ve Hasan b. Mevlüd şehâdetleriyle şer‘an sâbit olan el-Hâc İsmail 
nâm kimesne meclis-i şer‘-i şerîf-i enverde mahmiye-i mezbûrede Topkapısı 
kurbunda sâkin Sirozlu Mustafa Çelebi b. Hüseyin mahzarında üzerine da‘vâ ve 
takrîr-i kelâm edip bundan akdem müvekkil-i merkūm el-Hâc Yusuf kasaba-i 
Tekfurdağı’nda mezbûr Mustafa Çelebi doksan guruşunu ikrâz ve teslîm ol 
dahi iktirâz ve kabz ve mukābelesinde işbu orta boylu açık kaşlı sarı ala gözlü 
Rûsiyyetü’l-asl Rukiye nâm câriyesini müvekkil-i merkūma rehin vaz‘ ve teslîm 
ol dahi irtihân ve kabz etmişidi hâlâ mezbûr Mustafa Çelebi’ye suâl olunup 
meblağ-ı mezbûru edâ ve fekk-i rehine tenbîh olunmak matlûbumdur dedikde 
gıbbe’s-suâl mezbûr Mustafa Çelebi cevâbında kaziyye minvâl-i meşrûh üzre ol-
duğunu ikrâr ve i‘tirâf etmeğin ikrârı mûcebince meblağ-ı mezbûr doksan gu-
ruşu müvekkil-i mezbûr için vekîl-i merkūma edâ ve teslîme ve yedinde olan 
mevsûfe-i mezbûreyi kabz ve teslîme merkūm Mustafa Çelebi’ye ba‘de’t-tenbîh 
mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Hasan Çavuş b. Hamza, mumcu Mehmed Beşe b. Abdurrahman, 
İbrahim Çelebi b. Ahmed, Mehmed b. İdris.

695 [121b-3] Ayşe bt. Mustafa’nın Ahmed b. Abdurrahman’dan muhâlaa 
yoluyla boşandığı
Mahmiye-i İstanbul’da Çerağī Hamza mahallesi sâkinelerinden olup zâtı 
ma‘rifet-i şer‘iyye ile ârifân Abdurrahman b. Hasan ve Hüseyin b. Mustafa nâm 
kimesneler ta‘rîfleriyle mu‘arrefe olan Ayşe bt. Mustafa nâm hâtun meclis-i 
şer‘-i şerîfde zevc-i dâhili bâ‘isü’l-kitâb Ahmed b. Abdurrahman nâm kimes-
ne mahzarında ikrâr ve takrîr-i kelâm edip zevcim mezbûr Ahmed zimmetin-
de mütekarrir ve ma‘kūdun-aleyh olan bin beş yüz akçe mehr-i müeccelim ve 
nafaka-i iddet-i mu‘ayyene-i ma‘lûmem üzerlerine ve me’ûnet-i süknâm dahi 
kendi üzerime olmak üzre zevcim mezbûr ile muhâla‘a-i sahîha-i şer‘iyye ile 
muhâla‘a edip ol dahi ber vech-i muharrer hul‘-ı mezbûru kabûl ettiğinden son-
ra hukūk-ı zevciyyete müte‘allika âmme-i da‘vâdan her birimiz âharın zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Ali Çelebi b. Bâli, Şaban b. Yusuf, Mehmed Çelebi b. İdris, Ebûbekir 
b. Mustafa, Hüseyin Beşe b. Mustafa.

696 [122a-1] Hasan Efendi b. Abdullah’ın kölesi Dilaver’i azat etmesi
Itknâme
Mahmiye-i İstanbul’da Çerağī Hamza mahallesinde sâkin Hasan Efendi 
b. Abdullah nâm kimesne meclis-i şer‘de kendiye rıkkını i‘tirâf eden işbu orta 
boylu açık kaşlı sarı bıyıklı sarı ala gözlü Rûsiyyü’l-asl bâ‘isü hâze’l-kitâb Dilaver 
b. Abdullah nâm abd-i memlûkü mahzarında ikrâr ve takrîr-i kelâm edip 
mevsûf-ı mezbûr Dilaver’i hasbeten lillâhi’l-aliyyi’l-a‘lâ ve haseneten li rûhi 
resûlihi’l-mu‘allâ malımdan tahrîr ve i‘tâk ve zümre-i harâir-i asliyyîne ilhâk 
ve idrâc eyledim ba‘de’l-yevm mevsûf-ı mezbûr Dilaver sâir harâir-i asliyyîn 
gibi hür olup üzerinde sâbit olan velâ-i şer‘îden gayrı hakkım kalmadı dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Hasan Efendi b. Abdüsselâm, Ömer Çelebi b. ( ) el-İmâm, 
Kadızâde Mehmed Çelebi, İslâm Beşe b. Bayram, Abdullah Efendi b. el-Hâc Veli 
el-Kâtib, Sarı İbrahim Efendi, Mehmed Efendi b. Ahmed Efendi, İbrahim Çelebi 
b. Ahmed, kayıkçılar kethüdâsı Ahmed Beşe.

697 [122a-2] Yeniçeri 91. Cemaat bir kısım odalıların Azak Kalesi’ndeki 
ortak menzillerinin satış bedellerinin tahsili
Dergâh-ı âlî yeniçerilerinin doksan bir cemâ‘atine mahsûs oda ahâlîsinden oda-
başı Musli Beşe b. Mustafa ve imâm Hüseyin Efendi ve nâzır el-Hâc Osman 
b. Sinan ve Ömer Beşe b. Mehmed ve Halil Beşe [b.] İbrahim ve başkorucu 
Dayıoğlu Mustafa Beşe nâm kimesneler meclis-i şer‘-i şerîf-i enverde mahmiye-i 
İstanbul’da Çelebioğlu mahallesinde sâkin el-Hâc Ahmed b. Bayram tarafından 
ikrâr-ı âti’l-beyânı tasdîke vekîl-i şer‘îsi olan el-Hâc ( ) b. Abdullah mahzarın-
da her biri ikrâr ve takrîr-i kelâm edip hâlâ Azak muhâfazasında olan el-Hâc 
İvaz Beşe b. Abdullah bundan akdem tarafımızdan vekâleten Azak’da vâki‘ kışla 
ta‘bîr olunur beynimizde ma‘lûm menzilimizi âhara beş yüz on guruşa bey‘ ve 
kabz-ı semen ettiğinden sonra semen-i mezbûru poliçe tarîkiyle merkūm el-
Hâc Ahmed üzerine bizi mektûbuyla havâle ve her birimiz kabûl etmişidi hâlâ 
müvekkil-i mezbûr el-Hâc Ahmed ber vech-i muharrer havâle olunan meblağ-ı 
mezbûrun dört yüz guruşunu bize edâ ve teslîm ben dahi yedinden ahz u kabz 
eyledik dediklerinde gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris. Hüseyin 
b. Mustafa, Hüseyin b. Mehmed ve gayruhüm mine’l-huzzâr.

698 [122a-3] Bayram b. Mehmed’den aldığı ödüncü ödemesi için 
Mehmed Beşe b. Hasan’a tembih
Mahmiye-i İstanbul’da Sinan Paşa mahallesinde sâkin bâ‘isü hâze’l-kitâb Bayram 
Efendi b. Mehmed meclis-i şer‘-i şerîf-i enverde mahalle-i mezbûre sükkânından 
Mehmed Beşe b. Hasan mahzarında üzerine da‘vâ ve takrîr-i kelâm edip mezbûr 
Mehmed Beşe zimmetinde cihet-i karz-ı şer‘îden bin sekiz yüz yetmiş dört akçe 
hakkım olup meblağ-ı mezbûrun altı yüz otuz akçesini yedinden ahz u kabz 
ve istîfâ edip bin iki yüz kırk dört akçe zimmetinde bâkī kalmağla suâl olunup 
meblağ-ı bâkī-i mezbûru dahi bana edâya tenbîh olunmak matlûbumdur dedik-
de gıbbe’s-suâl mezbûr Mehmed Beşe cevâbında fi’l-hakīka müdde‘î-i mezbûr 
Bayram Efendi’ye ber vech-i muharrer cihet-i mezbûreden bâkī bin iki yüz 
kırk dört akçe zimmetinde deyni olduğunu bi tav‘ihî ikrâr etmeğin alâ mûcebi 
i‘tirâfihî meblağ-ı bâkī-i mezbûru müdde‘î-i mezbûra edâ ve teslîme mezbûr 
Mehmed Beşe’ye tenbîh olunup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim b. Mehmed, Hüseyin b. Mustafa, Hasan b. Mehmed, 
Mahmud b. Mehmed, Nasuh b. Ömer.

699 [122a-4] Halep Süryani Patriği Salamon v. David’in Ali b. Yusuf ’tan 
ödünç alması
Medîne-i Haleb’de vâki‘ Süryanî tâifesinin patriği olan Abdülmesih nâm 
râhibin vekîli olup hâlâ medîne-i Ebâ Eyyûb el-Ensârî’de Çömlekçi mahallesin-
de müsâfiren sâkin Salamon v. David nâm zimmî meclis-i şer‘-i şerîf-i enver-
de mahmiye-i İstanbul’da Molla Gürânî mahallesinde sâkin bâ‘isü hâze’l-kitâb 
Ali b. Yusuf tarafından ikrâr-ı câ’i’l-beyânı tasdîke vekîl-i sâbitü’l-vekâle olan 
Ahmed Beşe b. Mustafa mahzarında ikrâr-ı tâm ve takrîr-i kelâm edip [122b] 
müvekkil-i merkūm Ali Efendi bin üç yüz elli guruşunu bana ikrâz ve teslîm 
ben dahi yedinden iktirâz ve kabz etmekle hâlâ meblağ-ı mezbûr bin üç yüz 
elli guruş cihet-i karz-ı şer‘îden merkūm Ali Efendi’ye vâcibü’l-edâ ve lâzımü’l-
kazâ zimmetimde deynimdir, târih-i kitâbdan doksan bir gün tamâmına de-
ğin meblağ-ı mezbûr bin üç yüz elli guruşu medîne-i Haleb’de merkūm Ali 
Efendi’nin tarafından kabza vekîli olan kimesneye edâya ve teslîme ta‘ahhüd ve 
iltizâm eyledim dedikde gıbbe’t-tasdîki’l-vicâhî ve’t-tahkīki’ş-şifâhî mâ vaka‘a 
bi’t-taleb ketb olundu.
Fî gāyet-i şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: İsmail b. ( ) Sarrâcbaşı, Ali Odabaşı, el-Hâc Abdülkerim [b.] el-
Hâc Mehmed, el-Hâc Mahmud b. Hüsam.

700 [122b-1] Hatice bt. Ali’nin tüm eşyasını Reis Mehmed b. Kasım’a 
hibe etmesi
Mahmiye-i İstanbul’da Ördek Kasab mahallesi sâkinelerinden olup zâtı 
ma‘rifet-i şer‘iyye ile ârifân mahalle-i mezbûre sâkinlerinden imâm Mahmud 
Efendi b. Hüsnü ve Müezzin Mustafa Çelebi b. İbrahim Çelebi nâm kimesneler 
ta‘rîfleriyle mu‘arrefe olan Hatice bt. Ali nâm hâtun meclis-i şer‘-i şerîfde men-
zilinde ma‘an sâkine olduğu bâ‘isü hâze’l-kitâb Reis Mehmed b. Kasım nâm ki-
mesne mahzarında ikrâr ve takrîr-i kelâm edip eşyâmdan yedi köhne minder 
ve dört köhne çatma yastık ve on köhne yastık ve iki köhne yan keçesi ve üç 
köhne döşek ve bir kaliçe ve bir leğen ve iki ibrik ve bir güğüm ve dört tence-
re ve üç demirli sandık mezbûr Mehmed’e hibe-i sahîha-i şer‘iyye ile hibe ve 
teslîm ol dahi meclis-i hibede ittihâb ve tesellüm ve kabz eyledi ba‘de’l-yevm 
zikr olunan eşyâ-i mezbûr Mehmed’in mülk-i mevhûbu olup benim kat‘â eşyâ-i 
mezkûrede ve menzilde mevcûd olan kalîl ve kesîr ve sâir eşyâda ve bi’l-cümle 
hâlâ lâbise olduğum işbu köhne libâsdan gayrı ism-i mâl ıtlâk olunur şeyim 
yoktur ve bir şeye mâlike değilim, cümlesi mezbûr Mehmed’in mülkü dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mahmud Efendi b. Hasan el-İmâm, Mustafa Halîfe el-Müezzin, 
İshak Efendi b. Ali.

701 [122b-2] Emetullah bt. Rıdvan’ın Süleyman b. Mustafa’dan muhâlaa 
yoluyla boşandığı
Mahmiye-i İstanbul’da Şeyh Ebülvefâ mahallesinde sâkine olup zâtı ma‘rifet-i 
şer‘iyye ile ârifân olup mahalle-i mezbûre ahâlîsinden el-Hâc Ali b. Mustafa ve 
el-Hâc Mehmed b. İbrahim ta‘rîfleriyle mu‘arrefe olan Emetullah bt. Rıdvan nâm 
hâtun meclis-i şer‘-i şerîf-i enverde zevc-i dâhili bâ‘isü hâze’l-kitâb Süleyman 
b. Mustafa mahzarında bi tav‘ihâ ikrâr ve takrîr-i kelâm edip mezbûr Süleyman 
ile beynimizde hüsn-i zindegânîmiz olmamağla zimmetinde mütekarrir ve 
ma‘kūdun-aleyh olan kırk esedî guruş mehr-i müeccelim ve nafaka-i iddet-i 
mu‘ayyenem üzerlerine ve me’ûnet-i süknâm dahi kendi üzerime olmak üzre 
mezbûr Süleyman ile muhâla‘a-i sahîha-i şer‘iyye ile [muhâla‘a] olup ol dahi 
ber vech-i muharrer hul‘-ı mezbûru kabûl eylediğinden sonra hukūk-ı zevciy-
yete ve sâir beynimizde ma‘lûm ve mechûl hukūka müte‘allika da‘vâdan her bi-
rimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Mustafa b. Ali, Süleyman Beşe b. Mustafa, el-Hâc Ali 
b. Mustafa, el-Hâc Mehmed b. İbrahim, Osman Beşe b. Mehmed uncu.

702 [122b-3] Ayşe bt. Halil’e borcunu ödemesi için kocası Hüseyin 
Çelebi b. Ahmed’e tembih
Mahmiye-i İstanbul’da Uzun Yusuf mahallesinde sâkine Ayşe bt. Halil nâm hâtun 
meclis-i şer‘-i şerîf-i enverde zevci Hüseyin Çelebi b. Ahmed mahzarında üzeri-
ne da‘vâ ve takrîr-i kelâm edip yedimde olan işbu temessükü nâtık olduğu üzre 
zevcim mezbûr Hüseyin zimmetinde cihet-i karz-ı şer‘îden altı yüz altmış iki bu-
çuk guruş hakkım olmağla hâlâ mezbûr Hüseyin Çelebi’ye suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Hüseyin 
Çelebi cevâbında cihet-i mezkûreden zevcem müdde‘iye-i mezbûreye zimmetim-
de bi hakkın seksen guruş deynim olup mâ‘adâsını kâziben ikrâr edip ve yedine 
işbu altı yüz altmış iki buçuk guruşu nâtık deyn temessükü vermişdim deyicek 
müdde‘iye-i mezbûreye zevci merkūm Hüseyin Çelebi meblağ-ı mezbûrun yüz 
seksen guruşundan mâ‘adâsını kâziben ikrâr etmeyip ve kendi ziyâde da‘vâsında 
mubtıla olmadığına yemîn teklîf olundukda müdde‘iye-i mezbûre Ayşe Hâtun 
dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebince temessük-i 
mezbûr nâtık olduğu üzre meblağ-ı merkūm altı yüz altmış iki buçuk guruşu 
müdde‘iye-i [123a] mezbûre Ayşe Hâtun’a tamâmen edâ ve teslîme zevci merkūm 
Hüseyin Çelebi’ye tenbîh olunmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mumcu Mehmed Beşe b. Abdurrahman, İbrahim Çelebi b. Ahmed, 
Abdi Çelebi kāimmakām, Ebûbekir b. Hüseyin.







703 [123a-1] Yorgi v. Mihal’in mirasçılarına olan borcunu ödemesi için 
Yorgi v. Vasil’e tembih
Varilci tâifesinden olup medîne-i Galata’da Sultan Bayezid mahallesinde sâkin 
iken bundan akdem hâlik olan Yorgi v. Mihal nâm zimmînin verâseti zevce-i 
metrûkesi Asanina bt. Deryako ve sulbiye kebîre kızları Fotini ve Despina ve 
sulbiye sagīre kızı Hırosine’ye münhasıra olduğu şer‘an zâhir ve mütehakkik ol-
dukdan sonra mezbûre İsayşa kendi tarafından asâleten ve sagīre-i mezbûrenin 
mansûbe vasîsi olmağla vesâyeten ve mezbûretân Fotini ve Despina tarafın-
dan husûs-ı âti’l-beyâna vekîl-i müseccelleri olmağla vekâleten meclis-i şer‘-i 
hatîr-i lâzımü’t-tevkīrde yine tâife-i mezbûreden olup medîne-i mezbûrede vâki‘ 
Karakikapı kurbunda sâkin ve meclis-i şer‘de fermân-ı âlî ile ihzâr olunan diğer 
Yorgi v. Vasil nâm zimmî muvâcehesinde üzerine da‘vâ ve takrîr-i kelâm edip 
târih-i kitâbdan altı ay mukaddem mûrisimiz hâlik-i mezbûrun dükkânında 
mevcûd olup irsen bize isâbet ve intikāl eden beynimizde ilm-i şer‘î ile ma‘lûm 
fıçıları ve variller ve sâir dükkân âlâtını, ben asâleten ve vesâyeten ve vekâleten 
mezbûr diğer Yorgi’ye târih-i mezbûrdan altı ay tamâmına değin mev‘ûd ve 
müeccel altmış bir bin akçeye bey‘-i bâtt-ı kat‘î ile bi safkatin vâhidetin bey‘ 
ve teslîm ol dahi iştirâ ve kabûl etmişidi hâlâ va‘de-i mezbûre hulûl etmekle 
mezbûr diğer Yorgi’ye suâl olunup semen-i mezbûr altmış bir bin akçeyi bana 
edâ ve teslîme tenbîh olunmak matlûbumdur dedikde gıbbe’s-suâl ve akībe’l-
inkâr, müdde‘iye-i mezbûreden sıdk-ı makāline beyyine taleb olundukda tâife-i 
mezbûrenin kethüdâsı Nikola v. Yani ve tâife-i mezbûreden Samatya iskelesi 
kurbunda sâkin Andon v. Yorgi ve mahalle-i mezbûrede sâkin Yakomi v. Yani ve 
Yarıcı Yanaki v. Nikola ve Yorgi v. Nikola ve Yani v. Andon nâm zimmîler li ecli’ş-
şehâde meclis-i şer‘a hâzırûn olup istişhâd olunduklarında fi’l-hakīka târih-i 
kitâbdan altı ay mukaddem hâlik-i mezbûr Yorgi’nin dükkânında mevcûd olup 
irsen verese-i merkūma isâbet ve intikāl eden beynlerinde ilm-i şer‘î ile ma‘lûm 
fıçılar ve variller ve sâir dükkân âlâtını işbu müdde‘iye-i mezbûre ber vech-i 
muharrer asâleten ve vesâyeten ve vekâleten işbu mezbûr diğer Yorgi’ye bey‘-i 
bâtt-ı kat‘î ile târih-i mezbûrdan altı ay tamâmına değin mev‘ûd ve müeccel alt-
mış bir bin akçeye bi safkatin vâhidetin bizim huzûrumda bey‘ ve teslîm ol dahi 
iştirâ ve kabûl etmişidi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye ettiklerinde ba‘de ri‘âyeti şerâiti’l-kabûl 
şehâdetleri makbûle olmağın mûcebince ba‘de’l-hükm semeni olan meblağ-ı 
mezbûr altmış bir bin akçeyi müdde‘iye-i mezbûreye edâ ve teslîme müşterî-i 
merkūm diğer Yorgi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İslâm Çavuş, Çukadâr Ahmed Beşe, Mustafa Ağa [b.] Abdurrahman, 
kethüdâ Ahmed Ağa.

704 [123b-1] Saliha bt. Hacı Ali’nin menzilini Gevher 
bt. Ahmed’e sattığı
Vilâyet-i Anadolu’da Bilecik kazâsına tâbi‘ Başköy nâm karyede sâkine olup 
zâtını ma‘rifet-i şer‘iyye ile ârifân olan el-Hâc Mehmed Efendi b. Ahmed ve Ali 
b. Mehmed ta‘rîfleriyle mu‘arrefe olan Sâliha bt. el-Hâc Ali nâm hâtun meclis-i 
şer‘-i şerîf-i enverde mahmiye-i İstanbul’da Kovacı Dede mahallesinde sâkine 
bâ‘isetü’l-kitâb Gevher bt. Ahmed tarafından ikrâr-ı âti’z-zikri tasdîke vekîl ol-
duğu zâtını ma‘rifet-i şer‘iyye ile ârifân olan Ali Efendi b. Mehmed ve el-Hâc 
Mehmed Efendi b. Ahmed şehâdetleriyle şer‘an sâbit olan el-Hâc Veli b. Ömer 
mahzarında bi tav‘ihâ ikrâr-ı tâm ve takrîr-i kelâm edip akd-i âti’z-zikrin 
sudûruna değin yedimde mülk ve hakkım olup mahalle-i mezbûrede vâki‘ bir 
tarafdan müvekkile-i mezbûre mülkü ve iki tarafdan mahalle-i mezbûre avârızı 
vakfı olup Fâtıma Hâtun tasarrufunda olan menzil ve bir tarafdan tarîk-i hâs 
ile mahdûd iki bâb tahtânî oda ve bir sofa ve bir kenîf ve cüneyneyi müştemil 
mülk menzilimi cümle-i tevâbi‘ ve levâhıkı ve kâffe-i menâfi‘ ve merâfıkı ile 
müvekkile-i mezbûre Gevher Hâtun’a tarafeynden îcâb ve kabûlü hâvî bey‘-i 
bâtt-ı sahîh-i şer‘î ile elli esedî guruşa bey‘ ve teslîm edip ol dahi ber vech-i 
muharrer iştirâ ve kabz ve tesellüm eylediğinden sonra semeni olan meblağ-ı 
mezbûru yedinden tamâmen ahz u kabz eyledim ba‘de’l-yevm menzil-i 
mahdûd-ı mezkûru mezbûre Gevher Hâtun’un mülk-i müşterâsıdır keyfe mâ 
yeşâ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: El-Hâc Hasan el-mütevellî, el-Hâc Mehmed Efendi b. Ahmed, Ali 
Efendi b. Mehmed, Abdülbâkī Çelebi b. ( ) Mahmud Çelebi b. ( ), el-Hâc Ömer 
Ağa b. ( ), İbrahim b. Ahmed.

705 [123b-2] Derviş b. Hüseyin’in kendisini yaralayan Hasan 
b. Abdullah ile sulh olması
Çörekçi tâifesinden olup mahmiye-i İstanbul’da Sarıgez sûkunda sâkin Arnavud 
Derviş b. Hüseyin b. Sinan’ın li ebeveyn er karındaşı ve tarafından husûs-ı âti’l-
beyâna vekîl olduğu Mustafa b. Mehmed ve Osman b. Ali şehâdetleriyle şer‘an 
sâbit olan Sinan nâm kimesne meclis-i şer‘-i şerîfde bâ‘isü hâze’l-kitâb Hasan 
b. Abdullah nâm mu‘takın mevlâsı ve tarafından husûs-ı câ’i’z-zikri tasdîke 
vekîl-i şer‘îsi olup yeniçerilerin elli yedi cemâ‘atine mahsûs oda yoldaşlarından 
olan Osman Beşe b. Mehmed mahzarında ikrâr ve takrîr-i kelâm edip mezbûr 
Hasan târih-i kitâbdan bir gün mukaddem karındaşım mezbûr Derviş sol omu-
zu altında ve sol eli üstünde bıçağıyla darb ve cerh etmekle mezbûr Derviş dahi 
husûs-ı mezbûru merkūmdan taleb ve da‘vâ eyledikde ol dahi inkâr etmeğin el-
hâletü hâzihî beynlerinde ba‘de’n-nizâ‘ muslihûn tavassutuyla merkūm Hasan 
mecrûh-ı mezbûr Derviş’le yirmi guruş üzerine sulh oldukda ol dahi sulh-i 
mezbûru kabûl ve bedel-i sulh olan meblağ-ı mezbûr yirmi guruşu mezbûr 
Hasan yedinden ahz u kabz ettiğinden sonra cerh-i mezkûra ve mâ tehadde-
se minhuma müte‘allika âmme-i da‘vâdan mezbûr Hasan’ın zimmetini ibrâ ve 
iskāt edip ol dahi bedel-i sulha müte‘allika da‘vâdan merkūm Derviş’in zimme-
tini ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis min Şevvâli’l-mu‘azzam li sene seb‘a ve tis‘în ve elf.
Şuhûdü’l-hâl: El-Hâc Osman b. Ali, Hüseyin Ağa b. Hasan, Şâhin Ağa [b.] 
Abdullah.

706 [123b-3] Mehmed Ağa b. Hasan’ın menzilini Hacı Mehmed Ağa 
b. Sinan’a bey‘ bi’l-istiğlâl yoluyla satması
Mahmiye-i İstanbul’da Kızıltaş mahallesi sâkinlerinden Mehmed Ağa 
b. Hasan nâm kimesne meclis-i şer‘-i şerîf-i Ahmedî ve mahfil-i dîn-i münîf-i 
Muhammedîde işbu kitâbın sâhibi el-Hâc Mehmed Ağa b. Sinan mahzarında 
takrîr-i kelâm edip merkūm el-Hâc Mehmed Ağa yedinden istidâne ve ahz u 
kabz eylediğim bin kıt‘a esedî guruş ve yedinden safka-i vâhide ile iştirâ ve 
kabz eylediğim evsâfları beynimizde ma‘lûm bir re’s Kırımiyyü’l-asl Yusuf nâm 
gulâmım ile bir re’s Rûsiyyetü’l-asl Gülbûy nâm bikr-i câriye bahâlarından dahi 
dört yüz elli guruş ki cem‘an bin dört yüz elli esedî guruş merkūm Mehmed 
Ağa’ya zimmetimde edâsı lâzım deynim olmağla mahalle-i mezbûrede vâki‘ 
bir tarafdan Ali Ağa mülkü ve bir tarafdan Aşçıbaşı mülkü ve bir tarafdan Ali 
Çavuş mülkü ve bir tarafdan tarîk-i âm ile mahdûd büyût-ı adîdeyi müştemil 
mülk menzilimi cemî‘ tevâbi‘ ve levâhıkıyla merkūm el-Hâc Mehmed Ağa’ya 
meblağ-ı mezbûr bin dört yüz elli esedî guruşa bi tarîki’l-istiğlâl bey‘ ve teslîm 
ol dahi ber minvâl-i muharrer iştirâ ve kabûl [124a] ettiğinden sonra merkūm 
el-Hâc Mehmed Ağa menzil-i mahdûd-ı mezkûru ba‘de’t-tahliyyeti’ş-şer‘î ve’t-
tekābuzi’l-mer‘î târih-i kitâbdan üç yüz bir gün tamâmına değin elli kıt‘a esedî 
guruşa bana îcâr ve teslîm ben dahi minvâl-i muharrer üzre istîcâr ve kabûl 
eyledim dedikde gıbbe’t-tasdîki’ş-şer‘î mukırr-ı merkūm Mehmed Ağa iâde-i 
kelâm edip eğer müddet-i mezbûre hulûlünde edâ-i deyn edemeyip meblağ-ı 
mezbûr bin dört yüz elli esedî guruşumu ve ücret-i merkūmemi edâya fazla ka-
lırsa bana îsâle ve bunlar mütevakkıf olduğu umûrun küllîsine işbu hâzır bi’l-
meclis Halil Çavuş b. Eyyûb’i tarafımdan azl ve in‘izâlden masûne vekâlet-i dev-
riyye ile vekîl ve nâib-i menâb nasb ve ta‘yîn eyledim dedikde ol dahi vekâlet-i 
mezbûreyi kabûl ve merâsimi edâya ta‘ahhüd etmeğin mâ vaka‘a bi’t-taleb ketb 
olundu.
Fi’l-yevmi’s-sâlis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Ahmed Efendi tâbi‘-i Efendi, Osman Efendi b. Mehmed, Hüseyin 
Efendi b. Mehmed, Ömer Ağa b. Yusuf, berber Hasan Çelebi b. Mustafa, Halil 
Ağa [b.] Eyyûb, İbrahim Efendi, Yusuf b. Abdullah.

707 [124a-1] Ayşe bt. Abdullah’ın menzilinin yarısını, bazı eşyalarını ve 
mehrini kocası Ramazan Beşe b. Cafer’e hibe etmesi
Mahmiye-i İstanbul’da el-Hâc Muhyiddin mahallesinde sâkine Ayşe Hâtun 
bt. Abdullah tarafından husûs-ı âti’l-beyâna vekîl olduğu zâtını ma‘rifet-i 
şer‘iyye ile ârifân Ali Efendi b. Yusuf Efendi ve Hüseyin Beşe b. Hasan nâm ki-
mesneler şehâdetleriyle şer‘an sâbit olan el-Hâc Ali b. el-Hâc Eşref nâm kimesne 
meclis-i şer‘-i şerîf-i enverde müvekkilem mezbûrenin zevci işbu bâ‘isü’l-kitâb 
Ramazan Beşe b. Cafer mahzarında bi’l-vekâle ikrâr-ı tâm ve takrîr-i kelâm edip 
müvekkile-i mezbûre Ayşe Hâtun zevci mezbûr Ramazan Beşe zimmetinde mü-
tekarrir ve ma‘kūdun-aleyh olan iki bin iki yüz akçe mehr-i müeccelinin iki bin 
akçesini ve yedinde mülk ve hakkı olup mahrûse-i Edirne’de Aynacı mahallesin-
de vâki‘ bir tarafdan Mehmed Ağa mülküne ve bir tarafdan Dâye Hâtun mülkü-
ne ve bir tarafdan Saraylı Hâtun mülküne ve bir tarafdan tarîk-i âm ile mahdûd 
bir bâb fevkānî ve bir şehnişînli fevkānîde oda ve iki sofa ve eşcâr-ı müsmire ve 
gayr-ı müsmire bahçe ve havluyu müştemil menzilinin ba‘de’l-ifrâz ve’t-ta‘yîn 
ve vaz‘u’l-alâmeti’l-fâsıla nısf şehnişînli oda tarafında olan nısf-ı mu‘ayyen-i 
mümtâzını ve eşyâ-i memlûkesinden iki yan keçesi ve iki yemeni yorgan ve bir 
kumaş yorgan ve altı işleme yastık ve üç minder ve iki çarşaf ve bir beledî dö-
şek ve bir orta kaliçesi ve üç sahan ve bir kefgir ve bir leğen ma‘a ibrik ve bir gü-
ğüm ve bir kebîr tencere sini zevci mezbûr Ramazan Beşe’ye mukaddemâ hibe-i 
sahîha-i şer‘iyye ile hibe ve temlîk ve teslîm ol dahi meclis-i hibede ittihâb ve 
kabûl ve kabz eyledi ba‘de’l-yevm mehr-i mezbûr mütâlebesinden zevci merkūm 
Ramazan’ın zimmeti berî olup ve nısf menzil-i mezbûr ile eşyâ-i mezkûre cüm-
lesi dahi merkūm Ramazan Beşe’nin mülk-i mevhûbu ve hakk-ı sırfı olmuş-
dur keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şevvâl li sene seb‘a ve tis‘în ve elf.
Şuhûdü’l-hâl: Yusuf Efendi el-Kadı, Mustafa b. Musli, Ahmed Efendi el-Müderris, 
el-Hâc Ahmed b. Mustafa, Himmet Beşe b. Mustafa, Hasan Beşe b. Süleyman ve 
gayruhüm mine’l-huzzâr.

708 [124a-2] Anaştaş Reis v. Panayot’un Yorgi v. Yani’ye borcu olduğu
Medîne-i Galata’da Sultan Bayezid mahallesinde sâkin Anaştaş Reis v. Panayot 
v. Yani nâm zimmî meclis-i şer‘-i şerîf-i lâzımü’t-teşrîfde mahalle-i mezbûre 
sükkânından eniştesi işbu bâ‘isü’l-kitâb Yorgi v. Yani nâm zimmî muvâcehesinde 
bi’t-tav‘i’s-sâf ikrâr ve i‘tirâf edip mezbûr Yorgi’ye cihet-i deyn-i şer‘îden dört 
yüz seksen üç guruş deynim olup hâlâ meblağ-ı mezbûr dört yüz seksen üç 
guruş mezbûr Yorgi’ye vâcibü’l-edâ ve lâzımü’l-kazâ zimmetimde deynimdir 
dedikde mezbûr Yorgi dahi mukırr-ı merkūm Anaştaş’ın ikrâr-ı meşrûhunu 
bi’l-muvâcehe tasdîk ve bi’l-müşâhede tahkīk etmeğin mâ vaka‘a bi’t-taleb ve’l-
ibtigā ketb ve imlâ olundu.
Fi’l-yevmi’r-râbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Çelebi b. Zülfikār, el-Hâc Mehmed b. Nuh, Nuri Çelebi 
b. Ahmed, Kurd Çelebi b. İsmail Beşe, el-Hâc Mustafa b. Yakub, İbrahim b. Musli, 
İbrahim Çelebi b. Ahmed, Hüseyin b. Mehmed.

709 [124b-1] Labzenos v. Kozi’nin kendisini yaralayan Hüseyin Beşe 
b. Ali ile sulh olması
Mahrûse-i Üsküdar tevâbi‘inden Kartal nâm karyede sâkin Labzenos v. Kozi 
nâm zimmî meclis-i şer‘-i şerîf-i enverde mahrûse-i Galata ve Garbkapısı kur-
bunda sâkin işbu bâ‘isü’l-kitâb Hüseyin Beşe b. Ali muvâcehesinde ikrâr-ı tâm 
ve takrîr-i kelâm edip mezbûr Hüseyin Beşe târih-i kitâbdan üç gün mukad-
dem karye-i mezbûrede sol omuzum üzerine bıçağıyla bi gayri vech-i şer‘î vu-
rup beni cerh etmekle mûcebini da‘vâ eylediğimde beynimizde münâza‘ât-ı 
kesîre cereyân etmişdi el-hâletü hâzihî muslihûn tavassut edip da‘vâ-yı 
meşrûhumdan an inkâr mezbûr Hüseyin Beşe ile yedi guruş üzerine beynimiz-
de inşâ-i akd-i sulh eylediklerinde ben dahi sulh-i mezbûru kabûl ve bedel-i 
sulh olan meblağ-ı mezbûr yedi guruşu yedinden alıp kabz edip cerh-i mezbûra 
ve sirâyetine müte‘allika cemî‘ da‘vâdan mezbûr Hüseyin Beşe’yi ibrâ-i âmm-ı 
kātı‘ü’n-nizâ‘la ibrâ ve iskāt eyledim min ba‘d da‘vâ ve husûmetim kalmamışdır 
dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Hasan beşe b. Ali el-Mübâşir, Süleyman Beşe b. Osman, Mustafa 
Beşe b. Hüseyin, İbrahim Beşe b. Ahmed, Hasan Beşe b. Mehmed, Şaban b. Ali, 
Receb b. Osman, Mustafa b. Mehmed.

710 [124b-2] Ümmühâni bt. Yusuf ’un kendisi ve müvekkilleri adına 
menzilini Rukiye bt. İbrahim Paşa’ya satması
Husûs-ı âti’z-zikrin mahallinde ketb [ü] tahrîri için savb-ı şer‘den bi’t-taleb irsâl 
olunan Ebûbekir Efendi b. el-Hâc Abdülkerim mahmiye-i İstanbul’da Kâtib 
Şemseddin mahallesi sükkânından iken bundan akdem vefât eden Abdülkādir 
Ağa b. Mehmed’in zikri âtî menzile varıp zeyl-i kitâbda muharrerü’l-esâmî 
müslimîn huzûrlarında akd-i meclis-i şer‘-i şerîf eyledikde müteveffâ-yı mezbûr 
Abdülkādir Ağa’nın verâseti zevce-i metrûkesi Ümmühâni Hâtun bt. Yusuf ile 
sulbî kebîr oğlu olup Beç seferinde [esîr olan] Sâlih Ağa’ya ve âhar oğlu İbrahim 
Ağa’ya ve sulbiye kebîre kızı Emetullah ve Afîfe’ye münhasıra olup kable’l-kısme 
mezbûre Afîfe dahi fevt olup verâseti vâlidesi mezbûre Ümmühâni Hâtun ile 
karındaşları mezbûrûn Sâlih Ağa ve İbrahim Ağa ve Emetullah’a münhasıra 
ve tashîh-i mes’eleleri bi tarîki’l-münâsahati’ş-şer‘iyye iki yüz seksen sekiz se-
himden olup sihâm-ı mezbûreden (…) üç sehimi mezbûre Emetullah Hâtun’a 
isâbet eylediği şer‘an zâhir ve müte‘ayyin oldukdan sonra kendi tarafından 
asîl ve mezbûr Sâlih Ağa sefer-i mezbûre gider oldukda vekâlet-i mutlaka ile 
vekîl etmekle tarafından ber vech-i muharrer vekîl olduğu mahrûse-i Galata 
müzâfâtından İstinye nâhiyesine tâbi‘ Boğazkesen kal‘asında Arpa emîni ma-
hallesi imâmı olup kendi zâtını ârifân Mehmed Efendi b. Ali ve müezzin el-Hâc 
Osman b. Mehmed şehâdetleriyle şer‘an sâbit olan mezbûre Ümmühâni Hâtun 
asâleten ve vekâleten ve yine kendi tarafından asîl ve kız karındaşı mezbûre 
Emetullah Hâtun tarafından husûs-ı âti’z-zikre vekîl olduğu zât-ı mezbûreyi 
dahi ma‘rifet-i şer‘iyye ile ârifân mezbûr el-Hâc Osman b. Mehmed ve Mehmed 
Çelebi b. Abdurrahman şehâdetleriyle şer‘an sâbit olan merkūm İbrahim 
Ağa kezâlik asâleten ve vekâleten meclis-i ma‘kūd-ı mezbûrda, umdetü’l-
muhadderât zübdetü’l-muvakkarât sâhibetü hâze’l-kitâb Rukiye Hanım bt. el-
merhûm İbrahim Paşa’nın üveyi oğlu ve tarafından husûs-ı âti’z-zikri tasdîke 
sâbitü’l-vekâle vekîl olan umdetü’l-emâcid ve’l-ekârim Mustafa Bey b. el-vezîr 
Abdi Paşa mahzarında her biri ikrâr-ı tâm ve takrîr-i kelâm edip mûrisimiz 
müteveffâ-yı mezbûr Abdülkādir Ağa’nın ile’l-vefât ebniyesi silk-i mülküm-
de münselik ve arsası merhûm Mi‘mâr Sinan Ağa vakfından senede yedi yüz 
yirmi akçe mukāta‘a-i kadîme ile taht-ı tasarrufunda olup zikr olunan Kâtib 
Şemseddin mahallesinde vâki‘ bir tarafdan vakf-ı Sultan Süleyman Hân med-
resesi ve iki tarafdan vakf-ı mezbûrdan olan menzil ve dekâkîn ve bir tarafdan 
tarîk-i âm ile mahdûd dâhiliyyesi beş bâb fevkānî oda ve iki sofa ve bir kiler ve 
bir kenîf ve bir tahtânî kiler ve bir kebîr matbah ve bir hamam ve bir samanhâne 
ve bir tahtapûş ve tahtânî odayı müştemil menzilin ebniyesini bi cümleti’t-
tevâbi‘ ve’l-levâhık tarafeynden îcâb ve kabûlü hâvî bey‘-i bâtt-ı sahîh-i şer‘î 
ile asâleten ve vekâleten müvekkile-i mûmâ-ileyhâ Rukiye Hanım’a dört bin 
esedî guruşa bey‘ ve temlîk ve arsasını bâ ma‘rifet-i mütevellî meccânen ferâğ ve 
tefvîz edip ol dahi iştirâ ve temellük ve kabûl eyledikden sonra semen-i mezbûr 
dört bin guruşunu yedinden tamâmen ahz u kabz eyledik fîmâ ba‘d menzil-i 
mezbûrun (…) [ebniyesi] mûmâ-ileyhâ Rukiye Hanım’ın mülk-i müşterâsı ve 
arsası dâhil-i havza-i tasarrufu olmuşdur keyfe mâ yeşâ ve yahtâr mutasarrı-
fe olsun dediklerinde gıbbe’t-tasdîki’ş-şer‘î vâki‘ hâli Mevlânâ-yı mezbûr ma-
hallinde tahrîr ba‘dehû ma‘an ba‘s olunan Ahmed Beşe b. Abdullah ve Mehmed 
b. İdris ile meclis-i şer‘a gelip alâ vukū‘ihî inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Abdülbâkī Efendi b. Eyyûb, Mehmed Ağa b. Ali, Ömer Ağa b. Ali, 
Mustafa b. İbrahim, Receb Efendi [b.] Mehmed, Cafer Ağa [b]. Derviş.

711 [125a-1] Ümmühâni bt. Yusuf ’un kendisi ve müvekkilleri adına 
Ömer Bey b. Ebûbekir’e yaptığı menzil satışından tarafların 
anlaşarak vazgeçmeleri
Husûs-ı âti’z-zikrin mahallinde ketb [ü] tahrîri için savb-ı şer‘den irsâl olunan 
Ebûbekir Efendi b. el-Hâc Abdülkerim mahmiye-i İstanbul’da Kâtib Şemseddin 
mahallesi sükkânından iken bundan akdem vefât eden Abdülkādir Ağa 
b. Mehmed’in zikri âtî menzile varıp zeyl-i kitâbda muharrerü’l-esâmî müslimîn 
huzûrlarında akd-i meclis-i şer‘-i nebevî eyledikde mahmiye-i mezbûrede 
Voynuk Şucâ‘ mahallesi sükkânından Ömer Bey b. Ebûbekir tarafından husûs-ı 
âti’z-zikri ikrâra vekîl-i müsecceli olan Abdülbâkī Ağa b. Abdülganî meclis-i 
ma‘kūd-ı mezbûrda müteveffâ-yı mezbûr Abdülkādir Ağa’nın verâseti zevce-i 
metrûkesi Ümmühâni Hâtun ile sulbî kebîr oğlu olup Beç seferinde esir olan 
Sâlih Ağa’ya ve âhar oğlu İbrahim Ağa’ya ve sulbiye kebîre kızı Emetullah ve 
Afîfe’ye münhasıra olup kable’l-kısme mezbûre Afîfe dahi fevt olup verâseti 
vâlidesi mezbûre Ümmühâni Hâtun ile karındaşları mezbûrûn Sâlih Ağa ve 
İbrahim Ağa ve Emetullah’a münhasıra olduğu şer‘an zâhir ve müte‘ayyin ol-
dukdan sonra kendi tarafından asîl ve mezbûr Sâlih Ağa sefer-i mezbûra gi-
der oldukda vekâlet-i mutlaka ile vekîl etmekle tarafından ber vech-i mu-
harrer vekîl olduğu kendi zâtını dahi ârifân mahrûse-i Galata müzâfâtından 
İstinye nâhiyesine tâbi‘ Boğazkesen kal‘asında Arpa emîni mahallesi imâmı 
Mehmed Efendi b. Ali ve müezzin el-Hâc Osman b. Mehmed şehâdetleriyle 
şer‘an sâbit olan mezbûre Ümmühâni Hâtun ve yine kendi tarafından asîl ve 
kız karındaşı mezbûre Emetullah Hâtun tarafından husûs-ı âti’z-zikre vekîl ol-
duğu zât-ı mezbûreyi dahi ma‘rifet-i şer‘iyye ile ârifân mezbûr el-Hâc Osman 
b. Mehmed ve Mehmed Çelebi b. Abdurrahman şehâdetleriyle şer‘an sâbit olan 
merkūm İbrahim Ağa mahzarında bi’l-vekâle ikrâr-ı tâm ve takrîr-i kelâm edip 
mûrisimiz müteveffâ-yı mezbûrun ile’l-vefât ebniyesi mülk ve hakkı ve arsa-
sı merhûm Mi‘mâr Sinan Ağa vakfından mukāta‘a-i ma‘lûme ile taht-ı tasar-
rufunda olup zikr olunan Kâtib Şemseddin mahallesinde vâki‘ işbu bir taraf-
dan merhûm Sultan Süleyman Hân medresesi ve iki tarafdan vakf-ı mezbûrdan 
olan menzil ve dekâkîn ve bir tarafdan tarîk-i âm ile mahdûd hâriciyye ve 
dâhiliyye büyût-ı adîdeyi müştemil menzilin ebniyesi mezbûr İbrahim Ağa ve 
Ümmühâni Hâtun bundan akdem müvekkilim mezbûr Ömer Bey’e asâleten 
ve vekâleten üç bin beş yüz guruşa bey‘ ve teslîm ve kabz-ı semen ve arsasını 
meccânen ma‘rifet-i mütevellî ferâğ ve tefvîz edip ol dahi iştirâ ve tesellüm et-
mişidi hâlâ akd-i mezbûru beynlerinde bi’t-terâzî fesh ve ikāle edip müvekkilim 
mezbûr Ömer Bey’e def ‘ ve teslîm ol dahi ahz u kabz eyledi fîmâ ba‘d husûs-ı 
mezbûra müte‘allika her birinin âhar ile vechen mine’l-vücûh da‘vâ ve nizâ‘ı 
yoktur dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahallin-
de sebt [ü] tahrîr ve ma‘an irsâl olunan Ahmed Beşe b. Abdullah ve Mehmed 
b. İdris ile meclis-i şer‘a gelip alâ vukū‘ihî inhâ etmeğin mâ vaka‘a bi’t-taleb ketb 
olundu.
Fi’l-yevmi’s-sâlis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Şuhûd-ı sâbik[ūn].

712 [125a-2] Ömer Bey b. Ebûbekir’in Mimar Sinan Ağa Vakfı’ndan 
satın aldığı mülkü tarafların rızasıyla geri verdiği
Husûs-ı âti’z-zikrin mahallinde ketb [ü] tahrîri için savb-ı şer‘îden irsâl olu-
nan Ebûbekir Efendi b. el-Hâc Abdülkerim mahmiye-i İstanbul’da Kâtib 
Şemseddin mahallesi sükkânından iken bundan akdem vefât eden Abdülkādir 
Ağa b. Mehmed’in menziline varıp zeyl-i kitâbda muharrerü’l-esâmî müslimîn 
huzûrlarında akd-i meclis-i şer‘-i şerîf eyledikde mahmiye-i mezbûrede Voynuk 
Şucâ‘ mahallesi sükkânından Ömer Bey b. Ebûbekir tarafından husûs-ı âti’z-
zikri ikrâra vekîl-i müsecceli olan Abdülbâkī Ağa b. Abdülganî meclis-i ma‘kūd-ı 
mezbûrda, merhûm Mi‘mâr Sinan Ağa vakfına evlâdiyyet üzre mütevellî olan 
umdetü’l-emâcid ve’l-ekârim sâhib-i hâze’l-kitâb Mahmud Bey b. el-merhûm 
Ahmed Paşa tarafından husûs-ı âti’z-zikre vekîl-i sâbitü’l-vekâlesi olan Mustafa 
Çelebi b. İbrahim mahzarında bi’l-vekâle ikrâr-ı tâm ve takrîr-i kelâm edip 
müteveffâ-yı mezbûr Abdülkādir Ağa’nın ile’l-vefât ebniyesi mülk ve hakkı ve 
arsası vakf-ı mezbûrdan mukāta‘a-i ma‘lûme ile taht-ı tasarrufunda olup zikri 
mürûr eden Kâtib Şemseddin mahallesinde vâki‘ ma‘lûmü’l-hudûd işbu men-
zilin ebniyesini müteveffâ-yı mezbûrun veresesi semen-i ma‘lûm ve makbûza 
müvekkilim mezbûr Ömer Bey’e bey‘ ve teslîm ve arsasını meccânen ferâğ ey-
lediklerinde müvekkilim mezbûr Ömer Bey semen nâmıyla mütevellî-i mûmâ-
ileyh Mahmud Bey’e beş yüz guruş def ‘ ve teslîm ol dahi ahz u kabz etmiş-
di. [125b] Hâlâ akd-i mezbûru beynlerinde fesh ve ikāle ve arsa-i mezbûreler 
yine verese-i mezbûreden ferâğ ve tefvîz etmekle müvekkil-i mezbûr Ömer Bey 
dahi mütevellî-i mezbûra ber vech-i muharrer müdde‘â olan meblağ-ı mezbûr 
beş yüz guruşunu vekîl-i mezbûr Mustafa yedinden tamâmen ahz u kabz edip 
meblağ-ı mezbûrdan bir akçe bâkī kalmadı dedikde gıbbe’t-tasdîki’ş-şer‘î mâ 
vâki‘ hâli mezbûr Ebûbekir Efendi mahallinde tahrîr ve ba‘dehû ma‘an ba‘s 
olunan Ahmed Beşe b. Abdullah ve Mehmed b. İdris ile meclis-i şer‘a gelip alâ 
vukū‘ihî inhâ etmeğin mâ vaka‘a bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: ( ). [Şuhûd-ı sâbikūn].

713 [125b-1] Hacı Hüseyin Ağa’nın çiftliğinin vârislerince Hasan Çelebi 
b. Abdurrahman’a satılması
Vilâyet-i Anadolu’da Kangırı sancağından Milan kazâsına tâbi‘ Dalkoz nâm 
karye ahâlîsinden olup bin doksan altı senesinde küçük sakabaşı iken hacc-ı 
şerîf avdetinde Bedr-i Hüseynî? nâm mevzi‘de vefât eden el-Hâc Hüseyin Ağa 
b. Mustafa b. Hüseyin’in verâseti li ebeveyn kız karındaşları Hatice ve Döndü ve 
li üm kız karındaşları Âsiye ve Fâtıma nâm hâtunlara münhasıra olduğu şer‘an 
mütehakkik oldukdan sonra mezbûre Hatice asâleten ve merkūme Fâtıma’nın 
vekîl-i sâbitü’l-vekâlesi olmağla ve merkūme Âsiye tarafından dahi husûs-ı âti’l-
beyâna vekîl olduğu zâtı ma‘rifet-i şer‘iyye ile ârifân Ramazan Beşe b. İbrahim ve 
Ahmed Beşe b. Hüseyin şehâdetleri [ile] sâbite olan Ömer b. Halil ve merkūme 
Döndü tarafından dahi vekîl olduğu şâhidân-ı mezbûrân şehâdetleriyle sâbit 
olan Murad b. Mahmud nâm kimesnelerden her biri vekâleten meclis-i şer‘-i 
hatîr-i lâzımü’t-tevkīrde bâ‘isü hâze’l-kitâb Hasan Çelebi b. Abdurrahman nâm 
kimesne mahzarında her biri ikrâr ve takrîr-i kelâm edip müteveffâ-yı mezbûrun 
terekesinden olup medîne-i Şâm-ı dârü’s-selâm’da Eşrefiyye nâm karyede vâki‘ 
yedimizde olan hüccet-i şer‘iyye nâtıka olduğu üzre müteveffâ-yı mezbûr zâtı 
ile tahdîd ve tavsîfden müstağnî çiftlik ta‘bîr olunur büyût-ı adîde ve hadîka ve 
besâtîni müştemil olan emlâki bi’l-irsi’ş-şer‘î mezbûrâna intikāl etmekle hâlâ 
mezbûrân Hatice ve Döndü ve Âsiye ve Fâtıma her biri zikr olunan çiftliği cemî‘ 
tevâbi‘ ve levâhıkı ve âmme-i hukūk ve merâfıkı ile merkūm Hasan Çelebi’ye bi 
safkatin vâhidetin tarafeynden îcâb ve kabûlü hâvî şurût-ı müfsideden ârî bey‘-i 
kat‘î ile bin iki yüz esedî guruşa bey‘ ol dahi ber vech-i muharrer iştirâ ve kabûl 
eylediğinden sonra semeni olan meblağ-ı mezbûrun beş yüz guruşunu mezbûr 
Hasan Çelebi’nin müteveffâ-yı mezbûr zimmetinde deyni olan beş yüz guruşa 
her biri takās, ol dahi mukāssa ve kabûl edip bâkī yedi yüz guruşunu mezbûr 
Hasan Çelebi’den bi’t-tamâm ahz u kabz edip mârrü’z-zikr çiftliği tahliyyeten 
kabza taslît eyledi ba‘de’l-yevm sâlifü’z-zikr çiftlik cemî‘ müştemilâtıyla mezbûr 
Hasan Çelebi’nin mülk-i müşterâsıdır keyfe mâ yeşâ mutasarrıf olsun dedikle-
rinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene seb‘a ve tis‘în ve 
elf.
Şuhûdü’l-hâl: Ramazan Beşe b. İbrahim, Ahmed Beşe [b.] Hüseyin, Mustafa Ağa 
Ser-muhzır, Ali b. Bâli.

714 [125b-2] Mehmed Beşe b. Receb’in menzil ve arazilerini yeğeni 
Receb b. Mustafa’ya hibe etmesi
Vilâyet-i Anadolu’da Kastamonu sancağında Küre-i Nühâs kazâsına tâbi‘ Gölcük 
nâm karye ahâlîsinden olup elli ikinci ağa bölüğüne mahsûs oda yoldaşlarından 
olmağla hâlâ odasında sâkin olan Mehmed Beşe b. Receb meclis-i şer‘-i şerîf-i 
enverde li ebeveyn karındaşı oğlu işbu bâ‘isü’l-kitâb Receb b. Mustafa mahza-
rında ikrâr ve takrîr-i kelâm edip karye-i mezbûrede vâki‘ lede’l-ahâlî ve’l-cîrân 
ma‘lûmü’l-hudûd mülk menzilimi ve anbarı ve içinde mevcûd adedi beynimiz-
de ma‘lûm devâb ve hayvânât ve sâir esâs-ı beyt ve âlât-ı hırâset ve zirâ‘ati bi 
cümleti’t-tevâbi‘ ve’l-levâhık [126a] mezbûr Receb’e seksen guruşa bi safkatin 
vâhidetin bey‘ ve temlîk ve karye-i mezbûre sınırı dâhilinde mevâzi‘-i adîde[de] 
vâki‘ ma‘lûmü’l-hudûd ve’l-kıta‘ arâzi-i müte‘addidemi sâhib-i arz ma‘rifetiyle 
meccânen ferâğ ve tefvîz ol dahi iştirâ ve tesellüm ve tefevvüz ve kabûl etti-
ğinden sonra semen-i mezbûru Receb’e hibe-i sahîha ile hibe ve temlîk ol dahi 
meclis-i hibede ittihâb ve kabûl edip mebî‘ât-ı mezbûre ve arâzi-i mezkûremi 
mahallinde kabz ve tasarrufa mezbûr Receb’i taslît eyledim min ba‘d mebî‘ât-ı 
mezkûre merkūm Receb’in emlâk-i müşterâtı ve arâzi-i merkūme havza-i ta-
sarrufu olmuşdur benim aslâ alâka ve medhalim kalmamışdır dedikde gıbbe’t-
tasdîki’l-vicâhî mâ vaka‘a bi’t-taleb ketb olundu.
Fi’l-yevmi’l-hâmis min Şevvâli’l-mükerrem [li sene seb‘a ve tis‘în ve elf.]
Şuhûdü’l-hâl: Hasan Çelebi b. Hüseyin, İbrahim b. Musli, Ahmed Beşe 
b. Mehmed. Ali Beşe b. Mehmed, Mehmed Beşe b. Musli.







715 [126a-1] Hayrünnisâ bt. Hacı Mehmed’in menzilini Abdullah 
Efendi b. Resul Efendi’ye satması
Husûs-ı âti’l-beyânın mahallinde ketb u tahrîri iltimâs olunmağın savb-ı şer‘-i 
şerîfden Mevlânâ es-Seyyid İsmail Efendi b. es-Seyyid İsmail irsâl olunup ol 
dahi mahmiye-i İstanbul’da Edirnekapısı dâhilinde Hatice Sultan mahallesin-
de mefharü’l-müderrisînü’l-kirâm es-Seyyid Mehmed Efendi’nin menziline va-
rıp zeyl-i rakīmde mastûrü’l-esâmî olan müslimîn huzûrunda akd-i meclis-i 
şer‘-i mübîn eyledikde mahalle-i mezbûrede sâkine iken bundan akdem vefât 
eden Ayşe bt. [Ahmed] Ağa b. Mahmud nâm hâtunun babası mezbûr Ahmed 
Ağa’nın li ebeveyn kız karındaşı Fâtıma nâm hâtunun sadriye kızı ve zî-rahm 
cihetinden vârisesi olup zâtını ma‘rifet-i şer‘iyye ile ârifân olan es-Seyyid 
Mehmed Çelebi b. es-Seyyid Cafer Efendi ve Mehmed b. Receb nâm kimes-
neler ta‘rîfleriyle mu‘arrefe olan Hayrünnisâ bt. el-Hâc Mehmed nâm hâtun 
meclis-i ma‘kūd-ı merkūmda işbu sâhibü’l-kitâb kıdvetü’l-müderrisînü’l-kirâm 
Abdullah Efendi b. Resul Efendi mahzarında ikrâr-ı tâm ve takrîr-i kelâm edip 
mûrisem müteveffât-ı mezbûre Ayşe Hâtun’un ile’l-vefât yedinde mülkü olup 
ba‘de vefâtihâ irs-i şer‘le bana intikāl edip mahalle-i mezbûrede vâki‘ bir taraf-
dan âhar mülk-i mevrûsum olan menzil ve bir tarafdan ba‘zan müşterî-i mezbûr 
Abdullah Bey mülkü ve ba‘zan yine mülk-i mevrûsum olan menzil ve bir taraf-
dan kâtib Mehmed Efendi bahçesi ve bir tarafdan tarîk-i âm ile mahdûd iki bâb 
fevkānî oda ve bir sofa ve bir dehliz ve bir harâbe tahtapûş ve bir harâbe mat-
bah ve bir asma kiler odası ve bir dut ve bir incir ve bir asma ağaçlarını muhtevî 
cüneyneyi müştemil menzilimi bi cümleti’t-tevâbi‘ ve’l-levâhık mûmâ-ileyh 
Abdullah Efendi’ye tarafeynden îcâb ve kabûlü hâvî [ve] şurût-ı müfsideden 
ârî bey‘-i kat‘î ile iki yüz yirmi guruşa bey‘ ve teslîm ol dahi ber vech-i muhar-
rer iştirâ ve tesellüm ve kabz ve kabûl eylediğinden sonra semeni olan meblağ-ı 
mezbûr iki yüz yirmi guruşu mûmâ-ileyh Abdullah Efendi işbu meclis-i 
ma‘kūd-ı merkūmda bana edâ ve teslîm ben dahi yedinden bi’t-tamâm ahz u 
kabz eyledim ba‘de’l-yevm menzil-i mahdûd-ı mezbûr mûmâ-ileyh Abdullah 
Efendi’nin mülk-i müşterâsıdır keyfe mâ yeşâ ve yahtâr mutasarrıf olsun dedik-
de gıbbe’t-tasdîki’ş-şer‘î husûs-ı mezbûru Mevlânâ-yı mezbûr mahallinde tahrîr 
ve ma‘an ba‘s olunan Resul b. Musli ile meclis-i şer‘a gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mefharü’l-müderrisînü’l-kirâm es-Seyyid Mehmed Efendi, 
umdetü’l-kuzât Ali Efendi b. Abdülmümin, fahrü’l-kuzât Musa Efendi, Mehmed 
Ali Efendi b. Mustafa Efendi, Mehmed Efendi b. Mahmud, es-Seyyid Mehmed 
Çelebi b. es-Seyyid Cafer, Mehmed b. Receb, Süleyman b. Halil.







716 [126b-1] İpek tâcirlerinden mükerrer vergi alınmaması
Medîne-i Tokat’da ham harîr iştirâ ve İstanbul’a bey‘ eden tüccârdan ashâbü 
hâzihi’l-vesîka Solak el-Hâc Mehmed b. Veli ve Hamza b. el-Hâc İbrahim ve el-
Hâc Süleyman b. el-Hâc Bâli ve Mehmed b. Ali ve Halil Efendi b. Mehmed ve 
el-Hâc İbrahim b. Ali ve el-Hâc Hasan b. Mustafa ve iştirâ-i harîr eden tâifeden 
Kör el-Kefevî? Mehmed b. İshak ve Hüseyin b. İbrahim ve Mehmed b. Receb 
ve Abdullah Çelebi b. Hasan ve el-Hâc Kenan b. Abdullah ve el-Hâc Sâlih 
b. Süleyman nâm kimesneler ile tâife-i mezbûre yahudilerinden İsrail v. İlifne ve 
Arslan v. Sebab ve Yahuda v. Yako ve ( ) veled-i Beşream ve Abraham v. İsak ve 
Samarya ve Ellez ve sâirleri meclis-i şer‘-i şerîf-i enver ve mahfil-i dîn-i münîf-i 
ezherde hâlâ mîzân-ı harîr emîni olan el-Hâc Osman Ağa muvâcehesinde her 
biri takrîr-i kelâm edip kadîmü’l-eyyâmdan bizim ve sâir tüccârın Tokat’dan 
iştirâ eyledikleri ham harîri Tokat mîzân-ı harîrinde vezn ettir deyû mîzân-ı 
harîr ümenâsı taraflarından kabza me’mûr olan Tokat voyvodalarına mîrî 
rüsûmunu edâdan sonra deste bükündüp bey‘ için Âsitâne-i sa‘âdet’e getirdik-
lerinde gümrük emînlerine gümrüğünü edâ edip bey‘ ve şirâ oluna gelmişi-
ken mezkûr el-Hâc Osman Ağa kadîme muhâlif gönderdiği deste için mîzân 
vaz‘ ve bir resm dahi alırım deyû resm-i âhar talebiyle rencîdeden hâlî ol-
mamağla arz-ı hâl olunup taraf-ı aliyyeden muhâsebe defterlerine mürâca‘at 
olundukda Tokat’da vâki‘ mîzân-ı harîr mukāta‘asının malı otuz iki bin guruş 
olup gelen harîrin batmanından beş rub‘ riyâlî guruş resm-i mîzân ve deste 
yükünden üç riyâlî guruş yasakiyye? ve İstanbul’da dahi gümrüğü alınıp bun-
dan tecâvüz olunmamak üzre mastûr ve mukayyed bulunmağla kadîmden bâ 
fermân-ı âlî alınagelen resm-i mîrî ve yerinde gümrüğü alındıkdan sonra hilâf-ı 
inhâ ile aldığı emr-i şerîf mûcebince ziyâde talebiyle rencîdeden men‘ olun-
muşiken yine de mezkûr el-Hâc Osman ziyâde resm talebiyle bizi rencîdeden 
hâlî değildir husûs-ı mezbûr kendiden suâl olunup yedimizde verdiği evâmir-i 
şerîfe mûcebince bî-vech ta‘arruzdan men‘ olunması matlûbumuz deyû tuğrâ-
yı garrâ-yı sultânî ile mücellâ müte‘addid evâmir-i şerîfe ibrâz edip merkūm 
el-Hâc Osman Ağa muvâcehesinde feth ve kırâat olundukda Tokat ham harîr 
iştirâ eden tüccâr tâifesi iştirâ eyledikleri harîri Tokat mîzân-ı harîrinde vezn 
ettirip mîrî rüsûmunu edâ ettikden sonra deste bükündüp füruht için Âsitâne-i 
sa‘âdet’e getirdiklerinde kadîmü’l-eyyâmdan bu âna gelince birinde dahi güm-
rük emînlerine gümrüğün verip füruhtda aslâ bir tarîkle ta‘arruz oluna gelme-
mişiken hâlâ Âsitâne’de dahi deste için bir mîzân vaz‘ ve bir resm-i mîzân dahi 
almak hilâf-ı inhâ fermân sâdır olmağla tâife-i mezkûreye ziyâde gadr ve zarar 
olmağla Tokat mîzân-ı harîrinde vezn ve resm-i mîrîsi alınan desteden tekrâr 
bundan resm alınmaya deyû mastûr ve musarrah bulunup ve mezkûr el-Hâc 
Osman Ağa dahi bu âna gelince sâir ümenâ ve kendi bundan bir resm dahi alına 
gelmiş olmamağla alınmadığını ikrâr etmeğin ber mûceb-i emr-i şerîf-i âlîşân 
tâife-i mezkûreyi resm-i âhar talebiyle rencîde etmemek üzre merkūm el-Hâc 
Osman Ağa’ya cânib-i şer‘-i şerîfden tenbîh olunup işbu vesîka bi’t-taleb ketb 
olundu.
Fî evâhiri şehri Ramazâni’l-mübârek li sene seb‘a ve tis‘în [ve elf].
Şuhûdü’l-hâl: Mustafa Çelebi b. Abdurrahman, Mustafa Çelebi b. el-Hâc 
Ahmed, İbrahim Çelebi b. Ahmed, Mehmed Efendi b. Mustafa, Mehmed Efendi 
b. Muhyi[ddin], Mehmed b. İdris, İbrahim Çelebi b. Ahmed, Ebûbekir b. Abdi.

717 [127a-1] İbrahim Çelebi b. Hacı Musa’nın menzilini Hatice 
bt. Mehmed ile kızına satması
Mahmiye-i İstanbul’da Unkapanı mevâzi‘inde Yavuzer mahallesinde sâkin 
İbrahim Çelebi b. el-Hâc Musa meclis-i şer‘de işbu bâ‘iseteyi’l-kitâb Hatice 
bt. Mehmed ve sadriye kebîre kızı Râbia bt. Hüseyin nâm hâtunlar tarafın-
dan husûs-ı âti’z-zikri tasdîke vekîli olduğu mezbûretânın zâtlarını ârifân olan 
Müezzin Mehmed Efendi b. Mehmed ve Musa Beşe b. Mustafa şehâdetleriyle 
şer‘an sâbit olan Hüseyin Çelebi b. Süleyman mahzarında ikrâr-ı tâm ve takrîr-i 
kelâm edip arsasının senede el-Hâc Mahmud Efendi vakfına yüz seksen akçe 
mukāta‘a-i kadîmesi olup ebniye[si] mülk ve hakkım olup mahalle-i mezbûrede 
vâki‘ bir tarafdan Musa Beşe menzili ve bir tarafdan Mehmed Beşe menzili ve 
bir tarafdan Hoca Rahime Hâtun menzili ve bir tarafdan tarîk-i âm ile mahdûd 
fevkānî iki bâb oda ve tahtânî bir bâb oda ve sofa ve bir su kuyusu ve bir mikdâr 
havluyu müştemil menzilimi cümle-i tevâbi‘ ve levâhıkı ile tarafeynden îcâb ve 
kabûlü hâvî bey‘-i kat‘î ile mezbûretân Hatice Hâtun ve Râbia Hâtun’a üç yüz 
altmış beş esedî guruşa bey‘ ve teslîm anlar dahi menzil-i mezbûru iştirâk-i se-
viy üzre iştirâ ve tesellüm ve kabûl ettiklerinden sonra semeni olan meblağ-ı 
mezbûr üç yüz altmış beş guruşa bana def ‘ ve teslîm ben dahi yedlerinden 
tamâmen ahz u kabz eyledim ba‘de’l-yevm menzil-i mezkûr mezbûretân Hatice 
Hâtun ve Râbia Hâtun’un ale’l-iştirâki’s-seviy mülk-i müşterâları olmuşdur be-
nim alâkam kalmadı diledikleri gibi tasarruf etsinler dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Osman b. el-Hâc Sefer, el-Hâc Ebûbekir b. Ömer Efendi, 
Abdi Çelebi b. Osman, Abdullah b. İsmail, Kösec Ali Beşe b. Yusuf, Süleyman 
Beşe [b.] Hüseyin, el-Hâc Sâlih b. Nasuh.







718 [127a-2] Koni Reis v. Hristo’nun Ali Bey b. Mehmed’de 
alacağı olduğu
Mahmiye-i İstanbul’da Çakır Ağa mahallesinde sâkin sefîne reislerinden işbu 
râfi‘ü’l-vesîka Koni Reis v. Hristo nâm zimmî meclis-i şer‘-i şerîf-i enverde 
Üsküdar kazâsında vâki‘ hâssa mandıra ahâlîsinden Ali Bey b. Mehmed mahza-
rında üzerine da‘vâ ve takrîr-i kelâm edip işbu hâzır bi’l-meclis Dimo v. Esteryo 
nâm zimmî zimmetinde yedinden müşterâ ve makbûz re’si beynimizde ma‘lûm 
koyun bahâsından dört yüz elli esedî guruş hakkım olup merkūm Dimo’nun 
dahi cihet-i mezbûreden mezbûr Ali Bey zimmetinde üç yüz kırk üç buçuk gu-
ruş hakkı olmağla mezbûr Dimo meblağ-ı merkūm üç yüz kırk üç buçuk gu-
ruş ile beni merkūm Ali Bey üzerine üçümüz bir meclisde iken havâle-i sahîha-i 
şer‘iyye havâle ve her birimiz dahi havâle-i mezbûreyi kabûl eylediğimizden 
sonra meblağ-ı mezbûrun altmış guruşunu mine’l-havâle mezbûr Ali Bey’den 
ahz u kabz edip bâkī iki yüz seksen üç buçuk guruşu dahi taleb eylediğim-
de bana edâdan imtinâ‘ eder suâl olunup alıverilmesi matlûbumdur dedik-
de gıbbe’s-suâl mezbûr Ali Bey cevâbında fi’l-hakīka kaziyye vech-i muharrer 
üzre olup mezbûr Dimo zimmetimde cihet-i mezkûreden hakkı olan meblağ-ı 
merkūm üç yüz kırk üç buçuk guruş ile müdde‘î-i mezbûru benim üzerime 
havâle ve her birimiz dahi ba‘de’l-kabûl meblağ-ı mezbûrun altmış guruşunu 
kabzına mu‘terif olduğu vech üzre kendiye edâ ve bâkī iki yüz seksen üç buçuk 
guruşu elân zimmetimde lâzımü’l-edâ deynimdir deyû tav‘an ikrâr ve i‘tirâf et-
meğin mûcebince meblağ-ı merkūm iki yüz seksen üç buçuk guruşu müdde‘î-i 
mezbûre edâya merkūm Ali Bey’e tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ min Şevvâl li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Hüseyin Çelebi b. Mehmed, Ahmed 
Beşe b. Abdullah, Mehmed Çelebi b. İdris.

719 [127a-3] Meldon v. Minas’ın Tanaş v. İstati’ye verdiği rüşveti 
geri alacağı
Mahmiye-i İstanbul’da Ali Paşa-yı Atîk mahallesi sükkânından işbu râfi‘ü’l-
vesîka Meldon v. Minas nâm zimmî meclis-i şer‘-i şerîf-i enverde mahmiye-i 
mezbûrede Mahmud Paşa hanında sâkin (…) [Kürkçü] Tanaş v. İstati nâm 
zimmî muvâcehesinde üzerine da‘vâ ve takrîr-i kelâm edip mezbûr Tanaş 
Kürkçübaşı Mehmed Çelebi’nin etbâ‘ından olmağla gāib ani’l-meclis Karabet 
nâm zimmînin üzerine Ermeni patrikliğini ettirmek için harc-ı mu‘tâdeden 
mâ‘adâ mezbûr Tanaş’a bi tarîki’r-rüşve beş yüz guruş teslîm ol dahi ahz u 
kabz ve mesârifine sarfla istihlâk etmekle hâlâ suâl olunup meblağ-ı merkūm 
beş yüz guruşu [127b] bana red ve teslîme mezbûr Tanaş’a tenbîh olunmak 
matlûbumdur dedikde gıbbe’s-suâl mezbûr Tanaş cevâbında fi’l-hakīka ben 
mezbûr Mehmed Çelebi’nin etbâ‘ından olmağla husûs-ı mezbûr için harc-ı 
mu‘tâdeden mâ‘adâ bana beş yüz guruş teslîm ben dahi tesellüm ve kabz etmiş-
dim lâkin müdde‘î-i mezbûr meblağ-ı merkūmu husûs-ı mezbûr için mezkûr 
Mehmed Çelebi’ye teslîm için bana vermekle ben dahi emrine binâen mezbûr 
Mehmed Çelebi’ye teslîm etmişimdir deyû def ‘a mütesaddî olup lâkin mezbûr 
Tanaş merkūm Mehmed Çelebi’nin etbâ‘ından olmağla def ‘-i mezbûru sahîh ol-
mamağın mûcebince meblağ-ı mezbûr beş yüz guruşu müdde‘î-i merkūma red 
ve teslîme mezbûr Tanaş’a tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Mehmed Çelebi b. Ahmed, İbrahim Çelebi b. Ahmed, Mehmed 
Çelebi b. Ahmed, Mehmed Çelebi b. İdris.

720 [127b-1] Mustafa b. Abdülkadir’in tedavisinde gözünü kör eden 
Mosi v. Avraham ile sulh olması
Vilâyet-i Rumeli’nde Tatar Pazarcığı nâm kasaba ahâlîsinden olup hâlâ mahmiye-i 
İstanbul’da Mahmud Paşa hanında müsâfiren sâkin Mustafa b. Abdülkādir nâm 
kimesne meclis-i şer‘-i şerîf-i enver ve mahfil-i dîn-i münîf-i ezherde Bursa 
mahallâtından Kuruçeşme mahallesi sâkinlerinden olup kezâlik müsâfiren 
mahrûse-i Galata’ya tâbi‘ Yeniköy’de sâkin işbu bâ‘isü’l-vesîka Mosi v. Avraham 
nâm yahudi muvâcehesinde bi tav‘ihî ikrâr ve takrîr-i kelâm edip bundan ak-
dem işbu sağ gözümde bir mikdâr illet olmağla mezbûr Mosi ben kehhâlim deyû 
târih-i kitâbdan dört ay mukaddem gözüme ilâc ederken mu‘tâda muhâlif gözü-
me şiş sokup hâlâ müşâhede olduğu üzre bi’l-külliye basar ve münakını? itlâf et-
mişidi hâlâ ber vech-i mübeyyen helâk olan işbu sağ gözümün diyetini mezbûr 
Mosi’den taleb ve da‘vâ eylediğimde beynimizde münâza‘ât-ı kesîre vukū‘undan 
sonra muslihûn tavassut edip mezbûr Mosi benimle yetmiş beş esedî guruş üze-
rine sulh oldukda ben dahi sulh-i mezbûru kabûl ve bedel-i sulh olan meblağ-ı 
mezbûr yetmiş beş guruşu yedinden tamâmen ahz u kabz eylediğimden sonra 
husûs-ı mezbûra müte‘allika âmme-i da‘vâdan mezbûr Mosi’nin zimmeti ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Çavuş b. İbrahim, Halil Ağa b. İbrahim, Mehmed Ağa 
b. Hasan, el-Hâc Mehmed Ağa b. ( ), Mehmed Çelebi b. Ahmed.







721 [127b-2] Rukiye bt. Abdullah’ın alacaklı olduğunu ispat edememesi
Mahmiye-i İstanbul’da İbrahim Paşa hamamı kurbunda sâkine Rukiye 
bt. Abdullah nâm hâtun tarafından husûs-ı âti’l-beyâna vekîl olup zât-ı 
mezbûreyi ma‘rifet-i şer‘iyye ile ârifân olan Mustafa b. Hüseyin ve Ömer Efendi 
b. İshak şehâdetleriyle şer‘an vekâleti sâbite olan Süleyman b. Said nâm kimes-
ne meclis-i şer‘-i şerîf-i enverde işbu bâ‘isü’l-vesîka Mehmed b. Mehmed mah-
zarında bi’l-vekâle üzerine da‘vâ ve takrîr-i kelâm edip müvekkilem mezbûre 
Rukiye mukaddemâ mezbûr Mehmed’e yirmi Frenk altını ikrâz ve teslîm ol 
dahi iktirâz ve kabz etmişidi hâlâ suâl olunup meblağ-ı mezbûrun alıverilme-
si matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsına beyyine taleb olundukda ityân-ı beyyineden izhâr-ı acz ve istihlâf 
edicek müvekkile-i mezbûre Rukiye’den yirmi Frenk altın istikrâz ve kabz et-
meyip ol vechile meblağ-ı mezbûru merkūmeye edâ lâzım gelmediğine mezbûr 
Mehmed’e yemîn teklîf olundukda ol dahi hasbe’l-mes’ûl yemîn billâhi te‘âlâ et-
meğin mûcebiyle vekîl-i mezbûr bî-vech mu‘ârazadan men‘ olunup mâ vaka‘a 
bi’t-taleb ketb olundu.
Fî evâhiri şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed b. Ahmed, Mustafa Çelebi b. Ahmed, İbrahim Çelebi 
b. Ahmed, Mehmed b. Mahmud ve gayruhüm.

722 [128a-1] Ekmekçi Bedros v. İsak’ın Kosta v. Kazar’da alacağı olduğu
Ekmekçi tâifesinden olup mahmiye-i İstanbul’da vâki‘ Balçık fırını ustası olan işbu 
bâ‘isü’l-vesîka Bedros v. İsak nâm Ermeni meclis-i şer‘-i şerîf-i enverde sayıcısı? 
olan Kosta v. Kazar nâm zimmî muvâcehesinde üzerine da‘vâ ve takrîr-i kelâm 
edip mezbûr Kosta zimmetinde bi’d-defe‘ât bey‘ ve semenini kendi mesârifine 
sarfla istihlâk eylediği ekmek bahâsından ba‘de küllî hesâb on bin akçe hakkım 
müctemi‘ olmağla hâlâ mezbûr Kosta’ya suâl olunup meblağ-ı mezbûr on bin 
akçeyi bana edâ ve teslîme mezbûr Kosta’ya tenbîh olunmak matlûbumdur de-
dikde gıbbe’s-suâl mezbûr Kosta cevâbında kaziyye vech-i muharrer üzre olup 
meblağ-ı mezbûr on bin akçe cihet-i mezbûreden zimmetinde müctemi‘ olup 
müdde‘î-i mezbûra vâcibü’l-edâ deyni olduğunu bi tav‘ihî ikrâr ve i‘tirâf etme-
ğin mûcebince meblağ-ı mezbûr on bin akçeyi müdde‘î-i mezbûra edâ ve teslîme 
mezbûr Kosta’ya ba‘de’t-tenbîh mâ vaka‘a bi’t-taleb ve’l-ibtigā ketb ve imlâ olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Çelebi b. Ahmed, İsmail b. Mustafa, Hüseyin b. Mustafa, 
Mehmed Çelebi b. İdris.







723 [128a-2] Ali Ağa b. İvaz’ın mukātaalı menzilini Ahmed Çelebi 
b. Hacı Durmuş’a satması
Mahmiye-i İstanbul’da Kızılminâre mahallesinde sâkin Dergâh-ı âlî yeniçeri-
lerinin çavuşlarından fahrü’l-eşbâh Ali Ağa b. İvaz meclis-i şer‘-i şerîf-i enver-
de birâderi dâmâdı işbu bâ‘isü’l-kitâb Ahmed Çelebi b. el-Hâc Durmuş mah-
zarında ikrâr ve takrîr-i kelâm edip akd-i âtî sudûruna değin yedimde mülk 
ve hakkım olup mahmiye-i mezbûrede Unkapanıkapısı dâhilinde İbn Merras? 
mahallesinde vâki‘ arsası senede mahalle-i mezbûre müezzinine iki yüz akçe 
mukāta‘a-i kadîme ile taht-ı tasarrufumda olup ve ebniyesi mülküm olan bir 
tarafdan ba‘zan Fâtıma Hâtun tasarrufunda olan menzil ve ba‘zan müezzi-
ne meşrûta vakıf menzil ve bir tarafdan ba‘zan Abdülkādir Efendi menzili ve 
ba‘zan Şaban Çelebi veresesi tasarruflarında olan menzil ve bir tarafdan tarîk-i 
hâs ve bir tarafdan tarîk-i âm ile [mahdûd] bir bâb fevkānî kebîr oda ve bir bâb 
tahtânî sagīr oda ve kenîf ve yine karşı be karşı fevkānî iki oda ve ortalarında 
bir tahtapûş ve dehliz ve tahtânî bir matbah ve zîr-i zemînde kârgîr bir kuyu 
mahzen ve bir kenîf ve bir mikdâr cüneyne ve bir su kuyusunu müştemil men-
zilimin ebniye-i mezkûresini bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık bey‘-i bâtt-ı kat‘î ile merkūm Ahmed Çelebi’ye beş yüz esedî guru-
şa bey‘ ve temlîk ve teslîm ve arsa-i mezbûresini mütevellîsi izniyle meccânen 
ferâğ ve tefvîz ol dahi iştirâ ve tesellüm ve tefevvüz ve kabûl ettiğinden sonra 
semeni olan meblağ-ı mezbûr beş yüz esedî guruşu yedinden tamâmen ahz u 
kabz eyledim min ba‘de vechen mine’l-vücûh menzil-i mezbûrda alâka ve med-
halim kalmayıp ebniyesi merkūm Ahmed Çelebi’nin mülk-i müşterâsı ve arsa-
sı hakk-ı müfevvezi olmuşdur dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Hüseyin Çelebi b. Üveys, Süleyman Beşe b. Ramazan, Veli 
Bey b. İbrahim, el-Hâc Hasan b. Receb, Abdülkādir Efendi el-İmâm, Ahmed 
Efendi b. Mustafa el-Müezzin, Mehmed Çelebi b. Şaban, el-Hâc İsmail [b.] Hacı 
Ömer, Ahmed Beşe b. Abdullah, el-Hâc Mustafa b. Maden.

724 [128a-3] Rahime Hanım’ın Ali Çelebi b. Abdullah’ta alacağı olduğu
Mahmiye-i İstanbul’da Suhte Sinan mahallesi sâkinelerinden Rahime bt. ( ) 
nâm hanım tarafından husûs-ı âti’l-beyâna vekîl olduğu zât-ı mezbûreyi 
ma‘rifet-i şer‘iyye ile ârifân Ahmed Çelebi b. Hasan ve Yusuf [b.] Abdullah 
nâm kimesneler şehâdetleriyle şer‘an sâbit olan Yusuf Ağa b. Abdullah nâm ki-
mesne meclis-i şer‘-i şerîf-i enverde sâbıkan Bağdad-ı behişt-âbâd vâlisi olan 
İbrahim Paşa’nın hâlâ çiftlik kethüdâsı olan Ali Çelebi b. Abdullah mahzarında 
üzerine bi’l-vekâle da‘vâ ve takrîr-i kelâm edip müvekkile-i mezbûre Rahime 
Hanım’ın mezbûr Ali Çelebi zimmetinde cihet-i karz-ı şer‘îden yüz yirmi 
esedî guruş hakkı olmağla hâlâ suâl olunup meblağ-ı mezbûru müvekkile-i 
mezbûre için bana teslîme tenbîh olunmak matlûbumdur dedikde gıbbe’s-
suâl mezbûr Ali Çelebi cevâbında fi’l-hakīka müvekkile-i mezbûre Rahime 
Hanım’a cihet-i mezkûreden ber vech-i muharrer yüz yirmi esedî guruş zim-
metinde lâzımü’l-edâ deyni olduğunu bi tav‘ihî ikrâr ve i‘tirâf etmeğin alâ 
mûcebi i‘tirâfihî meblağ-ı mezbûr [yüz] yirmi guruşu müvekkile-i mezbûre 
için vekîl-i mezbûra edâ ve teslîme mezbûr Ali’ye tenbîh birle mâ vaka‘a bi’t-
taleb ketb [olundu].
Fi’l-yevmi’s-sânî min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. Ahmed, Mehmed b. İdris, 
Ali b. Bâli.

725 [128b-1] Mustafa b. Abdullah’ın İbrahim b. Mehmed’de 
alacağı olduğu
Mahmiye-i İstanbul’da Efdalzâde mahallesi sâkinlerinden bâ‘isü’l-kitâb Mustafa 
b. Abdullah nâm kimesne meclis-i şer‘-i şerîfde mahmiye-i mezbûrede Sultân 
Selim câmi‘-i şerîfi kurbunda pazarcı olan İbrahim b. Mehmed nâm kimesne 
mahzarında üzerine da‘vâ ve takrîr-i kelâm [edip] mezbûr İbrahim zimmetin-
de cihet-i karz-ı şer‘îden on yedi esedî guruş hakkım olmağla hâlâ suâl olunup 
meblağ-ı mezbûr on yedi guruşun alıverilmesi matlûbumdur dedikde gıbbe’s-
suâl mezbûr İbrahim cevâbında fi’l-hakīka kaziyye vech-i mübeyyen üzre olup 
müdde‘î-i mezbûra cihet-i mezkûreden zimmetimde vâcibü’l-edâ ve lâzımü’l-
kazâ on yedi guruş deynim vardır deyû bi tav‘ihî ikrâr ve i‘tirâf etmeğin alâ 
i‘tirâfihî meblağ-ı mezbûr on yedi guruş müdde‘î-i mezbûra edâ ve teslîme 
mezbûr İbrahim’e tenbîh birle mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. Abdullah, Kasımpaşalı 
Mustafa, Mehmed b. Ali, Ebûbekir b. Hüseyin, Mehmed Çelebi b. İdris.

726 [128b-2] Mustafa Çelebi b. Süleyman’ın Ali b. Veli’de alacağı olduğu
Vilâyet-i Anadolu’da Amasya kazâsına tâbi‘ Namlı nâm karye ahâlîsinden 
olup mahmiye-i İstanbul’da Vâlide Sultân hanında müsâferet vechi üzre sâkin 
olan bâ‘isü’l-kitâb Mustafa Çelebi b. Süleyman meclis-i şer‘-i şerîf-i enverde 
mahrûse-i Tophâne’de Perviz Ağa mahallesinde sâkin Ali b. Veli nâm kimes-
ne mahzarında üzerine [da‘vâ] ve takrîr-i kelâm edip mezbûr Ali zimmetinde 
yedimden müşterâ ve makbûz levni ve zirâ‘ı beynimizde ilm-i şer‘îyle ma‘lûm 
bogasi bahâsından beş yüz esedî guruş hakkım olup meblağ mezbûrun iki 
yüz esedî guruşunu mukaddemâ yedinden ahz u istîfâ edip üç yüz on esedî 
guruş hakkım kalmağla hâlâ suâl olunup meblağ-ı bâkī-i mezbûr üç yüz on 
esedî guruş dahi bana edâya tenbîh olunmak matlûbumdur dedikde gıbbe’s-
suâl mezbûr Ali cevâbında fi’l-hakīka müdde‘î-i mezbûra ber vech-i muharrer 
cihet-i mezbûreden bâkī üç yüz [on] esedî guruş elân zimmetimde lâzımü’l-
edâ ve lâzımü’l-kazâ deynim vardır deyû bi tav‘ihî ikrâr ve i‘tirâf etmeğin alâ 
mûcebi i‘tirâfihî meblağ-ı bâkī-i mezbûr üç yüz on esedî guruşu dahi müdde‘î-i 
mezbûra edâ ve teslîme mezbûr Ali’ye tenbîh birle mâ vaka‘a bi’t-taleb ketb 
olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Mustafa b. Ramazan, el-Hâc Ahmed Ağa b. Hasan, İbrahim 
Çelebi b. Ahmed, Siyavuş b. Abdullah, Mehmed b. Ahmed.

727 [128b-3] Hacı Ahmed b. Mehmed’in Ali b. Veli’den kefalet sebebiyle 
alacağı olduğu
Mahmiye-i İstanbul’da Sinan Paşa mahallesinde sâkin bâ‘isü hâze’l-kitâb 
el-Hâc Ahmed b. Mehmed meclis-i şer‘-i şerîf-i enverde mahrûse-i Galata 
müzâfâtından kasaba-i Tophâne’de Perviz Ağa mahalle[sinde] sâkin Ali b. Veli 
nâm kimesne mahzarında üzerine da‘vâ ve takrîr-i kelâm edip gāib ani’l-meclis 
Yusuf b. Abdullah nâm kimesne zimmetinde yedimden müşterâ ve makbûz lev-
ni ve zirâ‘ı beynimizde ma‘lûm bogasi bahâsından iki yüz esedî guruş hakkıma 
mezbûr Ali tarafından emr ve kabûlü hâviye kefâlet-i sahîha-i şer‘iyye ile kefîl 
olmağla hâlâ suâl olunup kefâlet-i mahkiyesine binâen meblağ-ı mezbûr iki yüz 
esedî guruşu bana edâ ve teslîme tenbîh olunmak matlûbumdur dedikde gıbbe’s-
suâl mezbûr Ali cevâbında fi’l-hakīka müdde‘î-i mezbûr el-Hâc Ahmed’e ber 
vech-i muharrer cihet-i kefâletden iki yüz esedî guruş zimmetinde lâzımü’l-edâ 
deyni olduğunu bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı 
mezbûr iki yüz esedî guruşu kefâletine binâen müdde‘î-i mezbûr el-Hâc Ahmed 
b. Mehmed’e tamâmen edâ ve teslîm etmek üzre merkūm Ali’ye tenbîh olunup 
mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Mehmed Ağa b. İbrahim, Mustafa b. Süleyman, Ahmed 
Ağa b. Ahmed, İbrahim Çelebi b. Ahmed, İbrahim Çelebi b. Abdullah.







728 [129a-1] Şaban Beşe b. Hasan’ın kendisini yaralayan Mehmed Beşe 
b. Ahmed ile sulh olması
Mahmiye-i İstanbul’da Neslihan Şah Sultân mahallesinde sâkin Şaban Beşe 
b. Hasan nâm kimesne meclis-i şer‘-i şerîf-i enverde Dergâh-ı âlî yeniçerileri-
nin altmış üçüncü solaklar odasına mahsûs oda yoldaşlarından gāib ani’l-meclis 
Mehmed Beşe b. Ahmed tarafından husûs-ı âti’l-beyâna vekîl olduğu Ebûbekir 
Beşe b. İbrahim ve Ahmed Beşe b. Mustafa şehâdetleriyle vekâleti şer‘an sâbit 
olan Hasan Beşe b. Mehmed mahzarında ikrâr ve takrîr-i kelâm edip mezbûr 
Mehmed Beşe târih-i kitâbdan iki gün mukaddem mahmiye-i mezbûrede 
Yenibahçe’de vâki‘ Sulukule önünde beyne’s-salâteynde yoluma gelip bi gayri 
hakkın bana şütûm-ı galîza ile şetm eylediğinden mâ‘adâ bir taş ile ağzıma vu-
rup üst tarafında üç dişimi ihrâc ve beni mecrûh etmekle ben dahi bundan ak-
dem işbu müşâhede olunup ihrâc olunan üç dişimin diyetine mezbûr Mehmed 
Beşe’den taleb ve da‘vâ eylediğimde ol dahi inkâr etmeğin beynimizde nizâ‘-ı 
küllî vukū‘undan sonra muslihûn tavassut edip da‘vâ-yı mezkûrumdan mezbûr 
Mehmed Beşe sekiz yüz akçe üzerine benimle sulh oldukda ben dahi sulh-i 
mezbûru kabûl ve bedel-i sulh olan meblağ-ı mezbûr sekiz yüz akçeyi mezbûr 
Mehmed yedinden tamâmen ahz u kabz edip husûs-ı mezbûra ve mâ tehaddese 
minhümâ müte‘allika âmme-i da‘vâdan ben mezbûr Mehmed Beşe’nin zimme-
tini ibrâ ve iskāt edip ol dahi bedel-i sulh olmak üzre def ‘ ve teslîm eylediği se-
kiz yüz akçeye müte‘allika âmme-i da‘vâdan benim zimmetimi ibrâ ve iskāt ey-
ledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Hasan Beşe b. Mehmed, Yazıcı Mustafa Beşe b. İbrahim, Mehmed 
Beşe b. Ebûbekir Başeski, Ali Beşe b. Osman, Mehmed Beşe b. Bektaş el-Mübâşir, 
İbrahim Çelebi [b.] Ahmed.

729 [129a-2] Saliha bt. Mustafa’nın boşandığı kocası Mustafa Çelebi 
b. Zülfikār’da alacağı olduğu
Mahmiye-i İstanbul’da Alacamescid mahallesi sâkinelerinden bâ‘isetü’l-kitâb 
Sâliha bt. Mustafa tarafından husûs-ı âti’l-beyâna vekîl olduğu zât-ı mezbûreyi 
ma‘rifet-i şer‘iyye ile ârifân el-Hâc İbrahim b. Mustafa ve Osman Efendi 
b. Mehmed şehâdetleriyle şer‘an sâbit olan li ebeveyn er karındaşı Süleyman 
Çelebi nâm kimesne meclis-i şer‘-i şerîfde müvekkile-i mezbûrenin zevc-i mu-
tallıkı Mustafa Çelebi b. Zülfikār mahzarında üzerine bi’l-vekâle da‘vâ ve takrîr-i 
kelâm edip yedimde olan işbu nafaka hücceti nâtıka olduğu üzre müvekkilem 
mezbûreden mütevellid ve mezbûr Mustafa Çelebi’nin firâşından hâsıl İbrahim 
ve Mehmed ve Fâtıma nâm olan sıgārı için mukaddemâ hâkimü’ş-şer‘ takdîr 
ve izn-i hâkimle âhardan istidâne ve nafaka ve kisvelerine harc ve sarf olu-
nup beher yevm üçüne on sekiz akçe nafaka-i mefrûzalarından sene-i sâbıkanın 
Zilhiccesi gurresinden târih-i kitâb şehr gurresine gelince on ayda işlemiş olup 
zimmetinde müctemi‘ olan beş bin iki yüz seksen akçei merkūmdan taleb ey-
lediğimde edâdan imtinâ‘ eder hâlâ suâl olup meblağ-ı mezbûrun alıverilme-
si matlûbumdur dedikde gıbbe’s-suâl mezbûr Mustafa Çelebi cevâbında kaziy-
ye vech-i muharrer üzre olup meblağ-ı mezbûr beş bin iki yüz seksen akçe zim-
metinde ber vech-i muharrer müctemi‘ olup hâlâ zimmetinde vâcibü’l-edâ dey-
ni olduğunu ikrâr ve i‘tirâf etmeğin mûcebince ber vech-i mezkûr işlemiş olan 
meblağ-ı mezbûr beş bin iki yüz seksen akçeyi müvekkile-i mezbûre için vekîl-i 
mezbûra edâ ve teslîme mezbûr Mustafa Çelebi’ye tenbîh olunup mâ vaka‘a bi’t-
taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc İbrahim b. Mustafa, Osman Efendi b. Mehmed, İbrahim 
Çelebi b. Ahmed, Mehmed Çelebi b. İdris, Mehmed b. Şaban.

730 [129a-3] Hacı Musli b. Hacı Mehmed’in Ahmed Beşe b. Musa’da 
alacağı olduğu
Medîne-i Galata’ya tâbi‘ kasaba-i Tophâne’de Ebülfazl mahallesi sükkânından 
işbu râfi‘ü’l-kitâb el-Hâc Musli b. el-Hâc Mehmed meclis-i şer‘-i şerîf-i enverde 
sefîne reislerinden Ahmed b. Musa nâm kimesne mahzarında üzerine da‘vâ ve 
takrîr-i kelâm edip mezbûr Ahmed Beşe fırkate ta‘bîr olunur sefînemde reis ol-
mağla cezîre-i Girit’den zeytin yağı iştirâ ve mahmiye-i İstanbul’a getirmek için 
bundan akdem mezbûr Ahmed Beşe’ye bin altı yüz elli beş esedî guruş teslîm 
ol dahi ba‘de’l-ahz cezîre-i mezbûreye varıp meblağ-ı mezbûr ile ma‘lûmü’l-
mikdâr zeytin yağı iştirâ ve sefîne-i mezbûreye tahmîl eylediğinden sonra 
sefîne-i mezbûre yine cezîre-i mezbûre önünde bi emrillâhi te‘âlâ pârelendikde 
mezbûr Ahmed Beşe iki yüz elli kantar zeytin yağı ve kırk guruş kıymetli bir 
filika ve yetmiş guruş kıymetli iki sefîne direği ve yüz yirmi sekiz guruş kıy-
metli dört sefîne demiri ve sâir [129b] sefîne âlâtını deryâdan ihrâc ve âhara 
bey‘ ve semenini kendi mesârifine sarfla istihlâk etmekle kıymet-i şer‘iyyelerini 
mezbûrdan taleb ve da‘vâ eylediğimde beynimizde münâza‘ât-ı kesîre 
cereyânından sonra muslihûn tavassut edip da‘vâ-yı mezkûrumdan merkūm 
Ahmed Beşe ile beni beş yüz altmış guruş üzerine sulh eylediklerinde ben dahi 
sulh-i mezbûru kabûl ve mâ‘adâsına müte‘allika âmme-i da‘vâdan mezbûrun 
zimmetini ibrâ ve iskāt edip mezbûr Ahmed Beşe bedel-i sulh-i mezbûrun üç 
yüz guruşunu oğlum Hüseyin zimmetinde hakkı olup mezbûr Hüseyin mezbûr 
Ahmed Beşe’ye teslîm için bi tarîki’l-emâne bana teslîm ben dahi ahz u kabz 
ve kendi mesârifime sarf edip ol vechile zimmetimde hakkı olan üç yüz gu-
ruşa ve altmış dört guruşunu beynimizde ma‘lûm zeytin yağı ve buğday ve 
dakīk bahâlarından hakkı olan altmış dört guruşa takās, ben dahi mukāssa ve 
kabûl edip yüz doksan altı guruşu bâkī kalmağın hâlâ suâl olunup bedel-i sulh-i 
mezbûrdan bâkī kalan meblağ-ı merkūmun alıverilmesi matlûbumdur dedikde 
gıbbe’s-suâl mezbûr Ahmed Beşe cevâbında fi’l-hakīka kaziyye bâlâda tafsîl ve 
beyân ve şerh ve ayân olduğu [üzre] olup bedel-i sulh-i merkūmdan bâkī kalan 
meblağ-ı mezbûr yüz doksan altı guruş elân zimmetinde lâzımü’l-edâ deyni idi-
ğini tav‘an ikrâr ve i‘tirâf etmeğin mûcebince meblağ-ı bâkī-i mezbûr yüz dok-
san altı guruşu müdde‘î-i mezbûra edâya merkūm Ahmed Beşe’ye tenbîh olu-
nup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. Ahmed, Mustafa 
Çelebi b. Ahmed, Hasan b. Mehmed, Mehmed b. İdris.

731 [129b-1] Ahmed Beşe b. Musa’nın vekâleten köle satışından Ali 
Çelebi b. Hacı Musli’nin vârislerine borçlu olduğu
Mahrûse-i Galata’ya tâbi‘ kasaba-i Tophâne’de Ebülfazl mahallesi sükkânından 
iken bundan akdem vefât eden Ali Çelebi b. el-Hâc Musli b. el-Hâc Mehmed’in 
verâseti zevce-i metrûkesi Fâtıma Hâtun bt. Abdülganî ile babası mezbûr el-
Hâc Musli’ye ve vâlidesi Hanım bt. Bâli nâm hâtuna ve evlâd-ı sıgārı Mustafa ve 
Hanîfe ve Ayşe’ye münhasıra olduğu şer‘an zâhir ve müte‘ayyin oldukdan son-
ra kendi tarafından asîl ve sıgār-ı mezbûrûnun ced ve velîleri ve mezbûretân 
Fâtıma ve Hanım taraflarından husûs-ı âti’z-zikre sâbitü’l-vekâle vekîlleri olan 
mezbûr el-Hâc Musli meclis-i şer‘-i şerîf-i enverde sefîne reislerinden Ahmed 
Beşe b. Musa mahzarında vesâyeten ve velâyeten ve vekâleten üzerine da‘vâ ve 
takrîr-i kelâm edip oğlum müteveffâ-yı mezbûrun terekesinden evsâfı beyni-
mizde ma‘lûm Nikefora nâm bir re’s gulâmı götürüp mahrûse-i Kandiye’de oğ-
lum Hüseyin nâm kimesneye teslîm etmek için ve Şâhin nâm gulâmı mısr-ı 
Kahire’de âhara bey‘ ve semeni ile Mısır metâ‘ı iştirâ ve bana îsâl için merkūm 
Ahmed Beşe’ye bi tarîki’l-emâne def ‘ ve teslîm edip ol dahi ahz u kabz eyledik-
den sonra mezbûr Nikefora’yı merkūm Hüseyin’e teslîm etmeyip yüz kırk gu-
ruşa âhara bey‘ ve zikr olunan Şâhin semen-i misli olan üç bin beş yüz Mısrî 
paraya âhara bey‘ ve semenlerini kendi mesârifine sarfla istihlâk eyledikden 
sonra mezbûr Nikefora’nın bey‘ini mücîz olmuşdur hâlâ suâl olunup mezbûrân 
Nikefora ve Şâhin’in semenleri olan meblağayn-i mezbûreynin mezbûr Ahmed 
Beşe’den alıverilmesi matlûbumdur dedikde gıbbe’s-suâl merkūm Ahmed 
cevâbında fi’l-hakīka kaziyye bâlâda tafsîl ve beyân ve şerh ve ayân olunduğu 
üzre olup merkūmân Nikefora ve Şâhin’in semenleri olan yüz kırk guruş ile üç 
bin beş yüz Mısrî parayı kendi mesârifime sarfla istihlâk eyledim meblağayn-i 
mezbûreyn verese-i mezbûrûna zimmetimde deynimdir deyû ikrâr ve i‘tirâf 
etmeğin mûcebince meblağayn-i mezbûreyni müdde‘î-i mezbûra edâ[ya] 
merkūm Ahmed’e tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Eş-Şuhûdü’s-sâbikūn.

732 [129b-2] Şaban b. Veli’nin câriyesi Behzad’ı azat etmesi
Mahmiye-i İstanbul’da Keçeci Pîrî mahallesinde sâkin Şaban b. Veli nâm ki-
mesne meclis-i şer‘-i şerîfde kendiye rıkkıyyetini mu‘terife olan işbu açık kaş-
lı sarı ala gözlü orta boylu Rûsiyyetü’l-asl Behzad bt. ( ) câriye-i memlûkesi 
muvâcehesinde takrîr-i kelâm ve ta‘bîr ani’l-merâm edip mevsûfe-i mezbûre 
Behzad’ı hasbeten lillâhi’l-meliki’l-Hallâk ve taleben li merzâti Rabbi’r-Rezzâk 
malımdan tahrîr ve i‘tâk ve zümre-i harâir-i asliyyâta idrâc ve ilhâk eyledim. 
[130a] Ba‘de’l-yevm mevsûfe-i merkūme sâir harâir-i asliyyât gibi hürre olup 
üzerinde velâ-i şer‘îden gayrı hakkım kalmadı dedikde mâ vaka‘a bi’t-taleb ketb 
olundu.
Fi’l-yevmi’t-tâsi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Yusuf Beşe b. Abdullah, Şaban Beşe b. Ahmed, Ali Beşe b. ( ), el-
Hâc Mustafa [b.] Tevekkül, Ahmed b. Ali.

733 [130a-1] Ahmed Çelebi b. Sefer’in alacak davasında Ayşe 
bt. Mustafa ile sulh olması
Mahmiye-i İstanbul’da Debbâğ Yunus mahallesi sâkinlerinden Ahmed Çelebi 
b. Sefer nâm kimesne meclis-i şer‘-i şerîf-i enverde ve mahfil-i dîn-i münîf-i ez-
herde mahmiye-i mezbûrede el-Hâc Timur mahallesi sâkinelerinden bâ‘isetü 
hâzihi’l-kitâb Ayşe Hanım bt. Mustafa nâm hâtun mahzarında ikrâr ve takrîr-i 
kelâm edip mezbûr Ayşe Hanım’ın zevc-i mutallıkı gāib ani’l-meclis Halil Çavuş 
b. Mehmed nâm kimesne zimmetinde cihet-i deyn-i şer‘îden yüz guruş hakkım 
olup meblağ-ı mezbûru mezbûre Ayşe Hanım’dan üçümüz bir meclisde iken 
bana havâle-i sahîha-i şer‘iyye ile havâle edip ben dahi ba‘de’l-kabûl meblağ-ı 
mezbûr yüz guruşu mezbûre Ayşe Hanım’dan taleb ve da‘vâ eylediğimde ol dahi 
havâle-i mezkûreyi münkire olmağın beynimizde nizâ‘-ı küllî vukū‘undan son-
ra muslihûn tavassut edip da‘vâ-yı mezkûrumdan mezbûre Ayşe Hanım yetmiş 
esedî guruş üzerine benimle sulh oldukda ben dahi sulh-i mezbûru kabûl ve 
bedel-i sulh olan meblağ-ı mezbûr yetmiş esedî guruşu [Ayşe] Hanım yedinden 
tamâmen ahz u kabz eylediğimden sonra meblağ-ı bâkī otuz guruşa müte‘allika 
âmme-i da‘vâdan mezbûre [Ayşe] Hanım’ın zimmetini ibrâ-i âm [ile ibrâ ettim 
dedikde] mâ vaka‘a bi’t-taleb [ketb olundu].
Fi’l-yevmi’s-sâdis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa b. Abdullah, Süleyman Çelebi b. Mehmed, Ramazan 
Çelebi b. Mehmed, Yusuf Bey b. Abidin.

734 [130a-2] Havva bt. Abdürrauf ile Salih b. Abdullah’ın boşanması
Mahmiye-i İstanbul’da Alem Bey mahallesinde sâkine Havva bt. Abdürrauf 
nâm hâtun meclis-i şer‘-i şerîfde Sâlih b. Abdullah nâm kimesne mahzarında 
üzerine da‘vâ ve takrîr-i kelâm edip bundan akdem mezbûr Sâlih zevcim olup 
târih-i kitâbdan kırk gün mukaddem zimmetinde mütekarrir ve ma‘kūdun-
aleyh olan beş yüz akçe mehr-i müeccelim mukābelesinde Mushaf-ı şerîf ’den 
bana bir cüz-i şerîf verip ben dahi yedinden kabz ve kabûl eylediğimden son-
ra mezbûr irâdetin elinde olsun deyû beni tahyîr edip ben dahi ol meclisde nef-
simi ihtiyâr etmekle mezbûr Sâlih’den mutallaka olmuşiken hâlâ mezbûr Sâlih 
benimle zevciyyet mu‘âmelesi etmek murâd eder mezbûr Sâlih’e suâl olunup 
yed-i mubtılasının kasr ve izâlesine tenbîh olunmak matlûbumdur dedikde 
gıbbe’s-suâl ve’l-inkâr müdde‘iye-i mezbûreden müdde‘âsını mübeyyine beyyi-
ne taleb olundukda mahalle-i mezbûre imâmı İbrahim Efendi b. Ali ve Müezzin 
Hasan Halîfe b. Hüseyin nâm kimesneler li ecli’ş-şehâde meclis-i şer‘a hâzırân 
olup istişhâd olundaklarında fi’l-hakīka mezbûr Sâlih târih-i kitâbdan kırk gün 
mukaddem bizim huzûrumuzda zevcesi mezbûre Havva’ya zimmetinde mü-
tekarrir ve ma‘kūdun-aleyh olan beş yüz akçe mehr-i müeccel mukābelesinde 
Mushaf-ı şerîf ’den bir cüz-i şerîf verip ol dahi kabz ve kabûl eylediğinden sonra 
mezbûr Sâlih zevcesi mezbûre Havva’ya irâdetin elinde olsun deyip merkūme 
Havva’yı tahyîr edip merkūme Havva dahi ol meclisde nefsini ihtiyâr etmekle 
mezbûre Havva merkūm Sâlih’den mutallaka olmuşdur biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ettikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebince ba‘de’l-
hükm ve’t-tenbîh mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: İbrahim Efendi b. Ali, Musa b. Hüseyin, Mehmed b. Süleyman, 
Derviş b. Abdullah, İsmail Çelebi b. Resul, İbrahim Çelebi b. Ahmed.







735 [130b-1] Ayşe bt. Mehmed’in nafaka ve mehir hususunda kendisini 
boşayan Hacı Ahmed b. Hacı İvaz’ın zimmetini ibrâ etmesi
Nikâh, kabz ikrâr an mahalleti Hoca Hayreddin.
Mahmiye-i İstanbul’da Hoca Hayreddin mahallesinde sâkine Ayşe bt. Mehmed 
nâm hâtun zâtı ma‘rifet-i şer‘iyye ile ârifân Mehmed Çelebi b. Mustafa ve 
Mahmud Beşe b. Ahmed ta‘rîfleriyle mu‘arrefe oldukdan sonra meclis-i şer‘-i 
şerîf-i enverde zevc-i dâhili bâ‘isü hâze’l-kitâb el-Hâc Ahmed b. el-Hâc İvaz nâm 
kimesne mahzarında bi’t-tav‘i’s-sâf ikrâr ve i‘tirâf edip zevcim mezbûr el-Hâc 
Ahmed beni bâyinen tatlîk etmekle zimmetinde mütekarrir ve ma‘kūdun-aleyh 
olan beş yüz akçe mehr-i müeccelimi ve rızâmız ile iddet-i nafaka-i ma‘lûmemi 
ve me’ûnet-i süknâm için üç yüz akçe ki cem‘an sekiz yüz akçeyi mezbûr el-Hâc 
Ahmed bana edâ ve teslîm ben dahi bi’t-tamâm yedinden ahz u kabz eyledi-
ğimden sonra hukūk-ı zevciyyete ve gayra müte‘allika cemî‘ da‘vâdan merkūm 
el-Hâc Ahmed’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
ba‘de’l-yevm da‘vâ ve nizâ‘ım kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Çelebi b. Mustafa, es-Seyyid Sâdık Çelebi el-Müezzin, 
Mustafa Çelebi b. ( ), Çukadâr Mustafa, Mahmud Beşe b. Ahmed, el-Hâc 
Mehmed b. Hüseyin.

736 [130b-2] Osman Odabaşı b. Mahmud’un alacağına Ömer Çelebi’nin 
kefil olduğunu ispat edemediği
Dergâh-ı âlî -dâme mahfûfen bi’l-me‘âlî- yeniçerilerinin doksan üç cemâ‘atine 
mahsûs Osman Odabaşı b. Mahmud nâm kimesne meclis-i şer‘-i şerîf-i en-
verde mahmiye-i İstanbul’da Karagümrük kurbunda Öküz Mehmed Paşa ma-
hallesinde sâkin terzi Ömer Çelebi b. Mustafa mahzarında üzerine da‘vâ ve 
takrîr-i kelâm edip mahmiye-i mezbûrede Çıkrıkçı Kemal mahallesinde sâkin 
olup gāib ani’l-meclis Mehmed b. Mehmed nâm kimesne zimmetinde işbu ye-
dimde olan memhûr deyn temessükü nâtık olduğu üzre cihet-i karz-ı şer‘îden 
otuz beş guruş hakkım olmağla merkūm Ömer meblağ-ı mezbûra tarafından 
emr ve kabûlü hâviye kefâlet-i sahîha-i şer‘iyye ile kefîl olmuşdu hâlâ suâl olu-
nup bi hükmi’l-kefâle meblağ-ı mezbûru bana edâ ve teslîme tenbîh olunmak 
matlûbumdur dedikde gıbbe’s-suâl mezbûr Ömer cevâbında gāib-i merkūm 
Mehmed’in ancak nefsine kefîl oldum deyû ikrâr meblağ-ı mezbûra kefâletini 
inkâr edicek müdde‘î-i mezbûr[dan] müdde‘âsına beyyine taleb olunduk-
da ityân-ı beyyineden izhâr-ı acz edip istihlâf etmeğin fi’l-hakīka müdde‘î-i 
mezbûr Osman Beşe’nin gāib-i mezbûr zimmetinde olan otuz beş guruş hak-
kına ber vech-i muharrer kefîl olmayıp ol vechile müdde‘î-i mezbûra edâsı 
lâzım deyni olmadığına mezbûr Ömer[‘e] yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebiyle müdde‘î-i mezbûr 
Osman Beşe mezbûr talebinden men‘ olundukdan sonra gāib-i mezbûru 
merkūm Ömer ikrârı mûcebince meclis-i şer‘a ihzârına birle mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Abdullah Efendi b. el-Hâc Veli, İbrahim Efendi el-Kâtib, Hasan 
Beşe b. ( ), el-Hâc Abdi b. Ebûbekir, Ahmed Çelebi b. Hasan, İbrahim Çelebi 
b. Ahmed.

737 [130b-3] İstati v. Yorgi’nin Mihal v. Aleksi’nin vârisi olduğu 
iddiasının reddi
Husûs-ı âti’l-beyânın istimâ‘ı için fermân-ı âlî sâdır olmağın Üsküdar 
kazâsına tâbi‘ Kartal karyesi sükkânından İstati v. Yorgi nâm zimmî meclis-i 
şer‘-i şerîf-i enverde karye-i mezbûrede sâkin iken bundan akdem hâlik 
olan Mihal v. Aleksi’nin zevce-i metrûkesi Sofya bt. Yani ile sulbiye sagīre 
kızı Sultana’nın vasiyy-i mansûbu olan Dimo v. Todori muvâcehelerinde 
üzerlerine da‘vâ ve takrîr-i kelâm edip ben hâlik-i mezbûr Mihal’in li ebe-
veyn ammi oğlu ve usûbet-i nesebiyye cihetinden vârisi olup benim babam 
mezbûr Yorgi hâlik-i mezbûr Mihal’in babası mezbûr Aleksi ile li ebeveyn 
karındaşlar olup babaları ismi Dimo hâlik-i mezbûr Mihal’in verâseti zevce-i 
metrûkesi mezbûre Sofya ve sagīre kızı mezbûre Sultana ve usûbet-i nese-
biyye cihetinden ber vech-i muharrer bana münhasıra olmağla hâlâ mezbûr 
işbu Sofya ile vasiyy-i merkūm hâlik-i mezbûrun cümle terekesine vaz‘-ı 
yed eder bana âid olan hisse-i irsiyyemi teslîmden imtinâ‘ etmeleriyle hâlâ 
mezbûrâna suâl olunup hisse-i merkūmun alıverilmesi matlûbumdur dedik-
de müdde‘î-i mezbûr nesebini beyânında cedd-i a‘lâsında cedde-i ulyâsını 
bilmem deyû zikr etmeyip tashîh-i da‘vâ etmemekle da‘vâsı meşrû‘a ol-
mayıp mezbûrân Sofya ve Dimo’ya şer‘an suâl dahi teveccüh etmemeğin 
mûcebince mezbûr İstati bilâ-beyân bî-vech mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: (…), Çorlulu Mehmed Çelebi, İbrahim Çelebi b. Ahmed, Veli 
Çavuş b. Musli el-Mübâşir, Aleksandri v. Nikola, Kanilo v. İstaşno, Andriye 
v. Nikola ve gayruhüm mine’l-hâzırîn.







738 [131a-1] Yorgi v. Vasil’in Yorgi v. Mihal’in vârislerine olan borcuna 
karşılık menzilini takas etmesi
Mahrûse-i Galata’da Karakikapısı dâhilinde Sultân Bayezid mahallesinde sâkin 
Yorgi v. Vasil nâm zimmî meclis-i şer‘-i şerîf-i enverde mahalle-i mezbûrede 
sâkin iken bundan akdem hâlik olan Varilci Yorgi v. Mihal nâm zimmînin 
verâseti zevce-i metrûkesi Asanina bt. Deryako ve sulbiye kebîre kızları Fotini 
ve Despina ve sulbiye sagīre kızı Hırosine’ye münhasıra olduğu şer‘an müte-
hakkik oldukdan sonra mezbûre Asanina ile sagīre-i mezbûrenin tesviye-i em-
rine kıbel-i şer‘den vasiyy-i mansûbu olan mezbûretân Fotini ve Despina ta-
raflarından husûs-ı âti’l-beyâna vekîl-i müseccelleri olan işbu bâ‘isü’l-vesîka 
Pilaş v. Dimitri nâm zimmî muvâcehesinde ikrâr-ı tâm ve takrîr-i kelâm edip 
mezbûr Pilaş’ın yedinde olan işbu hükm-i hüccet-i şer‘iyye nâtıka olduğu üzre 
verese-i mezbûruna beynimizde ilm-i şer‘îyle ma‘lûm fıçılar ve variller ve sâir 
varilci âlât-ı bahâsından zimmetimde vâcibü’l-edâ altmış bir bin akçe deynim 
olup meblağ-ı mezbûrun on iki bin akçesini kendilere edâ ve teslîm edip bâkī 
kırk dokuz bin akçe zimmetimde kalmağın hâlâ merkūm Mustafa Paşa vakfın-
dan icâreteyn-i ma‘lûmeteyn ile taht-ı tasarrufumda olup mahalle-i mezbûrede 
vâki‘ bir tarafdan Kostantin menzili ve bir tarafdan meydan ve bir tarafdan 
bakkal Andriye menzili ve bir tarafdan tarîk-i âmla mahdûd fevkānî iki bâb 
oda ve tahtânî iki bâb ve bir sofa ve bir kapı ve bir mikdâr havluyu müştemil 
menzilimi izn-i mütevellî ile kırk dokuz bin akçe bedel mukābelesinde verese-i 
mezbûrûna ferâğ ve tefvîz anlar dahi ber vech-i muharrer tefevvüz ve kabûl 
ve bedel-i merkūm kırk dokuz bin akçeyi zimmetimde kendilere deynim olan 
meblağ-ı bâkī-i mezbûr kırk dokuz bin akçeye takās edip anlar dahi mukāssa ve 
kabûl eylediler min ba‘d menzil-i mezbûr verese-i merkūmûnun dâhil-i havza-i 
tasarrufları olmuşdur dedikde gıbbe’t-tasdîki’l-mu‘teberi’l-vicâhî mâ vaka‘a bi’t-
taleb ketb olundu.
Fi’l-yevmi’s-sâbi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İslâm Çavuş el-Mübâşir, İbrahim Çelebi b. Ahmed, Ali b. Bâli, 
Ebûbekir b. Hasan, Mehmed Efendi el-İmâm, Arabzâde Ahmed Efendi, Ahmed 
Çelebi el-Attâr ve gayruhüm mine’l-huzzâr.

739 [131a-2] Rahime bt. Hüseyin’in Abdi b. Hüseyin’den muhâlaa 
yoluyla boşandığı
Muhâla‘a an mahalleti Müftü Ali Çelebi
Mahmiye-i İstanbul’da Müftü Çelebi mahallesinde sâkine olup zâtı ma‘rifet-i 
şer‘iyye ile ârifân olan Mehmed b. Yusuf ve İsmail b. Mustafa nâm kimesneler 
ta‘rîfleriyle mu‘arrefe olan Rahime bt. Hüseyin nâm hâtun meclis-i şer‘-i şerîf-i 
enverde zevc-i dâhili bâ‘isü hâze’l-kitâb Abdi b. Hüseyin mahzarında ikrâr ve 
takrîr-i kelâm edip mezbûr Abdi ile beynimizde hüsn-i zindegânîmiz olmamağ-
la zimmetinde mütekarrir ve ma‘kūdun-aleyh olan bin akçe mehr-i müeccelim 
ve nafaka-i iddet-i mu‘ayyenem üzerine ve me’ûnet-i süknâm dahi kendi üzeri-
me olmak üzre mezbûr Abdi ile muhâla‘a-i sahîha-i şer‘iyye ile muhâla‘a olup 
ol dahi ber vech-i muharrer hul‘-ı mezbûru kabûl eylediğinden sonra hukūk-ı 
zevciyyete müte‘allika da‘vâdan her birimiz âharın zimmetini ibrâ-i âm ile ibrâ 
ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mahmud b. Hasan, Mustafa b. Mehmed, İsmail b. Mustafa, 
Mehmed b. Abdullah, Mehmed b. Yusuf ve gayruhüm mine’l-hâzırîn.

740 [131a-3] İnâyet bt. Abdullah’ın Muammer bt. Abdullah’ı azat etmesi
Mahmiye-i İstanbul’da Üskübî mahallesinde sâkine olup zâtı ma‘rifet-i şer‘iyye 
ile ârifân el-Hâc Mustafa b. Musa ve el-Hâc Yusuf b. Abdullah nâm kimesne-
ler ta‘rîfleriyle mu‘arrefe olan İnâyet bt. Abdullah nâm hâtun meclis-i şer‘-i 
şerîf-i enverde ikrâr ve takrîr-i kelâm edip bana rıkkını mu‘terife olan işbu orta 
boylu açık kaşlı sarı ala gözlü Eflakiyyetü’l-asl bâ‘isetü hâze’l-kitâb Muammer 
bt. Abdullah nâm câriye-i memlûkemi, hasbeten lillâh malımdan tahrîr ve i‘tâk 
ve zümre-i harâir-i asliyyâta idrâc ve ilhâk eyledim ba‘de’l-yevm mevsûfe-i 
merkūme sâir harâir-i asliyyât gibi hürre olup üzerinde velâ-i şer‘îden gayrı 
hakkım kalmadığından sonra eşyâ-i memlûkemden bir minder ve bir kilim ve 
bir yastık ve bir sahan ve bir tencere ve bir yan keçemi mezbûre Muammer’e 
hibe ve teslîm ol dahi meclis-i hibede ittihâb ve kabz ve tesellüm eyledi dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc Mustafa b. Musa, el-Hâc Yusuf b. Abdullah, Mehmed 
Efendi b. Mehmed, İbrahim Çelebi b. Ahmed, Mustafa Kethüdâ-yı muhzırân, 
Ebûbekir Efendi b. Abdi, es-Seyyid Muharrem Efendi b. İsmail ve gayruhüm.

741 [131b-1] Ahmed Efendi b. Nasuh’un menzilini borçlarına karşılık 
takas etmesi
Mahmiye-i İstanbul’da Esirci Kemal mahallesinde sâkin imâm Ahmed Efendi 
b. Nasuh meclis-i şer‘-i şerîf-i enverde mahmiye-i mezbûrede Muhsine Hâtun 
mahallesinde sâkin kendi tarafından asîl ve dâmâdı Ali Efendi b. Sâlih tarafından 
ikrâr-ı câ’i’z-zikri tasdîke vekîl-i müsecceli olan işbu bâ‘isü’l-kitâbü’l-müstetâb 
el-Hâc Hamza Çelebi b. Mehmed mahzarında ikrâr-ı tâm ve takrîr-i kelâm edip 
akd-i âti’l-beyânın sudûruna değin yedimde mülk ve hakkım olup mârrü’z-zikr 
Esirci Kemal mahallesinde vâki‘ bir tarafdan ba‘zan Hammâmîzâde Mehmed 
Çelebi mülkü ve ba‘zan Seyyid Çelebi mülkü ve ba‘zan çukacı Mehmed Çelebi 
veresesi mülkü ve bir tarafdan ba‘zan Mûytâb Ali Çelebi mülkü ve ba‘zan 
Mûytâb Mahmud Çelebi mülkü ve bir tarafdan mukaddemâ Abdullah Ağa’ya 
bey‘ eylediğim mülk hamam ve bir tarafdan tarîk-i âmla mahdûd fevkānî yedi 
bâb oda ve bir sofa ve vustâda dört bâb oda ve tahtında bir ahır ve bir mat-
bah ve kenîf ve muhavvatayı müştemil olup müvekkil-i merkūm Ali Efendi’ye 
cihet-i deyn-i şer‘îden ba‘de küllî hesâb zimmetimde vâcibü’l-edâ deynim olan 
bin yüz elli guruş mukābelesinde merhûn olan mülk menzilimi ba‘de’l-fek bi 
cümleti’t-tevâbi‘ ve’l-levâhık ve kâffeti’l-hukūk ve’l-merâfık tarafeynden îcâb 
ve kabûlü hâvî şurût-ı müfsideden ârî bey‘-i bâtt-ı sahîh-i kat‘î ile merkūmân 
Ali Efendi ve el-Hâc Hamza Çelebi’ye bin dokuz yüz elli esedî guruşa bey‘ ve 
temlîk ve teslîm mezbûrân dahi ber vech-i muharrer iştirâk-i seviy üzre iştirâ 
ve temlîk [ve] kabûl ettiklerinden sonra semeni olan meblağ-ı mezbûr bin do-
kuz yüz elli guruşun bin yüz elli guruşunu ve ber vech-i mübeyyen müvekkil-i 
merkūm Ali Efendi’ye deynim olan meblağ-ı mezkûr bin yüz elli guruşa takās, 
ol dahi mukāssa ve kabûl edip ve bâkī kalan sekiz yüz guruşu işbu meclis-i şer‘de 
merkūm el-Hâc Hamza Çelebi yedinden tamâmen ahz u kabz eyledim ba‘de’l-
yevm menzil-i mahdûd-ı mezkûr cümle-i tevâbi‘iyle müşteriyân-ı merkūmân 
Ali Efendi ve el-Hâc Hamza’nın iştirâken mülk-i müşterâları ve hakk-ı sırfla-
rı olmuşdur benim min ba‘d menzil-i mezbûrda bir vechile alâka ve medhalim 
kalmamışdır keyfe mâ yeşâ ve yahtârân mutasarrıfân olsunlar dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Fahrü’l-müderrisîn Mahmud Efendi b. Zülfikār, Mehmed Efendi 
b. Sefer el-İmâm, Abdullah Efendi b. Mehmed el-İmâm, Şeyh Ali Efendi Hatîb-i 
Sinan Paşa.

742 [131b-2] Şeyh Abdülkādir-i Geylânî Vakfı’na ait menzilin kullanım 
hakkında sulh
Bu hüccet hatâ olunup bir kâğıd aşağı tahrîr olundu.
&lt;&lt;Mahmiye-i İstanbul’da Hamamcı Muhyiddin mahallesi ahâlîsinden olup Sinop 
kadısı iken bundan akdem vefât eden Hasan Efendi b. İsâ’nın verâseti zevce-i 
metrûkesi Fâtıma bt. Mustafa ile evlâd-ı kibârı Hüseyin Efendi ve Abdullah ve 
Tâhir ve Mustafa ve Ümmügülsüm’e münhasıra olduğu şer‘an zâhir oldukdan 
sonra mezbûre Ümmügülsüm’ün vâlidesi [ve] vasîsi olan işbu bâ‘isetü’l-kitâb 
mezbûre Fâtıma meclis-i şer‘-i şerîf-i enverde Şeyh Abdülkādir Geylânî vak-
fından icâreteyn-i ma‘lûmeteyn ile mahalle-i mezbûrede vâki‘ lede’l-ahâlî ve’l-
cîrân ma‘lûmü’l-hudûd müteveffâ-yı mezbûrun ile’l-vefât taht-ı tasarrufunda 
olup ba‘dehû evlâdına intikāl-i âdî ile intikāl eden menzil bi’t-terâzî ifrâz ve her 
biri hissesinde sâkin olmak bir vech ile mümkün olmamağla muhâyâ lâzım gel-
meğin hâlâ menzil-i mezbûrda sâkin olan merkūm Hüseyin Efendi menzil-i 
mezbûrda târih-i kitâbdan altı ay tamâmına değin sâkin oldukdan sonra altı ay 
vasîsi olduğumuz sagīre-i mezbûre Ümmügülsüm ve ba‘dehâ mezbûrlardan her 
biri altışar ay sâkinler olmak üzre beynimizde ittifâk eyledik, husûs-ı mezbûr 
mezkûr Hüseyin Efendi’den suâl olunup takrîri tahrîr olunmak matlûbumdur 
dedikde gıbbe’s-suâl mezbûr Hüseyin Efendi hâl bâlâda tafsîl olunan minvâl üz-
redir deyû mukırra-i mezbûreyi tasdîk ve tahkīk etmeğin mâ vaka‘a bi’t-taleb 
ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa Çelebi b. Mehmed, Hasan Çavuş el-Mübâşir, Şaban 
Efendi b. Halil, Bostanî Osman Çelebi &gt;&gt;.

743 [131b-3] Rabia bt. Abdullah’ın mirasından kız kardeşi 
Fâtıma’nın hissesi
Mahmiye-i İstanbul’da Hobyar mahallesinde sâkine iken bundan akdem vefât 
eden Râbia bt. Abdullah nâm hâtunun verâseti zevc-i metrûkü Abdurrahman 
b. Abdullah ile li ebeveyn kız karındaşı Fâtıma nâm hâtuna münhasıra ol-
duğu şer‘an mütehakkik oldukdan sonra mezbûre Fâtıma Hâtun meclis-i 
şer‘-i şerîf-i enverde müteveffât-ı mezbûrenin terekesine vâzı‘ü’l-yed olan 
mezbûr Abdurrahman mahzarında üzerine da‘vâ ve takrîr-i kelâm edip 
mezbûr Abdurrahman mûrisem müteveffât-ı mezbûrenin terekesinden yir-
mi guruş kabz etmekle hâlâ meblağ-ı mezbûr ile zimmetinde mütekarrir ve 
ma‘kūdun-aleyh olan dört bin akçe mehr-i müeccelinden bana âid olan nısf 
hisse-i şer‘iyyemi vermeyip te‘allül eder mezbûr Abdurrahman’a suâl olunup 
meblağayn-i mezbûreynden hisse-i irsiyyemin alıverilmesi matlûbumdur de-
dikde gıbbe’s-suâl mezbûr Abdurrahman cevâbında müteveffât-ı mezbûrenin 
[132a] terekesinden yirmi guruş ahzını ikrâr lâkin müteveffât-ı mezbûrenin 
zimmetinde mütekarrir olan dört bin akçe mehr-i müeccelinin üç bin altı yüz 
akçesini hayâtında kendiye edâ ve teslîm edip dört yüz akçesi zimmetinde 
bâkī kalmışdır deyû ba‘zı nakz-ı müdde‘âsını def ‘le mukābele edicek gıbbe’l-
istintâk mezbûr Abdurrahman’dan def ‘-i mezbûrunu mübeyyine beyyine 
taleb olundukda ityân-ı beyyineden izhâr-ı acz edip istihlâf dahi etmemeğin 
mûcebince meblağayn-i mezbûreynden müdde‘iye-i mezbûre Fâtıma Hâtun’un 
ber vech-i muharrer nısf hisse-i şer‘iyyesine isâbet eden üç bin iki yüz akçeyi 
edâ ve teslîme mezbûr Abdurrahman’a tenbîh olunup mâ vaka‘a bi’t-taleb ketb 
olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Abdi Çelebi b. Mehmed, Ebûbekir 
b. Hüseyin, Mehmed b. İdris, Mehmed Efendi el-İmâm, Ahmed Çelebi 
b. Abdullah, el-Hâc Abdi b. Mustafa.

744 [132a-1] Liye bt. Mosi’nin ölen Yani v. Manol’da olan alacağının 
vârislerinden tahsili
Min mümzâtihî
Mahrûse-i Galata tevâbi‘inden Ortaköy’de sâkine Liye bt. Mosi nâm yahudiye 
zâtını ma‘rifet-i şer‘iyye ile ârifân olan sadrî kebîr oğulları Mosi ve Yasef v. İsak 
nâm yahudiler ta‘rîfleriyle mu‘arrefe oldukdan sonra meclis-i şer‘-i şerîf-i en-
verde mahmiye-i İstanbul hısnı ebvâbından Fenerkapısı hâricinde sâkin iken 
bundan akdem hâlik olan Yani v. Manol’ün verâseti zevce-i metrûkesi Eline 
bt. Yanaki ile evlâd-ı kibârı Kostanti ve Manol ve Dimitraki ve Pilaş ve Maryora 
ve Ezmerağda[‘ya] münhasıra olduğu şer‘an zâhir ve müte‘ayyin oldukdan son-
ra hâlik-i mezbûrun terekesine vâzı‘atü’l-yed olan merkūmân Kostanti ve Manol 
muvâcehelerinde ikrâr ve takrîr-i kelâm edip hâlik-i mezbûr Yani zimmetinde 
işbu yedimde olan deyn temessükü nâtık olduğu üzre cihet-i karz-ı şer‘îden 
sekiz yüz elli esedî guruş hakkım olup kable’l-edâ hâlik olmağla terekesinden 
meblağ-ı mezbûru taleb eylediğimde beynimizde ba‘de’l-münâza‘a muslihûn ta-
vassut edip da‘vâ-yı mezkûrumdan merkūmân Kostanti ve Manol ile beynimiz-
de üç yüz aded fağfurî fincan ve iki yüz yetmiş beş esedî guruş üzerine inşâ-i 
akd-i sulh olundukda ben dahi sulh-i mezbûru kabûl ve mârrü’z-zikr üç yüz 
fincanı yedlerinden alıp kabz eyledim meblağ-ı mezbûr iki yüz yetmiş beş esedî 
guruşu târih-i kitâbdan doksan bir gün tamâmına değin te’cîl edip ziyâdeye 
müte‘allika âmme-i da‘vâdan hâlik-i mezbûrun veresesini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde mezbûrân Kostanti ve Manol dahi meblağ-ı 
merkūm iki yüz yetmiş beş guruşu müeccel deynleri olup meblağ-ı mezbûrdan 
her biri âharın zimmetine lâzım gelen meblağ dahi emr ve kabûlü hâvî kefâlet-i 
sahîha ile kefîl olmuşdur deyip mezkûre Liye’yi cemî‘ kelimâtında tasdîk ve 
tahkīk etmeğin işbu vesîka bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Çavuş Hasköylü, Hasan Çavuş b. Sefer, İbrahim Çelebi 
b. Sefer, Mustafa Çelebi b. Ahmed, İraki? Reis v. Anastas.

745 [132a-2] Süleyman b. Abdünnebi’nin Kurd Mehmed Reis 
b. Derviş’te olan alacağının terekesinden ödenmesi
Mahmiye-i İstanbul’da Harâccı Muhyiddin mahallesi sâkinlerinden bâ‘isü 
hâze’l-kitâb el-Hâc Süleyman b. Abdünnebi nâm kimesne meclis-i şer‘-i şerîfde 
mahrûse-i Galata’ya tâbi‘ kasaba-i Tophâne’de Karabaş mahallesi sâkinlerinden 
iken bundan akdem diyâr-ı Mısır’da medîne-i Reşid’de ticâret üzre iken düyûnu 
terekesinden ezyed olduğu hâlde vefât eden Kurd demekle ma‘rûf Mehmed Reis 
b. Derviş b. Abdullah’ın sulbî oğlu ve terekesine vâzı‘ü’l-yed olan Sâlih nâm ki-
mesne mahzarında üzerine da‘vâ ve takrîr-i kelâm edip mezbûr Mehmed Reis’e 
hayâtında târih-i kitâbdan üç sene mukaddem yüz guruşumu hayâtında bana def ‘ 
ve teslîm ben dahi yedinden ahz u kabz edip elli guruşunu kable’l-edâ vefât etmek-
le hâlâ merkūm Sâlih’e suâl olunup tereke-i müteveffâ-yı mezbûrdan meblağ-ı 
bâkī-i mezbûrdan bana edâ ve teslîme tenbîh [132b] olunmak matlûbumdur de-
dikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine bey-
yine taleb olundukda mahalle-i mezbûre sâkinlerinden imâm Ahmed Efendi 
b. Ramazan ve Hüseyin Efendi b. Mehmed nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Kurd 
Mehmed Reis b. Derviş b. Abdullah hayâtında ikrâz ve teslîm ol dahi iktirâz ve 
kabz eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle oldukdan sonra müdde‘î-i mezbûr el-Hâc Süleyman meblağ-ı bâkī-i 
mezbûru dahi müteveffâ-yı mezbûrdan hayâtında ahz veya hibe veya âhar havâle 
veya turûk-ı şer‘îden bir tarîk ile zimmetini ibrâ etmediğine yemîn teklîf olun-
dukda ol dahi alâ vefki’l-mes’ûl yemîn billâhi te‘âlâ etmeğin mûcebince meblağ-ı 
bâkī-i mezbûru dahi tereke-i müteveffâ-yı mezbûrdan edâ ve teslîme merkūm 
Sâlih’e tenbîh olunup mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Receb b. Hızır, Mehmed b. Abdullah, 
İbrahim b. Mustafa, Mehmed Çelebi b. Abdi, Ebûbekir Çelebi b. Abdi ve gayru-
hüm mine’l-huzzâr.

746 [132b-1] Seyyid İbrahim Çelebi b. Hacı Zeyneddin’in menzilini 47. 
Yeniçeri Cemaati Vakfı’na bey‘ bi’l-istiğlâl yoluyla sattığı
Mahmiye-i İstanbul’da Müftü Ali Çelebi mahallesinde sâkin es-Seyyid 
İbrahim Çelebi b. el-Hâc Zeyneddin meclis-i şer‘-i şerîf-i enverde Dergâh-ı âlî 
yeniçerilerinin kırk yedinci cemâ‘atine mahsûs oda ahâlîsinin ta‘âmiyye[si] için 
nukūd-ı mevkūfelerine mütevellî olan bâ‘isü’l-kitâb Süleyman Çelebi b. Mustafa 
tarafından husûs-ı âti’l-beyâna sâbitü’l-vekâle vekîl olan Ahmed Beşe b. Hasan 
mahzarında ikrâr-ı tâm ve takrîr-i kelâm edip mahalle-i mezbûrede vâki‘ bir ta-
rafı Ali Ağa vakfı ve bir tarafı Ali Çelebi mülkü ve bir tarafı el-Hâc Hasan mül-
kü ve bir tarafı tarîk-i âm ile mahdûd mülk menzilimi mütevellî-i mezbûre yüz 
esedî guruşa bi tarîki’l-istiğlâl bey‘ ve teslîm ol dahi mâl-ı vakf-ı mezbûr ile iştirâ 
ve kabz ve teslîm-i semen eyledikden sonra yine mütevellî-i mezbûr menzil-i 
mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i kitâbdan bir 
sene tamâmına değin on esedî guruşa bana îcâr ve teslîm ben dahi istîcâr ve 
kabûl eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Çelebi b. el-Hâc Mustafa, Ali Çelebi b. el-Hâc Yusuf, 
Mustafa Çelebi b. Ahmed, Mehmed b. İdris, İbrahim Çelebi b. Ahmed.

747 [132b-2] Yusuf Efendi’nin eski eşi Ayşe bt. Ahmed ile hizmetçisine 
nafaka takdiri
Min mümzâtihî
Mahmiye-i İstanbul’da Murad Paşa-yı Atîk mahallesinde sâkin olup zâtı 
ma‘rifet-i şer‘iyye ile ârifân olup mahalle-i mezbûre ahâlîsinden Ali Çelebi 
b. Ahmed ve Hüseyin Çelebi b. Mustafa nâm kimesneler ta‘rîfleriyle mu‘arrefe 
olan bâ‘isetü’l-kitâb Ayşe bt. Ahmed meclis-i şer‘-i şerîf-i enverde takrîr-i kelâm 
ve ta‘bîr ani’l-merâm edip zevcim olup mukaddemâ Şumnu Paşası Dîvân efen-
disi olan Yusuf Efendi beni bilâ-nafaka terk edip âhar diyâra gitmekle benim ve 
bir hâdimemin nafaka ve kisve ve sâir levâzım-ı zarûriyyesi için kıbel-i şer‘den 
zevcim gāib-i merkūm Yusuf Efendi üzerine kadr-i ma‘rûf akçe farz ve takdîr 
olunmak matlûbumdur dedikde hâkim-i muvakki‘-i sadr-ı kitâb -tûbâ-lehû ve 
hüsnü me’âb- hazretleri dahi ba‘de’t-tahlîfi’ş-şer‘î ber vech-i meşrûh mezbûre 
Ayşe Hâtun için yevmî yirmişer akçe ve bir hâdimesi için yevmî beşer akçe ki 
cem‘an gāib-i mezbûr Yusuf Efendi üzerine târih-i kitâbdan beher yevm yir-
mi beş akçe nafaka farz ve takdîr edip meblağ-ı mefrûz-ı mezbûru kendi ile bir 
hâdimesine harc ve sarfa ve lede’z-zarûre istidâneye inde’z-zafer zevci gāib-i 
mezbûr Yusuf Efendi üzerine rücû‘a mezbûre Ayşe Hâtun’a izin vermeğin mâ 
vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Şaban b. Osman, Ali Çelebi b. Ahmed, Hüseyin Çelebi b. Mustafa, 
İbrahim Çelebi b. Ahmed, Mahmud b. Hasan.







748 [133a-1] Havva bt. Mehmed’in Halil Beşe b. Mehmed’de mehir 
alacağı olmayıp muhâlaa yoluyla boşandığı
Min mümzâtihî
Mahmiye-i İstanbul’da Kâtib Muslihiddin mahallesinde sâkin Havva bt. Mehmed 
nâm hâtun ba‘de’t-ta‘rîfi’ş-şer‘î dîvân-ı kāimmakām-ı hazret-i sadr-ı âlîde 
ma‘kūd meclis-i şer‘-i şerîf-i enverde sâbıkan zevci olan işbu bâ‘isü’l-kitâb Halil 
Beşe b. Mehmed mahzarında üzerine da‘vâ ve takrîr-i kelâm edip mezbûr Halil 
benim zevcim olup târih-i kitâbdan bir sene mukaddem beni bâyinen tatlîk et-
mekle zimmetinde mütekarrir ve ma‘kūdun-aleyh olan iki bin akçe mehr-i mü-
eccel zimmetinde kalmışdı hâlâ mezbûr Halil Beşe’den suâl olunup meblağ-ı 
mezbûrun alıverilmesi matlûbumdur dedikde gıbbe’s-suâl mezbûr Halil Beşe 
cevâbında müdde‘iye-i mezbûre târih-i mezkûrda ber vech-i muharrer taht-ı 
nikâhımda iken zimmetimde mütekarrir ve ma‘kūdun-aleyh olan meblağ-ı 
mezbûr iki bin akçe mehr-i müecceli ve nafaka-i iddet-i ma‘lûmesi üzerlerine ve 
me’ûnet-i süknâsı dahi kendi üzerine olmak üzre benimle muhâla‘a-i sahîha-i 
şer‘iyye ile muhâla‘a olup ben dahi hul‘-ı mezbûru kabûl etmişdim deyû 
def ‘le mukābele edicek gıbbe’l-istintâk ve’l-inkâr mezbûr Halil Beşe’den def ‘-i 
mezbûruna muvâfık beyyine taleb olundukda mahalle-i mezbûre sükkânından 
olup zât-ı mezbûreyi şer‘an ârifân Musa b. Mehmed ve İbrahim b. Mustafa nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında 
fi’l-vâki‘ işbu müdde‘iye-i merkūme Havva Hâtun târih-i mezbûrda merkūm 
Halil Beşe’nin taht-ı nikâhında iken zimmetinde mütekarrir olan meblağ-ı 
mezbûr iki bin akçe mehr-i müecceli ve nafaka-i iddet-i ma‘lûmesi üzerleri-
ne ve me’ûnet-i süknâsı üzerlerine olmak üzre zevci mezbûr Halil Beşe ile bi-
zim huzûrumuzda muhâla‘a-i sahîha-i şer‘iyye ile muhâla‘a olup ol dahi hul‘-ı 
mezbûru kabûl etmişidi biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince müdde‘iye-i mezbûre bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene seb‘a ve tis‘în 
ve elf.
Şuhûdü’l-hâl: Ahmed Ağa Kethüdâ, Ahmed Beşe Çukadâr, Halil Beşe b. ( ) 
Buzcu?, Mustafa Ser-muhzırân.

749 [133a-2] Hasan Efendi b. İsa’nın vârislerinin Şeyh Abdülkādir-i 
Geylânî Vakfı’na ait menzilde nöbetleşe oturacakları
Mahmiye-i İstanbul’da Hamamcı Muhyiddin mahallesi ahâlîsinden olup Sinop 
kadısı iken bundan akdem vefât eden Hasan Efendi b. İsâ’nın verâseti zevce-i 
metrûkesi Fâtıma bt. Mustafa ile evlâd-ı kibârı Hüseyin Efendi ve Abdullah 
Çelebi ve Mustafa Çelebi ve Tâhir ve kebîre kızı Emine’ye ve sagīre kızı 
Ümmügülsüm’e münhasıra olduğu şer‘an zâhir ve müte‘ayyin oldukdan son-
ra mezbûre Ümmügülsüm’ün vâlidesi ve tesviye-i umûru için kıbel-i şer‘den 
mansûbe vasîsi olan işbu bâ‘isetü’l-kitâb mezbûre Fâtıma meclis-i şer‘de zikri 
âtî menzile vâzı‘ü’l-yed olan mezbûr Hüseyin Efendi mahzarında takrîr-i kelâm 
ve Bedevî Şeyh Abdülkādir Geylânî vakfından icâreteyn-i ma‘lûmeteyn ile 
mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd müteveffâ-
yı mezbûrun ile’l-vefât taht-ı tasarrufunda olup ba‘dehû evlâdına intikāl-i âdî 
ile intikāl eden menzil bi’t-terâzî ifrâz ve her biri hissesinde sâkin olmak bir 
vech ile mümkün olmamağla muhâyâ lâzım gelmeğin hâlâ menzil-i mezbûrda 
sâkin olan merkūm Hüseyin Efendi menzil-i mezbûrda târih-i kitâbdan altı 
ay tamâmına değin sâkin olduğundan sonra altı ay vasîsi olduğumuz sagīre-i 
mezbûre Ümmügülsüm ve ba‘dehâ mezbûrlardan her biri altışar ay sâkinler 
olmak üzre beynimizde ittifâk eyledik, husûs-ı mezbûr Hüseyin Efendi’den 
suâl olunup takrîri tahrîr olunmak matlûbumdur dedikde gıbbe’s-suâl mezbûr 
Hüseyin Efendi hâl bâlâda tafsîl olunan minvâl üzredir deyû mukırra-i 
mezbûreyi tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa Çelebi b. Mehmed, Hüseyin Çavuş el-Mübâşir, Şaban 
Efendi b. Halil, Bostanî Osman Çelebi, Mustafa Çelebi b. el-Hâc Ahmed ve gay-
ruhüm.

750 [133b-1] Mustafa b. Abdullah’ın Hüseyin b. Abdullah’ta olan 
alacağını kefil İbrahim b. Mehmed’den tahsil etmesi
Vilâyet-i Anadolu’da Taşköprü kasabası ahâlîsinden olup mukaddemâ 
Serdengeçdi ağası olan Mustafa b. Abdullah tarafından husûs-ı âti’l-beyâna vekîl 
olduğu Mustafa b. Hasan ve İbrahim b. Mehmed şehâdetleriyle şer‘an sâbit olan 
Hasan b. Hüseyin nâm kimesne meclis-i şer‘-i şerîf-i enverde ba‘isü hâze’l-kitâb 
İbrahim b. Mehmed mahzarında bi’l-vekâle ikrâr ve takrîr-i kelâm edip müvek-
kilim mezbûr Mustafa Ağa’nın gāib ani’l-meclis Hüseyin b. Abdullah zimmetin-
de yedinden müşterâ ve makbûzu iken bir re’s bârgir bahâsından yirmi guruş ve 
cihet-i karz-ı şer‘îden altı guruş ki cem‘an yirmi altı guruş hakkından işbu ye-
dimde olan hüccet-i şer‘iyye nâtıka olduğu üzre bâkī kalan on altı guruş mezbûr 
İbrahim tarafından emr ve kabûlü hâviye kefâlet-i sahîha-i şer‘iyye ile kefîl ol-
mağla hâlâ meblağ-ı mezbûr on altı guruş kefâletine binâen mezbûr İbrahim 
bana edâ ve teslîm ben dahi müvekkilim için bi’t-tamâm yedinden ahz u kabz 
eyledim ba‘de’l-yevm gāib-i mezbûr Hüseyin ile kefîl-i merkūm üzerlerinde 
cihet-i mezbûrdan bir akçe ve bir habbe bâkī kalmadı dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Ahmed Beşe b. Abdullah Çukadâr, İbrahim Çelebi b. Ahmed Ser-
muhzırân, Hüseyin b. Mustafa Muhzır, Mahmud b. Hasan Muhzır.

751 [133b-2] Papa Andon v. Yero’nun bağını bey‘ bi’l-vefâ yoluyla 
31. Yeniçeri Ağa Bölüğü Vakfı’na satması
Dergâh-ı âlî yeniçerilerinin otuz birinci ağa bölüğüne mahsûs oda mühimmâtı 
için mevkūfe nukūdun bi’l-fi‘l mütevellîsi olan fahrü’l-eşbâh Mehmed Bey 
b. Süleyman Paşa tarafından ikrâr-ı câ’i’l-beyânı tasdîke vekîl-i müsecce-
li Mehmed Hoca b. İbrahim mahzarında medîne-i Galata’ya tâbi‘ Tatavla kar-
yesi sükkânından Papa Andon v. Yero nâm râhib meclis-i şer‘-i şerîf-i enver-
de ikrâr ve takrîr-i kelâm edip karye-i mezbûre sınırında vâki‘ bir tarafdan 
Çukacıoğlu Mihalaki bağı ve iki tarafdan tarîk-i âmla mahdûd müsellesü’ş-şekl 
eşcâr-ı müsmire ve kürûmu ve kuyuyu müştemil bağımı yüz on beş guruşa 
bey‘ bi’l-vefâ tarîkiyle mütevellî-i merkūma bey‘ ve teslîm ol dahi ber vech-i 
muharrer iştirâ ve tesellüm ve meblağ-ı mezbûrun yüz guruşunu yedinde olan 
mâl-ı vakf-ı mezbûrdan bana def ‘ ve teslîm ve on beş guruşu için beynimiz-
de ma‘lûm çukayı bana bey‘ ve teslîm ben dahi ahz u kabz ve kabûl ettiğimden 
sonra târih-i kitâbdan bir sene tamâmına değin deynim olan meblağ-ı mezbûr 
yüz on beş guruşu mütevellî-i merkūma edâ ve fesh-i akde ta‘ahhüd eyledik de-
dikde gıbbe’t-tasdîki’l-vicâhî karye-i mezbûre sükkânından Hekim Dimitraki 
v. Yanaki ve Yorgi İstemadi v. Servi ve terzi Dimitri v. Yanaki nâm zimmîlerden 
her biri meblağ-ı mezbûr yüz on beş guruşa bi’l-emr ve kabûl kefâlet-i sahîha 
ile kefîl ve zâmin olmağın mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc İbrahim Ağa b. ( ), el-Hâc Mustafa Beşe Mütekā‘id, İbrahim 
Çelebi b. İshak, Osman Odabaşı.

752 [133b-3] Rabia Hatun bt. Nuh’un menzilini Salih Çelebi 
b. Abdullah’a satması
Mahmiye-i İstanbul’da Kirmasti mahallesi sâkinelerinden umdetü’l-muhadderât 
Râbia Hâtun bt. Nuh Efendi tarafından husûs-ı âti’l-beyâna vekîl olduğu zâtı 
ma‘rifet-i şer‘iyye ile ârifân Ali Beşe b. Mehmed ve İbrahim Halîfe b. Halil nâm 
kimesneler şehâdetleriyle şer‘an vekâleti sâbite olan Hamza Efendi b. Mustafa 
meclis-i şer‘-i şerîf-i enverde işbu sâhib-i hâze’l-kitâb Sâlih Çelebi b. Abdullah 
mahzarında bi’l-vekâle ikrâr-ı tâm ve takrîr-i kelâm edip müvekkilem mezbûr 
Râbia’nın akd-i âtî sudûruna değin silk-i mülkünde münselik olup mahmiye-i 
mezbûrede Molla Hüsrev mahallesinde vâki‘ bir tarafdan Seremci? Hasan 
Efendi vakfı olan odaların fevkānî ve bir tarafdan su kemeri ve bir tarafdan 
yine mezbûre Râbia Hâtun vakfından olup mezbûr Sâlih Çelebi tasarrufunda 
olan menzil ve bir tarafdan ba‘zan mezbûrenin vakfından Ali Çelebi taht-ı ta-
sarrufunda olan menzil ve ba‘zan tarîk-i hâs ile mahdûd bir bâb oda ve altında 
kârgîr mahzeni ve bir mikdâr havluyu müştemil mülk menzilini bi cümleti’t-
tevâbi‘ ve’l-levâhık ve kâffeti’l-hukūk ve’l-merâfık iki yüz yetmiş beş kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘iyye ile mezbûr 
Sâlih Çelebi’ye bey‘ ve teslîm ol dahi minvâl-i muharrer üzre iştirâ ve tesel-
lüm ve kabûl ettikden sonra semeni olan meblağ-ı mezbûr iki yüz yetmiş beş 
guruşu mezkûr Sâlih Çelebi yedinden bi’t-tamâm ve’l-kemâl ahz u kabz eyle-
dim ba‘de’l-yevm menzil-i mahdûd-ı mezkûr mezbûr Sâlih Çelebi’nin mülk-i 
müşterâsıdır keyfe mâ yeşâ ve yahtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Çukadâr Ahmed Beşe b. Abdullah, Şâhin b. Abdullah tâbi‘-i 
mezbûr, Mehmed b. Abdullah Muhzır.

753 [134a-1] Ayşe bt. Hızır’ın menzilinin vârislerince Rabia 
bt. Mehmed’e satılması
Mahmiye-i İstanbul’da Sultan Selim Hân Câmi‘-i şerîfi kurbunda Çukurbostan 
mahallesinde sâkine iken bundan akdem vefât eden Ayşe bt. Hızır’ın verâseti 
zevc-i metrûkü Bayram b. Mehmed ile vâlidesi Fâtıma bt. Halil’e ve sadrî kebîr 
oğlu Ahmed Beşe ve sadrî oğlu Mehmed’e münhasıra olduğu şer‘an müte-
hakkik oldukdan sonra mezbûrân Ahmed Beşe ve Fâtıma Hâtun asâleten ve 
mezbûr Bayram kendi tarafından asâleten ve sagīrin babası olmağla velâyeten 
meclis-i şer‘-i şerîfde işbu bâ‘isetü’l-vesîka Râbia bt. Mehmed mahzarında her 
biri asâleten ve velâyeten ikrâr ve takrîr-i kelâm edip mûrisimiz müteveffât-ı 
mezbûre Ayşe Hâtun’un ile’l-vefât mülkü olup ba‘de vefâtihâ irs-i şer‘le bize 
intikāl eden mahalle-i mezbûrede vâki‘ bir tarafdan Fâtıma Hâtun mülkü ve bir 
tarafdan Abaza Mehmed b. Ahmed mülkü ve bir tarafdan diğer Fâtıma Hâtun 
menzili ve bir tarafdan tarîk-i hâs ile mahdûd bir bâb oda ve bir sofa ve kenîfi 
müştemil menzil mürûr-ı eyyâm ile harâbe müşrif olup imâret ve meremme-
te iktidârımız olmayıp ve müteveffât-ı mezbûrenin menzil-i mezbûrdan gay-
rı ism-i mâl ıtlâk [olunan] terekesi kalmamağla menzil-i mezbûrdan cümlemiz 
hissemizi âhara bey‘ etmek murâd edip ve sagīr-i mezbûrun hissesi ma‘an 
bey‘ olunmak sagīr-i mezbûr hakkında her vechile enfa‘ ve evlâ olmağın hâlâ 
menzil-i mezbûr cümle-i tevâbi‘ ve levâhıkı ile tarafeynden îcâb ve kabûlü hâvî 
bey‘-i kat‘î ile semen-i misli olan elli esedî guruşa mezbûre Râbia Hâtun’a bey‘ 
ve teslîm ol dahi ber vech-i muharrer iştirâ ve tesellüm ve kabûl ettiğinden 
sonra semen-i mezbûr elli guruşu mezbûre Râbia Hâtun yedinden tamâmen 
ahz u kabz eyledik min ba‘d menzil-i mezbûrda hak ve alâkamız kalmamışdır 
mezbûre Râbia Hâtun’un mülk-i müşterâsı olmuşdur keyfe mâ yeşâ ve yahtâr 
mutasarrıfe olsun dediklerinde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Ali Efendi imâm-ı mahalle-i mezbûre, el-Hâc Yusuf Halîfe el-
Müezzin, el-Hâc Abdülaziz b. Şaban, Hüseyin b. Hüseyin, Mehmed Çelebi 
b. Kalender, es-Seyyid Osman Çelebi b. pekmezci Ali.

754 [134a-2] Hasan Beşe b. Mehmed’in kardeşi Ali’de alacağı olduğu
Dergâh-ı âlî yeniçerilerinin yirmi yedinci sekbânlara mahsûs oda ahâlîsinden 
Hasan Beşe b. Mehmed nâm kimesne meclis-i şer‘-i şerîfde li ebeveyn karın-
daşı Ali mahzarında takrîr-i kelâm edip mezbûr Ali târih-i kitâbdan beş ay 
mukaddem ma‘an sâkin olduğum odada sepetim içinde mahfûz iki yüz on 
esedî guruşumu fuzûlen ahz edip meblağ-ı mezbûrun elli iki guruşunu ken-
di mesârifine istihlâk ettiğinden sonra doksan beş guruşunu işbu hâzırân bi’l-
meclis Nurses v. Serkis nâm zimmîye ve yetmiş bir guruşunu Murad v. Anvanos 
nâm zimmîye idâne etmekle meblağ-ı mezbûr doksan beş guruşun yetmiş yedi 
guruşu gāib ani’l-meclis Solak Hasan Beşe vâsıtası ve on guruşunu bilâ-vâsıta 
karındaşım mezbûr Ali ma‘rifetiyle ki cem‘an seksen yedi guruşu idâne olu-
nan merkūm Nurses yedinden ahz u istîfâ ve yetmiş bir guruşu dahi merkūm 
Murad zimmîden ahz u istîfâ edip min haysi’l-mecmû‘ iki yüz on guruşun ber 
vech-i muharrer yüz elli sekiz guruşunu ahz u istîfâ edip zimmetinde elli iki 
guruş hakkım bâkī kalmağla suâl olunup takrîri tahrîr olunmak matlûbumdur 
[dedikde] gıbbe’s-suâl mezbûr Ali cevâbında fi’l-hakīka kaziyye vech-i meşrûh 
üzre olup mezbûrân Nurses ve Murad yedlerinden ahz olunan yüz elli sekiz gu-
ruşdan mâ‘adâ elli iki guruş zimmetinde bâkī kaldığını ikrâr ve i‘tirâf etmeğin 
vâki‘ hâl hıfzan li’l-makāl bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa Beşe b. Ali, Ali b. Ahmed el-Mübâşir, Mehmed Beşe 
b. Ahmed, Nalband Hüseyin Beşe b. Murad, Veli Beşe b. ( ) Muhzır.







755 [134a-3] Osman b. Ahmed’in Balmumcu Mustafa b. Hüseyin’de 
alacağı olduğu
Mahmiye-i İstanbul’da Samanveren mahallesinde sâkin bâ‘isü hâze’l-kitâb 
Osman b. Ahmed nâm kimesne meclis-i şer‘-i şerîfde balmumcu tâifesinden 
Mustafa b. Hüseyin nâm kimesne mahzarında üzerine da‘vâ ve takrîr-i kelâm 
edip mezbûr Mustafa zimmetinde yedimden müşterâ ve makbûz levni ve adedi 
beynimizde ma‘lûm sahtiyân bahâsından ba‘de küllî hesâb beş bin yüz seksen 
akçe hakkım olmağla hâlâ suâl olunup meblağ-ı mezbûru bana edâ ve teslîme 
tenbîh olunmak matlûbumdur dedikde gıbbe’s-suâl mezbûr Mustafa cevâbında 
fi’l-hakīka müdde‘î-i mezbûra ber vech-i muharrer cihet-i merkūmeden ba‘de 
küllî hesâb beş bin yüz seksen akçe elân zimmetimde lâzımü’l-edâ deyni oldu-
ğunu bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûr beş 
bin yüz seksen akçeyi müdde‘î-i mezbûra edâya merkūm Mustafa’ya tenbîh olu-
nup mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Süleyman Efendi b. Receb, Hüseyin 
Beşe b. Mustafa, Hasan Beşe b. Mahmud.

756 [134b-1] Hüseyin b. Abdullah’ın Mustafa b. Abdullah’a at satışından 
ve ödünçten 26 kuruş borcu olduğu
Vilâyet-i Anadolu’da Taşköprü kasabası ahâlîsinden olup bundan ak-
dem Serdengeçdi ağası olan Mustafa b. Abdullah tarafından husûs-ı âti’l-
beyâna vekîl olduğu Mustafa b. Hasan ve İbrahim b. Mehmed nâm kimesne-
ler şehâdetleriyle şer‘an sâbit olan işbu râfi‘ü’l-kitâb Hasan b. Hasan nâm ki-
mesne meclis-i şer‘-i şerîf-i enverde kasaba-i mezbûre sükkânından Hüseyin 
b. Abdullah mahzarında bi’l-vekâle üzerine da‘vâ ve takrîr-i kelâm edip mü-
vekkilim mezbûr Mustafa’nın mezbûr Hüseyin zimmetinde yedinden müşterâ 
ve makbûz evsâfı beynlerinde ma‘lûm iki re’s bârgir semeninden yirmi gu-
ruş ve cihet-i karz-ı şer‘îden altı guruş ki cem‘an yirmi altı guruş hakkı 
olup hattâ mezbûr Hüseyin müvekkilim mezbûr Mustafa’ya ber vech-i mu-
harrer ciheteyn-i mezbûreteynden yirmi altı guruş deyni olduğunu huzûr-ı 
müslimînde ikrâr dahi ettiğinden sonra meblağ-ı mezbûrun on guruşunu 
müvekkilim mezbûra edâ ve teslîm ol dahi yedinden ahz u kabz edip on altı 
guruş zimmetinde bâkī kalmağla hâlâ suâl olunup meblağ-ı bâkī-i mezbûru 
bana edâ ve teslîme tenbîh olunmak matlûbumdur dedikde gıbbe’s-suâl ve’l-
inkâr, müdde‘î-i mezbûrdan müdde‘âsına mutâbık beyyine taleb olundukda 
kasaba-i mezbûre ahâlîsinden olup Sultan Bayezid-i Velî kurbunda müsâfiren 
sâkin olan Ali Beşe b. Şaban ve Bahri Efendi b. Mehmed nâm kimesne li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka mezbûr 
Hüseyin b. Abdullah müvekkil-i mezbûr Mustafa’ya iki re’s bârgir bahâsından 
ve cihet-i karzdan cem‘an yirmi altı guruş zimmetinde deyni olduğunu bundan 
akdem bizim huzûrumuzda ikrâr ve bizi işhâd eyledi biz bu husûsa bu vech 
üzre şâhidleriz şehâdet dahi ederiz deyû edâ-i şehâdet-i şer‘iyye ettiklerin-
de ba‘de’t-ta‘dîl ve’t-tezkiyye şehâdetleri makbûle olmağın mûcebince ba‘de’l-
hükm meblağ-ı bâkī-i mezbûr on altı guruşu vekîl-i mezbûr Hasan’a edâ ve 
teslîme merkūm Hüseyin’e tenbîh olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Hüseyin b. Mustafa, Hasan b. Mehmed, 
Ali b. Bâli, Mehmed b. Hasan.

757 [134b-2] Hacı Mustafa b. Nasuh’un Halil b. Ahmed’e arpa 
bedelinden borcu olduğu
Mahmiye-i İstanbul’da Arpa iskelesi kurbunda sâkin işbu bâ‘isü’l-kitâb el-
Hâc Mustafa b. Nasuh meclis-i şer‘-i şerîf-i enverde Halil b. Ahmed nâm ki-
mesne mahzarında üzerine [da‘vâ] ve takrîr-i kelâm edip târih-i kitâb sene-
si şehri Ramazâni’l-mübâreki’nin on beşinci günü bin yedi yüz elli dört bu-
çuk keyl arpamı beher keyl seksen altışar akçeye olmak üzre bey‘ ve teslîm ol 
dahi minvâl-i meşrûh üzre iştirâ ve kabûl eyledikden sonra mârrü’z-zikr arpa-
dan hâlâ mevcûd olan yedi yüz otuz sekiz keyl arpayı bi’t-terâzî bana teslîm ben 
dahi ahz u kabz edip mâ‘adâ âhara bey‘ ile istihlâk eylediği bin on altı buçuk 
keyl arpanın semeninden müctemi‘ olan seksen yedi bin dört yüz on dokuz ak-
çeyi bana teslîmden imtinâ‘ eder suâl olunup bana edâya mezbûr Halil’e tenbîh 
olunması matlûbumdur dedikde gıbbe’s-suâl mezbûr Halil cevâbında fi’l-hakīka 
bâlâda ketb ü tahrîr olunan minvâl üzre müdde‘î-i mezbûra teslîm olunan yedi 
yüz on sekiz keyl arpadan mâ‘adâ iştirâ eyleyip âhara bey‘ ve istihlâk eylediğim 
bin on altı buçuk keyl arpanın semenleri olan meblağ-ı mezbûr seksen yedi bin 
dört yüz on dokuz akçe müdde‘î-i mezbûra zimmetinde lâzımü’l-edâ deyni ol-
duğunu tâyi‘an ikrâr ve i‘tirâf etmeğin alâ mûcebi i‘tirâfihî meblağ-ı mezbûru 
müdde‘î-i mezkûra edâ ve teslîme mezbûr Halil’e tenbîh olunup mâ vaka‘a bi’t-
taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi [b.] Ahmed, Mustafa Çelebi b. Ahmed, Mustafa 
Çelebi b. Abdurrahman, Mehmed b. İdris, Mustafa b. Hüseyin el-Mübâşir.







758 [134b-3] Simon v. Azar’ın vârislerinin menzillerini Bedros 
v. Andon’a satması
Vilâyet-i Anadolu’da Eğin kazâsına tâbi‘ Apçağa nâm karye ahâlîsinden olup 
bundan akdem hâlik olan Simon v. Azar nâm zimmînin verâseti sulbî kebîr oğlu 
Dimayos ile sulbiye kebîre kızları Ogin ve Ağniye nâm nasrâniyelere münha-
sıra olduğu şer‘an mütehakkik oldukdan sonra mezbûr Dimayos asâleten ve 
mezbûretân Ogin ve Ağniye taraflarından husûs-ı âti’l-beyâna vekîl olduğu 
mezbûretânın zâtlarını ma‘rifet-i şer‘iyye ile ârifân karye-i mezbûre sükkânından 
Murad v. Karoh ve Toma v. Serkis nâm zimmîler şehâdetleriyle şer‘an sâbit olan 
mezbûre Ogin’in zevci Markar v. Andon nâm zimmî meclis-i şer‘-i şerîf-i en-
verde karye-i mezbûr ahâlîsinden işbu bâ‘isü’l-vesîka Bedros v. Margos nâm 
zimmî muvâcehesinde her biri asâleten ve vekâleten ikrâr ve takrîr-i kelâm edip 
akd-i âtî sudûruna değin mülk-i mûrisim olup medîne-i mezbûrede vâki‘ bir ta-
rafdan Mazik? Bedros menzili ve bir tarafdan Hacı Levis menzili ve bir taraf-
dan Ovanes Papas menzili ve bir tarafdan tarîk-i âmla mahdûd tahtânî iki bâb 
oda ve iki çardak ve bir mikdâr havluyu müştemil menzilleri cümle tevâbi‘ ve 
levâhıkıyla tarafeynden îcâb ve kabûlü hâvî bey‘-i kat‘î ile mezbûr Bedros’a yüz 
otuz esedî guruşa bey‘ ve temlîk ol dahi iştirâ ve temellük ve kabûl ettiğinden 
sonra semeni olan meblağ-ı mezbûr yüz otuz guruşu mezbûr Bedros yedinden 
asâleten ve vekâleten tamâmen ahz u kabz eyledik min ba‘d menzil-i mezbûrda 
kat‘â alâka ve medhalim kalmadı mezbûr Bedros’un mülk-i müşterâsı olmuş-
dur mahallinde zabt ve tasarrufuna mezbûr Bedros’u taslît eyledik dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî 8 min Şevvâl sene [10]97.
Şuhûdü’l-hâl: Sefer Çelebi b. Ahmed, Mahmud b. Receb, Ferrâş oğlu Mehmed, 
Ali Çelebi b. Osman, İbrahim b. Ahmed, Asvador v. Haçador, Hokadar v. Sogdar?, 
Markos v. Ohan?

759 [135a-1] Mustafa Beşe b. Mehmed’in Mehmed b. Mehmed’e olan 
borcunun vârislerince ödenmesi
Dergâh-ı âlî yeniçerilerinin Otuzbirinci Ağa bölüğüne mahsûs oda ahâlîsinden 
olup medîne-i Belgrad’da mütemekkin iken bundan akdem vefât eden 
Kürdoğlu Mustafa Beşe b. Mehmed’in verâseti zevcât-ı metrûkâtı Hürşah ve 
Âliye ve Fatko? nâm hâtunlar ile li ebeveyn karındaşları el-Hâc Ebûbekir ve 
Mahmud ve Ayşe’ye münhasıra olup şer‘an zâhir ve müte‘ayyin oldukdan sonra 
mahmiye-i İstanbul’da Oruc Gāzi mahallesi ahâlîsinden işbu bâ‘isü’l-kitâb el-
Hâc Mehmed b. Mehmed nâm kimesne meclis-i şer‘-i şerîf-i enverde tereke-i 
müteveffâ-yı mezbûre bi’l-verâse vâzı‘ü’l-yed olan mezbûr el-Hâc Ebûbekir 
mahzarında üzerine da‘vâ ve takrîr-i kelâm edip mezbûr Mustafa Beşe zim-
metinde cihet-i karz-ı şer‘îden dört yüz esedî guruş hakkım olup meblağ-ı 
mezbûrdan yüz esedî guruşunu bana edâ ve teslîm ben dahi ahz u kabz edip 
ve yine bundan sonra nakid ve iki kürk bahâlarından cem‘an doksan guruşun 
dahi hayâtında bana teslîm ben dahi ahz u kabz edip mezbûr Mustafa Beşe 
meblağ-ı bâkī iki yüz on guruş ile beni mahmiye-i mezbûrda Kilid hanında 
sâkin Kilidçi Sefer demekle ma‘rûf Ağya v. Sefer nâm Ermeni üzerine havâle ve 
her birimiz ba‘de’l-kabûl mezbûr Ağya müflisen hâlik olup ba‘de sübûti’l-yevm 
mezbûr Mustafa Beşe’ye kable’l-mürâfa‘a mezkûr Mustafa Beşe dahi vefât edip 
terekesin veresesi kabz etmeğin hâlâ mezbûr el-Hâc Ebûbekir [ile] mürâfa‘a 
ve meblağ-ı mezbûr iki yüz on guruşu tereke-i müteveffâ-yı mezbûrdan bana 
edâya tenbîh olunmak matlûbumdur dedikde gıbbe’s-suâl mezbûr el-Hâc 
Ebûbekir cevâbında fi’l-hakīka mûrisi müteveffâ-yı mezbûrun müdde‘î-i 
mezbûra bâlâda tafsîl olan minvâl üzre cihet-i mezkûreden kabzını i‘tirâf ey-
lediğinden mâ‘adâ iki yüz on esedî deyni olduğunu ve havâle-i mezbûreyi 
ikrâr lâkin mezbûr Ağya’nın müflisen hâlik olduğunu inkâr ve yesârına beyyi-
ne ityânından izhâr-ı acz etmekle mezbûr el-Hâc Mehmed’den hâlik-i mezbûr 
Ağya’nın müflisen mürd olmağla bu ânın sübûtuna beyyine taleb olundukda 
Vâlide hanında sâkin tüccâr-ı zevi’l-iktidârdan es-Seyyid Selahaddinzâde es-
Seyyid Abdülkerim Çelebi ve Mehmed Çelebi b. Abdullah nâm kimesneler li 
ecli’ş-şehâde meclis-i şer‘a hâzırân olup isre’l-istişhâd fi’l-vâki‘ hâlik-i mezbûr 
Kilidçi Ağya demekle şehîr mezbûr Ağya v. Sefer üzerine lâbis olduğu köhne 
libâsından gayrı ism-i mâl ıtlâk olunur şeyi olmayıp müflis ve mu‘dim oldu-
ğu hâlde hâlik olmağla müdde‘î-i mezbûr için müteveffâ-yı mezbûrun tere-
kesine hakk-ı mürâca‘at vardır biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl 
ve’t-tezkiyye şehâdetleri makbûle olmağın ba‘de’t-tahlîfi’ş-şer‘î ba‘de’l-hükm 
mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mehmed Efendi b. Mustafa, Mustafa Çelebi b. Ahmed, Mustafa 
Çelebi b. Abdurrahman, İbrahim Çelebi b. Ahmed.

760 [135a-2] Mehmed Efendi b. Ahmed’in Hacı Süleyman b. Ahmed’de 
kefaleti sebebiyle alacağı olduğu
Mahmiye-i İstanbul’da Muhsine Hâtun mahallesinde sâkin işbu râfi‘ü’l-kitâb 
Şâmî Mehmed Efendi b. Ahmed meclis-i şer‘-i şerîf-i enverde el-Hâc Süleyman 
b. el-Hâc Ahmed mahzarında üzerine da‘vâ ve takrîr-i kelâm edip zimmetinde 
yedimde olan hüccet-i şer‘iyye nâtıka olduğu üzre yedimden müşterâ ve makbûz 
beynimizde ilm-i şer‘î ile ma‘lûm emti‘a-i mütenevvi‘a bahâlarından iki yüz 
doksan altı buçuk guruş ve gāib ani’l-meclis Mesrob nâm Ermeni zimme-
tinde cihet-i mezkûreden dört yüz dört esedî hakkıma emr ve kabûlü hâviye 
kefâlet-i sahîha-i şer‘iyye kefîl olup zimmetine cihet-i deyn-i şer‘îden dahi iki 
yüz esedî guruş ki min haysi’l-mecmû‘ beş yüz otuz dört buçuk esedî guruş hak-
kım olup meblağ-ı mezbûrdan altmış esedî guruşunu bana edâ ve teslîm ben 
dahi ahz u kabz edip dört yüz yetmiş dört buçuk esedî guruş hakkım bâkī kal-
mağın hâlâ suâl olunup meblağ-ı mezbûrun alıverilmesi matlûbumdur dedikde 
gıbbe’s-suâl mezbûr el-Hâc Süleyman cevâbında fi’l-hakīka müdde‘î-i mezbûra 
cihât-ı mezkûreden kabzını mu‘terif olduğu altmış guruşdan mâ‘adâ dört yüz 
yetmiş dört buçuk esedî guruş zimmetinde lâzımü’l-edâ deyni olduğunu ikrâr 
ve i‘tirâf etmeğin alâ mûcebi i‘tirâfihî meblağ-ı mezbûru müdde‘î-i mezkûra edâ 
ve teslîme mezbûr el-Hâc Süleyman’a tenbîh olunup mâ vaka‘a bi’t-taleb ketb 
olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, Ebûbekir b. Ahmed, Mustafa b. Hüseyin, 
Halil Beşe tâbi‘-i Efendi hazretleri.

761 [135a-3] Ahmed b. Ases’in İsmail Ağa b. Hacı Ömer’e 2300 kuruş 
borcu olduğu
Dârü’l-hilâfeti’l-aliyye Kostantıniyye el-mahmiyye’de Vezir hanında sâkin 
tüccârdan Ahmed b. Ases nâm kimesne meclis-i şer‘-i şerîf-i Ahmedî ve mahfil-i 
dîn-i münîf-i Muhammedî’de Vâlide hanında sâkin tüccâr-ı zevi’l-iktidârdan 
sâhib-i hâze’l-kitâbü’l-hâlî ani’l-irtiyâb umdetü’l-eşbâh ve’l-imtisâl İsmail Ağa 
[b.] el-Hâc Ömer mahzarında ikrâr-ı sahîh-i şer‘î ve i‘tirâf-ı sarîh-i mer‘î kı-
lıp mezkûr İsmail Ağa bana iki bin üç yüz esedî guruş ikrâz ve teslîm ben dahi 
iktirâz ve kabz ve tesellüm eyledim meblağ-ı mezbûr iki bin üç yüz esedî gu-
ruş mezkûr İsmail Ağa’ya zimmetimde lâzımü’l-edâ ve lâzımü’l-kazâ deynim-
dir dedikde mukırr-ı mezbûrun ber minvâl-i muharrer cârî ve sâdır olan ikrârı 
el-mukarrun-lehü’l-mezbûr bi’l-muvâcehe huzûrunda bi’l-müşâfehe tahkīk et-
meğin [135b] mâ vaka‘a bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Siyamizâde? el-Hâc Ahmed, es-Seyyid Mahmud Çelebi el-Hamîdî, 
es-Seyyid Abdülkerim Bey b. Selahaddin, el-Hâc Ebûbekir b. Mahmud, el-Hâc 
Nâsır b. el-Hâc Hüseyin Bektaş, Ahmed Ağa Bâzirgânbaşı, Yusuf Efendi b. Molla 
Hüseyin.







762 [135b-1] Hacı İbrahim b. Hacı Cuma’nın Ahmed b. Ases’te olan 
alacağını tahsil etmesi
Dârü’l-hilâfeti’l-behiyyeti’l-Osmâniye Kostantıniyye el-mahmiyye’de Vezir ha-
nında sâkin tüccâr-ı zevi’l-iktidârdan el-Hâc İbrahim b. el-Hâc Cuma nâm ki-
mesne meclis-i şer‘-i şerîf-i enverde [ve] mahfil-i dîn-i münîf-i ezherde işbu 
râfi‘ü’l-kitâb Ahmed b. Ases nâm kimesne mahzarında ikrâr-ı tâm ve takrîr-i 
kelâm edip işbu yedimde olan iki kıt‘a hüccet-i şer‘iyye nâtıka olduğu üzre 
mezkûr Ahmed’e üç sene mukaddem âhara bey‘ ve semenini kabz ve bana îsâl 
etmek üzre ücret-i ma‘lûme ile tarafımdan tevkîl ve kırk bin guruş kıymetli 
Acem metâ‘ı teslîm ol dahi ahz u kabz ve âhara bey‘ ve kabz-ı semen eyledikden 
sonra mezbûr Ahmed ile muhâsebe gördüğümüzde mezkûr Ahmed semen-i 
mezkûrdan beş bin sekiz yüz kırk altı esedî guruşunu kendi mesârifine sarfla 
istihlâk ve mâ‘adâsını bana teslîm etmekle vech-i mübeyyen üzre istihlâk eylediği 
meblağ-ı mezbûr beş bin sekiz yüz kırk altı esedî guruşunu mezkûr Ahmed’den 
da‘vâ eylediğimde beynimizde münâza‘ât-ı kesîre ve muhâsamât-ı şedîde 
vâki‘ olmuşidi el-hâletü hâzihî muslihûn tavassut edip da‘vâ-yı mezkûremden 
merkūm Ahmed ile beynimizde iki bin esedî guruş üzerine inşâ-i akd-i sulh 
olundukda ben dahi sulh-i mezbûru kabûl ve bedel-i sulh olan meblağ-ı mezbûr 
iki bin esedî guruşu mesfûr Ahmed yedinden tamâmen ahz u kabz ve tesellüm 
edip meblağ-ı mezbûr kırk bin esedî guruşa ve bi’l-cümle târih-i kitâba gelince 
beynimizde cereyân-ı mu‘âmelâta müte‘allika âmme-i da‘vâdan mezbûru ibrâ-i 
âmm-ı kātı‘ü’n-nizâ‘la ibrâ ve iskāt eyledim min ba‘d da‘vâ ve nizâ‘ım kalmadı 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc İsmail b. el-Hâc Ömer, el-Hâc Ahmed Siyamizâde?, es-
Seyyid Mahmud Çelebi el-Hamîdî, es-Seyyid Abdülkerim Çelebi b. es-Seyyid 
Selahaddin, el-Hâc Ebûbekir b. el-Hâc Mahmud, el-Hâc Nâsır b. el-Hâc Hüseyin 
Bektaş Ağa, Ahmed Ağa Bâzirgânbaşı, Yusuf Efendi b. Molla Hasan, el-Hâc 
Osman, Süleyman Ağa b. İsmail, Mehmed Ağa sâkin-i hân-ı Vezir, Mehmed 
Beşe b. el-Hâc Hamza, Mehmed Haydar, Molla Abdülfettâh, Sâlih Çelebi b. el-
Hâc Hüseyin, es-Seyyid Beşir Musli, Abdullah Ağa, Ömer Ağa Kethüdâ-yı Ömer 
Paşa, el-Hâc Mansur, Mehmed Ağa b. el-Hâc Ahmed …?, Ömer Çelebi …?.

763 [135b-2] Ayşe b. Hacı Yusuf ’un Ali b. Şaban’dan muhâlaa 
yoluyla boşandığı
Mahmiye-i İstanbul Unkapanı kurbunda Arabacılar mahallesinde sâkine olup 
zâtı ma‘rifet-i şer‘iyye ile ârifân Ömer Ağa b. Ali ve Ahmed Efendi b. Himmet 
nâm kimesneler ta‘rîfleriyle mu‘arrefe olan Ayşe b. el-Hâc Yusuf nâm Hâtun 
meclis-i şer‘-i hatîr-i lâzımü’t-tevkīrde zevc-i dâhili bâ‘isü hâze’l-kitâb Ali 
b. Şaban nâm kimesne mahzarında ikrâr ve takrîr-i kelâm edip mezbûr Ali zev-
cim olup zimmetinde mütekarrir ve ma‘kūdun-aleyh olan altı yüz akçe mehr-i 
müeccelim ve nafaka-i iddet-i mu‘ayyenem üzerlerine ve me’ûnet-i süknâm 
dahi kendi üzerime olmak üzre mezbûr Ali ile muhâla‘a-i sahîha-i şer‘iyye ile 
muhâla‘a olup ol dahi ber vech-i muharrer hul‘-ı mezbûru kabûl eylediğinden 
sonra hukūk-ı zevciyyete müte‘allika âmme-i da‘vâdan her birimizin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: El-Hâc? Ömer, Ahmed Efendi b. Himmet. İbrahim Çelebi 
b. Ahmed, Mehmed b. İdris.

764 [135b-3] Hacı Süleyman b. Hacı Ahmed’in kölesi Hasan’ı Şâmî 
Mehmed Efendi b. Ahmed’e sattığı
Mahmiye-i İstanbul’da Muhsine Hâtun mahallesinde sâkin hâmilü’l-kitâb Şâmî 
Mehmed Efendi b. Ahmed meclis-i şer‘-i şerîf-i enverde ve mahfil-i dîn-i münîf-i 
ezherde el-Hâc Süleyman b. el-Hâc Ahmed mahzarında ikrâr ve takrîr-i kelâm 
edip mezbûr el-Hâc Süleyman târih-i kitâbdan iki buçuk sene mukaddem [136a] 
silk-i mülkümde münselik, işbu hâzır bi’l-meclis orta boylu, ak kaşlı, ala gözlü 
Rûsiyyü’l-asl Hasan b. Abdullah nâm abd-i memlûkünü yüz esedî guruşa bana bey‘ 
ve teslîm ben dahi ber vech-i muharrer iştirâ ve kabûl ve teslîm-i semen etmişidim 
husûs-ı mezbûr kendiden suâl olunup takrîri tahrîr olunması matlûbumdur dedik-
de gıbbe’s-suâl mezbûr el-Hâc Süleyman cevâbında fi’l-hakīka târih-i mezbûrda 
abd-i memlûk-i mevsûf Hasan’ı mezkûr Mehmed Efendi’ye yüz esedî guruşa bey‘ 
ve teslîm ve kabz-ı semen edip mezbûr Hasan mezkûr Mehmed Efendi’nin abd-i 
memlûkü olup mevsûf-ı mezbûre ve semeninden kat‘â hak ve medhalim kal-
mamışdır dedikde mezkûr Mehmed Efendi’nin kelimât-ı meşrûhasın tasdîk ve 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Ebûbekir b. Ahmed, Mustafa Çelebi b. Hüseyin?, Halil Beşe tâbi‘-i 
Efendi hazretleri, Mustafa Beşe b. Hüseyin.

765 [136a-1] Mıgırdiç v. Ovanes’in miras davasının reddi
Mahmiye-i İstanbul’da Sultanhamamı kurbunda sâkin iken bundan akdem hâlik 
olan Karaoğlan demekle şehîr Ovanes v. Tornoz nâm Ermeni’nin verâseti sulbî 
kebîr oğulları Karabet ve Agop ve Mıgırdiç nâm Ermenilere ve sulbiye kebîre 
kızları Sultan ve Sara’ya münhasıra olduğu şer‘an zâhir ve müte‘ayyin oldukdan 
sonra mezbûr Mıgırdiç meclis-i şer‘-i şerîfde karındaşları mezbûrân Karabet 
ve Agop muvâcehelerinde üzerlerine takrîr-i da‘vâ edip babam hâlik-i mezbûr 
Ovanes hâl-i hayâtında zikr olunan Sultanhamamı çeşmesinde vâki‘ saka ge-
diğini mezbûrân Karabet ve Agop’a iki yüz guruşa bey‘ ve semeninden seksen 
sekiz guruşunu yedlerinden ahz u kabz edip bâkī yüz on iki guruşu kable’l-
ahz hâlik olmağla meblağ-ı bâkī-i mezbûr [yüz] on [iki] guruşdan bana isâbet 
eden hissemi mezbûr Karabet ve Agop’dan taleb ederim suâl olunsun dedik-
de mezbûr Mıgırdiç’in takrîr-i meşrûhu üzre bey‘-i mezbûr şer‘an sahîh olma-
yıp meblağ-ı mezbûrdan hissesi talebi meşrûh olmamağla mezbûrân Karabet ve 
Agop’a suâl dahi teveccüh etmeyip mezbûr Mıgırdiç bî-vech mu‘ârazadan men‘ 
olunup mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed b. İdris, Hasan b. Mehmed, 
Ali b. Bâli.

766 [136a-2] Ayşe Hatun bt. Ahmed’in vârisi oğlu Mehmed’e kayyım 
tayin olunduğu
Vilâyet-i Rumeli’nde Manastır kasabasında Kızılbey Türbesi nâm mahalleden 
olup mahmiye-i İstanbul’da Sahhâf Süleyman mahallesinde sâkin iken bundan 
akdem vefât eden Ayşe Hâtun bt. Ahmed’in verâseti zevc-i metrûkü Osman 
b. Mehmed ile sadrî oğlu Mehmed’e münhasıra olduğu şer‘an zâhir ve müte‘ayyin 
oldukdan sonra müteveffâ-yı mezbûrenin li ebeveyn kız karındaşı ve mezbûr 
Mehmed diyâr-ı âharda olmağla hisse-i irsiyyesini kabz ve hıfza kıbel-i şer‘den 
hâlâ kayyım nasb olunan Ümmügülsüm nâm hâtun ba‘de’t-ta‘rîfi’ş-şer‘î meclis-i 
şer‘-i hatîrde işbu bâ‘isü’l-vesîka Hüseyin Ağa b. Abdullah mahzarında ikrâr ve 
takrîr-i kelâm edip kız karındaşım mezbûre Ayşe bundan akdem fevt oldukda 
oğlum mezbûr Mehmed âhar diyârda bulunmağla terekesinden mezbûra isâbet 
eden hisse-i irsiyyesini kabz ve hıfza mezbûr Hüseyin taraf-ı şer‘-i şerîfden kay-
yım nasb olunmağla terekeden mezbûr Mehmed’e isâbet eden iki bin yedi yüz 
altmış dokuz akçeyi ahz u kabz ettikden sonra mezbûr Hüseyin Ağa azl olunup 
yerine ben kayyım nasb olunmağın meblağ-ı mezbûru merkūm Hüseyin Ağa 
yedinden bi’t-tamâm ahz u kabz eyledim min ba‘d bir akçe ve bir habbe bâkī 
kalmamışdır dedikde gıbbe’t-tasdîk vâki‘ hâl bi’l-iltimâs ketb olundu.
Fi’l-yevmi’s-sâbi‘ min şehri Ramazâni’l-mübârek li sene seb‘a ve tis‘în ve elf.
Şuhûdü’l-hâl: Mehmed b. (  ), Mehmed b. Hasan, Mehmed Çelebi b. Mustafa, 
İbrahim Çelebi b. Ahmed, Ahmed Çelebi b. Yusuf.







767 [136b-1] Yusuf Çelebi b. Abdullah’ın dükkânına yaptığı masrafların 
kiraya sayılması
Husûs-ı âti’z-zikrin mahallinde ketb u tahrîri bâbında sâdır olan fermân-ı âlîye 
imtisâlen bu def ‘a hâssa mi‘mârlarından Mehmed Halîfe b. Abdullah ile Dârü’l-
hilâfeti’l-aliyye Kostantıniyye el-mahmiyye’de Şehzâde câmi‘-i şerîfi kurbunda 
bir tarafdan câmi‘-i şerîf-i mezkûr ve bir tarafdan yine câmi‘-i şerîf-i mezbûrun 
taşra harîmî kapısına muttasıl çeşme ve iki tarafdan tarîk-i âmla mahdûd bir bâb 
attâr dükkânına varıp dükkân-ı mezbûra yevmî sekiz akçe icâre ile mutasarrıf 
olan Yusuf Çelebi b. Abdullah yine dükkân-ı mezbûrda huzûr-ı müslimînde akd 
olunan meclis-i şer‘-i hatîr[de] ânifen zikr olunan dükkânın mutasarrıfı olan 
Ali Beşe b. Mustafa tarafından husûs-ı lâhiku’l-beyâna vekîl-i şer‘îsi ve zevce-
si Fâtıma Hâtun bt. Abdullah mahzarında bast-ı merâm ve takrîr-i kelâm edip 
dükkân-ı mezbûr bundan akdem berber dükkânı olup ben vech-i meşrûh üzre 
istîcâr ettiğimde müvekkil-i mezbûr Ali Beşe dükkân-ı merkūmu attâr dükkânı 
etmeğe bana emir edip ben dahi kendi malımla bi şarti’r-rücû‘ dükkân-ı 
mezbûru ta‘mîr edip attâr dükkânı ettirmişimdir hâlâ nazar olunup masrûfum 
keşf ve tahmîn olunmak matlûbumdur dedikde gıbbe’t-tasdîki’ş-şer‘î mi‘mâr-ı 
mezbûr ile keşf ve mu‘âyene olundukda fi’l-hakīka dükkân-ı mezbûrun raf-
ları ve kepenkleri ve tahta döşemesi ve Frenk kilidleri ve tahta perdeleri ve 
sâir müşâhede olunan imâret ve meremmeti min haysi’l-mecmû‘ bin akçe ile 
kāim olur deyû mi‘mâr-ı mezbûr ve sâir ehl-i vukūf icmâ‘ ve ittifâk ettiklerin-
de mezbûr Yusuf Çelebi dahi vech-i meşrûh üzre râzı olup min ba‘d dükkân-ı 
mezbûrun binâsına müte‘allika da‘vâdan müvekkil-i mezbûrun zimmetini ibrâ 
ettiğinden sonra vekîl-i mezbûr Fâtıma Hâtun ile meblağ-ı mezbûr bin akçeyi 
beher şehr altmış akçe icâreden istîfâya mu‘âhede etmeğin mâ vaka‘a bi’t-taleb 
ketb olundu.
Fi’l-yevm min Şevvâl sene [10]97.
Şuhûdü’l-hâl: Es-Seyyid Mustafa Çelebi b. es-Seyyid Mehmed, Ebûbekir 
b. Himmet, el-Hâc Hasan b. el-Hâc Abdi, Mustafa b. Ali, es-Seyyid Mehmed 
b. Esad Çelebi.

768 [136b-2] Hayrünnisâ bt. Abdullah’ın Hüseyin Beşe b. İbrahim’den 
muhâlaa yoluyla boşandığı
Mahmiye-i İstanbul’da Musli Ali Çelebi mahallesi sâkinelerinden olup zâtını 
ma‘rifet-i şer‘iyye ile ârifân Müezzin Sinan Efendi b. Ali ve Mehmed Çelebi 
b. Zülfikār nâm kimesneler ta‘rîfleriyle mu‘arrefe olan Hayrünnisâ bt. Abdullah 
nâm hâtun meclis-i şer‘-i şerîf-i enverde zevc-i dâhili bâ‘isü hâze’l-kitâb Hüseyin 
Beşe b. İbrahim nâm kimesne mahzarında bi tav‘ihâ ikrâr ve takrîr-i kelâm edip 
zevcim mezbûr Halil Beşe ile beynimizde hüsn-i zindegânîmiz olmamağla zim-
metinde mütekarrir ve ma‘kūdun-aleyh olan üç bin akçe mehr-i müeccelim ve 
nafaka-i iddet-i mu‘ayyenem üzerlerine ve me’ûnet-i süknâm dahi kendi üze-
rime olmak üzre zevcim mezbûr Halil Beşe ile muhâla‘a-i sahîha-i şer‘iyye ile 
muhâla‘a olup ol dahi ber vech-i muharrer hul‘-ı mezbûru kabûl ettiğinden son-
ra hukūk-ı zevciyyete ve gayra müte‘allika âmme-i da‘vâdan her birimiz âharın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-
tasdîk mâ hüve’l-vâki‘ bi’t-taleb ketb olundu.
Fî 14 min Şevvâl sene [10]97.
Şuhûdü’l-hâl: Abdurrahman Efendi b. Mustafa, Müezzin Sinan Efendi b. Ali, 
Mehmed Çelebi b. Zülfikār, Ahmed Çelebi b. Yusuf, imâm Mehmed Efendi 
b. Yahya, İbrahim Çelebi b. Ahmed, el-Hâc Ahmed Çelebi b. Ali.

769 [136b-3] Hasib Ağa b. İbrahim’in kölesi Mustafa’yı mükâtebe 
yoluyla azat etmesi
Itknâme
Medîne-i Galata müzâfâtından kasaba-i Kasımpaşa’da sâkin Hasib Ağa 
b. İbrahim tarafından husûs-ı âti’z-zikri ikrâra vekîl-i müsecceli olan Mehmed 
Çelebi b. Hüseyin meclis-i şer‘-i şerîf-i enverde müvekkil-i mezbûra rıkk-ı 
sâbıkını i‘tirâf eden açık kaşlı, ala gözlü, orta boylu Rûsiyyü’l-asl bâ‘isü hâze’l-
kitâb Mustafa b. Abdullah mahzarında bi’l-vekâle ikrâr-ı tâm ve takrîr-i kelâm 
[137a] edip müvekkilim mezbûr Hasib Ağa târih-i kitâbdan bir buçuk sene 
tamâmına değin kendiye hizmet edip ba‘dehû sâir ahrâr-ı asliyyîn gibi hür ol-
mak üzre mevsûf-ı mezbûr Mustafa’yı kitâbete kat‘ edip ol dahi kabûl eyledi de-
dikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Eyyûb Beşe b. Mehmed, Abdünnebi Beşe b. Hüseyin, Şâhin 
b. Abdullah, el-Hâc Ahmed b. Mustafa, Hüseyin Çelebi [b.] Halil, İbrahim 
Çelebi b. Ahmed.

770 [137a-1] Mehmed b. Ahmed’in kendisini yaralayan Seyyid Mustafa 
Çelebi b. Seyyid İbrahim Çavuş ile sulh olması
Ebü’l-feth ve’l-megāzî merhûm Sultan Mehmed Hân-ı Gāzi hazretlerinin 
mahmiye-i İstanbul’da vâki‘ Sahn medreselerinin birine mücâvir olan talebe-i 
ulûmdan Molla Mehmed b. Hüseyin b. Mehmed tarafından husûs-ı câ’i’z-zikre 
vekîl olduğu Hızır Efendi b. Ahmed ve Ahmed Efendi b. Ali şehâdetleriyle 
hasm-ı câhid-i şer‘î muvâcehesinde sâbit ve sübût-ı vekâletine hükm-i şer‘î lâhık 
olan Mustafa b. Mehmed meclis-i şer‘-i şerîf-i enverde mahmiye-i mezbûrda 
Karagümrük kurbunda Ali Paşa-yı Atîk mahallesinde sâkin işbu râfi‘ü’l-kitâb 
es-Seyyid Mustafa Çelebi b. es-Seyyid İbrahim Çavuş mahzarında ikrâr ve 
takrîr-i kelâm edip mezbûr es-Seyyid Mustafa târih-i kitâbdan dört gün mu-
kaddem müvekkilim mezbûr Molla Mehmed’i dudakları üzerinde ve burnu di-
bine darb ve cerh etmekle ben dahi mûceb-i şer‘îsini cârih-i merkūmdan ta-
leb ve da‘vâ eylediğimde beynimizde nizâ‘-ı küllî vukū‘undan sonra mezbûr 
es-Seyyid Mustafa Çelebi, Ali nâm cerrâha ücret-i ilâc ve bir yirmi sekiz na-
kid akçeden mâ‘adâ onar guruş üzerine benimle an inkâr sulh olduklarında 
ben dahi sulh-i mezbûru kabûl ve bedel-i sulh olan meblağ-ı mezbûru yedin-
den tamâmen ahz u kabz ettiğimden sonra cerâhat-i mezbûre ve mâ tehadde-
se minhu ve bi’l-cümle husûs-ı mezbûra müte‘allika cemî‘-i da‘vâdan mezbûr 
Mustafa Çelebi’nin zimmetini ibrâ ve iskāt edip ol dahi bedel-i sulhden zim-
metimizi ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min Ramazâni’l-mübârek li sene seb‘a ve tis‘în ve elf.
Şuhûdü’l-hâl: Fahrü’l-eşbâh Mehmed Efendi Kethüdâ, fahrü’l-kuzât Abdullah 
Efendi, Ali Çelebi b. Mehmed, es-Seyyid İbrahim Çavuş.

771 [137a-2] Halil Ağa b. İbrahim’in dükkânını Mıgırdiç 
v. Haçuk’a kiralaması
Mahmiye-i İstanbul’da Sultanhamamı kurbunda sâkin fahrü’l-emsâl Solakzâde 
Halil Ağa b. İbrahim meclis-i şer‘-i hatîr-i enverde mahmiye-i mezbûrda 
Balatkapısı dâhilinde Hoca Ali mahallesinde vâki‘ Boyacı fırını demekle ma‘rûf 
ekmekçi fırınının ustası olan işbu bâ‘isü’l-vesîka Mıgırdiç v. Haçuk nâm Ermeni 
muvâcehesinde ikrâr ve takrîr-i kelâm edip mârrü’z-zikr Balatkapısı hâricinde 
vâki‘ çeşmeye muttasıl olan iskemle yeri ta‘bîr olunur mülk sagīr dükkânım 
mukaddemâ Alibeyköyü’nde vâki‘ olan ekmekçi fırınının iskemlesi yeri olup 
lâkin fırın-ı mezkûr birkaç seneden beri kapanmış olmağla dükkân-ı mezbûr 
mu‘attal kalmağın hâlâ ben dükkân-ı mezbûru beher yevm beşer akçe ücretle 
mezbûr Mıgırdiç’e îcâr ve teslîm ol dahi ber vech-i mübeyyen istîcâr ve kabûl 
ettiğinden sonra ba‘de’l-yevm dükkân-ı mezbûr mârrü’z-zikr Boyacı fırını-
nın iskemlesi yeri olup âhar fırın üstâdlarına îcâr olunmamak üzre ta‘ahhüd ve 
iltizâm eyledik dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene seb‘a ve tis‘în [ve elf.]
Şuhûdü’l-hâl: Mustafa Efendi el-İmâm, Ali Dede el-Müezzin b. Ahmed, Halil 
Çelebi b. Mehmed, kuyumcu Mehmed Çelebi b. (  ), Musli b. Bekir, Mehmed 
Musli b. Ali, es-Seyyid Mustafa.

772 [137b-1] Hacı Musli b. Hacı Mehmed’in Ahmed Beşe b. Musa’da 
köle satışından kaynaklanan alacağını tahsil ettiği
Mahrûse-i Galata’ya tâbi‘ kasaba-i Tophâne’de Ebülfazl mahallesi sükkânından 
iken bundan akdem vefât eden Ali Çelebi b. el-Hâc Musli b. el-Hâc Mehmed’in 
verâseti zevce-i metrûkesi Fâtıma bt. Abdülganî ile babası mezbûr el-Hâc 
Musli’ye vâlidesi Hanım bt. Bâli nâm hâtuna ve evlâd-ı sıgārı Mustafa ve Hanîfe 
ve Ayşe’ye münhasıra olduğu şer‘an zâhir ve müte‘ayyin oldukdan sonra ken-
di tarafından asîl ve sıgār-ı mezbûrûnun ced ve velîleri mezbûretân Fâtıma ve 
Hanım taraflarından husûs-ı âti’z-zikre sâbitü’l-vekâle vekîlleri olan mezbûr el-
Hâc Musli meclis-i şer‘-i şerîf-i enverde sefîne reislerinden Ahmed Beşe b. Musa 
mahzarında asâleten ve velâyeten ve vekâleten ikrâr-ı tâm ve takrîr-i kelâm 
edip oğlum müteveffâ-yı mezbûrun terekesinden evsâfı beynimizde ma‘lûm 
Nikefora nâm bir re’s gulâm götürüp mahrûse-i Kandiye’de oğlum Hüseyin nâm 
kimesneye teslîm için merkūm Ahmed Beşe’ye bi tarîki’l-emâne def ‘ u teslîm 
edip ol dahi ahz u kabz eyledikden sonra mezbûr Nikefora’yı yüz kırk guru-
şa âhara bey‘ ve semenini kendi mesârifine sarfla istihlâk edip ben dahi bey‘-i 
mezbûru mücîze olmağla semen-i mezbûr yüz kırk guruşu merkūm Ahmed 
Beşe bana teslîm ben dahi asâleten ve velâyeten ve vekâleten ahz u kabz ve 
teslîm eyledim fîmâ ba‘d meblağ-ı merkūm yüz kırk guruşdan mezbûr Ahmed 
Beşe’nin zimmetinde bir akçe bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mu‘azzam li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Mehmed Çelebi b. İdris, Receb b. Şaban, 
Hasan b. Mehmed.

773 [137b-2] Panayot v. Nikola’nın Kiro v. İstoyani’de koyun satışından 
ve ödünçten alacağı olduğu
Mahmiye-i İstanbul’da Zeyrek mahallesinde sâkin sütçü tâifesinden işbu 
râfi‘ü’l-vesîka Panayot v. Nikola nâm zimmî meclis-i şer‘-i şerîf-i enverde çoban 
tâifesinden Kiro v. İstoyani nâm zimmî muvâcehesinde üzerine da‘vâ ve takrîr-i 
kelâm edip mezbûr Kiro bundan akdem ra‘y için kendiye def ‘ ve teslîm eyledi-
ğim her re’si birer guruş kıymetli altı yüz on bir re’s sağmal koyunlarımın yir-
mi bir re’sini bi gayri hakkın âhara bey‘ ve semenlerini kendi mesârifine sarfla 
istihlâk etmekle zikr olunan yirmi bir re’s koyunların kıymet-i şer‘iyyelerin 
mezbûr Kiro’dan ba‘de’d-da‘vâ ve’l-münâza‘a muslihûn tavassut edip da‘vâ-yı 
mezbûremden beynimizde on guruş üzerine akd-i sulh olundukda ben dahi 
sulh-i mezbûru kabûl ve mâ‘adâsına müte‘allika da‘vâdan mezbûru ibrâ ve iskāt 
edip bedel-i sulh-i mezbûr on guruş ile cihet-i karz-ı şer‘îden zimmetinde hak-
kımız olan yirmi üç guruş ki cem‘an otuz üç guruşa mezbûr Kiro’dan taleb ey-
lediğimde bana edâdan imtinâ‘ eder suâl olunup alıverilmesi matlûbumdur de-
dikde gıbbe’s-suâl mezbûr Kiro cevâbında fi’l-hakīka kaziyye bâlâda tafsîl ve 
beyân ve şerh ve ayân olunan vech üzre olup müdde‘î-i mezbûr Panayot’a 
bedel-i mezbûr on guruş ile cihet-i karzdan yirmi üç guruş ki cem‘an otuz üç 
guruş elân zimmetinde lâzımü’l-edâ deyni idiğini tâyi‘an ikrâr ve i‘tirâf etme-
ğin mûcebince meblağ-ı mecmû‘-ı mezbûr otuz üç guruşu müdde‘î-i mezbûr 
Panayot’a edâya merkūm Kiro’ya tenbîh birle mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: İbrahim Çelebi b. Ahmed, Ebûbekir b. Hüseyin, Hüseyin 
b. Mehmed, Hasan b. Mehmed, Ali b. Bâli.

774 [137b-3] Hatice bt. Abdullah’ın Gülistan bt. Abdullah’ta mal 
satışından alacağı olduğu
Mahmiye-i İstanbul’da Kırkçeşme kurbunda sâkine Hatice bt. Abdullah nâm 
hâtun ba‘de’t-ta‘rîfi’ş-şer‘î meclis-i şer‘-i şerîf-i enverde Gülistan bt. Abdullah 
nâm hâtun mahzarında üzerine da‘vâ ve takrîr-i kelâm edip mezbûre Gülistan ile 
şerîki gāibe ani’l-meclis Hâmide zimmetlerinde yedimden müşterâ ve makbûz 
iki zümrüd küpe ve bir hâtem ve üç gömleklik bez bahâlarından altı guruş hak-
kım olup meblağ-ı mezbûrdan her biri âharın zimmetine lâzım gelen meblağı 
ahz ve kabûlü hâviye kefâlet-i sahîha-i şer‘iyye ile kefîl olmağın hâlâ mezbûre 
Gülistan’a suâl olunup meblağ-ı mezbûrun alıverilmesi matlûbumdur dedikde 
gıbbe’s-suâl ve akībe’l-inkâr müdde‘iye-i mezbûrdan müdde‘âsına beyyine ta-
leb olundukda zât-ı mezbûreyi ma‘rifet-i şer‘iyye ile ârifân udûl-i müslimînden 
Mehmed b. Musa nâm kimesne ile Ayşe bt. Ahmed ve Fâtıma bt. Hacı ve 
Fâtıma bt. el-Hâc Hasan [138a]ecli’ş-şehâde meclis-i şer‘a hâzırûn olup [isre’l-]istişhâd fi’l-vâki‘ müdde‘iye-i 
mezbûre Hatice Hâtun bundan akdem iki zümrüd ve bir hâtem ve üç gömlek-
lik bezi gāibe-i mezbûre Hâmide ile şerîki işbu mezbûre Gülistan’a elli esedî gu-
ruşa bizim huzûrumuzda bey‘ ve teslîm anlar dahi iştirâ ve kabûl eylediklerin-
den sonra mezbûrdan her biri âharın zimmetine lâzım gelen meblağa kefâlet-i ise bir ferman bulunmaktadır.
sahîha-i şer‘iyye ile kefîl olmuşidi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl 
ve’t-tezkiyye şehâdetleri makbûle olmağın mûcebiyle ba‘de’l-hükm meblağ-ı 
mezbûr elli guruşu asâleten ve vekâleten müdde‘iye-i mezbûreye edâ ve teslîme 
mezkûre Gülistan’a tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis min Şevvâli’l-mükerrem li sene seb‘a ve tis‘în ve elf.
Şuhûdü’l-hâl: Mustafa Çelebi b. Ahmed, İbrahim Çelebi b. Ahmed, Mehmed 
b. İdris, Ali [b.] Bâli.

775 [138a-1] Divriği kazasının 1097-1098 seneleri cizyesinin 
tahsili fermanı
Vilâyet-i Divriği ve karye-i Pınar ve İstanbul ve Pazarköyü ve İznikmid ve 
Yalakābâd ve tevâbi‘inde vâki‘ Divriği defteri keferesinin bin doksan yedi 
Ramazanı gurresinden bin doksan sekiz Şa‘bânı gāyesine değin üzerlerine edâsı 
lâzım gelen cizyeleri cem‘ ve tahsîl olunmak lâzım ve mühim olmağın (  ) der-
uhde olunup eline mühürlü ve tuğrâlı cizye defteri sûreti verilmeğin zamânı 
hulûl eyledikde mûcebince cem‘ ve tahsîl ettirilmek emr edip buyurdum ki 
hükm-i şerîfimle mübâşir-i mezbûr vardıkda siz ki kadılar defter-i mezbûra tâbi‘ 
kefere tâifesinin asıl iki bin altmış dokuz cizyehâneleri olup târih-i mezbûra 
mahsûb olmak üzre bin sekiz yüz on üç hânelerinde ikişer yüz altmış beşer 
akçe ve iki yüz elli altı hânelerinden ikişer yüz elli beşer akçe mîrî cizyeleri-
nin irsâl olunan mühürlü ve tuğrâlı cizye defteri mûcebince zamânı hulûl eyle-
dikde cem‘ ve tahsîl ettirilip kimesneye ta‘allül ve nizâ‘ ettirmeyesiz ve bundan 
mâ‘adâ mübâşir-i mezbûrun cihet-i ma‘îşeti için her bir hânelerinden kırk akçe 
dahi aldıralar ve bundan ziyâde bir akçe ve bir habbe alınmaya ve aldırmaya-
sız ve hîn-i tahsîlde alınan esedî guruşu yüz sekizer akçeye aldırıp ziyâdeye ve 
noksân aldırmayasız, ammâ tamâm ihtimâm edip kesr-i defterden noksân ciz-
yeden ve fermândan ziyâde talebiyle zulm ve te‘addîden be gāyet ihtirâz eyle-
yesiz ve cizye-i mezbûre Saray-ı atîk-i ma‘mûre mühimmâtiyçün ocaklık ta‘yîn 
olunmuşdur şöyle bilesiz alâmet-i şerîfe i‘timâd kılasız.
Tahrîren fi’l-yevmi’r-râbi‘ aşer [min] şehri Rebî‘ilevvel sene sitte ve tis‘în ve elf.
Be sahrâ-yı Edirne.

776 [138b-1] Edirne Rum metrepolidinin borçlarının 
ertelenmesi hükmü
A‘lemü’l-ulemâ’i’l-mütebahhirîn, efdalü’l-fuzalâ’i’l-müteverri‘în, yenbû‘ü’l-
fazli ve’l-yakīn, keşşâfü’l-müşkilâti’d-dîniyye, hallâlü’l-mu‘dilâti’l-yakīniyye 
miftâhu künûzi’l-hakāyık ve misbâhu rumûzi’d-dekāyık el-mahfûfu bi sunûfi 
avâtıfi’l-meliki’l-a‘lâ Anadolu kazaskerliği pâyesiyle bi’l-fi‘l İstanbul kadı-
sı olan İbrahim -edâmallâhu te‘âlâ fezâilühû- ve akzâ kuzât[i’l-müslimîn evlâ] 
vülâti’l-muvahhidîn, ma‘denü’l-fazli ve’l-yakīn, hüccetü’l-hakkı ale’l-halkı 
ecma‘în, vârisü ulûmi’l-enbiyâ’i ve’l-mürselîn, el-muhtas bi mezîdi inâyeti’l-
meliki’l-Mu‘în Mevlânâ Edirne kadısı -zîde fezâilühû- tevkī‘-i refî‘-i hümâyûn 
vâsıl olucak ma‘lûm ola ki Edirne’de vâki‘ Rum kefere tâifesinin metrepolidi 
Mitrokopos? nâm râhib Ordu-yı hümâyûnuma arzuhâl edip seksen kese akçe-
den ziyâde deyne mübtelâ olup def ‘aten edâya iktidârı olmamağla bundan ak-
dem vakıfdan mâ‘adâ murâbahalı deynleri her sene îrâdlarına gidip ber vech-i 
taksît tedrîcle verilmek üzre vârid olan emr-i şerîfim mûcebince ashâb-ı düyûna 
senede guremâdan hisselerine isâbet ettiği mertebe vermeğe râzı iken ba‘zıları 
kanâ‘at eylemeyip temessükât mûcebince akçemizi tamâmen ver yedimizde em-
rimiz vardır sen ve kefîl olan vekîlleri ahz ve haps ettiririz deyû ziyâde rencîde 
ve remîdeden hâlî olmadıkların ve bu bâbda şeyhülislâmdan da‘vâsına muvâfık 
fetvâ-yı şerîfesi olduğun bildirip mûcebince amel olunup ol vechile te‘addîleri 
men‘ ü def ‘ olunmak bâbında hükm-i hümâyûnum recâ etmeğin husamâsıyla 
mürâfa‘a-i şer‘ ve bu âna değin aldıkları murâbahayı asl-ı mâla zam eyleyip ve 
bâkī kalan deynini dört seneye değin edâ eylemek üzre taksît ve defter eyledik-
den sonra Ordu-yı hümâyûnuma arz eylemeniz emrim olmuşdur. Buyurdum 
ki hükm-i şerîfimiz vusûl buldukda bu bâbda sâdır olan emrim üzre amel 
edip dahi husamâsıyla mürâfa‘a-i şer‘ ve bu âna değin aldıkları bilâ-ihrâc cemî‘ 
murâbahayı asl-ı mâla zam eyleyip mahsûb ve ba‘de’l-yevm murâbaha taleb et-
tirmeyip [139a] bâkī kalan deyni dört seneye değin edâ eylemek üzre taksît ve 
emreyledikden sonra yazıp Ordu-yı hümâyûnuma arz ve i‘lâm edip vakıf tale-
biyle elimizde emrimiz vardır deyû rencîde ettirmeyip ve yedinde olan fetvâ-yı 
şerîfe[ye] muhâlif sen ve kefîl olan zimmîleri haps ettiririz deyû te‘addî ettirme-
yesin şöyle bile[siz] ve ba‘de’n-nazar bu hükm-i hümâyûnum yerinde icrâ edip 
alâmet-i şerîfe i‘timâd kılasız.
Tahrîren fî evâsıtı şehri Recebi’l-ferd li sene seb‘a ve tis‘în ve elf.
Be yurd-ı sahrâ-yı Kemal Çayırı.

777 [139a-1] Âbid Çelebi Mescidi imamlığına Mehmed Efendi’nin tayini
Mahmiye-i İstanbul’da vâki‘ merhûm Âbid Çelebi mescid-i şerîfinde vazîfe-i 
mu‘ayyenesiyle imâm olan Mehmed fevt olup yeri mahlûl olmağın yerine müs-
tahakkından işbu râfi‘-i tevkī‘-i refî‘ü’ş-şân-ı hâkānî ve diğer Mehmed nâm ki-
mesne her vechile mahall ü müstahık olmağın teveccüh olup yedine berât-ı 
şerîf-i âlîşânım verilmek recâsına ( ) kadısı akzâ kuzâti’l-müslimîn -zîdet 
fezâilühû- arz etmeğin mezbûra sadaka edip bu berât-ı sa‘âdet-âyât ve meserret-
âyâtı verdim ve buyurdum ki ba‘de’l-yevm varıp zikr olunan mescid-i şerîfe 
mezbûr imâm olup hizmet-i lâzımesin mer‘î ve müeddâ kıldıkdan sonra ta‘yîn 
olunan vazîfesine mutasarrıf olup vâkıfının rûhu ve benim devâm-ı ömr-i 
devlet-i efrâz-ı efzûnum -uhrizu efzûnihim- için du‘âya müdâvemet ve iştigāl 
gösterip ol bâbda hiç âhad mâni‘ olmayıp dahl ü ta‘arruz kılmaya şöyle bileler 
alâmet-i şerîfime i‘timâd kılalar.
Tahrîren fi’l-yevmi’s-sânî ve’l-ışrîn min şehri Şa‘bâni’l-mu‘azzam li sene seb‘a ve 
tis‘în ve elf.
Be makām-ı Kostantıniyye.

778 [139b-1] İstanbul Patriği Diyonisyos’un borçlarını taksitle 
ödemesi fermanı
İstanbul kadısı izzetlü ve fazîletlü Efendi hazretleri
İstanbul ve tevâbi‘i keferesi patriği olan Diyonisyos râhib Ordu-yı hümâyûnuma 
arzuhâl edip patriklik husûsiyçün istidâne edip aldığı akçeyi sâhiblerine mu-
kaddem bi’t-tamâm edâ etmedikçe mukaddemâ tedrîc ile edâ olunmak üzre 
istikrâz olunan akçeler için kendiye ve kefîl bi’l-mâl olan metrepolidleri rencîde 
ettirilmeyip hâlâ istikrâz eyledikleri akçeler ashâbına edâ olundukdan sonra 
eski borçları dahi tedrîc ile edâ eyleyeler deyû emr-i şerîf verilmek üzre istid‘â-
yı inâyet eyledikde vech-i meşrûh üzre Ordu-yı hümâyûnun mâliye tarafından 
emr-i şerîf-i âlîşân verilmeğin mûcebince amel olunup emr-i şerîfden tasrîh 
olunan vech-i meşrûha mugāyir râhib-i mezbûru kefîl bi’l-mâl olan metrepo-
lidlerini bir ferde rencîde ve remîde ettirmeyesiz deyû buyruldu.
29 C[emâziyelâhir] sene [10]97.
Düstûr-ı mükerrem müşîr-i müfahham nizâmü’l-âlem müdebbir-i umûri’l-
cumhûr bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-iclâl, 
el-mahfûfu bi sunûfi avâtıfi’l-meliki’l-a‘lâ Âsitâne-i sa‘âdetimden sadâret-i 
uzmâ ve vekâlet-i kübrâ kāimmakāmı olan vezîrim Receb Paşa -edâmallâhu 
te‘âlâ iclâlehû- ve akzâ kuzâti’l-müslimîn evlâ vülâti’l-muvahhidîn, ma‘denü’l-
fazli ve’l-yakīn, vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı 
ecma‘în, el-muhtas bi mezîdi inâyeti’l-meliki’l-Mu‘în Mevlânâ İstanbul ka-
dısı -zîde fezâilühû- tevkī‘-i refî‘-i hümâyûn vâsıl olucak ma‘lûm ola ki hâlâ 
İstanbul ve tevâbi‘i patriği olan Diyonisyos nâm râhib Dersa‘âdet’ime arzuhâl 
edip hâlâ patriklik husûsiyçün istidâne edip aldığı akçeyi sâhiblerine mukad-
dem bi’t-tamâm edâ etmedikçe mukaddemâ tedrîc ile edâ olunmak üzre istikrâz 
olunan akçeler için kendiye ve kefîl bi’l-mâl olan metrepolidleri rencîde ettiril-
meyip hâlâ istikrâz olunan akçeler ashâbına edâ olundukdan sonra eski borç-
lar dahi tedrîc ile edâ olunmak bâbında emr-i şerîfim verilmek recâ eylemeğin 
mûcebince amel olunmak fermânım olmuşdur. Buyurdum ki hükm-i şerîfimle 
vardıkda bu bâbda sâdır olan fermân-ı âlîşânım mûcebince amel edip dahi 
patrik-i mezbûr hâlâ patriklik husûsiyçün istikrâz eylediği akçeleri ashâbına 
mukaddem bi’t-tamâm edâ ettirdip ba‘dehû mukaddemâ tedrîc ile edâ olun-
mak üzre istikrâz olunan akçeleri dahi tedrîc ile edâ ettirdip mukaddemâ olan 
tedrîc ile edâsı lâzım gelen akçelerin ashâbını biz akçemizi mukaddem alırız 
deyû hilâf-ı emr-i şerîf patrik-i mesfûru ve kefîl bi’l-mâl olan metrepolidleri ki-
mesneye rencîde ve remîde ettirmeyesiz husûs-ı mezbûr için emr-i âhar irsâline 
muhtâc eylemeyesiz şöyle bilesiz, alâmet-i şerîfe i‘timâd kılasız.
Tahrîren fi’l-yevmi’s-sânî min şehri Cemâziyelâhir sene seb‘a ve tis‘în ve elf.
Be yurd-ı sahrâ-yı Edirne.

779 [140a-1] İstanbul Patriği Diyonisyos’un borçlarını taksitle 
ödemesi fermanı
Düstûr-ı mükerrem, müşîr-i müfahham, nizâmü’l-âlem, müdebbir-i umûri’l-
cumhûr bi’l-fikri’s-sâkıb, mütemmim-i mehâmmü’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-
iclâl, el-mahfûfu bi sunûfi avâtıfi’l-meliki’l-a‘lâ Âsitâne-i sa‘âdetimde sadâret-i 
uzmâ ve vekâlet-i kübrâ kāimmakāmı olan vezîrim Receb Paşa -edâmallâhu 
te‘âlâ iclâlehû- a‘lemü’l-ulemâ’i’l-mütebahhirîn akzâ’l-fuzalâ’i’l-müteverri‘în, 
yenbû‘ü’l-fazli ve’l-yakīn, keşşâfü’l-müşkilâti’d-dîniyye, hallâlü’l-mu‘dilâti’l-
yakīniyye miftâhu künûzi’l-hakāyık misbâhu rumûzi’d-dekāyık, el-mahfûfu bi 
sunûfi avâtıfi’l-meliki’l-a‘lâ Anadolu Kazaskerliği pâyesiyle bi’l-fi‘l İstanbul ka-
dısı olan Mevlânâ İbrahim - edâmallâhu te‘âlâ fezâilühû- tevkī‘-i refî‘-i hümâyûn 
vâsıl olucak ma‘lûm ola ki İstanbul’da vâki‘ Rum keferesi patriği Diyonisyos nâm 
râhib ve metrepolidleri Ordu-yı hümâyûnuma arzuhâl edip düyûn-ı kesîreye 
mübtelâ olup def ‘aten edâya iktidârları olmamağla bundan akdem mâl-ı vakıf-
dan gayrı murâbahalı deynleri defteri üzerine her sene îrâdlarına göre tedrîcle 
edâ-i deyn etmek üzre taksît olunmak için sâdır olan emr-i şerîfim mûcebince 
herkesin hissesine guremâ düşdüğü mikdârı vermeğe râzılar iken kanâ‘at etme-
yip ba‘zı dâyinleri elimizde emrimiz vardır deyû def ‘aten taleb ve mîrîye olan 
deynleri bunlara havâle ve emr-i şerîf ve bâkikulu ile temessükünüz mûcebince 
tamâmen akçeyi cebren tahsîl ve haps ederiz deyû te‘addî üzre olmalarıyla 
iktidârları olmadığını bildirip senevî hâsıl olan mahsûllerinden seneden seneye 
verip yine sene-i cedîde değin dâyinleri tarafından rencîde olunmamak bâbında 
hükm-i hümâyûnum recâ eyledikleri ecilden ahkâm kaydına mürâca‘at olun-
dukda vech-i meşrûh üzre îrâdlarına göre deynleri ashâbına tedrîc ile edâ eyle-
meleriyçün mukaddem emr-i şerîfim verildiği mastûr ve mukayyed bulunmağ-
la mukaddemâ verilen emr-i şerîfim mûcebince amel olunmak emrim olmuş-
dur. Buyurdum ki hükm-i şerîfimle vusûl buldukda bu bâbda sâdır olan emrim 
üzre amel edip dahi fermân-ı sâbık mûcebince mâl-ı vakıfdan gayra murâbahalı 
defteri senevî hâsıl olan mahsûllerinden ashâbına guremâdan hisselerine düş-
düğü mikdârı seneden seneye tedrîc ile edâ-i deyn eylediklerinden sonra eli-
mizde emr-i şerîf vardır deyû def ‘aten talebiyle ve mîrîye olan deynleri bunla-
ra havâle etmekle emr-i şerîf ve bakıkulu mübâşir ile temessükünüz mûcebince 
tamâmen akçeyi cebren tahsîl ve haps ederiz deyû te‘addî ve rencîde ettirmeyip 
min ba‘d mukaddemâ ve hâlâ vârid olan emr-i şerîfime muhâlif bir ferde vaz‘ 
ve hareket ettirmeyesiz şöyle bilesiz ve ba‘de’n-nazar bu hükm-i hümâyûnumu 
yedlerinde ibkā edip alâmet-i şerîfe i‘timâd kılasız.
Tahrîren fî evâsıtı şehri Recebi’l-ferd sene seb‘a ve tis‘în ve elf.
Be yurd-ı sahrâ-yı Edirne.

780 [140b-1] İstanbul Patriği Diyonisyos’un borçlarını taksitle 
ödemesi fermanı
Düstûr-ı mükerrem, müşîr-i müfahham, nizâmü’l-âlem, müdebbir-i umûri’l-
cumhûr bi’l-fikri’s-sâkıb, mütemmim-i mehâmmü’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl müşeyyid-i erkâni’s-sa‘âdeti ve’l-iclâl, 
el-mahfûfu bi sunûfi avâtıfi’l-meliki’l-a‘lâ Âsitâne-i sa‘âdetimde sadâret-i uzmâ 
ve vekâlet-i kübrâ kāimmakāmı olan vezîrim ( ) paşa - edâmallâhu te‘âlâ iclâlehû- 
ve akzâ kuzâti’l-müslimîn evlâ vülâti’l-muvahhidîn, ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn el-
muhtas bi mezîdi inâyeti’l-meliki’l-Mu‘în Mevlânâ İstanbul kadısı -zîdet 
fezâilühû- tevkī-i refî‘-i hümâyûn vâsıl olucak ma‘lûm ola ki İstanbul’da vâki‘ 
Rum keferesi patriği ve metrepolidleri Dergâh-ı mu‘allâma arzuhâl edip bunlar 
yedi yüz kîse deyne mübtelâ olup def ‘aten edâya iktidârları olmamağın bundan 
akdem mâl-ı evkāfdan mâ‘adâ murâbahalı deynlerini defteri üzerine her sene 
îrâdlarına göre tedrîc ile edâ-i deyn etmek üzre taksît olunmak için sâdır olan 
emr-i şerîfim mûcebince herkesin hissesine düşen mikdâr guremâlarına verme-
ğe râzılar iken yine kanâ‘at etmeyip ba‘zı dâyinleri mîrîye olan deynlerini bun-
lara havâle ve emr-i şerîf ve bakıkulu ile temessükler mûcebince tamâmen ak-
çeyi cebren tahsîl ve haps ettiririz deyû te‘addî üzre olmalarıyla iktidârları ol-
madığın bildirip senevî hâsıl-ı mahsûllerinden seneden seneye verip yine sene-i 
cedîde değin dâyinleri mezbûrlar tarafından rencîde olunmamak bâbında 
emr-i şerîfim recâ eyledikleri ecilden ahkâm kaydına mürâca‘at olundukda 
vech-i meşrûh üzre îrâdlarına göre deynlerini ashâbına tedrîcle edâ eylemele-
riyçün mukaddemâ emr-i şerîfim verildiği mastûr ve mukayyed bulunmağın 
mukaddemâ verilen emr-i şerîfim mûcebince şer‘le görülmek emrim olmuş-
dur. Buyurdum ki hükm-i şerîfimle vusûl buldukda bu bâbda sâdır olan em-
rim üzre amel edip dahi ol vechile dahl olundukda mukaddemâ bir def ‘a şer‘le 
görülüp fasl olunmayan husûsları tamâm hak ve adl üzre tefahhus edip göresin 
arz olunduğu üzre ise ol bâbda muktezâ-yı şer‘-i kavîmle amel edip dahi senevî 
hâsıl-ı mahsûllerinden seneden seneye dâyinlerinin re’s-i mâllarına göre herke-
sin hissesine düşen guremâların verdiklerinden sonra yine sene-i cedîde değin 
dâyinleri mezbûrlar mîrîye olan deynlerin havâle ve emrimiz vardır temessük-
lerimiz mûcebince tamâmen akçe tahsîl ve haps ettiririz deyû bunları rencîde 
ve remîde ettirmeyip men‘ ü def ‘ eyleyesin min ba‘d şer‘-i şerîfe ve mukaddemâ 
ve hâlâ verilen evâmir-i şerîfime muhâlif kimesneye ta‘allül ve nizâ‘ ettirmeyip 
husûs-ı mezbûr için tekrâr emrim varmalı eylemeyesin alâmet-i şerîfe i‘timâd 
kılasın.
Tahrîren fî evâsıtı şehri Cemâziyelevvel sene seb‘a ve tis‘în ve elf.
Be makām-ı Edirne el-mahrûse.

781 [141a-1] Yeniçarşı ve Galata Attar esnafı dellâlı Yasef ’e müdahale 
olunmaması konusunda buyruldu
İstanbul kadısı izzetlü fazîletlü Efendi
Yeniçarşı ve Galata’ya gelen attâr metâ‘ının dellâllığı için yarar kefîli olmak üzre 
Yasef nâm yahudi yedine emr-i şerîf verilmekle imdi mezbûr Yasef yarar kefîli 
olup ve hilâf-ı şer‘-i şerîf kimesne vaz‘ ve te‘addîsi olmaya ber mûceb-i fermân-ı 
şerîf tâife-i mezkûre kethüdâsına ve sâirlerine dahl ve rencîde ettirmeyesiz deyû 
buyruldu.
Fî 12 min Şa‘bân sene [10]97.

782 [141a-2] Yeniçarşı ve Galata Attar esnafı dellâlı Yasef ’e müdahale 
olunmaması konusunda ferman
Düstûr-ı mükerrem müşîr-i müfahham, nizâmü’l-âlem, müdebbir-i umûri’l-
cumhûr bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-saltanatı ve’l-iclâl, 
el-mahfûfu bi sunûfi avâtıfi’l-meliki’l-a‘lâ Âsitâne-i sa‘âdetimde sadâret-i uzmâ 
ve vekâlet-i kübrâ kāimmakāmı olan vezîrim Receb Paşa -edâmallâhu te‘âlâ 
iclâlehû- ve a‘lemü’l-ulemâ’i’l-mütebahhirîn, efdalü’l-fuzalâ’i’l-müteverri‘în, 
yenbû‘ü’l-fezâili ve’l-yakīn, keşşâfü’l-müşkilâti’d-dîniyye, hallâlü’l-mu‘dilâti’l-
yakīniyye, miftâhu künûzi’l-hakāyık, misbâhu rumûzi’d-dekāyık, el-mahfûfu bi 
sunûfi avâtıfi’l-meliki’l-a‘lâ Anadolu kazaskerliği pâyesiyle bi’l-fi‘l İstanbul ka-
dısı olan Mevlânâ İbrahim -edâmallâhu te‘âlâ fezâilühû- tevkī-i refî‘-i hümâyûn 
vâsıl olucak ma‘lûm ola ki Yasef nâm yahudi Ordu-yı hümâyûnuma arzuhâl su-
nup mahrûse-i İstanbul’da Yeniçarşı ve Galata’ya gelen attâr metâ‘ı dellâlı ol-
mak istedikde tâife-i mezbûre kethüdâsı ve ba‘zıları hilâf-ı şer‘-i şerîf kimesne-
ye vaz‘ ve te‘addîsi yok iken sana dellâllık ettirmeziz deyû te‘addî üzre olduk-
ların bildirip men‘ ü def ‘ olunmak bâbında hükm-i hümâyûnum [recâ] eyle-
diği ecilden hilâf-ı şer‘-i şerîf rencîde ettirilmemek emrim olmuşdur buyur-
dum ki hükm-i hümâyûnumla vusûl buldukda bu bâbda sâdır olan emrim üzre 
husûs-ı mezbûra tamâm hak ve adl üzre mukayyed olup göresiz arz olundu-
ğu üzre mezbûr Yasef yarar kefîli olup ve hilâf-ı şer‘-i şerîf kimesneye vaz‘ ve 
te‘addîsi olmaya min ba‘d şer‘-i şerîfe ve emr-i hümâyûnuma muhâlif tâife-i 
mezbûre kethüdâsına ve sâirlerine sana dellâllık ettirmeziz deyû rencîde ettir-
meyip men‘ ü def ‘ edip bu husûs için dahi şikâyet olunmalu eylemeyesiz şöyle 
bilesiz alâmet-i şerîfime i‘timâd kılasız.
Fî evâili Cumâdelâhire li sene seb‘a ve tis‘în ve elf.
Be yurd-ı sahrâ-yı Edirne.

783 [141a-3] Fırtınada yıkılan Sulumanastır Kilisesi tuvaletleri 
duvarlarının tamiri
Sah
İstanbul kadısı izzetlü fazîletlü Efendi hazretleri ma‘rifet-i şer‘le keşf ettirip şer‘-i 
şerîfe müsâ‘id olduğu mertebesi kaleme getirilip bir hoş arz eyleyesin deyû buy-
ruldu.
Devletlü, sa‘âdetlü ve fukarâya merhametlü Sultânım hazretleri sağ olsun
İstanbul Samatyakapısı kurbunda Sulumanastır kilisesinin üç kapı taşra yirmi 
arşın mikdârı larga? üç aded kenîf duvarı fırtınada yıkılıp devletlü ve merha-
metlü sultânım hazretlerinin merâhim-i aliyyelerinden niyâz olunur ki fazîletlü 
İstanbul kadısı ve mi‘mâr ağa ma‘rifetiyle keşf olunup ta‘mîr olunması bâbında 
fermân-ı şerîf recâ olunur. Bâkī emr ü fermân devletlü sa‘âdetlü sultânım haz-
retlerinindir.
Bende-i Ermeniyân.
Vasala ileynâ fî min Şevvâl sene [10]97.







784 [141b-1] Yani ve eşi Zoli’nin taksitli borçlarının hemen ödenmesi 
için tazyik edilmemeleri
Düstûr-ı mükerrem müşîr-i müfahham, nizâmü’l-âlem, müdebbir-i umûri’l-
cumhûri bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-
iclâl el-mahfûfu bi sunûfi’l-meliki’l-a‘lâ Âsitâne-i sa‘âdetimde sadâret-i uzmâ 
ve vekâlet-i kübrâ kāimmakāmı olan vezîrim Receb Paşa -edâmallâhu te‘âlâ 
iclâlehû- ve akzâ kuzâti’l-müslimîn evlâ vülâti’l-muvahhidîn, ma‘denü’l-fazli 
ve’l-yakīn, hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-
mürselîn, el-muhtas bi mezîdi inâyeti’l-meliki’l-Mu‘în Mevlânâ İstanbul kadı-
sı -zîdet fezâilühû- tevkī‘-i refî‘-i hümâyûn vâsıl olucak ma‘lûm ola ki Yani nâm 
zimmî ve zevcesi Zoli nâm nasrâniye Ordu-yı hümâyûnuma arzuhâl edip ba‘zı 
kimesnelere bir mikdâr deyni ve ba‘zılarda alacağı olup aldıkça erbâb-ı düyûna 
tedrîcli vermeğe râzılar iken def ‘aten talebiyle rencîde eylediklerin bildirip 
hilâf-ı şer‘-i şerîf ol vechile te‘addîleri men‘ ü def ‘ olunmak bâbında hükm-i 
hümâyûnum recâ eylemeğin hilâf-ı şer‘-i şerîf rencîde olunmamak emrim ol-
muşdur. Buyurdum ki hükm-i şerîfimle vusûl buldukda bu bâbda sâdır olan 
emrim üzre ol vechile dahl, mukaddemâ bir def ‘a şer‘le görülüp fasl olunma-
yan husûsları tamâm hak ve adl üzre mukayyed olup göresin arz olunduğu üzre 
ise ol bâbda muktezâ-yı emr-i şer‘-i kavîmle amel edip dahi alacakların aldıkça 
erbâb-ı düyûna deynlerin edâ eylediklerinden sonra def ‘aten talebiyle rencîde 
ve remîde ettirmeyesiz min ba‘d şer‘-i şerîfe ve emr-i hümâyûnuma muhâlif ki-
mesneye iş ettirmeyesiz şöyle bilesiz alâmet-i şerîfe i‘timâd kılasız.
Tahrîren fî evâsıtı şehri Recebi’l-ferd sene seb‘a ve tis‘în ve elf.
Be yurd-ı sahrâ-yı Kemal Çayırı.

785 [142a-1] Narhtan fazlasına kesimlik küçükbaş hayvan satılmaması
Akzâ kuzâti’l-müslimîn evlâ vülâti’l-muvahhidîn, ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü’l-ulûmi’l-enbiyâ’i ve’l-mürselîn, 
el-muhtas bi mezîdi inâyeti’l-meliki’l-Mu‘în Mevlânâ İstanbul kadısı -zîdet 
fezâilühû- tevkī‘-i refî‘-i hümâyûn vâsıl olucak ma‘lûm ola ki İstanbul’da vâki‘ 
kasab fukarâsı südde-i [sa]‘âde[time] arzuhâl edip yirmi otuz seneden beri …? 
kimesneler getirdikleri koyun ve kuzu ve marya ve keçilerin narh-ı cârîden 
üç dört akçe ziyâdesiyle fuzûlen kasab tâifesin üzerlerine bırakıp tecâvüz etti-
ğin bildirip ol bâbda hükm-i hümâyûnum recâ etmeğin sen ki kadısın kānûn-ı 
kadîm üzre bi nefsihî hâşını tutup kānûn-ı kadîme mugāyir bir ferde emr ve 
kayd ettirilmeyip men‘ ü def ‘ eylemek emrim olmuşdur. Buyurdum ki hükm-i 







şerîfle vusûl buldukda sâdır olan emir üzre amel edip dahi o makūle görü-
lüp men‘ olunan koyun ve kuzu ve marya ve keçiyi kānûn-ı kadîm üzre sen 
bi nefsihî hâşını tutup kānûn-ı kadîme mugāyir bir kimesneye dahl ve ziyâde 
bahâya bey‘ ettirmeyip şer‘-i şerîfe ve emr-i hümâyûnuma muhâlif olan te‘addî 
ve tecâvüzleri men‘ ü def ‘ edip emr-i âhar irsâline muhtâc etmeyesin şöyle bile-
sin alâmet-i şerîfe i‘timâd kılasın.
Tahrîren fî evâsıtı şehri Zilhicceti’ş-şerîfe [sene] sitte ve semânîn ve elf.

786 [142a-2] İstanbul sığır kasapları kethüdâ vekilliğine İbrahim 
Ağa’nın tayini
Bâ‘is-i tahrîr-i hurûf oldur ki
Hâliyâ hatt-ı hümâyûn-ı şevket-makrûnla İstanbul dâhilinde ve hâricinde vâki‘ 
sığır kasabı tâifesinin kethüdâlığı taraf-ı Devlet-i aliyye’den bu kullarına sada-
ka ve ihsân olunmağla kethüdâlığı mezbûru mu‘tâd ve olıgeldiği üzre zabt ve 
umûr-ı mezkûrdan tarafımıza âid olan rüsûmâtı ahz u kabz ve (…) mezbûru 
edâ etmek için işbu hâfız-ı tezkire tâife-i mezkûre ehl-i vukūf İbrahim Ağa vekîl 
nasb edip işbu hurûf li ecli’t-temessük tahrîr ve yedine verilmişdir ki tarafımız-
dan vekîlimiz olup husûs-ı mezbûrdan tâife-i merkūmların vâki‘ olan umûrları 
edâ ettikden sonra olıgeldiği üzre kethüdâlığı mezbûre âid olan rüsûmâtı ahz 
u kabz eyleye ve siz ki tâife-i mezbûrsuz mûmâ-ileyh İbrahim Ağa’yı husûs-ı 
mezbûrdan umûrunuzda kethüdâ bilip re’yine muhâlif olmayıp hilâf-ı şer‘-i 
şerîf taraf-ı âhardan mâni‘ ve müzâhim olmayalar.
Tahrîren fî gurreti Ramazâni’l-mübârek sene 1097.
Mehmed Çavuş, şâtırân-ı şehriyârî

787 [142b-1] İstanbul ve bağlı yerler koyun kasapları kethüdâlığına Veli 
Kilârî’nin tayini
Ebnâ-i sipâhiyândan Yirmi birinci bölükde yevmî kırk iki akçe ulûfeye muta-
sarrıf olan işbu râfi‘-i tevkī‘-i refî‘ü’ş-şân-ı şehriyârî kıdvetü’l-emâsil ve’l-akrân 
Veli Kilârî -zîde kadruhû- arzuhâl sunup İstanbul’da vâki‘ koyun kasablığı 
kethüdâsı olan İbrahim fevt olup [yeri] mahlûl olmağla ulûfesi mukābelesinde 
kendiye verilmek bâbında inâyet recâ etmeğin mutasarrıf olduğu kırk iki akçe 
ulûfesi hazîne-mânde olup mukābelesinde tevcîh olunup berât-ı şerîf verilmek 
recâsına inâyet recâ etmeğin hakkında mezîd-i inâyet-i pâdişâhânem vücûda 
getirip kendi arzuhâli ile bin doksan yedi Cemâziyelâhiri’nin yedinci günü 
târihiyle müverrah verilen ruûs-ı hümâyûnum sûreti mûcebince tevcîh edip 
bu berât-ı hümâyûn-ı sa‘âdet-makrûnu verdim ve buyurdum ki mezkûr Veli 
Kilârî -zîde kadruhû- varıp hazîne-mânde eylediği kırk iki akçe sipâhilik ulûfesi 
mukābelesinde İstanbul’da vâki‘ koyun kasabları kethüdâsı olup bundan evvel 
kethüdâ olanlar ne minvâl üzre mutasarrıf olıgelmişler ise mûmâ-ileyh Veli 
Kilârî dahi ol minvâl üzre mutasarrıf ola, ol bâbda efrâd-ı âferîdeden bir ferd 
mâni‘ ve müzâhim olmayıp dahl ve ta‘arruz kılmayalar şöyle bileler alâmet-i 
şerîfe i‘timâd kılalar.
Tahrîren fi’l-yevmi’l-hâdî aşer min şehri Cumâdelâhire sene seb‘a ve tis‘în ve elf.
Be yurd-ı sahrâ-yı Edirne.
Sah
Elinde olan berâtı mûcebince zabt ettirilip âharı müdâhale ettirilmeye deyû 
buyruldu.
Fî 19 B [Receb] [10]97.
Arzuhâl
Sa‘âdetlü ve merhametlü sultânım hazretleri sağ olsun
Bu kulları zümre-i sipâhiyândan kırk iki akçe ulûfeye mutasarrıf olup hâliyâ 
sâhib-i devlet hazretleri ekmeğim mukābelesinde İstanbul’un kasablar 
kethüdâlığı berât-ı âlîşân ile sadaka ve ihsân olunup Sultânımdan mercûdur ki 
manzûr-ı âlî buyurulup zabt ettirilmek bâbında fermân-ı şerîf recâ olunup bâkī 
fermân sultânımındır.
Bende Veli

788 [143a-1] İstanbul ihtisab çardağı kuloğlanları yiğitbaşılığına 
ihtiyarlarından Hacı Süleyman’ın tayin edilmesi
Mezbûr temessük huzûrumuza ihzâr olunmak buyruldu.
Sah
İstanbul kadısı fazîletlü Efendi kadîmden ne vechile istihdâm olınagelmiş ise 
yine ol vechile istihdâm ettiresin deyû buyruldu.
İstanbul kadısı fazîletlü Efendi hazretleri
Kadîmîsi ne vechiledir suâl ve tefahhus edip arz eyleyesin deyû buyruldu.
Arz-ı dâ‘îleridir ki İstanbul kadıları ve es‘âr nâibleri ve muhtesib ağaları kadîmden 
olıgeldiği üzre kendiler terâzibaşı ta‘yîn etmeyip kuloğlanı terâzibaşılarından 
biri beher yevm münâvebe ile istihdâm etmek üzredir, ecânibden kimesne 
müdâhale etmemişdir İstanbul kadıları ma‘rifetleriyle içlerinden biri yiğitbaşı 
olup ve anlara mahsûs bir şey yoktur hattâ husûs vech-i meşrûh üzre tahrîr-i 
cedîd defterinde tastîr olundukda bu minvâl üzre amel olunmak için fermân-ı 
âlî dahi sâdır olmuşdur. Fermân men lehü’l-emrindir.
Sa‘âdetlü ve Merhametlü Sultânım hazretleri sağ olsun
Arzuhâl-i fukarâları oldur ki bu fukarâ kulları İstanbul’da vâki‘ ihtisâb çarda-
ğı hizmetlerinde kuloğlanları fukarâları olup cennet-mekân firdevs-âşiyân 
merhûm ve mağfûrun-leh Sultan Süleyman Hân hazretlerinin zamân-ı 
şerîflerinde bu âna değin hizmetinde olup içinde bir müstakīm ve emvâl-i 
ihtisâb olan İstanbul kadısı cümle ihtiyârlarımız ma‘rifetleriyle bu âna değin 
ecânibden kat‘â kimesne dahl etmiş değiller iken âhardan Osman nâm kimesne 
ve sipâhi esâmîsin hazîne-mânde edip yiğitbaşı olmuş merhametlü sultânımdan 
mercûdur ki bu fukarâların hâllerine merhamet buyurulup hilâf-ı kānûn ol-
mağla ol makūle zulm üzerimizden men‘ ü def ‘ olunmak recâsına arzuhâl olu-
nup ve husûs-ı mezbûr olagelmiş değildir. Zirâ [e]cânib malını beher yevm 
İstanbul dekâkînlerinden altı bin otuzar akçeye her birimiz kefîlleriz ecânib ka-
rışır ise mâl-ı mîrîye noksân ve te‘addî olunur. Bu bâbda emr ü fermân sa‘âdetlü 
sultânımdır.
Bende Kuloğlanları
İhtiyâr fukarâları
Yiğitbaşılık-ı Çardak-ı İstanbul
İstanbul’da İhtisâb çardağı hüddâmından kuloğlanları meclis-i şer‘a varıp 
kadîmü’l-eyyâmdan beri ihtiyârları yiğitbaşı olıgelmekle işbu sene dahi yiğit-
başı ihtiyârları bildikleri Hacı Süleyman’ın mahall ü müstahık olmağın vermek 
recâsına fazîletlü İbrahim Efendi arz etmekle mûcebince verilmek buyruldu.
fî 19 C[emâziyelâhir] sene 1097.

789 [143b-1] Edirne’de bulunan İstanbullu yahudilere Kira oğlu 
Arslan’ın yiğitbaşı tayini
Düstûr-ı mükerrem, müşîr-i müfahham, nizâmü’l-âlem, müdebbir-i umûri’l-
cumhûr, bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-iclâl, 
el-muhtas bi sunûfi avâtıfi’l-meliki’l-a‘lâ Âsitâne-i sa‘âdetimde bi’l-fi‘l vezâret-i 
uzmâ ve vekâlet-i kübrâ kāimmakāmı olan vezîrim Receb Paşa -edâmallâhu te‘âlâ 
iclâlehû- ve a‘lemü’l-ulemâ’i’l-mütebahhirîn, efdalü’l-fuzalâ’i’l-müteverri‘în, 
yenbû‘ü’l-fezâili ve’l-yakīn, keşşâfü’l-müşkilâti’d-dîniyye, hallâlü’l-mu‘dilâti’l-
yakīniyye, miftâhu künûzi’d-dekāyık, misbâhu’r-rumûzi’d-dekāyık, mahfûfu bi 
sunûfi avâtıfi’l-meliki’l-a‘lâ Anadolu kazaskerliği pâyesiyle bi’l-fi‘l İstanbul ka-
dısı olan Mevlânâ İbrahim -edâmallâhu te‘âlâ fezâilühû- tevkī‘-i refî‘-i hümâyûn 
vâsıl olucak ma‘lûm ki Kira oğlu Arslan nâm yahudi Ordu-yı hümâyûnuma 
arzuhâl sunup mezbûr yahudi iki seneden beri cemâ‘atbaşıları ma‘rifetiyle 
Edirne’de olan İstanbul yahudi[si]nin kethüdâsı olup hâlâ İstanbul’a gidip ki-
mesneye te‘addîsi yoğiken (  ) ve (  ) ve (  ) nâm yahudiler biz senin kethüdâ 
olduğunu istemeziz deyû bî-vech te‘addî üzre olduklarını bildirip ol bâbda 
hükm-i hümâyûnum recâ etmeğin ol vechile te‘addî ettirmemek emrim olmuş-
dur. Buyurdum ki hükm-i şerîfimle vusûl buldukda bu bâbda sâdır olan em-
rim üzre husûs-ı mezbûru tamâm mukayyed olup göresin arz olduğu üzre ise 
mezbûrlara Arslan Yahudi kethüdâ olup kimesneye bir zarar ve te‘addîsi yoği-
ken mezbûrlar bî-vech sana kethüdâlık ettirmeyiz deyû te‘addî eyledikleri vâki‘ 
ise men‘ ü def ‘ ettirip min ba‘d şer‘-i şerîfe ve emr-i hümâyûna muhâlif kimes-
neye iş ettirmeyesin şöyle bilesin alâmet-i şerîfe i‘timâd kılasın.
Tahrîren fî evâili şehri Cumâdelâhire li sene seb‘a ve tis‘în ve elf.
Be sahrâ-yı Edirne.

790 [143b-2] İstanbul için Hudâvendigâr’dan satın alınan zahirenin 
kontrolü fermanı
Düstûr-ı mükerrem, müşîr-i müfahham, nizâmü’l-âlem müdebbir-i umûri’l-
cumhûr bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-iclâl, 
el-mahfûfu bi sunûfi avâtıfi’l-meliki’l-a‘lâ hâlâ Âsitâne-i sa‘âdetimde sadâret-i 
uzmâ ve vekâlet-i kübrâ kāimmakāmı olan vezîrim Receb Paşa -edâmallâhu 
te‘âlâ iclâlehû- ve akzâ kuzâti’l-müslimîn, evlâ vülâti’l-muvahhidîn, ma‘denü’l-
fazli ve’l-yakīn, vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı 
ecma‘în, el-muhtas bi mezîdi inâyeti’l-meliki’l-Mu‘în Mevlânâ İstanbul ka-
dısı -zîdet fezâilühû- tevkī‘-i refî‘-i hümâyûn vâsıl olucak ma‘lûm ola ki bin 
doksan altı senesine mahsûb olmak üzre Hüdâvendigâr sancağının iştirâ 
zahîresi mübâşiri Halil -zîde kadruhû- livâ-i mezbûrdan iştirâ eylediği zahîreyi 
Âsitâne’ye getirip sâbıkan gümrük emîni Abidin Paşa’ya fermân olduğu üzre 
gümrük hüddâmından Hacı Ahmed ma‘rifetiyle sefînelere tahmîl ve her sefîne 
tahmîl olunduğu mikdâr zehâyirin hüccetlerin olup sefîne reislerine teslîm 
ve sefîne reisleri ile mahalline irsâl eylediklerinde teslîmlerine kabz edenler-
den temessükler getirip mübâşire vermeyip gönderdikleri zehâyir tamâmen 
teslîm olunduğu ve olunmadığı ma‘lûm olmayıp noksânları var ise tefahhus ve 
teslîm olunanı kabz eden aldıkları temessük yoklanıp ibrâz ve mahalline kayd 
olunmak için mübâşire teslîm olunmak bâbında i‘lâm eylediği ecilden, imdi 
mübâşirin yedine verdikleri hüccet mûcebince reislerin getirdikleri zehâyir 
kabzına me’mûr olanlar temessükleri var ise fîhâ ve illâ kusûrları ve noksânları 
şer‘ ve kānûn üzre reislerden tahsîl olunmak fermanım olmuşdur. Buyurdum 
ki hükm-i şerîfimle vardıkda bu bâbda sâdır olan emrim üzre amel edip vech-i 
meşrûh üzre mübâşir-i mezbûrun ma‘rifetiyle reislere teslîm ve mahalline irsâl 
olunan zehâyir varıp mahalline tamâmen teslîm olunduğuna reislerin yedlerin-
de temessükleri yoklanıp tamâmen teslîm olunmayıp noksânları var ise verdik-
leri hüccet-i şer‘iyye mûcebince noksânları tefahhus ve tecessüs-i mîrî zehâyir 
olmağla bir nesne zâyi‘ ve telef olunmayıp tamâmen tesellümleri olunanları te-
messükleri mahalline kayd olunmak için mübâşire teslîm olunup mîrî zehâyir 
izâ‘at olunmakdan ihtirâz eyleyesiz şöyle bilesiz, alâmet-i şerîfe i‘timâd kılasız.
Tahrîren fi’l-yevmi aşer min şehri Receb sene seb‘a ve tis‘în ve elf.
Sahrâ-yı Edirne.

791 [144a-1] Çilingirci olmayanlara çilingir dükkânı 
açtırılmaması fermanı
Düstûr-ı mükerrem, müşîr-i müfahham, nizâmü’l-âlem, müdebbir-i umûri’l-
cumhûr bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-iclâl, müşeyyidü’l-erkâni’s-sa‘âdeti ve’l-iclâl, 
el-mahfûfu bi sunûfi avâtıfi’l-meliki’l-a‘lâ rikâb-ı hümâyûnumda sadâret-i uzmâ 
ve vekâlet-i kübrâ kāimmakāmım olan vezîrim Receb Paşa -edâmallâhu te‘âlâ 
iclâlehû- ve akzâ kuzâti’l-müslimîn ve evlâ vülâti’l-muvahhidîn, ma‘denü’l-
fazli ve’l-yakīn, hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-
mürselîn, el-muhtas bi mezîdi inâyetil-meliki’l-Mu‘în Mevlânâ İstanbul kadısı 
-zîdet fezâilühû- tevkī‘-i refî‘-i hümâyûn vâsıl olucak ma‘lûm ola ki mahrûse-i 
İstanbul’da vâki‘ çilingirler tâifesi Ordu-yı hümâyûnuma arzuhâl sunup bunla-
rın ihtiyârları ve kethüdâları Mehmed nâm kimesnenin izni yoğiken üstâda va-
rıp hizmet edip başka çıkmayan hâm-dest kimesneler hâricden gelip bunların 
san‘atları umûruna karışıp Galata’da ve ba‘zı yerlerde dükkân açıp küllî gadr ve 
ihtilâl verdiklerin bildirip ol bâbda hükm-i hümâyûnum recâ eyledikleri ecil-
den şer‘ile görülüp men‘ ü def ‘ olunmak emrim olmuşdur. Buyurdum ki (  ) 
vusûl buldukda bu bâbda sâdır olan emrim üzre amel edip dahi ihzâr-ı husamâ 
kılıp mukaddemâ bir def ‘a şer‘ile görülüp fasl olunmayan husûsları tamâm hak 
üzre tefahhus edip göresin arz olunduğu üzre ise ol bâbda muktezâ-yı şer‘-i 
kavîmle amel edip dahi ol vechile üstâda varıp hizmet edip başka çıkmayan 
kimesneleri bunların san‘atları umûruna karışdırmayıp men‘ ü def ‘ eyleyesin 
husûs-ı mezbûr için bir dahi emrim varmalı eylemeyesin şöyle bilesin alâmet-i 
şerîfe i‘timâd kılasın.
Tahrîren fî evâsıtı şehri Cumâdelâhire li sene seb‘a ve seb‘în ve elf.
Der sahrâ-yı Edirne.

792 [144a-2] Cizye defterinde kaydı bulunmayan Behram’dan Divriği 
cizyesi alınmaması
Düstûr-ı mükerrem, müşîr-i müfahham, nizâmü’l-âlem, müdebbir-i umûri’l-
cumhûr bi’l-fikri’s-sâkıb, mütemmim-i mehâmmi’l-enâmi bi’r-re’yi’s-sâib, 
mümehhid-i bünyâni’d-devleti ve’l-ikbâl, müşeyyid-i erkâni’s-sa‘âdeti ve’l-iclâl, 
el-mahfûfu bi sunûfi’l-avâtıfi’l-meliki’l-a‘lâ Âsitâne-i sa‘âdetimde sadâret-i 
uzmâ ve vekâlet-i kübrâ kāimmakāmım olan vezîrim ( ) Paşa -edâmallâhu te‘âlâ 
iclâlehû- akzâ kuzâti’l-müslimîn, evlâ vülâti’l-muvahhidîn, huccetü’l-hakkı ale’l-
halkı ecma‘în, vârisü ulûmi’l-enbiyâ’i ve’l-mürselîn, el-muhtas bi mezîdi inâyeti’l-
meliki’l-Mu‘în Mevlânâ İstanbul kadısı -zîdet fezâilühû- tevkī‘-i refî‘-i hümâyûn 
vâsıl olucak ma‘lûm ola ki Behram nâm zimmî Dersa‘âdet’ime arzuhâl edip ba-
bam ve kendim İstanbul’da doğup ve büyüyüp dahl olunmak îcâb etmez iken 
Divriği re‘âyâsının ceddin Divriği’de sâkin olmuşdur deyû dahl, bizim ile ma‘an 
harâc ver deyû hilâf-ı şer‘-i şerîf yirmi dokuz guruşum alıp ve on guruşum dahi 
taleb edip ziyâde zulm ve te‘addî eylediğin bildirip hâlâ İstanbul’da mukayyed ol-
duğu defter-i kefereye cizyesini bir def ‘a verdikden sonra tekrâr Divriği tarafın-
da cizye talebiyle rencîde olunmamak bâbında emr-i şerîfim recâ eylediği ecil-
den Hazîne-i âmire’mde mahfûz olan ziyâde cizye defterlerine nazar olunduk-
da zikr olunan Behzad zimmî nefs-i Divriği re‘âyâsın tahrîr eden Selâm ağası 
Ahmed’in tahrîr eylediği defterde kaydı yoktur deyû derkenâr olundukda imdi 
hilâf-ı defter rencîde olunmaya deyû fermânım olmuşdur. Buyurdum ki hükm-i 
şerîfimle vardıkda bu bâbda sâdır olan emrimle amel edip dahi tahrîr-i cedîd 
defterinde Divriği’de cizye hânesine kayd olunduğu kaydı bulunmamağla üzeri-
ne edâsı lâzım gelen cizyesi İstanbul’da kayıd olunup defter keferesiyle bir def ‘a 
edâ ettikden sonra hilâf-ı kānûn ve defter tekrâr Divriği tarafından cizye tale-
biyle rencîde ve remîde ettirmeyesin şöyle bilesin alâmet-i şerîfe i‘timâd kılasın.
Tahrîren fi’s-sânî aşer min Zilhicceti’ş-şerîfe sene [10]97.
Be makām-ı sahrâ-yı Edirne.

793 [144b-1] Kasapların kesmek üzre Yedikule’ye getirdikleri 
hayvanlardan fazla vergi alınmaması
Akzâ kuzâti’l-müslimîn, evlâ vülâti’l-[muvahhidîn] ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în Mevlânâ İstanbul kadısı -zîde 
fezâilühû- tevkī‘-i refî‘-i hümâyûn vâsıl olucak ma‘lûm ola ki kasab tâifesinden 
el-Hâc Osman ve el-Hâc Mehmed ve Hasan ve diğer Mehmed ve el-Hâc Ali ve 
Süleyman ( ) nâm kimesneler Edirne’den Dersa‘âdet’ime arz-ı hâl edip mezbûrlar 
İstanbul’da Yedikule’de zebh için aldıkları sığırlardan defter mûcebince dörder 
akçe mühür ve bâcı ve mahall-i mezbûrlarda bey‘ edenlerden üçer akçe ver-
mek üzre bundan akdem yedlerine emr-i şerîfim ve mûcebince cânib-i şer‘den 
hüccet-i şer‘iyye verilmişiken bâcdâr olan İbrahim nâm kimesne kanâ‘at eyle-
meyip gerek mezbûrlardan ve gerek bey‘ edenlerden kānûn ve defterden ziyâde 
on ikişer akçelerin almağla te‘addî ve tecâvüz eylediğin bildirip şer‘ile görü-
lüp emr ve defterden ziyâde alınan akçelerin bi’t-tamâm geri kendilere alıveri-
lip icrâ-yı hak olunmak bâbında emr-i şerîfim recâ eyledikleri ecilden, Hazîne-i 
âmire’mde mahfûz olan Ma‘den mukāta‘ası defterlerine nazar olundukda 
mahmiye-i İstanbul’da Yedikule’de vâki‘ serçin ve derçin voyvoda bâcı ve kanta-
riye şem‘-i revgan mukāta‘asının şart-ı iltizâmı üzre Yedikule’de selhhâne için-
de zebh olunmağa gelen sığırdan dörder akçe ve koyun ve kuzu ve keçiden bi-
rer akçe her kim zebh ederse müslüman ve kefereden mîrî resmi alına ve dahi 
Yedikule’de vâkı‘a Bâc-ı Bâb-ı Ağnâm mukāta‘asının şart-ı iltizâm-ı kadîmi üzre 
vere ve Kırkkilise ve Çirmen sancaklarında füruht ve zebh olunan koyun ve kuzu 
ve keçiden birer akçe bâc alına ve sığırdan üçer akçe ve resm-i hüddâmiyye bu-
çuk akçe alına ve camusa sekiz akçe bâc alına tokada gelmezden mukaddem bâc 
emînlerine haber gönderip gelen defter olunup mûcebince bâcları verilmedin 
tokaddan gayrı yerlere ve ahırlarda bağlanıp ve yâhud füruht olunup mîrî için 
girift oluna ve tokada gelmezden mukaddem celb ve kasab ve koltukçu emîn 
ma‘rifet-i olmadığı sürücüler koyun ve sığır ve kuzu ve keçi iştirâ eylemeyeler 
eğer hafiyyeten ederlerse her bir davardan on ikişer akçe alına eğer kasab bu-
lunmaz ise alandan tahsîl oluna deyû vech-i şer‘ ve kānûn ve defder, ziyâde al-
dığı alıverile deyû fermânım olmuşdur. Buyurdum ki hükm-i şerîfimle vardıkda 
bu bâbda sâdır olan emrim üzre amel edip dahi göresiz fi’l-vâki‘ zikr olunan ka-
sab tâifesi zebh ve iştirâ eyledikleri sığırların lâzım gelen rüsûm-ı bâcı defterden 
ta‘yîn ve tasrîh olunduğu üzre ve mukaddemâ verilen emr-i şerîfim ve hüccet-i 
şer‘iyyeleri mûcebince vermeğe râzılar iken bâcdâr olan mezbûr İbrahim emr 
ve defter mûcebince almağa muvâfakat etmeyip hilâf-ı emr ve defter ziyâde ak-
çelerin alıp te‘addî eylediği vâki‘ ise ol takdîrce şer‘ ile görüp bâcdâr-ı mezbûrun 
bunlardan hilâf-ı şer‘ ve kānûn ve mugāyir-i defter ve kānûn ziyâde aldığı ak-
çelerin her ne ise ba‘de’s-sübût hükm edip geri bi’t-tamâm şer‘ile görülüp alıve-
rip ihkāk-ı hak eyleyip mezbûra ta‘allül ve muhâlefet ettirmeyesiz. Bu husûs için 
bir dahi şikâyet olunmalı eylemeyesiz şöyle bilesiz alâmet-i şerîfe i‘timâd kılasız.
Fi’l-yevmi’l-âşir min Rebî‘ilâhir li sene seb‘a ve tis‘în ve elf.
Be makām-ı Edirne.







794 [Arka kapak içi-1] Borcundan dolayı hapsedilen İbrahim’in 
serbest bırakılması
Gāib ani’l-meclis İbrahim nâm kimesneye on altı guruş on rub‘ deyni için se-
kiz aydan beri sicn-i sultânîde mahbûs olan İbrahim’in, Ahmed Beşe nefsine ve 
hîn-i mütâlebede meclis-i şer‘a ihzâr ve gaybet ederse meblağ-ı mezbûra el-Hâc 
Şaban b. Ali nâm kimesne kefîl olmağın medyûn-ı mezbûr İbrahim ıtlâk ve işbu 
mahalle kayd şüd.

795 [Arka kapak içi-2] Borcundan dolayı hapsedilen Avadya v. Senem’in 
serbest bırakılması
Gāib ani’l-meclis Erâmil? Mehmed Beşe’ye dokuz buçuk guruş için yüz on 
gündür mahbûs olan Avadya v. Senem nâm yahudi’ye Hasköy’de sâkin İlya 
v. Sabatay nâm zimmî kefîl bi’l-mâl olmağla mezbûr İlya’ya Hasköy’de sâkin 
Mosi v. Murdehay nâm yahudi nefsine kefîl ve işbu mahalle kayd şüd.
Şuhûdü’l-hâl: Mehmed [b.] İbrahim, İbrahim Çelebi [b.] Ahmed, İbrahim [b.] 
Resul, Receb [b.] Mustafa.

796 [Arka kapak içi-3] Dadye bt. Yasef ’in Hebib v. Menahem ile evlenmesi
[Mahmiye-i İstanbul]’da Balat kurbunda Mustafa Paşa mahallesinde sâkine 
Dadye bt. Yasef nâm yahudiye meclis-i şer‘de (…) cemâ‘atinden Hebib 
v. Menahem nâm yahudiye yüz esedî guruş mehr-i müeccel ile [nefsimi] tezvîc 
ve inkâh eyledim dedikde ol dahi mehr-i mezbûr ile tezevvüc ve kabûl eyledi-
ğin bu mahalle sicil ve kayd olundu.
Fî 23 min şehri Ramazâni’l-mübârek sene [10]97.
Şuhûdü’l-hâl: (…) Bölükbaşı İbrahim Çelebi b. Ahmed, Mehmed b. Mustafa 
Çorlulu, İsmail b. Mustafa, Mahmud b. Ömer, Mehmed b. Abdullah el-Mühtedî.