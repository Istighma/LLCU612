



1 [1a-1] Vakıf menzilin Hasan Efendi b. Mehmed’e verilmesi / 41

2 [1a-2] Asodor v. Pali’nin menzil hissesini mühtedi kardeşi Şaban’a satışı / 41

3 [1b-1] İdam edilen Varvar Ali Paşa’nın Abdürrahim Ağa b. Mehmed Ağa’ya 
olan borcunun terekesinden ödenmesi / 42

4 [2a-1] Şahin Bey b. Abdullah’ın kendisini yaralayan Mustafa Beşe 
b. Numan ile sulh olduğu / 43

5 [2a-2] İbrahim Çelebi b. Musa’ya borcunu ödememekte inat eden Takyeci 
Menteş v. Mosi’nin hapsedilmesi / 44

6 [2a-3] Hasan Bey b. Mustafa’nın bıçakçı dükkânı kirası davasında İsmail 
b. Mehmed ile sulh olduğu / 44

7 [2b-1] Zador v. Minas’ın Karagöz v. Bedros ile arsasını değiştirdiği / 45

8 [2b-2] Saliha Hatun bt. Hacı Hasan’ın Dilaver b. Abdullah’ta olan 
alacağını tahsil ettiği / 46

9 [3a-1] Maksud b. Ahmed’in el koyduğu Rus câriyenin sahibi Fâtıma 
bt. Abdullah’a teslimi / 46

10 [3b-1] Ayşe bt. Ahmed’in câriyesi Şahbaz’ı tedbir-i mutlak ile âzat ettiği / 47

11 [3b-2] Burgos Kadısı İvaz Efendi b. İlyas’ın Halil Ağa b. Ali’ye 
borcu olduğu / 48

12 [4a-1] Ahmed Efendi b. İbrahim’in hırsızlık davasında Hüseyin b. Hasan ile 
sulh olduğu / 48









13 [4a-2] Mehmed Beşe b. Ali’nin beytülmâl tarafından el konulan terekesinin 
annesi ile kız kardeşine teslimi / 49

14 [4b-1] Ali b. Mehmed’in alacaklı olduğu Dilaver Paşa b. Abdülmennân ile 
sulh olması / 50

15 [4b-2] Vakkas b. Mehmed’in Çirmen sancak beyi Mustafa Bey’deki alacak 
iddiasını ispat edemediği / 51

16 [5a-1] Ahmed b. Abdülmennân ile karısının ev hisselerinin satışı 
hususundaki anlaşmaları / 51

17 [5a-2, Arapça] Hüseyin Efendi b. Şeyh Mehmed’in Rus asıllı kölesini âzat 
ettiğinin sabit olduğu / 53

18 [5b-1] Emine ve Mümine’nin tasarruflarında olan vakıf menzilin vasîleri 
tarafından Mehmed Ağa b. Hüseyin Ağa’ya ferâğı / 53

19 [5b-2] Alof ve Yasef adlı iki yahudinin kendilerine borçlu olarak ölen İngiliz 
tüccarı Tomas’ın kefiliyle anlaştıkları / 54

20 [5b-3] Ömer Beşe b. Veli’nin Hüseyin b. Hasan’da alacağı olduğu / 55
21 [6a-1] Emine bt. Mehmed’in Receb Ağa b. Ahmed zimmetinde 
alacağı olduğu / 55
22 [6a-2] Emine Hatun bt. Mahmud Bey’in talebi üzerine babalarından kalan 
menzilin kardeşi Hatice ile arasında taksim olunduğu / 56
23 [6b-1] Poliharon v. Todori’nin Galata eski voyvodası Mehmed Ağa 
b. Abdurrahman’dan alacak davasının reddi / 58
24 [6b-2] Ahmed b. Ali’nin ölen Ali Beşe b. Mehmed’de olan alacağında kefilin 
zimmetini ibrâ ettiği / 59
25 [7a-1] Raziye Hatun bt. Mustafa Ağa’nın menzilini Yeniçeri Kethüdası 
Mustafa Ağa b. Sefer’e sattığı / 59
26 [7a-2] Râbia bt. Pîrî Çavuş’un menzil hissesini kardeşi Fahri Hatun’un 
menzili ile takas ettiği / 60
27 [7b-1] Terzi Frenk v. İbrail’in Hiran v. Koho aleyhine açtığı 
alacak davasının reddi / 62
28 [7b-2] Kostantin v. Yanaki’nin Ziro v. Kiryaki’de olan alacağını 
tahsil ettiği / 62
29 [8a-1] Pîrî Halife b. Ahmed’in miras hususunda Mustafa Bey b. Ali 
ile sulh olduğu / 62
30 [8a-2] Erzurum eski gümrük emini Bedros v. Sefer’in alacak hususunda 
Ömer Ağa b. Ali’nin zimmetini ibrâ ettiği / 63









31 [8b-1] Hasan b. Mehmed’in menzil hissesini Mehmed Ağa 
b. Ahmed’e sattığı / 64

32 [8b-2] Hasan Çelebi ve Mustafa b. Mehmed’in menzil davasında Ayşe bt. Ali 
Çavuş’un zimmetini ibrâ ettikleri / 65

33 [9a-1] Abdülfettâh Ağa b. Mehmed’in idam edilen Varvar Ali Paşa’daki 
alacağının terekesinden tahsili / 66

34 [9a-2] İbrahim b. Mehmed’in alacak hususunda Abdülkerim Bey b. Mustafa 
ile sulh olduğu / 67

35 [9b-1] Sunullah Çelebi b. İbrahim’in Mustafa Ağa b. Piyâle’nin vârislerinden 
alacağını tahsil ettiği / 67

36 [9b-2] Şaban Odabaşı b. Mehmed’in kölesi Hüseyin’i âzat ettiği / 68

37 [10a-1] Hüseyin Bey b. Bayram’ın idam edilen Varvar Ali Paşa’daki alacağının 
terekesinden ödenmesi  / 68

38 [10a-2] Kosta v. Cerco’nun Rahime Hatun Vakfı’na borcu olduğu / 70

39 [10b-1] Cennet bt. Sefer’in bazı mücevherlerini torunu Havva 
bt. Mustafa’ya hibe ettiği / 70

40 [10b-2] Mehmed Ağa b. Hasan’ın alacak hususunda Sinan Paşa Vakfı 
mütevellisinin zimmetini ibrâ ettiği / 71

41 [11a-1] Râbia Hatun bt. Mehmed’in bazı emlâk ve eşyasını kocası Mustafa Ağa 
b. Abdülkerim’e bıraktığı / 72

42 [11b-1] Andriye v. Kiga’nın Terzi Kostantin v. Mihal’de alacağı olduğu / 73

43 [11b-2] Mustafa Bey b. Abdullah’ın küçük kızı Havva’yı büyükannesi Cennet 
bt. Sefer’e teslim ettiği / 74

44 [12a-1] Havva bt. Baltacı Mahmud Ağa’ya babası tarafından hibe edilen 
paranın terekesinden ödenmesi / 74

45 [12a-2] [noksan hüküm] / 75

46 [12a-3] Hüseyin Beşe b. Mezid’in yeğeni Musli b. Mehmed’deki 
alacağını tahsil ettiği / 76

47 [12b-1, Arapça] Hâkimin Meryem bt. Marko’yu çocuklarına vasî atadığı / 76

48 [12b-2, Arapça] Hâkimin Karabet v. Serkis ve Karabet v. Hasro’yu vasî 
Meryem bt. Marko’ya nâzır atadığı / 76

49 [12b-3] Abdurrahman b. Hacı Musli’nin Kasap Hüseyin b. Hasan’da 
alacağı olduğu / 77









50 [13a-1] Ölen Yorgi v. Kostantin’in ortağı Yekzelo v. Haroni’de olan alacağının 
vârisleri tarafından tahsil edildiği / 77

51 [13a-2] Şahbaz bt. Abdullah’ın alacak hususunda Esirci Kerime bt. Musa ile 
sulh olduğu / 78

52 [13b-1] Mehmed Beşe’nin terekesinin ebeveynine teslim edilmesi / 79
53 [13b-2] İsmail Efendi b. Cafer’in mülk menzilini Hüseyin Çelebi 
b. Hasan’a sattığı / 80
54 [14a-1] Mehmed Efendi b. Mehmed’in mülk menzilini 57. Ağa Bölüğü Odası 
Vakfı’na vefâen sattığı / 81
55 [14a-2] Osman Sipâhi b. İbrahim’in alacak hususunda Canik eski sancak beyi 
Dilaver Paşa ile sulh olduğu / 82
56 [14b-1] Abdi Beşe’nin alacaklı olduğu Mehmed Bey’le sulh 
yoluyla anlaştığı / 83
57 [14b-2] Hasan b. Cihan ve Nebi b. Cafer’in alacaklı oldukları Malatya sancağı 
eski mutasarrıfı olan Mehmed Paşa ile sulhu / 83
58 [15a-1] Ahmed Kethüdâ b. Ali ve İsmail b. İsa’nın alacaklı oldukları eski 
Malatya Mutasarrıfı Mehmed Paşa ile sulhu / 84
59 [15a-2] Zülfü b. Musli’nin alacaklı oldukları eski Malatya Mutasarrıfı 
Mehmed Paşa ile sulhu / 85
60 [15b-1] Üveys b. Davud ve Derviş b. Salâh’ın alacaklı oldukları eski Malatya 
Mutasarrıfı Mehmed Paşa ile sulhu / 86
61 [15b-2] Pîr Ahmed b. Mercan’ın alacaklı olduğu eski Malatya Mutasarrıfı 
Mehmed Paşa ile sulhu / 86
62 [15b-3] Kürkçü Yorgi v. Şemo’nun alacaklı olduğu Mustafa Bey b. Şaban’ın 
zimmetini ibrâ ettiği / 87
63 [16a-1] Ahmed b. Musli’nin Ali Bey b. Ali’den alacağını tahsil ettiği / 88
64 [16a-2] Şem‘i Hatun bt. Mahmud’un Rus câriyesini oğlu Süleyman Ağa 
b. Mehmed’e sattığı / 88
65 [16b-1] İbrahim b. Hüseyin’in emanetinde olan paraları 
sahiplerine teslim ettiği / 89
66 [16b-2] Saliha bt. Hacı Hasan’ın Dilaver b. Abdullah’ta alacağı olduğu / 90
67 [17a-1] Hacı Kasım b. Hacı Maksud’un alacaklı olduğu Sefer Ağa 
b. Bayram ile sulhu / 90
68 [17a-2] Ekmekçi Bahtik v. Torun’un emanet davasında Bostancı Bedros 
v. Yakob’un zimmetini ibrâ ettiği / 91









69 [17a-3] Hatice bt. Mustafa’nın İbrahim Çelebi b. Mehmed’e borcu olduğu / 92

70 [17b-1] Mehmed Ağa b. Hasan’ın katlolunan Varvar Ali Paşa’da olan 
alacağının terekesinden ödenmesi / 92

71 [18a-1] Mehmed Ağa b. Cafer’in ölen Gedik Paşa Vakfı mütevellisine 
verdiği atının iadesi / 94

72 [18a-2] Hasan’ın küçük kızları İsmihan ve Ümmühâni’nin Ayna 
bt. Dimo’dan alacaklı olduğu / 95

73 [18b-1] Abdülbâki b. Kemaleddin’in tasarrufundaki vakıf dükkânı Mehmed 
Beşe b. İvaz’a bıraktığı / 95

74 [18b-2] Ali Beşe b. Abdullah’ın 30. Yeniçeri Cemaati Vakfı’na olan borcunun 
muhallefâtından ödenmesi / 96

75 [19a-1] Portarya köyü ahalisinin alacak hususunda Galos Muhafızı Hacı 
İbrahim Paşa b. Abdullah ile sulh oldukları / 97

76 [19b-1] Mustafa Çelebi b. Hasan’ın mülk menzilini üvey annesi Fâtıma 
bt. Mehmed’e sattığı / 98

77 [19b-2] Vefat eden Mustafa Efendi b. İlyas’ın Bosnalı câriyesi 
Fâtıma’nın hür olduğu / 99

78 [20a-1] Hacı Sübhanverdi b. Hacı Mehmed’in alacaklı olduğu Sefer Bey 
b. Bayram ile sulhu / 99

79 [20a-2] Yorgi v. Vartalmo’nun alacaklı olduğu Vasil Reis v. Akas ve 
Aleksandri v. Lefter’in zimmetlerini ibrâ ettiği / 100

80 [20b-1] Mustafa Bey b. Taşkun’un alacaklı olduğu Anadolu Beylerbeyi Hacı 
İbrahim Paşa b. Abdullah ile sulhu / 100

81 [20b-2] Papa Polo v. Milo, Baroş v. Evren ve Yani v. İstamo’nun Bayram Çavuş 
b. Mustafa’ya borçları olduğu / 101

82 [21a-1] Râbia bt. Mehmed ile Abdülkerim b. Hacı Ali’nin boşandığı / 102

83 [21a-2] Halil Çorbacı b. İbrahim’in Osman Çelebi b. Muharrem’e verdiği 
bogasiyi noksansız teslim aldığı / 103

84 [21b-1] Hasan b. Mehmed’in Saraylı Selâmet Hatun’dan kalan yarım menzil 
hissesini Mehmed Ağa b. Ahmed’e sattığı / 103

85 [22a-1] Hasan Beşe b. Malkoç’un Mehmed Beşe b. Ali’ye bazı mülk hisselerini 
satıp bazılarının da tasarruf hakkını bıraktığı / 104

86 [22a-2] Köse Ali Ağa’nın Yusuf Çavuş’a çadır satışından olan 
alacağını tahsil ettiği / 105









87 [22b-1] Ümmühâni bt. Mehmed Çelebi’nin ferâğ davasında Atâullah Çelebi 
b. Mustafa ile sulhu / 105

88 [22b-2] Hacı Mehmed’e ait olup Süleymaniye Dârüşşifâsı’na emanet konulan 
katırın sahibinden haber çıkmaması üzerine tabhâne için satıldığı / 106

89 [23a-1] Varvar Ali Paşa’nın oğlu ve vârisi Mustafa Bey’in idam edilen 
babasında kalan alacağının terekeden tahsili / 107

90 [23a-2] Nasto, Mosi ve Kerdan adlı kürkçülerin Gardan v. Yuvan’da samur 
kuyruğu satışından kalan alacaklarını tahsil edip zimmetini 
ibrâ ettikleri / 108

91 [23b-1] Vefat eden Mustafa Efendi b. İlyas’ın câriyesi Zamâne’nin 
hür olduğu / 109

92 [23b-2] İlya v. Mosi’nin idam edilen Varvar Ali Paşa’daki alacağının 
terekesinden ödenmesi / 110

93 [24a-1] Fırıncı Nazar’ın Hasan Ağa’ya olan kira borçlarına karşılık olarak bazı 
eşyalarını takas ettiği / 111

94 [24a-2] Yorgi v. Yani’nin Yani v. Kosta’da alacağı olduğu / 111

95 [24a-3] Ölen İngiliz tüccarı Tomaro v. Bartley’in yahudi Ellez’e olan borcunun 
rehin bıraktığı mallardan satılarak ödenmesi / 112

96 [24b-1] Mustafa Çelebi b. Mehmed’in Kerime bt. Abdullah aleyhine açtığı ev 
davasının reddi / 113

97 [24b-2] Hacı Hüseyin Bey b. Hacı Ali’nin menzilini Saraylı Belkıs 
bt. Abdullah’a sattığı / 114

98 [25a-1] Mehmed’in vârisi olmadığı zannıyla beytülmâl tarafından el konulan 
terekesinin babası Mahmud b. Bektaş’a teslimi / 114

99 [25a-2] Ali Beşe b. Abdullah’ın 30. Yeniçeri Cemaati Vakfı’na olan borcunun 
terekesinden ödenmesi / 115

100 [25a-3, Arapça] Receb Çavuş b. Mustafa’nın Rus asıllı 
câriyesini âzat ettiği / 116

101 [25a-4, Arapça] Receb Çavuş b. Mustafa’nın Rus asıllı câriyesini 
âzat ettiği / 116

102 [25b-1, Arapça] Receb Çavuş b. Mustafa’nın Rus asıllı 
câriyesini âzat ettiği / 116

103 [25b-2, Arapça] Alemşah Hatun bt. Abdullah’ın Rus asıllı 
câriyesini âzat ettiği / 117









104 [25b-3, Arapça] Alemşah Hatun bt. Abdullah’ın Rus asıllı 
câriyesini âzat ettiği / 117

105 [25b-4] Mehmed Odabaşı b. Mehmed’in Hırvat kölesini âzat ettiği / 118
106 [26a-1] Mehmed b. Ahmed’in sabun imal ettiği yağhânesindeki bazı 
eşyalarını sattığı / 118
107 [26a-2] Kürkçü Dimitri v. Hristo’nun alacaklı olduğu Mehmed Ağa 
b. Mustafa’nın zimmetini ibrâ ettiği / 119
108 [26b-1] Osman Efendi b. Hüseyin’in mukātaalı arsa ve mülk menzilini Receb 
b. Sefer’e sattığı / 119
109 [26b-2] Ayşe bt. Abdülvehhâb’ın mülk evini Halil Bey 
b. Ahmed’e sattığı / 120
110 [27a-1, Arapça] Hâkimin Mahmud ve Ayşe adlı küçüklere 
nafaka takdir ettiği / 121
111 [27a-2] Temeşvar alay beyi Ahmed Ağa b. İbrahim’in İbrahim Beşe 
b. Musa’da alacağı olduğu / 121
112 [27b-1] Poliharon v. Panayot’un menzilini Kürkçü Mahmud Bey Vakfı’na 
istiğlâl yoluyla sattığı / 121
113 [27b-2, Arapça] Hâkimin Arslan Yahuda v. Yani’yi üç 
küçüğe vasî atadığı / 122
114 [27b-3, Arapça] Hâkimin iddet bekleyen Ayşe bt. Mehmed’e ve kızı Saliha 
bt. Ahmed’e nafaka takdir ettiği / 123
115 [28a-1] Saliha bt. Abdullah ve Payidar bt. Abdullah’ın Hüseyin b. Nasuh 
aleyhine açtıkları ev davasında haklı oldukları / 123
116 [28b-1] Hasan b. Mehmed’in Saraylı Selâmet Hatun’un mirası hususunda 
diğer vârislerin zimmetini ibrâ ettiği / 125
117 [29a-1] Mehmed Bey b. Ali’nin ölen küçük kardeşi Ali Çelebi’nin terekesiyle 
ilgili vasîsinin zimmetini ibrâ ettiği / 126
118 [29a-2] Abdurrahman Çelebi b. Mehmed’in Mehmed Beşe 
b. Sinan’a borcu olduğu / 127
119 [29a-3] Yusuf Ağa’nın Yahya b. Mehmed ve Mustafa Bey b. Abdullah’ta 
alacağı olduğu / 127
120 [29b-1] Üftâde bt. Abdullah’ın beytülmâl tarafından el konulan terekesi 
içindeki emanet eşyanın sahibi İsmail Çavuş b. Abdullah’a teslimi / 128
121 [29b-2] Saliha bt. Abdullah ve kocası Hüseyin Beşe b. Mahmud’un mülk 
menzillerini İsmail Ağa b. İskender’e sattıkları / 129









122 [30a-1] Safiye Hatun bt. Osman’ın kocası Hasan Çelebi b. Mustafa’ya bazı 
emlâkini satıp bazı emlâkinin tasarrufunu devrettiği / 130

123 [30b-1] Eski Van mutasarrıfı Şahbaz Paşa’nın kürk alımından dolayı kalan 
borcunun alacaklılarınca ertelendiği / 131

124 [30b-2] Ali Beşe b. Fuzûlî’nin Cemşid v. Pogoso’da alacağı olduğu / 132
125 [30b-3] Ahmed Ağa b. Şaban’ın mülk menzillerini rehin yoluyla Ali Hoca 
b. Ahmed’e sattığı / 132
126 [31a-1] İsmail Odabaşı b. Musli’nin Hasan Ağa b. Abdülmennân’da olan 
alacağının terekesinden ödenmesi / 133
127 [31b-1] Pergam v. Panos’tan intikal eden menzilin vârisleri tarafından Kohen 
v. Ağya’ya satıldığı / 135
128 [31b-2] İstati v. Panayot’un kardeşinin terekesiyle ilgili ortağı Yani 
v. Mollemno’nun zimmetini ibrâ ettiği / 136
129 [32a-1] Bakkal Yorgi v. Polo’nun 14. Yeniçeri Cemaati Vakfı’na 
borcu olduğu / 136
130 [32a-2] İbrahim Ağa b. Abdülmennân’ın Gazanfer Bey b. Abdullah’ta 
alacağı olduğu / 137
131 [32a-3, Arapça] Fâtıma Hatun b. Mahmud’un Rus asıllı câriyesini 

âzat ettiği / 138
132 [32a-4, Arapça] Fâtıma Hatun b. Mahmud’un Rus asıllı câriyesini 

âzat ettiği / 138
133 [32b-1] Serezli Şah b. Mahmud’un, vefat eden Siyavuş b. Abdullah’ın küçük 

çocuklarına borcu olduğu / 139
134 [32b-2] Ömer Bey b. Mehmed’in alacaklı olduğu Teke mütesellimi Hasan 

Çavuş ile sulhu / 139
135 [32b-3] Ali Ağa b. Mehmed’in Bekçi Mehmed b. Yusuf ’tan 
alacağı olduğu / 140
136 [33a-1] Mihrisa bt. Abdullah’ın Hint tüccarından olan kocasının vârisi olarak 
Venedikli tüccarda olan alacağını tahsil ettiği / 141
137 [33a-2, Arapça] Hâkimin Enbe bt. Kadko’ya ve küçük kızı Blase bt. Yani’ye 
nafaka takdir ettiği / 141
138 [33a-3, Arapça] Hâkimin Abdurrahman b. İbrahim Çelebi adlı küçüğe 
nafaka takdir ettiği / 142
139 [33b-1] Receb Bey b. Habib’in Saliha bt. İsmail’in bağının kendisine ait 
olduğu iddiasından vazgeçtiği / 142









140 [33b-2] Musa b. Abdullah’ın Mehmed b. Abdullah’ta tesbih ve tirkeş 
satışından alacağı olduğu / 143

141 [33b-3] Meyrem bt. Şahmir ve Nazar bt. Yani’nin mülk menzillerini Ayayi 
v. Ahican’a kiraya verdikleri / 143

142 [34a-1] Timar sahipleri Mustafa ve Hasan’ın yaşları küçük olması sebebiyle 
yerlerine cebelü bedeli olarak iki kişinin kiralandığı / 144

143 [34a-2] Abdurrahman Efendi b. Muslihiddin’in alacaklarının tahsilinde 
Mehmed Bey b. Veli’yi vekil tayin ettiği / 145

144 [34a-3] Süleyman Çelebi b. Yusuf ’un mülk menzilini Osman Ağa 
b. Rıdvan’a sattığı / 145

145 [34b-1, Arapça] Ali Ağa b. Mehmed’in Gürcü asıllı câriyesini âzat ettiği / 146

146 [34b-2] Rukiye bt. Mîralem Mustafa Ağa’nın eski Kudüs sancak beyi 
Abdülhalim Bey’den alacağı olduğu / 146

147 [34b-3] Mehmed Çelebi b. Hacı Ahmed Ağa’nın eski Kudüs sancak beyi 
Abdülhalim Bey’den alacağı olduğu / 147

148 [35a-1] Abdülbâki Beşe’nin alacak davasında Mustafa Paşa’nın kethüdası 
Mehmed Ağa b. Receb ile sulh olduğu / 147

149 [35a-2] Ayşe bt. Sefer ile Hacı Mehmed b. Cabir’in muhâlaa 
yoluyla boşandığı / 148

150 [35a-3] David v. Mosi’nin Mehmed Efendi b. Ayas tarafından 
Sultan İbrahim için yapılacak mücevherli araba için alınan zümrüt ve 
yakutunun iadesi / 149

151 [35b-1] Hanefi b. Ali’nin vârislerinin, Himmet Çavuş mütevelliyesi Ayşe 
Hatun ile olan menzil davasında sulh oldukları / 150

152 [35b-2] Haffâf Kaya b. Müslüman’ın Beytülmâl Emini İlyas Ağa b. Sinan 
aleyhindeki alacak davasında sulh olduğu / 151

153 [36a-1] Ahmed ve Mehmed b. Hacı Mustafa’nın, Fâtıma Hatun Vakfı’ndan 
almış oldukları borç karşılığında bağlarını rehin vermeleri / 152

154 [36a-2] Yusuf Beşe b. Ali’nin Ahmed Ağa Vakfı’na olan borcu karşılığında 
evini rehin vermesi / 152

155 [36b-1] Havva bt. Mehmed’in eşi Hasan Bey b. Ali’den muhâlaa 
yoluyla boşandığı / 153

156 [36b-2] Bogos v. Avet’in eski Kudüs sancak beyi Abdülhalim Bey ticaret 
eşyası bedelinden olan alacağının tahsili / 154









157 [36b-3] Mısır askerinden Mehmed Bey’in Nevcivan bt. Abdullah’ın bazı 
eşyalarını çaldığı gerekçesiyle açılan davada anlaşma sağladığı / 154

158 [37a-1] Mehmed Efendi b. Mustafa’nın vârislerinden Ahmed Çelebi’nin diğer 
vâris Ali Çelebi aleyhindeki menzil davasının reddedildiği / 155

159 [37b-1] Emine bt. Mehmed Halife’nin kullanmakta olduğu evi, davacı Rukiye 
bt. Hayreddin’e teslim etmesine karar verildiği / 157

160 [38a-1] Moralı Yako v. Avraham’ın, mücevherci Yako v. Avraham’da olan 
alacağının tahsil edilmesi / 158

161 [38a-2] Kapıcılardan Hasan Bey b. Perviz’in küçük kızı Ümmühâni’nin, 
eski vasîsi Saliha Hatun ve Hacı Mehmed b. Hamza’da olan alacaklarının 
tahsil edildiği / 159

162 [38b-1] Kuşbaz Ahmed b. Mehmed’in evini Hacı Abdi Ağa 
b. Ömer’e sattığı / 160

163 [38b-2] Mumcu Mehmed Beşe’ye ait olup beytülmâl emini tarafından el 
konulmuş olan terekenin vârislere teslimi / 160

164 [39a-1] Osman Beşe b. Ömer’in terekesinden beytülmâle ait 
hissenin teslim alındığı / 162

165 [39b-1] Halil Paşa’nın kölesi Sertabe bt. Abdullah’ın müdebbere 
suretiyle âzat edildiği / 163

166 [39b-2] İbrahim Çelebi b. Hacı Hasan’ın Mustafa Beşe b. Mehmed’de olan 
alacağının tahsil edilmesi / 164

167 [40a-1] Halil Paşa’nın kölesi Gülistan bt. Abdullah’ın müdebbere suretiyle 
âzat edilmiş olduğu / 165

168 [40a-2] Halil Paşa’nın kölesi Canfeda bt. Abdullah’ın müdebbere suretiyle 
âzat edilmiş olduğu / 165

169 [40b-1] Halil b. Ali ve Şemsihan bt. Abdullah’ın müştereken tasarruflarında 
olan evlerini Latif Usta bt. Sefer’e sattıkları / 166

170 [40b-2] Halil Ağa b. Ali’nin, Ünsî Abdullah Efendi’ye kefil olan 
Abdurrahman Çelebi b. Mehmed ve Mehmed Beşe b. Şaban’dan alacağını 
talep etmesi / 167

171 [40b-3, Arapça] Muhtesib Musli Ağa b. Abdülmennân’ın Rus asıllı câriyesini 
âzat ettiği / 168

172 [41a-1] Abdullah b. Hüseyin’in vârislerinin, hisselerini diğer vâris Ayşe 
bt. Hacı Ahmed’e sattıkları / 168









173 [41a-2] Mehmed Ağa b. Mustafa’nın Rus asıllı kölesi Kaytas 
b. Abdülhay’ı âzat ettiği / 169

174 [41a-3, Arapça] Ahmed Beşe b. Hüseyin’in evini istiğlâl yoluyla Cafer 
b. Memi Vakfı’na sattığı / 170

175 [41b-1] Ayşe Hatun’un ölen kardeşinin kocası Hüseyin Bey b. Abdullah 
aleyhindeki alacak davasının reddedildiği / 170

176 [41b-2] Hacı Mustafa b. Ömer’in bağını oğulları Ahmed ve Mehmed’e sattığı 
ve borçlarını karşıladığı / 171

177 [41b-3] Nevcivan bt. Abdullah’ın, Mehmed Bey b. Mustafa aleyhindeki eşya 
davasında sulh olduğu / 172

178 [42a-1] Fâtıma bt. Hüseyin’in menzil arsasını Ebûbekir b. Hacı 
Mehmed’e sattığı / 172

179 [42a-2] Ahmed Beşe b. Hüseyin’in Çoban Cafer b. Memi Vakfı’ndan almış 
olduğu borç karşılığında bağını rehin verdiği / 173

180 [42a-3] Ahmed Beşe b. Hüseyin’in Çoban Cafer b. Memi Vakfı’ndan aldığı 
borç karşılığında bağını rehin verdiği / 174

181 [42b-1] Kazasker Mehmed Efendi’nin Atâullah Çelebi’nin para vakfına olan 
borcunu ödediği / 174

182 [42b-2] Sâime Hatun bt. Mustafa’nın arsasını damadı Süleyman Beşe 
b. Abdullah’a sattığı / 175

183 [42b-3] Ahmed Beşe b. Abdullah’ın kölesi Mülayim’i boşandığı eşi Ayşe 
bt. Mehmed’e sattığı, bedelinin bir kısmını mehir borcuyla takas ettiği, 
kalanını havâle yaptığı / 176

184 [43a-1] Mehmed b. Frenk Mehmed Ağa’nın vârisi küçük oğlu 
Ali’nin vakıf bozahâne arsasındaki hissesinin vasîsi tarafından Hasan 
Çelebi’ye satıldığı / 176

185 [43a-2] Vefat eden Mustafa b. İsmail’in vârislerinin kefaletten dolayı Tatol ve 
Agob’da olan alacaklarının tahsil edildiği / 178

186 [43b-1] Reftar bt. Abdullah’ın vefat eden kuyumcu Hüseyin Çelebi’nin 
kendisine intikal eden mesleğiyle ilgili bazı eşyaları Mehmed Çelebi 
b. İsmail’e sattığı / 179

187 [43b-2] Abide bt. Hüseyin’in vakıf bina ve arsasını Mehmed Efendi 
b. Ömer’e sattığı / 179

188 [44a-1] Abide bt. Hüseyin’in vakıf bina ve arsasını Nazenin 
bt. Abdullah’a sattığı / 180









189 [44a-2] Ahmed Paşa b. Rüstem’in vârislerinden Asiye Hanım’ın menzil 
hissesini diğer vâris Saliha Hanım’a, Saliha Hanım’ın da Kayseri’de olan 
menzil, bağ ve değirmen hisselerini Asiye Hanım’a sattıkları / 181

190 [45a-1] Ahmed Paşa b. Rüstem’in vârislerinden Ahmed Efendi ve Behzad 
Hanım’ın menzil hisselerini diğer vâris Saliha Hanım’a sattıkları / 183

191 [45b-1] Kazaz Ahmed Çelebi b. Mustafa’nın menzil hissesini Raziye 
bt. Mehmed’e sattığı / 185

192 [45b-2] Kezban bt. Hasan’ın, mûrisi Cafer Bey b. Nasuh’un terekesinden 
hissesine düşen miktarı diğer vâris Kadri Bey’den teslim aldığı / 186

193 [45b-3, Arapça] Mehmed Beşe b. el-Hâc Sefer’in Rus asıllı 
câriyesini âzat ettiği / 186

194 [46a-1] Mumcu Mehmed Beşe b. Ali’nin vârisleri Sa‘di, Zekeriya ve 
Abdülalim’in, Beytülmâl Emini İlyas Ağa b. Sinan’da olan alacaklarını 
tahsil ettikleri / 187

195 [46a-2] Hacı Bayezid b. Said’in, Tunus Kadısı Mehmed Efendi’de kahve 
satışından olan alacağını tahsili / 188

196 [46a-3] Sefer Dede b. Abdullah’ın mükâteb kölesi Dilaver’de olan alacağını 
taksitlendirdiği / 188

197 [46a-4, Arapça] Musli Ağa b. Abdülmennân’ın câriyesi Nâzenîn 
bt. Abdullah’ı âzat ettiği / 189

198 [46b-1] Fâtıma bt. Osman’ın vasîsi vasıtasıyla, Haffâf Hacı Mehmed 
b. Maden’in emanetinde olan eşya ve paraları teslim aldığı / 189

199 [47a-1] Ayşe bt. Ahmed’in eşi Hacı Ahmed b. Ramazan’dan muhâlaa 
yoluyla boşandığı / 191

200 [47a-2] Sefer Beşe b. Ahmed sahip olduğu iş yeri hissesini Mardiros ve İsak 
ve Hazaran’a sattığı / 191

201 [47b-1] İsmihan Hatun bt. Memişah’ın menzili ile birtakım kitaplarını ve 
mehr-i müeccelini eşi Mehmed Efendi b. Mustafa’ya hibe ettiği / 192

202 [48a-1] Ahmed Beşe b. Abdülbâki’nin, 54. Oda Cemaati Odası Vakfı’na olan 
borcunun terekesinden tahsili / 194

203 [48a-2] Halil Ağa b. Ali’nin, Ahmed Ağa b. Mehmed’de olan alacağının 
tahsil edilmesi / 195

204 [48a-3] Aydın sancağı mutasarrıfı İshak Paşa’nın, Tire mütesellimi 
Mustafa Çelebi ve Güzelhisar mütesellimi İsmail Çelebi’ye olan 
borçlarına kefalet / 195









205 [48b-1] Receb Beşe b. Sefer’in eşi Ceyhun bt. Abdullah’ta 
alacağı kalmadığı / 196

206 [48b-2] Abdolu Osman b. Himmet’in Mustafa Paşa aleyhindeki alacak 
davasında sulh olması / 196

207 [49a-1] Panayot v. Dimitri’nin lahana bahçesini Komino 
v. Rizo’ya sattığı / 197

208 [49a-2, Arapça] Ahmed Ağa b. merhum Mühürdar Mehmed Ağa 
ve kardeşi İsmihan’ın, babalarından intikal eden Eflak asıllı câriyelerini 
âzat ettikleri / 198

209 [49a-3] Osman b. Abdullah’ın Mihal v. Gülvek’te olan alacağını bir 
kısmını tahsil ettiği / 198

210 [49b-1] Ali b. Hüseyin’i yaralayan İbrahim b. Durak’ın 
cezalandırılması / 199

211 [49b-2] Mustafa Ağa b. Abdurrahman’ın, Hasan Ağa b. Mustafa’nın câriyesi 
Ayşe bt. Abdullah’ı satın aldığı / 199

212 [49b-3] Marko v. Beço’nun Derviş b. Pervane’de olan alacağını 
sulhen tahsil ettiği / 200

213 [50a-1] Yasef v. Kirkor’un, alacağına kefil olan Kirkor v. Ağcan’ın 
terekesinden borcun ödenmesi için dul eşi Şehzik bt. Aslan’a 
tembihte bulunulduğu / 200

214 [50b-1] Meknun bt. Abdullah’ın eşi Mehmed Ağa 
b. Abdullah’tan boşandığı / 202

215 [50b-2] Osman Efendi b. Mustafa’nın, arsasını Havva bt. Hacı 
Mustafa’ya sattığı / 203

216 [50b-3] Süleyman Bey b. Mehmed’in Mustafa Ağa b. Pîrî’de 
alacağı kalmadığı / 203

217 [51a-1] Kosta v. Mosi’nin içki içmemeye yemin ettiği / 204

218 [51a-2] Osman Bey b. Ömer’in çiftliğini Mustafa Paşa’ya sattığı / 204

219 [51a-3] Kasım Beşe b. Mahmud’un, menzilini Hasan Beşe b. Süleyman ve 
oğlu Süleyman’a sattığı / 205

220 [51b-1] Hacı Süleyman b. Karagöz’ün Kastamonu sancağı eski mutasarrıfı 
Dilaver Paşa b. Abdullah aleyhindeki alacak davasında sulh olduğu / 205

221 [51b-2] Vişko? bt. Zülfikar’ın boşandığı eşi Süleyman b. Mehmed’de 
alacağı kalmadığı / 206









222 [51b-3] Osman Beşe b. Mehmed ve Vahid Çavuş b. Abdullah’ın, Mustafa 
Çavuş’un kefillerinden alacaklarını tahsil ettikleri / 207

223 [52a-1] Mehmed Çelebi b. Hızır’ın, hak talebinde bulunduğu menzilin 
tamamının Ayşe Hatun bt. Hızır’ın olduğu / 207

224 [52b-1] Hancure? Hatun bt. Abdullah’ın, malının üçte birine eşi Receb Beşe 
b. Sefer’i vasî tayin ettiği / 209

225 [52b-2] Rüşd ve bulûğa eren Fâtıma bt. Rıdvan’ın, vasîsi Hasan Bey 
b. Ferhad’da olan parasını teslim aldığı / 210

226 [52b-3] Melek bt. Artol’ün, eşi Mardiros v. Yani’nin terekesinden kendisine 
isabet eden hissesini aldığı / 210

227 [53a-1] Cizyedar Mehmed Beyzâde Ali Çelebi’nin topladığı cizye parasını ve 
babasının borcunu, Yusuf Bey b. Hamza’ya teslim ettiği / 211

228 [53a-2] Serâserci Mihal v. Dimitri’nin borç verdiği Davud Ağa ve Ali Bey’den 
alacağı kalmadığı / 212

229 [53a-3] Selime bt. Mehmed’in eşi Ahmed b. Ali’den muhâlaa 
yoluyla boşandığı / 212

230 [53b-1, Arapça] Hatice Hatun bt. İbrahim’in evini istiğlâl yoluyla İsmail 
Çelebi b. Cafer’e sattığı / 213

231 [53b-2] Eski Anadolu beylerbeyinin kethüdâsı Abdülfettâh Ağa’nın 
suç töhmetiyle Hacı Musa’dan haksız yere aldığı paranın iadesine 
karar verildiği / 213

232 [54a-1] Saliha bt. Abdullah’ın, câriyesi Nakide? bt. Abdullah’ı Yusuf Ağa 
b. Abdullah’a sattığı / 214

233 [54a-2] Mehmed Çelebi b. Bağdâdî Hüseyin’in menzil hissesini diğer vârisler 
Canfeda bt. Abdullah ve Hatice bt. Hasan Çavuş’a sattığı / 215

234 [54b-1, Arapça] Ümmügülsüm Kadın bt. Hızır Bey’in muhâlaa 
yoluyla boşandığı / 216

235 [54b-2] İmeli bt. Hans’ın bağını Torinoz v. …? sattığı / 217

236 [54b-3] Mehmed Çelebi b. Ali’nin, vakıf menzilini Emine 
bt. Mustafa’ya devrettiği / 217

237 [55a-1] Mehmed Bey b. Hasan’ın, yurt yeri ve tarlalarının tasarruf hakkını 
Mehmed Bey b. Ali, Ali b. Mehmed ve sairlerine devrettiği / 218

238 [55b-1] David v. Avraham’ın, vefat eden Süleyman Ağa b. Ahmed’de olan 
alacağının terekesinden tahsiline karar verildiği / 219









239 [56a-1] Müslüman olup Ali ismini alan yahudi Yasef ’in, ailesi üzerinde 
herhangi bir alacağı kalmadığı / 221

240 [56b-1] Murad Ağa Vakfı’na borcu olan Ahmed Çelebi’nin Mehmed 
Çelebi’de olan alacağını borcuna havâle ettiğinin anlaşıldığı / 221

241 [56b-2] Ayşe bt. Mustafa’nın boşandığı eşi Seyyid Mustafa Çelebi’de olan 
alacağına Seyyid Mahmud b. Himmet’in kefil olduğu / 222

242 [56b-3] Azir bt. Yasef ’in Meleki bt. Şehri’de olan alacağını tahsil ettiği / 223
243 [57a-1] Mustafa Ağa b. Yusuf ’un evini, Köse Hüseyin’in küçük çocukları 
Mehmed Kaya? ve Sakine’ye istiğlâl suretiyle sattığı / 223
244 [57a-2] Niko v. Dimitri’nin Kerpiniş’teki bağını Kiryazi 
v. Petro’ya sattığı / 224
245 [57a-3, Arapça] Hamile bulunan Âlime Hatun bt. Abdülmuttalib adlı kadına 
doğumuna kadar nafaka takdir edildiği / 224
246 [57b-1] Ahmed Çelebi b. İlyas’ın, mûrisi Hacı İbrahim b. İlyas’ın terekesine 
ait bazı eşyaları Zağra-i Atîk kadısı Ahmed Efendi’den teslim aldığı / 225
247 [57b-2] Esirci İbrahim b. Abdullah’ın alacak davasında şahit gösterdiği 
Zülfikar Reis’in şahitliğinin kabul edilmediği / 225
248 [57b-3] Çakşır Süleyman Çavuş b. Abdullah’a olan borcunu ödemesi 
hususunda Şevki oğlu Süleyman’a tembihte bulunulduğu / 226
249 [58a-1] Ayşe bt. Hacı Reis ile kızı Rukiye’nin evlerini Hüdâverdi Vakfı’na 
istiğlâl suretiyle sattıkları / 227
250 [58a-2] Hacı Mehmed b. Ahmed’in, Mustafa Çelebi b. Hamza aleyhindeki 
alacak davasında sulh olduğu / 227
251 [58b-1] Bergam v. adlı Ermeni’nin vârislerinin, vasîleri Karabet v. Hasro’dan 
haklarını tamamen aldıkları / 228
252 [58b-2] Hasan Beşe b. Abdullah’ın, Hüseyin Beşe b. Ali’ye olan borcuna 
karşılık menzil, dükkân, bağ ve bahçesini rehin verdiği / 229
253 [59a-1] Nakîbüleşraf Kazasker Seyyid Yunus Efendi’nin (Zeyrekzâde 
Abdullah) vakıf tescili / 230
254 [60b-1] Eski Tunus Kadısı Mehmed Efendi’nin kahve ticaretinden borcunu 
Hacı Hüseyin b. Mehmed’e ödemesi gerektiği / 235
255 [61a-1] Saliha bt. Rıdvan’ın boşandığı eşi Ahmed Efendi b. Mahmud’dan 
mehrini tahsil ettiği / 235
256 [61a-2] Mustafa Efendi b. İsmail Ağa’nın vârislerinin, köle Hasan 
b. Abdullah’ı âzat ettikleri / 236









257 [61a-3] Avanos v. Kirkor’un Abraham v. Nuri’ye borcu olduğu / 237

258 [61b-1] Tüccar Bogos v. Çargam’ın Marhaş v. Dilek’te alacağı kalmadığı / 237

259 [61b-2] Fazlullah Çelebi’nin Ümmü Gülsüm’den zifaf olmadan muhâlaa 
yoluyla boşandığı ve zimmetini ibrâ ettiği / 238

260 [61b-3, Arapça] Hâkimin Mehmed b. Sefer Bey b. Ali’nin 
nafakasını artırdığı / 239

261 [62a-1] Ali Bey b. Sinan’ın kefaletten olan borcunu Hacı Ömer b. Ahmed’in 
vârislerine ödemesine karar verildiği / 239

262 [62b-1] Ahmed Ağa b. Mehmed’in çayırlığının tasarruf hakkını Ömer Beşe 
b. Mehmed’e devrettiği / 240

263 [62b-2] Mehmed Ağa b. Osman’ın bostanını içindeki alet ve tohumlarla 
beraber Dayko v. Ağnad’a kiraladığı / 241

264 [63a-1, Arapça] Şehzede bt. Sefer’in evini istiğlâl yoluyla Kerime Hatun 
Vakfı’na sattığı / 242

265 [63a-2] Mehmed Efendi b. Mustafa’nın satın almış olduğu Emine 
bt. Hüseyin’in hür olduğundan serbest bırakılması / 243

266 [63b-1] Ebü’l-Fazl Mahmud Efendi b. Mehmed Efendi’nin çiftlik ve 
tarlalarının tasarruf hakkını Mehmed Beşe b. Cafer’e devrettiği / 244

267 [63b-2] Hasan Bey’in, Mehmed Çelebi b. Ahmed’e verdiği atı 
hibe ettiğinin anlaşıldığı / 245

268 [64a-1] Temeşvar Kalesi azebler ağalarının Temeşvar’a ait olan Rovina 
mukātaasının bedelini tahsil ettikleri / 245

269 [64a-2] Noksan hüccet / 246

270 [64b-1] Budin yeniçeri çorbacılarının İkinci Hasan Ağa b. Ali’ye borçları 
olduğunu ikrar ettikleri / 247

271 [64b-2] Budin ağalarından Elçi Hasan b. Ali’nin, Sefer Ağa b. İsmail ve 
Mustafa Ağa b. Mahmud’a borçlu olması / 247

272 [64b-3] Yusuf Efendi b. Mahmud’un Ahmed Çavuş Vakfı mütevelli 
kaymakamlığına tayini / 248

273 [65a-1] Vefat eden Payas Kadısı Mehmed Efendi’nin vârislerinden Saliha 
Hatun, Ahmed Çelebi ve Ayşe Hatun’un diğer vâris Ali Çelebi hakkındaki 
davalarından vazgeçmeleri / 248

274 [65a-2] Mümine bt. İbrahim’in menzilini Hoca Üveys mahallesi nakit 
vakfına istiğlâl suretiyle satması / 249









275 [65b-1, Arapça] Hâkimin, Ümmühâni bt. Hasan Bey adlı küçüğe 
yeni vasî atadığı / 250

276 [65b-2] İbrahim Çavuş b. Mustafa’nın, evini aldığı borca karşılık 
Yeniçerilerin Doksan altıncı Cemaat Odasının nakit vakfına 
rehin vermesi / 250

277 [66a-1, Arapça] Ömer Çelebi b. Seydi’nin Rus asıllı câriyesini âzat ettiği / 251

278 [66a-2] Mehmed Beşe b. Hasan’ın tarlasının tasarruf hakkını Mehmed 
b. Ali’ye devri / 251

279 [66a-3, Arapça] Nuh ve Ümmügülsüm adlı çocuklara takdir edilen 
nafakanın babalarının ödeme güçlüğü nedeniyle eksiltildiği / 252

280 [66a-4, Arapça] Ümmühâni Hatun bt. Abdullah’ın muhâlaa 
yoluyla boşandığı / 252

281 [66b-1, Arapça] Hâkimin Ahmed ve Ümmühâni adlı küçüklere Rahime 
Hatun bt. Mustafa’yı vasî atadığı / 253

282 [66b-2, Arapça] Dilaver bt. Abdullah’ın muhâlaa yoluyla boşandığı / 253

283 [66b-3] Meyhaneci Yani v. Dimitri’nin ortakları Panayot ve Yani’de olan 
alacaklarını aldığının tesbiti / 254

284 [66b-4, Arapça] Saliha bt. Murad’ın muhâlaa yoluyla boşandığı / 254

285 [67a-1] Mehmed Çelebi’nin hisse talebinde bulunduğu değirmen, odalar ve 
çiftliklerin Ayşe Hatun bt. Hızır’ın olduğu / 255

286 [67b-1] Mustafa Efendi b. Davud’un menzilini Abraham 
v. Ağya’ya satması / 257

287 [67b-2] Fâtıma bt. Şaban’ın câriyesi Şakire bt. Abdullah’ın âzat edilmiş 
olduğuna karar verildiği / 258

288 [68a-1] Müderris Mustafa Efendi’nin borçlarının terekesinden ödendiği, 
vârislerinin de birbirinde hakları kalmadığı / 258

289 [68b-1] Sefer Beşe b. Oruc’un terekesinin ortaya çıkan vârisleri Mehmed 
Beşe b. Malkoç ve Mustafa b. Yusuf ’a teslimi / 260

290 [68b-2, Arapça] Hâkimin Âlime bt. Mustafa’yı Mustafa adlı 
küçüğe vasî atadığı / 261

291 [69a-1] Çörekçi Ahmed b. Abdullah’ın at değirmeni ve müştemilâtı hissesini 
Panayot v. Yani’ye satması / 262

292 [69a-2] Çörekçi Ahmed b. Abdullah’ın at değirmeni ve müştemilâtı hissesini 
İstati v. Panayot’a satması / 262
İSTANBUL KADI SİCİLLERİ
RUMELİ SADÂRETİ MAHKEMESİ

80
NUMARALI SİCİL

(H. 1057 - 1059 / M. 1647 - 1649)











41

[Dış Kapak] 1057 ve 1058 ve 1059 seneleri
hücec-i Rumeli sadâreti
ve mahfil-i şer‘iyyât
80

1 [1a-1] Vakıf menzilin Hasan Efendi b. Mehmed’e verilmesi
Mahmiye-i İstanbul’da Süleyman Ağa mahallesinde vâki‘ olup lede’l-ahâlî 
ma‘lûmü’l-hudûd dâhiliye ve hâriciyeyi müştemil menzil ulemâ-i muhtâcîne 
meşrûta olup mukaddemâ mutasarrıf olan Hüseyin Efendi fevt olup mahlûl ol-
dukdan sonra ber mûceb-i şart-ı vâkıf içinde sâkin olur kimesne olmamağın, 
ulemâdan râfi‘ül-kitâb fahrü’l-müderrisîn Hasan Efendi b. Mehmed tâlib olup 
kıbel-i şer‘-i enverde mezbûra tevcîh olunmak bâbında fermân-ı âlî sâdır ol-
mağın hasbe’l-emr tevcîh olunup mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sâbi‘ ve’l-ışrîn min Cumâdelûlâ li sene tis‘a ve hamsîn ve elf, min 
hicreti’n-Nebeviyye aleyhi efdalü’t-tahiyye.
Şuhûdü’l-hâl: Çâker Bey b. Abdullah, Ahmed Çelebi b. ( ) el-yesârî, Mehmed Çe-
lebi b. Abdullah, Hasan Beşe b. İbrahim? Ali çukadâr ve gayruhüm.

2 [1a-2] Asodor v. Pali’nin menzil hissesini mühtedi kardeşi 
Şaban’a satışı
Mahmiye-i İstanbul’da Langa kurbunda Çakır Ağa mahallesinde sâkin iken 
helâk olan Pali v. Şemse nâm zimmî Ermeninin verâseti zevce-i metrûkesi 
Hâtun bint-i Mardiros nâm Ermeniye ile sulbî oğlu olup helâkinden sonra 
şeref-i İslâm ile müşerref olan Şaban nâm mühtedîye ve diğer oğlu Asodor 
nâm Ermeni zimmîye münhasıra olup terekesini bi hasebi’t-tashîh on altı se-
him i‘tibâr olunmağın, sihâm-ı mezbûreden iki sehimi mezbûre Hâtun’a ve 
yedişer sehimi merkūmân Şaban ve Asodor’a her birine isâbet eylediği şer‘an 
zâhir ve mütehakkık oldukdan sonra mezbûr Asodor meclis-i şer‘-i hatîr-i 
lâzımü’t-tevkīrde karındaşı işbu râfi‘ül-kitâb mezbûr Şaban mahzarında 
tav‘an ikrâr ve i‘tirâf edip mahalle-i mezbûrda vâki‘ bir tarafı Mustafa Ağa b. 
Abdülmennân mülküne ve bir tarafı Terzi Murat nâm zimmî mülküne ve bir 
tarafı Laskari v. Kosta mülküne ve bir tarafı tarîk-i âmma müntehî dört bâb 
fevkānî odayı ve üç bâb vüstâyî odayı ve bir bâb tahtânî odayı ve bir mah-
zeni ve bir su kuyusunu ve üç kenîfi müştemil cemî‘ menzil babam hâlik-i 
mezbûr Pali’nin mülkü ve hakkı olup ba‘de helâkihî irs-i şer‘î ile üçümüze 
intikāl etmiş idi. Hâlâ cemî‘ menzil-i mezbûrun on altı sehimden bana isâbet 
eden yedi sehim hissemi cümle hukūkuyla karındaşım mezbûr Şaban’a bin 
altı yüz riyâlî kuruşa bâtten bey‘ ve teslîm edip ol dahi minvâl-i meşrûh üzre 
iştirâ ve tesellüm eyledikden sonra semen-i merkūm bin altı yüz riyâlî kuruş-
dan altı yüzer riyâlî kuruşunu yedinden alıp kabz edip semen-i bâkī bin riyâlî 
kuruş[u] târih-i kitâbdan üç yüz altmış gün tamâmına değin te’cîl eyledim, ol 
dahi ecel-i merkūmu kabûl eyledi dedikleri, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Cumâdelûlâ sene 1059.
Şuhûdü’l-hâl: Siyavuş Efendi b. Rıdvan el-imâm, Derviş Çelebi b. Abdülcelîl , 
Mustafa Halîfe b. Cafer.

3 [1b-1] İdam edilen Varvar Ali Paşa’nın Abdürrahim Ağa b. Mehmed 
Ağa’ya olan borcunun terekesinden ödenmesi
Husûs-ı âti’l-beyânın mahallinde istimâ‘ı lâzım gelmeğin, bi’l-iltimâs hâkim-i 
muvakki‘-i kitâb tûbâ-lehû ve hüsnü me’âb dahi mahmiye-i İstanbul’da Emin 
Nureddin mahallesinde hâlâ çavuşbaşı olan umdetü’l-emâcid ve’l-ekârim 
Abdülfettâh Ağa çavuşbaşılık için ittihâz eylediği menzile varıp akd-i meclis-i 
şer‘-i şerîf eyledikde, mahmiye-i mezbûrede Cerrâh Câmi‘i kurbunda Kürkçü-
başı mahallesinde sâkin Abdürrahim Ağa b. Mehmed Ağa meclis-i ma‘kūdda, 
bundan akdem eyâlet-i Rum’dan ma‘zûl olup katl olunan Varvar Ali Paşa b. 
Behram’ın sulbî kebîr oğlu ve vârisi olup terekesine vaz‘-ı yed eden Mustafa 
Bey nâm şâbb-ı âkil ve bâliğ mahzarında üzerine takrîr-i da‘vâ edip işbu Mus-
tafa Bey’in babası ve mûrisi olan Varvar Ali Paşa zimmetinde cihet-i karz-ı 
şer‘îden bin riyâlî kuruş hakkım olup meblağ-ı mezkûrdan altı yüz riyâlî kuru-
şunu hâl-i sıhhat ve nefâz-ı tasarrufâtında ahz edip bâkī dört yüz riyâlî kuruş 
hakkım mezbûr Varvar Ali Paşa vefât edip zimmetinde kalmışdır, suâl olunup 
terekesinden alıverilmesin taleb ederim dedikde, gıbbe’s-suâl mezbûr Mustafa 
Bey husûs-ı mezbûru inkâr edicek, müdde‘î-i mezbûrdan da‘vâ-yı meşrûhasını 
mübeyyine beyyine taleb olundukda, udûl-i ahrâr-ı ricâl-i müslimînden olup 
mahmiye-i mezbûrede Molla Gürânî’de Molla Şeref mahallesinde sâkin Mur-
taza Bey b. Bekir ve Toptaşı kurbunda [sâkin] Hasan Çavuş b. Ömer nâm ki-
mesneler li ecli’ş-şehâde meclis-i ma‘kūdda hâzırân olup gıbbe’l-istişhâd ve her 
biri şehâdet edip fi’l-hakīka işbu Mustafa Bey’in babası müteveffâ-yı mezbûr 
Varvar Ali Paşa işbu müdde‘î Abdürrahim Ağa’dan bizim huzûrumuzda bin 
riyâlî kuruş iktirâz ve kabz eyledi, altı yüz riyâlî kuruşunu hâl-i sıhhatinde 
edâ edip vefât etmeğin, bâkī dört yüz riyâlî kuruş zimmetinde işbu Abdür-
rahim Ağa’nın hakkı kalmağla terekesinden edâsı vâcibdir, biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde, gıbbe ri‘âyeti şerâiti’l-kabûl şehâdetleri makbûle oldukdan son-
ra meblağ-ı bâkī dört yüz riyâlî kuruşa dahi müteveffâ-yı mezbûr Varvar Ali 
Paşa’dan hâl-i hayâtında küllen veya ba‘zan asâleten veya vekâleten ahz u kabz 
eylemediğine veya âhara havâle olmadığına veya turuk-ı şer‘iyyeden bir tarîk 
ile zimmetini ibrâ eylemediğine yemîn teklîf olundukda, ol dahi hasbe’l-mes’ûl 
yemîn billâhi’l-aliyyi’l-azîm edicek, şehâdet-i mezbûre mûcebince meblağ-ı 
müdde‘â dört yüz riyâlî kuruşu tereke-i müteveffâ-yı mezbûrdan edâya 
şerâyit-i hükm-i şer‘î mer‘iyye olduğu hâlde hükm-i şer‘î ile hükm olunup mâ 
hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min şehri Rebî‘ilevvel sene 1059.
Şuhûdü’l-hâl: Cafer Çavuş b. Sefer, Ahmed Çavuş b. Bektaş Çavuş, Malkoç Ağa 
b. Osman, Mehmed Ağa b. Hasan ve gayruhüm.

4 [2a-1] Şahin Bey b. Abdullah’ın kendisini yaralayan Mustafa Beşe 
b. Numan ile sulh olduğu
Mahrûse-i Galata kazâsına tâbi‘ kasaba-i Beşiktaş’da Sinan Paşa mahallesinde 
sâkin Şahin Bey b. Abdullah nâm cündî meclis-i şer‘-i hatîrde, Dergâh-ı âlî ye-
niçerilerinin Altmış Birinci müteferrikalarından Mustafa Beşe b. Numan mah-
zarında tav‘an ikrâr ve i‘tirâf edip târih-i kitâba gelince dokuz gündür yevm-i 
ehadde Beşiktaş’da Zincirlikuyu kurbunda ba‘de’l-asr işbu Mustafa Beşe beni 
amden hançer ile sol küreğim üzerinden vurup mecrûh eylemekle, mezbûr 
Mustafa Beşe’den cerâhat-ı meşrûhayı da‘vâ eylediğimde, ol dahi inkâr edip 
beyyinem olmamağla beynimizde münâza‘ât-ı kesîre vâkı‘a olmuşdu. El-hâletü 
hâzihî beynimizde muslihûn tavassut edip cerâhat-ı mezbûre da‘vâsından an-
inkâr, ücret-i tabîb ve kıymet-i merhem bin beş yüz fıddî-i cedîd akçe üzerine 
akd-i sulh inşâ eylediklerinde ben dahi sulh-ı mezbûru kabûl ve bedel-i sulh 
olan meblağ-ı mezkûr bin beş yüz akçeyi meclis-i sulhda merkūm Mustafa Beşe 
yedinden tamâmen ahz u kabz eyleyip cerâhat-ı mezbûre da‘vâsından mezbûr 
Mustafa Beşe’nin zimmetini ibrâ-i âm ile ibrâ ve iskāt eyledim. Min ba‘d husûs-ı 
mezbûra müte‘allika da‘vâ ve hakkım kalmadı dedikde, mukırr-ı mezbûr Şahin 
Bey’i ikrâr-ı meşrûhunda mezbûr Mustafa Beşe vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene tis‘a ve hamsîn 
ve elf.
Şuhûdü’l-hâl: Hasan Ağa b. Veli tâbi‘-i Dilaver Paşa, Hüseyin Ağa b. Mustafa 
tâbi‘-i Dilaver Paşa, Ali Beşe b. Mehmed, Osman Bey b. Abdurrahman el-yesârî, 
Haydar Bey b. Abdullah, Yahya b. Zekeriya.









5 [2a-2] İbrahim Çelebi b. Musa’ya borcunu ödememekte inat eden 
Takyeci Menteş v. Mosi’nin hapsedilmesi
Mahmiye-i İstanbul’da Hoca Gıyaseddin mahallesinde sâkin İbrahim Çele-
bi b. Musa meclis-i şer‘de, Sinori cemâ‘atinden olup mahmiye-i mezbûrede 
Tahtakale’de sâkin Takyeci Menteş v. Mosi nâm Yahudi muvâcehesinde üzeri-
ne takrîr-i da‘vâ edip işbu Menteş’e bundan akdem beş bin fıddî-i cedîd râyic 
fi’l-vakt akçe ikrâz ve teslîm eyledim, ol dahi iktirâz ve tesellüm ve mesârifine 
sarfla meblağ-ı mezbûr beş bin akçe zimmetinde hakkımdır edâda ta‘annü[d] 
eder suâl olunup alıverilmek taleb ederim dedikde, gıbbe’s-suâl mezbûr Menteş 
müdde‘î-i mezbûr İbrahim Çelebi’den vech-i meşrûh üzre beş bin cedîd akçe 
iktirâz ve kabz eyledim deyû zimmetinde deyn olduğunu tav‘an ikrâr ve i‘tirâf 
ve ba‘dehû edâda ta‘annüd edicek, meblağ-ı mezkûrun müdde‘î-i mezbûra 
edâsına mezkûr Menteş üzerine ilzâm olundukdan sonra li ecli’l-edâ kıbel-i 
şer‘-i kavîmden habsine emr olunup mâ vaka‘a bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel sene 1059.
Şuhûdü’l-hâl: Ahmed Beşe b. Mehmed er-râcil, Sefer Beşe b. Ahmed mumcu, Ali 
Beşe b. Mehmed, Mustafa Beşe b. Numan, Ebîbekir Çelebi b. Ali Bey.

6 [2a-3] Hasan Bey b. Mustafa’nın bıçakçı dükkânı kirası davasında 
İsmail b. Mehmed ile sulh olduğu
Mahmiye-i İstanbul’da Mi‘mâr Ayas mahallesinde sâkin Hasan Bey b. Musta-
fa meclis-i şer‘-i hatîrde, mahalle-i mezbûrede sâkin işbu râfi‘ül-kitâb İsmail b. 
Mehmed mahzarında bi’t-tav‘i’s-sâf ikrâr ve i‘tirâf edip merhûm Hürrem Çavuş 
Vakfı’ndan olup beher mâh vakf-ı mezbûra yirmi akçe icâre-i müeccelesi olan 
Şehzâde sûkunda vâki‘ lede’l-ahâlî ma‘lûmü’l-hudûd bir bâb bıçakçı dükkânının 
ma‘rifet-i mütevellî-i vakf-ı mezbûr ile dört sehimden bir sehimi benim tasar-
rufumda ve üç sehimi dahi mezkûr İsmail’in tasarrufunda olup lâkin mezbûr 
İsmail sâlifü’z-zikr cemî‘ dükkâna on beş sene tasarruf edip hâsıl olan cemî‘ 
icâresini ahz u kabz eylemekle, ben dahi icâre-i mezbûreden hisse-i şer‘iyyemi 
merkūm İsmail’den taleb ve da‘vâ eylediğimde bana edâ ve teslîmden ta‘annüd 
etmekle, beynimizde münâza‘ât-ı kesîre vâkı‘a olmuşdu. El-hâletü hâzihî bey-
nimizde muslihûn tavassut edip da‘vâ-yı mezbûremden beni mezbûr İsmail 
ile dört kıt‘a riyâlî kuruş üzerine sulh eylediklerinde, ben dahi sulh-ı mezbûru 
kabûl ve bedel-i sulh olan meblağ-ı mezbûr dört kıt‘a riyâlî kuruşu meclis-i 
sulhda merkūm İsmail yedinden ahz u kabz edip zikr olunan icâre da‘vâsından 
berî olup husûs-ı mezbûra müte‘allika âmme-i da‘vâdan mezbûr İsmail’in zim-
metini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde, mukırr-ı 
mezbûru ikrâr-ı meşrûhunda el-mukarru lehü’l-mezbûr İsmail vicâhen tasdîk 
ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel sene 1059.
Şuhûdü’l-hâl: Ahmed Çelebi b. Abdülbâkī Efendi, Receb b. Mehmed, İbrahim b. 
Musa, Hüseyin b. Mustafa, Mehmed Çelebi b. ( ).

7 [2b-1] Zador v. Minas’ın Karagöz v. Bedros ile arsasını değiştirdiği
Husûs-ı âti’l-beyânın mahallinde tahrîri iltimâs olunmağın savb-ı şer‘den 
Mevlânâ Ahmed Efendi b. Abdülbâkī Efendi irsâl olunup ol dahi mahmiye-i 
İstanbul’da Kumkapı kurbunda Süleyman Ağa mahallesinde sâkin Zador v. Mi-
nas nâm Ermeni zimmînin menziline varıp zeyl-i kitâbda mastûrü’l-esâmî 
müslimîn huzûrunda akd-i meclis eyledikde, merkūm Zador meclis-i mezbûrda 
kendiye muttasıl menzilde sâkin Karagöz v. Bedros nâm Ermeni zimmî 
muvâcehesinde tav‘an ikrâr ve i‘tirâf edip bir tarafı Kürkçübaşı Vakfı’ndan olup 
Serkis nâm Ermeni tasarrufunda olan menzile ve bir tarafı Osman Ağa mül-
küne ve bir tarafı ba‘zan merkūm Karagöz ve ba‘zan yine Osman Ağa mül-
küne ve bir tarafı merkūm Karagöz mülküne müntehî hâlâ içinde sâkin oldu-
ğum cemî‘ mülk menzilimin merkūm Karagöz tarafından iştirâken devr eyle-
diğimiz sokak kapısı dâhilinde vâki‘ tûlen ve arzan terbî‘î on dört zirâ‘ arsa-i 
hâliyem ve mârrü’z-zikr arsa kurbunda merkūm Serkis tasarrufunda olan va-
kıf menzil tarafında dahi tûlen ve arzan bi hesâb-ı terbî‘î dört buçuk zirâ‘ arsa-i 
hâliyem ile ve üç yüz cedîd akçe ile merkūm Karagöz’ün mülkü olup benim ta-
rafımda vâki‘ tûlen ve arzan bi hesâb-ı terbî‘î kırk sekiz zirâ‘ arsa-i hâliyesi ile 
mübâdele-i sahîha-i şer‘iyye ile mübâdele edip merkūm Karagöz zikr olunan ar-
sayı ve meblağ-ı mezbûr üç yüz akçeyi yedimden ahz ve tesellüm edip ben dahi 
mârrü’z-zikr kırk sekiz zirâ‘ arsayı kabûl ve tesellüm eylediğimden sonra tûlen 
ve arzan bi hesâb-ı terbî‘î yirmi altı zirâ‘ mârrü’z-zikr iştirâken devr eylediği-
miz sokak kapısı fevkinde müceddeden bir bâb oda binâsına merkūm Karagöz’e 
izn-i sarîh ile izin verdim dedikde, mukırr-ı mezbûru ikrâr-ı meşrûhunda el-
mukarru lehü’l-merkūm vicâhen tasdîk ve şifâhen tahkīk eylediğini mevlânâ-yı 
mezbûr mahallinde tahrîr ba‘dehû meclis-i şer‘a gelip alâ vukū‘ihî inhâ ve takrîr 
etmeğin, mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene 1059.
Şuhûdü’l-hâl: Mustafa Efendi bin Davud el-imâm, Halil Halîfe b. Musa el-
müezzin, Hasan Dede bin Halil.









8 [2b-2] Saliha Hatun bt. Hacı Hasan’ın Dilaver b. Abdullah’ta olan 
alacağını tahsil ettiği
Mahmiye-i İstanbul’da Macuncu Kasım mahallesinde sâkine Saliha Hâtun bt. 
el-Hâc Hasan meclis-i şer‘-i şerîfde, mahmiye-i mezbûrede Çoban Çavuş ma-
hallesinde sâkin işbu râfi‘ü’l-[kitâb] Dilaver b. Abdullah nâm kimesne mahza-
rında tav‘an ikrâr ve takrîr-i kelâm edip mezbûr Dilaver zimmetinde cihet-i 
karz-ı şer‘îden ve mahkûmun-bih üç yüz riyâlî kuruş hakkım olmağın, hâlâ 
meblağ-ı mezbûr üç yüz riyâlî kuruş hakkımı medyûn-ı mezbûr Dilaver Bey 
yedinden tamâmen ahz u kabz eyledim, medyûn-ı mezbûr Dilaver üzerin-
de bi vechin mine’l-vücûh da‘vâ ve hakkım yokdur dedikde, merkūm Dila-
ver mukırre-i merkūme Saliha Hâtun’u sâdır olan ikrâr-ı meşrûhunda vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Nebi Çavuş b. Abdülaziz?, Hasan Çavuş b. Ömer, Mustafa Efendi b. 
Abdüllatif el-kadı Tercüman Yunus’dan, Mehmed Çelebi b. Mahmud Abduşzâde, 
Ahmed b. Abdurrahman, Ali b. Ahmed, el-Hâc Hüseyin b. Mehmed, Yahya Bey 
b. Zekeriya.

9 [3a-1] Maksud b. Ahmed’in el koyduğu Rus câriyenin sahibi Fâtıma 
bt. Abdullah’a teslimi
Kapıcıbaşı Abdurrahman Ağa’nın mu‘tekası olup mahmiye-i İstanbul’da Camcı-
lar mahallesinde sâkine Fâtıma bt. Abdullah meclis-i şer‘-i hatîrde, mahmiye-i 
mezbûrede Akseki mahallesinde sâkin Maksud b. Ahmed mahzarında üze-
rine takrîr-i da‘vâ edip işbu açık kaşlı gök gözlü orta boylu ebyazü’l-levn 
Rûsiyyetü’l-asl Kalender nâm câriye benim memlûkem ve rakīkam olup on 
dokuz aydır mülk ve yedimden ibâk eylemişdir. Hâlâ işbu Maksud yedinde 
buldum, işbu Maksud işbu câriyeye nâ-hak vaz‘-ı yed eylemişdir suâl olunup 
üzerinden yed-i âdiyesi izâle ve bana teslîm olunmasın taleb ederim dedikde, 
gıbbe’s-suâl mezkûr Maksud cevâbında, işbu câriyeyi gāib ani’l-meclis hâssa 
ekmekçibaşı olan Mehmed Ağa’nın mülkü olup mezbûr Mehmed Ağa Aya-
sofya kurbunda sâkin Tabbâh-ı Hâssa Ali Bey b. Ali’ye yüz kırk riyâlî kuruşa 
bâtten bey‘ ve teslîm ve kabz-ı semen-i mezbûr edip ol dahi ba‘de’l-iştirâ ve’t-
tesellüm işbu hâzır bi’l-meclis Ahmed b. Musli’ye yüz kırk riyâlî kuruşa bâtten 
bey‘ ve teslîm ve kabz-ı semen-i mezkûr eyleyip işbu Ahmed dahi iştirâ ve te-
sellüm eyledikden sonra bana yüz otuz riyâlî kuruşa bâtten bey‘ ve teslîm ve 
kabz eyleyip ben dahi iştirâ ve tesellüm edip mülk-i müşterâm ve hakkımdır 
deyû müdde‘iye-i mezkûrenin mülkü ve hakkı idiğini inkâr edicek, müdde‘iye-i 
mezbûreden da‘vâ-yı meşrûhasını mübeyyine beyyine taleb olundukda, udûl-i 
ahrâr-ı müslimînden olup mahmiye-i mezbûrede Kızılminare mahallesinden 
Süleyman Ağa b. Mehmed el-bevvâbü’s-Sultânî ve Oruc Gāzi mahallesinden 
Hüseyin Bey b. Mehmed ve Mesih Paşa-yı Atîk mahallesinden Hasan Bey b. 
İvaz nâm kimesneler meclis-i şer‘-i hatîrde li ecli’ş-şehâde hâzırûn olup gıbbe’l-
istişhâd her biri şehâdet edip fi’l-hakīka işbu câriye Kalender işbu Fâtıma’nın 
câriye-i memlûkesi ve rakīkasıdır, işbu Maksud yedinde nâ-hak kasr-ı yed edip 
işbu müdde‘iye Fâtıma’ya teslîmi vâcibdir, bu minvâl üzre bu husûsa şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde, gıb-
be ri‘âyeti şerâyiti’l-kabûl şehâdetleri makbûle oldukdan sonra müdde‘iye-i 
mezbûre Fâtıma’ya câriye-i mezkûreyi âhara bey‘ veya hibe eylemediğine veya 
turuk-ı ihrâcdan bir tarîk ile mülk ve yedinden ihrâc eylemediğine yemîn teklîf 
olundukda, ol dahi hasbe’l-mes’ûl yemîn billâhi’l-aliyyi’l-azîm edicek, şehâdet-i 
mezbûre mûcebince câriye-i mezkûre müdde‘iye-i mezbûrenin mülkü idiğine 
ve câriye-i mezbûreyi merkūme Fâtıma’ya teslîme mezbûr Maksud mahzarında 
üzerine hükm-i şer‘î ile hükm olunup mezbûr Maksud bâyi‘-i mezbûra verdiği 
semen-i mezkûr ile emr olunup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Ahmed Beşe b. Mehmed er-râcil, Sefer Beşe b. Mehmed, Ali Beşe 
b. Mehmed, İbrahim Çelebi b. Abdurrahman.

10 [3b-1] Ayşe bt. Ahmed’in câriyesi Şahbaz’ı tedbir-i mutlak 
ile âzat ettiği
Mahmiye-i İstanbul’da Oruc Gāzi mahallesi sükkânından olup bi’l-fi‘l Yeni-
çeri ocağında turnacıbaşı olan umdetü’l-emâcid ve’l-a‘yân makbûlü’s-sudûr 
ve’l-erkân Abdülkerim Ağa’nın zevcesi fahrü’l-muhadderât Ayşe Hâtun bt. 
el-merhûm Ahmed Efendi tarafından husûs-ı âti’z-zikri ikrâra vekîl olup 
mezbûreyi ma‘rifet-i şer‘iyye ile ârifân olan Ali Beşe b. Memi ve Sinan Beşe b. 
Abdullah şehâdetleriyle şer‘an vekâleti sâbite olan fahrü’l-a‘yân Hasan Beşe b. 
Mehmed meclis-i şer‘-i hatîr-i lâzımü’t-tevkīrde tav‘an ikrâr ve i‘tirâf edip mü-
vekkilem mezbûre Ayşe Hâtun kendiye rıkkını mu‘terife olan bâ‘isetü’l-vesîka 
işbu açık kaşlı kara gözlü yassı yüzlü Gürciyyetü’l-asl Müslimetü’l-mille Şahbaz 
bt. Abdullah nâm câriyeyi tedbîr-i mutlak ile müdebber eyledi kazâ-i nahbledikde, sülüs malından merkūme Şahbaz sâir harâyir-i asliyyât gibi hürre ol-
sun dedikde, vekîl-i mezbûrun vech-i meşrûh üzre cârî ve sâdır olan ikrâr-ı 
meşrûhunu merkūme Şahbaz talebiyle ketb olundu.Fi’l-yevmi’t-tâsi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Mustafa Çavuş b. Hızır, Mustafa Halîfe b. (  ) el-müezzin, Ahmed 
Beşe, Hüseyin Beşe b. Mehmed.

11 [3b-2] Burgos Kadısı İvaz Efendi b. İlyas’ın Halil Ağa b. Ali’ye 
borcu olduğu
Vilâyet-i Anadolu’da Gördos ahâlîsinden olup Burgos ma‘a Kılcan kadısı olan 
İvaz Efendi b. İlyas meclis-i şer‘-i hatîr-i lâzımü’t-tevkīrde, işbu râfi‘ü’l-vesîka 
Halil Ağa b. Ali mahzarında bi’t-tav‘i’s-sâf ikrâr ve i‘tirâf edip merkūm Halil 
Ağa yedinden bundan akdem bir kıt‘a Edeb-i Kānûn kitâbını ve iki kıt‘a Ekmel 
kitâbını ve bir Mecma‘ü’l-Bahreyn kitâbını ve bir Şerh-imecmû‘asını ve bir Şâhidî kitâbını safka-i vâhide ile iki yüz yirmi beş kıt‘a riyâlî 
kuruşa bâtten iştirâ ve tesellüm eylediğimden sonra mezbûr Halil Ağa semen-i 
mezbûru târih-i kitâbdan doksan gün tamâmına değin te’cîl eylediğinden sonra 
hâlâ mezbûr Halil Ağa yedinden beş yüz kıt‘a riyâlî kuruş dahi iktirâz ve ahz u 
kabz edip mesârifime sarfla meblağ-ı mezbûr merkūm Halil Ağa’ya zimmetimde 
deyn olup semen-i mezbûr iki yüz yirmi beş riyâlî kuruş ve karz-ı şer‘îden dahi 
beş yüz riyâlî kuruş cem‘an yedi yüz yirmi beş kıt‘a riyâlî kuruş merkūm Halil 
Ağa’ya zimmetimde lâzımü’l-edâ ve vâcibü’l-kazâ deynimdir dedikde, mukırr-ı 
mezbûru ikrâr-ı meşrûhunda el-mukarru lehü’l-merkūm vicâhen tasdîk ve 
şifâhen tahkīk eylediğinden sonra meblağ-ı mezbûr yedi yüz yirmi beş riyâlî 
kuruşa mahmiye-i İstanbul’da Haydarhâne mahallesinde sâkin olup Bursa’dan 
ma‘zûl olan umdetü’l-mevâli’l-kirâm İdris Efendi hazretlerinin çukadârları Sü-
leyman Beşe b. Mustafa ve yine mûmâ-ileyh İdris Efendi etbâ‘ından Hasan Çe-
lebi b. İsmail ve Mustafa b. İsa ve Gördos ahâlîsinden Yahya Efendi b. İsa nâm ki-
mesneler tarafeynden emr ve kabûlü hâviye kefâlet-i sahîha-i şer‘iyye ile kefîller 
olmağın, mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Sunullah Efendi, Ahmed Çelebi, Mustafa Çelebi.

12 [4a-1] Ahmed Efendi b. İbrahim’in hırsızlık davasında Hüseyin 
b. Hasan ile sulh olduğu
Mahmiye-i İstanbul’da vâki‘ merhûm Sinan Paşa Medresesi’nde sâkin olup 
zümre-i kuzâtdan Ahmed Efendi b. İbrahim meclis-i şer‘-i hatîr-i lâzımü’t-
tevkīrde, işbu râfi‘ü’l-vesîka Hüseyin b. Hasan mahzarında bi’t-tav‘i’s-sâf ikrâr ve i‘tirâf edip bundan akdem medrese-i mezbûrede sâkin olduğum odam açılıp 
içinden bir Sadrü’ş-Şerî‘a kitâbım ve bir Dürer Gurer kitâbım ve bir Günyetü’l-
Müftî kitâbım ve bir Câmi‘u’l-Fetâvâ kitâbım ve bir Bezzâziyye kitâbım ve bir 
Metn-i Ferâiz kitâbım ve bir Seyyid-i Ferâiz kitâbım ve bir Kudûrî kitâbım ve 
bir Kenz kitâbım ve bir Muhtâr Şerhi İhtiyâr kitâbım ve iki keten bezi mer[d]
âne gömleğim ve iki keten bezi merdâne donum ve iki münakkaş makramam 
ve iki dokuma makramam ve bir mâî mukaddem kuşağım serika olunduk-
da merkūm Hüseyin’e benim odamı sen açıp ve sâlifü’z-zikr eşyâmı sen seri-
ka eyledin deyû taleb ve da‘vâ eylediğimde, ol dahi inkâr etmekle beynimiz-
de münâza‘ât-ı kesîre vâkı‘a olmuşdu. El-hâletü hâzihî beynimize muslihûn ta-
vassut edip da‘vâ-yı mezbûremden beni merkūm Hüseyin ile an-inkâr on beş 
kıt‘a riyâlî kuruş üzerine sulh eylediklerinde, ben dahi sulh-ı mezbûru kabûl 
ve bedel-i sulh olan meblağ-ı mezbûr on beş kıt‘a riyâlî kuruşu meclis-i sulhda 
merkūm Hüseyin yedinden tamâmen ahz u kabz edip da‘vâ-yı mezbûremden 
berî olup husûs-ı mezbûra müte‘allika âmme-i da‘vâdan merkūm Hüseyin’in 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde, merkūm 
Hüseyin dahi meclis-i mezbûrda tav‘an ikrâr ve i‘tirâf edip benim dahi gelince 
hukūk-ı ma‘lûme ve hukūk-ı mechûleye müte‘allika merkūm Ahmed üzerine bi 
vechin mine’l-vücûh ve sebebin mine’l-esbâb da‘vâ ve nizâ‘ım yokdur dedikde, 
gıbbe’t-tesâdukı’ş-şer‘î mâ vaka‘a bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Müstakīm Çavuş b. Abdullah el-mübâşir, Veli Efendi b. ( ) el-kadı, 
Hasan Efendi b. Ramazan el-kadı, Mehmed Efendi el-müderris.

13 [4a-2] Mehmed Beşe b. Ali’nin beytülmâl tarafından el konulan 
terekesinin annesi ile kız kardeşine teslimi
Mahrûse-i Galata a‘mâlinden kasaba-i Tophâne’de Firuz Ağa mahallesi 
sâkinelerinden Fâtıma Hâtun bt. Mehmed meclis-i şer‘de Kırk Sekizinci Ağa 
Bölüğü’nden olup bundan akdem kasaba-i Kili’de vefât eden Mehmed Beşe 
b. Ali’nin zâhirde vâris-i ma‘rûfu olmamağla, Yeniçeri Beytülmâl emîni olup 
muhallefât-ı müteveffâ-yı mezbûre vâzı‘u’l-yed olduğu şer‘an sâbit olan İlyas 
Ağa b. Sinan tarafından husûs-ı âti’l-beyâna vekîl olup vekâleti şer‘an sâbite olan 
Mehmed Beşe b. Mustafa mahzarında üzerine takrîr-i da‘vâ edip müteveffâ-yı 
mezbûr Mehmed Beşe benim sadrî oğlumdur verâseti bana ve li ebeveyn karın-
daşı işbu Ayşe nâm sagīreye münhasıradır, bu vechile tereke-i müteveffâ bana 
ve sagīreye intikāl eylemişken işbu vekîl Mehmed Beşe’nin müvekkili emîn-i 
merkūm nâ-hak vaz‘-ı yed eder, suâl olunup tereke-i müteveffâ-yı mezbûrdan 
yedi izâle olunması matlûbumdur dedikde, gıbbe’s-suâl vekîl-i mezbûr Mehmed 
Beşe müvekkili emîn-i mezbûrun tereke-i müteveffâ-yı mezbûra vaz‘-ı yed ey-
lediğini ikrâr edip işbu müdde‘iyenin verâsetini inkâr etmeğin, müdde‘iye-i 
mezbûre Fâtıma Hâtun’dan müdde‘âsını mübeyyine beyyine taleb olunduk-
da, udûl-i ahrâr-ı ricâl-i müslimînden olup mahalle-i mezbûrede sâkin Musta-
fa Efendi b. Mehmed el-imâm ve Mehmed Beşe b. Süleyman ve Arslan b. Ka-
raca nâm kimesneler li ecli’ş-şehâde meclis-i şer‘a hâzırûn olup gıbbe’l-istişhâd 
her biri şehâdet edip fi’l-hakīka işbu müdde‘iye Fâtıma Hâtun Kırk Sekizin-
ci Ağa Bölüğü’nden olup bundan akdem kasaba-i Kili’de vefât eden Mehmed 
Beşe b. Ali’nin vâlidesidir ve işbu Ayşe li ebeveyn kız karındaşıdır, verâseti işbu 
müdde‘iye ile li ebeveyn kız karındaşı Ayşe bt. Ali’ye münhasıradır, mezbûretân 
Fâtıma Hâtun ve Ayşe’den gayrı vârisi ve terekesine müstahıkk-ı âharı olduğu 
ma‘lûmumuz değildir, biz bu husûsa şâhidleriz, şehâdet dahi ederiz deyû her bi-
rilerinin muvâcehesinde edâ-yı şehâdet-i şer‘iyye eylediklerinde gıbbe’t-ta‘dîl 
ve’t-tezkiye şehâdetleri makbûle oldukdan sonra şehâdet-i mezbûre mûcebince 
mezbûretân Fâtıma Hâtun [ve] Ayşe’nin verâsetlerine ve tereke-i müteveffâ-yı 
mezbûrdan emîn-i mezbûr İlyas’ın izâlelerine vekîl-i mezkûr Mehmed Beşe 
mahzarında şerâyit-i hükm mer‘iyye olduğu hâlde hükm olunup mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis min Cumâdelûlâ li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī el-kâtib, Osman Çelebi b. Mehmed 
el-kâtib, Mustafa Çelebi b. Abdurrahman el-kâtib, Yahya Bey b. Zekeriya.

14 [4b-1] Ali b. Mehmed’in alacaklı olduğu Dilaver Paşa 
b. Abdülmennân ile sulh olması
Rakka Eyâleti’nde kasaba-i Haremlik sükkânından Ali b. Mehmed nâm kimes-
ne meclis-i şer‘-i hatîr-i lâzımü’t-tevkīrde Canik Sancağı’ndan ma‘zûl emîrü’l-
ümerâ’i’l-kirâm Dilaver Paşa b. Abdülmennân tarafından ikrâr-ı âti’l-beyânı 
tasdîka sâbitü’l-vekâle vekîli olan Hüseyin Bey b. Mustafa mahzarında tav‘an 
ikrâr ve takrîr-i kelâm edip mûmâ-ileyh Dilaver Paşa sâbıkan eyâlet-i mezbûreyi 
mutasarrıf iken beni mu’âhaze ve habs edip oğlun Ahmed nâ-mahremin men-
ziline girdi deyû yedimden altmış riyâlî kuruş ve beş yaşında yüz riyâlî kuruş 
kıymetli bir doru atımı ve beş kuruş kıymetli bir mücessem Şamî harîr kuşa-
ğımı ve on kuruş kıymetli bir pencik ve kırk riyâlî kuruş kıymetli bir merdâne 
yeşil ferâcemi nâ-hak ahz edip meblağ-ı mezbûr altmış riyâlî kuruş hakkımı ve 
eşyâ-yı merkūmeyi merkūm Dilaver Paşa’dan taleb ve da‘vâ eylediğimde ver-
mede ta‘annüd edip inkâr etmekle, beynimizde münâza‘ât-ı kesîre vâkı‘a olmuş-
du. El-hâletü hâzihî beynimize muslihûn tavassut edip beni mûmâ-ileyh Paşa 
ile yirmi riyâlî kuruş üzerine inşâ-i akd-i sulh eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûr yirmi riyâlî kuruş mezbûr 
Dilaver Paşa’nın yedinden tamâmen alıp kabz edip meblağ-ı mezbûr ve eşyâ-i 
mezbûre da‘vâsından ve târih-i kitâba gelince cemî‘ de‘âvîden merkūm Dilaver 
Paşa’nın zimmetini ibrâ-i âmm-ı kātı‘ü’n-nizâ‘la ibrâ eyledim dedikde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene 1059.
Şuhûdü’l-hâl: Fahrü’l-akrân Abdülbâkī Ağa b. Mehmed çavuşbaşı, Mehmed Bey 
b. Salih, Ahmed Çavuş b. Abbas, Mehmed Çelebi b. Musa.

15 [4b-2] Vakkas b. Mehmed’in Çirmen sancak beyi Mustafa Bey’deki 
alacak iddiasını ispat edemediği
Vilâyet-i Rumeli’nde Zağra-i Cedîd kazâsına tâbi‘ Muharrembey Çiftliği’nde 
sâkin Vakkas b. Mehmed nâm kimesne meclis-i şer‘-i hatîr-i lâzımü’t-tevkīrde, 
sâbıkan Çirmen Sancağı’na mutasarrıf olan Mustafa Bey b. Davud Paşa mahza-
rında üzerine nakdiyye da‘vâ edip işbu Mustafa Bey bundan akdem zikr olunan 
sancağa mutasarrıf iken benim iki öküzüm serika olundu senin öküzün serika 
olunmuş deyû beni ahz ve habs edip nâ-hak yedimden iki bin altı yüz fıddî-i 
cedîd akçemi ahz eylemişdir, hâlâ suâl olunup meblağ-ı mezbûrun alıverilme-
sini taleb ederim dedikde, gıbbe’s-suâl mezbûr Mustafa Bey husûs-ı mezbûreyi 
bi’l-külliye inkâr edicek, müdde‘î-i mezbûreden da‘vâsını mübeyyine bey-
yine taleb olundukda ityân-ı beyyineden izhâr-ı acz eyleyip istihlâf etmeğin, 
merkūm Mustafa Bey’e minvâl-i muharrer üzre müdde‘î-i mezbûrun nâ-hak iki 
bin altı yüz akçesini ahz u kabz edip bu vechile müdde‘î-i mezbûrun zimmetin-
de hakkı olmadığına yemîn teklîf olundukda hasbe’l-mes’ûl yemîn billâhi etme-
ğin, mâ hüve’l-vâki‘ bi’t-taleb ketb olundu.
Hurrire fi’l-yevm ( ) [min] şehri Rebî‘[ilevvel] li sene tis‘a ve hamsîn ve elf.
Şuhûdü’l-hâl: Hüseyin Çavuş b. İlyas, Mustafa Çelebi b. Mehmed, İsa Bey [b.] 
Ahmed, Yahya Bey [b.] Zekeriya.

16 [5a-1] Ahmed b. Abdülmennân ile karısının ev hisselerinin satışı 
hususundaki anlaşmaları
Mahmiye-i İstanbul’da Ahmed Ağa mahallesinde sâkin Dergâh-ı âlî mütefer-
rikalarından Yaralı demekle ma‘rûf fahrü’l-akrân Ahmed b. Abdülmennân 
meclis-i şer‘-i hatîr-i lâzımü’t-tevkīrde, kendi tarafından asâleten ve halîle-i 
celîlesi Hatice Hâtun bt. Sırmakeş Mahmud Ağa tarafından şirâ-i âti’l-beyâna 
vekîl olup vekâleti mezbûreyi ma‘rifet-i şer‘iyye ile ârifân olan Mehmed Çelebi 
b. Ali ve Hüseyin Dede b. Yusuf şehâdetleriyle şer‘an sâbite olan işbu sâhibü’l-
kitâb zahrü’l-emâsil ve’l-akrân Mustafa Ağa b. Süleyman mahzarında tav‘an 
ikrâr ve i‘tirâf edip işbu akdin sudûruna değin silk-i yedimde münselik mül-
küm ve taht-ı tasarrufumda hakkım olup mahalle-i mezbûrede vâki‘ bir tara-
fı Sekban Ali Çelebi kızı Fâtıma Hâtun mülküne ve etrâf-ı selâsesi tarîk-i âmma 
müntehî muhavvata-i hâriciyesi fevkānî üç bâb oda ve kenîfi ve tahtında ahûru 
ve bir su kuyusunu ve anbarı ve musluğu ve muhavvata-i dâhiliyesi fevkānî bir 
büyük ocaklı oda ve bir sofa ve bir köşk ve kenîfi ve tahtânî iki büyük ocak-
lı odayı ve iki sofayı ve bir kurnalı hamamı ve camekânı ve külhanı ve dehlizi 
ve matbahı ve mahtabı ve mahzeni ve bir su kuyusunu ve cüneyneyi ve kenîfi 
müştemil cemî‘ menzilin hakk-ı şâyi‘ini, kâffe-i hukūk ve merâfıkıyla mezbûr 
Mustafa Ağa’ya iki bin yüz elli riyâlî kuruşa tarafeynden îcâb ve kabûlü hâvî 
şürût-ı müfsideden ârî bey‘-i bâtla bey‘ ve teslîm eyledim, ol dahi nefsi için 
iştirâ ve tesellüm eylediğinden sonra menzil-i mezkûr nısf-ı şâyi‘-i âharını dahi 
kâffe-i hukūk ve merâfıkı ile merkūm Mustafa Ağa’ya altı yüz elli riyâlî ku-
ruşa müvekkilesi mezbûre Hatice Hâtun’un babası mezbûr Sırmakeş Mahmud 
Ağa’dan irs-i şer‘î ile intikāl edip yedinde ve taht-ı tasarrufunda mülk ve hak-
kı olup mahmiye-i mezbûrede Haydarhâne mahallesinde vâki‘ bir tarafı mâliye 
tezkirecisi Kadızâde Mehmed Efendi mülküne ve bir tarafı Kara Çelebizâde de-
mekle şehîr a‘lemü’l-ulemâ’i’l-izâm efdalü’l-fuzalâ’i’l-fihâm Mahmud Efendi 
mülküne ve bir tarafı Sırmakeş Mahmud Ağa veresesi mülklerine ve bir tarafı 
tarîk-i âmma muttasıl muhavvata-i dâhiliyede fevkānî bir odayı ve matbahı ve 
üzerinde bir odayı ve kenîfi ve havluyu ve muhavvata-i hâriciyede fevkānî bir 
bâb odayı ve sofayı ve mahzeni müştemil cemî‘ menzili ile bi cümleti’l-hudûd 
ve’l-hukūk ve’l-merâfık tarafeynden îcâb ve kabûlü hâvî bey‘-i mukāyaza ile 
bâtten bey‘ ve teslîm eyledim. Mezkûr Mustafa Ağa dahi müvekkilesi merkūme 
Hatice Hâtun için iştirâ ve tesellüm edip meclis-i akidde ol dahi zikr olu-
nan Haydarhâne mahallesinde olan cemî‘ menzili ve altı yüz elli riyâlî kuruşu 
cem‘an iki bin sekiz yüz riyâlî kuruşu el-addü’s-sahîh bi’t-tamâm bana vekâleten 
ve asâleten def ‘ ve teslîm edip ben dahi cemî‘ menzil-i mezbûr ve cemî‘ meblağ-ı 
mezbûru tamâmen tesellüm ve ahz u kabz eyledim. Min ba‘d zikr olunan Ah-
med [Ağa] mahallesinde bey‘ eylediğim cemî‘ menzilin nısf-ı şâyi‘i mezbûr 
Mustafa Ağa’nın mülk-i müşterâsı ve hakk-ı sırfıdır ve nısf-ı şâyi‘-i âharı dahi 
müvekkilesi mezbûre Hatice Hâtun’un mülk-i müşterâsı ve hakk-ı sırfıdır de-
dikde, vekîl-i merkūm Mustafa Ağa dahi zikr olunan Haydarhâne mahallesinde 
olan cemî‘ menzil-i mezbûr vech-i meşrûh üzre olan akd mûcebince merkūm 
Ahmed Ağa’nın mülk-i müşterâsı ve hakk-ı sırfıdır dedikde, gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Fahrü’l-akrân Kazzâz Mehmed Ağa b. Abdülmennân, Ahmed 
Ağa b. İsmail, Bostan Ağa b. Mehmed, Abdurrahman Bey b. Mustafa, Hüseyin 
Dede, Şeyh Abdülkerim b. eş-Şeyh Vâlidi’l-enâm?, Osman Halîfe b. Fazlullah el-
kayyum, Süleyman Bey b. Abdullah el-bevvâbü’s-Sultânî, el-Hâc Rıdvan b. Ab-
dullah, Ahmed Çelebi b. Yusuf, Yusuf Beşe b. Hüseyin Bey el-yesârî, Ali Çelebi b. 
Ali, Ali Efendi b. Halil el-imâm.

17 [5a-2, Arapça] Hüseyin Efendi b. Şeyh Mehmed’in Rus asıllı kölesini 
âzat ettiğinin sabit olduğu
Udûlden Davudpaşa mahallesinde sâkin olan Receb Bey b. Yakub ve mahmiye-i 
Kostantıniyye mahallâtından İbrahim Paşa mahallesinde sâkin olan Abdülganî 
Efendi b. Mehmed nâm kimesneler meclis-i şer‘-i şerîf ve mahfil-i dîn-i 
münîfde hâzırân olup, bundan akdem vefât eden merhûm Hüseyin Efendi b. 
Şeyh Mehmed’in annesi ve vârisi olan fahrü’l-muhadderât Hamide Hâtun bt. 
İshak Efendi kıbelinden âtiyyetü’l-beyâna husûmete ve redd-i cevâba vekâleti 
nehc-i şer‘î üzre sâbit olan, husûs-ı âtiyyü’z-zikri münkir fahrü’l-akrân Fazlul-
lah Çelebi b. Hasan nâm hasm-ı câhid mahzarında, elâ gözlü, açık kaşlı, orta 
boylu, Rûsiyyü’l-asl, müslimü’l-millet râfi‘-i hâze’l-kitâb Sefer b. Abdullah’dan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet et-
tiler ki, efendisi müteveffâ-i mezbûr Hüseyin Efendi hâl-i hayâtı ve kemâl-i 
aklı ve sıhhatinde bizim yanımızda ve katımızda lehine şâhidlik yapılan silk-i 
mülkündeki abd-i memlûkini âzat ve tahrîr etti. Abd-i mezbûr bu sûretle sâir 
ahrâr-ı asliyyîn-i mükellefîn gibi hür oldu. Şehâdetleri ba‘de’t-ta‘dîli’ş-şer‘î 
ve’t-tezkiyeti’ş-şer‘iyye inde’ş-şer‘ makbûl ve mu‘teber olmağın hâkim abd-i 
mezbûrun hürriyetine hükmetti.
Cerâ zâlike ve hurrire fi’l-yevmi’s-sâmin ve’l-ışrîn min şehri Rebî‘ilevvel sene 
tis‘a ve hamsîn ve elf.
Şuhûdü’l-hâl: İbrahim Efendi b. Şaban, Süleyman Ağa b. Pîrî muhzırbaşı, İbra-
him Bey b. Hasan, Çâker Bey b. Abdullah, Ahmed Çelebi b. Abdülbâkī, Musta-
fa Çelebi b. Abdurrahman

18 [5b-1] Emine ve Mümine’nin tasarruflarında olan vakıf menzilin 
vasîleri tarafından Mehmed Ağa b. Hüseyin Ağa’ya ferâğı
Mahmiye-i İstanbul’da Hoca Rüstem mahallesinde sâkin [iken] vefât eden Du-
rak (  ) nâm kimesnenin sulbiye sagīre kızları Emine ve Mümine’nin tesviye-i 
umûrlarına hâkim-i muvakki‘-i kitâb tûbâ-lehû ve hüsnü me’âb vasî nasb edip 
vesâyeti kabûl eden Mustafa b. (  ) meclis-i şer‘-i hatîr-i lâzımü’t-tevkīrde, hâlâ 
sadr-ı a‘zam-ı bedr-i efham hazretlerinin kethüdâları olan umdetü’l-emâcid ve’l-
ekârim câmi‘u’l-mehâmid ve’l-ekârim zü’l-kadri’r-refî‘ ve’l … menî‘ Mehmed 
b. Hüseyin Ağa tarafından tasdîk-i âti’l-beyâna vekîl olup vekâleti bi mâ hüve 
nehcü’s-sübût şer‘an sâbite olan Süleyman Halîfe b. Yusuf el-müezzin mahzarın-
da bi’l-vesâye tav‘an ikrâr ve i‘tirâf edip mahalle-i mezkûrde vâki‘ Hoca Ferhad 
Mescidi’nin imâm ve müezzinine gallesi meşrûta olup mahalle-i mezkûrede vâki‘ 
bir tarafı Kenan bin Abdullah tasarrufunda olan vakıf menzile ve bir tarafı Emi-
ne bt. (  ) tasarrufunda olan vakıf menzile ve bir tarafı müşârun-ileyh Mehmed 
Ağa mülküne ve bir tarafı tarîk-i âmma müntehî bir bâb fevkānî odayı ve sofayı 
müştemil olan vakıf menzil icâre-i mu‘accele ve yevmî bir akçe icâre-i müeccele 
ile müteveffâ-yı mezbûr Durak’ın tasarrufunda olup ba‘de vefâtihî intikāl-i âdî 
ile sagīretân-ı mezbûretân Emine ve Mümine’ye intikāl edip vesâyetim hasebiy-
le yedimde olup lâkin sagīretân-ı mezbûretânın nafaka ve kisvelerine ism-i mâl 
ıtlâk olunur şeyleri olmayıp, zikr olunan bedel-i misli ile âhara tefvîz olunma-
sı lâzım gelmeğin, sûk-ı sultânîde müzâyede olunup mûmâ-ileyh Mehmed Ağa 
üzerinde iki yüz riyâlî kuruş karâr edip ziyâde ile taleb-i âhar olmamağla, ben 
dahi sagīretân-ı mezbûretânın zarûret-i nafakaları için zikr olunan cemî‘ men-
zili kâffe-i hukūk ve merâfıkı ile mûmâ-ileyh Mehmed Ağa’ya iki yüz riyâlî ku-
ruş mukābelesinde mütevellî-i vakf-ı mezbûr ma‘rifetiyle bi’l-vesâye ferâğ ve 
tefvîz ve teslîm eyledim, ol dahi nefsi için tefevvüz ve tesellüm ve kabûl edip 
bedel-i ferâğ-ı mezkûr iki yüz riyâlî kuruşu bana def ‘ ve teslîm edip ben dahi 
vesâyeten tamâmen sagīretân-ı mezbûretân için ahz u kabz ve istîfâ eyledim 
dedikde, vasiyy-i mezbûr Mustafa’nın vech-i muharrer üzre cârî ve sâdır olan 
ikrârını vekîl-i mezkûr vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu.
Fî gurreti şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mustafa Efendi b. Süleyman el-imâm, Ahmed Beşe b. Mahmud, 
Mehmed b. Menteş, Kenan b. Abdullah, Mustafa Bey b. Abdi, Ahmed Ağa b. 
Mehmed, Abdurrahman b. Atâullâh, Mehmed Bey b. Ali el-cündî, Kaytas Ça-
vuş b. Abdi.

19 [5b-2] Alof ve Yasef adlı iki yahudinin kendilerine borçlu olarak 
ölen İngiliz tüccarı Tomas’ın kefiliyle anlaştıkları
Mahmiye-i İstanbul’da Frenk mahallesi sükkânından Portakal cemâ‘atinden 
Alof ve Kalon? cemâ‘atinden Yasef Perinka v. Salamon nâm Yahudiler meclis-i 
şer‘-i şerîfde, İngiliz müste’menlerinden işbu râfi‘ül-kitâb Martin v. Anvens 
nâm müste’men mahzarında her [biri] tav‘an ikrâr ve takrîr-i kelâm edip İn-
giliz müste’menlerinden olup bundan akdem mahrûse-i Galata’da Bereketzâde 
mahallesinde sâkin iken hâlik olan Tomaro v. Bartley nâm müste’men ülkemiz-
den hâl-i [hayâtında] ve nefâz-ı tasarrufâtında ikrâzımız ile iktirâz ve kabz ey-
lediği bin iki yüz altmış bir riyâlî kuruş mukābelesinde, yedinde mülk ve hak-
kı olan yüz elli zirâ‘ tilki hâre ile beş yüz zirâ‘ çatma? kadifesini yedimize rehin 
vaz‘ ve teslîm edip biz dahi minvâl-i meşrûh üzre irtihân ve tesellüm ve kabûl 
eyledikden sonra mezbûr Martin dahi meblağ-ı mezbûr[a] tarafeynden emr ve 
kabûlü hâviye kefâlet-i sahîha-i şer‘iyye ile kefîl olup ba‘dehû meblağ-ı mezbûru 
kable’l-îfâ mezbûr Tomaro hâlik olmağın, meblağ-ı mezbûr hakkımız [olan] bin 
iki yüz altmış bir riyâlî kuruşu kıbel-i şer‘den mansûb vasîsi muvâcehesinde 
huzûr-ı hâkimde beyyine-i âdile ile isbât edip ba‘de’l-hükm rihân-ı mezbûreden 
istîfâ eyledik, min ba‘d kefîl-i merkūm Martin zimmetinde bi hükmi’l-kefâle bir 
akçe ve bir habbe hakkımız kalmayıp meblağ-ı mezbûr bin iki yüz altmış bir 
riyâlî kuruşdan zimmeti berî olup olmuşdu[r] dediklerinde, gıbbe’t-tasdîki’ş-
şer‘î mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Mustafa b. Mehmed, İbrahim Çavuş, Ebûbekir Beşe b. Mustafa 
çukadâr, İsa b. Ahmed.

20 [5b-3] Ömer Beşe b. Veli’nin Hüseyin b. Hasan’da alacağı olduğu
Mahmiye-i İstanbul’da Küçükkaraman bâzârcılarından Ömer Beşe b. Veli 
meclis-i şer‘-i şerîfde kasab tâifesinden Hüseyin b. Hasan nâm kimesne mah-
zarında üzerine takrîr-i da‘vâ edip mezbûr Hüseyin zimmetinde cihet-i karz-ı 
şer‘îden dört bin cedîd râyic fi’l-vakt akçe hakkım vardır, hâlâ suâl olunup alı-
verilmesin taleb eder[im] dedikde, gıbbe’s-suâl [vech-i] meşrûh üzre cihet-i 
karz-ı şer‘îden müdde‘î-i merkūm Ömer Beşe’ye dört bin cedîd râyic fi’l-vakt 
akçe zimmetimde edâsı vâcib deynimdir deyicek, ikrâr[ı] mûcebince müdde‘î-i 
merkūma meblağ-ı müdde‘â dört bin akçenin edâsı merkūm Hüseyin üzerine 
ilzâm olunup mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ali Bey b. Ahmed, Yahya b. Zekeriya, İskender Bey b. Şaban, Süley-
man b. Osman, es-Seyyid Ömer b. Osman.

21 [6a-1] Emine bt. Mehmed’in Receb Ağa b. Ahmed zimmetinde 
alacağı olduğu
Mahmiye-i İstanbul’da Mi‘mâr Ayas mahallesinde sâkine Emine bt. Meh-
med Hâtun meclis-i şer‘-i hatîrde, işbu râfi‘ü’l-vesîka Receb Ağa b. Ahmed 
mahzarında bi tav‘ihâ ikrâr ve i‘tirâf edip merkūm Receb Ağa zimmetinde 
karz-ı şer‘îden bir def ‘a iki yüz riyâlî kuruş ve bir def ‘a dahi yüz on beş riyâlî 
kuruş hakkım olup mezbûr Receb Ağa meblağ-ı mezbûr iki yüz riyâlî ku-
ruşu bana def ‘ ve teslîm edip ben dahi ahz ve tesellüm eylediğimden son-
ra hâlâ meblağ-ı mezbûr yüz on beş riyâlî kuruşun dahi altmış riyâlî kuruşu-
nu mezbûr Receb Ağa yedinden ahz u kabz edip bâkī zimmetinde elli kuruş 
hakkım kalmışdır dedikde, hakk-ı mezbûreyi ikrâr-ı meşrûhunda el-mukarru 
lehü’l-merkūm vicâhen tasdîk ve şifâhen tahkīk edicek, mâ vaka‘a bi’t-taleb 
ketb olundu.
Hurrire fi’l-yevmi’s-sânî min Rebî‘ilevvel li sene tis‘a ve hamsîn ve elf.
Şuhûdü’l-hâl: Fahrü’l-a‘yân Ali Ağa b. Abdullah, Hâfız Mehmed Çelebi el-cündî, 
Fahrü’l-eşbâh Hasan Ağa b. Abdullah, Abdüllatif Efendi b. Mehmed el-imâm,
El-emru hasbemâ hurrire fîh
Harrerehû’l-fakīr ileyhi sübhânehû
es-Seyyid İbrahim el-me’mûr bi umûri’l-keşf bi medîneti Kostantıniyyeti’l-
mahmiye.
Ufiye anhu.

22 [6a-2] Emine Hatun bt. Mahmud Bey’in talebi üzerine babalarından 
kalan menzilin kardeşi Hatice ile arasında taksim olunduğu
Mahmiye-i İstanbul’da Haydarhâne mahallesinde sâkine fahrü’l-muhadderât 
bâ‘isetü hâze’l-kitâb Emine Hâtun bt. Mahmud Bey’in husûs-ı âti’z-zikre 
tarafından vekîl-i müsecceli olan fahrü’l-akrân Mehmed Odabaşı b. Ha-
san meclis-i şer‘-i hatîr-i lâzımü’t-tevkīrde takrîr-i kelâm edip mahalle-i 
mezbûrede vâki‘ iki tarafdan a‘lemü’l-ulemâ’i’l-izâm Kara Çelebizâde Mah-
mud Efendi mülkü ve bir tarafı Kadızâde Mehmed Efendi mülkü ve bir tarafı 
tarîk-i âm ile mahdûd olan menzil, müvekkile-i mezbûre Emine Hâtun’un ba-
bası mezbûr Mahmud Bey’in mülkü olup vefât ettikde verâseti sulbiye kebîre 
kızı mezbûre Emine Hâtun ile diğer kebîre kızı Hatice nâm hâtuna münhası-
ra olmakla, menzil-i mezbûr irsen alâ tarîki’l-münâsafa mezbûretâna intikāl 
etmeğin cânib-i şer‘den üzerine nâib ve muhammin irsâl olunup vekâlet-i 
mahkiyem hasebiyle menzil-i mezbûr[u] vech-i muharrer üzre beynlerinde 
tevzî‘ ve taksîm ve her birinin hisseleri tavzîh ve ta‘yîn olunmak taleb ede-
rim dedikde, savb-ı şer‘den Mevlânâ Abdüsselâm Efendi b. Mehmed ve hâssa 
mi‘mârlardan Üstâd Mehmed b. Abdullah ve Ahmed b. Abdullah irsâl olu-
nup onlar dahi zeyl-i hüccetde mastûrü’l-esâmî olup ebniye ve sukūf ahvâline 
kemâl-i vukūfu olan bî-garaz müslimîn ile menzil-i mezbûra varıp mezkûre 
Hatice Hâtun’un zevci ve husûs-ı mezbûra vekîl-i sâbitü’l-vekâlesi olan 
fahrü’l-akrân Mustafa Ağa b. Süleyman mahzarında akd-i meclis olunduk-
da, mi‘mârân-ı mezbûrân menzil-i mezbûrun dâhiliye ve hâriciyesi vech-i 
meşrûh üzre alâ tarîki’l-münâsafe mesâha ve tahmîn-i sahîh ile tahmîn ettik-
lerinde, muhavvata-i dâhiliyede müşârun-ileyh Mahmud Efendi mülkü tara-
fından vâki‘ tûlen ve arzan bi hesâb-ı şatrancî iki yüz sekiz zirâ‘ arsa üzerin-
de vâki‘ tahtânî ve fevkānî iki bâb menzil ve bir sofa ve matbah ve nerdübân 
ile ve hâriciyede kezâlik müşârun-ileyh Mahmud Efendi mülkü tarafında vâki‘ 
bir fevkānî ocaklı oda ve sofa ve ahûr zikr olunan ahûru kendi mâlı ile so-
kak kapısı ve dâhiliyesi binâ olunmak üzre bir hisseye isâbet edip ve kezâlik 
muhavvata-i dâhiliyede müşârun-ileyh Kadızâde Mehmed Efendi mülkü ta-
rafında vâki‘ tûlen ve arzan bi hesâb-ı mezbûr iki yüz sekiz zirâ‘ arsa üzerinde 
vâki‘ tahtânî ve fevkānî iki bâb menzil ve sofa ve tahtânî ve fevkānî iki kenîf ve 
bir su kuyusu ile ve hâriciyede kezâlik müşârun-ileyhin menzili tarafında vâki‘ 
bir bâb fevkānî şehnişînli ocaksız oda ve nerdübân ve su kuyusu ve dâhiliye 
ve hâriciye kapılarıyla bir hisseye isâbet eylediğini mi‘mârân-ı mezbûrân ha-
ber verdiklerinde, hâzır olan müslimîn dahi vech-i meşrûh üzre mi‘mârân-ı 
mezbûrânın ihbârını telakkī bi’l-kabûl ettiklerinden sonra iştirâk-i seviyy üzre 
mâbeynlerine dolma duvar binâ etmek için vech-i meşrûh üzre alâmet vaz‘ 
olundukda, vekîl-i mezkûr Mustafa Ağa müşârun-ileyh Mahmud Efendi mül-
kü tarafında dâhiliye ve hâriciyede vâki‘ zikri mürûr eden fevkānî ve tahtânî 
üç bâb evleri ve iki sofa ve ahûr ve matbah ve nerdübânı müştemil nısf hisse-i 
mu‘ayyeneyi müvekkilesi mezbûre Hatice Hâtun için âharın rızâsıyla kabûl ve 
kabz edip ve vekîl-i mesfûr Mehmed Odabaşı dahi müşârun-ileyh Kadızâde 
Mehmed Efendi mülkü tarafında kezâlik tahtânî ve fevkānî üç bâb evleri ve bir 
sofa ve iki kenîf ve nerdübân ve iki su kuyusunu ve dâhiliye ve hâriciye kuyu-
larını müştemil nısf hisse-i mu‘ayyeneyi, müvekkilesi mezbûre Emine Hâtun’a 
isâbet eden nısf hisse-i mu‘ayyene-i mezkûrede mârrü’z-zikr ahûr içinde vâki‘ 
taksîm-i mezkûrdan hâric olan kârgîr sagīr mahzeni dahi tarafeynden iştirâk 
üzre tasarrufa vekîlân-ı mezbûrânın terâzî ettiklerini mevlânâ-yı mezbûr ma-
hallinde tahrîr edip huddâm-ı mahkemeden ma‘an irsâl olunan Abdünnebi 
b. İbrahim ve Osman b. Abdullah ile meclis-i şer‘a gelip vukū‘u üzre inhâ ve 
takrîr etmeğin, vâki‘-i hâl vekîl-i mezbûr Mehmed Odabaşı talebi ile ketb olu-
nup yedine vaz‘ olundu.
Tahrîren fi’l-yevmi’s-sâdis ve’l-aşer min Zilhicceti’ş-şerîfe sene 1057.
Şuhûdü’l-hâl: İbrahim Çavuş b. Rıdvan mübâşir, Yusuf Çelebi b. Abdullah, Meh-
med Çelebi b. Hamza, Ali Efendi b. ( ) imâm.









23 [6b-1] Poliharon v. Todori’nin Galata eski voyvodası Mehmed Ağa 
b. Abdurrahman’dan alacak davasının reddi
Mahmiye-i İstanbul hısnı ebvâbından Kumkapı hâricinde meyhâneci tâifesinden 
Poliharon v. Todori nâm zimmî meclis-i şer‘-i hatîr-i lâzımü’t-tevkīrde, sâbıkan 
Galata voyvodası ve Kefe beyi beytülmâl emîni olan işbu râfi‘ül-kitâb mefharü’l-
akrân Mehmed Ağa b. Abdurrahman muvâcehesinde üzerine da‘vâ ve takrîr-i 
kelâm edip bundan akdem bin elli sekiz Saferi’nde ecîr olan Yani v. (  ) nâm 
zimmî Akdeniz’den Franko v. Agosto nâm zimmî Reis sefînesine kanca ta‘bîr 
olunur üç fıçıda iki yüz elli müdre mülk ve hakkım olan hamrımı ve yine üç fı-
çıda yüz kırk müdre arakımı tahmîl edip Gelibolu’da Yediocak Deresi’ne gel-
dikde ecîrim olan mezbûr Yani mürd oldukda, reis-i mezkûr Franko mahrûse-i 
Galata İskelesi’ne gelip sefînesini yanaşdırdıkda, işbu Mehmed Ağa zikr olu-
nan hamrın nısfını ve arakın nısfını nâ-hak ahz eylemişdir, suâl olunup bana 
red olunmasın taleb eder[im] dedikde, gıbbe’s-suâl merkūm Mehmed Ağa 
cevâbında, mürd olan Yani işbu müdde‘î Poliharon ile şerîkler olup zikr olu-
nan hamr ve arakın nısfı ve mezbûrun mülk ve hakkı ve terekesi olup vârisi 
olmayıp ben mahrûse-i Galata’da emîn-i beytülmâl olmağla bi hasebi’l-emâne 
zikr olunan hamr ve arakın nısfı taraf-ı beytülmâl için ahz u kabz eyledim. 
Hattâ mesfûr Poliharon’u bin elli sekiz şehr-i Rebî‘ulâhiri’nin yirmi yedinci 
günü Rumeli kazaskeri olan [Bâlizâde’nin şer‘iyyâtcısı Mevlânâ Ahmed Efen-
di huzûrunda], üç fıçıda iki yüz elli müdre hamrı ve üç fıçıda yüz kırk müdre 
arakı mezkûr Franko Reis sefînesiyle mahrûse-i Galata İskelesi’ne getirdiğinde, 
zikr olunan hamrın nısfını ve öşrün nısfı ve arakın nısfı benim ve nısfı hâlik-i 
mezbûr Yani’nindir ve Yani benim şerîkimdir deyû mezkûr Franko Reis üzeri-
ne da‘vâ eylemişdir deyû bu cihetle cümle hamr ve arak benimdir deyû da‘vâ 
eyledi da‘vâsına mutâbık [beyine talep]  edicek, gıbbe’l-istintâk-ı şer‘î mesfûr 
Poliharon’u minvâl-i meşrûh üzre da‘vâ-yı şirket ve nısf eylediğini inkâr edicek, 
emîn-i merkūm Mehmed Ağa’dan def ‘-i meşrûhunu mübeyyine beyyine ta-
leb olundukda, udûl-i ahrâr-ı ricâl-i müslimînden Ali Bey b. Ahmed ve Ahmed 
Çelebi b. Abdurrahman nâm kimesneler meclis-i şer‘-i hatîrde li ecli’ş-şehâde 
hâzırân olup gıbbe’l-istişhâd her biri şehâdet edip fi’l-hakīka işbu Poliharon’u 
sâbıkan Rumeli kazaskeri olan Bâlizâde’nin şer‘iyyâtcısı Mevlânâ Ahmed Efen-
di huzûrunda mezkûr Franko Reis sefînesine yalnız mezbûr Yani tahmîl eyle-
diği üç fıçıda iki yüz elli müdre hamrın nısfı ve üç fıçıda yüz kırk müdre ara-
kın nısfı şerîkim olan hâlik-i mezbûr Yani’nindir ve nısf-ı âharı benimdir deyû 
mezkûr Franko üzerine da‘vâ eyledi, bu vechile cümle hamr ve arak benimdir 
deyû eylediği da‘vâsından işbu Poliharon’u mubtıldır, biz bu husûsa şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde, gıbbe 
ri‘âyeti şerâyiti’l-kabûl şehâdetleri makbûle oldukdan sonra şehâdet-i mezbûre 
mûcebince mesfûr Poliharon da‘vâ-yı meşrûhasından men‘ olundu, mâ hüve’l-
vâki‘ bi’t-taleb ketb olundu.
Hurrire fi’l-yevmi ( ) [min] Rebî‘ilevvel li sene tis‘a ve hamsîn ve elf.
Şuhûdü’l-hâl: Fahrü’l-a‘yân Sipâhi Mehmed Ağa b. Abdülkerim, Ebûbekir Bey 
b. Musli, el-Hâc Mahmud Bey b. Ali, Camcı Mustafa Beşe b. Ramazan, Sunullah 
Efendi b. Ebûbekir, Osman Efendi b. Mehmed el-kâtib, Yahya Bey [b.] Zekeriya.

24 [6b-2] Ahmed b. Ali’nin ölen Ali Beşe b. Mehmed’de olan alacağında 
kefilin zimmetini ibrâ ettiği
Mahmiye-i İstanbul’da Lâ[le]li çeşme kurbunda Ahmed Ağa mahallesinde 
sâkin Ahmed b. Ali nâm kimesne meclis-i şerîfde, bundan [akdem] mahalle-i 
mezbûrede vefât eden Ali Beşe b. Mehmed’in li ebeveyn karındaşı ve bi’l-inhisâr 
vârisi olup terekesine vaz‘-ı yed eden işbu râfi‘u’l-[kitâb] Osman Beşe b. Mehmed 
nâm râcil mahzarında tav‘an ikrâr ve takrîr-i kelâm edip müteveffâ-yı mezbûr 
Ali Beşe’ye hâl-i hayâtında ve nefâz-ı tasarrufâtında Teke Sancağı’nda Kaş nâm 
kasabada mahmiye-i İstanbul’da Bostancılar’dan Okçubaşı Ahmed Ağa’ya ittisâl 
için bi addi’s-sahîh yüz kıt‘a riyâlî kuruş def ‘ ve teslîm eyledim, ol dahi yedim-
den minvâl-i meşrûh üzre ahz u kabz edip kable’t-teslîm mücehhelen vefât et-
meğin muhallefâtına vaz‘-ı yed eden karındaşı ve vârisi mezbûr Osman Beşe’den 
da‘vâ ve taleb edip ba‘de’l-inkâr beyyine-i âdile ile meblağ-ı mezkûru mezbûr 
Osman Beşe muvâcehesinde huzûr-ı hâkimde isbât edip meblağ-ı mezbûrun 
edâsı muhallefât-ı müteveffâ-yı mezbûrdan hükm olunmuşdu. Hâlâ meblağ-ı 
mahkûmun-bih yüz riyâlî kuruş hakkın altmış riyâlî kuruşunu mezbûr Osman 
Beşe’nin yedinden tamâmen alıp kabz edip bâkī kırk riyâlî kuruşdan mezbûr 
Osman Beşe’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Bostan Beşe b. Abdullah, Süleyman, Mumcu Mustafa Beşe b. İs-
mail, İbrahim b. Sinan.

25 [7a-1] Raziye Hatun bt. Mustafa Ağa’nın menzilini Yeniçeri 
Kethüdası Mustafa Ağa b. Sefer’e sattığı
Mahmiye-i İstanbul’da Kızıltaş mahallesinde sâkine fahrü’l-muhadderât Raziye 
Hâtun bt. Mustafa Ağa tarafından bey‘-i âti’l-beyâna ve kabz-ı semene vekîl olup 
vekâleti mezbûreyi ma‘rifet-i şer‘iyye ile ârifân olan zevci Hasan Ağa b. Ahmed 
ve Hüseyin Bey b. Ali şehâdeti ile şer‘an sâbite olan babası mûmâ-ileyh Mustafa 
Ağa meclis-i şer‘de, sâbıkan yeniçeriler kethüdâsı olan umdetü’l-emâcid ve’l-
ekârim câmi‘u’l-mehâmid ve’l-mekârim Mustafa Ağa b. Sefer tarafından dahi 
ikrâr-ı âti’l-beyânı tasdîka vekîl bi mâ hüve nehcü’s-sübût şer‘an sâbite olan Şa-
ban Odabaşı b. Mehmed mahzarında bi’l-vekâle tav‘an ikrâr ve i‘tirâf edip zik-
ri âtî akdin sudûruna değin kızım ve müvekkilem mezbûrenin silk-i mülkün-
de münselik ve hakkı olup mahmiye-i mezbûrede Hâfız Mustafa Çelebi mahal-
lesinde vâki‘ bir tarafı Mirza Çelebi b. (  ) mülküne ve bir tarafı Yenibahçe ça-
yırına ve bir tarafı merhûm Koca Mehmed Paşazâde İbrahim Hân oğlu Ah-
med Bey bostanına ve bir tarafı tarîk-i âmma müntehî olup üç bâb fevkānî oda-
yı ve üç sofayı ve bir köşkü ve iki bâb tahtânî odayı ve matbahı ve üç su ku-
yusunu ve havluyu ve eşcâr-ı müsmire ve gayr-ı müsmire bahçeyi müştemil 
cemî‘ mülk menzilini, cemî‘ tevâbi‘ ve levâhıkı ve kâffe-i hukūk ve merâfıkı ile 
bi hükmi’l-vekâle müvekkil-i mûmâ-ileyh Mustafa Ağa’ya dört bin kıt‘a riyâlî 
kuruşa bey‘-i bâtt-ı sahîh-i şer‘î ile bey‘ ve teslîm edip ol dahi minvâl-i mu-
harrer üzre iştirâ ve tesellüm ve kabûl eyledikden sonra semen-i mezbûr dört 
bin riyâlî kuruşu müvekkil-i müşârun-ileyh bana def ‘ ve teslîm edip ben dahi 
bi’l-vekâle yedinden ahz ve tesellüm eyledim. Ba‘de’l-yevm sâlifü’z-zikr men-
zil müvekkil-i mûmâ-ileyhin mülk-i müşterâsıdır, keyfe mâ yeşâ mutasarrıf ol-
sun dedikde, mukırr-ı mezbûrun vekâleten cârî ve sâdır olan ikrârını vekîl-i 
mezbûr Şaban Odabaşı vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu.
Hurrire fî selhi şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Süleyman Subaşı [Bölü]k 35, Yusuf Subaşı b. Abdurrahman, Ali 
Beşe b. Mehmed er-râcil, Süleyman Subaşı [Bölü]k 37, Mehmed Beşe b. Receb, 
Halil Beşe b. Ahmed, Hüseyin Beşe b. Mehmed, Yusuf Yazıcı b. Abdullah, Mah-
mud Beşe b. Receb.

26 [7a-2] Râbia bt. Pîrî Çavuş’un menzil hissesini kardeşi Fahri 
Hatun’un menzili ile takas ettiği
Mahmiye-i İstanbul’da Sinan Paşa mahallesinde sâkin iken vefât eden Ahmed 
Çavuş nâm kimesnenin verâseti sulbî oğulları Pîrî Çavuş ve İbrahim Çavuş 
ve sulbiye kızları Ayşe ve Hatice nâm hâtunlara münhasıra olup kable’l-kısme 
merkūme Hatice Hâtun dahi vefât edip verâseti li ebeveyn karındaşı mezbûr 
Pîrî Çavuş ve İbrahim Çavuş’a [ve] li ebeveyn kız karındaşı merkūme Ayşe 
Hâtun’a münhasıra olup kable’l-kısme merkūm Pîrî Çavuş dahi vefât edip 
verâseti zevce-i metrûkesi Fâtıma Hâtun bt. Ali’ye ve sulbiye kızları Fahri ve 
Râbia’ya ve li ebeveyn kız karındaşı merkūme Ayşe’ye münhasıra olup tereke-i 
müteveffâ-yı evvel üç yüz altmış sehim i‘tibâr olunup sihâm-ı mezbûreden 
doksan beş sehimi mezbûre Fahri’ye ve doksan beş sehimi merkūme Râbia’ya 
ve yüz yetmiş beş sehimi mezbûre Ayşe’ye isâbet eylediği şer‘an mütehakkık 
oldukdan sonra mezbûre Râbia Hâtun’un zevci ve tarafından husûs-ı âti’l-
beyâna vekîli olup vekâleti mezbûreyi ma‘rifet-i şer‘iyye ile ârifeyn olan Ali 
Bey b. İbrahim ve Yusuf Bey b. Abdi şehâdetleri ile şer‘an sâbite olan Mus-
tafa Halîfe b. Mehmed Bey meclis-i şer‘-i hatîrde, mezbûre Fahri Hâtun’un 
dahi zevci ve tarafından husûs-ı âti’l-beyâna vekîli olup vekâleti mezbûreyi 
ma‘rifet-i [şer‘iyye] ile ârifeyn olan Ali Çelebi b. Mustafa ve Veli Bey b. Yu-
suf şehâdetleri ile şer‘an sâbite olan umdetü’l-a‘yân Rıdvan Ağa b. Abdul-
lah mahzarında bi’l-vekâle ikrâr ve i‘tirâf edip müteveffâ-yı evvel Ahmed 
Çavuş’un terekesinden olup mahalle-i mezbûrede vâki‘ bir tarafı tarîk ve bir 
tarafı tarîk-i hâssa ve bir tarafı mezbûr Ali Çelebi mülküne ve bir tarafı So-
lakbaşı evi demekle ma‘rûf vakıf menzile muttasıl olan cemî‘ menzilden mü-
vekkilem [7b] mezbûre Râbia Hâtun bi hasebi’l-münâsahati’l-mezkûre kendi-
ye isâbet eden doksan beş sehm-i şâyi‘ hisse-i şer‘îsi mukābelesinde mezbûre 
Fahri Hâtun ile yine mezbûr hâtun yedinde ve taht-ı tasarrufunda mülkü 
ve hakkı olup mahmiye-i mezbûrede Defterdâr Ahmed Çelebi mahallesin-
de vâki‘ bir tarafı Mahmud Efendi b. Mustafa tasarrufunda olan menzile ve 
bir tarafı İsmail b. İbrahim tasarrufunda olan menzile ve bir tarafı Mehmed 
Ağa b. ( ) nâm cündî mülküne ve bir tarafı tarîk-i hâssa müntehî muhavvata-i 
dâhiliyesi iki bâb fevkānî odayı ve bir büyük sofayı ve iki sagīr sofayı ve bir 
koltuk odayı ve iki tahtânî odayı ve bir hamamı ve bir matbahı ve bi’r-i mâyı 
ve zât-ı eşcâr hadîka ve kenîfi ve muhavvata-i hâriciyesi bir fevkānî odayı ve 
sofa ve ahûru ve kenîfi müştemil cemî‘ menzili, kâffe-i hukūk ve merâfıkı 
ile mukābele-i hisse-i sahîha-i şer‘iyye ile mukāyaza ve mübâdele edip ve 
müvekkile-i mezbûre Râbia Hâtun menzil-i evvelde minvâl-i meşrûh üzre 
olan üç yüz altmış sehimden doksan beş sehm-i şâyi‘ini müvekkile-i mezbûre 
Fahri Hâtun’a teslîm edip mezbûre Fahri Hâtun dahi tesellüm-i şer‘î ile te-
sellüm edip yedinde olup Defterdâr Ahmed Çelebi mahallesinde hudûd-ı 
mezkûre ile mahdûd menzil-i mezbûru cemî‘ hukūk ve merâfıkı ile mezbûre 
Râbia Hâtun’a teslîm edip ol dahi tesellüm edip mezbûr Sinan Paşa mahalle-
sinde hudûd-ı mezkûr ile mahdûd olan menzilde minvâl-i meşrûh üzre olan 
doksan beş sehm-i şâyi‘i müvekkile-i mezbûre Fahri Hâtun’un mülk ve hak-
kıdır ve Defterdâr Ahmed Çelebi mahallesinde hudûd-ı mezkûr ile mahdûd 
olan cemî‘ menzil-i mezkûr müvekkile-i mezkûre Râbia Hâtun’un mülk ve 
hakkıdır dedikde, vekîl-i mezbûr Mustafa Çelebi’yi ikrâr-ı meşrûhunda vekîl-i 
mezbûr Rıdvan Ağa vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu.
Fi’l-yevmi’s-sâmin min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ali Bey b. Abdi, Ali Çelebi b. Rüstem, Hacı Mustafa b. ( ), Takyeci 
İsmail Çelebi b. ( ), Hüseyin Çelebi b. Hamza el-imâm.

27 [7b-1] Terzi Frenk v. İbrail’in Hiran v. Koho aleyhine açtığı 
alacak davasının reddi
Mahrûse-i Galata’da Santa Marko mahallesinde Frenk v. İbrail nâm hayyât Er-
meni meclis-i şer‘de, râfi‘ü’l-vesîka Hiran v. Koho nâm Ermeni mahzarın-
da tav‘an ikrâr ve i‘tirâf edip bundan akdem mezbûr Hiran üzerinde bin altı 
yüz riyâlî kuruş hakkım vardır deyû da‘vâ eylemişdir, da‘vâ-yı mezbûre mub-
tel olmağla da‘vâ-yı mezbûre bâtıldır, min ba‘d mezbûr Hiran üzerine bi vechin 
mine’l-vücûh da‘vâ [ve] hakkım yokdur dedikde, gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Ali Çelebi b. Sadık, Osman Çavuş b. Hüseyin, Ahmed Çelebi b. el-
Hâc İbrahim korucu.

28 [7b-2] Kostantin v. Yanaki’nin Ziro v. Kiryaki’de olan 
alacağını tahsil ettiği
Mahmiye-i İstanbul’da Kumkapı kurbunda Çadırcı Ahmed mahallesinde sâkin 
Dülgüzar Kostantin v. Yanaki nâm zimmî meclis-i şer‘-i hatîr-i lâzımü’t-tevkīrde, 
mahalle-i mezbûrede işbu râfi‘ü’s-sifr hayyât Ziro v. Kiryaki nâm zimmî mahza-
rında bi’t-tav‘i’s-sâf ikrâr ve i‘tirâf edip merkūm Ziro zimmetinde karz-ı şer‘îden 
yedi bin yedi yüz fıddî râyic fi’l-vakt akçe hakkım olup hâlâ meblağ-ı mezbûr 
yedi bin yedi yüz akçeyi merkūm Ziro bana tamâmen def ‘ ve teslîm edip ben 
dahi yedinden ahz u kabz ve istîfâ eyledim. Min ba‘d meblağ-ı mezbûrdan 
merkūm Ziro zimmetinde bir akçe ve bir habbe hakkım bâkī kalmadı dedik-
de, mukırr-ı mezbûru akvâl-i meşrûhunda el-mukarru lehü’l-merkūm vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Şuhûdü’l-hâl: Halil b. Ali, Ahmed Çelebi b. Abdurrahman, el-Hâc Mehmed Çe-
lebi [b.] Nurullah el-müezzin, &lt;&lt;el-Hâc&gt;&gt; İbrahim b. Halil, Ahmed b. Uğurlu, 
Osman Bey el-cündî, Yahya Bey b. Zekeriya.

29 [8a-1] Pîrî Halife b. Ahmed’in miras hususunda Mustafa 
Bey b. Ali ile sulh olduğu
Mahrûse-i Galata kazâsına tâbi‘ İstinye nâhiyesinde Boğazkesen Kal‘ası’nda Şah 
Mehmed el-Fenarî mahallesinde sâkine iken bundan akdem vefât eden Cenane 
bt. Abdullah’ın verâseti, zevc-i metrûku Ahmed Bey b. Abdullah’a ve mevlâ-yı 
utekāsı oğlu olup mukābele hulefâsından Pîrî Halîfe b. Ahmed Efendi’ye mün-
hasıra olup ba‘dehû mezbûr Ahmed Bey dahi vefât edip verâseti li ebeveyn ka-
rındaşı oğlu Mustafa Bey b. Ali’ye münhasıra olduğu şer‘an mütehakkık olduk-
dan sonra mezbûr Pîrî Halîfe meclis-i şer‘-i hatîrde, merkūm Mustafa Bey mah-
zarında tav‘an ikrâr ve i‘tirâf edip mahalle-i mezkûre mescidinde vâki‘ ve bir 
tarafı İmâmzâde Mustafa Çelebi b. (  ) mülküne ve bir tarafı ba‘zan mahalle-i 
mezkûre mescidine ve ba‘zan ve bir tarafı kayalığa ve bir tarafı tarîk-i âmma 
müntehî bir bâb fevkānî ve iki bâb tahtânî odaları ve kapı üzerinde bir odayı ve 
bahçeyi ve kenîfi müştemil cemî‘ menzil-i mezkûr ve müteveffât-ı mezbûrenin 
sâir tereke-i menkūlesinin cemî‘ine mezbûr Mustafa Bey vaz‘-ı yed eyledikde 
zikr olunan menzilden ve sâir menkūle-i ma‘lûmesinde bana isâbet eden nısf 
hisse-i şer‘iyyenin mukābelesinde mezbûr Mustafa Bey benimle yüz elli riyâlî 
kuruş üzerine şerâyit-i sulhu hâvî şürût-ı müfsideden ârî sulh-ı sahîh ile sulh 
olup ben dahi sulh-ı mezbûru kabûl ve bedel-i sulh olan meblağ-ı mezbûr yüz 
elli riyâlî kuruşu mezbûr Mustafa Bey yedinden meclis-i sulhda tamâmen ahz 
u kabz eyledim dedikde, müteveffât-ı mezbûreye müte‘allika âmme-i da‘vâdan 
berî olup mezbûr Mustafa Bey’in zimmetini ibrâ-i âm ile ibrâ ve iskāt eyle-
dim. Min ba‘d husûs-ı mezbûra müte‘allika mezbûr Mustafa Bey üzerine bi vec-
hin mine’l-vücûh ve sebebin mine’l-esbâb da‘vâ ve hakkım kalmadı dedikde, 
mukırr-ı mezbûr Pîrî Halîfe’yi ikrâr-ı meşrûhunda el-mukarru lehü’l-mezbûr 
Mustafa Bey vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis aşer min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Mehmed Efendi b. Mehmed el-imâm, İbrahim Halîfe, Mustafa 
Çelebi b. Mehmed, Nuri Çelebi b. ( ), Bayram b. İvaz.

30 [8a-2] Erzurum eski gümrük emini Bedros v. Sefer’in alacak 
hususunda Ömer Ağa b. Ali’nin zimmetini ibrâ ettiği
Sâbıkan Erzurum Gümrük emîni olan Bedros v. Sefer nâm Ermeni meclis-i 
hatîr-i lâzımü’t-[tevkīrde], Mehmed Paşa’nın kapıcılar kethüdâsı olan fahrü’l-
akrân Ömer Ağa b. Ali mahzarında bi’t-tav‘i’s-sâf ikrâr ve i‘tirâf edip merkūm 
Ömer Ağa zimmetinde karz-ı şer‘îden üç yüz kıt‘a riyâlî kuruş hakkım olup 
hâlâ meblağ-ı mezbûru merkūm Ömer Ağa yedinden tamâmen ahz u kabz 
edip merkūm Ömer Ağa zimmetinde bir akçe ve bir habbe hakkım bâkī kalma-
dığından gayrı târih-i kitâba gelince hukūk-ı ma‘lûme ve hukūk-ı mechûleye 
müte‘allika merkūm Ömer Ağa üzerine bi vechin mine’l-vücûh ve sebebin 
mine’l-esbâb da‘vâ nizâ‘ım ve hakkım yokdur dedikde, mezbûr Ömer Ağa dahi 
meclis-i mezbûrda merkūm Bedros muvâcehesinde tav‘an ikrâr ve i‘tirâf edip 
benim dahi mezbûr Bedros zimmetinde bundan akdem bin kıt‘a riyâlî kuruş 
hakkım var idi, ben dahi meblağ-ı mezbûr bin kıt‘a riyâlî kuruşu mezbûr Bed-
ros yedinden tamâmen ahz u kabz eyledim, ba‘de’l-yevm merkūm Bedros üzeri-
ne bi vechin mine’l-vücûh ve sebebin mine’l-esbâb da‘vâ ve nizâ‘ım yokdur de-
dikde, mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Fahrü’l-a‘yân Ali Kethüdâ b. Lütfullah, Abdi Çelebi b. Mustafa et-
tâcir, Musa Çelebi b. Mehmed, Bekçi? Hasan Bey [b.] el-Hâc İbrahim, Kürd Ha-
san Bey, Kör Hasan Bey, Uzun Hasan Bey, Hüseyin Bey tâbi‘-i Ali, Ali b. Rıdvan.

31 [8b-1] Hasan b. Mehmed’in menzil hissesini Mehmed Ağa 
b. Ahmed’e sattığı
Mahmiye-i İstanbul hısnı ebvâbından Topkapısı kurbunda Yenikapı dâhilinde 
Hoca mahallesinde sâkine iken bundan akdem vefât eden Saraylı Selâmet Hâtun 
bt. Abdullah’ın verâseti, zevc-i metrûku Müteferrika Mehmed Ağa b. Ahmed’e 
ve sadriye kızı Ümmühâni’ye münhasıra olup ba‘dehâ mezbûre Ümmühâni 
dahi vefât edip verâseti babası mezbûr Mehmed’e münhasıra olup kable’l-kısme 
mezbûr Mustafa Çelebi dahi vefât edip verâseti mezbûr Memi Usta’nın li ebe-
veyn ammi oğlu olup Hersek Sancağı’nda Nevesin kazâsında Basilye nâm kar-
yede sâkin Hasan b. Mehmed’e münhasıra olup tereke-i müteveffâ-yı evveli bi 
hasebi’l-münâsaha dört sehim i‘tibâr olunup sihâm-ı mezbûreden iki sehimi 
mezbûr Mehmed Ağa’ya ve iki sehimi mezbûr Hasan’a isâbet eylediği şer‘an 
mütehakkık oldukdan sonra mezbûr Hasan meclis-i şer‘-i şerîf-i lâzımü’t-
teşrîfde, işbu râfi‘ül-kitâb mezbûr Mehmed Ağa mahzarında tav‘an ikrâr ve 
takrîr-i kelâm edip medîne-i Üsküdar’a tâbi‘-i İstavros nâm karyede bir tara-
fı merhûm Hünkâr İmâmı Yusuf Efendi veresesi mülklerine ve bir tarafı Yana-
ki kızı ( ) mülküne ve bir tarafı sâhil-i bahre ve bir tarafı tarîk-i âmma müntehî 
iki bâb fevkānî odayı ve altında ahûru ve beş kayıkhâneyi ve havlu ve kenîfi 
müştemil cemî‘ menzil müteveffâ-yı evveli mezbûre Selâmet Hâtun’un tereke-
sinden olup minvâl-i meşrûh üzre cemî‘ menzil-i mezbûrun nısf-ı şâyi‘i oğlu 
mezbûr Mustafa Çelebi’den bana irs-i şer‘î ile isâbet [ve] intikāl eyleyip yedime 
ve taht-ı tasarrufuma dâhil olundukdan sonra cemî‘ menzil-i mezbûrda olan 
nısf hisse-i şer‘iyyemi kâffe-i hukūkuyla mezbûr Mehmed Ağa yüz yirmi altın 
tarafeynden îcâb ve kabûlü hâvî ve şürût-ı müfsideden ârî bey‘-i bât ile bey‘ ve 
teslîm edip ol dahi minvâl-i muharrer üzre nefsi için iştirâ ve tesellüm eyledik-
den sonra semen-i merkūm yüz yirmi altını merkūm Mehmed Ağa’nın yedin-
den tamâmen alıp kabz eyledim. Ba‘de’l-yevm menzil-i mezbûr âmme-i tevâbi‘ 
ve levâhıkı ve kâffe-i hukūk ve merâfıkı ile irsen ve şirâ’en merkūm Mehmed 
Ağa’nın mülkü ve hakkıdır, benim bi vechin mine’l-vücûh hakkım kalmadı de-
dikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Abdullah Efendi b. Mahmud el-imâm, İbrahim Çelebi b. Mah-
mud, Ahmed Efendi b. …?, İbrahim Çelebi b. Mehmed, İsmail Çelebi b. İbrahim, 
İbrahim b. Şahbaz, Mustafa Dede b. Abdullah, Süleyman Efendi b. (  ) el-imâm, 
Mustafa Halîfe Çelebi b. Mehmed er-râcil, Zülfikār Ağa b. Abdullah kapıcıbaşı-i 
sadr-ı a‘zam.

32 [8b-2] Hasan Çelebi ve Mustafa b. Mehmed’in menzil davasında 
Ayşe bt. Ali Çavuş’un zimmetini ibrâ ettikleri
Kasaba-i Mudanya mahallâtından Eskicami mahallesinde sâkin Hasan Çelebi 
ve Mustafa ibney Mehmed meclis-i şer‘-i hatîr-i lâzımü’t-[tevkīrde], mahrûse-i 
Bursa’da Duhter-i Şerîf mahallesi sâkinelerinden işbu râfi‘atü’l-vesîka Ayşe Hâtun 
bt. Ali Çavuş mahzarında her biri bi’t-tav‘i’s-sâf ikrâr ve i‘tirâf edip merkūme 
Ayşe Hâtun’un taht-ı yedinde olup zikr olunan Duhter-i Şerîf mahallesinde vâki‘ 
bir tarafı Mustafa b. Abdullah ve Mansur b. Abdullah mülklerine ve bir tarafı 
Mehmed b. Eymir ve Boyacıoğlu Hüseyin dâmâd-ı Abdurrahman Efendi ve el-
Hâc Hasan mülklerine ve bir tarafı Debbâğlar mahallesi imâmına mevkūf olan 
menzil ile el-Hâc Mustafa b. Abdullah mülklerine ve bir tarafı tarîk-i âmma 
müntehî olup Parmaksız evi demekle ma‘rûf menzil bizim hakkımızdır demek-
le, ma‘rûf menzil bizim hakkımızdır merkūme Ayşe Hâtun nâ-hak vaz‘-ı yed ey-
lemişdir deyû bundan [akdem] da‘vâ eylemişdik, hâlâ da‘vâ-yı mezbûremizden 
berî olup husûs-ı mezbûra müte‘allika âmme-i da‘vâdan merkūme Ayşe Hâtun’u 
ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm ile iskāt eyle-
dikde, ba‘de’l-yevm menzil-i mezbûra müte‘allika ve sâir hukūk-ı ma‘lûme ve 
hukūk-ı mechûleye müte‘allika merkūme Ayşe Hâtun üzerinde bi vechin mine’l-
vücûh ve sebebin mine’l-esbâb da‘vâ ve nizâ‘ımız kalmadı dedikde, mukırrân-ı 
mezbûrânın ikrâr-ı meşrûhlarına el-mukarru lehâ’l-merkūme vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Hurrire fî selh min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Muâlî Efendi b. Cafer Efendi, Süleyman Çelebi b. Muâlî Çelebi, Ali 
Çelebi b. Osman, Ramazan Efendi b. Şaban, Rıdvan Bey b. Abdullah, Mehmed 
Ağa, Ömer b. ( ), Mustafa b. ( ) gayruhüm.









33 [9a-1] Abdülfettâh Ağa b. Mehmed’in idam edilen Varvar Ali 
Paşa’daki alacağının terekesinden tahsili
Husûs-ı âti’l-beyânın mahallinde istimâ‘ı lâzım gelmekle, bi’[l]-iltimâs hâkim-i 
muvakki‘-i kitâb tûbâ-lehû ve hüsnü me’âb dahi mahmiye-i İstanbul’da Emin 
Nureddin mahallesinde hâlâ çavuşbaşı olan umdetü’l-emâcid ve’l-ekârim 
Abdülfettâh Ağa b. Mehmed’in çavuşbaşılık için ittihâz eylediği menziline va-
rıp akd-i meclis-i şer‘-i şerîf eyledikde, mûmâ-ileyh Abdülfettâh Ağa meclis-i 
ma‘kūdda bundan akdem eyâlet-i Rum’dan ma‘zûl olup katl olunan Varvar Ali 
Paşa b. Behram’ın sulbî kebîr oğlu ve vârisi olup terekesine vaz‘-ı yed eyleyen 
umdetü’l-emâsil ve’l-a‘yân Mustafa Bey nâ[m] şâbb-ı âkil ve bâliğ mahzarında 
üzerine takrîr-i da‘vâ edip işbu Mustafa Bey’in babası ve mûrisi müteveffâ-yı 
mezbûr Var[var] Ali Paşa zimmetinde cihet-i karz-ı şer‘îden bin dört yüz riyâlî 
kuruş hakkım olup [kable’l-ahz merkūm vefât] etmekle zimmetinde kalmış-
dır, suâl olunup terekesinden alıverilmesin taleb ederim dedikde, gıbbe’s-suâl 
mûmâ-ileyh Mustafa Bey husûs-ı mezkûru inkâr edicek, müdde‘î-i mûmâ-
ileyhden da‘vâ-yı meşrûhasını mübeyyine beyyine taleb olundukda, udûl-i 
ahrâr-ı ricâlden olup Dergâh-ı âlî kapıcıbaşılarından Hasan Ağa b. Abdullah ve 
mahmiye-i mezbûrede Ayasofya-i Kebîr mahallesinde sâkin Mehmed Efendi b. 
Osman nâm kimesne[ler] li ecli’ş-şehâde meclis-i ma‘kūda hâzırân olup gıbbe’l-
istişhâd her biri şehâdet edip fi’l-hakīka işbu Mustafa Bey’in babası ve mûrisi 
Varvar Ali Paşa zimmetinde cihet-i karz-ı şer‘îden işbu Abdülfettâh Ağa’nın bin 
dört yüz riyâlî kuruş hakkı vardır, mezkûr Varvar Ali Paşa vefât edip zimmetin-
de kalmağla terekesinden edâsı vâcibdir, biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde, gıb-
be ri‘âyeti şerâyiti’l-kabûl şehâdetleri makbûle olundukdan sonra mûmâ-ileyh 
Abdülfettâh Ağa’ya meblağ-ı müdde‘â bin dört yüz riyâlî kuruşu müteveffâ-yı 
mezbûr Varvar Ali Paşa’dan hâl-i hayâtında asâleten veya vekâleten veya ba‘zan 
ahz u kabz eylemediğine veya âhara havâle olmadığına veya turuk-ı şer‘iyyeden 
bir tarîk ile müteveffâ-yı mezbûrun zimmetini ibrâ ve iskāt eylemediğine yemîn 
teklîf olundukda, ol dahi bi hasebi’l-mes’ûl yemîn billâhi’l-aliyyi’l-azîm edicek, 
şehâdet-i mezbûre mûcebince meblağ-ı müdde‘â bin dört yüz riyâlî kuruşu 
müdde‘î-i müşârun-ileyh Abdülfettâh Ağa’ya tereke-i müteveffâ-yı mezbûrdan 
edâ ve îfâya şerâyit-i hükm[-i şer‘î mer]‘iyye olduğu hâlde hükm-i şer‘î ile hükm 
olunup mâ vaka‘a bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene tis‘a ve hamsîn 
ve elf.
Şuhûdü’l-hâl: Abdülganî Efendi b. Ömer, Halid Ağa b. Mustafa, Sefer Ağa b. Se-
fer, İsmail Efendi b. İbrahim, Osman Çavuş b. Mahmud.









34 [9a-2] İbrahim b. Mehmed’in alacak hususunda Abdülkerim Bey 
b. Mustafa ile sulh olduğu
Hadâyik-i sultâniyeden Hasbahçe bostancılarından İbrahim b. Mehmed nâm 
kimesne meclis-i şer‘-i şerîfde, mahmiye-i İstanbul’da Çerağī Hamza ma-
hallesinde sâkin işbu râfi‘ül-kitâb Abdülkerim Bey b. Mustafa nâm kimes-
ne mahzarında tav‘an ikrâr ve takrîr-i kelâm edip vilâyet-i Anadolu’da Sığa-
cık Sancağı’nda Ezine kazâsında vâki‘ düstûr-ı mükerrem ve müşîr-i müfahham 
Kapudân Ahmed Paşa hâssı olan Büklü mukāta‘ası bin elli yedi ve bin elli se-
kiz senelerinde beher sene seksen bin râyic fi’l-vakt akçeye mezbûr Abdülkerim 
Bey ile ale’l-iştirâki’s-seviyy taht-ı iltizâmımızda olup her senede cem‘ eylediği-
miz mahsûlün kıymet-i şer‘iyyesi kapudân-ı mûmâ-ileyhe edâ ve îfâ eyledikden 
sonra mukāta‘a-i mezbûre mahsûlünden benim hisseme ve hakkım olan on bin 
akçeyi Kesekci Ali Dede yediyle ve fürûht eylediği buğday semeninden elli se-
kiz buçuk riyâlî kuruşumu cem‘an on bin cedîd akçe ile elli sekiz buçuk riyâlî 
kuruş hakkımı ahz u kabz ve kendi mesârifine sarfla istihlâk etmeğin, zikr olu-
nan on bin cedîd akçe ile elli sekiz buçuk riyâlî kuruş hakkımı mezbûr Abdül-
kerim Bey’den da‘vâ ve taleb eylediğimde vermede ta‘annüd edip inkâr etmek-
le, beynimizde münâza‘ât-ı kesîre vâkı‘a olmuşdu. El-hâletü hâzihî beynimize 
muslihûn tavassut edip meblağayn-i mezbûreyn da‘vâsından beni mezbûr Ab-
dülkerim Bey ile üç bin cedîd râyic fi’l-vakt akçe üzerine inşâ-i akd-i sulh ey-
lediklerinde, ben dahi sulh-ı mezbûru kabûl ve bedel-i sulh olan üç bin akçe-
yi merkūm Abdülkerim Bey’in yedinden tamâmen alıp kabz edip meblağayn-i 
mezbûreyn da‘vâsından ve târih-i kitâba gelince cemî‘ da‘vâdan mezbûr Abdül-
kerim Bey’in zimmetini ibrâ eyledim dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel sene 1059.
Şuhûdü’l-hâl: Receb Efendi b. ( ) imâm, Musa b. Veli, Salih b. Kurd, Sefer Çavuş 
b. Abdullah, Ali Ağa.

35 [9b-1] Sunullah Çelebi b. İbrahim’in Mustafa Ağa b. Piyâle’nin 
vârislerinden alacağını tahsil ettiği
Mahmiye-i İstanbul’da Uzun Yusuf mahallesinde sâkin Sunullah Çelebi b. İb-
rahim nâm kimesne meclis-i şer‘-i şerîfde, mahmiye-i mezbûrede Sofular ma-
hallesinde sâkin iken vefât eden Mustafa Ağa b. Piyâle’nin zevi’l-erhâm cihe-
tinden vârisleri ve muhallefâtına vaz‘-ı yed ettikleri şer‘an mütehakkık olan li 
ebeveyn halası kızının oğlu Mehmed Çelebi b. Şeyh Mehmed ve diğer li ebe-
veyn halasının oğlu kızı Sâyime Hâtun bt. Musli tarafından ikrâr-ı âti’l-beyânı 
tasdîka sâbitü’l-vekâle vekîl olan Ahmed Çelebi b. Mehmed nâm kimesneler 
mahzarlarında tav‘an ikrâr ve takrîr-i kelâm edip mezbûr Mustafa Ağa zim-
metinde cihet-i karz-ı şer‘îden otuz bin cedîd râyic fi’l-vakt akçe hakkım olup 
kable’l-îfâ vefât edip meblağ-ı mezbûr zimmetinde kalmağın meblağ-ı mezbûru 
bundan akdem muhallefâtından taleb eylediğimde, ba‘de’l-inkâr beyyine-i âdile 
ile huzûr-ı hâkimde vârisân-ı mezbûrân muvâcehesinde isbât edip terekesinden 
meblağ-ı merkūmun edâsına hükm olunmuşdu. Hâlâ meblağ-ı mezbûr otuz 
bin akçe hakkımı mezbûrân Mehmed Çelebi ve Sâyime Hâtun’un yedlerinden 
tamâmen alıp kabz eyledim. Min ba‘d meblağ-ı mezbûrdan bir akçe ve bir hab-
be hakkım bâkī kalmadı dedikde, gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sânî min Zilhicceti’ş-şerîfe li sene 1058.
Şuhûdü’l-hâl: Mehmed b. Mustafa, Sefer b. Mustafa, Kenan b. Abdullah, Yahya 
Bey b. Zekeriya.

36 [9b-2] Şaban Odabaşı b. Mehmed’in kölesi Hüseyin’i âzat ettiği
Dergâh-ı âlî dâme mahfûfen bi’l-me‘âlî yeniçerilerin Yirmi Altıncı Ağa Bölü-
ğü Odası’nda bi’l-fi‘l odabaşı olan Şaban Odabaşı b. Mehmed tarafından i‘tâk-ı 
âti’l-beyânı ikrâra vekîl olup vekâleti Mehmed Beşe b. Lütfi ve Mahmud Beşe 
b. Abdullah şehâdetleriyle şer‘an sâbite olan Mehmed Efendi b. Yusuf meclis-i 
şer‘-i lâzımü’t-tevkīrde bi’l-vekâle ikrâr ve i‘tirâf edip müvekkilim mezbûr Şa-
ban Odabaşı kendiye rıkkını mu‘terif olan işbu sâhibü’l-kitâb açık kaşlı gök 
elâ gözlü sarışın Rûsiyyü’l-asl müslimü’l-mille Hüseyin b. Abdullah nâm abd-i 
memlûkünü hasbeten lillâhi’l-aliyyi’l-azîm ve ibtigā’en li merzâti’r-rabbi’r-rahîm 
i‘tâk ve tahrîr eyledi. Ba‘de’l-yevm merkūm Hüseyin sâir ahrâr-ı asliyyîn gibi 
hür olup üzerinde mevâlînin utekāya olan hakk-ı velâdan gayrı müvekkilim 
mezbûrun hakkı kalmadı dedikde, mezbûrun minvâl-i meşrûh üzre cârî ve 
sâdır olan ikrârı merkūm Hüseyin talebiyle ketb olundu.
Hurrire fi’l-yevmi’s-sânî min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Halil Beşe b. Mehmed er-râcil, Ali Çelebi b. (  ) er-râcil, Ahmed 
Beşe b. Abdullah er-râcil, el-Hâc Mustafa b. Yusuf er-râcil.

37 [10a-1] Hüseyin Bey b. Bayram’ın idam edilen Varvar Ali Paşa’daki 
alacağının terekesinden ödenmesi 
Husûs-ı âti’l-beyânın mahallinde istimâ‘ı lâzım gelmekle, bi’l-iltimâs hâkim-i 
muvakki‘-i kitâb tûbâ-lehû ve hüsnü me’âb dahi mahmiye-i İstanbul’da Emin 
Nureddin mahallesinde hâlâ çavuşbaşı olan umdetü’l-emâcid ve’l-ekârim 
Abdülfettâh Ağa çavuşbaşılık için ittihâz eylediği menzile varıp akd-i meclis-i 
şer‘-i şerîf eyledikde, merhûm Şaban Paşa etbâ‘larından Hüseyin Bey b. Bay-
ram meclis-i ma‘kūdda, bundan akdem eyâlet-i Rum’dan ma‘zûl olup katl olan 
Varvar Ali Paşa b. Behram’ın sulbî kebîr oğlu ve vârisi olup terekesine vaz‘-ı 
yed eden Mustafa Bey nâm şâbb-ı âkil ve bâliğ mahzarında üzerine takrîr-i 
kelâm da‘vâ edip işbu Mustafa Bey’in babası ve mûrisi Varvar Ali Paşa hâl-i 
sıhhat ve nefâz-ı tasarrufâtında yedimden ve malımdan bin riyâlî kuruş ikrâz 
ve kabz ve mesârifine sarfla zimmetinde hakkım olduğundan gayrı zikr olu-
nan bin kuruş ile ma‘an yüz riyâlî kuruş kıymetli bir re’s âl erkek atımı dahi 
benden üç yüz riyâlî kuruşa iştirâ ve kabz ve tesellüm edip vefât etmekle, karzı 
olan bin riyâlî kuruş hakkım ve semeni olan bin riyâlî üç yüz riyâlî kuruş hak-
kım zimmetinde kalmışdır, suâl olunup terekesinden alıverilmesin taleb ede-
rim dedikde, gıbbe’s-suâl mezbûr Mustafa Bey husûs-ı mezbûru inkâr edicek, 
müdde‘î-i mezbûr Hüseyin Bey’den da‘vâ-yı meşrûh[unu] mübeyyine beyine 
taleb olundukda, udûl-i müslimînden olup mahmiye-i mezbûrede Esirci Kemal 
mahallesinde sâkin Abaza Mehmed Ağa b. Abdullah ve müteveffâ-yı mezbûrun 
mühürdârı Ömer Bey b. Hüseyin nâm kimesneler meclis-i ma‘kūdda li ecli’ş-
şehâde hâzırân olup gıbbe’l-istişhâd her biri şehâdet edip fi’l-hakīka işbu Mus-
tafa Bey’in babası ve mûrisi müteveffâ-yı mezbûr Varvar Ali Paşa hâl-i sıhhat 
ve nefâz-ı tasarrufâtından bizim huzûrumuzda işbu müdde‘î Hüseyin Bey’den 
bin riyâlî kuruş ikrâz ve kabz eylediğinde, işbu Hüseyin Bey’den yüz riyâlî kıy-
metli bir re’s âl erkek atını dahi üç yüz riyâlî kuruşa bâtten iştirâ ve tesellüm ey-
ledi. Mezbûr Ali Paşa vefât edip karz-ı mezbûr bin riyâlî kuruş ve şirâ-i mezkûr 
zımn-ı karzdan olmağla zikr olunan atın kıymeti olan yüz riyâlî kuruş zimmetin-
de işbu Hüseyin Bey’in hakkı kalmağla, tereke-i müteveffâ-yı mezbûrdan edâsı 
vâcibdir, biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde, gıbbe ri‘âyeti şerâyiti’l-kabûl şehâdetleri 
[makbûle] oldukdan sonra karz-ı mezbûr bin riyâlî kuruş ve kıymet-i mezkûr 
yüz riyâlî kuruş cem‘an bin yüz riyâlî kuruşu müteveffâ-yı mezbûr Varvar Ali 
Paşa’dan hâl-i hayâtında ba‘zan asâleten ve vekâleten ahz u kabz eylemediğine 
veya âhara havâle olmadığına veya turuk-ı şer‘îden ve bir tarîk ile müteveffâ-
yı mezbûrun zimmetini ibrâ ve iskāt eylemediğine müdde‘î-i mezbûr Hüseyin 
Bey’e yemîn teklîf olundukda, ol dahi hasbe’l-mes’ûl yemîn billâhi’l-aliyyi’l-azîm 
edicek, şehâdet-i mezbûre [mûcebince] karz-ı merkūmdan bin riyâlî kuruş ve 
kıymet-i mezkûreden yüz riyâlî kuruş cem‘an bin yüz riyâlî kuruşun müdde‘î-i 
mezbûr Hüseyin Bey’e tereke-i müteveffâ-yı mezbûrdan edâ ve îfâya şerâyiti’l-
kabûl hükm mer‘iyye olduğu hâlde hükm-i şer‘î ile hükm olunup mâ vaka‘a 
bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene tis‘a ve hamsîn 
ve elf.
Şuhûdü’l-hâl: Abdülganî Efendi b. Ömer, Halid Ağa b. Mustafa, Sefer Ağa b. Se-
fer, İsmail Efendi [b.] İbrahim.

38 [10a-2] Kosta v. Cerco’nun Rahime Hatun Vakfı’na borcu olduğu
Mahmiye-i İstanbul’da Çadırcı Ahmed mahallesinde sâkin Kosta v. Cerco nâm 
zimmî meclis-i şer‘-i hatîr-i lâzımü’t-tevkīrde, mahmiye-i İstanbul’da Süley-
man Ağa mahallesinde vâki‘ merhûme Rahime Hâtun Vakfı’na bi’l-fi‘l mütevellî 
olan Perviz Bey b. Abdullah mahzarında tav‘an ikrâr ve i‘tirâf edip mâl-ı vakf-ı 
mezbûrdan mütevellî-i merkūm Perviz’in yedinden fıddî-i râyic fi’l-vakt yir-
mi bin akçe iktirâz ve kabz mesârifine sarfla istihlâk eylediğimden sonra yine 
vakf-ı mezbûrdan olup mütevellî-i mezbûr yedinden müşterâ ve makbûz târih-i 
kitâbdan sene tamâmına değin müeccel bir mâî iskarlat kâtibî yenli merdâne 
çuka ferâce semeninden dahi iki bin cedîd akçe cem‘an yirmi iki bin cedîd akçe 
vakf-ı mezbûra zimmetimde vâcibü’l-edâ ve lâzımü’l-kazâ deynim vardır dedik-
de, mukırr-ı merkūmu ikrâr-ı meşrûhunda mütevellî-i mezbûr vicâhen tasdîk 
ve şifâhen tahkīk eyledikden sonra meblağ-ı mezbûr yirmi iki bin cedîd râyic 
fi’l-vakt akçenin mecmû‘una zikr olunan Çadırcı Ahmed mahallesinden Kara-
ki v. Panayot ve Laskari v. Dimitri ve Manoli v. Nikola nâm zimmîler tarafından 
emr ve kabûlü hâvî kefâlet-i sahîha-i şer‘iyye ile kefîller olmağın, mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ min Cumâdelâhir li sene tis‘a ve hamsîn ve elf.
Şuhûdü’l-hâl: Mustafa Efendi b. (  ) el-imâm, Bayram Bey b. Abdullah, Ahmed 
Ağa b. Abdi kethüdâ, Ali b. Mahmud, Yahya Bey [b.] Zekeriya.

39 [10b-1] Cennet bt. Sefer’in bazı mücevherlerini torunu Havva 
bt. Mustafa’ya hibe ettiği
Mahmiye-i İstanbul’da Havuzlu Mescid mahallesinde sâkine Cennet bt. Sefer 
nâm hâtun meclis-i şer‘-i hatîr-i lâzımü’t-tevkīrde bi tav‘ihâ ikrâr ve takrîr-i 
kelâm edip zikri âtî hibe ve temlîkin sudûruna değin silk-i mülk ve yedim-
de münselik bir çift altın bileziğimi ve kaşları ile yüz otuz sekiz bâfteli civân 
kaşı ta‘bîr olunur bir sîm kuşağımı ve ortası la‘lli üçer ayaklı bir çift incili kü-
pemi ve bir çift inci gerdânemi ve on dört küngüreli bir murassa‘ istefanımı ve 
on ayaklı incili altın saç bağımı, kızımın kızı işbu hâzıra bi’l-meclis Havva bt. 
Mustafa’ya hibe-i sahîha-i şer‘iyye ile hibe ve temlîk eylediğimden sonra yine 
eşyâ-i mezbûreyi sagīre-i mezbûre için velâyeten ittihâb ve temellük ve kabz 
eyledim. Min ba‘d sâlifü’z-zikr eşyâ sagīre-i mezbûrenin mülk-i mevhûbu ve 
hakk-ı sırfı olmuşdur dedikde, mâ hüve’l-vâki‘ bi’t-taleb ketb olundu.
Tahrîr fî gurreti şehri Rebî‘ilâhir li sene 1059.
Şuhûdü’l-hâl: El-Hâc Musli b. el-Hâc Ali, Hüseyin Beşe b. el-Hâc Habib, Ahmed 
Çelebi b. el-Hâc Ramazan, el-Hâc Mehmed b. Hızır, el-Hâc Hüseyin b. Osman, 
el-Hâc Mehmed b. el-Hâc İbrahim, Halil Çelebi b. el-Hâc İbrahim.

40 [10b-2] Mehmed Ağa b. Hasan’ın alacak hususunda Sinan Paşa Vakfı 
mütevellisinin zimmetini ibrâ ettiği
Vilâyet-i Rumeli’nde Kalkandelen kazâsına tâbi‘ Burgos nâm karye sükkânından 
Mehmed Ağa b. Hasan tarafından husûs-ı âti’l-beyâna vekîl olup vekâleti kazâ-i 
mezbûra tâbi‘ Krakofça nâm karyeden Osman b. Ali ve mahmiye-i İstanbul’da 
Gedikpaşa sükkânından Mehmed Ağa b. Hasan el-müteferrika ve Ömer b. Meh-
med nâm kimesneler şehâdetleriyle hasm-ı şer‘-i câhid mahzarında sâbite olan 
İbrahim Bey b. Hasan meclis-i şer‘-i hatîr-i lâzımü’t-tevkīrde, sâbıkan Sinan 
Paşa Evkāfı’na mütevellî olan işbu râfi‘ül-kitâb Behram Bey b. Abdullah mahza-
rında vekâleten tav‘an ikrâr ve takrîr-i kelâm edip mezbûr Behram Bey vakf-ı 
mezbûra mütevellî olduğu hâlde bin elli dokuz senesinde kasaba-i Kaçanik’de 
vâki‘ merhûm Sinan Paşa Câmi‘-i Şerîfi tevliyetini müvekkilim merkūm Meh-
med Ağa’ya tevcîh edip ber vech-i peşîn müvekkilimin yedinden merkūm Beh-
ram Bey on sekiz bin cedîd râyic fi’l-vakt akçesini ahz u kabz eyledikden son-
ra mezbûr Behram Bey tevliyet-i mezbûreden ma‘zûl olup ve câmi‘-i mezbûr 
tevliyeti dahi âhara tevcîh olunmağın, mezbûr Behram Bey müvekkilimin ye-
dinden makbûzu olan on sekiz bin cedîd akçe hakkını vekâleten da‘vâ ve ta-
leb eylediğimde ikrâr edip lâkin vekâletimi inkâr etmekle, hâkim-i muvakki‘-i 
kitâb tûbâ-lehû ve hüsnü me’âb huzûrunda şâhidûn-ı mezbûrûn şehâdetleriyle 
mezbûr Behram Bey muvâcehesinde isbât eylediğimde meblağ-ı mezbûru bana 
teslîme mezbûr Behram Bey üzerine hükm olunmuşdu. Hâlâ meblağ-ı mezbûr 
on sekiz bin akçeyi vekâletim hasebiyle müvekkilim için merkūmun yedinden 
tamâmen alıp kabz eyledim. Min ba‘d üzerinde meblağ-ı mezbûrdan bir akçe ve 
bir habbe bâkī kalmayıp zimmeti berî olmuşdur dedikde, gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Rûşen Efendi b. İsa, Mehmed b. Mustafa, Mehmed b. Abdullah, 
Himmet b. Mehmed, el-Hâc Mehmed b. Abdullah.









41 [11a-1] Râbia Hatun bt. Mehmed’in bazı emlâk ve eşyasını kocası 
Mustafa Ağa b. Abdülkerim’e bıraktığı
Mahmiye-i İstanbul’da Şehzâde Câmi‘-i Şerîfi kurbunda Molla Hüsrev mahal-
lesinde sâkine Râbia Hâtun bt. el-merhûm Mehmed Efendi tarafından husûs-ı 
âti’l-beyânı ikrâra vekîl olup vekâlet-i mezbûreyi ma‘rifet-i şer‘iyye ile ârifeyn 
olan Hasan Rûşen b. Hüseyin ve Himmet Çelebi b. Yusuf şehâdetleriyle şer‘an 
sâbite olan Mehmed Çavuş b. Abdullah meclis-i şer‘-i hatîr-i lâzımü’t-tevkīrde, 
müvekkile-i mezbûrenin zevci işbu râfi‘ül-kitâb Mustafa Ağa b. Abdülkerim el-
müteferrika mahzarında bi’l-vekâle ikrâr ve i‘tirâf edip zikr-i âtî akdin sudûruna 
değin müvekkile-i merkūmenin silk-i mülk ve yedinde münselik hakkı olup 
vilâyet-i Anadolu’da Yalakâbâd kazâsına tâbi‘ Çalıca nâm karyede vâki‘ bir tara-
fı Yusuf Çelebi b. Abdullah mülküne ve bir tarafı Hüseyin b. ( ) mülküne ve bir 
tarafı Paşa Çiftliği demekle ma‘rûf çiftliğe ve bir tarafı tarîk-i âmma müntehî 
olup bir çardağı ve ahûru ve samanlığı ve anbarı ve bir sığır ahûrunu ve bir 
tahtânî odayı müştemil çiftlik ta‘bîr olunur cemî‘ mülk menzilini, cemî‘ tevâbi‘ 
ve levâhıkı ile ve menzil-i mezbûra muttasıl olup lede’l-ahâlî ma‘lûmü’l-hudûd 
İnandı Deresi demekle ma‘rûf nehir üzerinde dâyir bir göz un değirmenini dahi 
seng-rîzeni ve sâir hukūk ve merâfıkı ile ve yine çiftlik-i mezbûr kurbunda vâki‘ 
lede’l-ahâlî ma‘lûmü’l-hudûd tahmînen dört dönüm cemî‘ mülk bağını dahi 
cemî‘ tevâbi‘ ve levâhıkı ile ve zikr olunan menzil içinde vâki‘ iki nühâs bakra-
cını ve bir nühâs kebîr sahanını ve üç belini ve üç el çapasını ve iki kebîr çapası-
nı ve bir kürek belini ve altı aded urganını ve bir araba zincirini ve bir teknesi-
ni ve bir nühâs sinisini ve bir baltasını ve bir çatal çekicini ve bir boğaz demiri-
ni ve iki bıçağını ve bir sac ayağını ve bir tartiyesini ve dört re’s kara sığır ineği-
ni ve bir çift kara öküzünü ve bir danasını ve bir re’s buzağısını ve on dört keyl 
buğdayını ve iki keyl burçağını safka-i vâhide ile müvekkilem mezbûre zev-
ci merkūm Mustafa Ağa’ya sekiz yüz kıt‘a riyâlî kuruşa bey‘-i bâtt-ı sahîh ile 
bey‘ edip ol dahi nefsi için iştirâ ve kabûl eyledikden sonra yine zikri âtî ferâğ 
ve tefvîzin sudûruna değin müvekkilem mezbûrenin taht-ı tasarrufunda olup 
karye-i mezbûre sınırında vâki‘ mârrü’z-zikr çiftliğe intimâ ve intisâbı olup De-
ğirmenönü nâm mevzi‘de vâki‘ lede’l-ahâlî ma‘lûmü’l-hudûd iki kıt‘a çayırın ve 
yine değirmen kurbunda vâki‘ lede’l-ahâlî ma‘lûmü’l-hudûd bir kıt‘a çayırın ve 
Yarbaşı nâm mevzi‘de vâki‘ lede’l-ahâlî ma‘lûmü’l-hudûd dört kıt‘a tarlanın ve 
&lt;&lt;Beyler çiftliği&gt;&gt; …? bağı nâm mevzi‘de vâki‘ lede’l-ahâlî ma‘lûmü’l-hudûd 
bir kıt‘a tarlanın ve Derviş Ali tarlası demekle ma‘rûf lede’l-ahâlî ma‘lûmü’l-
hudûd bir kıt‘a tarlanın ve Beyler Çiftliği demekle ma‘rûf çiftlik kurbunda vâki‘ 
lede’l-ahâlî ma‘lûmü’l-hudûd ormanın ve Eskideğirmen yeri nâm mevzi‘de vâki‘ 
lede’l-ahâlî ma‘lûmü’l-hudûd beş kıt‘a tarlanın ve Deveboynu nâm mevzi‘de vâki‘ 
lede’l-ahâlî ma‘lûmü’l-hudûd bir kıt‘a tarlanın ve mârrü’z-zikr çiftlik kurbunda 
vâki‘ lede’l-ahâlî ma‘lûmü’l-hudûd bir kıt‘a tarlanın ve harman yerinin ve De-
retarlası demekle ma‘rûf lede’l-ahâlî ma‘lûmü’l-hudûd bir kıt‘a tarlanın ve Hı-
zır Reis tarlası demekle ma‘rûf lede’l-ahâlî ma‘lûmü’l-hudûd iki kıt‘a tarlanın 
ve Nalçacı tarlası demekle ma‘rûf lede’l-ahâlî ma‘lûmü’l-hudûd bir kıt‘a tarla-
nın hakk-ı tasarruflarını, sâhib-i arz ma‘rifetiyle müvekkilem mezbûre merkūm 
Mustafa Ağa’ya iki yüz kıt‘a riyâlî kuruş mukābelesinde ferâğ ve tefvîz edip ol 
dahi tefevvüz ve kabûl eyledikden sonra semen-i mezbûr sekiz yüz riyâlî ku-
ruş ve bedel-i ferâğ olan iki yüz riyâlî kuruş cem‘an bin riyâlî kuruşu müvekki-
lem mezbûre Râbia Hâtun merkūm Mustafa Ağa yedinden tamâmen ahz u kabz 
edip mârrü’z-zikr menzili ve değirmeni ve bağı ve bahçeyi ve eşyâ-i mezbûreyi 
ve çayırı ve tarla ve ormanın mahallerinde zabt ve tasarrufa merkūm Musta-
fa Ağa’yı tarafından taslît eyledi dedikde, vekîl-i mezbûrun minvâl-i muhar-
rer üzre cârî ve sâdır olan ikrârı el-mukarru lehü’l-merkūm vicâhen tasdîk ve 
şifâhen tahkīk edicek ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene 1059.
Şuhûdü’l-hâl: Halil Ağa b. Mehmed, İsmail Ağa b. Yusuf, Mustafa Çelebi b. Ab-
durrahman, Ahmed Efendi b. Hüseyin, Ahmed Çelebi b. Abdurrahman, Yahya 
Bey b. Zekeriya, Mustafa Çelebi b. Receb.

42 [11b-1] Andriye v. Kiga’nın Terzi Kostantin v. Mihal’de 
alacağı olduğu
Mahmiye-i İstanbul’da vâki‘ merhûm Ferhad Paşa Hanı kurbunda sâkin işbu 
râfi‘ül-kitâb Andriye v. Kiga nâm zimmî meclis-i şer‘-i hatîr-i lâzımü’t-tevkīrde, 
mahmiye-i mezbûre hısnı ebvâbından Samadya Kapısı dâhilinde Zeytun ma-
hallesinde sâkin Terzi Kostantin v. Mihal nâm zimmî muvâcehesinde üzerine 
takrîr-i da‘vâ edip işbu Kostantin’e bundan akdem dört bin fıddî akçe ikrâz ve 
teslîm eyledim, ol dahi iktirâz ve tesellüm ve mesârifine sarfla meblağ-ı mezbûr 
dört bin akçe zimmetinde hakkımdır. Hâlâ edâda ta‘annüd eder suâl olunup 
alıverilmesin taleb ederim dedikde, gıbbe’s-suâl mezbûr Kostantin fi’l-hakīka 
işbu müdde‘î Andriye’den vech-i muharrer üzre dört bin akçe iktirâz ve kabz 
ve mesârifine sarfla meblağ-ı müdde‘â-i merkūme zimmetimde lâzımü’l-edâ 
deynimdir deyû bi tav‘ihî ikrâr edicek, ikrârı mûcebince meblağ-ı mezbûrun 
müdde‘î-i mezbûra edâsına merkūm Kostantin üzerine ilzâm olunup mâ vaka‘a 
bi’t-taleb ketb olundu.
Fi’l-yevmi’r-râbi‘ [min] şehri Rebî‘ilevvel li sene 1059.
Şuhûdü’l-hâl: Bekir Beşe b. Musli, Ahmed Çelebi b. Abdurrahman, el-Hâc Meh-
med b. Kasım.









43 [11b-2] Mustafa Bey b. Abdullah’ın küçük kızı Havva’yı büyükannesi 
Cennet bt. Sefer’e teslim ettiği
Vilâyet-i Anadolu’da vâki‘ kasaba-i Doyran ahâlîsinden Celeb Mustafa Bey b. 
Abdullah meclis-i şer‘de, mahmiye-i İstanbul’da Havuzlu Mescid mahallesinde 
sâkine olup sulbiye sagīre kızı işbu hâzıra bi’l-meclis Havva’nın ammûmiyet ci-
hetinden ceddesi olan işbu râfi‘atü’l-kitâb Cennet bt. Sefer mahzarında tav‘an 
ikrâr ve i‘tirâf edip zevcem olup mezbûre Cennet’in kızı olan Emine bt. el-
Hâc Osman vefât eyledikde terekesinde ber-mûceb-i defter-i kassâm sagīre-i 
mezbûreye on beş bin fıddî râyic fi’l-vakt akçe isâbet ve intikāl eylediğinden 
sonra hakk-ı hıdâne mezbûre Cennet’in olmakla, sagīre-i mezbûreyi ve hisse-i 
şer‘iyyesi olan meblağ-ı mezbûru ahz u kabz eylediğinden sonra mezbûre Cen-
net sagīre-i mezbûreye yevmî beş akçe nafaka takdîr ettirip târih-i kitâba ge-
lince meblağ-ı mezbûrdan yedi bin beş yüz akçesi sagīre-i mezbûrenin nafa-
kasına harc u sarf olunup bâkī mezbûre Cennet yedinde yedi bin beş yüz akçe 
kalıp hâlâ sagīre-i mezbûre dokuz seneye bâliğa olup kesbe kādire olmağla 
nafakası sâkıt olmağın, meblağ-ı bâkī-i mezbûr yedi bin beş yüz cedîd akçe-
yi velâyetim hasebiyle merkūme Cennet yedinden ahz u kabz eyledim dedik-
de, mukırr-ı mezbûrun ikrâr-ı meşrûhunda mezbûre Cennet vicâhen tasdîk ve 
şifâhen tahkīk eyledikden sonra merkūm Celeb Mustafa Bey sagīre-i mezbûre 
Havva’yı merkūme Cennet’e terbiye için teslîm eyledim dedikde, mezbûre Cen-
net dahi bilâ-mürâca‘a kendi malından infâk ve iksâya müte‘ahhid etmeğin, mâ 
vaka‘a bi’t-taleb ketb olundu.
Hurrire fî gurreti şehri Rebî‘ilâhir li sene 1059.
Şuhûdü’l-hâl: El-Hâc Musli b. el-Hâc Ali, Hüseyin Beş b. el-Hâc Habib, Ahmed 
Çelebi b. el-Hâc Ramazan, el-Hâc Mehmed b. Hızır, el-Hâc Hüseyin b. Osman, 
Hasan Beşe b. el-Hâc Hüseyin.

44 [12a-1] Havva bt. Baltacı Mahmud Ağa’ya babası tarafından hibe 
edilen paranın terekesinden ödenmesi
Mahmiye-i İstanbul’da Mercan Ağa mahallesi sükkânından olup bundan ak-
dem tarîk-i hâcc-ı  şerîfde vefât eden Baltacı Mahmud Ağa b. Ali’nin sulbiye 
sagīre kızı Havva’nın tesviye-i umûruna kıbel-i şer‘den mansûbe vasîsi olan 
vâlidesi Hatice Hâtun bt. Mehmed tarafından meblağ-ı âti’l-beyânı da‘vâ ve 
taleb ve kabzına ve kendiye îsâle vekîl olup mezbûreyi ma‘rifet-i şer‘iyye ile 
ârifân olan Mustafa Efendi b. Abdürrahim ve Mehmed Beş b. Ali nâm kimesne-
ler şehâdetleriyle vekâleti sâbite olan Mehmed Ağa b. Veli meclis-i şer‘-i şerîfde, 
müteveffâ-yı mezbûr Mahmud Ağa’nın evlâd-ı aslâb-ı âharı Ebûbekir Çelebi ve 
Abdülbâkī Çelebi ve Ayşe Kadın nâm sagīrelerin ammileri kıbel-i şer‘-i enverden 
mansûb vasîleri olan Mehmed Ağa b. Ali mahzarında üzerine takrîr-i da‘vâ edip 
müteveffâ-yı mezbûr Mahmud Ağa hâl-i hayât ve nefâz-ı tasarrufâtında kendi 
malından altı bin riyâlî kuruşu ifrâz eyledikden sonra sulbiye sagīre kızı merkūme 
Havva’ya hibe-i sahîha ile hibe edip yine kendi sagīre-i mezbûre Havva tara-
fından velâyeten kabz eylemişdi. Hâlâ meblağ-ı mezbûru mücehhelen mezbûr 
Mahmud Ağa vefât etmeğin, muhallefâtına vasiyy-i mezbûr vaz‘-ı yed etmek-
le meblağ-ı mezbûr altı bin riyâlî kuruşun alıverilmesini taleb ederim dedikde, 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine bey-
yine taleb olundukda, udûl-i müslimînden Mercan Ağa Câmi‘i imâmı olan es-
Seyyid Ahmed Efendi b. es-Seyyid Mehmed ve mahalle-i mezbûre sükkânından 
Hızır Efendi b. Mehmed el-müderris nâm kimesneler li ecli’ş-şehâde meclis-i 
şer‘a hâzırân olup gıbbe’l-istişhâd, her biri şehâdet edip mahmiye-i İstanbul’da 
Mercan Ağa mahallesinde sâkin olup bundan akdem tarîk-i hâcc-ı  şerîfde vefât 
eden Baltacı Mahmud Ağa b. Ali hâl-i hayât ve nefâz-ı tasarrufâtında kendi ma-
lından altı bin riyâlî kuruşu ifrâz eyledikden sonra sulbiye sagīre kızı merkūme 
Havva’ya hibe-i sahîha-i şer‘iyye ile bizim huzûrumuzda hibe edip yine kendi 
sagīre-i mezbûre tarafından velâyeten kabz eyledi. Hâlâ meblağ-ı mezbûru mü-
cehhelen mezbûr Baltacı Mahmud Ağa vefât etmeğin meblağ-ı mezbûr altı bin 
riyâlî kuruşun tereke-i müteveffâ-yı mezbûrdan sagīre-i mezbûre edâsı vâcibdir, 
biz bu husûsa şâhidleriz, şehâdet dahi ederiz deyû her biri münkir-i mezbûr 
muvâcehesinde edâ-i şehâdet-i şer‘iyye eylediklerinde, gıbbe ri‘âyeti şerâyiti’l-
kabûl şehâdetleri makbûle olmağın, vasiyy-i sagīre-i mezbûreye yemîn teveccüh 
etmemekle, şehâdet-i mezbûre mûcebince meblağ-ı mezbûr altı bin riyâlî kuruş 
vekîl-i mezbûr mahzarında tereke-i müteveffâ-yı mezbûrdan edâya müteveffâ-
yı mezbûr üzerine şerâyit-i hükm[-i şer‘î] mer‘iyye olduğu hâlde hükm olunup 
mâ vaka‘a bi’t-taleb ketb olundu.
Fî evâili Saferü’l-hayr li sene 1059.
Şuhûdü’l-hâl: Süleyman Ağa b. Pîrî, Mahmud Ağa b. Şehman, İbrahim Çelebi b. 
Hasan.

45 [12a-2] [noksan hüküm]&lt;&lt;Dârü’l-hilâfeti’l-aliyye-i mahmiyede Nişancı Paşa-yı Atîk mahallesinde sâkin 
tüccâr tâifesinden Halil Çorbacı b. İbrahim meclis-i şer‘-i hatîr-i lâzımü’t-
tevkīrde, tâife-i mezbûrede işbu sâhibü’l-[kitâb] Osman Çelebi b. Muharrem 
mahzarında bi’t-tav‘ ikrâr ve i‘tirâf edip bundan akdem&gt;&gt;46 [12a-3] Hüseyin Beşe b. Mezid’in yeğeni Musli b. Mehmed’deki 
alacağını tahsil ettiği
Mahmiye-i İstanbul’da Kaliçeciler Köşkü kurbunda Molla Şeref mahallesinde 
sâkin Hüseyin Beşe b. Mezid meclis-i şer‘-i hatîr-i lâzımü’t-tevkīrde, li ebeveyn 
karındaşı oğlu işbu râfi‘ül-kitâb Musli b. Mehmed mahzarında bi’t-tav‘i’s-sâf 
ikrâr ve i‘tirâf edip mezbûr Musli zimmetinde cihet-i deyn-i şer‘îden kırk se-
kiz kıt‘a riyâlî kuruş hakkım olup hâlâ meblağ-ı mezbûr kırk sekiz kıt‘a riyâlî 
kuruşu merkūm Musli yedinden tamâmen ahz u kabz eyledim. Mezbûr târih-i 
kitâba gelince hukūk-ı ma‘lûme ve hukūk-ı mechûleye müte‘allika merkūm 
Musli üzerine bi vechin mine’l-vücûh ve sebebin mine’l-esbâb da‘vâ ve nizâ‘ ve 
hakkım kalmadı dedikde, mukırr-ı mezbûru ikrâr-ı meşrûhunda el-mukarru 
lehü’l-merkūm Musli vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ ve’l-ışrîn min Cumâdelûlâ li sene tis‘a ve hamsîn ve elf.
Şuhûdü’l-hâl: Mustafa Beşe b. Mahmud, Mustafa b. Zülfikār, Abdi b. Mehmed, 
Karakaş b. Mehmed, el-Hâc Mehmed, el-Hâc Bekir b. Mahmud, Mehmed b. Sa‘di.

47 [12b-1, Arapça] Hâkimin Meryem bt. Marko’yu çocuklarına 
vasî atadığı
Hâkim râfi‘-i hâze’l-kitâb Meryem bt. Marko’yu, mahmiye-i Kostantıniyye 
mahallâtından İnebey mahallesinde bundan akdem mürd olan Bergam nâm 
zimmî ile müşterek evlâdı olan Simo ve Karuta nâm sagīreyne, vasîleri olma-
dığından, tesviye-i umûrları için rüşdlerine kadar vasî nasb etti. Mezbûre de 
vesâyet-i merkūmeyi kabûl edip hizmet-i lâzimesini edâyı ta‘ahhüd etti. İş bu 
vesîka, mezbûrenin vesâyet ve emânete ehil, gadr ve hıyânetten berî olduğunun 
sâbit olmasından sonra sâdır oldu.
Cerâ zâlike ve hurrire fi’l-yevmi’r-râbi‘ ve’l-ışrîn min şehri Rebî‘ilevvel sene tis‘a 
ve hamsîn ve elf.
Şuhûdü’l-hâl: Hasan Efendi b. Mehmed el-imâm, Abdülganî Halîfe b. Ali el-
müezzin, Ali Çavuş b. İsa, Mustafa b. Mehmed

48 [12b-2, Arapça] Hâkimin Karabet v. Serkis ve Karabet v. Hasro’yu vasî 
Meryem bt. Marko’ya nâzır atadığı
Hâkim, sâhibeyn-i hâzihi’l-vesîka-i münîfe olan Karabet v. Serkis ve Karabet v. 
Hasro’yu, mahmiye-i Kostantıniyye mahallâtından İnebey mahallesinde bundan 
akdem mürd olan Bergam nâm zimmî ile müşterek evlâdı olan Simo ve Karuta 
nâm sagīreyne kıbel-i şerî‘at-ı şerîfe-i mergūbeden mansûbe vasî olan Meryem 
bt. Marko’ya, vasiyy-i merkūme ile birlikte sagīreyn-i mezbûreynin umûruna 
nezâret etmek ve vasiyy-i mezbûrenin, nâzıreyn-i mesfûreynin ma‘rifeti olma-
dan umûr-ı vesâyetle alâkalı bir husûsa mübâşeret etmemesi üzerine hasbî nâzır 
nasb etti. Onlar da nezâret-i merkūmeyi kabûl edip hizmet-i lâzimelerini edâyı 
ta‘ahhüd ettiler.
Cerâ zâlike ve hurrire fi’l-yevmi’l-hâmis ve’l-ışrîn min şehri Rebî‘ilevvel sene 
tis‘a ve hamsîn ve elf.
Şuhûdü’l-hâl: Hasan Efendi b. Mehmed el-imâm, Abdülganî Halîfe b. Ali, Ali 
Çavuş b. İsa, Mustafa b. Mehmed, Sefer Beşe b. Abdullah, Ali Halîfe b. Mehmed, 
el-Hâc Osman b. Abdullah, Hüseyin Çelebi b. Hamza

49 [12b-3] Abdurrahman b. Hacı Musli’nin Kasap Hüseyin b. Hasan’da 
alacağı olduğu
Vilâyet-i Anadolu’da kasaba-i Seydişehri ahâlîsinden Abdurrahman b. el-Hâc 
Musli nâm kimesne meclis-i şer‘-i şerîfde, Kasab Hüseyin b. Hasan nâm kimes-
ne mahzarında üzerine da‘vâ edip işbu Hüseyin’e târih-i kitâbdan bir sene mu-
kaddem kuruşa tebdîl etmek için iki bin cedîd râyic fi’l-vakt akçe verip ol dahi 
yedinden ahz u kabz eylemişdi. hâlâ meblağ-ı mezbûru kendi mesârifine sarf-
la istihlâk eylemişdir, suâl olunup meblağ-ı mezbûrun alıverilmesin taleb ede-
rim dedikde, gıbbe’s-suâl merkūm Hüseyin cevâbında fi’l-vâki‘ minvâl-i meşrûh 
üzre müdde‘î-i mezbûrun zimmetimde edâsı vâcib iki bin cedîd akçe hakkı 
vardır dedikde, ikrârı mûcebince meblağ-ı mezbûr iki bin akçenin müdde‘î-i 
mezbûra edâsı merkūm Hüseyin üzerine ilzâm olunup mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ali b. Ahmed, İskender Bey b. Şaban, Süleyman Efendi b. Osman, 
Seyyid Ömer Çelebi b. Seyyid Osman.

50 [13a-1] Ölen Yorgi v. Kostantin’in ortağı Yekzelo v. Haroni’de olan 
alacağının vârisleri tarafından tahsil edildiği
Vilâyet-i Rumeli’nde Kartine kazâsına tâbi‘ Akova nâm karyede Veziçe mahal-
lesi ahâlîsinden olup mahmiye-i İstanbul’da Unkapanı’nda uncu dükkânında 
sâkin iken hâlik olan Yorgi v. Kostantin nâm zimmînin verâseti li ebeveyn er 
karındaşları Manoli ve Poğo’ya ve kız karındaşları Anasto ve Kando ve Tranda-
filo ve Riko ve İstano’ya ve vâlidesi Andriyani’ye münhasıra olduğu nakl-i şer‘î 
ile zâhir ve mütehakkık oldukdan sonra merkūm Poğo asâleten ve mezbûrûn 
Manoli ve Anasto ve Kando ve Trandafilo ve Riko ve İstano ve Andriyani taraf-
larından husûs-ı âti’l-beyâna vekîl olup ve kezâlik nakl-i şer‘î ile vekâleti sâbite 
olan Andon v. Panayot vekâleten meclis-i şer‘-i hatîr-i lâzımü’t-tevkīrde, hâlik-i 
mezbûrun şerîki işbu hâmilü’s-sifr Yekzelo v. Haroni nâm zimmî mahzarında 
her biri bi’l-asâle ve’l-vekâle ikrâr ve i‘tirâf edip mezbûr Yekzelo hâlik-i mezbûr 
Yorgi’nin terekesinden yetmiş bin fıddî râyic fi’l-vakt akçesini ve yüz aded un 
çuvalını ahz u kabz eylemişdi. Hâlâ meblağ-ı mezbûr yetmiş bin akçe ve zikr 
olunan yüz aded un çuvalını merkūm Yekzelo yedinden asâleten ve vekâleten 
tamâmen ahz u kabz eyledik, min ba‘d tereke-i hâlik-i mezbûrdan [bir akçe 
ve bir habbe hakkım bâkī kalmamışdır dedikde], merkūm vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sânî min Rebî‘ilâhir li sene tis‘a ve hamsîn ve elf.
Şuhûdü’l-hâl: Receb Beşe b. Abdullah, Musa Efendi b. Ahmed, Ali Beşe b. Der-
viş, Hamza Beşe b. Hüseyin.

51 [13a-2] Şahbaz bt. Abdullah’ın alacak hususunda Esirci Kerime 
bt. Musa ile sulh olduğu
Mahmiye-i İstanbul’da Molla Hüsrev mahallesinde sâkine Şahbaz bt. Abdul-
lah nâm hâtun tarafından vech-i âtî üzre sulh ve ibrâya vekîl olup vekâleti bi 
mâ hüve nehcü’s-sübût şer‘an sâbite olan Ahmed Ağa b. Feridun meclis-i şer‘-i 
şerîfde, mahmiye-i mezbûrede Sinan Ağa mahallesinde sâkin Esirci Kerime 
Hâtun bt. Musa tarafından husûs-ı âti’l-beyânda sâbitü’l-vekâle vekîl olan karın-
daşı İbrahim Bey b. Musa mahzarında bi’l-vekâle tav‘an ikrâr ve takrîr-i kelâm 
[edip], müvekkilem mezkûre Şahbaz Hâtun yedinde mülkü ve hakkı olan beş 
yüz riyâlî kuruş kıymetli evsâfı beynimizde ilm-i şer‘î ile ma‘lûm Rûsiyyetü’l-
asl müslimetü’l-mille Nakışcı Mâhıruhsar bt. Abdullah nâm câriyesini bundan 
akdem Salih Paşa vezâretinde beş yüz riyâlî kuruşa bey‘a ve semenini kendi-
ye îsâle tarafından gāibe ani’l-meclis Ayşe bt. Mustafa’yı vekîl ve yedine teslîm 
edip mezbûre Ayşe dahi ba‘de’l-kabz câriye-i mezbûreyi âhara dört yüz riyâlî 
kuruşa bilâ-izn bey‘ ile istihlâk edip câriye-i mezbûrenin aynı nâ-ma‘lûm ol-
mağla müvekkile-i mezbûrenin yevm-i istihlâkda kıymeti olan meblağ-ı 
mezbûr beş yüz riyâlî kuruşu merkūme Kerime Hâtun üzerine da‘vâ eyledik-
de, mezkûre Kerime Hâtun cevâbında câriye-i mezkûreyi ben mezkûre Şah-
baz Hâtun’dan mezkûr Salih Paşa’nın hâl-i vezâretinde sâkin olduğu sarayında 
makarr-ı nisvân olup Salih Paşa hâtunu sâkin olduğu mahalde teslîm eyledim, 
ol dahi tesellüm eyledi deyû def ‘-i meşrûhunu isbâta kādir olmayıp istihlâfen 
hâkim-i muvakki‘-i kitâb tûbâ-lehû ve hüsnü me’âb dahi müvekkilemi câriye-i 
mezbûreyi adem-i teslîmime vech-i şer‘î üzre tahlîf edip ol dahi hasbe’l-mes’ûl 
yemîn billâh edip mezkûre Kerime Hâtun mülzemün-aleyhâ oldukdan sonra 
müvekkile-i mezbûre Şahbaz Hâtun’dan kıymet-i mezbûre beş yüz riyâlî ku-
ruşu mübeyyine beyyine taleb olundukda, udûl-i müslimînden şâhid-i vâhid 
ikāmet edip kıymet-i mezbûreye ba‘de edâ-i şürût şehâdeti makbûle oldukdan 
sonra şâhid-i âhar sadedinde iken beynlerine muslihûn tavassut edip kıymet-i 
mezbûre beş yüz riyâlî da‘vâsından sulha vekîl olmağın, beni mezbûre Keri-
me Hâtun ile dört yüz elli riyâlî kuruş üzerine inşâ-i akd-i sulh eylediklerinde, 
ben dahi vekâleten sulh-ı mezbûru kabûl edip ziyâde kıymet-i câriye-i mezbûre 
da‘vâsından merkūme Kerime Hâtun’un zimmetini ibrâ-i âmm-ı kātı‘ü’n-
nizâ‘la ibrâ eylediğimden sonra bedel-i mezbûru târih-i kitâba gelince (  ) şehri-
nin ikinci gününde yirmi gün tamâmına değin te’cîl eylemişdim. Hâlâ müddet-i 
mezbûre tamâm olmağın bedel-i mezbûr dört yüz elli riyâlî kuruşu mezbûre 
Kerime Hâtun tarafından def ‘a vekîli olan mezbûr İbrahim Bey’in yedinden 
tamâmen alıp kabz eyledim. Min ba‘d câriye-i mezbûre kıymetine müte‘allika 
merkūme Kerime Hâtun üzerine da‘vâ ve hakkım yokdur dedikde, mâ hüve’l-
vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Mustafa 
Çelebi b. Abdurrahman, Yahya Bey [b.] Zekeriya.

52 [13b-1] Mehmed Beşe’nin terekesinin ebeveynine teslim edilmesi
Eyâlet-i Rum’da Kazova kazâsına tâbi‘ Dekseciköyü? nâm karyede Mahmud b. 
Bektaş kendi tarafından asâleten ve zevcesi Ayşe bt. (  ) nâm hâtun tarafından 
husûs-ı âti’l-beyâna vekîl olup vekâleti bi mâ hüve nehcü’s-sübût şer‘an sâbite 
oldukdan sonra vekâleten meclis-i şer‘-i şerîfde, mahmiye-i İstanbul’da bi’l-
fi‘l yeniçeri beytülmâlı emîni olup Altmışıncı Solaklar Odası’nda vefât eden 
Mehmed Beşe nâm râcilin zâhirde vâris-i ma‘rûfu olmamak zu‘mu ile tereke-
sine vâzı‘u’l-yed olduğu şer‘an sâbit olan İlyas Ağa b. Sinan tarafından vech-i 
âtî üzre husûmete vekîl olup vekâleti bi mâ hüve nehcü’s-sübût şer‘an sâbite 
olan Mehmed Beşe b. Mustafa mahzarında üzerine bi’l-asâle ve bi’l-vekâle 
takrîr-i da‘vâ edip zikr olunan Solaklar Odası’nda vefât eden mezbûr Mehmed 
Beşe benim sulbî oğlumdur, verâseti bana ve vâlidesi müvekkilem ve zevcem 
mezbûre Ayşe Hâtun’a münhasıradır cemî‘ terekesi bize isâbet eylemişdir. Hâlâ 
vekîl-i mezbûr Mehmed Beşe’ye suâl olunup tereke-i müteveffâ-yı mezbûre 
Mehmed Beşe’den müvekkili İlyas Ağa’nın yedi izâle olunması matlûbumdur 
dedikde, gıbbe’s-suâl mezbûr Mehmed Beşe müteveffâ-yı mezbûrun tereke-
sine müvekkili emîn-i mezbûr vaz‘-ı yed eylediğini ikrâr edip lâkin mezbûrât 
Mehmed ve Ayşe ve Ayşe Hâtun’un verâsetlerini inkâr edicek, müdde‘î-i 
mezbûr Mahmud’dan müdde‘âsını mübeyyine beyyine taleb olundukda, udûl-i 
ahrâr-ı ricâl-i müslimînden olup kazâ-i mezbûra tâbi‘ Reisköyü nâm karye-
den Osman Fakīh b. el-Hâc Abdurrahman ve Ezinepazarı nâm karyeden Mus-
tafa Bey b. Hamza nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâd her biri şehâdet edip fi’l-hakīka mahmiye-i İstanbul’da Altmı-
şıncı Solaklar Odası’nda vefât eden Mehmed Beşe nâm râcil işbu müdde‘î Mah-
mud babasıdır ve müvekkilesi Ayşe bt. (  ) nâm hâtun vâlidesidir, müteveffâ-yı 
mezbûrun verâseti mezbûrân Mahmud ve Ayşe’ye münhasıradır mezbûrân 
Mahmud ve Ayşe Hâtun’dan gayrı vârisi ve terekesine âhar müstahık oldu-
ğu ma‘lûmumuz değildir, biz bu husûsa bu vech üzre şâhidleriz, şehâdet 
dahi ederiz deyû her biri münkir-i merkūm muvâcehesinde edâ-i şehâdet-i 
şer‘iyye eylediklerinde, gıbbe ri‘âyeti şerâyiti’l-kabûl şehâdetleri makbûle ol-
mağın, şehâdet-i merkūme mûcebince mezbûrân Mahmud ve Ayşe Hâtun’un 
verâsetine ve emîn-i merkūm İlyas Ağa’nın tereke-i müteveffâ-yı mezbûreden 
kasr-ı yedine vekîli mezbûr Mehmed Beşe mahzarında hükm olunup mâ vaka‘a 
bi’t-taleb ketb olundu.
Fî gurreti şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman b. Mehmed, İbrahim Çelebi b. 
Şaban, Yahya Bey [b.] Zekeriya.

53 [13b-2] İsmail Efendi b. Cafer’in mülk menzilini Hüseyin Çelebi 
b. Hasan’a sattığı
Mahmiye-i İstanbul’da Çoban Çavuş mahallesinde sâkin İsmail Efendi b. Ca-
fer meclis-i şer‘-i hatîrde, işbu râfi‘ül-kitâb Hüseyin Çelebi b. Hasan mahza-
rında bi’t-tav‘i’s-sâf ikrâr ve i‘tirâf edip zikri âtî akdin sudûruna değin silk-i 
mülk ve yedimde münselik hakkım olup mahalle-i mezbûrede vâki‘ bir tarafı 
yine kendi mülküme ve bir tarafı Hasan Ağa odalarına ve bir tarafı ba‘zan Ha-
tice Hâtun bt. Hüsrev mülküne ve ba‘zan Mehmed Efendi mülküne ve bir ta-
rafı tarîk-i âmma müntehî olup iki bâb fevkānî ve iki bâb tahtânî odaları ve 
ahûru ve matbahı ve zât-ı eşcâr-ı müsmire hadîkayı ve havluyu ve kenîfi müşte-
mil cemî‘ mülk menzilimi, cemî‘ tevâbi‘ ve levâhıkı ve kâffe-i hukūk ve merâfıkı 
ile mezbûr Hüseyin Çelebi’ye bin dört yüz kıt‘a riyâlî kuruşa tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi minvâl-i 
muharrer üzre iştirâ ve tesellüm eyledikden sonra semen-i mezbûr bin dört 
yüz riyâlî kuruşu mezbûr Hüseyin Çelebi yedinden tamâmen ahz u kabz eyle-
dim. Ba‘de’t-teveccüh menzil-i mahdûd-ı mezbûr merkūm Hüseyin Çelebi’nin 
mülk-i müşterâsı ve hakk-ı sırfı olmuşdur dedikde, mukırr-ı mezbûru ikrâr-ı 
meşrûhunda el-mukarru lehü’l-merkūm vicâhen tasdîk ve şifâhen tahkīk edi-
cek, mâ hüve’l-vâki‘ bi’t-taleb ketb olundu.
Fî selhi şehri Rebî‘ilevvel li sene 1059.
Şuhûdü’l-hâl: Umdetü’l-emâcid ve’l-ekârim Hasan Ağa b. Hüseyin Paşa ağa-yı 
İstanbul, Fahrü’l-akrân Ali Ağa el-cündî, Musli Ağa b. Süleyman Ağa, Musa Efen-
di el-imâm, Halil Halîfe el-müezzin, Mustafa Bey el-bevvâbü’s-Sultânî, Abdur-
rahman Efendi, Süleyman Bey b. Abdülmennân, Mehmed Efendi el-müderris.

54 [14a-1] Mehmed Efendi b. Mehmed’in mülk menzilini 57. Ağa 
Bölüğü Odası Vakfı’na vefâen sattığı
Saruhan Sancağı’nda kasaba-i Gördos ahâlîsinden Mehmed Efendi b. Meh-
med meclis-i şer‘-i hatîr-i lâzımü’t-tevkīrde, Elli Yedinci Ağa Bölüğü Odası’nın 
mühimmâtına mevkūf nükūdun bi’l-fi‘l mütevellîsi olan işbu râfi‘ül-kitâb Meh-
med Beşe b. İsmail nâm râcil mahzarında bi’t-tav‘i’s-sâf ikrâr ve i‘tirâf edip silk-i 
mülk ve yedimde münselik ve münharıt olup kasaba-i mezbûrede vâki‘ bir ta-
rafı Eski Câmi‘ haremine ve etrâf-ı selâsesi tarîk-i âmma müntehî cemî‘ mülk 
hamamımı [cemî‘] tevâbi‘ [ve] levâhıkıyla mezbûr Mehmed Beşe’ye safka-i 
vâhide ile üç yüz riyâlî kuruşa târih-i kitâbdan altı ay tamâmına değin müec-
cel ve mev‘ûd bey‘ bi’l-vefâ ile bey‘ edip ol dahi vech-i muharrer üzre iştirâ ve 
kabûl edip semen-i mezkûru kabzımdan sonra mütevellî-i mezbûr mâl-ı vakf-ı 
mezbûreden bir siyah iskarlat çukalı cil-kafa kürk ile yine târih-i mezkûrdan altı 
ay tamâmına değin otuz riyâlî kuruşa bana bâtten bey‘ ve teslîm edip ben dahi 
iştirâ ve tesellüm edip semen-i mezkûr otuz riyâlî kuruş zimmetimde vâcibü’l-
edâ ve lâzımü’l-kazâ deynim olup zikr olunan hamam [ve] dört bâkī dükkânları 
mahallinde kabza ve teslîme mütevellî-i mezbûru taslît eyledim dediğinden son-
ra bey‘-i mezkûr-ı hakīkīde rehin vesîka olmakla, yine merkūm Mehmed Efen-
di ecel-i mezkûr hulûlüne ve semeneyn-i mezkûreyn üç yüz riyâlî kuruşu ve 
otuz riyâlî kuruşu edâ ve îfâya adem-i kudreti olıcak, mütevellî-i mezbûr talebi 
ile mahmiye-i İstanbul’da Bayezid mahallesinde sâkin Mehmed Ağa b. Mustafa 
tarafından azl ve in‘izâlden masûn vekâlet-i devriye ile vekîl eyledikde, mezbûr 
Mehmed Ağa dahi vekâlet-i mezbûreyi ve hizmet-i lâzımesin edâya müte‘ahhid 
olıcak, mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Yakub Beşe b. Ali seroda, Ali Efendi b. Mehmed, el-Hâc Mustafa b. 
( ) el-Hayyât, Ramazan Beşe b. Mahmud, Bâkī Beşe b. Mustafa.









55 [14a-2] Osman Sipâhi b. İbrahim’in alacak hususunda Canik eski 
sancak beyi Dilaver Paşa ile sulh olduğu
Vilâyet-i Anadolu’da vâki‘ Canik Sancağı’nda Serkiz kazâsına tâbi‘ Kuluncak 
nâm karyeden Osman Sipâhi b. İbrahim nâm kimesne meclis-i şer‘-i hatîrde, 
sâbıkan livâ-i mezbûre mutasarrıf olan emîrü’l-ümerâ Dilaver Paşa tarafın-
dan sulh-ı âti’l-beyânı tasdîka vekîl olup vekâleti bi mâ hüve nehcü’s-sübût 
şer‘an sâbite olan Hasan Ağa b. Veli mahzarında tav‘an ikrâr ve i‘tirâf [edip] 
müvekkil-i müşârun-ileyh Dilaver Paşa livâ-i mezbûra mutasarrıf olduğu 
hâlde, sen Mehmed Bey nâmında bir sipâhi ile arbede eyledin deyû benden 
Ayvacık kazâsında Yenice nâm karyede altmış dişi koyunumu ve otuz yedi 
re’s kuzumu ve on beş buçuk riyâlî kuruşumu ve bir kara acem kılıcımı ve 
dört yaşında iki kıç ayakları sekili bir re’s doru atımı nâ-hak ahz u kabz edip 
hâlâ zafer bulduğumda hakkım olan sâlifü’z-zikr koyun ve kuzu ve kara kı-
lıç ve kuruşu ve müvekkil-i müşârun-ileyhden taleb ve da‘vâ eylediğimde, 
müvekkil-i müşârun-ileyh dahi ben livâ-i mezbûre mutasarrıf olduğum hâlde 
resm-i ağnâmı mîr-livâya âide olmağla etbâ‘ımdan Mustafa Ağa nâm kimes-
neyi resm-i ağnâm cem‘ine tarafımdan havâle edip ba‘de’l-cem‘ senin yedinde 
koyup ahza beni taslît eylemekle müdde‘ân olan altmış beş re’s koyununu ol 
vechile ahz eyledim deyû kabzını ve vech-i meşrûh üzre kuzu ve at ve kuruşu 
[ve] kılıç ahzını inkâr edip ben dahi ihzâr-ı beyyine sadedinde iken beynimiz-
de münâza‘ât-ı kesîre vâkı‘a olmuşdu. El-hâletü hâzihî beynimizde muslihûn 
tavassut edip zikr olunan koyun ve kuzu ve at ve kuruş ve kılıç da‘vâlarından 
beni müvekkil-i müşârun-ileyh ile iki bin fıddî râyic fi’l-vakt akçe üzerine 
inşâ-i akd-i sulh eylediklerinde, ben dahi sulh-ı mezbûru kabûl ve bedel-i sulh 
olan meblağ-ı mezbûr iki bin akçeyi meclis-i sulhda müvekkil-i müşârun-
ileyh yedinden tamâmen ahz ve istîfâ eyleyip vech-i meşrûh üzre koyun ve 
kuzu ve kuruş ve kılıç da‘vâlarından berî olup müvekkil-i müşârun-ileyh Dila-
ver Paşa’nın zimmetin ibrâ-i âmm-ı kātı‘ü’n-nizâ‘la ibrâ ve iskāt eyledim. Min 
ba‘d zikr olunan koyun ve kuzu ve at ve kılıç ve kuruşa müte‘allika müvekkil-i 
müşârun-ileyh üzerine bi vechin mine’l-vücûh ve sebebin mine’l-esbâb da‘vâ 
ve nizâ‘ım ve alâka ve hakkım kalmadı dedikde, vekîl-i mezbûr Hasan Ağa 
bi’l-muvâcehe tasdîk ve bi’l-müşâfehe tahkīk edicek, mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Yahya Bey [b.] Zekeriya, İsa Bey [b.] Ahmed, Ahmed Çelebi b. Ab-
durrahman.









56 [14b-1] Abdi Beşe’nin alacaklı olduğu Mehmed Bey’le 
sulh yoluyla anlaştığı
Dergâh-ı âlî yeniçerilerinden yetmiş dokuzuncu cemâ‘atinden olup hâlâ 
Beytülmâl-ı râcilîn emîni olan İlyas etbâ‘ından Abdi Beşe b. ( ) tarafından sulh-ı 
âti’l-beyânı ikrâra vekîl olup vekâleti Ahmed Subaşı [b.] Süleyman ve Beşir b. 
Rüstem şehâdetleri ile şer‘an sâbite olan Mustafa Beşe b. Mehmed meclis-i şer‘-i 
hatîrde, işbu râfi‘ül-kitâb [Mehmed] Bey b. (  ) mahzarında bi’l-vekâle ikrâr ve 
i‘tirâf edip müvekkil-i mezkûrun li ebeveyn ammisi olup bundan akdem vefât 
eden Bâli Beşe b. ( ) hâl-i hayât ve nefâz-ı tasarrufâtında merkūm Mehmed Bey’e 
gāib ani’l-meclis Zülfikār Ağa’ya îsâl için elli kıt‘a riyâlî kuruş def ‘ ve teslîm edip 
ol dahi ba‘de’t-tesellüm meblağ-ı mezbûru merkūm Zülfikār Ağa’ya îsâl etmeyip 
kendi mesârifine sarfla istihlâk edip hâlâ mezbûr Bâli Beşe vefât edip verâseti 
müvekkilim mezbûra münhasıra olmakla, müvekkilim mezbûr dahi meblağ-ı 
mezbûr bi hasebi’l-irsi’ş-şer‘î bana isâbet ve intikāl eyledi deyû mezbûr Meh-
med Bey’den taleb ve da‘vâ eyledikde, beynlerinde münâza‘ât-ı kesîre vâkı‘a ol-
muşdur. El-hâletü hâzihî beynlerine muslihûn tavassut edip meblağ-ı mezbûr 
da‘vâsından müvekkil-i mezbûru merkūm Mehmed Bey ile yirmi kıt‘a riyâlî 
kuruş üzerine sulh eylediklerinde, müvekkilem mezbûr dahi sulh-ı mezbûru 
kabûl ve bedel-i sulh olan meblağ-ı mezbûr yirmi kıt‘a riyâlî kuruşu meclis-i 
sulhda merkūm Mehmed Bey yedinden tamâmen ahz u kabz edip meblağ-ı 
bâkī otuz kuruş da‘vâsından mezbûr Mehmed Bey’in zimmetini ibrâ-i âmm-ı 
kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm ile iskāt eyledi dedikde, 
vekîl-i mezbûrun minvâl-i meşrûh üzre cârî ve sâdır olan ikrârını el-mukarru 
[lehü’l]-merkūm vicâhen tasdîk ve şifâhen tahkīk edicek, mâ hüve’l-vâki‘ bi’t-
taleb ketb olundu.
Hurrire fi’l-yevmi’l-hâmis min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Fahrü’l-a‘yân İlyas Ağa b. Sinan, Hüseyin Subaşı b. (  ), Ahmed 
Beşe b. ( ) seroda 25, Yahya b. Zekeriya.

57 [14b-2] Hasan b. Cihan ve Nebi b. Cafer’in alacaklı oldukları 
Malatya sancağı eski mutasarrıfı olan Mehmed Paşa ile sulhu
Vilâyet-i Anadolu’da Malatya kazâsına tâbi‘ Cubaz nâhiyesinde Bahri nâm kar-
yeden Hasan b. Cihan ve Nebi b. Cafer nâm kimesneler meclis-i şer‘-i hatîrde, 
sâbıkan Malatya Sancağı’nda ber vech-i arpalık mutasarrıf olan düstûr-ı mü-
kerrem müşîr-i müfahham nâzımu nizâmü’l-âlem mütemmimü mehâmmi’l-
ümem Mehmed Paşa b. el-merhûm Defterdâr Mustafa Paşa tarafından sulh-ı 
âti’l-beyâna vekîl olup bi mâ hüve nehcü’s-[sübût] şer‘an vekâleti sâbite olan 
fahrü’l-emâsil Ali Ağa b. Lütfullah mahzarında her biri bi’t-tav‘i’s-sâf ikrâr ve 
i‘tirâf edip müvekkil-i mûmâ-ileyh bundan akdem Malatya Sancağı’na mutasar-
rıf iken karyenizde kan olmuşdur deyû nâ-hak yedimizden iki yüz kırk riyâlî 
kuruşumuzu [ve] kan akçesi deyû elli riyâlî kuruşumuzu ve devir akçesi deyû 
elli riyâlî kuruşumuzu nâ-hak ahz u kabz eylemişdi. Hâlâ mûmâ-ileyh Meh-
med Paşa’ya zafer bulmağla husûs-ı mezbûru müvekkil-i mûmâ-ileyhden ta-
leb ve da‘vâ eylediğimizde ol dahi inkâr edip bizim dahi beyyinemiz olmamağla 
müvekkil-i mûmâ-ileyhden yemîn sadedinde iken beynimize muslihûn tavassut 
edip bizi sulha vekîli olan işbu Ali Ağa ile kırk kıt‘a riyâlî kuruş üzerine an-inkâr 
sulh eylediklerinde, biz dahi sulh-ı mezbûru kabûl ve bedel-i sulh olan kırk 
kıt‘a riyâlî kuruşu meclis-i sulhda vekîl-i mezbûr Ali Ağa yedinden ahz u kabz 
edip da‘vâ-yı mezbûremizden berî olup husûs-ı mezbûra müte‘allika âmme-i 
da‘vâdan müvekkil-i mûmâ-ileyhin zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledik. Min ba‘d husûs-ı mezbûra müte‘allika müvekkil-i mûmâ-ileyh 
üzerine bi vechin mine’l-vücûh ve sebebin mine’l-esbâb da‘vâ ve nizâ‘ ve hakkı-
mız kalmadı dediklerinde, mukırrân-ı mezbûrânı ikrâr-ı meşrûhlarında vekîl-i 
mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb 
olundu.
Hurrire fi’l-yevmi’r-râbi‘ min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Mustafa Ağa b. Abdülkerim es-sâkin Molla Hüsrev, Ali Bey b. Ah-
med, el-Hâc Hüseyin b. Mehmed, el-Hâc Hasan b. Ömer, Hüseyin Ağa b. Der-
viş, Mehmed Çavuş b. Osman, Mehmed Çavuş b. Resûl, Musa Çelebi b. Mah-
mud, Ali Bey b. Mehmed, Halil b. Mehmed, Mehmed Efendi b. ( ), Zülfü b. Man-
sur, Üveys b. Davud, Derviş b. Salâh, Ahmed Kethüdâ b. Ali.

58 [15a-1] Ahmed Kethüdâ b. Ali ve İsmail b. İsa’nın alacaklı oldukları 
eski Malatya Mutasarrıfı Mehmed Paşa ile sulhu
Vilâyet-i Anadolu’da Malatya kazâsına tâbi‘ Cubaz nâhiyesinde Nerdübânlı nâm 
karyeden Ahmed Kethüdâ b. Ali ve İsmail b. İsa nâm kimesneler meclis-i şer‘-i 
hatîr-i lâzımü’t-tevkīrde, sâbıkan Malatya Sancağı’na ber vech-i arpalık muta-
sarrıf olan düstûr-ı mükerrem müşîr-i müfahham nâzımu nizâmi’l-âlem mü-
temmimü mehâmmi’l-ümem Mehmed Paşa b. el-merhûm Defterdâr Mustafa 
Paşa tarafından sulh-ı âti’l-beyânı vekîl olup bi mâ hüve nehcü’s-sübût şer‘an 
vekâleti sâbite olan fahrü’l-emâsil Ali Ağa b. Lütfullah mahzarında her biri bi’t-
tav‘i’s-sâf ikrâr ve i‘tirâf edip müvekkil-i mûmâ-ileyh bundan akdem Malatya 
Sancağı’na mutasarrıf iken karyenizde kan eylemişsiniz deyû ahz u habs edip 
yedimizden iki yüz kırk riyâlî kuruşumuzu ve at akçesi deyû elli kıt‘a riyâlî 
kuruşumuzu ve devir akçesi deyû elli riyâlî kuruşumuzu nâ-hak ahz u kabz 
eylemişdi. Hâlâ mûmâ-ileyh Mehmed Paşa’ya zafer bulmağla husûs-ı mezbûru 
taleb ve da‘vâ eylediğimizde, ol dahi bi’l-külliye inkâr edip bizim dahi beyyi-
nemiz olmamağla, müvekkil-i müşârun-ileyhe yemîn sadedinde iken beynimi-
ze muslihûn tavassut edip da‘vâ-yı mezbûremizden bizi sulha vekîli olan işbu 
Ali Ağa ile kırk kıt‘a riyâlî kuruş üzerine an-inkâr sulh eylediklerinde, biz dahi 
sulh-ı mezbûru kabûl ve bedel-i sulh olan meblağ-ı mezbûr kırk kıt‘a riyâlî ku-
ruşu meclis-i sulhda vekîl-i mezbûr Ali Ağa yedinden tamâmen ahz u kabz 
edip da‘vâ-yı mezbûremizden berî olup husûs-ı mezbûra müte‘allika âmme-i 
da‘vâdan müvekkil-i mûmâ-ileyhin zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledik. Min ba‘d husûs-ı merkūma müte‘allik müvekkil-i müşârun-
ileyh üzerine bi vechin mine’l-vücûh ve sebebin mine’l-esbâb da‘vâ ve nizâ‘ ve 
hakkımız kalmadı dediklerinde, mukırrân-ı mezbûrânı ikrâr-ı meşrûhlarında 
vekîl-i mezbûr vicâhen tasdîk ve şifâhen tahkīk edicek, mâ vaka‘a bi’t-taleb ketb 
olundu.
Fi’l-yevmi’r-râbi‘ min şehri Rebî‘ilâhir li sene 1059.
Şuhûdü’l-hâl: es-Sâbıkūn.

59 [15a-2] Zülfü b. Musli’nin alacaklı oldukları eski Malatya 
Mutasarrıfı Mehmed Paşa ile sulhu
Vilâyet-i Anadolu’da Malatya kazâsına tâbi‘ Cubaz nâhiyesinde Fırıncı nâm 
karyeden Zülfü b. Musli nâm kimesne meclis-i şer‘-i hatîr-i lâzımü’t-tevkīrde, 
sâbıkan Malatya Sancağı’na ber vech-i arpalık mutasarrıf olan düstûr-ı müker-
rem müşîr-i müfahham nâzımu nizâmi’l-âlem mütemmimü mehâmmi’l-ümem 
Mehmed Paşa b. el-merhûm Defterdâr Mustafa Paşa tarafından sulh-ı âti’l-
beyâna vekîl olup bi mâ hüve nehcü’s-sübût şer‘an vekâleti sâbite olan fahrü’l-
emâsil Ali Ağa b. Lütfullah mahzarında her biri bi’t-tav‘i’s-sâf ikrâr ve i‘tirâf 
edip müvekkil-i müşârun-ileyh bundan akdem Malatya Sancağı’na mutasarrıf 
iken karyenizde kan olmuş deyû beni ahz u habs edip yedimden iki yüz riyâlî 
kuruş ve at ve devir akçesi deyû otuz riyâlî kuruş nâ-hak ahz u kabz eylemişdi. 
Hâlâ mûmâ-ileyh Mehmed Paşa’ya zafer bulmağla husûs-ı mezbûr müvekkil-i 
mûmâ-ileyhden taleb ve da‘vâ eylediğimde, ol dahi bi’l-külliye inkâr edip be-
nim dahi beyyinem olmamağla müvekkil-i mûmâ-ileyhe yemîn sadedinde iken 
beynimize muslihûn tavassut edip da‘vâ-yı mezbûremden beni sulha vekîli olan 
işbu Ali Ağa ile kırk kıt‘a riyâlî kuruş üzerine an-inkâr sulh eylediklerinde, ben 
dahi sulh-ı mezbûru kabûl ve bedel-i sulh olan meblağ-ı mezbûr kırk kıt‘a riyâlî 
kuruşu meclis-i sulhda vekîl-i mezbûr Ali Ağa yedinden tamâmen ahz u kabz 
edip da‘vâ-yı mezbûrumdan berî olup husûs-ı merkūma müte‘allik âmme-i 
da‘vâdan müvekkil-i mûmâ-ileyhin zimmetini ibrâ-i âm ile ibrâ eyledim 
dedikde, mukırr-ı mezbûru ikrâr-ı meşrûhunda vekîl-i mezbûr vicâhen tasdîk 
ve şifâhen tahkīk edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ [min] şehri Rebî‘ilâhir li sene 1059.
Şuhûdü’l-hâl: es-Sâbıkūn.

60 [15b-1] Üveys b. Davud ve Derviş b. Salâh’ın alacaklı oldukları eski 
Malatya Mutasarrıfı Mehmed Paşa ile sulhu
Vilâyet-i Anadolu’da Malatya Sancağı’nda Şora ma‘a Bucak kazâsına tâbi‘ Me-
zaristan nâm karyeden Üveys b. Davud ve Derviş b. Salâh nâm kimesneler 
meclis-i şer‘-i hatîrde, sâbıkan sancak-ı mezbûra ber vech-i arpalık mutasarrıf 
olan düstûr-ı mükerrem müşîr-i müfahham nâzımu nizâmi’l-âlem mütemmi-
mü mehâmmi’l-ümem Mehmed Paşa b. el-merhûm Defterdâr Mustafa Paşa ta-
rafından sulh-ı âti’l-beyâna vekîl olup bi mâ hüve nehcü’s-sübût şer‘an vekâleti 
sâbite olan fahrü’l-emâsil Ali Ağa b. Lütfullah mahzarında her biri bi’t-tav‘i’s-sâf 
ikrâr ve i‘tirâf edip müvekkil-i müşârun-ileyh bundan [akdem] mârrü’z-zikr 
Malatya Sancağı’na mutasarrıf iken karyenizde kan olmuş deyû dört yüz riyâlî 
kuruşumuzu ve at bahâsı ve zahîre-bahâ deyû doksan riyâlî kuruşumuzu nâ-
hak ahz u kabz eylemişdi. Hâlâ mûmâ-ileyh Mehmed Paşa’[ya] zafer bulmağ-
la, husûs-ı merkūmu müvekkil-i mûmâ-ileyhden taleb ve da‘vâ eylediğimizde 
ol dahi bi’l-külliye inkâr edip bizi sulha vekîli olan müşârun-ileyh Ali Ağa ile 
kırk kıt‘a riyâlî kuruş üzerine meclis-i sulhda müşârun-ileyh bir mutallâ tülbent 
üzerine [sulh edip] yedinden ahz u kabz edip da‘vâ-yı mezbûremizden berî 
olup husûs-ı mezbûra müte‘allik âmme-i da‘vâdan müvekkil-i mûmâ-ileyhin 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik. Min ba‘d husûs-ı 
merkūma müte‘allik müvekkil-i mûmâ-ileyh üzerine bi vechin mine’l-vücûh 
ve sebebin mine’l-esbâb da‘vâ ve nizâ‘ımız ve hakkımız kalmadı dediklerinde, 
mukırrân-ı mezbûrânı ikrâr-ı meşrûhlarında vekîl-i müşârun-ileyh vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene 1059.
Şuhûdü’l-hâl: es-Sâbıkūn.

61 [15b-2] Pîr Ahmed b. Mercan’ın alacaklı olduğu eski Malatya 
Mutasarrıfı Mehmed Paşa ile sulhu
Vilâyet-i Anadolu’da Malatya kazâsına tâbi‘ Cubaz nâhiyesinde Karaköy 
ahâlîsinden Pîr Ahmed b. Mercan meclis-i şer‘-i hatîr-i lâzımü’t-tevkīrde, 
sâbıkan Malatya Sancağı’na ber vech-i arpalık mutasarrıf olan düstûr-ı 
mükerrem müşîr-i müfahham nâzımu nizâmi’l-âlem mütemmimü mehâmmi’l-
ümem Mehmed Paşa b. el-merhûm Defterdâr Mustafa Paşa tarafından sulh-ı 
âti’l-beyâna vekîl olup bi mâ hüve nehcü’s-sübût şer‘an vekâleti sâbite olan 
fahrü’l-emâsil Ali Ağa b. Lütfullah mahzarında bi’t-tav‘i’s-sâf ikrâr ve i‘tirâf edip 
müvekkil-i mûmâ-ileyh bundan akdem Malatya Sancağı’na mutasarrıf iken 
karyenizde kan olmuş deyû iki yüz kuruşumu ve at akçesi deyû elli riyâlî ku-
ruşumu ve devir akçesi deyû elli riyâlî kuruşumu nâ-hak ahz u kabz eylemişdi. 
Hâlâ mûmâ-ileyh Mehmed Paşa’ya zafer bulmağla, husûs-ı mezbûru müvekkil-i 
[mûmâ]-ileyhden taleb ve da‘vâ eylediğimde ol dahi inkâr edip benim dahi bey-
yinem olmamağla, müvekkil-i müşârun-ileyhe yemîn sadedinde iken beynimi-
ze muslihûn tavassut edip da‘vâ-yı meşrûhamdan beni sulha vekîli olan işbu 
Ali Ağa ile kırk kıt‘a riyâlî kuruş üzerine an-inkâr sulh eylediklerinde, ben dahi 
sulh-ı mezbûru kabûl ve bedel-i sulh olan meblağ-ı mezbûr kırk kıt‘a riyâlî ku-
ruşu meclis-i sulhda vekîl-i mezbûr Ali Ağa yedinden tamâmen ahz u kabz edip 
da‘vâ-yı mezbûremden berî olup husûs-ı mezbûra müte‘allika âmme-i da‘vâdan 
müvekkil-i mûmâ-ileyhin zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim min ba‘d husûs-ı merkūma müte‘allik müvekkil-i müşârun-ileyh üzeri-
ne bi vechin mine’l-vücûh da‘vâ ve nizâ‘ ve hakkım kalmadı dedikde, mukırr-ı 
mezbûru ikrâr-ı meşrûhunda vekîl-i mezbûr vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: es-Sâbıkūn.

62 [15b-3] Kürkçü Yorgi v. Şemo’nun alacaklı olduğu Mustafa Bey 
b. Şaban’ın zimmetini ibrâ ettiği
Kürkçü tâifesinden olup Mahmud Paşa Hanı’nda sâkin Yorgi v. Şemo nâm 
zimmî meclis-i şer‘-i hatîr-i lâzımü’t-tevkīrde, mahmiye-i İstanbul’da Gedikpa-
şa kurbunda sâkin olan işbu râfi‘ül-kitâb mefharü’l-akrân Mustafa Bey b. Şaban 
mahzarında tav‘an ikrâr ve i‘tirâf edip bundan akdem mezbûr Mustafa Bey zim-
metinde bir semmur kürkün semeninden bin dört yüz kıt‘a riyâlî kuruş hak-
kım vardır [deyû] da‘vâ eylediğimde, ol dahi benim sana on dokuz riyâlî ku-
ruş ancak deynim vardır deyû kürk semenini inkâr edicek, meblağ-ı mezkûr on 
dokuz riyâlî kuruşu bana teslîm edip ben dahi ahz u kabz eylediğimden son-
ra da‘vâ-yı meşrûhamdan mezbûr Mustafa Bey’in zimmetini ibrâ ve iskāt ey-
ledim. Min ba‘d mezbûr Mustafa Bey üzerine bi vechin mine’l-vücûh ve sebe-
bin mine’l-esbâb da‘vâ ve hakkım yokdur dedikde, mukırr-ı merkūmun vech-i 
meşrûh üzre cârî ve sâdır olan ikrârını el-mukarru lehü’l-mezbûr vicâhen tasdîk 
ve şifâhen tahkīk edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali Ağa b. Nasuh, Şaban Çavuş b. Veli, Ali Çavuş b. Cafer, Mustafa 
Çavuş b. Abdullah, Mehmed Çavuş b. Mustafa, İbrahim Çavuş b. Abdullah, Yah-
ya Bey b. Zekeriya, İsa b. Ahmed, Ahmed Çelebi b. Abdurrahman.

63 [16a-1] Ahmed b. Musli’nin Ali Bey b. Ali’den alacağını tahsil ettiği
Mahmiye-i İstanbul’da Cezerî Kasım Paşa mahallesinde sâkin Ahmed b. Mus-
li meclis-i şer‘de, işbu râfi‘ül-kitâb Ali Bey b. Ali mahzarında tav‘an ikrâr edip 
merkūm Ali Bey’den bundan akdem açık kaşlı gök elâ gözlü ebyazü’l-levn 
Rûsiyyetü’l-asl Kalender nâm câriyeyi yüz kırk riyâlî kuruşa bâtten iştirâ ve te-
sellüm ve def ‘-i semen eylediğimden sonra ben dahi câriye-i mezbûreyi işbu 
hâzır bi’l-meclis Maksud nâm kimesneye yüz otuz riyâlî kuruşa bâtten bey‘ ve 
teslîm ve kabz-ı semen-i merkūm eylemişdim. Lâkin câriye-i mezbûre gāibe 
ani’l-meclis Fâtıma bt. Abdülkerim nâm hâtunun mülkünden ibâk etmekle, 
merkūme Fâtıma câriye-i merkūmeyi mezbûr Maksud muvâcehesinde şuhûd-ı 
udûl ile isbât ve ba‘de’l-hükm yedinden nez‘ eylediğinden sonra merkūm Mak-
sud semen-i mezbûr yüz otuz riyâlî kuruşu ile bana mürâca‘at edip merkūm Ali 
Bey yedinden bi’t-tamâm ahz eyledikden sonra hâlâ ben dahi mezbûr Ali Bey’e 
def ‘ eylediğim semen-i merkūm yüz kırk riyâlî kuruşa mürâca‘at edip merkūm 
Ali Bey yedinden bi’t-tamâm ahz u kabz eyledim. Min ba‘d semen-i merkūmdan 
mezbûr Ali Bey yedinde bir akçe ve bir habbe hakkım bâkī kalmadı dedik-
de, mukırr-ı mezbûru ikrâr-ı meşrûhunda el-mukarru lehü’l-merkūm Ali Bey 
vicâhen tahkīk edicek, mâ vaka‘a bi’t-taleb ketb olundu.
Fi’l-yevmi’s-sâlis min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülkerim, Mustafa Çelebi b. Abdürrahim, 
Osman Çelebi b. Mehmed, Yahya Bey b. Zekeriya, Mehmed Beşe b. Mahmud?, 
Mehmed Bey b. Ali bevvâb-ı Sultânî, Siyavuş b. Abdullah, Mustafa b. Abdullah, 
Receb b. Veli, Receb b. Hüseyin.

64 [16a-2] Şem‘i Hatun bt. Mahmud’un Rus câriyesini oğlu Süleyman 
Ağa b. Mehmed’e sattığı
Husûs-ı âti’l-beyânın mahallinde tahrîri iltimâs olunmağın, savb-ı şer‘den 
Mevlânâ Ahmed Efendi b. Abdülbâkī irsâl olunup ol dahi mahmiye-i İstanbul’da 
Muhtesib Karagöz mahallesinde Şem‘î Hâtun bt. Mahmud[’un] sâkine oldu-
ğu menzile varıp zeyl-i kitâbda mastûrü’l-esâmî müslimîn huzûrunda akd-i 
meclis eyledikde, mezbûre Şem‘î Hâtun meclis-i mezbûrda sadrî oğlu fahrü’l-
akrân Süleyman Ağa b. Mehmed mahzarında bi tav‘ihâ ikrâr ve i‘tirâf edip 
zikri âtî akdin sudûruna değin silk-i mülk ve yedimde münselik işbu açık kaş-
lı gök elâ gözlü orta boylu Rûsiyyetü’l-asl müslimetü’l-mille Bâdısabâ bt. Ab-
dullah nâm câriyeyi, oğlum mezbûr Süleyman Ağa’ya on iki bin sekiz yüz 
fıddî râyic fi’l-vakt akçeye bâtten bey‘ ve teslîm edip ol dahi iştirâ ve tesel-
lüm eyledikden sonra semen-i mezbûrun altı bin dört yüz akçesini oğlum 
merkūm Süleyman Ağa’ya cihet-i karz-ı şer‘îden zimmetimde deyn olan altı 
bin dört yüz cedîd akçesine takās edip semen-i bâkī-i mezbûr altı bin dört 
yüz cedîd akçeyi dahi hâlâ oğlum mezbûr Süleyman Ağa yedinden bi’t-tamâm 
alıp kabz eyledim. Ba‘de’l-yevm mârrü’z-zikr câriye oğlum merkūm Süley-
man Ağa’nın mülk-i müşterâsı ve hakk-ı sırfı olmuşdur dedikde, mukırra-i 
mezbûreyi ikrâr-ı meşrûhunda el-mukarru lehü’l-mezbûr vicâhen tasdîk ve 
şifâhen tahkīk edicek, mevlânâ-yı mezbûr dahi mahallinde tahrîr, ba‘dehû 
meclis-i şer‘a gelip vukū‘u üzre inhâ ve takrîr etmeğin, mâ vaka‘a bi’t-taleb 
ketb olundu.
Hurrire fi’l-yevmi’l-hâmis min şehri Rebî‘ilâhir li sene 1059.
Şuhûdü’l-hâl: Ahmed Çelebi b. Mustafa el-yesârî, Mehmed Bey b. Mustafa, Meh-
med Çelebi b. İsmail, el-Hâc Yusuf b. Abdullah.

65 [16b-1] İbrahim b. Hüseyin’in emanetinde olan paraları 
sahiplerine teslim ettiği
Vilâyet-i Rumeli’nde nefs-i Atina mahallâtından İskalya mahallesi ahâlîsinden 
İbrahim b. Hüseyin meclis-i şer‘-i hatîrde, fi’l-asl mahalle-i mezbûre 
ahâlîsinden olup Kıyıkkapıcı demekle şehîr Osman Ağa b. Mehmed ve 
mahmiye-i İstanbul’da Arslanhâne kurbunda Kuyumcu Nikola v. Lienardo ve 
mahrûse-i Galata’da Kürkçükapısı dâhilinde sâkin Yanaki v. Mihal mahzarın-
da takrîr-i kelâm edip zikr olunan İskalya mahallesi sükkânından Arnavud 
Musli Beşe b. Abdullah bana mezbûr Kapıcı Osman Ağa’ya def ‘ için yüz otuz 
kıt‘a riyâlî kuruş ve mezbûr Kuyumcu Nikola’ya dahi def ‘ için otuz riyâlî ku-
ruş ve merkūm Yanaki’ye dahi def ‘ için elli riyâlî kuruş def ‘ ü teslîm edip ben 
dahi ahz u tesellüm eylediğimden sonra meblağ-ı mezbûru getirip merkūm 
Osman Ağa’ya meblağ-ı mezbûr yüz otuz riyâlî kuruşu ve merkūm Kuyum-
cu Nikola’ya otuz riyâlî kuruşu ve mezbûr Yanaki’ye elli riyâlî kuruşu def ‘ ü 
teslîm eylemişimdir. Hâlâ suâl olunup ikrârları tahrîr olunmak matlûbumdur 
dedikde, gıbbe’s-suâl mezbûr Osman Ağa minvâl-i muharrer üzre yüz otuz 
riyâlî kuruşa ahzını her biri bi tav‘ihî ikrâr ve i‘tirâf etmeğin, mezbûrûnun 
minvâl-i meşrûh üzre ikrârları merkūm İbrahim talebiyle ketb olunup li ecli’l-
vesîka yedine def ‘ olundu.
Hurrire fi’l-yevmi’s-sâlis min şehri Rebî‘ilâhir li sene 1059.
Şuhûdü’l-hâl: Yusuf Ağa b. ( ) dizdâr, Mehmed Ağa b. ( ) serdâr-ı atîk, Mehmed 
Ağa, Mesih Beşe b. Halil, Ali Bey gulâm-ı şâhî.

66 [16b-2] Saliha bt. Hacı Hasan’ın Dilaver b. Abdullah’ta 
alacağı olduğu
Mahmiye-i İstanbul’da Macuncu Kasım mahallesinde sâkine işbu sâhibetü’l-
kitâb Saliha Hâtun bt. el-Hâc Hasan meclis-i şer‘-i hatîr-i lâzımü’t-tevkīrde, 
mahmiye-i mezbûrede Çoban Çavuş mahallesinde Dilaver b. Abdullah nâm 
kimesne mahzarında üzerine takrîr-i da‘vâ edip mezbûr Dilaver zimme-
tinde karzdan bir def ‘a iki yüz ve bir def ‘a yüz kuruş hakkım olup husûs-ı 
mezbûru alâ re’si’l-işhâd ikrâr dahi etmişken, hâlâ taleb eylediğimde vermede 
ta‘annüd eder, suâl olunup alıverilmesin taleb eder[im] dedikde, gıbbe’s-suâl 
ve’l-inkâr müdde‘iyeden vech-i meşrûh üzre müdde‘âsını mübeyyine beyyi-
ne taleb olundukda, mahalle-i mezbûrede Bostan mahallesinden Süleyman b. 
Mehmed ve Ebî Eyyûb-i Ensârî -aleyhi’r-rahmetü’l-bârî- mahallâtından Baba 
Haydar mahallesinden Reis Mustafa b. Mehmed nâm kimesneler meclis-i 
şer‘de li ecli’ş-şehâde meclis-i şer‘a [hâzırân] edip fi’l-hakīka işbu Dilaver bi-
zim huzûrumuzda müdde‘iye-i mezbûre Saliha Hâtun’a bir def ‘a iki yüz [ve 
bir def ‘a] yüz cem‘an zimmetimde vâcibü’l-edâ ve lâzımü’l-kazâ üç yüz riyâlî 
guruşu deynim vardır deyû tav‘an ikrâr eyledi, ol vechile meblağ-ı mezbûr üç 
yüz riyâlî kuruşun işbu Dilaver üzerinde işbu müdde‘iye Saliha Hâtun’a edâsı 
vâcibdir deynimdir [deynidir], biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde, ba‘de’t-
ta‘dîl ve’t-tezkiye şehâdetleri makbûle oldukdan sonra şehâdet-i mezbûre 
mûcebince meblağ-ı mezkûr üç yüz riyâlî kuruşu müdde‘iye-i mezkûre Saliha 
Hâtun’a edâya mezbûr Dilaver üzerine hükm olunup mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Ramazan Çelebi b. Ahmed el-mülâzım, Abdülganî Çavuş b. Ab-
dülkerim, Mumcu Ali Beşe b. Mustafa, Ahmed Çelebi b. Abdülkerim, Yahya Bey 
[b.] Zekeriya, İsa Bey b. Ahmed, Ahmed Çelebi b. Abdurrahman.

67 [17a-1] Hacı Kasım b. Hacı Maksud’un alacaklı olduğu Sefer Ağa 
b. Bayram ile sulhu
Vilâyet-i Anadolu’da Niğde Sancağı’nda Develi kazâsına tâbi‘ Sindelhöyük 
nâm karye ahâlîsinden el-Hâc Kasım b. el-Hâc Maksud meclis-i şer‘-i hatîr-i 
lâzımda, sâbıkan karye-i mezbûre zâbiti olan Sefer Ağa b. Bayram tarafından 
sulh-ı âti’l-beyâna vekîl olup vekâleti bi mâ hüve nehcü’s-sübût şer‘an sâbite 
olan işbu râfi‘ül-kitâb Mustafa Bey b. Abdullah mahzarında bi’t-tav‘i’s-sâf ikrâr 
ve i‘tirâf edip bundan akdem mezbûr Sefer Ağa karye-i mezbûre zâbiti iken se-
nin oğlun Ramazan, el-Hâc Hasan nâm kimesnenin bir re’s koyununu serika 
etmiş deyû beni ahz ve habs edip nâ-hak yedimden bir re’s doru erkek tayımı 
ve bir re’s doru kısrağımı ve on sekiz re’s koyunumu ve bir kılıcımı ve bir ve-
lencemi ve huddâmı için dahi beş kıt‘a riyâlî kuruşumu ahz u kabz eylemişdi. 
Hâlâ mârrü’z-zikr tayı ve kısrağı ve koyunu ve kaliçeyi ve beş kıt‘a riyâlî kuru-
şu müvekkil-i mezbûr Sefer Ağa’dan da‘vâ ve taleb eylediğimde, ol dahi inkâr 
edip benim beyyinem olma[ma]kla beynimize muslihûn tavassut edip da‘vâ-
yı mezbûremden beni sulha vekîl olan mezbûr Mustafa Bey ile yirmi üç bu-
çuk riyâlî kuruşa meclis-i sulhda merkūm Mustafa Bey yedinden tamâmen ahz 
u kabz edip husûs-ı mezbûra müte‘allik âmme-i da‘vâdan asîl-i mezbûr Sefer 
Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, 
mukırr-ı mezbûru ikrâr-ı meşrûhunda vekîl-i mezbûr vicâhen tasdîk ve şifâhen 
tahkīk edicek, mâ hüve’l-vâki‘ bi’t-taleb ketb olundu.
Sene 1059.
Şuhûdü’l-hâl: El-Hâc Sübhan[ver]di b. el-Hâc Mehmed, Hasan b. el-Hâc Süb-
hanverdi, Sefer Beşe b. ( ) mumcu, Davud Beşe b. Abdullah er-râcil, Hasan Beşe 
cebe[ci], Mehmed b. Abdullah, Osman [b.] Abdullah ve Yahya Bey b. Zekeriya.

68 [17a-2] Ekmekçi Bahtik v. Torun’un emanet davasında Bostancı 
Bedros v. Yakob’un zimmetini ibrâ ettiği
Eğin kazâsına tâbi‘ Apçağa nâm karyeden Ekmekçi Bahtik v. Torun nâm Ermeni 
meclis-i şer‘de, karye-i mezbûreden işbu râfi‘ü’l-vesîka Bostancı Bedros v. Yakob 
nâm Ermeni muvâcehesinde tav‘an ikrâr edip mezbûr Bedros’a bundan akdem 
on beş riyâlî kuruşumu karye-i mezbûrede ehlime ve kırk riyâlî kuruşumu dahi 
işbu hâzır bi’l-meclis karye-i mezbûreden Saka Hazros v. Haçok’a olan dey-
nim için teslîm eyledim deyû cem‘an elli beş riyâlî kuruş teslîm edip yedinden 
ol dahi ba‘de’t-tesellüm on beş kuruşun ehlime ve kırk kuruşun işbu Hazros’a 
teslîm edip yedinde mezbûr Bedros’un bâkī kalmamağla, mezbûr Bedros üzeri-
ne husûs-ı mezbûra müte‘allika da‘vâ ve hakkım yokdur dedikde, gıbbe’t-tasdîk 
mezbûr Saka Hazros dahi meblağ-ı mezkûr kırk riyâlî kuruşu mezbûr Bedros 
yedinden ahzını tav‘an ikrâr edicek, mâ hüve’l-vâki‘ bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Mustafa Bey b. Hamza, İsa Bey b. Ahmed, Mustafa b. Mehmed 
es-sarrâcü’s-sultânî.









69 [17a-3] Hatice bt. Mustafa’nın İbrahim Çelebi b. Mehmed’e 
borcu olduğu
Mahmiye-i İstanbul’da Beyciler mahallesinde sâkin Hatice bt. Mustafa nâm 
semrâ hâtun meclis-i şer‘-i hatîrde, mahmiye-i mezbûrede Hatice Sultan ma-
hallesinde sâkin işbu râfi‘ü’l-vesîka a‘mâ İbrahim Çelebi b. Mehmed mahza-
rında tav‘an ikrâr ve i‘tirâf edip mezbûre İbrahim Çelebi’den on riyâlî kuruş 
iktirâz ve kabz ve mesârifine sarf edip zimmetimde deyn olduğundan gayrı 
yine mezbûr İbrahim Çelebi’den yedinde mülk ve hakkı olup envâ‘-ı elvân alt-
mış miskāli bogasi dahi târih-i kitâbdan yüz on gün tamâmına değin müeccel 
yüz kırk riyâlî kuruşa bâtten iştirâ ve tesellüm edip minvâl-i meşrûh üzre kırk 
ve semen cem‘an yüz elli riyâlî kuruş mezbûr İbrahim Çelebi’ye zimmetimde 
vâcibü’l-edâ ve lâzımü’l-kazâ deynim vardır dedikde, mukırra-i mezbûre Ha-
tice Hâtun’u ikrâr-ı meşrûhunda el-mukarru lehü’l-mezbûr vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Süleyman b. Hasan, Ahmed Çelebi b. Aslan Bey, Hacı Süleyman 
[b.] Abdullah, Mehmed Beşe b. Kasım, Solak Mustafa b. Abdullah tâbi‘-i Hacı 
Askeri Kadı? Askeri Efendi.

70 [17b-1] Mehmed Ağa b. Hasan’ın katlolunan Varvar Ali Paşa’da olan 
alacağının terekesinden ödenmesi
Husûs-ı âti’l-beyânın mahallinde istimâ‘ı lâzım gelmeğin, bi’l-iltimâs hâkim-i 
muvakki‘-i kitâb tûbâ-lehû ve hüsnü me’âb dahi mahmiye-i İstanbul’da Emin 
Nureddin mahallesinde hâlâ çavuşbaşı olan umdetü’l-emâcid ve’l-ekârim 
Abdülfettâh Ağa çavuşbaşılık için ittihâz eylediği menzile varıp akd-i meclis-i 
şer‘-i şerîf eyledikde, mahrûse-i Galata’da Emekyemez mahallesinde sâkin Meh-
med Ağa b. Hasan meclis-i ma‘kūd[da] sâbıkan eyâlet-i Rum[’a] mutasarrıf olup 
katl olunan Varvar Ali Paşa b. Behram’ın sulbî kebîr oğlu ve vârisi olup tereke-
sine vaz‘-ı yed eden Mustafa Bey nâm şâbb-ı âkil ve bâliğ ve reşîd mahzarında 
üzerine takrîr-i da‘vâ edip işbu Mustafa Bey’in babası ve mûrisi müteveffâ-yı 
mezbûr Varvar Ali Paşa Anadolu beylerbeyisi olduğu hâlde Anadolu hâssı olan 
Demirciler hâssı &lt;&lt;olan&gt;&gt; iki seneye değin altı yük cedîd râyic fi’l-vakt akçeye 
bin riyâlî kuruş def ‘ ve teslîmmezkûru dört ay zabt eylediğimde eyâlet-i Anadolu’dan mezkûr Varvar Ali Paşa 
ma‘zûl olup yeri Tekeli Mustafa Paşa’ya tevcîh olunup hâss-ı mezbûrdan ma‘zûl 
olduğumda ancak hâss-ı mezkûr mahsûlünden bin riyâlî kuruş kabz olmağla verdiğim üç bin riyâlî kuruşdan bin kuruşunu makbûzum[a] takās edip bâkī iki 
bin riyâlî kuruşuyla mezbûr Varvar Ali Paşa’ya mürâca‘at eylediğimde mezkûr 
Ali Paşa’ya dört yüz otuz yedi buçuk riyâlî kuruş mukābelesinde olan beş yüz 
esedî kuruş üzerine sulh olup mâ‘adâ da‘vâsında mezkûr Varvar Ali Paşa’nın 
zimmetini ibrâ ve iskāt eylemişdim. Lâkin bedel-i sulh olan meblağ-ı mezkûr 
bâkī-i mezkûru mukırr oldukda beynimize muslihûn tavassut edip ve zikr olu-
nan iki bin riyâlî kuruş da‘vâsından merkūm Ali Paşa’yı beş yüz esedî kuru-
şu ben kabz eylemeyip, mezkûr Varvar Ali Paşa vefât etmekle üzerinde hakkım 
kalmışdır, suâl olunup terekesinden alıverilmesin taleb ederim dedikde, gıbbe’s-
suâl mezkûr Mustafa Bey husûs-ı mezkûru inkâr edicek, müdde‘î-i mezbûr 
Mehmed Ağa’dan da‘vâ-yı meşrûhasını mübeyyine beyyine taleb olunduk-
da, udûl-i ahrâr-ı ricâl-i müslimînden olup mahmiye-i İstanbul’da Mahmud-
paşa mahallesinde Malkoç Ağa b. Osman ve Osman Çavuş b. Ahmed nâm ki-
mesneler meclis-i ma‘kūda li ecli’ş-şehâde hâzırân olup gıbbe’l-istişhâd her biri 
şehâdet edip fi’l-hakīka işbu Mustafa Bey’in babası ve mûrisi Varvar Ali Paşa 
Anadolu Eyâleti’ne mutasarrıf oldukda Anadolu hâssı olan Demirci hâssı işbu 
müdde‘î Mehmed Ağa’ya iki seneye değin altı yük cedîd râyic fi’l-vakt akçeye 
deruhde ve tefvîz edip işbu Mehmed Ağa dahi tefevvüz ve ta‘ahhüd edip vech-i 
mübeyyendahi ahz u kabz eyledikden sonra işbu Mehmed Ağa hâss-ı mezkûru ancak dört 
ay zabt edip Anadolu Eyâleti Tekeli Mustafa Paşa’ya tevcîh olundukda, hâss-ı 
mezkûrdan işbu Mehmed Ağa dahi ma‘zûl oldukda hâss-ı mezkûr mahsûlünden 
ancak bin riyâlî kuruş kabz eyledim deyû evvel bin kuruşu peşîn verdiği üç bin 
riyâlî kuruşun bin kuruşunu takās edip bâkī iki bin riyâlî kuruşu mezkûr Varvar 
Ali Paşa’ya mürâca‘at eylediğimde mezkûr Varvar Ali Paşa dahi bâkī-i mezkûru 
mukırr oldukdan sonra beynlerine muslihûn tavassut edip zikr olunan iki bin 
riyâlî kuruş da‘vâsından işbu Mehmed Ağa [ile] mezkûr Varvar Ali Paşa dört 
yüz otuz yedi buçuk riyâlî kuruş mukābelesinde olan beş yüz esedî kuruş üzeri-
ne bizim huzûrumuzda sulh olup mâ‘adâ da‘vâsından mezkûr Ali Paşa’nın zim-
metini ibrâ-i âm eyledi. Mezbûr Varvar Ali Paşa vefât edip bedel-i sulh-ı mezkûr 
beş yüz esedî kuruş mezbûr Varvar Ali Paşa üzerinde işbu müdde‘î Mehmed 
Ağa’nın hakkı kalmağla, terekesinden edâsı vâcibdir, biz bu husûsa şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde gıb-
be ri‘âyeti şerâyiti’l-[kabûl] şehâdetleri makbûle oldukdan sonra mezkûr Meh-
med Ağa bedel-i sulh olan meblağ-ı mezkûr Varvar Ali Paşa’dan hayâtında kül-
len ve ba‘zan asâleten ve bi’l-vekâle ahz eylemediğine veya âhara havâle eyleme-
diğine veya turuk-ı şer‘iyyeden merkūma bir tarîk ile müteveffâ-yı mezkûrun 
zimmetini ibrâ eylemediğine yemîn [teklîf] olundukda, ol dahi hasbe’l-mes’ûl yemîn billâhi’l-azîm etmeğin, şehâdet-i merkūme mûcebince meblağ-ı mezbûr 
beş yüz esedî kuruşun müdde‘î-i mezkûr Mehmed Ağa’ya tereke-i müteveffâ-yı 
mezbûrdan edâya hükm-i şer‘î ile hükm olunup mâ hüve’l-vâki‘ bi’t-taleb [ketb 
olundu.]
Fi’l-yevmi’t-tâsi‘ ve’l-ışrîn min Rebî‘ilevvel li sene tis‘a ve hamsîn ve elf.
Şuhûdü’l-hâl: Abdülganî Efendi b. Ömer, İsmail Efendi b. İbrahim, Cafer Çavuş, 
Halid Ağa b. Mustafa.

71 [18a-1] Mehmed Ağa b. Cafer’in ölen Gedik Paşa Vakfı 
mütevellisine verdiği atının iadesi
Mahmiye-i İstanbul’da Gedik Paşa hamamcısı olan işbu râfi‘ül-kitâb Mehmed 
Ağa b. Cafer meclis-i şer‘-i hatîrde, zikr olunan Gedik Paşa Vakfı’na berât-ı 
pâdişâhî ile mütevellî olup bundan akdem medîne-i hazret-i Ebî Eyyûb-i Ensârî 
mahallâtından Câmi‘-i Kebîr mahallesinde sâkin iken vefât eden Ahmed Ağa b. 
Mustafa’nın sulbî sagīr oğlu Mehmed Çelebi’nin kıbel-i şer‘-i enverden mansûb 
vasîsi olan Şaban Hoca b. Kenan muvâcehesinde üzerine takrîr-i da‘vâ edip 
müteveffâ-yı mezbûr Ahmed Ağa’ya hâl-i hayât ve nefâz-ı tasarrufâtında silk-i 
mülk ve yedimde hakkım olan işbu hâzır bi’l-meclis bir re’s kula aygır atımı i‘âre 
ve teslîm edip ol dahi isti‘âre ve tesellüm edip yedinde iken vefât etmişdir. Hâlâ 
işbu ata işbu vasî Şaban Hoca nâ-hak vaz‘-ı yed eder ve bana teslîmden imtinâ‘ 
eder, suâl olunup üzerinden kasr-ı yed edip ve bana teslîm olunmasın taleb ede-
rim dedikde, gıbbe’s-suâl vasiyy-i merkūm mârrü’z-zikr atın minvâl-i muharrer 
üzre müdde‘î-i mezbûrun mülkü olduğunu inkâr edicek, müdde‘î-i mezbûrdan 
da‘vâ-yı meşrûhasını mübeyyine beyyine taleb olundukda, udûl-i ahrâr-ı 
müslimînden olup Davud Paşa-yı Atîk mahallesinden Mustafa Bey b. Abdul-
lah ve Firuz Ağa mahallesinden Hasan Bey b. Abdullah ve Gedikpaşa Câmi‘-i 
Şerîfi kayyumu Abdülgaffâr Halîfe b. Fethullah nâm kimesneler li ecli’ş-şehâde 
meclis-i şer‘a hâzırûn olup gıbbe’l-istişhâd, her biri şehâdet edip işbu kula aygır at 
işbu müdde‘î Mehmed Bey’in mülkü ve hakkıdır, Gedik Paşa [Vakfı] mütevellîsi 
olup medîne-i hazret-i Ebî Eyyûb-i Ensârî’de Câmi‘-i Kebîr mahallesinde sâkin 
iken vefât eden Ahmed Ağa’ya i‘âre edip ol dahi isti‘âre ve tesellüm edip fevt ol-
makla, işbu vasî işbu ata nâ-hak vaz‘-ı yed eder kasr-ı yed edip işbu müdde‘î 
Mehmed Ağa’ya teslîmi vâcibdir, biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde, gıbbe ri‘âyeti 
şerâyiti’l-kabûl şehâdetleri makbûle oldukdan sonra müdde‘î-i mezbûr Meh-
med Bey’e zikr olunan atı âhara bey‘ veya hibe eylemediğine ve yâhud turuk-ı 
şer‘iyyeden bir tarîk ile mülkünden ihrâc eylemediğine yemîn teklîf olunduk-
da, ol dahi hasbe’l-mes’ûl yemîn billâhi’l-aliyyi’l-azîm edicek, şehâdet-i mezbûre 
mûcebince mârrü’z-zikr atın müdde‘î-i mezbûrun mülkü idiğine ve vasiyy-i 
merkūmu kasr-ı yedine ve müdde‘î-i mezbûra teslîmine vasiyy-i mezbûr mah-
zarında müteveffâ-yı mezbûr üzerine hükm olunup mâ vaka‘a bi’t-taleb ketb 
olundu.
Hurrire fî gurreti şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Sunullah Efendi b. Ebîbekir, Mehmed Çelebi b. Mehmed Ağa, Se-
fer b. Muharrem, Yahya Bey b. Zekeriya.

72 [18a-2] Hasan’ın küçük kızları İsmihan ve Ümmühâni’nin Ayna 
bt. Dimo’dan alacaklı olduğu
Mahmiye-i İstanbul’da ( ) mahallesinde sâkin iken vefât [eden] Hasan’ın sulbiye 
sagīre kızları İsmihân [ve] Ümmühâni’nin vâlideleri ve kıbel-i şer‘-i enverden 
mansûbe vasîleri olan işbu râfi‘atü’l-kitâb Meryem Hâtun bt. Abdullah meclis-i 
şer‘-i hatîr-i lâzımü’t-tevkīrde, mahmiye-i mezbûrede Samadya kurbunda Zey-
tun mahallesi sâkinelerinden Ayna bt. Dimo nâm zimmîye muvâcehesinde üze-
rine takrîr-i da‘vâ edip bundan akdem mezkûre Ayna’ya sagīretân-ı merkūmetân 
mallarından cihet-i karz-ı şer‘îden üç bin yedi yüz akçe vesâyetim hasebiyle 
ikrâz ve teslîm edip ol dahi minvâl-i muharrer üzre iktirâz ve ahz u kabz eyle-
mişdir. Hâlâ taleb ederim dediğimde edâda ta‘annüd eder hâlâ suâl olunup bi 
hükmi’l-vesâye alıverilmesin taleb eder[im] dedikde, gıbbe’s-suâl mezkûre Ayna 
dahi cevâbında, fi’l-vâki‘ sagīretân-ı mezkûretân İsmihân ve Ümmühâni’nin 
vasîleri ve vâlideleri mezbûre Meryem Hâtun yedinden mâl-ı sagīretândan 
üç [bin] yedi yüz akçe istikrâz ve kabz ve mesârifime sarfla meblağ-ı mezbûr 
sagīretâna zimmetimde lâzımü’l-edâ deynimdir deyû bi tav‘ihâ ikrâr ve i‘tirâf 
etmeğin, ikrâr[ı] mûcebince meblağ-ı mezbûrun vasiyy-i mezbûreye edâsına 
merkūm Ayna üzerine hükm olunup mâ vaka‘a bi’t-taleb ketb olundu.
Fi’l-yevmi’t-tâsi‘ mine’ş-şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Fahrü’l-cüyûş Mustafa Çavuş b. Ahmed el-mübâşir, Mustafa Ça-
vuş b. Mehmed, Mustafa Çelebi b. Abdülhalim, Mehmed Bey b. ( ) el-mübâşir.

73 [18b-1] Abdülbâki b. Kemaleddin’in tasarrufundaki vakıf dükkânı 
Mehmed Beşe b. İvaz’a bıraktığı
Vilâyet-i Anadolu’da vâki‘ Günyüzü kazâsına tâbi‘ Gecek nâm karye ahâlîsinden 
Abdülbâkī b. Kemaleddin nâm kimesne meclis-i şer‘-i hatîr-i lâzımü’t-tevkīrde, 
ketenci tâifesinden işbu sâhibü’l-kitâb Mehmed Beşe b. İvaz mahzarında 
tav‘an ikrâr ve i‘tirâf edip Dârü’l-hilâfeti’l-aliyye mahmiye-i Kostantıniyye’de 
Saraçhâne kurbunda Hüsam Bey mahallesinde vâki‘ üç tarafı yine vakf-ı 
mezbûra ve bir tarafı tarîk-i âm ile mahdûd bir bâb ketenci dükkânı merhûm 
el-Hâc İlyas Vakfı’ndan olup icâre-i mu‘accele-i ma‘lûme ve beher mâh on beş 
akçe ücret-i müeccele ile babam mezbûrun ile’l-vefât tasarrufunda olup ba‘de 
vefâtihî mârrü’z-zikr dükkân intikāl-i âdî ile bana isâbet ve intikāl eylediğin-
den sonra hâlâ ben dahi sâlifü’z-zikr cemî‘ dükkânı kâffe-i hukūkuyla mezbûr 
Mehmed Beşe’ye iki bin fıddî râyic fi’l-vakt akçe mukābelesinde vakf-ı mezbûr 
mütevellîsi ma‘rifetiyle ferâğ ve tefvîz ve teslîm edip ol dahi vech-i muhar-
rer üzre tefevvüz ve tesellüm ve kabûl ettikden sonra mukābele-i ferâğ olan 
meblağ-ı mezbûr iki bin akçeyi mezbûr Mehmed Beşe yedinden tamâmen ahz 
u kabz eyledim. Ba‘de’l-yevm zikr olunan dükkân-ı mezbûr Mehmed Beşe’nin 
hakk-ı müfevvezidir dedikde, mukırr-ı mezbûrun vech-i meşrûh üzre cârî ve 
sâdır olan ikrârını el-mukarru lehü’l-mezbûr vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min şehri Rebî‘ilâhir li sene 1059.
Şuhûdü’l-hâl: El-Hâc İvaz b. Hacı, Hasan b. İbrahim, Ali Baba b. Yusuf, Musta-
fa b. Abdullah.

74 [18b-2] Ali Beşe b. Abdullah’ın 30. Yeniçeri Cemaati Vakfı’na olan 
borcunun muhallefâtından ödenmesi
Mahmiye-i İstanbul’da zümre-i râcilinden otuzuncu cemâ‘ate mahsûs olan oda-
nın mühimmâtı için mevkūfe olan nükūda bi’l-fi‘l mütevellî olan Mehmed Oda-
başı b. Mahmud meclis-i şer‘-i hatîrde, mahmiye-i İstanbul’da bi’l-fi‘l yeniçeri 
beytülmâlı emîni olup bundan akdem vefât eden cemâ‘at-i mezbûreden Bodur 
Ali Beşe b. Abdullah nâm râcilin muhallefâtına vâzı‘u’l-yed olduğu şer‘an sâbit 
olan İlyas Ağa b. Sinan tarafından husûmet-i âti’l-beyâna vekîl olup vekâleti bi 
mâ hüve nehcü’s-sübût şer‘an sâbite olan Mehmed Beşe b. Mustafa mahzarında 
üzerine takrîr-i da‘vâ edip mezbûr Bodur Ali Beşe zimmetinde vakf-ı mezbûr 
malından cihet-i karz-ı şer‘îden yüz kıt‘a riyâlî kuruş olup minvâl-i muhar-
rer üzre vakf-ı mezbûra yüz riyâlî kuruş deyni olduğunu hâl-i hayât ve nefâz-ı 
tasarrufâtında alâ re’si’l-işhâd ikrâr dahi eyledikden sonra meblağ-ı mezbûru 
kable’l-îfâ vefât edip zimmetinde kalmağla, terekesinden cânib-i vakfa edâsı 
vâcibdir hâlâ suâl olunup tevliyetim hasebiyle meblağ-ı mezbûrun tereke-i 
vâfiyyesinden alıverilmesin taleb ederim dedikde, gıbbe’s-suâl merkūm Mehmed 
Beşe müvekkili merkūm İlyas Ağa’nın müteveffâ-yı mezbûrun muhallefâtına 
vaz‘-ı yed eylediğini ikrâr edip lâkin deyn-i mezbûru inkâr edicek, mütevellî-i 
mezbûrdan da‘vâsını mübeyyine beyyine taleb olundukda udûl-i ahrâr-ı 
müslimînden Serrâc Mehmed Beşe b. Mahmud ve Mahmud Beşe b. Mustafa ve 
Mustafa Beşe b. Oruc nâm kimesneler li ecli’ş-şehâde meclis-i şer‘a hâzırûn olup 
gıbbe’l-istişhâd şehâdet edip fi’l-hakīka zümre-i râcilinin otuzuncu cemâ‘ate 
mahsûs olan odadan olup bundan [19a] akdem vefât eden Bodur Ali Beşe b. Ab-
dullah nâm râcil hâl-i hayât ve nefâz-ı tasarrufâtında bizim huzûrumuzda zik-
rolunan oda mühimmâtı için mevkūfe olan nükūddan zimmetimde edâsı vâcib 
yüz riyâlî kuruş karz deynim vardır deyû ikrâr ve tav‘an i‘tirâf eyledi. Meblağ-ı 
mezbûr yüz riyâlî kuruşu kable’l-îfâ mezbûr Bodur Ali Beşe vefât edip meblağ-ı 
mezbûr yüz riyâlî kuruş mezbûr Ali Beşe’nin üzerinde vakf-ı mezbûrun hakkı 
kalmağla terekesinden edâsı vâcibdir, biz bu husûsa şâhidleriz şehâdet dahi ede-
riz deyû her biri münkir-i mezbûr muvâcehesinde edâ-i şehâdet-i şer‘iyye ey-
lediklerinde, gıbbe ri‘âyeti şerâyiti’l-kabûl şehâdetleri makbûle oldukdan sonra 
mütevellî-i mezbûra yemîn teveccüh etmemekle, şehâdet-i mezbûre mûcebince 
meblağ-ı mezbûr yüz riyâlî kuruşun mütevellî-i mezbûra vakıf için tereke-i 
müteveffâ-yı mezbûrdan edâya hükm olunup mâ vaka‘a bi’t-taleb ketb olundu.
Hurrire fi’l-yevmi’s-sâlis min şehri Rebî‘ilâhir li sene 1059.
Şuhûdü’l-hâl: Hüseyin b. Hüseyin, Bayram b. Abdullah, Yahya Bey b. Zekeriya, 
el-Hâc Ahmed b. Mehmed.

75 [19a-1] Portarya köyü ahalisinin alacak hususunda Galos Muhafızı 
Hacı İbrahim Paşa b. Abdullah ile sulh oldukları
Vilâyet-i Rumeli’nde medîne-i Yenişehir’de Galos nâhiyesine tâbi‘ Portarya nâm 
karyeden Papa Panayot v. Panayot ve Nikola v. Dimo nâm zimmîler kendi taraf-
larından asâleten ve karye-i mezbûre ahâlîsinden Yorgo v. Pavlo ve Dimo v. And-
riye ve İstamo v. Foto ve İstamo v. Polankü ve Yani v. Mavros ve Aleksi v. Yorgo ve 
Papa Yani v. Nikola ve Apostol v. Kirihi? ve Nikola v. Kolo ve sâir ahâlî-i karye-i 
mezbûre taraflarından husûs-ı âti’l-beyânı da‘vâ ve taleb ve ahz u kabza ve lâzım 
gelirse sulh ve ibrâya taraflarından vekîller olup vekâletleri hüccet-i şer‘iyye ile 
sâbite oldukdan sonra vekâleten meclis-i şer‘-i hatîr-i lâzımü’t-tevkīrde sâbıkan 
Galos muhafazasında olan düstûr-ı mükerrem müşîr-i müfahham el-Hâc İbra-
him Paşa b. Abdullah tarafından kezâlik ikrâr-ı âti’l-beyânı tasdîka vekîl olup bi 
mâ hüve nehcü’s-sübût şer‘an vekâleti sâbite olan Mısrî Mehmed Çavuş b. Ab-
dülkerim mahzarında her biri tav‘an bi’l-asâle ve’l-vekâle ikrâr ve i‘tirâf edip 
müvekkil-i mûmâ-ileyh bundan akdem Galos muhafazasında iken bizi ahz ve 
habs edip bizden karyemiz ahâlîsi müvekkilimizden nâ-hak dört yüz on kıt‘a 
riyâlî kuruşumuzu ahz u kabz eylemişdi. Hâlâ müvekkil-i mûmâ-ileyh el-Hâc 
İbrahim Paşa’ya zafer bulmağla meblağ-ı mezbûru asâleten [ve] vekâletimiz 
hasebiyle taleb ve da‘vâ eylediğimizde, ol dahi bi’l-külliye inkâr edip bizim 
dahi beyyinemiz olmamağla, müvekkil-i mûmâ-ileyhe yemîn sadedinde iken 
beynimize muslihûn tavassut edip meblağ-ı mezbûr da‘vâsından bizi asâleten 
ve vekâleten müvekkil-i müşârun-ileyh ile kırk kıt‘a riyâlî kuruş üzerine an-
inkâr sulh eylediklerinde, biz dahi sulh-ı mezbûru kabûl ve bedel-i sulh olan 
meblağ-ı mezbûr kırk kıt‘a riyâlî kuruşu meclis-i sulhda müvekkil-i mûmâ-
ileyh yedinden asâleten ve vekâleten ahz u kabz edip da‘vâ-yı mezbûremizden 
berî olup husûs-ı merkūma müte‘allika âmme-i da‘vâdan müvekkil-i müşârun-
ileyhin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim. Min ba‘d 
husûs-ı mezbûra müte‘allik müvekkil-i mûmâ-ileyh üzerine bi vechin mine’l-
vücûh ve sebebin mine’l-esbâb da‘vâ ve nizâ‘ ve hakkımız kalmadı dedikle-
rinde, mukırrân-ı mezbûrânın asâleten ve vekâleten cârî ve sâdır olan ikrâr-ı 
meşrûhlarını vekîl-i mezbûr Mehmed Çavuş vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mehmed Çavuş b. Cevheri, Ebîbekir Ağa b. Mustafa, Abdülkādir 
Ağa b. ( ), Mehmed Ağa b. Ali, Yahya Bey b. Zekeriya.

76 [19b-1] Mustafa Çelebi b. Hasan’ın mülk menzilini üvey annesi 
Fâtıma bt. Mehmed’e sattığı
Mahmiye-i İstanbul’da Hoca Gıyaseddin mahallesinde sâkin Mustafa Çele-
bi b. Hasan Efendi meclis-i şer‘-i hatîr-i lâzımü’t-tevkīrde, üvey vâlidesi Fâtıma 
Hâtun bt. Mehmed tarafından husûs-ı âti’l-beyâna vekîl olup vekâleti bi mâ hüve 
nehcü’s-sübût şer‘an sâbit olan Hüseyin Çelebi b. Hasan Efendi mahzarında tav‘an 
ikrâr ve i‘tirâf edip vefât eden babam mezbûr Hasan Efendi’den bana irs-i şer‘î 
ile intikāl edip zikr-i âtî akdin sudûruna değin yedimde ve taht-ı tasarrufum-
da muntazam mülk ve hakkım olup mahalle-i mezbûrede vâki‘ bir tarafı mezbûr 
Hüseyin Çelebi mülküne ve bir tarafı Mehmed Efendi b. (  ) mülküne ve bir ta-
rafı İsmihân Hâtun bt. (  ) mülküne ve bir tarafı ba‘zan yine mezbûre İsmihân 
Hâtun mülküne ve ba‘zan tarîk-i hâssa müntehî fevkānî ve tahtânî iki bâb oda-
ları ve kenîfi ve havluyu müştemil cemî‘ menzilimi, kâffe-i hukūk ve merâfıkı ile 
mezbûre Fâtıma Hâtun’a yirmi bin fıddî râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm eyledim. Mezbûre Fâtıma 
Hâtun dahi nefsi için iştirâ ve tesellüm edip semeni olan meblağ-ı mezbûr yirmi 
bin akçeyi teslîme vekîl olan mezbûr Hüseyin Çelebi bana def ‘ ü teslîm edip ben 
dahi tamâmen ahz u kabz eyledim. Min ba‘d cemî‘ menzil-i mezkûr müşteriye-i 
mezbûrenin mülk-i müşterâsı ve hakk-ı sırfıdır dedikde, mukırr-ı mezbûr Musta-
fa Çelebi’yi ikrâr-ı meşrûhunda vekîl-i mezbûr Hüseyin Çelebi vicâhen tasdîk ve 
şifâhen tahkīk edicek, mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Abdülvehhâb Efendi b. Abdülkerim el-imâm, Hüseyin Çavuş, Ah-
med Halîfe b. ( ) el-müezzin, Hüseyin Halîfe b. Hüseyin el-kayyum.

77 [19b-2] Vefat eden Mustafa Efendi b. İlyas’ın Bosnalı câriyesi 
Fâtıma’nın hür olduğu
Sâbıkan Silistre beylerbeyisi olan düstûr-ı mükerrem müşîr-i müfahham İbra-
him Paşa’nın dîvân efendisi ve bostancı oturağı olup mahmiye-i İstanbul’da 
Nevbethâne mahallesinde sâkin iken vefât eden Mustafa Efendi b. İlyas’ın li ebe-
veyn karındaşları ve vârisleri Zülfikār ve Abdurrahman ibney İlyas nâm kimes-
neler meclis-i şer‘-i hatîr-i lâzımü’t-tevkīrde, işbu râfi‘atü’l-kitâb açık kaşlı gök elâ 
gözlü kırmızı benizli orta boylu Fâtıma nâm câriye muvâcehesinde bi tav‘ihimâ 
ikrâr ve takrîr-i kelâm edip mûrisimiz mezbûr Mustafa Efendi’nin yedinde ve ter-
biyesinde olan mezbûre Fâtıma vilâyet-i Bosna’da Travnik nâm kasabada sâkin 
Yuvan nâm zimmî ve Matka nâm zimmîyeden mütevellîde olup hürretü’l-asldır, 
bi vechin mine’l-vücûh ve sebebin mine’l-esbâb üzerine da‘vâ ve nizâ‘ımız yokdur 
dediklerinde, mukırrân-ı mezbûrân Zülfikār ve Abdurrahman’ı minvâl-i meşrûh 
üzre cârî ve sâdır olan ikrârında el-mukarru lehâ’l-mezbûre Fâtıma bi’l-muvâcehe 
tasdîk ve bi’l-müşâfehe tahkīk etmeğin, mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene 1059.
Şuhûdü’l-hâl: Ali Çavuş b. Hasan, Mahmud b. Abdullah, İbrahim b. Mehmed, 
Hüseyin Çelebi b. Mustafa.

78 [20a-1] Hacı Sübhanverdi b. Hacı Mehmed’in alacaklı olduğu Sefer 
Bey b. Bayram ile sulhu
Vilâyet-i Anadolu’da Niğde Sancağı’nda Develi kazâsına tâbi‘ Sindelhöyük nâm 
karye ahâlîsinden el-Hâc Sübhanverdi b. el-Hâc Mehmed meclis-i şer‘-i hatîr-i 
lâzımü’t-tevkīrde, sâbıkan karye-i mezbûre zâbiti olan Sefer Bey b. Bayram ta-
rafından sulh-ı âti’l-beyâna vekîl olup vekâleti bi mâ hüve nehcü’s-sübût şer‘an 
sâbite olan Mustafa Bey b. Abdullah mahzarında tav‘an ikrâr ve i‘tirâf edip bun-
dan akdem mezbûr Sefer Bey karyemizde zâbit iken benim için koyun serika 
etmişsin deyû beni ahz ve habs edip nâ-hak yedimden bir re’s âl iğdiş bârgirimi 
ve bir re’s kır aygır atımı ve iki kaliçemi ve beş riyâlî kuruşumu ahz u kabz ey-
lemişdi. Hâlâ mârrü’z-zikr iğdiş bârgir ve kır aygır at ve kaliçe ve beş riyâlî ku-
ruş mezbûr Sefer Bey üzerine da‘vâ eylediğimde, ol dahi inkâr edip benim bey-
yinem olmamağla beynimize muslihûn tavassut edip zikr olunan iğdiş bârgir 
ve kır atımı ve kaliçe ve beş riyâlî kuruş da‘vâsından beni sulha vekîl olan 
Mustafa Bey ile yirmi kıt‘a riyâlî kuruş üzerine meclis-i akde müşârun-ileyh 
kaliçe üzerine an-inkâr sulh eylediklerinde, ben dahi sulh-ı mezbûru kabûl edip 
bedel-i sulh olan meblağ-ı mezbûr yirmi riyâlî kuruşu ve mârrü’z-zikr kaliçeyi 
merkūm Mustafa Bey yedinden meclis-i akde bi’t-tamâm ve’l-kemâl ahz u kabz 
edip husûs-ı mezbûra müte‘allika âmme-i da‘vâdan asîl-i mezbûrun zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim. Min ba‘d husûs-ı mezbûra 
müte‘allika asîl-i mezbûr üzerine bi vechin mine’l-vücûh ve sebebin mine’l-
esbâb da‘vâ ve nizâ‘ım kalmadı dedikde, mukırr-ı mezbûrun vech-i minvâl üzre 
cârî ve sâdır olan ikrârını el-mukarru lehü’l-merkūm vicâhen tasdîk ve şifâhen 
tahkīk edicek, mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Hasan Beşe b. Ahmed, Sefer Beşe b. ( ) er-râcil, Mustafa b. Abdul-
lah, Osman b. Abdullah.

79 [20a-2] Yorgi v. Vartalmo’nun alacaklı olduğu Vasil Reis v. Akas ve 
Aleksandri v. Lefter’in zimmetlerini ibrâ ettiği
Rodos ahâlîsinden Yorgi v. Vartalmo nâm zimmî meclis-i şer‘-i hatîr-i lâzımü’t-
tevkīrde, vilâyet-i Anadolu’da Sürmene Kasaba[sı] ahâlîsinden Vasil Reis v. Akas 
ve Aleksandra v. Lefter nâm zimmîler mahzarlarında bi’t-tav‘ ikrâr ve i‘tirâf edip 
merkūmân Vasil Reis ve Aleksandra zimmetlerinde karz-ı şer‘îden yüz yirmi 
kıt‘a riyâlî kuruş hakkım olup hâlâ meblağ-ı mezbûrdan altmış riyâlî kuruşu 
merkūmân yedlerinden ahz u kabz edip meblağ-ı bâkī altmış kıt‘a riyâlî ku-
ruş da‘vâsından berî olup merkūmân Vasil Reis ve Aleksandra’nın zimmetle-
rini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm ile iskāt 
eyledim. Min ba‘d meblağ-ı bâkī-i mezbûr altmış kıt‘a riyâlî kuruşa müte‘allik 
merkūmân Vasil Reis ve Aleksandra üzerlerine bi vechin mine’l-vücûh ve sebe-
bin mine’l-esbâb da‘vâ ve nizâ‘ ve hakkım yokdur dedikde, mukırr-ı mezbûru 
ikrâr-ı meşrûhunda el-mukarru lehü’l-merkūmân vicâhen tasdîk ve şifâhen 
tahkīk edicek, mâ vaka‘a bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Hüseyin Çavuş b. Ferhad el-mübâşir, Ali Çavuş b. Mehmed, Mus-
tafa Çavuş b. Mehmed, Ahmed Çelebi b. Abdurrahman.

80 [20b-1] Mustafa Bey b. Taşkun’un alacaklı olduğu Anadolu 
Beylerbeyi Hacı İbrahim Paşa b. Abdullah ile sulhu
Gedüs kazâsına tâbi‘ Pazar nâm karyeden Mustafa Bey b. Taşkun meclis-i 
şer‘-i şerîfde, sâbıkan Anadolu Eyâleti’ne mutasarrıf olan düstûr-ı mükerrem 
müşîr-i müfahham el-Hâc İbrahim Paşa b. Abdullah tarafından sulh-ı âti’l-
beyâna vekîl olup vekâleti bi mâ hüve nehcü’s-sübût şer‘an sâbite olan Mı-
sırlı Mehmed Çavuş b. Abdülkerim mahzarında tav‘an ikrâr ve i‘tirâf edip 
müvekkil-i mûmâ-ileyh eyâlet-i mezbûreye mutasarrıf iken, sen kan etmiş-
sin deyû benden iki yüz otuz riyâlî kuruşumu nâ-hak ahz u kabz edip hâlâ 
zafer bulduğumda meblağ-ı mezbûr iki yüz otuz riyâlî kuruşu müvekki-
li mûmâ-ileyh el-Hâc İbrahim Paşa’dan da‘vâ ve taleb eylediğimde, ol dahi 
bi’l-külliye inkâr edip adem-i beyyinem ile yemîn sadedinde iken beynimi-
ze muslihûn tavassut edip meblağ-ı mezkûr iki yüz otuz riyâlî kuruş hakkım 
da‘vâsından beni sulha vekîl olan mezbûr Mısırlı Mehmed Çavuş ile an-inkâr 
yirmi beş riyâlî kuruş üzerine inşâ-i akd-i sulh eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûr yirmi beş riyâlî kuruş 
vekîl-i mezbûr Mısırlı Mehmed Çavuş yedinde tamâmen ahz u kabz eyle-
yip min ba‘d meblağ-ı müdde‘â iki yüz otuz riyâlî kuruş da‘vâsından mûmâ-
ileyh el-Hâc İbrahim Paşa’nın ve kethüdâsı Ebûbekir Ağa b. Mustafa’nın ve 
etbâ‘ından Ali Ağa b. Abdullah’ın zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim. Min ba‘d müvekkili mûmâ-ileyh el-Hâc İbrahim Paşa 
ve etbâ‘ı mezbûrûn üzerinde meblağ-ı müdde‘â iki yüz otuz riyâlî kuruşa 
müte‘allika bi vechin mine’l-vücûh ve sebebin mine’l-esbâb da‘vâ ve nizâ‘ım 
ve alâka ve hakkım kalmadı dedikde, vekîl-i mezbûr Mısırlı Mehmed Ça-
vuş bi’l-muvâcehe tasdîk ve bi’l-müşâfehe tahkīk edicek, mâ hüve’l-vâki‘ bi’t-
taleb ketb ü imlâ olundu.
Fi’l-yevmi’r-râbi‘ [min] şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Hamza Beşe b. Ahmed, Mehmed Beşe b. Mustafa, Mustafa Çavuş 
b. Hasan, el-Hâc Hüseyin b. Hasan.

81 [20b-2] Papa Polo v. Milo, Baroş v. Evren ve Yani v. İstamo’nun 
Bayram Çavuş b. Mustafa’ya borçları olduğu
Vilâyet-i Rumeli’nde Dimetoka kazâsına tâbi‘ Küçük nâm karyeden Papa Polo 
v. Milo ve Baroş v. Evren ve Yani v. İstamo nâm zimmîler meclis-i şer‘-i hatîr-i 
lâzımü’t-tevkīrde, işbu râfi‘ül-kitâb Bayram Çavuş b. Mustafa mahzarında her 
biri bi’t-tav‘i’s-sâf ikrâr ve i‘tirâf edip mezbûr Bayram Çavuş yedinden karyemi-
zin ba‘zı mesâlihi için ma‘an yirmi altı bin fıddî râyic fi’l-vakt akçe istikrâz ve 
ahz u kaz edip ve mesâlih-i karye-i mezbûreye sarfla meblağ-ı mezbûr merkūm 
Bayram Çavuş’a zimmetimizde lâzımü’l-edâ deynimiz olduğundan gayrı 
mezbûr Bayram Çavuş yedinden müşterâ ve makbûz semeni târih-i kitâbdan 
dört ay tamâmına değin müeccel olmak üzre dört zirâ‘ yeşil karkaşone? çuka 
semeninden dahi sekiz yüz cedîd akçe merkūm Bayram Çavuş’a zimmetimizde 
lâzımü’l-edâ ve vâcibü’l-kazâ deynimiz olduğundan sonra meblağ-ı mezbûrdan 
her birimiz âharın zimmetine lâzım gelen meblağa ehad-ı tarafeynin emriyle 
kefâlet-i sahîha-i şer‘iyye ile kefîl olduk dediklerinde, mukırrûn-ı mezbûrûnu 
ikrâr-ı meşrûhlarında el-mukarru lehü’l-mezbûr vicâhen tasdîk ve şifâhen 
tahkīk eyledikden sonra meblağ-ı mezbûrun mecmû‘una mahmiye-i İstanbul’da 
Sultan Selim kurbunda Hoca Yunus mahallesinde sâkin Osman Çavuş b. Abdul-
lah dahi tarafeynden emr ve kabûlü hâviye kefâlet-i sahîha-i şer‘iyye ile kefîl ol-
mağın, mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Hüseyin Çavuş b. Mehmed, Mustafa Çelebi b. Receb Efendi, Ah-
med Efendi b. Abdullah, Ahmed Çelebi b. Abdurrahman.

82 [21a-1] Râbia bt. Mehmed ile Abdülkerim b. Hacı Ali’nin boşandığı
Husûs-ı âti’l-beyânı mahallinde tahrîr için bi’l-iltimâs cânib-i şer‘-i enverden 
irsâl olunan Mevlânâ Sunullah Efendi b. Ebûbekir mahmiye-i İstanbul’da Oruc 
Gāzi mahallesinde vâki‘ Abdülkerim Efendi b. el-Hâc Ali’nin icâre ile sâkin 
olduğu menzile varıp huzûr-ı müslimînde akd-i meclis eyledikde, menzil-i 
mezbûrda sâkine Râbia Hâtun bt. Mehmed Efendi meclis-i merkūmda zev-
ci işbu râfi‘ül-kitâb mezbûr Abdülkerim Efendi mahzarında tav‘an ikrâr ve 
takrîr-i kelâm edip mezbûr Abdülkerim Efendi’nin zevce-i menkûhası iken 
beynimizde şikāk ve bir birimizden nizâ‘ ve a‘râz vâki‘ olmakla, mezbûr Ab-
dülkerim Efendi’nin zimmetinde nikâhım ma‘kūd yirmi bin cedîd râyic fi’l-
vakt akçe mehr-i müeccelimin dokuz bin altı yüz akçesi mukābelesinde işbu 
uzun boylu açık kaşlı ayakları eğri esvedü’l-levn zenciyyetü’l-asl müslimetü’l-
mille Fâtıma bt. Abdullah nâm câriyesini alıp kabz eyledikden sonra on 
bin dört yüz akçe mehr-i müeccel üzerine ve nafaka-i iddetim ve me’ûnet-i 
süknâm üzerine ve bin elli beş senesi gurresinde târih-i kitâb gurresine gelin-
ceye değin yevmî beş akçeden kırk dört ayda müctemi‘ olan otuz üç bin akçe 
nafaka-i mefrûzam üzerine mezbûr Abdülkerim Efendi ile tav‘an muhâla‘a 
edip zevciyyet da‘vâ[sın]dan ve târih-i kitâba gelince cemî‘ da‘vâ ve mütâlebât 
ve eymân ve muhâsamâtdan birbirimizin zimmetini ibrâ-i âmm-ı kātı‘ü’n-
nizâ‘la ibrâ eyledik. Min ba‘d merkūm Abdülkerim üzerine bi vechin mine’l-
vücûh ve sebebin mine’l-esbâb da‘vâ ve hakkım yokdur dedikde, mezbûr Ab-
dülkerim Efendi vech-i meşrûh üzre hul‘ ve ibrâ eylediğini vicâhen tasdîk ve 
şifâhen tahkīk etmeğin, mâ hüve’l-vâki‘ hâli mevlânâ-yı mezbûr mahallinde 
ketb ve tahrîr, ba‘de meclis-i şer‘a gelip alâ vukū‘ihî ihbâr ve takrîr etmeğin, 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ [min] şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mehmed Efendi b. es-Seyyid ( ), Abdülbâkī Çelebi b. Hasan, Fethi 
Efendi b. Halil el-müderris, Mehmed Ağa b. Mahmud, Ali Bey b. Ahmed, Meh-
med b. Ahmed, Ali b. İbrahim.

83 [21a-2] Halil Çorbacı b. İbrahim’in Osman Çelebi b. Muharrem’e 
verdiği bogasiyi noksansız teslim aldığı
Dârü’l-hilâfeti’l-aliyye mahmiye-i Kostantıniyye’de Nişancı Paşa-yı Atîk mahal-
lesinde sâkin tüccâr tâifesinden Halil Çorbacı b. İbrahim meclis-i şer‘-i hatîr-i 
lâzımü’t-tevkīrde, tâife-i mezbûreden işbu sâhibü’l-kitâb Osman Çelebi b. Mu-
harrem mahzarında bi’t-tav‘i’s-sâf ikrâr ve i‘tirâf edip bundan akdem mezbûr 
Osman Çelebi’ye on denk morlu bogasini vedî‘a vaz‘ ve teslîm edip ol dahi ye-
dimden ahz ve tesellüm eylemişdi. Hâlâ zikr olunan on denk bogasiyi mezbûr 
Osman Çelebi yedinden bi aynihâ tamâmen ahz u kabz eyledim. Min ba‘d 
târih-i kitâba gelince husûs-ı mezbûra müte‘allika ve sâir hukūk-ı ma‘lûme ve 
mechûleye müte‘allika mezbûr Osman Çelebi üzerine bi vechin mine’l-vücûh 
ve sebebin mine’l-esbâb da‘vâ ve nizâ‘ım ve hakkım kalmadı dedikde, mukırr-ı 
mezbûrun vech-i meşrûh üzre cârî ve sâdır olan ikrârını el-mukarru lehü’l-
mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb 
olundu.
Hurrire fi’l-yevmi’r-râbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali Bey b. ( ) el-mübâşir, Abdullah Çelebi Kadızâde, Yahya Bey b. 
Zekeriya, Mustafa Efendi.

84 [21b-1] Hasan b. Mehmed’in Saraylı Selâmet Hatun’dan kalan yarım 
menzil hissesini Mehmed Ağa b. Ahmed’e sattığı
Mahmiye-i İstanbul’da Topkapısı kurbunda Yenikapı dâhilinde Evliyâ Hoca 
mahallesinde sâkine iken bundan akdem vefât eden Saraylı Selâmet Hâtun 
bt. Abdullah’ın verâseti, zevc-i metrûku Müteferrika Mehmed Ağa b. Ahmed’e 
ve sulbî sagīr oğlu Mustafa Çelebi b. Memi Usta’ya ve sulbiye sagīre kızı 
Ümmühâni’ye münhasıra olup ba‘dehâ mezbûre Ümmühâni vefât edip verâseti 
babası mezbûr Mehmed Ağa’ya münhasıra olup ba‘dehâ mezbûr Mustafa Çele-
bi dahi vefât edip verâseti babası mezbûr Memi Usta’nın li ebeveyn ammi oğlu 
olup Hersek Sancağı’nda Novasin kazâsında Basile [Basilye] nâm karyeden Ha-
san b. Mehmed’e münhasıra olup ve müteveffât-ı evvelin terekesi bi hasebi’l-
münâsahati’l-mezbûre dört sehim i‘tibâr olunup sihâm-ı mezbûreden iki se-
himi mezbûr Mehmed Ağa’ya ve iki sehimi dahi mezbûr Hasan’a isâbet eyle-
diği şer‘an mütehakkık oldukdan sonra mezbûr Hasan meclis-i şer‘-i hatîr-i 
lâzımü’t-tevkīrde, işbu sâhibü’l-kitâb mezbûr Mehmed Ağa mahzarında tav‘an 
ikrâr ve i‘tirâf edip mahalle-i mezbûrede vâki‘ bir tarafı Canbaz Mehmed Beşe 
hâtunu İsmihân Hâtun bt. Ahmed mülküne ve bir tarafı Bâli Çelebi b. Abbas 
mülküne ve bir tarafı Abdurrahman Bey b. (  ) nâm bevvâb-ı Sultânî mülkü-
ne ve bir tarafı tarîk-i âmma müntehî iki bâb fevkānî ve bir bâb tahtânî odayı 
ve ahûru ve müşterek su kuyusunu ve bahçeyi ve kenîfi müştemil cemî‘ menzil 
müteveffât-ı evvel olan mezbûre Selâmet Hâtun’un terekesinden olup minvâl-i 
meşrûh üzre menzil-i mezbûrun nısf-ı şâyi‘i oğlu mezbûr Mustafa Çelebi’den 
bana irs-i şer‘î ile isâbet ve intikāl eyleyip yedime ve taht-ı tasarrufuma dâhil 
oldukdan sonra cemî‘ menzil-i mezkûrda olan nısf hisse-i şer‘iyyemi, kâffe-i 
hukūkuyla mezbûr Mehmed Ağa’ya on dokuz bin iki yüz fıddî râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
eyledim, ol dahi nefsi için iştirâ ve tesellüm eyleyip semen-i mezbûr on dokuz 
bin iki yüz akçeyi mezbûr Mehmed Ağa bana def ‘ ü teslîm edip ben dahi ye-
dinden tamâmen ahz u kabz eyledim. Min ba‘d cemî‘ menzil-i mezbûr merkūm 
Mehmed Ağa’nın mülk ve hakkıdır benim bi vechin mine’l-vücûh hakkım kal-
madı dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Abdullah Efendi b. Mehmed imâm, İbrahim Usta b. Mehmed, Ah-
med Usta b. Abdullah.

85 [22a-1] Hasan Beşe b. Malkoç’un Mehmed Beşe b. Ali’ye bazı mülk 
hisselerini satıp bazılarının da tasarruf hakkını bıraktığı
Vilâyet-i Rumeli’nde Piremedi kazâsına tâbi‘ Vetiş nâm karyeden Hasan Beşe b. 
Malkoç meclis-i şer‘-i hatîr-i lâzımü’t-tevkīrde, yine karye-i mezbûreden işbu 
râfi‘ül-kitâb Mehmed Beşe b. Ali mahzarında bi’t-tav‘i’s-sâf ikrâr ve i‘tirâf edip 
karye-i mezbûrede vâki‘ bir tarafı Hüseyin Beşe b. Ahmed mülküne ve bir tara-
fı bayıra ve bir tarafı tarîk-i âmma müntehî bir bâb odayı müştemil cemî‘ mülk 
menzilden benim hisse-i şer‘iyyem olan dört sehimden bir sehm-i şâyi‘ini, cemî‘ 
tevâbi‘ ve levâhıkı ile ve yine menzil-i mezbûre muttasıl bir tarafı Ali nâm ki-
mesne bağına ve bir tarafı Koca Durmuş bağına ve bir tarafı Mehmed b. Hasan 
bağına ve bir tarafı tarîk-i âmma müntehî üç çapalık cemî‘ mülk bağdan dahi 
kezâlik dört sehimden bir sehim hisse-i şâyi‘amı dahi cemî‘ hukūk ve levâhıkı ile 
ve yine karye-i mezbûre sınırında vâki‘ bir tarafı Mehmed Beşe mülküne ve bir 
tarafı Mehmed b. Davud mülküne ve bir tarafı vâdiye ve bir tarafı Davud tasar-
rufunda olan tarlaya müntehî bostan yerinden dahi kezâlik dört sehimden bir 
sehm-i şâyi‘i hisse-i şer‘iyyemi dahi cemî‘ tevâbi‘ ve levâhıkı ile merkūm Meh-
med Beşe’ye bi safkatin vâhidetin iki bin fıddî râyic fi’l-vakt akçeye bey‘-i bâtt-ı 
sahîh ile bey‘ ve teslîm edip ol dahi minvâl-i muharrer üzre iştirâ ve tesellüm 
eyledikden sonra yine menzil-i mezbûra muttasıl iki tarafı Hüseyin b. Ahmed 
tarlasına ve bir tarafı menzil-i mezbûra ve bir tarafı müşterî-i mezbûr Mehmed 
Beşe bağına müntehî birbirine mülâsık iki kıt‘a tarlanın dahi taht-ı tasarrufum-
da olan dört sehimden bir sehim hissemi sâhib-i arz ma‘rifetiyle merkūm Meh-
med Beşe’ye bin fıddî râyic fi’l-vakt akçe mukābelesinde ferâğ ve tefvîz ve teslîm, 
ol dahi minvâl-i muharrer üzre tefevvüz ve tesellüm ve kabûl eyledikden son-
ra hâlâ semen-i mezbûr iki bin akçe ve bedel-i ferâğ olan bin akçe cem‘an üç 
bin cedîd akçeyi mezbûr Mehmed Beşe yedinden tamâmen ahz u kabz eyle-
dim dedikde, mukırr-ı mezbûru ikrâr-ı meşrûhunda el-mukarru lehü’l-mezbûr 
vicâhen tasdîk ve şifâhen tahkīk edicek, mâ vaka‘a bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene 1059.
Şuhûdü’l-hâl: Hasan Beşe b. Ali, Sinan Beşe [b.] Mehmed, Ahmed Beşe b. Mus-
tafa, Durmuş b. Hasan.

86 [22a-2] Köse Ali Ağa’nın Yusuf Çavuş’a çadır satışından olan 
alacağını tahsil ettiği
Mahmiye-i İstanbu[l’da] Tülbentçi Hüsam mahallesinde sâkin Köse Ali Ağa b. 
Hasan nâm kimesne meclis-i şer‘-i şerîfde, işbu râfi‘ül-kitâb Yusuf Çavuş b. Ah-
med Ağa mahzarında tav‘an ikrâr ve takrîr-i kelâm edip mezbûr Yusuf Çavuş 
zimmetinde müvekkilim olup yedimden müşterâ ve makbûz on hazîneli bir 
müsta‘mel çadır bahâsından on bin cedîd râyic fi’l-vakt akçe hakkımdan bir 
def ‘a altı yüz akçe ve bir def ‘a bin iki yüz altmış akçeyi dahi merkūm Yusuf 
Bey’in yedinden tamâmen alıp kabz eylediğimde, meblağ-ı mezbûr üç bin akçe-
den mezbûr Yusuf Çavuş üzerinde bir akçe ve bir habbe hakkım bâkī kalmamış-
dır, zimmeti berî olmuşdur dedikde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-âşir min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mehmed b. Resûl, Yusuf b. Abdullah, Mehmed Çavuş b. Bektaş, 
Yahya [b.] Zekeriya.

87 [22b-1] Ümmühâni bt. Mehmed Çelebi’nin ferâğ davasında 
Atâullah Çelebi b. Mustafa ile sulhu
Mahmiye-i İstanbul’da Çerağī Hamza mahallesinde sâkin iken vefât eden Meh-
med Çelebi b. Sinan’ın sulbiye kebîre kızı Ümmühâni Hâtun meclis-i şer‘-i 
hatîrde, işbu râfi‘ül-kitâb Atâullâh Çelebi b. Mustafa mahzarında tav‘an ikrâr ve 
takrîr-i kelâm edip merhûme Sufiye Fâtıma Sultan Vakfı’ndan olup mahalle-i 
mezbûrede vâki‘ bir tarafı tarîk-i âm ve iki tarafı tarîk-i hâssa ve bir tarafı vakf-ı 
mezbûrdan olup Fâtıma nâm hâtun tasarrufunda olan odaya müntehî cemî‘ 
menzil icâre-i mu‘accele ve beher şehr onar akçe icâre-i müeccele ile bundan 
akdem vefât eden babam mezkûr Mehmed Çelebi’nin ile’l-vefât taht-ı tasarru-
funda olup ba‘de vefâtihî menzil-i mezbûrun nısfı bana ve nısf-ı âharı dahi sulbî 
sagīr oğlu karındaşım Hüseyin’e intikāl eyledikde, ben sagīr olduğum hâlde 
kıbel-i şer‘-i enverden mansûbe vasîmiz olan vâlidemiz Saliha Hâtun bt. Mus-
tafa cemî‘ menzil-i mezbûru zarûret-i nafaka için mezbûr Atâullâh Çelebi’ye 
on iki bin cedîd akçeye vakf-ı mezbûr mütevellîsi ma‘rifetiyle tefvîz ve teslîm 
edip ol dahi tefevvüz ve tesellüm eyledikden sonra bedel-i tefvîz olan on iki bin 
akçeyi yedinden tamâmen ahz u kabz eylemişdi. Hâlâ ben âkil olmağla cemî‘ 
menzil-i mezbûrun nısf-ı şâyi‘inde olan altı bin akçesi bedel-i tefvîz mislin-
den noksân-ı fâhişledir deyû da‘vâ ve nısf hissemi ahz murâd eylediğimde, bey-
nimizde münâza‘ât-ı kesîre ve muhâsamât-ı şedîde vâkı‘a olmuşdu. El-hâletü 
hâzihî beynimizde muslihûn tavassut edip da‘vâ-yı gabn-ı mezbûrdan beni 
mezbûr Atâullâh Çelebi ile üç bin iki yüz cedîd akçe üzerine inşâ-i akd-i sulh ey-
lediklerinde, ben dahi sulh-ı mezbûru kabûl ve bedel-i sulh olan üç bin iki yüz 
akçeyi mezbûr Atâullâh Çelebi’nin yedinden tamâmen alıp kabz edip mârrü’z-
zikr nısf menzil da‘vâsından ve târih-i kitâba gelince cemî‘ da‘vâdan berî olup 
mezbûr Atâullâh Çelebi’nin zimmetini ibrâ eyledim. Min ba‘d mezbûr Atâullâh 
Çelebi üzerine bi vechin mine’l-vücûh ve sebebin mine’l-esbâb da‘vâ ve hakkım 
kalmadı dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ali Çelebi b. Mustafa korucu, Ahmed Çelebi b. Ali el-kâtib, el-Hâc 
Mehmed b. Hızır el-Hammâmî, Yusuf Bey b. ( ), Mehmed Bey b. Hasan.

88 [22b-2] Hacı Mehmed’e ait olup Süleymaniye Dârüşşifâsı’na 
emanet konulan katırın sahibinden haber çıkmaması üzerine 
tabhâne için satıldığı
Mahmiye-i İstanbul’da hâlâ Süleymaniye Dârü’ş-şifâsı’nda reis-i etıbbâ olan 
Atâzâde Ahmed Efendi tarafından bey‘-i âti’l-beyâna vekîl olup vekâleti bi mâ 
hüve nehcü’s-sübût şer‘an sâbite olan Tabîb-i Sâlis es-Seyyid İbrahim Çelebi 
b. (  ) meclis-i şer‘de takrîr-i kelâm edip el-Hâc Mehmed nâm mükârî iki re’s 
katırını bin elli dokuz Saferi evâsıtında zikr olunan Süleymaniye Tabhânesi 
ahûrunda koyup kendi gaybet-i münkatı‘a ile gaybet etmekle, zikr olunan 
tabhânenin mâl-ı mefkūd beytülmâlı dârü’ş-şifâsına mahsûl kayd olmakla, mü-
vekkilim mezbûr Ahmed Efendi dahi ber-mûceb-i kayd-ı meşrûh mâl-ı mefkūd 
beytülmâl emîni olması hasebiyle zikr olunan katırları kırk günden mütecâviz 
ve sâhibine rücû‘ şartıyla yevmî onar akçe nafaka nakd-i mefrûza ile infâk ey-
lemişdir. Hâlâ müddet-i örfiyyeleri tamâm olmakla, sıyâneten li mâli’l-mâlik 
zikr olunan katırların bey‘ olunmasına kıbel-i şer‘den izin taleb ederim dedik-
den sonra zikr olunan iki re’s katır gāib-i mezbûrun olduğu müddet-i örfiyye-
leri dahi münkaziye olduğu hâkim-i muvakki‘-i kitâb huzûrunda şer‘an sâbit 
oldukdan sonra bey‘a izin verip, zikr olunan katırlar sûk-ı sultânîde bey‘ men‘ 
yezîd olunup rağabât-ı nâs bi’l-külliye münkatı‘a oldukdan sonra iki bin üç yüz 
akçe işbu hâzır bi’l-meclis Musa Efendi b. İlyas’ın üzerinde karâr edip ziyâde ile 
tâlib-i âhar olmadığı mütehakkık oldukdan sonra hâkim-i muvakki‘-i kitâbdan 
bey‘a emr-i şer‘î sudûrundan sonra mezbûr es-Seyyid İbrahim Çelebi zikr olu-
nan katırları mezbûr Musa Efendi’ye iki bin üç yüz râyic fi’l-vakt akçe[ye] tara-
feynden îcâb ve kabûlü hâvî bey‘-i kat‘î ile bey‘ edip beytülmâl emîni yedinden 
bi’t-tamâm ahz u kabz ve tesellüm etmeğin, mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilâhir sene 1059.
Şuhûdü’l-hâl: Ahmed Efendi b. Abdülbâkī, Mustafa Çelebi b. Abdurrahman, 
Kâtibü’l-hurûf Mustafa Çelebi b. Hasan Efendi, Hüseyin Çelebi b. Abdi.

89 [23a-1] Varvar Ali Paşa’nın oğlu ve vârisi Mustafa Bey’in idam 
edilen babasında kalan alacağının terekeden tahsili
Husûs-ı âti’l-beyânın mahallinde istimâ‘ı lâzım gelmeğin, bi’l-iltimâs hâkim-i 
muvakki‘-i kitâb tûbâ-lehû ve hüsnü me’âb dahi mahmiye-i İstanbul’da Emin 
Nureddin mahallesinde hâlâ çavuşbaşı olan umdetü’l-emâcid ve’l-ekârim 
Abdülfettâh Ağa b. Mehmed’in çavuşbaşılık için ittihâz eylediği menzile va-
rıp akd-i meclis-i şer‘-i şerîf eyledikde, bundan akdem eyâlet-i Rum’dan ma‘zûl 
olup katl olunan Varvar Ali Paşa b. Behram’ın sulbî kebîr oğlu Mustafa Bey 
meclis-i ma‘kūdda, müteveffâ-yı mezbûr üzerine li ecli isbâti’d-düyûn hâkim-i 
muvakki‘-i mûmâ-ileyh vasî nasb edip vesâyeti kabûl eden Cafer Çavuş b. Sefer 
mahzarında üzerine takrîr-i da‘vâ edip babam ve mûrisim müteveffâ-yı mezkûr 
Varvar Ali Paşa benim berât-ı âlîşân ile mutasarrıf olup Vidin Sancağı’nda Vul-
kavaslavna? nâm ze‘âmetin senede altı bin riyâlî kuruş mahsûlünü ahz u kabz ve 
mesârifine sarfla istihlâk eyledikden sonra hâl-i sıhhat ve nefâz-ı tasarrufâtında, 
benim için oğlum Mustafa’nın ze‘âmeti mahsûlünden istihlâk eylediği altı bin 
riyâlî kuruş oğlum Mustafa’ya zimmetimde vâcibü’l-edâ deynim vardır deyû 
tav‘an ikrâr dahi eylemişdir, vefât edip zimmetinde meblağ-ı mezkûr altı bin riyâlî 
kuruşu kalmışdır suâl olunup terekesinden alıverilmesin taleb ederim dedikde, 
gıbbe’s-suâl vasiyy-i mezbûr inkâr edicek, müdde‘î-i mezbûr Mustafa Bey’den 
da‘vâ-yı meşrûhasını mübeyyine beyyine taleb olundukda, udûl-i ahrâr-ı ricâl-i 
müslimînden olup mahmiye-i mezbûrede Cerrâh Câmi‘i kurbunda Kürkçübaşı 
mahallesinde sâkin Abdürrahim Ağa b. Mehmed Ağa ve Ayasofya-i Kebîr’de Ha-
seki odalarında sâkin Kasım Bey b. Hüseyin nâm kimesneler meclis-i ma‘kūda 
li ecli’ş-şehâde hâzırân olup gıbbe’l-istişhâd her biri şehâdet edip fi’l-hakīka işbu 
Mustafa Bey’in baba ve mûrisi müteveffâ-yı mezkûr Varvar Ali Paşa hâl-i sıhhat 
ve nefâz-ı tasarrufâtında bezim huzûrumuzda işbu müdde‘î Mustafa Bey için 
oğlum Mustafa’nın Vidin Sancağı’nda Vulkavasla[v]na? nâm ze‘âmetinin sene-
de altı bin riyâlî kuruş mahsûlünü ahz u kabz ve mesârifine sarf edip meblağ-ı 
mezkûr altı bin riyâlî kuruş &lt;&lt;işbu müdde‘î Mustafa Bey’in babası müteveffâ-yı 
mezkûr&gt;&gt; oğlum Mustafa’ya zimmetimde vâcibü’l-edâ ve lâzımü’l-kazâ dey-
nimdir deyû tav‘an ikrâr eyledi, ikrâr mûcebince meblağ-ı mezkûr altı bin 
riyâlî kuruş işbu müdde‘î Mustafa Bey’in babası müteveffâ-yı mezkûr Varvar 
Ali Paşa zimmetinde hakkıdır, vefât edip zimmetinde kalmağla, terekesinden 
edâsı vâcibdir, biz bu husûsa şâhidleriz şehâdet dahi eder[iz] deyû her biri zikr 
olunan vasiyy-i mezbûr muvâcehesinde edâ-i şehâdet-i şer‘iyye eylediklerinde, 
gıbbe ri‘âyeti şerâyiti’l-kabûl şehâdetleri makbûle oldukdan sonra mezbûr Mus-
tafa Bey’e meblağ-ı müdde‘â altı bin riyâlî kuruşu müteveffâ-yı mezbûr Varvar 
Ali Paşa’dan hâl-i hayâtında küllen ve ba‘zan asâleten ahz u kabz eylemediğine 
veya âhara havâle olmadığına veya turuk-ı şer‘iyyeden bir tarîk ile müteveffâ-
yı mezbûrun zimmetini ibrâ ve iskāt eylemediğine yemîn [teklîf] olundukda, 
ol dahi hasbe’l-mes’ûl yemîn billâhi’l-aliyyi’l-azîm edicek, şehâdet-i mezbûre 
mûcebince meblağ-ı müdde‘â altı bin riyâlî kuruşun müdde‘î-i mezbûra tereke-i 
müteveffâ-yı mezbûrdan edâsına hükm-i şer‘î ile hükm olunmuşdur, mâ hüve’l-
vâki‘ bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min şehri Rebî‘ilevvel li sene tis‘a ve hamsîn 
ve elf.
Şuhûdü’l-hâl: Abdülganî Efendi b. Ömer el-müderris, İsmail Efendi b. İbrahim 
kâtib-i dîvân, Halid Ağa b. Mustafa, Ömer Bey b. Hüseyin.

90 [23a-2] Nasto, Mosi ve Kerdan adlı kürkçülerin Gardan v. Yuvan’da 
samur kuyruğu satışından kalan alacaklarını tahsil edip 
zimmetini ibrâ ettikleri
Kürkçü tâifesinden Nasto v. Kosta ve Mosi v. Niko ve Kerdan v. İsteviko nâm 
zimmîler meclis-i şer‘-i hatîr-i lâzımü’t-tevkīrde, işbu sâhibü’l-vesîka Gar-
dan v. Yuvan nâm zimmî muvâcehesinde her biri tav‘an ikrâr edip bundan 
akdem merhûm Sultan İbrahim Hân hazretlerinin zamânında mezbûr Gar-
dan bizden merhûm-ı müşârun-ileyh için dört yüz yetmiş aded samur kuy-
ruğunu her adedi otuz birer akçeye olmak üzre cem‘an on dört bin beş yüz 
akçeye bâtten iştirâ ve tesellüm eylemişdi. Hâlâ semen-i mezbûru merkūm 
Gardan’dan da‘vâ ve taleb eylediğim[iz]de, ol dahi ikrâr edip lâkin ziyâde 
bahâ ile iştirâ eyledim deyû edâdan imtinâ‘ etmekle, beynimizde münâza‘ât-ı 
kesîre vâkı‘a olmuşdu. El-hâletü hâzihî beynimize muslihûn tavassut edip 
mârrü’z-zikr kuyruğun her adedi yirmişer akçeye olmak üzre cem‘an dokuz 
bin dört yüz akçe üzerine sulh eylediklerinde, biz dahi sulh-ı mezbûru kabûl 
ve bedel-i sulh olan meblağ-ı mezbûr dokuz bin dört yüz akçeyi merkūm 
Gardan yedinden tamâmen ahz u kabz edip semen-i mezbûr da‘vâsından 
berî olup mezbûr Gardan’ın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledik dediklerinde, mukırrûn-ı mezbûrûnun vech-i meşrûh üzre cârî 
olan ikrârlarını el-mukarru lehü’l-mezbûr vicâhen tasdîk edicek, mâ vaka‘a 
bi’t-taleb ketb olundu.
Hurrire fi’l-yevmi’s-sâdis min Rebî‘ilâhir sene 1059.
Şuhûdü’l-hâl: Ahmed Çavuş b. Ali el-mübâşir, Süleyman Ağa b. Pîrî muhzırbaşı, 
Hasan Beşe b. İbrahim, el-Hâc Hasan b. Safer, Sinan Bey b. İbrahim.

91 [23b-1] Vefat eden Mustafa Efendi b. İlyas’ın câriyesi 
Zamâne’nin hür olduğu
Sâbıkan Silistire beylerbeyisi olan düstûr-ı mükerrem müşîr-i müfahham İb-
rahim Paşa dîvân efendisi ve bostancı oturağı olup mahmiye-i İstanbul’da 
Nevbethâne mahallesinde sâkin iken vefât eden Mustafa Efendi b. İlyas’ın li ebe-
veyn karındaşları ve vârisleri Zülfikār ve Abdurrahman b. İlyas nâm kimesneler 
meclis-i şer‘-i hatîr-i lâzımü’t-tevkīrde, işbu bâ‘isetü’l-kitâb açık kaşlı kara gözlü 
sağ haddinde et beni olan Zamâne nâm hürre muvâcehesinde bi tav‘ihimâ ikrâr 
ve takrîr-i kelâm edip mûrisimiz mezbûr Mustafa Efendi’nin yedinde ve terbi-
yesinde olan mezbûre Zamâne vilâyet-i Bosna’da Travnik nâm kasabada sâkin 
Marko nâm zimmî ve Aniçe zimmîyeden mütevellîde olup hürretü’l-asldır, bi 
vechin mine’l-vücûh ve sebebin mine’l-esbâb üzerine da‘vâ ve nizâ‘ımız yok-
dur dediklerinde, mukırrân-ı mezbûrân Zülfikār ve Abdurrahman’ı minvâl-i 
meşrûh üzre cârî ve sâdır olan ikrârlarında el-mukarru lehâ’l-mezbûre Zamâne 
bi’l-muvâcehe tasdîk ve bi’l-müşâfehe tahkīk [edicek], mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali Çavuş b. Hasan, Mahmud b. Abdullah, İbrahim b. Mehmed, 
Hüseyin b. Mustafa, Yahya Bey, Ahmed Çelebi [b.] Abdülbâkī, Osman Çelebi b. 
Mehmed, Mustafa Çelebi b. Abdurrahman, Mustafa b. Mehmed.









92 [23b-2] İlya v. Mosi’nin idam edilen Varvar Ali Paşa’daki alacağının 
terekesinden ödenmesi
Husûs-ı âti’l-beyânın sudûrunun mahallinde istimâ‘ı lâzım gelmekle, bi’l-
iltimâs hâkim-i muvakki‘-i [kitâb] tûbâ-lehû ve hüsnü me’âb dahi mahmiye-i 
İstanbul’da Emin Nureddin mahallesinde hâlâ çavuşbaşı olan umdetü’l-emâcid 
ve’l-ekârim Abdülfettâh Ağa b. Mehmed’in çavuşbaşılık için ittihâz eylediği 
menzile varıp akd-i meclis-i şer‘-i şerîf eyledikde, mahmiye-i İstanbul’da sâkin 
(  ) cemâ‘atinden İlya v. Mosi nâm Yahudi meclis-i ma‘kūdda, bundan akdem 
eyâlet-i Rum’dan ma‘zûl olup katl olunan Varvar Ali Paşa [b.] Behram’ın sulbî 
kebîr oğlu ve vârisi olup terekesine vaz‘-ı yed eden Mustafa Bey nâm şâbb-ı 
âkil ve bâliğ mahzarında üzerine takrîr-i da‘vâ edip işbu Mustafa Bey’in baba 
ve mûrisi müteveffâ-yı mezbûrdan cihet-i düyûn-ı şer‘îden üç yüz altmış riyâlî 
kuruş hakkım olup meblağ-ı mezkûrdan yüz elli riyâlî kuruşunu hâl-i sıhha-
tinde ahz u kabz eyleyip bâkī iki yüz on riyâlî kuruş hakkım mezbûr Varvar 
Ali Paşa vefât edip zimmetinde kalmağla, terekesinden alıverilmesin taleb ede-
rim suâl olunsun dedikde, gıbbe’s-suâl husûs-ı mezkûru mezbûr Mustafa Bey 
inkâr edicek, müdde‘î-i mezbûr İlya’dan da‘vâ-yı meşrûhasını mübeyyine bey-
yine taleb olundukda, udûl-i müslimînden olup mahmiye-i İstanbul’da Esirci 
Kemal mahallesinde sâkin Abaza Mehmed Ağa b. Abdullah ve Melek Ahmed 
Paşa etbâ‘ından el-Hâc Ahmed Bey b. Bekir Çelebi nâm kimesneler meclis-i 
ma‘kūda li ecli’ş-şehâde hâzırân olup gıbbe’l-istişhâd her biri şehâdet edip fi’l-
hakīka işbu Mustafa Bey’in babası ve mûrisi Varvar Ali Paşa zimmetinde işbu 
müdde‘î İlya’nın cihet-i deyn-i şer‘îden üç yüz altmış riyâlî kuruş hakkı olup 
meblağ-ı mezkûrun yüz elli riyâlî kuruşunu işbu İlya ahz edip bâkī iki yüz on 
riyâlî kuruş hakkı mezbûr Varvar Ali Paşa vefât edip zimmetinde kalmağla te-
rekesinden edâsı vâcibdir, biz bu husûsa şâhidleriz şehâdet dahi ederiz deyû 
her biri münkir-i mezbûr muvâcehesinde edâ-i şehâdet-i şer‘iyye eylediklerin-
de, gıbbe ri‘âyeti şerâyiti’l-kabûl şehâdetleri makbûle oldukdan sonra mezbûre 
İlya[’ya] meblağ-ı müdde‘â iki yüz on riyâlî kuruşu müteveffâ-yı mezbûr Varvar 
Ali Paşa’dan hâl-i hayâtında küllen veya ba‘zan asâleten [veya] vekâleten ahz ey-
lemediğine veya âhara havâle olmadığına veya turuk-ı şer‘iyyeden bir tarîk ile 
müteveffâ-yı mezbûrun zimmetini ibrâ eylemediğine yemîn [teklîf] olunduk-
da, ol dahi hasbe’l-mes’ûl yemîn billâhi’llezî enzele’t-Tevrat alâ Musa -aleyhi’s-
selâm- edicek, şehâdet-i mezbûre mûcebince meblağ-ı müdde‘â iki yüz on riyâlî 
kuruşu müdde‘î-i mezbûra tereke-i müteveffâ-yı mezbûrdan edâsına mezbûr 
Mustafa Bey mahzarında müteveffâ-yı mezbûr üzerine hükm-i şer‘î ile hükm 
olunup mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: El-Hâc İbrahim b. Mahmud, Cafer Çavuş b. Sefer, Mustafa Bey b. 
Davud Paşa mîr-livâ, Ahmed Çavuş b. Bektaş Çavuş ve gayruhüm.

93 [24a-1] Fırıncı Nazar’ın Hasan Ağa’ya olan kira borçlarına karşılık 
olarak bazı eşyalarını takas ettiği
Medîne-i Üsküdar’da Mehmed Paşa mahallesinde sâkin Dergâh-ı [âlî] yeniçe-
rilerinin doksan beşinci cemâ‘atin Çorbacısı Hasan Ağa b. Abdullah tarafından 
şirâ-i âti’l-beyâna ve takās-ı semene vekîl olup vekâleti bi mâ hüve nehcü’s-
sübût şer‘an sâbite olan Mehmed Beşe b. Yusuf meclis-i şer‘-i hatîrde, ekmekçi 
tâifesinden işbu sâhibü’l-vesîka Nazar v. Apran nâm Ermeni dahi muvâcehesinde 
tav‘an bi’l-vekâle ikrâr ve i‘tirâf edip müvekkilim mezbûr Hasan Ağa’nın yedin-
de mülk hakkı olup medîne-i mezbûrede Yasakçılar sûkunda vâki‘ lede’l-ahâlî 
ma‘lûmü’l-hudûd ekmekçi fırını müvekkilim mezbûr bundan akdem ayda bin 
yüz fıddî râyic fi’l-vakt akçeye mezbûr Nazar’a îcâr ve teslîm edip ol dahi ek-
mek tabhı için istîcâr ve tesellüm ve tasarruf eyleyip târih-i kitâba gelince altı 
ayda altı bin fıddî râyic fi’l-vakt akçe icâre mezbûr Nazar üzerinde cem‘ oldukda 
mezbûr Nazar fesh-i akd-i icâre eyle[dikde]n sonra yedinde ve zikr olunan fı-
rında mülkü ve hakkı olan yüz keyl tuzu ve yirmi beş aded …? ve dört çeki odu-
nunu ve iki ekmek küreğini ve bir tahta sandığını ve bir müsta‘mel beyaz kebe-
sini bana bin altı yüz fıddî râyic fi’l-vakt akçeye bey‘-i bâtla bey‘ ve teslîm edip 
ben dahi müvekkilim mezbûr için iştirâ ve tesellüm edip semen-i mezkûr altı 
bin altı yüz akçeyi bâyi‘-i mezbûr Nazar’a icâre-i mezkûre zimmetinde müvek-
kilim mezbûrun hakkı olan altı bin altı yüz akçeye bi’t-terâzî takās edip zikr olu-
nan cemî‘ fırını müvekkilim mezbûra teslîm edip müvekkilim mezbûrun icâre-i 
mezkûreye müte‘allika mezbûr Nazar üzerinde da‘vâ ve hakkı kalmadı dedikde, 
vekîl-i mezbûr Mehmed Beşe’yi ikrâr-ı meşrûhunda el-mukarru lehü’l-mezbûr 
Nazar vicâhen tahkīk edicek, mâ hüve’l-vâki‘ bi’t-taleb ketb olundu.
Fî gurreti şehri Rebî‘ilâhir li sene [tis‘a] ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Mustafa 
Çelebi [b.] Abdurrahman, Yahya Bey b. Zekeriya.

94 [24a-2] Yorgi v. Yani’nin Yani v. Kosta’da alacağı olduğu
Mahmiye-i İstanbul’da bakkal tâifesinden Yorgi v. Yani nâm zimmî meclis-i 
şer‘-i hatîrde, yine tâife-i mezbûreden olup Unkapanı’nda sâkin Yani v. Kosta 
muvâcehesinde üzerine takrîr-i da‘vâ edip işbu Yani zimmetinde karz-ı şer‘îden 
üç bin beş yüz fıddî-i cedîd râyic fi’l-vakt akçe hakkım olup hâlâ meblağ-ı 
mezbûru merkūm Yani bana edâdan imtinâ‘ eder, suâl olunup alıverilmesin 
taleb eder[im] dedikde, gıbbe’s-suâl merkūm Yani fi’l-hakīka müdde‘î-i mezbûra 
karz-ı şer‘îden üç bin beş yüz fıddî râyic fi’l-vakt akçe zimmetimde lâzımü’l-
edâ ve vâcibü’l-kazâ deynimdir deyû bi tav‘ihî ikrâr ve i‘tirâf etmeğin, ikrârı 
mûcebince meblağ-ı mezbûrun müdde‘î-i mezbûra edâsına merkūm Yani üze-
rine ilzâm olunup mâ vaka‘a bi’t-taleb ketb olundu.
Hurrire fi’l-yevmi’s-sâmin min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: İbrahim Beşe b. Osman, İsmail Çelebi b. Yusuf, Mustafa Çelebi [b.] 
Mehmed, Ahmed Çelebi b. Abdürrahim.

95 [24a-3] Ölen İngiliz tüccarı Tomaro v. Bartley’in yahudi Ellez’e olan 
borcunun rehin bıraktığı mallardan satılarak ödenmesi
Mahrûse-i Galata’da Bereketzâde mahallesinde sâkin iken hâlik olan Tomaro v. 
Bartley nâm müste’menin zimem-i nâsda olan hukūkunu ahz u kabza ve âhara 
olan düyûnunu edâya mahrûse-i mezbûrede nâibü’ş-şer‘ olan Cafer Efendi b. 
Bilal vasî nasb ve ta‘yîn edip vesâyeti kabûl eden Hüseyin Beşe b. Ali meclis-i 
şer‘-i hatîrde, mahmiye-i İstanbul’da Frenk mahallesinde sâkin olup Kiroz [Ka-
dis] cemâ‘atinden Ellez v. Arslan nâm Yahudi tarafından husûs-ı âti’l-beyâna 
vekîl olup bi mâ hüve nehcü’s-sübût şer‘an sâbite olan li ebeveyn karındaşı 
İlya mahzarında bi’l-vesâye tav‘an ikrâr ve takrîr-i kelâm edip hâlik-i mezbûr 
Tomaro’nun terekesinden yüz zirâ‘ kırmızı florentin atlas ve yüz seksen zirâ‘ 
elvân-ı muhtelife frengî dârâyî ve üç Çerkesî sîm raht ve iki sîm dîvânî rah-
tı ve bir çift sîm üzengi müvekkil-i merkūm Ellez yedinde bin iki yüz elli do-
kuz riyâlî kuruş deyni mukābelesinde mezbûr Ellez’e rehin vaz‘ ve teslîm edip ol 
dahi irtihân ve tesellüm eyleyip mezbûr Tomaro hâlik oldukdan sonra mezkûr 
Ellez meblağ-ı mezkûru mezkûr Tomaro zimmetinde kendisinin hakkı idiği-
ni ve eşyâ-i mezkûre dahi meblağ-ı mezkûre bin iki yüz elli dokuz riyâlî kuruş 
mukābelesinde rehn-i makbûz ile vekîli muvâcehemde beyyine-i âdile ile isbât 
edip mûcebince hükm-i şer‘î olundukdan sonra ben eşyâ-i mezkûre deyn-i 
mezkûr için mezkûr Ellez yedinden li ecli’l-bey‘ ahz edip sûk-ı sultânîde bey‘a 
arz ve müzâyede olunup gıbbe inkıtâ‘i’r-rağbe eşyâ-i mezkûre bin iki yüz elli 
riyâlî kuruşdan mezbûr Ellez üzerinde karâr edip ziyâde ile tâlib olmamağın, 
ben dahi vesâyetim hasebiyle mârrü’z-zikr yüz zirâ‘ florentin atlası ve yüz sek-
sen zirâ‘ elvân-ı muhtelife frengî dârâyî ve üç Çerkesî sîm rahtı ve iki sîm dîvân 
tahtını ve bir çift sîm üzengiyi safka-i vâhide ile müvekkil-i mezbûra bin iki yüz 
elli dokuz riyâlî kuruşa bâtten bey‘ ve teslîm edip ol dahi iştirâ ve meclis-i akid-
de tesellüm eyledikden sonra semen-i merkūm bin iki yüz elli dokuz riyâlî ku-
ruşu yine meclis-i akidde müvekkilim mezbûr yedinden ahz u kabz eyledik-
den sonra meblağ-ı mezbûru bi’l-vesâye deyn-i hâlik-i mezbûr için müvekkil-i 
mezbûr Ellez’e teslîm edip ol dahi ahz u kabz ve istîfâ eyledi dedikde, vasiyy-i 
mezbûru ikrâr-ı meşrûhunda vekîl-i merkūm vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min şehri Rebî‘ilevvel li sene tis‘a ve hamsîn 
ve elf.
Şuhûdü’l-hâl: Sunullah Efendi b. Ebîbekir, İsmail Çelebi b. Yusuf, Ahmed Çelebi 
b. Abdurrahman, Mustafa Çelebi b. Mehmed.

96 [24b-1] Mustafa Çelebi b. Mehmed’in Kerime bt. Abdullah aleyhine 
açtığı ev davasının reddi
Mahmiye-i İstanbul’da Dîvâne Ali mahallesinde sâkin Mustafa Çelebi b. Meh-
med b. Hasan meclis-i şer‘-i şerîfde, zikr-i âtî menzile vâzı‘atü’l-yed olduğu 
şer‘an sâbit olan işbu râfi‘atü’l-kitâb Kerime Hâtun bt. Abdullah mahzarında 
üzerine takrîr-i da‘vâ edip mahmiye-i mezbûrede Bayezid Ağa mahallesinde 
vâki‘ bir tarafı fahrü’l-muhadderât Sâime Hâtun bt. Abdullah mülküne ve bir 
tarafı Rahime Hâtun bt. Abdullah mülküne ve bir tarafı tarîk-i âmma müntehî 
büyût-ı müte‘addideyi ve bahçeyi müştemil cemî‘ menzil-i mezbûr müteveffâ-
yı mezbûrun sulbî oğlu olan babam merkūm Mehmed’e intikāl edip ba‘dehû 
babam merkūm Mehmed dahi vefât etmeğin, ben sulbî oğlu ve vârisi olmağ-
la cemî‘ menzil-i merkūm irs-i şer‘î ile bana intikāl eylemişken işbu Kerime 
Hâtun nâ-hak vaz‘-ı yed eder, suâl olunup menzil-i mezbûrdan âidiyesi kasr 
ve izâle olunması matlûbumdur dedikde, gıbbe’s-suâl merkūme Kerime Hâtun 
cevâbında, zikr olunan cemî‘ menzil-i mezbûru târih-i kitâbdan onsekiz sene 
mukaddem Aynî Hâtun bt. Musa bana yedi bin beş yüz râyic fi’l-vakt akçe-
ye bâtten bey‘ ve teslîm ve kabz-ı semen-i mezkûr edip ben dahi nefsi[m] için 
iştirâ ve tesellüm eylediğimden sonra menzil-i merkūma mezbûr Mehmed’in 
muvâcehesinde bilâ-nizâ‘ on beş sene mâlikâne tasarruf edip işbu müdde‘î 
Mustafa Çelebi’nin babası merkūm Mehmed vefât edeli otuz gündür sinîn-i 
merkūmede müteveffâ-yı merkūm Mehmed’den da‘vâ sâdır olmayıp alâ sükût 
vefât etmişdir. Bu mikdâr zamân mürûr edip babası mezbûrdan da‘vâ sudûr et-
memekle, işbu Mustafa Çelebi da‘vâ-yı meşrûhada mubtıldır dedikde, gıbbe’s-
suâl mezbûr Mustafa Çelebi menzil-i mezbûr minvâl-i muharrer üzre baba-
sı müteveffâ-yı merkūm muvâcehesinde sinîn-i mezkûrede merkūme Kerime 
Hâtun’un mâlikâne tasarrufunu ve babasının sükût ve adem-i da‘vâsını tav‘an 
ikrâr etmeğin, mezbûr Mustafa Çelebi men‘ olunup mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali b. Mustafa, Osman Çelebi b. Mehmed, Mustafa Çelebi b. Ab-
durrahman, Ahmed Çelebi b. Abdülbâkī.

97 [24b-2] Hacı Hüseyin Bey b. Hacı Ali’nin menzilini Saraylı Belkıs 
bt. Abdullah’a sattığı
Mahmiye-i İstanbul’da Aksaray’da Çakır Ağa mahallesinde sâkin Hacı Hüseyin 
Bey b. el-Hâc Ali meclis-i şer‘-i hatîr-i lâzımü’t-tevkīrde, Saraylı Belkıs Hâtun 
bt. Abdullah tarafından vech-i âtî üzre şirâya vekîl olup vekâleti bi mâ hüve 
nehcü’s-sübût şer‘an sâbite olan el-Hâc Ahmed Efendi b. el-merhûm ( ) mahza-
rında tav‘an ikrâr ve i‘tirâf edip zikri âtî akdin sudûruna değin yedimde ve taht-ı 
tasarrufumda mülk ve hakkım olup mahalle-i mezbûrede vâki‘ bir tarafı ba‘zan 
Şem‘î Hâtun bt. Abdullah mülküne ve ba‘zan Mümine Hâtun bt. Mehmed mül-
küne ve bir tarafı tarîk-i âmma bir tarafı meşrût-ı vakfa müntehî bir bâb fevkānî 
ve bir bâb tahtânî odaları ve bi’r-i mâî  ve tahtapûşu ve kenîfi ve havluyu müş-
temil cemî‘ menzilimi, kâffe-i hukūk ve merâfıkı ile vekîl-i mezbûr Hacı Ah-
med Efendi’ye elli dört bin fıddî-i cedîd râyic fi’l-vakt akçeye tarafeynden îcâb 
ve kabûlü hâvî bey‘-i bâtla bey‘ ve teslîm eyledim. Mezbûr Hacı Ahmed Efen-
di dahi minvâl-i meşrûh üzre müvekkilesi mezbûre Saraylı Belkıs Hâtun için 
iştirâ ve tesellüm eyleyip semeni olan meblağ-ı sâlifü’l-beyân elli dört bin ak-
çeyi müvekkile-i mezbûre malından bana def ‘ ü teslîm edip ben dahi tamâmen 
ahz u kabz ve istîfâ eyledim. Min ba‘d cemî‘ menzil-i mezbûr kâffe-i hukūkuyla 
müvekkile-i mezbûrenin mülk-i müşterâsı ve hakk-ı sırfıdır dedikde, mukırr-ı 
mezbûr Hacı Hüseyin Bey’in minvâl-i meşrûh üzre cârî ve sâdır olan ikrârını 
vekîl-i mezbûr Hacı Ahmed Efendi vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Yusuf Efendi [b.] Kasım el-imâm, Osman Efendi b. Yahya el-imâm, 
Hacı Mehmed Ağa b. Abdurrahman el-korucu, Musa Çavuş b. Muharrem, Ali 
Beşe b. İsa, Mehmed Çelebi b. Hüseyin er-râcil, Mehmed Bey b. Yusuf el-cündî, 
Hacı Süleyman Bey b. Abdullah el-bevvâbü’s-Sultânî, İsmail Çelebi b. Hüseyin, 
Mehmed Halîfe b. İbrahim el-müezzin, Mehmed Halîfe b. Mustafa el-müezzin, 
Mehmed Çelebi b. ( ).

98 [25a-1] Mehmed’in vârisi olmadığı zannıyla beytülmâl tarafından 
el konulan terekesinin babası Mahmud b. Bektaş’a teslimi
Eyâlet-i Rum’da Kazova kazâsına tâbi‘ Tavukçu nâm karyeden Mahmud b. Bek-
taş nâm kimesne mahfil-i kazâda, mahmiye-i İstanbul’da bi’l-fi‘l beytülmâl-ı 
râcilîn emîni olan İlyas Ağa b. Sinan tarafından ikrâr-ı âti’l-beyânı tasdîka 
sâbitü’l-vekâle vekîli olan Mehmed Beşe b. Mustafa mahzarında tav‘an ikrâr ve 
takrîr-i kelâm edip sulbî oğlum olup bundan akdem mahmiye-i mezbûrede Alt-
mışıncı Solaklar Odası’nda vefât eden Mehmed nâm râcilin vârisi olma[ma]k 
zu‘mu ile terekesine emîn-i mezbûr İlyas Ağa vaz‘-ı yed etmekle, müteveffâ-yı 
mezbûr Mehmed Çelebi oğlum olup ve vârisi olduğumu vekîl-i mezbûr Meh-
med Beşe muvâcehesinde huzûr-ı hâkimde isbât edip sıhhat-i verâsetime hükm 
ve emîn-i mezkûrun [mezkûrda] tereke-i müteveffâ-yı mezbûr ba‘de’l-bey‘ üç 
bin cedîd râyic fi’l-vakt olmağın, meblağ-ı mezbûr üç bin akçeyi merkūm İlyas 
Ağa’nın yedinden tamâmen alıp kabz eyledim. Min ba‘d tereke-i müteveffâ-yı 
mezbûrdan emîn-i merkūm yedinde bir habbe kalmamışdır dedikde, mâ hüve’l-
vâki‘ bi’t-taleb ketb olundu.
Fi’l-yevmi’l-âşir min Rebî‘ilevvel li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Yahya Bey [b.] Zekeriya, Ahmed b. 
Abdullah, el-Hâc Hüseyin b. Mehmed.

99 [25a-2] Ali Beşe b. Abdullah’ın 30. Yeniçeri Cemaati Vakfı’na olan 
borcunun terekesinden ödenmesi
Mahmiye-i İstanbul’da zümre-i râcilinin otuzuncu cemâ‘atine mahsûs olan oda 
mühimmâtı için mevkūfe olan nükūda bi’l-fi‘l meşrûtiyyet üzre mütevellî olan 
Mehmed Odabaşı b. Mahmud meclis-i şer‘-i şerîfde, mahmiye-i mezbûrede 
bi’l-fi‘l beytülmâl-ı râcilîn emîni olup bundan akdem zikr olunan odada vefât 
eden Bodur Ali Beşe b. Abdullah nâm râcilin muhallefâtına zâhirde vâris-i 
ma‘rûf[u] olmamağla vaz‘-ı yed eden İlyas Ağa b. Sinan tarafından ikrâr-ı âti’l-
beyânı tasdîka sâbitü’l-vekâle vekîl olan Mehmed b. Mustafa mahzarında bi’t-
tevliye tav‘an ikrâr ve takrîr-i kelâm edip mezbûr Bodur Ali Beşe zimmetinde 
vakf-ı mezbûr malından cihet-i karz-ı şer‘îden yüz riyâlî kuruş olup kable’l-
îfâ vefât edip meblağ-ı mezbûr zimmetinde kalmağın, bundan akdem meblağ-ı 
mezbûru beyyine-i âdile ile huzûr-ı hâkimde vekîl-i mezbûr Mehmed Efen-
di muvâcehesinde isbât, tereke-i mezbûrdan hükmmahkûmun-bih yüz riyâlîsi muhallefât-ı müteveffâ-yı mezbûrdan emîn-i 
merkūm yediyle bi’t-tevliye vakıf için bi’t-tamâm alıp kabz eyledim dedikde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Malkoç 
Efendi, Hasan Efendi.100 [25a-3, Arapça] Receb Çavuş b. Mustafa’nın Rus asıllı 
câriyesini âzat ettiği
Mahmiye-i Kostantıniyye mahallâtından Murad Paşa-yı Atîk mahallesinde 
sâkin olan Receb Çavuş b. Mustafa nâm kimesne meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, rıkkını mu‘terife 
olan, elâ gözlü, açık kaşlı, beyaz tenli, uzun boylu, bâkire ve bâliğa, Rûsiyyetü’l-
asl, müslimetü’l-millet, boynunda eser-i cerh bulunan hâfıza-i hâze’l-kitâb 
Mücellâ bt. Abdullah nâm câriye-i memlûkesini hasbeten lillâhi’l-aliyyi’l-azîm 
ve taleben li merdâti’r-rabbi’r-rahîm âzat ve tahrîr ettiğini ikrâr ve i‘tirâf etti. 
Câriye-i mezbûre bu sûretle sâir harâir-i asliyyât-ı mükellefât gibi hürre oldu. 
Efendilerin âzatlı köleleri üzerinde sâbit olan velâ hakkından gayrı üzerinde ki-
mesnenin bir hakkı kalmadı.
Cerâ zâlike ve hurrire fi’l-yevmi’l-âşir min Rebî‘ilâhir sene tis‘a ve hamsîn ve elf.
Şuhûdü’l-hâl: Mustafa Hâce b. Osman, İbrahim Beşe b. Mehmed, Mustafa b. Ha-
san, Mustafa Çelebi [b.] Mehmed, Mustafa b. Abdurrahim, Mehmed Çavuş b. 
Resûl, İsa b. Resûl

101 [25a-4, Arapça] Receb Çavuş b. Mustafa’nın Rus asıllı câriyesini 
âzat ettiği
Mahmiye-i Kostantıniyye mahallâtından Murad Paşa-yı Atîk mahallesinde 
sâkin olan Receb Çavuş b. Mustafa nâm kimesne meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, rıkkını mu‘terife 
olan, elâ gözlü, açık kaşlı, beyaz tenli, orta boylu, bâkire ve bâliğa, Rûsiyyetü’l-
asl, müslimetü’l-millet hâfıza-i hâze’l-kitâb Gülruh bt. Abdullah nâm câriye-i 
memlûkesini hasbeten lillâhi’l-aliyyi’l-azîm ve taleben li merdâti’r-rabbi’r-
rahîm âzat ve tahrîr ettiğini ikrâr ve i‘tirâf etti. Câriye-i mezbûre bu sûretle sâir 
harâir-i asliyyât-ı mükellefât gibi hürre oldu. Efendilerin âzatlı köleleri üzerinde 
sâbit olan velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-âşir min Rebî‘ilâhir sene tis‘a ve hamsîn ve elf.
Şuhûdü’l-hâl: es-Sâbıkūn.

102 [25b-1, Arapça] Receb Çavuş b. Mustafa’nın Rus asıllı 
câriyesini âzat ettiği
Mahmiye-i Kostantıniyye mahallâtından Murad Paşa-yı Atîk mahallesinde 
sâkin olan Receb Çavuş b. Mustafa nâm kimesne meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, rıkkını mu‘terife 
olan, elâ gözlü, açık kaşlı, kısa boylu, Rûsiyyetü’l-asl, müslimetü’l-millet hâmile-i 
hâze’l-kitâb Dâye Bağcinan bt. Abdullah nâm câriye-i memlûkesini hasbeten 
lillâhi’l-aliyyi’l-azîm ve taleben li merdâti’r-rabbi’r-rahîm âzat ve tahrîr ettiğini 
ikrâr ve i‘tirâf etti. Câriye-i mezbûre bu sûretle sâir harâir-i asliyyât-ı mükellefât 
gibi hürre oldu. Efendilerin âzatlı köleleri üzerinde sâbit olan velâ hakkından 
gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-âşir min Rebî‘ilâhir sene tis‘a ve hamsîn ve elf.
Şuhûdü’l-hâl: es-Sâbıkūn.

103 [25b-2, Arapça] Alemşah Hatun bt. Abdullah’ın Rus asıllı 
câriyesini âzat ettiği
Mahmiye-i Kostantıniyye mahallâtından Murad Paşa-yı Atîk mahallesinde 
sâkine olan Alemşah Hâtun bt. Abdullah kıbelinden âtiyyü’z-zikr âzat ikrârına 
vekâleti kendisini ma‘rifet-i şer‘iyye ile tanıyan Abdi Beşe b. Abdülganî ve Sü-
leyman Bey b. Veli nâm şâhidlerin şehâdetleri ile sâbit olan Receb Ağa b. Mus-
tafa meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-
tahrîf- hâzır olup, müvekkile-i mezbûresinin, rıkkını mu‘terife, açık kaşlı, elâ 
gözlü, orta boylu, Rûsiyyetü’l-asl müslimetü’l-millet hâmile-i hâze’l-kitâb Dâye 
Mücellâ bt. Abdullah nâm câriye-i memlûkesini hasbeten lillâhi’l-aliyyi’l-azîm 
ve taleben li merdâti’r-rabbi’r-rahîm âzat ve tahrîr ettiğini vekâlet-i mahkiyesi 
hasebiyle ikrâr ve i‘tirâf etti. Câriye-i mezbûre bu sûretle sâir harâir-i asliyyât-ı 
mükellefât gibi hürre oldu. Efendilerin âzatlı köleleri üzerinde sâbit olan velâ 
hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’t-tâsi‘ min Rebî‘ilâhir sene tis‘a ve hamsîn ve elf.
Şuhûdü’l-hâl: Mustafa Hâce b. Osman, İbrahim Beşe b. Mehmed, Mustafa b. Ha-
san, Mustafa Çelebi b. Mehmed sarrâc-ı sultânî, Mustafa Çelebi b. Abdurrahim, 
Mehmed Çavuş b. Resûl, İsa Bey b. Ahmed,

104 [25b-3, Arapça] Alemşah Hatun bt. Abdullah’ın Rus asıllı 
câriyesini âzat ettiği
Mahmiye-i Kostantıniyye mahallâtından Murad Paşa-yı Atîk mahallesinde 
sâkine olan Alemşah Hâtun bt. Abdullah kıbelinden âtiyyü’z-zikr âzat ikrârına 
vekâleti kendisini ma‘rifet-i şer‘iyye ile tanıyan Abdi Beşe b. Abdülganî ve Sü-
leyman Bey b. Veli nâm şâhidlerin şehâdetleri ile sâbit olan Receb Ağa b. Mus-
tafa meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-
tahrîf- hâzır olup, müvekkile-i mezbûresinin, rıkkını mu‘terife, açık kaşlı, elâ 
gözlü, orta boylu, Rûsiyyetü’l-asl müslimetü’l-millet hâmile-i hâze’l-kitâb Saki-
ne bt. Abdullah nâm câriye-i memlûkesini hasbeten lillâhi’l-aliyyi’l-azîm ve ta-
leben li merdâti’r-rabbi’r-rahîm âzat ve tahrîr ettiğini vekâlet-i mahkiyesi ha-
sebiyle ikrâr ve i‘tirâf etti. Câriye-i mezbûre bu sûretle sâir harâir-i asliyyât-ı 
mükellefât gibi hürre oldu. Efendilerin âzatlı köleleri üzerinde sâbit olan velâ 
hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’t-tâsi‘ min Rebî‘ilâhir sene tis‘a ve hamsîn ve elf.
Şuhûdü’l-hâl: es-Sâbıkūn.

105 [25b-4] Mehmed Odabaşı b. Mehmed’in Hırvat kölesini 
âzat ettiği
Elli dördüncü oda cemâ‘atinin odabaşı olan Mehmed Odabaşı b. Mehmed 
mahfil-i kazâda tav‘an ikrâr edip abd-i memlûküm olan açık kaşlı elâ gözlü se-
kiz yaşında Hırvadiyyü’l-asl müslimü’l-mille gulâmımı hasbeten lillâhi’l-azîzi’l-
hamîd tahrîr ve i‘tâk edip sâir ahrâr-ı asliyyîn silkine idhâl eyledim. Ba‘de’l-
yevm sâir ahrâr-ı asliyyîn gibi hürre olup üzerinde hakk-ı velâdan gayrı hakkım 
kalmadı dedikde, mâ vaka‘a bi’t-taleb ketb olundu.
Hurrire fî 12 min şehri Rebî‘ilâhir li sene [10]59.
Şuhûdü’l-hâl: Mehmed Beşe Çorlu’dan, Mehmed [b.] Muhyi, Bekir Beşe 
Bartın’dan?, Halil Beşe, Böcek? Ali, Süleyman Beşe b. Abdullah, Derviş Bey, Yah-
ya b. Zekeriya, İsa b. Ahmed ve gayruhüm.

106 [26a-1] Mehmed b. Ahmed’in sabun imal ettiği yağhânesindeki 
bazı eşyalarını sattığı
Mahmiye-i İstanbul’da Samanviran mahallesi sükkânından Mehmed b. Ahmed 
nâm kimesne meclis-i şer‘-i şerîfde, sabuncu tâifesinden Halil Dede b. İsmail 
ve Maden b. Abdi ve Mehmed b. Abdi mahzarlarında tav‘an ikrâr ve i‘tirâf edip 
bundan akdem silk-i mülk ve yedimde muntazam olup mahmiye-i mezbûrede 
Silivrikapısı dâhilinde İbrahim Paşa mahallesinde Koyun Emîni Vakfı olup 
lede’l-ahâlî ma‘lûmü’l-hudûd yağhânede vâki‘ bir sabun kazganımı ve üç sabun 
fıçımı kâffe-i hukūkuyla mezbûrûn Halil Dede ve Maden ve Mehmed’e bin se-
kiz yüz fıddî râyic fi’l-vakt akçeye bâtten bey‘ ve teslîm edip onlar dahi nefisle-
ri için iştirâk-i seviyy üzre iştirâ ve tesellüm edip semen-i mezbûrdan yedi yüz 
akçesini bana def ‘ ü teslîm edip ben dahi ahz eyleyip bâkī bin yüz akçe hak-
kım kalmışdı. El-hâletü hâzihî meblağ-ı bâkī bin yüz akçeyi dahi tamâmen ahz 
u kabz eyledim. Min ba‘d semen-i mezkûra müte‘allika ve zikr olunan kazgan ve 
fıçılara müte‘allika ve zikr olunan yağhânede olan sabun kârhânesine müte‘allika 
mezbûrûn üzerlerine bi vechin mine’l-vücûh ve sebebin mine’l-esbâb da‘vâ 
ve nizâ‘ ve alâkam kalmadı dedikde, mukırr-ı mezbûru ikrâr-ı meşrûhunda 
mezbûrun Halil Dede ve Maden ve Mehmed vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mehmed b. Eyyûb, Mehmed b. İbrahim, Mehmed Çelebi b. Süley-
man, Ahmed Çelebi b. Osman.

107 [26a-2] Kürkçü Dimitri v. Hristo’nun alacaklı olduğu Mehmed Ağa 
b. Mustafa’nın zimmetini ibrâ ettiği
Mahmiye-i İstanbul’da Mahmud Paşa’da kürkcü tâifesinden Dimitri v. Hris-
to nâm zimmî meclis-i şer‘de, Mehmed Ağa b. Mustafa nâm bevvâb-ı Sultânî 
mahzarında tav‘an ikrâr ve i‘tirâf edip mezbûr Mehmed Ağa ile beynimizde 
nice def ‘a kürke müte‘allika bey‘ ve şirâ vâki‘ olmuşdu. El-hâletü hâzihî bir 
samur paçası kürk semeninden bâkī zimmetinde yirmi riyâlî kuruş hakkımı 
hâlâ mezbûr Mehmed Ağa yedinden bi’t-tamâm ahz u kabz eyledim. Min ba‘d 
merkūm Mehmed Ağa zimmetinde kürk semeninden bâkī hakkım kalmayıp 
târih-i kitâba gelince cemî‘ da‘vâ ve mutâlebâtdan merkūm Mehmed Ağa’nın 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, gıbbe’t-
tasdîki’ş-şer‘î merkūm Mehmed Ağa dahi meclis-i şer‘de mezbûr Kürkçü Dimit-
ri mahzarında tav‘an ikrâr ve i‘tirâf edip mezbûr Dimitri üzerinde benim dahi 
bi vechin mine’l-vücûh da‘vâ ve nizâ‘ım ve alâka ve hakkım kalmadı dedikde, 
gıbbe’t-tasdîk mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min şehri Rebî‘ilâhir li sene 1059.
Şuhûdü’l-hâl: Mehmed Bey b. İbrahim el-cündî, Mehmed Beşe b. Abdullah er-
râcil, Ali Beşe b. Abdullah er-râcil, Yahya Bey b. Zekeriya.

108 [26b-1] Osman Efendi b. Hüseyin’in mukātaalı arsa ve mülk 
menzilini Receb b. Sefer’e sattığı
Mahmiye-i İstanbul’da Samanviran mahallesinde sâkin Osman Efendi b. Hüse-
yin meclis-i şer‘-i şerîfde, işbu râfi‘ül-kitâb Kazzâz Receb b. Sefer mahzarında 
bi’t-tav‘i’s-sâf ikrâr ve i‘tirâf edip işbu akdin sudûruna değin silk-i mülk ve ye-
dimde muntazam hakkım olup mahmiye-i mezbûrede Mi‘mâr Ayas mahallesin-
de vâki‘ bir tarafı Kilârî İvaz b. Hacı tasarrufunda olan menzile ve bir tarafı Kara 
Mehmed veresesi tasarruflarında olan menzile ve bir tarafı Tanburî Mustafa b. 
Abdullah mülküne ve bir tarafı tarîk-i hâssa müntehî bir bâb fevkānî ve bir bâb 
tahtânî odaları ve tahtapûşu ve kenîfi müştemil arsasının Sinan Paşa Vakfı’na 
senede yetmiş akçe mukāta‘ası olup binâsı mülküm olan menzilin cemî‘ mülk 
ve hakkım olan ebniyesini, cümle hukūkuyla mezbûr Kazzâz Receb’e yirmi bir 
bin beş yüz cedîd râyic fi’l-vakt akçeye bâtten bey‘ ve teslîm ve arsasını dahi 
ma‘rifet-i mütevellî-i vakf-ı mezbûr ile tefvîz ve teslîm edip ol dahi iştirâ ve te-
fevvüz ve tesellüm ettikden sonra semen-i merkūm cedîd yirmi bir bin beş yüz 
akçeyi merkūm Kazzâz Receb’in yedinden tamâmen alıp kabz eyledim. Ba‘de’l-
yevm ebniye-i menzil-i mezbûr mezkûr Kazzâz Receb’in mülk-i müşterâsı ve 
arsası hakk-ı tefevvüzüdür dedikde, gıbbe’t-tasdîki’ş-şer‘î mâ vaka‘a bi’t-taleb 
[ketb] olundu.
Fi’l-yevmi’s-sâlis min şehri Rebî‘ilâhir li sene 1059.
Şuhûdü’l-hâl: Hasan b. Abdülmennân, el-Hâc Osman b. Musa, Mustafa b. Ah-
med, Mustafa b. Abdullah.

109 [26b-2] Ayşe bt. Abdülvehhâb’ın mülk evini Halil Bey 
b. Ahmed’e sattığı
Mahmiye-i İstanbul’da Kurşunlu Türbe kurbunda Kemal Paşazâde mahallesin-
de sâkine Ayşe Hâtun bt. Abdülvehhâb tarafından ikrâr-ı âti’l-beyâna vekîl olup 
mezbûreyi ma‘rifet-i şer‘iyye ile ârifân olan Ahmed b. Mehmed ve Bayram b. Se-
fer şehâdetleriyle vekâleti sâbite olan sadrî oğlu es-Seyyid Esad Çelebi b. Meh-
med meclis-i şer‘-i hatîrde, işbu râfi‘ül-kitâb Halil Bey b. Ahmed nâm cündî 
mahzarında bi’l-vekâle tav‘an ikrâr ve takrîr-i kelâm edip işbu akdin sudûruna 
değin müvekkile-i mezkûre Ayşe Hâtun yedinde mülkü ve hakkı olup mahalle-i 
mezbûrede vâki‘ bir tarafı Nasrullah Efendi mülküne ve bir tarafı tarîk-i âmma 
ve iki tarafı müvekkilenin âhar mülküne müntehî bir bâb fevkānî ve bir bâb 
tahtânî odaları ve havluyu müştemil cemî‘ menzilini âmme-i tevâbi‘ ve levâhıkı 
ve kâffe-i hukūk ve merâfıkı ile beş yüz kıt‘a riyâlî kuruşa merkūm Halil Bey’e 
bey‘-i bâtla bey‘ ve teslîm edip ol dahi minvâl-i meşrûh üzre iştirâ ve tesellüm 
ve kabûl ettikden sonra müvekkilem mezkûre Ayşe Hâtun semen-i merkūm 
beş yüz riyâlî kuruş müşterî-i merkūm Halil Bey’in mülk-i müşterâsıdır, key-
fe mâ yeşâ ve yahtâr mutasarrıf olsun dedikde, merkūm Halil Bey mukırr-ı 
merkūm es-Seyyid Esad Çelebi’yi vekâleten ikrâr-ı meşrûhunda vicâhen tasdîk 
ve şifâhen tahkīk etmeğin, mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min şehri Rebî‘ilâhir li sene 1059.
Şuhûdü’l-hâl: Mehmed b. Ahmed, Receb b. Mehmed, Mehmed b. Ali Müezzinzâde, 
Mehmed Beşe b. Hüseyin, Mehmed Beşe b. İsmail er-râcil.









110 [27a-1, Arapça] Hâkimin Mahmud ve Ayşe adlı küçüklere 
nafaka takdir ettiği
Hâkim, Mahmud ve Ayşe ibney Mustafa nâm sagīreynin nafaka, kisve ve sâir 
havâic-i zarûriyeleri için, âtiyyü’z-zikr mahallede sâkine olan Fâtıma bt. Mustafa 
nâm nineleri ve hâdinelerinin talebiyle, mahmiye-i Kostantıniyye mahallâtından 
Muhtesib İskender mahallesinde sâkine iken bundan akdem vefât eden Emine bt. 
Mustafa nâm annelerinden irs-i şer‘le kendilerine intikāl eden mallardan alın-
mak üzre, zeyl-i kitâbda mezkûr târihden i‘tibâren her birine yevmî dörder akçe 
olmak üzre râyicü’l-vakt sekiz akçe farz ve takdîr etti. Hâkim sonra meblağ-ı 
mefrûz-i mezkûru, havâic-i sagīreyn-i merkūmeyne sarf etmeye ve vakt-i 
zarûrette istidâne edip vakt-i zaferde rücû‘ etmeye mezbûre Fâtıma’ya izin verdi.
Cerâ zâlike ve hurrire fi’l-yevmi’s-sâmin min şehri Rebî‘ilâhir sene 1059.
Şuhûdü’l-hâl: Mustafa Efendi b. İbrahim, Yahya Bey b. Zekeriya, el-Hâc Ahmed, 
Ali b. Abdullah

111 [27a-2] Temeşvar alay beyi Ahmed Ağa b. İbrahim’in İbrahim 
Beşe b. Musa’da alacağı olduğu
Vilâyet-i Rumeli’nde medîne-i Temeşvar Alaybeyisi olan Ahmed Ağa b. İbra-
him meclis-i şer‘de, İbrahim Beşe b. Musa nâm râcil mahzarında üzerine takrîr-i 
da‘vâ edip mezbûr İbrahim Beşe zimmetinde cihet-i karz-ı şer‘îden beş yüz 
esedî kuruş hakkım olmağın, meblağ-ı mezbûrdan yüz seksen iki esedî kuru-
şunu bundan akdem işbu İbrahim Beşe yedinden alıp kabz eylemişdim. Hâlâ 
meblağ-ı bâkī üç yüz on sekiz esedî kuruş hakkımı taleb eylediğimde verme-
de ta‘annüd eder, suâl olunup alıverilmesin taleb ederim dedikde, gıbbe’s-suâl 
mezbûr İbrahim Beşe cevâbında, fi’l-hakīka müdde‘î-i merkūma minvâl-i 
meşrûh üzre meblağ-ı müdde‘â üç yüz on sekiz esedî kuruş zimmetimde edâsı 
vâcib deynimdir deyicek, ikrârı mûcebince meblağ-ı müdde‘â üç yüz on sekiz 
esedî kuruşun müdde‘î-i mezbûra edâsı ile merkūm İbrahim Beşe üzerine ilzâm 
olunup mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilâhir li sene 1059.
Şuhûdü’l-hâl: Sefer Ağa b. İsmail, Ömer Ağa b. Osman, Mustafa Bey b. Abdüsselâm.

112 [27b-1] Poliharon v. Panayot’un menzilini Kürkçü Mahmud Bey 
Vakfı’na istiğlâl yoluyla sattığı
Mahmiye-i İstanbul’da Kumkapı’da Muhsine Hâtun mahallesinde Poliharon v. 
Panayot meclis-i şer‘-i hatîr-i lâzımü’t-tevkīrde, merhûm Kürkçü Mahmud Bey 
Vakfı’nın kāimmakām-ı mütevellîsi olan işbu râfi‘ül-kitâb Ali Bey b. Abdullah 
mahzarında tav‘an ikrâr ve i‘tirâf edip zikr olunan akdin sudûruna [değin] silk-i 
mülk ve yedimde münselik [olup], mahalle-i mezbûrede vâki‘ bir tarafı Memi 
Ağa b. (  ) mülküne ve iki tarafı Mehmed Ağa b. Abdullah mülküne ve bir ta-
rafı tarîk-i âmma müntehî cemî‘ mülk menzilimi, cemî‘ tevâbi‘ ve levâhıkıyla 
kāimmakām-ı mezbûra dört yüz otuz kıt‘a riyâlî kuruşa bi tarîki’l-istiğlâl bey‘ 
ve teslîm edip ol dahi minvâl-i muharrer üzre mâl-ı vakf-ı mezbûr ile vakf-ı 
merkūm için iştirâ ve tesellüm ve kabûl eyledikden sonra semen-i mezbûr dört 
yüz otuz kıt‘a riyâlî kuruşu kāimmakām-ı mezbûr yedinden tamâmen ahz u 
kabz eyledikden sonra mütevellî-i mezbûr menzil-i mahdûd-ı mezbûru ba‘de’t-
tahliyeti’ş-şer‘iyye ve’t-tekābuzi’l-mer‘î târih-i kitâbdan bir sene tamâmına de-
ğin beş bin iki yüz altı fıddî akçe-i cedîd akçeye bana îcâr ve teslîm edip ben 
dahi minvâl-i meşrûh üzre tesellüm eyledim dedikde, mukırr-ı mezbûru ikrâr-ı 
meşrûhunda kāimmakām-ı mezbûr vicâhen tasdîk ve şifâhen tahkīk eylediğin-
den sonra menzil-i mezbûrun derkine ve ücret-i lâzımesine mahalle-i mezbûre 
sâkinlerinden olup mukırr-ı mezbûrun şerîki olan Laskari v. Dimitri kefâlet-i 
sahîha-i şer‘iyye ile [kefîl] olmağın, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: El-Hâc Hasan b. Hızır, Mustafa Halîfe b. Abdullah, es-Seyyid Meh-
med b. Ali, Ali Çelebi b. Hasan, Salih Bey b. Ali müezzin, Hasan b. Abdullah, Ha-
lil Halîfe el-müezzin.

113 [27b-2, Arapça] Hâkimin Arslan Yahuda v. Yani’yi üç 
küçüğe vasî atadığı
Hâkim, mahmiye-i Kostantıniyye mahallâtından Marulasin? mahallesinde 
sâkin olan, Selânik cemâ‘atinden Arslan Yahuda v. Yani’yi, vilâyet-i Rumeli-i 
ma‘mûrede vâki‘ Rodoscuk kasabasında bundan akdem maktûlen fevt olan 
Bâli’nin Yahuda, Semhula ve Sultanika nâm sagīrinine hıfz-ı ahvâl ve maktûl-i 
mezbûr babalarından irs-i şer‘le kendilerine intikāl eden emvâlin zabtı için 
rüşd ve bülûğlarına kadar vasî nasb etti. Mezbûr da vesâyet-i mezbûreyi kabûl 
edip hizmet-i lâzimesini edâyı ta‘ahhüd etti. İş bu vesîka, mezbûrun vesâyet ve 
emânete ehil, gadr ve hıyânetten berî olduğunun sâbit olmasından sonra sâdır 
oldu.
Cerâ zâlike ve hurrire fi’l-yevmi’l-âşir min şehri Rebî‘ilâhir sene tis‘a ve hamsîn 
ve elf.
Şuhûdü’l-hâl: İsmail Çelebi b. el-Hâc Osman, İskender Bey b. Şaban, el-Hâc Hü-
seyin b. Mehmed









114 [27b-3, Arapça] Hâkimin iddet bekleyen Ayşe bt. Mehmed’e ve kızı 
Saliha bt. Ahmed’e nafaka takdir ettiği
Hâkim, mahmiye-i Kostantıniyye mahallâtından Defterdâr Ahmed Çelebi ma-
hallesinde sâkine ve Ahmed b. Abdullah nâm zevcinden mutallaka olan hâmile 
ve mu‘tedde Ayşe bt. Mehmed nâm hâtunun nafakası, kisvesi ve sâir havâic-i 
zarûriyesi için vaz‘-ı hamline ve nihâyet-i iddetine kadar zeyilde mezkûr 
târihden i‘tibâren mutallık-ı mezbûr zevci üzerine yevmî râyicü’l-vakt altı akçe 
farz ve takdîr etti. Hâkim sonra Saliha bt. Ahmed el-mezbûrun nafakası, kisve-
si ve sâir havâic-i lâzimesi için mezbûre Ayşe nâm annesi ve hâdinesinin tale-
biyle, mezbûr babası üzerine, zeyilde mezkûr târihden i‘tibâren yevmî râyicü’l-
vakt dört akçe farz ve takdîr etti. Hâkim-i mûmâ ileyh, meblağ-ı mefrûzeyn-i 
mezbûreynin sarfına ve vakt-i hâcette istidâne edip vakt-i zaferde mezbûr 
Ahmed’e rücû‘ etmeye merkūme Ayşe’ye izin verdi.
Cerâ zâlike ve hurrire fi’l-yevmi’t-tâsi‘ min şehri Rebî‘ilâhir sene tis‘a ve hamsîn 
ve elf.
Şuhûdü’l-hâl: Ramazan Bey b. Abdullah, Ahmed Beşe b. Abdullah, Ahmed b. 
Mehmed, Mehmed Çavuş b. Resûl, Yahya Bey b. Zekeriya

115 [28a-1] Saliha bt. Abdullah ve Payidar bt. Abdullah’ın Hüseyin 
b. Nasuh aleyhine açtıkları ev davasında haklı oldukları
Fi’l-asl Trabzon kazâsına tâbi‘ Güzhâne? nâm karyeden olup mahmiye-i 
İstanbul’da kazgancılar kethüdâsı ba‘dehû Kastamonu Sancağı’nda Küre-i Nühâs 
kasabasında mutavattın iken vefât eden Hasan Beşe b. Abdülmennân nâm râcilin 
mu‘tekaları olduğu şer‘an sâbit ve mütehakkık olup vech-i âtî üzre olan menzilin 
kendi vakıf idiğini iddi‘â edip kıbel-i şer‘-i enverden dahi husûmete me’zûneler 
olan Saliha bt. Abdullah ve Payidar bt. Abdullah meclis-i şer‘-i hatîrde, zikri âtî 
menzile vaz‘-ı yed eylediği bi mâ hüve nehcü’s-sübût şer‘an sâbite olan Hayyât 
Hüseyin b. Nasuh mahzarında üzerine her biri takrîr-i da‘vâ [edip], mu‘tekamız 
olup Küre-i Nühâs’da vefât eden Hasan Beşe b. Abdülmennân hâl-i sıhhat ve 
nefâz-ı tasarrufâtından yedinde ve taht-ı tasarrufunda muntazam mülk ve hak-
kı olup mahmiye-i İstanbul’da Karagümrük’de Ali Paşa-yı Atîk mahallesin-
de vâki‘ bir tarafı Hayrünnisa Hâtun bt. (  ) mülküne ve iki tarafı mezbûr Ha-
san Beşe’nin âhar mülküne ve bir tarafı ulemâya meşrûta vakıf menzile mut-
tasıl iki bâb tahtânî odaları ve sofayı ve kenîfi ve bi’r-i mâî  ve tûlen ve arzan 
otuz zirâ‘ cüneyneyi müştemil cemî‘ menzilini kâffe-i hukūkuyla vakf-ı sahîh-i 
şer‘î ile vakıf ve habs edip mütevellî nasb eylediği Ahmed Efendi b. Mehmed 
Efendi b. Mehmed’e teslîm edip ol dahi bi’t-tevliye tesellüm eyledikden sonra 
menzil-i mezkûrda hayâtda oldukça kendi sâkin ola ba‘de vefâtihî süknâsını 
bize ve bizden sonra tasarrufunu bizim evlâdımıza ve evlâd-ı evlâdımıza ve 
evlâd-ı evlâdımıza neslen ba‘de neslin ve ba‘dehum mahalle-i mezbûrede Ali 
Paşa Câmi‘i imâmı olanlar sâkin olup ba‘de salâti’l-fecr bir sûre-i Yâsîn-i şerîf 
tilâvet eyleyip sevâbını rûh-ı vâkıf-ı mezbûra ihdâ eyleye deyû şart edip bin 
elli sekiz Recebü’l-müreccebi’nin üçüncü günü kasaba-i Küre-i Nühâs’da kādî 
olan Mevlânâ Mehmed Efendi b. (  ) huzûrunda ba‘de’l-mürâfa‘ati’s-sahîha ve 
lüzûmuna mevlânâ-yı mezbûr hükm-i sahîh ve tescîli ile menzil-i mezkûr 
vakf-ı mahkûmun-bih ve müseccelen vâkıf-ı mezkûr Hasan Beşe vefât edip 
ber-mûceb-i şart-ı mezkûr menzil-i mezbûrda nevbet-i süknâ bizim hakkımız-
dır. Hâlâ işbu Hayyât Hüseyin menzil-i mezbûra nâ-hak vaz‘-ı yed eylemişdir 
suâl olunup menzil-i mezbûre üzerinden yed-i matlubunu izâle ve bize teslîm 
olunmasın taleb eder[im] deyû târih-i mezkûr ile müverraha ve mevlânâ-yı 
mezbûrun hükm ve tescîlini müştemil vakfiye-ima‘mûlün-bihâ eylediklerin-
de gıbbe’s-suâl mezbûr Hayyât Hüseyin cevâbında, mezbûr Hasan Beşe vefât 
etmekle verâseti li ebeveyn ammi oğulları Resûl ve Arslan ve Ahmed ebnâ-i 
Ali ve Hüseyin b. Cafer nâm kimesnelere münhasıra olmakla, mezbûrûn Resûl 
ve Arslan ve Ahmed ve Hüseyin cemî‘ menzil-i mezkûru tereke-i müteveffâ-
yı mezbûrdan olmak üzre bi’l-vekâle bana üç yüz riyâlî kuruşa bâtten bey‘ ve 
teslîm ve kabz-ı semen-i mezkûr eylediler, ben dahi nefs için iştirâ ve tesel-
lüm eyleyip hâlâ mülk-i müşterâm ve hakk-ı sırfımdır deyû vech-i meşrûh üzre 
müteveffâ-yı mezbûrun hâl-i sıhhatinde vakf-ı müsecceli idiğini inkâr edicek, 
müdde‘iyyân-ı mezbûretân Saliha ve Payidar’dan da‘vâ-yı meşrûhalarını mü-
beyyine beyyine taleb olundukda, zeyl-i vakfiye-i mezkûrede isimleri mastûr 
udûl-i ahrâr-ı ricâl-i müslimînden nefs-i Kastamonu’da Hamza Bey mahalle-
sinden Papucçu Üstâd Abdülkādir b. Murtaza ve Kastamonu Sancağı’nda Ef-
lani kazâsına tâbi‘ Husunrim el-kadı nâm kimesneler meclis-i şer‘-i hatîrde li ecli’ş-şehâde hâzırân olup 
her biri şehâdet edip fi’l-hakīka Trabzon’da Güzhâne’den? olup kasaba-i Küre-i 
Nühâs’da mutavattın iken vefât eden Hasan Beşe b. Abdülmennân hâl-i sıhhat 
ve nefâz-ı tasarrufâtında bin elli sekiz Recebi’nde yedinde ve tasarrufunda mülk 
ve hakkı olup mahmiye-i İstanbul’da Karagümrük’de Ali Paşa-yı Atîk mahalle-
sinde vâki‘ bir tarafı Hayrünnisa Hâtun bt. ( ) mülküne ve iki tarafı yine mezbûr 
Hasan Beşe’nin âhar mülküne ve bir tarafı ulemâya meşrûta vakıf menzile mut-
tasıl olan cemî‘ menzilini, kâffe-i hukūk ve merâfıkı ile bizim huzûrumuzda ve 
kasaba-i mezbûrede hâkim-i muvakki‘-i şer‘-i şerîf Mevlânâ Mehmed Efendi 
b. Cafer huzûrunda vakf-ı sahîh ve habs edip mütevellî nasb eylediği Ahmed 
Efendi b. Mehmed’e teslîm edip ol dahi vakfiyet üzre tesellüm eyledikden sonra vâkıf-ı mezbûr Hasan Beşe şöyle şart eyledi ki, menzil-i mezbûrda hayâtda ol-
dukça kendi sâkin ola ba‘dehû mu‘tekaları olan işbu Saliha ve Payidar sâkine 
olalar, ba‘dehumâ işbu Saliha’nın ve Payidar’ın evlâdı ve evlâdı ve evlâd-ı evlâdı 
neslen [ba‘de neslin] mutasarrıflar olalar, ba‘dehum mahalle-i mezkûre Ali Paşa 
Câmi‘i imâmı olanlar sâkin olup ba‘de salâti’l-fecr bir sûre-i Yâsîn-i şerîf tilâvet 
edip sevâbını rûh-ı vâkıf-ı mezkûra ihdâ eyleye deyû şart eyledi ve menzil-i 
mezbûrun vakfiyetine ba‘de’l-mürâfâ‘ati’s-sahîhati’ş-şer‘iyye hâkim-i mûmâ-
ileyh sıhhat ve lüzûmuna hükm-i sahîh-i şer‘î ile hükm edip menzil-i mezkûr 
vakf-ı mahkûm ve müsecceldir, işbu Hayyât Hüseyin nâ-hak [28b] vaz‘-ı yed 
eylemişdir kasr-ı yed edip meşrûtun-lehümâ olan işbu müdde‘iyyân-ı Saliha 
ve Payidar’a teslîmi vâcibdir, biz bu husûsa şâhidleriz şehâdet dahi ederiz deyû 
her biri edâ-i şehâdet-i şer‘iyye eylediklerinde, gıbbe ri‘âyeti şerâyiti’l-kabûl 
şehâdetleri makbûle oldukdan sonra şehâdet-i mezbûre mûcebince menzil-i 
mezkûrun vakfiyetine ve müdde‘iyyân-ı mezkûretâna teslîmine mezkûr Hayyât 
Hüseyin mahzarında üzerine hâkim-i muvakki‘-i kitâb şerâyit-i hükmü mer‘î 
ve mes’ûl fi’l-hükm olduğu hâlde hükm-i sahîh [ve] vakf-ı sarîh edip ve mezbûr 
Hüseyin’i semen-i mezbûr ile bâyi‘[ûn]-ı mezkûrûn üzerlerine rücû‘a emr edip 
mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: El-Hâc Hüseyin b. el-Hâc Hasan Mi‘mâr Ayas’dan, el-Hâc Musli 
b. Kaya, Hüseyin Çavuş b. Ali, Zülfikār Çelebi b. Abdullah, el-Hâc Hasan b. Ab-
dullah, Receb Efendi b. Hasan el-hatîb, Mehmed Beşe b. Ali, Himmet Beşe b. Ali, 
Yusuf Bey b. Abdullah, Ali Bey b. ( ), Ali b. Hızır el-kazgânî, Hamza Bey b. Yahya, 
Ahmed [b.] Mehmed, Veli b. Maksud, Ahmed Çelebi b. Abdurrahman.

116 [28b-1] Hasan b. Mehmed’in Saraylı Selâmet Hatun’un mirası 
hususunda diğer vârislerin zimmetini ibrâ ettiği
Mahmiye-i İstanbul’da Topkapısı kurbunda Yenikapı dâhilinde Evliyâ Hoca 
mahallesinde sâkin olup medîne-i Üsküdar kazâsına tâbi‘ İstavros nâm karye-
de vefât eden Saraylı Selâmet Hâtun’un verâseti, zevc-i metrûku Mehmed Ağa 
b. Ahmed’e ve sadrî sagīr oğlu Mustafa b. Memi Usta’ya ve sadriye sagīre kızı 
Ümmühâni bt. Mehmed Ağa’ya münhasıra olup ba‘dehû mezbûr Mustafa dahi 
vefât edip verâseti li ebeveyn ammi oğlu olup [Novasin] kazâsına tâbi‘ Basilye 
nâm karyede sâkin Hasan b. Mehmed mahzarında [vekîl] olduğu şer‘an müte-
hakkıka oldukdan sonra mezbûr Hasan meclis-i şer‘-i hatîrde, sagīr-i mezbûrun 
tesviye-i umûruna kıbel-i şer‘-i enverden mansûb vasîsi olup mezbûre Selâmet 
Hâtun’un tereke-i menkūlesinin vech-i âtî üzre ba‘de’l-bey‘ intikāl edip hisseye 
vaz‘-ı yed eyleyen işbu sâhibü’l-kitâb Sefer Usta b. Sinan mahzarında bi’l-verâse 
tav‘an ikrâr ve i‘tirâf edip müteveffât-ı mezbûre Selâmet Hâtun’un tereke-i 
menkūle bey‘ olundukda semeni bin yüz riyâlî kuruş eyledikde, nısfı beş yüz elli 
riyâlî kuruşu mezbûr Sefer Usta bi’l-vesâye ahz u kabz eyledikden sonra mezbûr 
Sefer Usta sagīr-i mezbûrun hâl-i sıhhatinde nafaka ve kisvesine vefâtında 
techîz ve tekfînine ve benim karye-i mezbûreden mahmiye-i İstanbul’da gelmek 
için yol mesârifine emrimle sarfından sonra mezbûr Sefer Usta yedinde ancak 
on riyâlî kuruş kalmağla, meblağ-ı bâkī on riyâlî kuruşu vasiyy-i mezbûr Sefer 
Usta yedinden tamâmen ahz u kabz eyleyip meblağ-ı mezkûr beş yüz elli riyâlî 
kuruşa müte‘allika mezbûr Sefer Usta üzerinde bi vechin mine’l-vücûh ve sebe-
bin mine’l-esbâb da‘vâ ve hakkım kalmadı [dedikde], el-mukarru lehü’l-mezbûr 
Sefer Usta vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Fi’l-yevmi’r-râ[bi‘ min şehri] Rebî‘ilâhir li sene tis‘a ve hamsîn ve elf.
Şuhûdü’l-hâl: Hasan Bey b. Şaban Küçükpazar’da, Hasan Efendi b. Hüseyin el-
imâm, Osman Beşe b. ( ) er-râcil, Murat Usta b. Hüseyin, Ahmed Beşe b. Musa 
er-râcil, Hüseyin b. Mercan el-kazzâz, Mustafa b. Ahmed el-hallâk, Mehmed 
Halîfe b. İsmail el-müezzin.

117 [29a-1] Mehmed Bey b. Ali’nin ölen küçük kardeşi Ali Çelebi’nin 
terekesiyle ilgili vasîsinin zimmetini ibrâ ettiği
Mahmiye-i İstanbul’da Mi‘mâr Ayas mahallesinde sâkin iken bundan [akdem] 
vefât eden Ali Bey b. Mehmed’in sulbî sagīr oğlu olup ba‘dehû vefât eden Ali 
Çelebi’nin li ebeveyn karındaşı ve bi’l-inhisâr vârisi olup mahalle-i mezbûrede 
sâkin Mehmed Bey meclis-i şer‘de, müteveffâ-yı mezbûr Ali Çelebi’nin tesviye-i 
umûruna kıbel-i şer‘-i enverden mansûb vasî olan işbu sâhibü’l-kitâb el-Hâc 
Hüseyin b. el-Hâc Hüseyin mahzarında tav‘an ikrâr ve i‘tirâf edip babam ve 
mûrisim mezbûr Ali Bey vefât eyledikde karındaşım ve mûrisim müteveffâ-
yı mezbûrun hissesine menzilden gayrı sâir terekesinden dokuz bin dokuz 
yüz altmış akçe isâbet eylediğinden gayrı mezbûr Ali Çelebi’nin vâlidesi olup 
mukaddemâ vefât eden Belkıs Hâtun bt. Sinan’ın terekesinden dahi beş bin altı 
yüz altmış bir akçe isâbet etmekle, zikr olunan dokuz bin dokuz yüz altmış bir 
akçe ile beş bin altı yüz altmış bir akçe cem‘an on beş bin altı yüz yirmi iki fıddî-i 
cedîd râyic fi’l-vakt akçeye mezbûr el-Hâc Hüseyin bi’l-vesâye vaz‘-ı yed edip 
karındaşım mezbûr vefât etmekle meblağ-ı mezbûr on beş bin altı yüz yirmi iki 
akçe bana irs-i şer‘î ile intikāl ve isâbet eylemekle, ben dahi meblağ-ı mezbûr 
on beş bin altı yüz yirmi iki akçeyi vasiyy-i mezbûr yedinden tamâmen ahz u 
kabz eyledim. Min ba‘d karındaşım mezbûrun terekesine müte‘allika mezbûr 
el-Hâc Hüseyin üzerine bi vechin mine’l-vücûh ve sebebin mine’l-esbâb da‘vâ 
ve hakkım kalmadı ve ben dahi bundan akdem mezbûr el-Hâc Hüseyin’e iki 
bin cedîd akçe vedî‘at vaz‘ ve teslîm edip ol dahi ahz u kabz eylemişdi. El-hâletü 
hâzihî vedî‘at olan meblağ-ı mezkûr iki bin akçeyi dahi bi aynihî mezbûr el-Hâc 
Hüseyin yedinden tamâmen ahz u kabz eyledim dedikde, gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’s-sânî min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Umdetü’l-müderrisîni’l-kirâm Abdullah Efendi b. Osman Efen-
di, el-Hâc İbrahim Beşe b. Hasan, Hasan Beşe b. Mehmed, Yahya b. Zekeriya, İsa 
Çelebi b. Ahmed, İsmail Çelebi b. Yusuf.

118 [29a-2] Abdurrahman Çelebi b. Mehmed’in Mehmed Beşe 
b. Sinan’a borcu olduğu
Hâlâ mısr-ı Kahire’de ber vech-i arpalık Cîze kadısı olan umdetü’l-mevâli’l-
kirâm ( ) b. Abbas’ın kethüdâsı Abdurrahman Çelebi b. Mehmed meclis-i şer‘-i 
hatîrde, yine mûmâ-ileyh Ünsî Abdullah et-Talif Efendi’nin sâbıkan çukadârı 
olan işbu râfi‘ül-kitâb Mehmed Beşe b. Sinan mahzarında bi’t-tav‘i’s-sâf ikrâr 
ve i‘tirâf edip mezbûr Mehmed Beşe’ye târih-i kitâb şehrinin sekizinci günün-
den üç yüz altmış gün tamâmına değin müeccel cihet-i deyn-i şer‘îden dört yüz 
seksen kıt‘a riyâlî kuruş zimmetimde lâzımü’l-edâ ve vâcibü’l-kazâ deynim var-
dır dedikde, mukırr-ı mezbûru ikrâr-ı meşrûhunda el-mukarru lehü’l-merkūm 
Mehmed Beşe vicâhen tasdîk ve şifâhen tahkīk eyledikden sonra meblağ-ı 
mezbûrdan dört yüz kıt‘a riyâlî kuruşuna ecel-i mezbûr hulûlüne değin kuzât-ı 
Mısriyyeden olup Beylünîzâde demekle şehîr Mehmed Efendi b. ( ) tarafeynden 
emr ve kabûlü hâviye kefâlet-i sahîha-i şer‘iyye ile kefîl olmağın, mâ hüve’l-vâki‘ 
bi’t-taleb ketb olundu.
Sene 1059.
Şuhûdü’l-hâl: Hüseyin Çavuş b. Abdullah, Mehmed Beşe b. Abdullah, Mustafa 
Bey b. Abdullah, Receb Bey b. Murtaza, Süleyman b. Musa.

119 [29a-3] Yusuf Ağa’nın Yahya b. Mehmed ve Mustafa Bey 
b. Abdullah’ta alacağı olduğu
Mahmiye-i İstanbul’da Davudpaşa mahallesinde sâkin işbu râfi‘ü’l-vesîka Yu-
suf Ağa b. (  ) meclis-i şer‘-i hatîrde, mahmiye-i mezbûrede Lütfi mahallesin-
de sâkin Yahya b. Mehmed ve Mi‘mâr Ayas mahallesinde sâkin Mustafa Bey 
b. Abdullah mahzarında her biri üzerlerine takrîr-i da‘vâ edip bundan akdem 
işbu Yahya Bey’e ve Mustafa Bey’e her birine bin riyâlî kuruş ikrâz ve teslîm 
edip onlar dahi her biri bin riyâlî kuruş iktirâz ve tesellüm eyledikden son-
ra işbu Yahya Bey zimmetinde deyn olan bin riyâlî kuruşdan üç yüz riyâlî 
kuruşunu işbu Mustafa Bey dahi zimmetinde deyn olan bin riyâlî kuruşdan 
dokuz yüz riyâlî kuruşunu bana def ‘ ve teslîm edip ben dahi her birinden 
vech-i meşrûh üzre ahz u kabz eyleyip işbu Yahya Bey zimmetinde yedi yüz 
riyâlî kuruş hakkım ve işbu Mustafa Bey zimmetinde dahi yüz riyâlî kuruş 
hakkım kalmışdır, edâda ta‘annüd eder suâl olunup alıverilmesin taleb ede-
rim dedikde, gıbbe’s-suâl mezkûrân Yahya Bey ve Mustafa Bey cevâblarında, 
işbu Yusuf Ağa’dan ma‘an ancak doksan bin cedîd râyic fi’l-vakt [akçe] iktirâz 
ve kabz eyledik ve bi şarti’l-ikrâz dahi yetmiş bin cedîd akçeye yetmiş aded 
mutallâ [29b] tülbent ve bir vakıyye üç yüz dirhem ûdunu yedinden iştirâ 
ve tesellüm eyledik, ba‘dehû Yusuf Ağa’dan iki bin riyâlî kuruş iktirâz eyle-
yip karzdan zimmetimizde iki bin riyâlî kuruş deynimiz vardır deyû kâziben 
ikrâr eyledikde, minvâl-i meşrûh üzre karz zimmetinde olan akd-i şerâyit 
fâsid olup iştirâ eylediğimiz eşyâ-i mezkûreyi yedimizden ihrâcla istihlâk 
eylemekle, yevm-i iştirâmızda kıymet-i şer‘iyyesini edâ eder dediklerinde, 
gıbbe’l-istintâk müdde‘î-i mezkûr Yusuf Ağa mezkûrân Yahya Bey ve Musta-
fa Bey ikrâr-ı meşrûhlarında sâdıklardır dedikde, İmâm Ebû Yusuf hazretleri 
mezheb-i şerîflerinde mezkûr Yusuf Ağa’ya yemîn lâzım gelmeğin, bi’l-istihlâf 
mezkûr Yusuf Ağa’ya minvâl-i meşrûh üzre karz da‘vâsında mubtıl olduğu-
na ve mezkûrân Yahya Bey ve Mustafa dahi her biri ikrâr-ı meşrûhlarında 
kâzibler olmadığına yemîn teklîf olundukda, ol dahi hasbe’l-mes’ûl yemîn 
billâhi’l-aliyyi’l-azîm edicek, vech-i meşrûh üzre meblağ-ı bâkī yedi yüz riyâlî 
kuruş edâya mezkûr Yahya Bey üzerine ve meblağ-ı mezbûr yüz riyâlî kuru-
şu dahi edâya mezkûr Mustafa Bey üzerine hükm-i şer‘î ile hükm olunup mâ 
vaka‘a bi’t-taleb ketb olundu.
Hurrire fi’l-yevmi’l-âşir min şehri Rebî‘ilâhir li sene [tis‘a] ve hamsîn ve elf.
Şuhûdü’l-hâl: Mehmed Çelebi b. Ahmed Sancakdârzâde, Musa b. Muharrem, 
Mustafa Ağa b. Abdurrahman, Yusuf Çavuş b. Abdullah el-mübâşir, el-Hâc Mah-
mud b. Şaban.

120 [29b-1] Üftâde bt. Abdullah’ın beytülmâl tarafından el konulan 
terekesi içindeki emanet eşyanın sahibi İsmail Çavuş 
b. Abdullah’a teslimi
Dârü’l-hilâfeti’l-aliyye mahmiye-i Kostantıniyye’de sâbıkan Beytülmâl-ı hâs 
emîni olan Osman Ağa b. ( ) meclis-i şer‘-i hatîr-i lâzımü’t-tevkīrde, el-Hâc Mus-
tafa Ağa’nın etbâ‘ından İsmail Çavuş b. Abdullah mahzarında takrîr-i kelâm edip 
mahmiye-i mezbûrede Uzun Şucâ‘ mahallesinde Kırkodalar demekle ma‘rûf 
odalarda sâkin işbu hâzır bi’l-meclis Yusuf Bey b. Abdullah’ın zevcesi Üftâde 
bt. Abdullah fevt olup terekesinin nısfı beytülmâla âid oldukda, işbu dört se-
pet sandıkı içinde mevcûd eşyâsıyla ayaklı ağaç sandık içinde mevcûd eşyâsıyla 
müteveffât-ı mezbûrenin terekesinden olmak üzre taraf-ı beytülmâl için kabz 
olunup hâlâ düstûr-ı a‘zam müşîr-i efham vezîriâzam hazretlerinin sarayların-
da emânet vaz‘ olunup ba‘dehû mezbûr İsmail Çavuş’un mezbûre Üftâde ye-
dinde vedî‘at eylediği mütehakkık oldukda, yine mezbûr İsmail Çavuş’a teslîm 
olunmak lâzım gelmeğin hâlâ teslîm eyledi dedikde, mezbûr İsmail Çavuş 
dahi meclis-i şer‘de zikr olunan dört sepet sandığı içinde vedî‘a olan eşyâya 
müte‘allika mezbûr Osman Ağa üzerine merkūm Yusuf Bey üzerine ve sadr-ı 
a‘zam hazretlerinin mehterbaşısı el-Hâc Ahmed Ağa b. (  ) üzerine bi vechin 
mine’l-vücûh ve sebebin mine’l-esbâb da‘vâ ve hakkım yokdur dedikde, mâ 
hüve’l-vâki‘ bi’t-taleb ketb olundu.
Sene 1059.
Şuhûdü’l-hâl: Umdetü’l-emâcid ve’l-a‘yân el-Hâc Mustafa Ağa, Mehmed Çavuş 
b. Abdullah çavuş-ı selâm, Seyyid Mustafa b. Abdullah Efendi, Şahin Çavuş b. ( ), 
Yusuf Çavuş, Ali Çelebi b. Ahmed, Mustafa Efendi kâtibü’l-hurûf, Ahmed Çele-
bi b. Abdurrahman el-muhzırân.

121 [29b-2] Saliha bt. Abdullah ve kocası Hüseyin Beşe b. Mahmud’un 
mülk menzillerini İsmail Ağa b. İskender’e sattıkları
Havâss-ı Kostantıniyye kazâsına tâbi‘ Küçükçekmece nâhiyesinde Ankorya nâm 
karyede sâkine Saliha bt. Abdullah ve zevci Hüseyin Beşe b. Mahmud meclis-i 
şer‘-i hatîr-i lâzımü’t-tevkīrde, işbu râfi‘ül-kitâb İsmail Ağa b. İskender mahza-
rında her biri bi’t-tav‘i’s-sâf ikrâr ve i‘tirâf edip karye-i mezbûrede vâki‘ iki ta-
rafı Ekşi Mustafa veresesi mülkleri ve iki tarafı tarîk-i âmma müntehî çiftlik 
ta‘bîr olunur cemî‘ mülk menzilimizi, cemî‘ tevâbi‘ ve levâhıkı ve kâffe-i hukūk 
ve merâfıkı ile ve yine karye-i mezbûrede vâki‘ bir tarafı Davud Ağa mülküne 
ve bir tarafı Bayram b. Hüdâverdi  mülküne ve bir tarafı Ekşi Mustafa veresesi 
mülklerine ve bir tarafı tarîk-i âmma müntehî çiftlik ta‘bîr olunur cemî‘ mülk 
menzilimiz dahi cemî‘ tevâbi‘ ve levâhıkı ile bi safkatin vâhidetin merkūm İs-
mail Ağa’ya târih-i kitâbdan doksan gün tamâmına değin üç yüz on beş riyâlî 
kuruşa bi tarîki’l-bey‘ bi’l-vefâ bey‘ ve teslîm edip ol dahi vech-i muharrer üzre 
iştirâ ve kabûl eyledikden sonra semen-i mezbûr üç yüz on beş riyâlî kuruşu 
merkūm İsmail Ağa yedinden tamâmen ahz u kabz eyledik dediklerinde, mâ 
hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer min şehri Rebî‘ilâhir li sene 1059.
Şuhûdü’l-hâl: Receb Ağa b. Mustafa, Derviş Ağa b. Bayram, Osman Ağa b. Memi, 
Ahmed Çelebi [b.] Karagöz.

122 [30a-1] Safiye Hatun bt. Osman’ın kocası Hasan Çelebi 
b. Mustafa’ya bazı emlâkini satıp bazı emlâkinin 
tasarrufunu devrettiği
Mahmiye-i İstanbul’da Mimar Kemal mahallesinde sâkine Safiye Hâtun bt. Os-
man meclis-i şer‘-i hatîr-i lâzımü’t-tevkīrde, zevci işbu râfi‘ül-kitâb Hasan Çe-
lebi b. Mustafa mahzarında bi’t-tav‘i’s-sâf ikrâr ve i‘tirâf edip zikri âtî akdin 
sudûruna değin silk-i mülk ve yedimde münselik hakkım olup Havâss-ı Kos-
tantıniyye kazâsına tâbi‘ Ekşinoz nâm karyede vâki‘ bir tarafı li ebeveyn kız ka-
rındaşım Râbia Hâtun mülküne ve bir tarafı Hüseyin Ağa b. (  ) mülküne ve 
iki tarafı tarîk-i âmma müntehî iki bâb tahtânî odayı ve bir anbarı ve su kuyu-
sunu ve cüneyneyi müştemil çiftlik ta‘bîr olunur cemî‘ mülk menzilimi, cemî‘ 
tevâbi‘ ve levâhıkı ile ve çiftlik-i mezbûr kurbunda vâki‘ lede’l-ahâlî ma‘lûmü’l-
hudûd harman yerinde ve ahûrda olan nısf hisse-i şâyi‘alarımı dahi cemî‘ tevâbi‘ 
ve levâhıkı ile ve mârrü’z-zikr çiftliğimde zikr olan ahûra varınca devr eyle-
diğim ma‘lûmü’l-arz cemî‘ mülk arsamı dahi cemî‘ hukūk ve merâfıkı ile zev-
cim merkūm Hasan Çelebi’ye safka-i vâhide ile on bin fıddî râyic fi’l-vakt ak-
çeye bey‘-i bâtt-ı sahîh-i şer‘î ile bey‘ ve teslîm edip ol dahi minvâl-i muharrer 
üzre iştirâ ve tesellüm ve kabûl eyledikden sonra yine zikri âtî ferâğ ve tefvîzin 
sudûruna değin nısf hisse-i şâyi‘aları taht-ı tasarrufumda olup karye-i mezbûre 
sınırı dâhilinde vâki‘ mârrü’z-zikr çiftlik kurbunda lede’l-ahâlî ma‘lûmü’l-
hudûd bir kıt‘a çayırın ve Çayırbaşı nâm mevzi‘de vâki‘ lede’l-ahâlî ma‘lûmü’l-
hudûd bir kıt‘a tarlanın ve Kum tarlası demekle ma‘rûf bir kıt‘a tarlanın ve bağ-
lar içinde vâki‘ lede’l-ahâlî ma‘lûmü’l-hudûd bir kıt‘a tarlanın ve mer‘â kurbun-
da vâki‘ Bağyeri demekle ma‘rûf dört kıt‘a tarlanın ve dere yanında vâki‘ Arık 
tarlası demekle ma‘rûf lede’l-ahâlî ma‘lûmü’l-hudûd bir kıt‘a tarlanın ve bahçe 
yolunda vâki‘ Eğri tarlası demekle ma‘rûf lede’l-ahâlî ma‘lûmü’l-hudûd bir kıt‘a 
tarlanın ve Kavak tarlası demekle ma‘rûf lede’l-ahâlî ma‘lûmü’l-hudûd bir kıt‘a 
tarlanın ve Depe tarlası demekle ma‘rûf lede’l-ahâlî bir kıt‘a tarlanın ve Derya 
tarlası demekle ma‘rûf lede’l-ahâlî ma‘lûmü’l-hudûd bir kıt‘a tarlanın ve Man-
dırayeri nâm mevzi‘de vâki‘ lede’l-ahâlî ma‘lûmü’l-hudûd bir kıt‘a tarlanın ve 
Kanlıçeşme nâm mevzi‘de vâki‘ lede’l-ahâlî ma‘lûmü’l-hudûd bir kıt‘a tarlanın 
ve Çataldere nâm mevzi‘de vâki‘ lede’l-ahâlî ma‘lûmü’l-hudûd bir kıt‘a tarla-
nın ve Defterdâr Paşa Kovalığı nâm mevzi‘de vâki‘ lede’l-ahâlî ma‘lûmü’l-hudûd 
bir kıt‘a tarlanın ve Kalyoz altında iki yol arasında vâki‘ lede’l-ahâlî ma‘lûmü’l-
hudûd bir kıt‘a [tarla]nın ve Ermeni köyünde Kovalık tarlası demekle ma‘rûf 
bir kıt‘a tarlanın nısf hisse-i şâyi‘alarını dahi sâhib-i arz ma‘rifetiyle zevcim 
merkūm Hasan Çelebi’ye on bin mezbûru’n-na‘t akçe mukābelesinde ferâğ ve 
tefvîz ve teslîm edip ol dahi minvâl-i muharrer üzre tefevvüz ve tesellüm ve 
kabûl eyledikden sonra semen-i mezbûr on bin akçe ve bedel-i ferâğ olan on 
bin akçe cem‘an yirmi bin cedîd akçeyi zevcim merkūm Hasan Çelebi’ye karz-ı 
şer‘îden zimmetimde deyn olan yirmi bin cedîd akçeye takās eyledim. Ba‘de’l-
yevm sâlifü’z-zikr emlâk-ı merkūm Hasan Çelebi’nin [mülk-i] müşterâsıdır ve 
zikr olunan çayır ve tarlaların nısf-ı şâyi‘aları hakk-ı tefevvüzü olup benim bi 
vechin mine’l-vücûh alâka ve hakkım kalmamışdır keyfe mâ yeşâ ve yahtâr mu-
tasarrıf olsun dedikde, mukırra-i mezbûrenin ikrâr-ı meşrûhunda el-mukarru 
lehü’l-mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâbi‘ aşer min şehri Rebî‘ilâhir sene 1059.
Şuhûdü’l-hâl: İbrahim Dede b. Ali, Mustafa Çelebi b. ( ), Mehmed Çelebi b. Ali, 
Yahya Bey b. Zekeriya.

123 [30b-1] Eski Van mutasarrıfı Şahbaz Paşa’nın kürk alımından 
dolayı kalan borcunun alacaklılarınca ertelendiği
Sâbıkan Van Eyâleti’ne mutasarrıf olan düstûr-ı mükerrem müşîr-i müfahham 
Şahbaz b. Osman tarafından husûs-ı âti’l-beyânı ikrâra vekîl olup vekâleti Ha-
san Beşe b. Hüseyin ve Mustafa b. Gāzi el-müteferrika şehâdetleri ile şer‘an 
sâbite olan Mustafa Ağa b. İshak meclis-i şer‘-i hatîrde, mahmiye-i İstanbul’da 
Demirkapı’da sâkin Hasan Ağa b. Kasım ve kürkcü tâifesinden Petro v. Panoli 
ve İlya v. İsto mahzarlarında bi’l-vekâle ikrâr ve i‘tirâf edip müvekkilim mûmâ-
ileyh Şahbaz Paşa zimmetinde merkūmûn Hasan Ağa ve Petro ve İlya yedlerin-
den müşterâ ve makbûz bir samurun semeninden iki bin beş yüz kıt‘a riyâlî ku-
ruş deyni olup hâlâ müvekkil-i müşârun-ileyh meblağ-ı mezbûrdan bin kıt‘a 
riyâlî kuruşunu merkūmûna def ‘ ve teslîm edip onlar dahi minvâl-i muhar-
rer üzre yedinden ahz ve teslîm eylediklerinden sonra meblağ-ı bâkī bin beş 
yüz kıt‘a riyâlî kuruş müvekkilim müşârun-ileyh zimmetinde merkūmûn Ha-
san Ağa ve Petro ve İlya’ya lâzımü’l-edâ deyni kaldığından sonra merkūmûn 
Hasan Ağa ve Petro ve İlya meblağ-ı mezbûr bin beş yüz kıt‘a riyâlî kuruşu 
târih-i kitâbdan yüz elli gün tamâmına değin müvekkil-i mûmâ-ileyhe te’cîl ey-
ledik dedikde, vekîl-i mezbûrun minvâl-i meşrûh üzre cârî ve sâdır olan ikrârını 
el-mukarru lehümü’l-merkūmûn vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Kıdvetü’l-emâcid Fettâh Ağa b. Mehmed serçavuşân, Mehmed 
Efendi b. Zülfikār el-müderris, Mısrî Mehmed Çavuş b. Abdullah, Yunus b. 
Ömer, Yahya b. Zekeriya.

124 [30b-2] Ali Beşe b. Fuzûlî’nin Cemşid v. Pogoso’da alacağı olduğu
Mahmiye-i İstanbul’da Muhtesib Karagöz mahallesinde sâkin işbu râfi‘ül-kitâb 
Ali Beşe b. Fuzûlî meclis-i şer‘-i hatîr-i lâzımü’t-tevkīrde, mahmiye-i mezbûrede 
Karagümrük kurbunda Sarmaşık mahallesinde sâkin Cemşid v. Pogoso nâm Er-
meni muvâcehesinde üzerine takrîr-i da‘vâ edip merkūm Cemşid zimmetinde 
saman bahâsından ba‘de küllî hesâb dört bin iki yüz yirmi fıddî râyic fi’l-vakt 
akçe hakkı[m] olup bana edâda ta‘annüd eder, suâl olunup alıverilmesin ta-
leb ederim dedikde, gıbbe’s-suâl merkūm Cemşid, fi’l-hakīka saman bahâsından 
ba‘de küllî hesâb işbu müdde‘î Ali Beşe’ye dört bin iki yüz cedîd akçe zimme-
timde lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve i‘tirâf 
etmeğin, ikrârı mûcebince meblağ-ı müdde‘â dört bin iki yüz akçenin müdde‘î-i 
merkūma edâsına mezbûr Cemşid üzerine ilzâm olunup mâ vaka‘a bi’t-taleb 
ketb olundu.
Hurrire fi’l-yevmi’s-sâlis aşer min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Yakub Efendi b. Pîr Mehmed el-kadı, Osman Çelebi b. Mehmed, 
Mustafa Çelebi b. Abdürrahim, İsmail Çelebi b. Yunus.

125 [30b-3] Ahmed Ağa b. Şaban’ın mülk menzillerini rehin yoluyla 
Ali Hoca b. Ahmed’e sattığı
Sâbıkan kapı ağası olup mahrûse-i Üsküdar’da Kefçe mahallesinde sâkin 
iftihârü’l-ekâbir ve’l-a‘yân Ahmed Ağa b. Şaban tarafından kethüdâsı ve husûs-ı 
âti’l-beyâna vekîli olup vekâleti Mustafa Efendi b. Şaban el-kâtib ve Abdün-
nebi Beşe b. Ramazan şehâdetleri ile şer‘an sâbite olan Hasan Ağa b. Nurul-
lah meclis-i şer‘-i hatîrde, hâssa bostancılar kethüdâsının eskisi olan umdetü’l-
emâcid ve’l-ekârim Ali Hoca b. Ahmed mahzarında bi’l-vekâle tav‘an ikrâr ve 
i‘tirâf edip zikri âtî bey‘in sudûruna değin müvekkilim müşârun-ileyhin silk-i 
mülk ve yedinde münselik olup mahalle-i mezbûrede vâki‘ bir tarafı Halil Bey 
b. İbrahim mülküne ve bir tarafı diğer Halil Bey b. Abdullah mülküne ve bir ta-
rafı Sarayî nâm hâtun mülküne ve bir tarafı tarîk-i âmma müntehî cemî‘ mülk 
menzilini, cemî‘ tevâbi‘ ve levâhıkı ile ve yine mahrûse-i mezbûrede Hasan Paşa 
mahallesinde vâki‘ bir tarafı Ahmed b. Abdülkerim mülküne ve bir tarafı ba‘zan 
Hatice Sultan bağına ve ba‘zan Nasuh b. Abdullah mülküne ve ba‘zan Meh-
med ve Hatice ve Hamide Hâtun evlâd-ı Mustafa mülklerine ve iki tarafı tarîk-i 









âmma müntehî cemî‘ mülk menzilini dahi cemî‘ tevâbi‘ ve levâhıkı ile mûmâ-
ileyh Ali Hoca’ya safka-i vâhide ile dört bin altı yüz kıt‘a riyâlî kuruşa târih-i 
kitâbdan altı ay tamâmına değin bi tarîki’l-bey‘ bi’l-vefâ bey‘ ve teslîm edip ol 
dahi vech-i muharrer üzre iştirâ ve tesellüm ve kabûl eyledikden sonra müvek-
kilim mûmâ-ileyh semen-i mezbûr dört bin altı yüz kıt‘a riyâlî kuruşu mûmâ-
ileyh Ali Hoca yedinden ahz u kabz eyledi dedikde, vekîl-i mezbûru ikrâr-ı 
meşrûhunda el-mukarru lehü’l-merkūm vicâhen tasdîk ve şifâhen tahkīk ey-
ledikden sonra vekîl-i mezbûr mûmâ-ileyh Ali Hoca mahzarında i‘âde-i kelâm 
edip bey‘-i mezkûr hakīkatde rehin olmakla, müvekkil-i mezbûr ecel-i merkūm 
hulûlünde semen-i mezbûru edâ ve îfâya adem-i kudreti olıcak menzileyn-i 
mezbûreyni âhara bey‘a ve semenlerini kabza mûmâ-ileyh Ali Hoca’yı tarafın-
dan azl ve in‘izâlden masûne vekâlet-i devriye ile vekîl eyledi dedikde, müşârun-
ileyh Ali Hoca dahi minvâl-i meşrûh üzre vekâlet-i mezbûreyi kabûl ve hizmet-i 
lâzımesini edâya müte‘ahhid olmağın, mâ vaka‘a bi’t-taleb ketb olundu.
Hurrire fi’l-yevmi’l-hâdî aşer min şehri Rebî‘ilâhir li sene 1059.
Şuhûdü’l-hâl: Ahmed Bey b. ( ), Rıdvan Ağa, Hızır b. Receb, Mustafa b. Abdür-
rahim.

126 [31a-1] İsmail Odabaşı b. Musli’nin Hasan Ağa b. Abdülmennân’da 
olan alacağının terekesinden ödenmesi
Mahmiye-i İstanbul’da zümre-i râcilinin seksen beşinci cemâ‘atine mahsûs 
olan odanın odabaşısı olan işbu râfi‘ül-kitâb İsmail Odabaşı b. Musli meclis-i 
şer‘-i şerîfde, bundan akdem Van muhafazasında iken vefât eden cemâ‘at-i 
mezbûre çorbacısı Hasan Ağa b. Abdülmennân’ın zâhirde vâris-i ma‘rûfu ol-
mamağla, bi’l-fi‘l beytülmâl-ı râcilîn emîni olup muhallefât-ı müteveffâ-yı 
mezbûra vaz‘-ı yed eylediği şer‘an sâbit olan İlyas Ağa b. Sinan tarafından 
husûmete vekîl olup vekâleti bi mâ hüve nehcü’s-sübût şer‘an sâbite olan 
Mehmed Beşe b. Mustafa mahzarında üzerine takrîr-i da‘vâ edip mezbûr Ha-
san Ağa hâl-i hayâtında ve kemâl-i akl ve sıhhatinde kendi malımdan ifrâzla 
benden bir def ‘a iki yüz kırk riyâlî kuruş iktirâz ve kabz edip ve bir def ‘a dahi 
altmış beş riyâlî kuruş iktirâz ve tesellüm eyledikden sonra def ‘a-i sâniyyede 
iktirâz eylediği altmış beş riyâlî kuruş alâ re’si’l-işhâd mezbûr Hasan Ağa 
ikrâr edip meblağ-ı mezbûr cem‘an üç yüz beş riyâlî kuruş hakkım zimme-
tinde iken kable’l-îfâ vefât etmeğin, emîn-i merkūm tereke-i merkūma vaz‘-ı 
yed etmekle meblağ-ı mezbûr üç yüz beş riyâlî kuruşu tereke-i müteveffâ-yı 
mezbûrdan taleb ederim, vekîl-i merkūm Mehmed Beşe’ye suâl olunsun de-
dikde, gıbbe’s-suâl vekîl-i mezbûr cevâbında, müvekkili emîn-i merkūm İl-
yas Ağa müteveffâ-yı merkūmun muhallefâtına vaz‘-ı yed eylediğini ikrâr 
edip lâkin deyn-i merkūmu inkâr edicek müdde‘î-i merkūmdan müdde‘âsını 
mübeyyine beyyine taleb olundukda, udûl-i müslimînden olup cemâ‘at-i 
mezbûreden Bilecikli Mustafa Beşe b. Ali ve doksan dokuzuncu cemâ‘atin 
vekîl-i harcı olan Ahmed Çelebi b. Pervâne nâm kimesneler li ecli’ş-şehâde 
meclis-i şer‘a hâzırân olup gıbbe’l-istişhâd, her biri şehâdet edip fi’l-hakīka 
seksen beşinci cemâ‘atin çorbacısı olup Van muhafazasında iken vefât eden 
Hasan Ağa b. Abdülmennân hâl-i hayâtında ve kemâl-i akl ve sıhhatinde işbu 
müdde‘î İsmail Odabaşı’nın ikrâz ile bizim huzûrumuzda iki yüz kırk riyâlî 
[kuruş] iktirâz ve tesellüm eyledi. Meblağ-ı mezkûr iki yüz kırk riyâlî kuruş 
iktirâz eyledi. Meblağ-ı mezkûr iki yüz kırk riyâlî kuruş işbu müdde‘î İsmail 
Odabaşı’nın mezkûr Hasan Ağa zimmetinde hakkıdır, vefât edip zimmetinde 
kalmağın terekesinden edâsı vâcibdir, biz bu husûsa bu vech üzre şâhidleriz, 
şehâdet dahi ederiz deyû her biri münkir-i merkūm muvâcehesinde edâ-i 
şehâdet-i şer‘iyye eylediklerinde, gıbbe ri‘âyeti [şerâyiti’l-] kabûl şehâdetleri 
makbûle oldukdan sonra müdde‘î-i mezbûrun meblağ-ı mezkûr altmış beş 
riyâlî kuruş da‘vâsını mübeyyine beyyine taleb olundukda, udûl-i ahrâr-ı 
ricâl-i müslimînden olup medîne-i Üsküdar’da Arakiyyeci mahallesinden 
Rıdvan Beşe b. Abdullah ve kasaba-i Balıkesri’den Mustafa b. Ahmed nâm ki-
mesneler li ecli’ş-şehâde meclis-i şer‘-i hatîrde hâzırân olup gıbbe’l-istişhâd, 
her biri şehâdet edip fi’l-hakīka seksen beşinci cemâ‘atinin çorbacısı olan Van 
muhafazasında vefât eden Hasan Ağa b. Abdülmennân hâl-i sıhhat ve nefâz-ı 
tasarrufâtında cihet-i karz-ı şer‘îden işbu İsmail Odabaşı’na altmış beş riyâlî 
kuruş zimmetinde vâcibü’l-edâ deynim vardır deyû bizim huzûrumuzda 
tav‘an ikrâr eyledi. İkrâr-ı meşrûhu mûcebince meblağ-ı mezkûr altmış 
beş riyâlî kuruş müteveffâ-yı mezbûr zimmetinde işbu müdde‘î İsmail 
Odabaşı’nın hakkıdır mezbûr Hasan Ağa’nın vefât edip zimmetinde kalmağ-
la terekesinden edâsı vâcibdir, biz bu husûsa şâhidleriz, şehâdet dahi ede-
riz deyû her biri münkir-i mezbûr muvâcehesinde edâ-i şehâdet-i şer‘iyye 
eylediklerinde, gıbbe ri‘âyeti şerâyiti’l-kabûl şehâdetleri makbûle oldukdan 
sonra meblağayn-i mezkûreyn iki yüz riyâlî kuruş ve altmış beş riyâlî ku-
ruş cem‘an üç yüz beş riyâlî kuruşu müteveffâ-yı mezbûr Hasan Ağa’dan 
hâl-i hayâtında küllen ve ba‘zan asâleten veya vekâleten ahz u kabz eyle-
mediğine veya âhara havâle eylemediğine veya turuk-ı şer‘iyyeden bir tarîk 
ile müteveffâ-yı mezbûrun zimmetini ibrâ eylemediğine mezbûr İsmail 
Odabaşı’ya yemîn teklîf olundukda, ol dahi alâ vefki’l-mes’ûl yemîn billâhi’l-
azîm edicek, şehâdet-i merkūme mûcebince meblağ-ı müdde‘â üç yüz beş 
riyâlî kuruşa müdde‘î-i mezbûr İsmail Odabaşı’ya tereke-i müteveffâ-yı 
mezbûrdan edâya şerâyit-i hükm-i şer‘î mer‘iyye olduğu hâlde hükm olunup 
mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali Bey b. Mustafa el-cündî, el-Hâc Ahmed Efendi b. Muharrem 
kâtib-i Dîvân-ı âlî, Süleyman Ağa b. Pîrî sermuhzırân-ı Rumeli, Osman Çelebi b. 
( ) el-kadı?, Yahya Bey [b.] Zekeriya.

127 [31b-1] Pergam v. Panos’tan intikal eden menzilin vârisleri 
tarafından Kohen v. Ağya’ya satıldığı
Mahmiye-i İstanbul’da İnebey mahallesinde sâkin iken bundan akdem hâlik 
olan Pergam v. Panos nâm Ermeni zimmînin sulbî kebîr oğlu Asodor ve sul-
biye kebîre kızı Marota nâm Ermeni zimmîler asâleten [ve] hâlik-i merkūmun 
zevce-i metrûkesi Mer? bt. Markom nâm Ermeniye zimmîye kendi tarafından 
asâleten ve sadrî sagīr oğulları hâlik-i merkūmun sulbî oğulları olan Simo ve 
Karola’nın tesviye-i umûrlarına kıbel-i şer‘-i enverden mansûb vasîleri olmağ-
la vesâyeten meclis-i şer‘-i hatîr-i lâzımü’t-tevkīrde, işbu râfi‘ül-kitâb Ko[hen] 
v. Ağya nâm Ermeni zimmî mahzarında tav‘an her biri ikrâr ve i‘tirâf edip 
mûrisimiz Pergam hâlik oldukda cemî‘ terekesi seksen beş bin fıddî râyic fi’l-
vakt akçe oldukda, meblağ-ı mezbûr sagīrân-ı mezbûrâna irs-i şer‘î ile intikāl ey-
ledikden sonra bizim ve sagīrân-ı mezbûrânın süknâları olmamağla, mahalle-i 
mezbûrede vâki‘ bir tarafı bt. Sihak mülküne ve bir tarafı Medîne-i Münev-
vere Vakfı olup Siyavuş bt. Abdullah tasarrufunda olan menzile ve bir tarafı 
Bezzâzistân-ı Cedîd Kethüdâsı Vakfı olan odalara ve bir tarafı tarîk-i âmma 
müntehî dört bâb fevkānî odaları ve tahtında bir bâb dükkânı ve iki su kuyu-
sunu ve kenîfi ve havluyu müştemil olan cemî‘ menzil li ecli’s-süknâ kendimiz 
için ve sagīrân-ı mezbûrân için bi’l-asâle ve’l-vesâye seksen beş bin fıddî-i cedîd 
akçe Siyavuş bt. Abdullah nâm hâtundan iştirâ ve tesellüm ve teslîm-i semen-i 
mezbûr edip cemî‘ menzil-i mezkûr bizim ve sagīrân-ı mezbûrânın yedimiz-
de mülk ve hakkımız olmuşdur. Lâkin ba‘de’l-iştirâ hâlik-i merkūm Pergam’ın 
Asodor v. Yani nâm Ermeni zimmîye otuz esedî kuruş düyûn-ı müsbitesi zâhire 
olup hâlik-i mezbû[run] tereke-i âhiresi olmamağla menzil-i mezbûrun bey‘-i 
lâzım gelmeğin, menzil-i mezbûr sûk-ı sultânîde müddet-i medîde bey‘a arz 
olunup gıbbe istintâkı’r-rağbe dokuz yüz riyâlî kuruşa mezbûr Kohen üzerin-
de ikrâr edip ziyâde ile tâlib-i âhar olmadığından gayrı menzil-i mezkûrun işbu 
yevm-i akidde semen-i misli meblağ-ı mezkûr dokuz yüz riyâlî kuruş idiğine 
udûl-i ehl-i vukūf dahi takvîm-i sahîh ile takvîm eylemekle, biz dahi asâlet ve 
vesâyetimiz hasebi ile zikr olunan cemî‘ menzil-i mezkûru kâffe-i hukūkuyla 
mezkûr Kohen’e dokuz yüz riyâlî kuruşa tarafeynden îcâb ve kabûlü hâvî bey‘-i 
bâtla bey‘ ve teslîm eyledikde, ol dahi nefsi için iştirâ ve tesellüm edip semen-i 
merkūm dokuz yüz riyâlî kuruşu bize teslîm edip biz dahi ba‘de’s-sahîh yedin-
den bi’l-asâle ve’l-vesâye tamâmen ahz u kabz ve istîfâ eylediğimizde, ba‘de cemî‘ 









[menzil-i] mezkûr [mülk-i] müşterâsı ve hakk-ı sırfıdır dediklerinde, mukırrûn-ı 
mezbûrûnun ikrâr-ı meşrûhlarını el-mukarru lehü’l-merkūm vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Hasan Efendi b. Mehmed el-imâm, Abdülganî b. Ali el-müezzin, 
Ali Çavuş b. İsa, Mustafa Bey [b.] Mehmed, Sefer Beşe b. Abdullah, İsa b. Meh-
med, Yahya b. Zekeriya.
Papa Karabet v. David, Papa Avanos v. Bedros, Aleskan v. Murad, David? v. Sel-
don.

128 [31b-2] İstati v. Panayot’un kardeşinin terekesiyle ilgili ortağı Yani 
v. Mollemno’nun zimmetini ibrâ ettiği
Vilâyet-i Rumeli’nde Kalavrite kazâsına tâbi‘ İstinyozvan? nâm karyeden olup 
bundan [akdem] mahmiye-i İstanbul’da Unkapanı kurbunda sâkin iken hâlik 
olan Uncu Yani v. Panayot nâm zimmînin li ebeveyn karındaşı ve bi’l-inhisâr 
vârisi olan İstati nâm zimmî meclis-i şer‘-i şerîfde, hâlik-i mezbûrun unculuk 
san‘atında hâl-i hayâtında şerîki olan işbu râfi‘ül-kitâb Yani v. Mollemno? nâm 
zimmî mahzarında tav‘an ve rağbeten ikrâr ve i‘tirâf edip karındaşı mezbûr 
Yani ile san‘at-ı mezbûrede şerîk olduğu hâlde hâlik olmağın, işbu Yani yedin-
de muhallefâtından otuz dört bin cedîd râyic fi’l-vakt akçe ile kırk aded un çu-
valı olmağın, zikr olunan otuz dört bin cedîd akçeden otuz bin cedîd akçe ile 
kırk aded un çuvallarını işbu Yani’nin yedinden tamâmen alıp kabz edip bâkī 
dört bin akçe hakkımdan işbu Yani’nin zimmetini ibrâ eyledim. Min ba‘d hâlik-i 
mezbûrun muhallefâtına müte‘allika işbu Yani üzerine bi vechin mine’l-vücûh 
da‘vâ ve hakkım [ve] nizâ‘ım yokdur dedikde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Cumâdelûlâ li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Seydi Ali, Ali b. Yusuf, Mustafa Beşe b. 
Abdullah, Receb Beşe b. Abdullah, Ali Beşe b. Abdullah kethüdâ, Ahmed b. Ab-
dullah, Mustafa Beşe b. Abdullah, Ali b. Mahmud, Mahmud b. Hasan, Pedro v. 
Dimo, Panayot v. Todori.

129 [32a-1] Bakkal Yorgi v. Polo’nun 14. Yeniçeri Cemaati Vakfı’na 
borcu olduğu
Vilâyet-i Rumeli’nde Yenişehir kazâsına tâbi‘ Kûhistan nâhiyesinde vâki‘ Büyük-
kirsova nâm karye sükkânından olup mahmiye-i İstanbul’da Direk kurbunda 
bakkal olan Yorgi v. Polo nâm zimmî meclis-i şer‘-i şerîfde, zümre-i râcilinin 
On Dördüncü cemâ‘atine mahsûs olan oda mühimmâtı için mevkūfe olan 
nükūda meşrûtiyyet üzre mütevellî olan Hacı Murad Beşe b. Mehmed mahza-
rında tav‘an ikrâr ve takrîr-i kelâm edip def ‘a-i mezbûre cihet-i karz-ı şer‘îden 
fıddî râyic fi’l-vakt on altı bin cedîd akçe ile elli riyâlî kuruş zimmetimde 
vâcibü’l-edâ ve lâzımü’l-kazâ deynim olduğundan gayrı vakf-ı mezbûr malın-
dan mütevellî-i mezkûr yedinden müşterâ ve makbûzum olup târih-i kitâbdan 
bir sene tamâmına değin müeccel zerdavâ kürk kaplı bir mor iskarlat merdâne 
ferâce semeninden dahi üç bin cedîd akçe cem‘an on dokuz bin cedîd akçe ve 
elli riyâlî kuruş vakf-ı mezbûra zimmetimde edâsı vâcib deynimdir dedikde, 
gıbbe’t-tasdîki’ş-şer‘î bakkal tâifesinin ve karye-i mezbûre ahâlîsinden Mavri-
di v. Yorgi ve Yorgi v. Dimitri ve Yorgi v. Nikola ve Dimitri v. İstiryanos ve Pana-
yot v. Hristodole ve Aristodifi v. Hristodole nâm zimmîlerden her biri meblağ-ı 
mezbûr on dokuz bin cedîd akçe ve elli riyâlî kuruşa tarafeynden emr ve kabûlü 
hâviye kefâletle kefîl olmağın mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: es-Seyyid Ömer Çelebi el-müezzin, el-Hâc Ömer b. Ali, Mustafa b. 
Mehmed, İsmail b. İsrail, Musli Beşe el-mübâşir?

130 [32a-2] İbrahim Ağa b. Abdülmennân’ın Gazanfer Bey 
b. Abdullah’ta alacağı olduğu
Mahmiye-i İstanbul’da merhûm Sultan Selim Hân -aleyhi’r-rahmetü ve’l-gufrân- 
câmi‘-i şerîfi kurbunda sâkin işbu râfi‘ül-kitâb İbrahim Ağa b. Abdülmennân 
nâm müteferrika meclis-i şer‘-i hatîr-i lâzımü’t-tevkīrde, mahmiye-i mezbûrede 
Mahmudpaşa kurbunda Çâşnigir odalarında sâkin Gazanfer Bey b. Abdullah 
mahzarında üzerine da‘vâ ve takrîr-i kelâm edip mezbûr Gazanfer Bey zimme-
tinde cihet-i deyn-i şer‘îden iki yüz riyâlî kuruş hakkım olup meblağ-ı mezbûrun 
yüz seksen riyâlî kuruşunu ahz u kabz edip bâkī zimmetinde yirmi riyâlî kuru-
şu vardır, suâl olunup alıverilmesini taleb ederim dedikde, gıbbe’s-suâl mezbûr 
Gazanfer Bey cevâbında, fi’l-hakīka müdde‘î-i mezbûr İbrahim Ağa’ya vech-i 
meşrûh üzre deyn-i şer‘îden iki yüz riyâlî kuruş deynim olup meblağ-ı mezbûr 
seksen riyâlî kuruşu kendiye def ‘ ve teslîm edip bâkī zimmetimde müdde‘î-i 
mezbûr İbrahim Ağa’ya vâcibü’l-edâ ve lâzımü’l-kazâ yirmi riyâlî kuruş dey-
nim vardır deyû bi tav‘ihî ikrâr ve i‘tirâf etmeğin, ikrârı mûcebince meblağ-ı 
müdde‘â yirmi riyâlî kuruşu müdde‘î-i mezbûr İbrahim Ağa’ya edâ ve teslîme 
mezbûr Gazanfer Bey üzerine hükm olunup mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Efendi b. Abdülbâkī Efendi, Ali Çavuş b. Yusuf el-mübâşir, 
Kenan Bey b. Abdullah, Yahya Bey [b.] Zekeriya.

131 [32a-3, Arapça] Fâtıma Hatun b. Mahmud’un Rus asıllı 
câriyesini âzat ettiği
Mahmiye-i Kostantıniyye mahallâtından Ali Bey mahallesinde sâkine olan 
Fâtıma Hâtun b. Mahmud nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzıra olup, rıkkını mu‘terife olan, 
elâ gözlü, açık kaşlı, orta boylu, Rûsiyyetü’l-asl, müslimetü’l-millet hâmile-i 
hâze’l-kitâb Bağcinan bt. Abdullah nâm câriye-i memlûkesini hasbeten lillâhi’l-
aliyyi’l-azîm ve taleben li merdâti’r-rabbi’r-rahîm ve Nebiyy-i muhtârın “Kim bir 
müslümanı âzat ederse Allah onun bütün uzuvlarını cehennem ateşinden âzat 
eder.” kavline uyarak âzat ve tahrîr ettiğini ikrâr ve i‘tirâf etti. Câriye-i mezbûre 
bu sûretle harâir-i asliyyât-ı mükellefâttan hürre bir kimesne oldu. Efendilerin 
âzatlı köleler üzerinde sâhib oldukları velâ hakkından gayrı, üzerinde kimesne-
nin bir hakkı kalmadı.
Cerâ zâlike ve hurrire fi’l-yevmi’s-sâlis aşer min şehri Rebî‘ilâhir sene tis‘a ve 
hamsîn ve elf.
Şuhûdü’l-hâl: Halil Ağa b. Ali, Ahmed Çelebi b. Abdülbâkī, Osman Çelebi b. 
Mehmed, Mustafa Çelebi b. Abdurrahman, Mahmud Halîfe el-müezzin, Yahya 
Bey b. Zekeriya Ahmed b. Abdurrahman

132 [32a-4, Arapça] Fâtıma Hatun b. Mahmud’un Rus asıllı 
câriyesini âzat ettiği
Mahmiye-i Kostantıniyye mahallâtından Ali Bey mahallesinde sâkine olan 
Fâtıma Hâtun b. Mahmud nâm hâtun meclis-i şerî‘at-ı şerîfe-i garrâ ve mahfil-i 
refî‘a-i zehrâda hâzıra olup, rıkkını mu‘terife olan, elâ gözlü, açık kaşlı, orta boy-
lu, Rûsiyyetü’l-asl, müslimetü’l-millet ve çenesinde siyah beni bulunan hâmile-i 
hâze’l-kitâb Emine bt. Abdullah nâm câriye-i memlûkesini hasbeten lillâhi’l-
aliyyi’l-azîm ve taleben li merdâti’r-rabbi’r-rahîm ve Nebiyy-i muhtârın “Kim bir 
müslümanı âzat ederse Allah onun bütün uzuvlarını cehennem ateşinden âzat 
eder.” kavline uyarak âzat ve tahrîr ettiğini ikrâr ve i‘tirâf etti. Câriye-i mezbûre 
bu sûretle harâir-i asliyyât-ı mükellefâttan hürre bir kimesne oldu. Efendilerin 
âzatlı köleler üzerinde sâhib oldukları velâ hakkından gayrı, üzerinde kimesne-
nin bir hakkı kalmadı.
Cerâ zâlike ve hurrire fi’l-yevmi’s-sâlis aşer min şehri Rebî‘ilâhir sene tis‘a ve 
hamsîn ve elf.
Şuhûdü’l-hâl: Halil Bey b. Ali, Ahmed Çelebi b. Abdülbâkī, Osman b. Mehmed, 
Abdurrahman ( )

133 [32b-1] Serezli Şah b. Mahmud’un, vefat eden Siyavuş 
b. Abdullah’ın küçük çocuklarına borcu olduğu
Vilâyet-i Rumeli’nde Siroz’da Tatarhanı mahallesinde Şah b. Mahmud meclis-i 
şer‘-i hatîrde, yine Siroz’da Çaprastlı mahallesinde sâkin iken bundan akdem 
[vefât eden] Siyavuş b. Abdullah’ın evlâd-ı sıgār-ı Ali Çelebi ve Mahmud Çelebi 
ve Durduhan Kadın’ın kıbel-i şer‘-i enverden mansûb vasîleri olan umdetü’l-
ekârim el-Hâc Ahmed Ağa b. Abdi mahzarında bi’t-tav‘i’s-sâf ikrâr ve i‘tirâf edip 
sıgār-ı merkūmûn mallarından kitâb-ı şehr-i Rebî‘ulevveli’nin on beşinci gü-
nünde vasiyy-i mûmâ-ileyh yedinden elli iki bin yedi yüz altmış fıddî râyic fi’l-
vakt akçe ikrâz ahz u kabz edip ve mesârifime sarfla meblağ-ı [mezkûr] zimme-
tinde deyn olduğundan gayrı yine sıgār-ı mezbûrûn mallarından olup vasiyy-i 
mûmâ-ileyh yedinden müşterâ ve makbûz olup levn ve cins ve zirâ‘ beynimiz-
de ilm-i şer‘î ile [ma‘lûm] çuka semeninden dahi târih-i mezbûrdan bir sene 
tamâmına değin müeccel olmak üzre yedi bin dokuz yüz on dört mezbûrü’n-na‘t 
akçe cem‘an altmış bin altı yüz yetmiş dört cedîd akçe sıgār-ı merkūmûna zim-
metimde lâzımü’l-edâ ve vâcibü’l-kazâ deynimdir dedikde, mukırr-ı mezbûru 
ikrâr-ı meşrûhunda vasiyy-i mezbûr vicâhen tasdîk ve şifâhen tahkīk [edicek], 
mâ hüve’l-vâki‘ bi’t-taleb ketb olundu.
Sene 1059.
Şuhûdü’l-hâl: Ahmed Ağa kuşçu sâkin-i Doyran, Mustafa Ağa sâkin-i Pirlo-
va, el-Hâc (  ) b. el-Hâc Ali, Kurd Bey sâkin-i Menlik, Osman Ağa b. Abdullah 
sâkin-i İnebahtı, Osman Çelebi b. Mehmed, Ömer Efendi Hamzazâde, Ahmed 
[Efend]i Dumanlızâde.

134 [32b-2] Ömer Bey b. Mehmed’in alacaklı olduğu Teke mütesellimi 
Hasan Çavuş ile sulhu
Vilâyet-i Anadolu’da vâki‘ Gedüs nâm kasaba ahâlîsinden Ömer Bey b. Mehmed 
meclis-i şer‘-i hatîr-i lâzımü’t-tevkīrde, Malkoç Çavuş etbâ‘ından Hasan Çavuş 
b. ( ) tarafından sulh-ı âti’l-beyâna vekîl olup vekâleti bi mâ hüve nehcü’s-sübût 
şer‘an sâbite olan işbu sâhibü’l-kitâb Ramazan Beşe b. Yusuf mahzarında tav‘an 
ikrâr ve i‘tirâf edip mezbûr Hasan Çavuş Teke mütesellimi olduğu hâlde ye-
dimden nâ-hak altmış iki riyâlî kuruşumu ahz eyleyip hâlâ zafer bulduğum-
da da‘vâ etmekle beynimizde münâza‘ât-ı kesîre ve muhâsamât-ı ekîde vâki‘ ol-
muşdu. El-hâletü hâzihî muslihûn tavassut edip meblağ-ı mezbûr da‘vâsından 
beni işbu sulha vekîl olan mezbûr Ramazan Beşe ile on iki kıt‘a riyâlî kuruş üze-
rine inşâ-i akd-i sulh eylediklerinde, ben dahi sulh-ı mezbûru kabûl ve bedel-i 
sulh olan meblağ-ı mezbûr on iki riyâlî kuruşu merkūm Ramazan Beşe ye-
dinden tamâmen ahz u kabz eyleyip meblağ-ı müdde‘â altmış iki riyâlî kuruş 
da‘vâsından mezbûr Hasan Çavuş’un zimmetini ibrâ ve iskāt eyledim dedikde, 
mukırr-ı mezbûrun vech-i meşrûh üzre cârî ve sâdır olan ikrârını el-mukarru 
[lehü’l]-mezbûr Ramazan Beşe vicâhen tasdîk ve şifâhen tahkīk [edicek], mâ 
hüve’l-vâki‘ bi’t-taleb ketb olundu.
Tahrîren fi’l-yevmi’s-sâlis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mehmed Çavuş b. Resûl, Veliyyüddin Efendi b. Ramazan, Ahmed 
Efendi b. Abdülbâkī Efendi, Mustafa Efendi b. Abdurrahman Efendi.

135 [32b-3] Ali Ağa b. Mehmed’in Bekçi Mehmed b. Yusuf ’tan 
alacağı olduğu
İşbu sâhibü’l-kitâb Ali Ağa b. Mehmed nâm kimesne meclis-i şer‘-i hatîr-i 
lâzımü’t-tevkīrde, mahrûse-i Galata muzâfâtından kasaba-i Kasımpaşa’da 
Câmi‘-i Kebîr mahallesinde Bekçi Mehmed b. Yusuf mahzarında üzerine 
takrîr-i da‘vâ edip bundan akdem mezbûr Mehmed’e üç yüz riyâlî kuruş fâide 
yarıya mudârebe ile verip, ol dahi ahz u kabz eyledikden sonra ben sefer edip 
fâidesinden hâsıl olanın nısfını bana teslîm edip ba‘dehû Karadeniz’e sefer ey-
ledikde bir sefînenin nısfını iştirâ eyledikde, mâl-ı mudârebe olan meblağ-ı 
mezbûr[ü’n-]na‘t üç yüz riyâlî kuruşu sefîne-i mezbûre için bâyi‘ine teslîm 
eylemekle istihlâk eylemişdir, hâlâ taleb ederim dedikde, gıbbe’s-suâl mezbûr 
Mehmed ba‘de’l-mudârebe ve teslîmü’l-fâ’ide sefer-i âharda meblağ-ı mezkûr 
üç yüz riyâlî kuruş ile nısfına iştirâ eyledim ve sefîne dahi gark oldu ve ba‘de 
iştirâ’i’s-sefîne bin sekiz yüz akçe teslîm eyledim dedikde, gıbbe’l-istintâk 
meblağ-ı mezbûr bin sekiz yüz akçeyi ba‘de iştirâ Mehmed yedinden ahz eyle-
diğini müdde‘î-i mezbûr Ali Ağa ikrâr eyledikden sonra meblağ-ı müdde‘â üç 
yüz riyâlî kuruşu mezbûr Ali Ağa’ya edâ ve teslîme mezbûr Mehmed üzerine 
hükm olundukdan sonra mezbûr Ali Ağa’ya dahi ahz eylediği meblağ-ı mezbûr 
bin sekiz yüz akçeyi mezbûr Mehmed’e red ü teslîme emr-i şer‘î olunup mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Sunullah Bey b. Numan, Mehmed Beşe b. Mustafa seroda, Meh-
med Efendi b. Ömer, el-Hâc Şaban b. Mehmed, el-Hâc Hamza b. el-Hâc Şaban, 
Yahya Bey b. Zekeriya.









136 [33a-1] Mihrisa bt. Abdullah’ın Hint tüccarından olan kocasının 
vârisi olarak Venedikli tüccarda olan alacağını tahsil ettiği
Tüccâr-ı Hind’den olup medîne-i Selânik’de vefât eden el-Hâc Ağa Mehmed 
b. Mirza Mehmed’in sulbiye kızları olup vefât eden Mekkiye ve Ferzande’nin 
vâlideleri ve hasren vâriseleri olan Mihrisâ bt. Abdullah nâm hâtun meclis-i 
şer‘de, husûs-ı âti’l-beyânda vekîli olan işbu sâhibü’l-kitâb Allahverdi b. Mirza 
Mahmud et-Tebrizî mahzarında ikrâr ve i‘tirâf edip müteveffâ-yı mezbûr el-Hâc 
Ağa Mehmed’in Batişte Boris nâm müste’men Venedikli zimmetinde lâciverdî 
çivid semeninden yedi bin riyâlî kuruş hakkı olmakla, meblağ-ı mezbûr bana 
irs-i şer‘î ile intikāl eyledikden sonra meblağ-ı mezkûru da‘vâ ve talebe mezbûr 
Allahverdi’yi tarafımdan vekîl eyleyip ol dahi ba‘de kabûli’l-vekâle meblağ-ı 
mezbûru merkūm Batişte Boris tarafından def ‘a vekîl olan Müddeccel? el-Hâc 
Mehmed b. (  ) yedinden üç bin riyâlî kuruş nakid ve iki bin riyâlî kuruş kıy-
metli dört yüz zirâ‘ telli frengî dîbâ ve iki bin riyâlî kuruş kıymetli iki yüz alt-
mış top muhayyer ahz edip mukaddemâ bana teslîm eyleyip ben dahi ahz u 
kabz ve tesellüm eyledim. Min ba‘d husûs-ı mezbûra müte‘allika mezbûr Allah-
verdi üzerine bi vechin mine’l-vücûh ve sebebin mine’l-esbâb da‘vâ ve hakkım 
yokdur dedikde, mukırra-i mezbûrenin cârî ve sâdır olan ikrârını el-mukarru 
lehü’l-mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâmin [min] şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ali Bey b. (  ) Dülgerzâde mahalle[sinden], Murtaza b. Ramazan 
Nureddin mahallesinden, Hasan Beşe b. Derviş sermüezzin, Yusuf Beşe b. Ab-
dullah Molla Hüsrev’den, el-Hâc Kaytas b. Abdullah der-Vefâ, Hüseyin b. Meh-
med el-haremî? Ali Paşa’dan, Abdi Beşe b. Abdullah der-mahalle-i Süleyman 
Ağa ve gayruhüm.

137 [33a-2, Arapça] Hâkimin Enbe bt. Kadko’ya ve küçük kızı Blase 
bt. Yani’ye nafaka takdir ettiği
Hâkim, mahmiye-i Kostantıniyye mahallâtından Zeytin mahallesinde sâkine 
olan Enbe bt. Kadko nâm Nasrâniyyenin nafaka, kisve ve sâir havâic-i zarûriyesi 
için, zeyl-i kitâbda mezkûr târihden i‘tibâren yedi akçe, mezbûrenin kızı Blase 
bt. Yani b. Yorgo nâm sagīrenin nafaka, kisve ve sâir havâic-i zarûriyesi için de 
merkūme Enbe’nin zevci ve sagīre-i mezbûrenin babası olan hâzır bi’l-meclis 
mezbûr Yani üzerine zeyl-i kitâbda mezkûr târihden i‘tibâren dört akçe farz ve 
takdîr etti. Hâkim, meblağ-ı mefrûzeynin sarfına ve vakt-i hâcette istidâne edip 
vakt-i zaferde mezbûr Yani’ye rücû‘una mesfûre Enbe’ye izin verdi. Mahmiye-i 
Kostantıniyye sur kapılarından …? hâricinde sâkin olan mütesellim Blase v. Mi-
hal nâm zimmî, meblağ-ı mefrûzeyne îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâmin min şehri Rebî‘ilâhir sene tis‘a ve 
hamsîn ve elf.
Şuhûdü’l-hâl: Yahya b. Zekeriya, Mustafa Çelebi b. İbrahim, Hüseyin Çavuş b. 
Mehmed, Mustafa Çavuş b. Abdullah

138 [33a-3, Arapça] Hâkimin Abdurrahman b. İbrahim Çelebi adlı 
küçüğe nafaka takdir ettiği
Hâkim, Abdurrahman b. İbrahim Çelebi nâm sagīrin nafakası, kisvesi ve sâir 
havâic-i zarûriyesi için, mahmiye-i Kostantıniyye sur kapılarından …? hâricinde 
vâki‘ Fâtıma Sultan mahallesinde sâkine olan Zeyneb? bt. Rıdvan nâm annesi 
ve hâdinesinin talebiyle, hâzır bi’l-meclis mezbûr İbrahim Çelebi üzerine, zeyl-i 
kitâbda mezkûr târihden i‘tibâren yevmî râyicü’l-vakt dört akçe farz ve takdîr 
etti. Hâkim, meblağ-ı mefrûz-i mezbûru sagīr-i merkūmun havâicine sarf etme-
ye ve vakt-i hâcette istidâne edip vakt-i zaferde mezbûr İbrahim’e rücû‘ etmeye 
merkūmeye izin verdi.
Cerâ zâlike ve hurrire fi’l-yevmi’s-sâlis aşer min Rebî‘ilâhir sene 1059.
Şuhûdü’l-hâl: Mehmed Çavuş el-mübâşir, Mustafa Çelebi b. Mehmed es-sarrâc, 
Yahya Bey b. Zekeriya, İsa Bey b. Ahmed el-muhzır ve gayruhüm

139 [33b-1] Receb Bey b. Habib’in Saliha bt. İsmail’in bağının 
kendisine ait olduğu iddiasından vazgeçtiği
Hâlâ sadr-ı a‘zam hazretlerinin sarrâcbaşısı olan fahrü’l-akrân Receb Bey b. Ha-
bib tarafından husûs-ı âti’l-beyânı ikrâra vekîl olup vekâleti Mustafa Bey b. Ham-
za ve İbrahim Beşe b. Mehmed şehâdetleri ile şer‘an sâbite olan Mehmed Bey 
b. Süleyman el-Yesârî meclis-i şer‘de, vilâyet-i Anadolu’da Viranşehir kazâsına 
tâbi‘ Sarıisalı nâm karyeden işbu râfi‘atü’l-kitâb Saliha bt. İsmail mahzarında 
bi’l-vekâle tav‘an ikrâr ve i‘tirâf edip kazâ-i mezbûra tâbi‘ Aslıhanlı kurbunda 
Markar nâm mevzi‘de vâki‘ bir tarafı Emre Demirci bağına ve bir tarafı Küçü-
koğlu demekle şehîr ( ) bağına ve bir tarafı Kazoğlu Ramazan bağına ve bir tara-
fı tarîk-i âmma müntehî bir kıt‘a bağın dört sehimden bir sehimini müvekkilim 
mezbûr Receb Bey mülk-i müşterâmdır deyû mezbûre Saliha’dan taleb ve da‘vâ 
eylemişdi. Hâlâ da‘vâ-yı mezbûresinden berî olup husûs-ı mezbûra müte‘allika 
âmme-i da‘vâdan mezbûre Saliha’nın zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledi. Min ba‘d sâlifü’z-zikr bağ-ı mezbûre Saliha’nın mülkü ve 
hakkı olup müvekkilim mezbûrun alâka ve hakkı kalmadı dedikde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis min şehri Rebî‘ilâhir sene 1059.
Şuhûdü’l-hâl: Mustafa b. Hüseyin, Mehmed b. Rüstem, Ahmed b. Habib, Him-
met b. Abdullah.

140 [33b-2] Musa b. Abdullah’ın Mehmed b. Abdullah’ta tesbih ve 
tirkeş satışından alacağı olduğu
Mahmiye-i İstanbul’da Mimar Kemal mahallesinde sâkin Musa b. Abdullah nâm 
kimesne meclis-i şer‘-i şerîfde Mehmed b. Abdullah nâm kimesne mahzarında 
üzerine takrîr-i da‘vâ edip mezbûr Mehmed zimmetinde yedimden müşterâ ve 
makbûz doksan dokuz tane mercan tesbîh ve tîrkeş bahâlarından kırk sekiz 
riyâlî kuruş hakkım vardır. Hâlâ suâl olunup meblağ-ı mezbûrun alıverilme-
sin taleb ederim dedikde, gıbbe’s-suâl mezbûr Mehmed cevâbında, fi’l-vâki‘ işbu 
müdde‘î Musa’ya minvâl-i muharrer üzre doksan dokuz tane bir mercan tesbîh 
ve tîrkeş bahâlarından kırk sekiz riyâlî kuruşu zimmetimde edâsı vâcib dey-
nimdir dedikde, ikrâr[ı] mûcebince meblağ-ı müdde‘â kırk sekiz riyâlî kuruşun 
müdde‘î-i mezbûr Musa’ya edâsı merkūm Mehmed üzerine ilzâm olunup mâ 
hüve’l-vâki‘ bi’t-taleb ketb olundu.
Tahrîren fi’l-yevmi’l-hâdî aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: İbrahim b. Abdullah, Zülfikār b. Abdullah, Mustafa b. Mehmed, 
Yahya b. Zekeriya.

141 [33b-3] Meyrem bt. Şahmir ve Nazar bt. Yani’nin mülk menzillerini 
Ayayi v. Ahican’a kiraya verdikleri
Mahmiye-i İstanbul’da Şeyh Ferhad mahallesi sâkinelerinden Meyrem bt. Şah-
mir ve Nazar bt. Yani nâm Ermeniyeler taraflarından husûs-ı âti’l-beyâna vekîl 
olup İstefanoz v. Paruh ve Yagob v. Nersis nâm Ermeni zimmîler şehâdetleriyle 
vekâleti sâbite olan Mıgırdiç v. Sefer nâm Ermeni zimmî meclis-i şer‘-i şerîfde, 
işbu râfi‘ül-kitâb Ayayi v. Ahîcan nâm Ermeni zimmî mahzarında bi’l-vekâle 
tav‘an ikrâr ve i‘tirâf edip müvekkilelerim mezkûretân Meyrem ve Nazar silk-i 
mülklerinde ve yedlerinde münselik ve hakları olup mahalle-i mezbûrede vâki‘ 
bir tarafından Ayayi v. Serkis mülküne ve bir tarafı tarîk-i âmma müntehî dört 
bâb odayı müştemil cemî‘ menzillerini, beher ay yüz yetmiş râyic [fi’l-]vakt ak-
çeye olmak üzre târih-i kitâbdan iki sene tamâmına değin mezbûr İsayi’ye dört 
bin seksen akçeye îcâr ve teslîm eylediklerinde, mezbûr Ayayi dahi istîcâr ve 
kabûl ve tesellüm eyledikde, mezbûr Ayayi mukırr-ı merkūm Mıgırdiç’i vekâleti 
cârî ve sâdır olan ikrâr-ı meşrûhunda vicâhen tasdîk ve şifâhen tahkīk eyle-
dikden sonra mezbûr Mıgırdiç meclis-i mezbûrda Ayayi mahzarında i‘âde-i 
kelâm edip müvekkilelerim mezkûretândan Meyrem ve Nazar’ın zimmetlerin-
de cihet-i karz-ı şer‘îden merkūm İsayi[’ye] üç yüz kıt‘a tâmmü’l-vezn riyâlî ku-
ruş vâcibü’l-edâ ve lâzımü’l-kazâ deynleri vardır dedikde, gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mustafa b. Cafer, Abdurrahman Efendi el-imâm, Abdullah b. Si-
nan, Murtaza b. ( ) el-kayyum, Durmuş b. ( ) el-müezzin, Aleksan v. Dirke?, Mosi 
v. Ahîhân.

142 [34a-1] Timar sahipleri Mustafa ve Hasan’ın yaşları küçük olması 
sebebiyle yerlerine cebelü bedeli olarak iki kişinin kiralandığı
Vilâyet-i [Rum]eli’nde kasaba-i Rusçuk sükkânından olup Çonalic kazâ[sında] 
vâki‘ Sonot? nâm karye ve gayrıdan altı bin üç yüz dokuz akçe yazar tîmara 
ale’l-iştirâk mutasarrıflar olan Mustafa Bey ve Hasan Bey ibney Mehmed Sipâhi 
nâm sagīrlerin bu husûsa hâkim-i muvakki‘-i sadr-ı kitâb tûbâ-lehû ve hüsnü 
me’âb nasbı ile vasîleri olan Feridun Çavuş b. Abdullah meclis-i şer‘-i şerîfde 
bi’l-vesâye takrîr-i kelâm edip mezbûrân Mustafa Bey ve Hasan Bey sagīrler 
olup nefsühumâ sefere eşmeğe kudretleri olmamağla, yerlerine bir cebelü bedel 
verilmek üzre fermân-ı âlî sâdır olmağın, ben dahi vesâyetim hasebi ile sagīrân-ı 
mezbûrânın yerlerine işbu mübârek senede vâki‘ sefer-i hümâyûna eşmek üzre 
târih-i kitâbdan bir sene tamâmına değin merkūm Mi‘mâr Ahmed’in nefsini altı 
bin iki yüz cedîd râyic fi’l-vakt akçeye istîcâr edip ve merkūm Mehmed’in nef-
sini dahi dört bin altı yüz cedîd akçeye istîcâr edip onlar dahi minvâl-i muhar-
rer üzre nefislerini îcâr eylediklerinden sonra ber vech-i peşîn mezbûr Mi‘mâr 
Ahmed’e altı bin iki yüz akçe ücretini ve merkūm Mehmed’e dahi dört bin altı 
yüz akçe ücretini teslîm eyledim. Onlar dahi yedimden bi’t-tamâm alıp kabz 
eylediler dedikde, vasiyy-i mezbûru vech-i muharrer üzre cârî olan ikrârında 
mezbûrân Mi‘mâr Ahmed ve Mehmed vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Sene 1059.
Şuhûdü’l-hâl: Fahrü’l-akrân Mehmed Ağa, Laleli Mustafa Çelebi, Durmuş Beşe 
b. Ramazan, Hüseyin b. Mustafa.









143 [34a-2] Abdurrahman Efendi b. Muslihiddin’in alacaklarının 
tahsilinde Mehmed Bey b. Veli’yi vekil tayin ettiği
Medîne-i Selânik ahâlîsinden olup hâlâ mahmiye-i İstanbul[’da] Süleymaniye 
kurbunda Mülâzımîn odalarında ikāmet-i sefer ile mukīm olan Abdurrahman 
Efendi b. Muslihiddin meclis-i şer‘-i şerîfde, işbu râfi‘ül-kitâb Mehmed Bey b. 
Abdullah nâm kimesne mahzarında takrîr-i kelâm edip Medîne-i Münevvere’de 
zimem-i nâsda olan hukūkumu cem‘ [ve] tahsîle ve bana îsâle bundan akdem 
medîne-i mezbûrede sâkin el-Hâc Mehmed b. Veli nâm kimesneyi tarafımdan 
vekîl eylediğimde, ol dahi vekâlet-i merkūmeyi kabûl eylemişdi. Hâlâ mezbûr el-
Hâc Mehmed vekâleti hasebiyle zimem-i nâsdan cem‘ eylediği hakkımı mezbûr 
el-Hâc Mehmed’den ahz u kabz ve bana îsâle ve ahz u kabz ve îsâle mütevak-
kıf olduğu umûrun cümlesine merkūm Mehmed Bey tarafımdan vekîl ve nâib-i 
menâb nasb eyledim dedikde, ol dahi vekâlet-i merkūmeyi kabûl ve hizmet-i 
lâzımesini edâya müte‘ahhid olmağın, mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Hasan Çelebi b. Abd[ullah] Efendi, Ahmed Çelebi b. Abdullah, 
Osman Çelebi b. Mehmed, Yahya Bey b. Zekeriya, el-Hâc Hüseyin.

144 [34a-3] Süleyman Çelebi b. Yusuf ’un mülk menzilini Osman 
Ağa b. Rıdvan’a sattığı
Vilâyet-i Rumeli’nde kasaba-i Yanbolu’da Bâli Subaşı mahallesinden Süleyman 
Çelebi b. Yusuf meclis-i şer‘de, işbu râfi‘ül-kitâb Osman Ağa b. Rıdvan mahza-
rında tav‘an ikrâr edip zikri âtî akdin sudûruna değin yedimde mülküm olup 
kasaba-i mezbûrede Akçaylı mahallesinde vâki‘ bir tarafı Mehmed Odabaşı 
mülküne ve bir tarafı Korucu Ali mülküne ve bir tarafı ba‘zan Bektaşzâde Mus-
tafa Çelebi ve ba‘zan mezbûr Mehmed Odabaşı mülklerine ve bir tarafı tarîk-i 
âmma müntehî olup dâhiliye ve hâriciyeyi muhtevî dâhiliyesi bir tahtânî oda-
yı ve havluyu ve anbarı ve çardağı ve hâriciyesi bir bâb tahtânî odayı ve ahûru 
ve samanlığı ve havluyu müştemil cemî‘ mülk menzilimi, [cemî‘] tevâbi‘i ile 
merkūm Osman Ağa’ya beş bin sekiz yüz fıddî râyic fi’l-akçeye bey‘-i bât ile bey‘ 
ve teslîm edip ol dahi iştirâ ve tesellüm eyledikden sonra semen-i mezbûr beş 
bin sekiz yüz akçeyi yedinden bi’t-tamâm ahz u kabz edip menzil-i mahdûd-ı 
mezbûru mahallinde zabt ve tasarrufa merkūm Osman Ağa’yı tarafımdan taslît 
eyledim dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Şeyhzâde Mehmed Efendi el-kadı, Yusuf Efendi el-hatîb, Abbas 
Bey b. Abdullah el-mütevellî, Uzun Hüseyin Ağa harmende [harbende] ağala-
rından, Ahmed Çelebi b. Abdürrahim, İsa Bey b. Ahmed el-muhzır.

145 [34b-1, Arapça] Ali Ağa b. Mehmed’in Gürcü asıllı 
câriyesini âzat ettiği
Mahmiye-i Kostantıniyye mahallâtından Sofular mahallesinde sâkin olan 
fahrü’l-emâsil ve’l-akrân Ali Ağa b. Mehmed meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, rıkkını mu‘terife, 
açık kaşlı, kara gözlü, esmer?, bâkire ve bâliğa, Gürciyyetü’l-asl müslimetü’l-
millet hâmile-i hâze’l-kitâb Saliha bt. Abdullah nâm câriye-i memlûkesini has-
beten lillâhi’l-aliyyi’l-azîm ve taleben li merdâti’r-rabbi’r-rahîm ve Nebiyy-i 
muhtârın “Kim bir müslümanı âzat ederse Allah onun bütün uzuvlarını cehen-
nem ateşinden âzat eder.” kavline uyarak âzat ve tahrîr ettiğini ikrâr ve i‘tirâf etti. 
Câriye-i mezbûre bu sûretle harâir-i asliyyât-ı mükellefâttan hürre bir kimesne 
oldu. Efendilerin âzatlı köleler üzerinde sâhib oldukları velâ hakkından gayrı, 
üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-âşir min şehri Rebî‘ilâhir sene tis‘a ve hamsîn 
ve elf.
Şuhûdü’l-hâl: Mehmed Efendi kâtib-i yeniçeriyân, Mustafa Çelebi b. Mehmed, 
Hasan Beşe b. Mehmed, Mustafa Beşe b. Mehmed, …?-zâde Mehmed Çelebi, İsa 
Bey b. Ahmed, Mustafa Çelebi b. Receb Efendi

146 [34b-2] Rukiye bt. Mîralem Mustafa Ağa’nın eski Kudüs 
sancak beyi Abdülhalim Bey’den alacağı olduğu
Mahmiye-i İstanbul’da Sultan Bayezid mahallesinde sâkine Rukiye Hâtun 
bt. Mîralem Mustafa Ağa tarafından meblağ-ı âti’l-beyânı da‘vâya vekîl olup 
mezbûreyi ma‘rifet-i şer‘iyye ile ârifeyn olan İbrahim Bey b. Abdullah ve Ca-
fer b. Abdullah nâm kimesneler şehâdetleriyle vekâleti sâbite olan Abdülbâkī 
Bey b. Hüseyin Efendi meclis-i şer‘-i şerîfde, sâbıkan Kudüs-i Şerîf beyi olan 
Abdülhalim Bey b. el-Hâc Mehmed Paşa tarafından husûs-ı câ’i’z-zikre vekîl 
olup vekâleti bi mâ hüve nehcü’s-sübût şer‘an sâbite olan Mustafa Efendi b. 
Bayram mahzarında üzerine takrîr-i da‘vâ edip müvekkilem merkūme Ruki-
ye Hâtun’un mezbûr Abdülhalim Bey zimmetinde cihet-i karz-ı şer‘îden yüz 
yirmi altı bin iki yüz yirmi fıddî-i cedîd râyic fi’l-vakt akçe hakkı vardır, suâl 
olunup meblağ-ı mezkûrun merkūm Abdülhalim Bey’den alıverilmesin taleb 
eder dedikde, gıbbe’s-suâl vekîl-i merkūm Mustafa Efendi cevâbında, fi’l-hakīka 
müvekkilim merkūm Abdülhalim Bey’in zimmetinde edâsı vâcib işbu müdde‘î 
Mehmed Çelebi’ye cihet-i karz-ı şer‘îden yüz yirmi altı bin iki yüz yirmi cedîd 
akçe deyni vardır dedikde, vekîl-i merkūm Mustafa Efendi’nin ikrârı mûcebince 
meblağ-ı mezbûr yüz yirmi altı bin iki yüz yirmi cedîd akçenin müdde‘î-i 
mezbûra edâsına vekîl-i mezbûr muvâcehesinde merkūm Abdülhalim Bey üze-
rine ilzâm olunup mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Yahya b. 
Zekeriya, İsa b. Ahmed.

147 [34b-3] Mehmed Çelebi b. Hacı Ahmed Ağa’nın eski Kudüs 
sancak beyi Abdülhalim Bey’den alacağı olduğu
Mahmiye-i İstanbul’da Mahmudpaşa kurbunda Dâye Hâtun mahallesinde sâkin 
Mehmed Çelebi b. el-Hâc Ahmed Ağa meclis-i şer‘-i şerîfde, sâbıkan Kudüs-i 
Şerîf beyi olan Abdülhalim Bey b. el-Hâc Mehmed Paşa tarafından husûs-ı âti’l-
beyâna vekîl olup vekâleti bi mâ hüve nehcü’s-sübût şer‘an sâbite olan Mus-
tafa Efendi b. Bayram mahzarında üzerine takrîr-i da‘vâ edip mezbûr Abdül-
halim Bey zimmetinde yedimden müşterâ ve makbûz ma‘lûmetü’l-elvân ve’l-
mikdâr emti‘a semeninde yüz on bin cedîd râyic fi’l-vakt akçe hakkım vardır, 
suâl olunup meblağ-ı mezbûrun müvekkil-i merkūm Abdülhalim Bey’den alı-
verilmesin taleb ederim [dedikde], vekîl-i merkūm Mustafa Efendi cevâbında, 
fi’l-hakīka müvekkilim mezbûr Abdülhalim Bey zimmetinde edâsı vâcib işbu 
müdde‘î Mehmed Çelebi’ye ma‘lûmetü’l-elvân ve’l-mikdâr emti‘a-i mütenevvi‘a 
semeninden yüz on bin cedîd akçe deyni vardır dedikde, vekîl-i merkūm Mus-
tafa Efendi’nin ikrârı mûcebince meblağ-ı mezbûr yüz on bin cedîd akçenin 
müdde‘î-i mezbûra edâsına vekîl-i merkūm Abdülhalim Bey üzerine ilzâm olu-
nup mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: es-Sâbıkūn.

148 [35a-1] Abdülbâki Beşe’nin alacak davasında Mustafa Paşa’nın 
kethüdası Mehmed Ağa b. Receb ile sulh olduğu
Vilâyet-i Rumeli’nde bi’l-fi‘l Vahrı? serdârı olan Abdülbâkī Beşe b. Cafer meclis-i 
şer‘-i hatîrde, sâbıkan Vahrı? muhafazasında olan Mustafa Paşa’nın kethüdâları 
olan Mehmed Ağa b. Receb tarafından ikrâr-ı âti’l-beyânı tasdîka vekîl olup 
vekâleti bi mâ hüve nehcü’s-sübût şer‘an sâbite olan İbrahim Bey b. Abdullah 
mahzarında Vahrı? muhafazasında iken müvekkilim merkūm Mehmed Ağa 
kethüdâları olmağla beni ahz ve habs edip nâ-hak yedimden iki yüz riyâlî ku-
ruşum ahz u kabz eylemişdi. Hâlâ merkūm Mehmed Ağa’ya zafer bulmağla, 
meblağ-ı mezbûru müvekkil-i mezbûrdan taleb ve da‘vâ eylediğimde ol dahi 
inkâr etmekle beynimizde münâza‘ât-ı kesîre vâkı‘a oldu. El-hâletü [hâzihî] 
muslihûn tavassut edip meblağ-ı mezbûr da‘vâsından beni merkūm Mehmed 
Ağa ile an-inkâr altı bin fıddî râyic fi’l-vakt akçe üzerine ve meclis-i akidde 
müşârun-ileyh bir mutallâ tülbent üzerine sulh eylediklerinde, ben dahi sulh-ı 
mezbûru kabûl ve bedel-i sulh olan meblağ-ı mezbûr altı bin akçeyi ve mârrü’z-
zikr tülbenti meclis-i sulhda merkūm Mehmed Ağa yedinden ahz u kabz edip 
da‘vâ-yı mezbûra müte‘allika âmme-i da‘vâdan müvekkil-i müşârun-ileyhin 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde, mukırr-ı 
mezbûru ikrâr-ı meşrûhunda vekîl-i merkūm vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Mustafa Çavuş b. Abdullah, Ahmed Bey b. Bali, el-Hâc Halil b. 
Mahmud, Süleyman Bey b. Şaban, Hüseyin b. Sefer, İsa Çelebi b. Ahmed, Yahya 
Bey [b.] Zekeriya.

149 [35a-2] Ayşe bt. Sefer ile Hacı Mehmed b. Cabir’in muhâlaa 
yoluyla boşandığı
Mahmiye-i İstanbul’da Emin Bey mahallesi sâkinelerinden Ayşe bt. Sefer ta-
rafından hul‘-ı âti’l-beyânı ikrâra vekîl olup vekâleti el-Hâc Ali b. Pîr Ah-
med ve Mustafa b. Abdullah şehâdetleri ile şer‘an sâbite olan Mehmed Bey b. 
Resûl meclis-i şer‘-i hatîr-i lâzımü’t-tevkīrde, müvekkile-i mezbûrenin zevc-i 
gayr-ı dâhilün-bihâsı işbu sâhibü’l-kitâb el-Hâc Mehmed b. Cabir mahza-
rında bi’l-vekâle ikrâr edip müvekkile-i mezbûre Ayşe mezbûr el-Hâc Meh-
med ile nikâhı ma‘kūd olup mezbûr el-Hâc Mehmed zimmetinde olan iki 
bin cedîd râyic fi’l-vakt akçe mehr-i müeccelinden müstahıkka olduğu nıs-
fı bin akçe üzerine ve mehr-i mu‘accel olup müvekkile-i mezbûreye teslîm 
olunan mezbûrü’n-na‘t iki bin cedîd akçeden müstahıkka olduğu bin akçe-
den iki yüz akçesi üzerine tav‘an muhâla‘a-i sahîha-i şer‘iyye ile muhâla‘a 
edip mezbûr el-Hâc Mehmed dahi minvâl-i meşrûh [üzre] muhâla‘a olduk-
dan sonra müvekkile-i mezbûre Ayşe bedel-i hul‘-ı mezbûr iki yüz akçe ile 
ve mu‘accel-i mezkûrdan müstahıkka olmadığı bin akçeyi cem‘an bin iki yüz 
akçeyi merkūm el-Hâc Ahmed’e def ‘ ü teslîm edip ol dahi tamâmen ahz u 
kabz eyledikden sonra her biri zevciyyete müte‘allika âmme-i da‘vâdan âhar 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledi dedikde, mezbûr 
Mehmed Bey’in vech-i meşrûh üzre bi’l-vekâle cârî ve sâdır olan ikrârını 
mezbûr el-Hâc [Mehmed] bi’l-muvâcehe tasdîk ve bi’l-müşâfehe tahkīk edi-
cek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-âşir min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: El-Hâc Mansur b. Mustafa, Osman Çelebi [b.] es-Seyyid ( ) kâtib-i 
ahkâm, el-Hâc Mehmed b. Veli, Sefer b. Abdullah, Yahya b. Zekeriya.

150 [35a-3] David v. Mosi’nin Mehmed Efendi b. Ayas tarafından Sultan 
İbrahim için yapılacak mücevherli araba için alınan zümrüt ve 
yakutunun iadesi
Husûs-ı âti’l-beyânın mahallinde tahrîri için bi’t-taleb savb-ı şer‘den irsâl olu-
nan Mevlânâ Sunullah Efendi b. Ebîbekir mahmiye-i İstanbul’da Emin Nured-
din mahallesinde vâki‘ rükn-i âlîşân sadr-ı âsaf-nişân vezîr-i a‘zam müşîr-i 
efham Mehmed Paşa hazretlerinin sarayına varıp beyne’l-ekâbir ve’l-e‘âlî 
akd-i meclis-i şer‘ eyledikde, Çiçilye cemâ‘atinden David v. Mosi nâm Yahu-
di meclis-i merkūmda Mehmed Efendi b. Ayas mahzarında takrîr-i kelâm 
edip vezîr-i a‘zam iken katl olunan Ahmed Paşa b. Mehmed Ağa vezâretinde 
merhûm ve mağfûrun-leh Sultan İbrahim Hân için bâ-fermân-ı âlî cevherî 
araba yapılmasına merkūm Mehmed Efendi mu‘temed olmakla, yedimde 
mülküm olan seksen aded zümrüd ve yâkutum yüz kıt‘a riyâlî kuruşa mezbûr 
Mehmed Efendi mübâşeret ve yediyle alâ sevmi’ş-şirâ ahz u kabz olunmağın, 
meblağ-ı mezbûru merkūm Mehmed Efendi’den mübâşereti hasebiyle taleb 
eylediğimde, merkūm Mehmed Efendi hayâtında sûm-i şirâ vechi üzre olan 
bey‘ akd-i tâm olmayıp verdiğin eşyâ-i mezkûre mevcûde olmağla ahz eyle-
diğin kuruşu bana teslîm edip verdiğin eşyâ-i mezkûreyi alıveresin demekle, 
ben dahi verdiğim eşyâ-i mezkûre bana red ü teslîm olunması makbûlümdür 
dedikde, gıbbe’s-suâl mezbûr Mehmed Efendi kaziyye vech-i meşrûh üzre ol-
muşdur deyicek, merkūm Mehmed Efendi’ye eşyâ-i mezbûreyi red ü teslîme 
tenbîh olundukdan sonra vâki‘-i hâli mevlânâ-yı mezbûr mahallinde ketb ü 
tahrîr, ba‘dehû meclis-i şer‘a gelip alâ vukū‘ihî ihbâr ve takrîr etmeğin, mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Saferi’l-hayr li sene 1059.
Şuhûdü’l-hâl: Kıdvetü’l-ekârim ve’l-e‘âlî Turnacı Hüseyin Efendi b. İskender, 
Başmuhâsebeci Ali Efendi b. Mehmed, Telhîsî Hasan Ağa, Hazînedâr Ali Ağa, Re-
ceb Beşe b. Abdullah kuyumcubaşı, el-Hâc Süleyman b. İskender, İsa b. Ahmed.









151 [35b-1] Hanefi b. Ali’nin vârislerinin, Himmet Çavuş mütevelliyesi 
Ayşe Hatun ile olan menzil davasında sulh oldukları
Mahmiye-i İstanbul’da Kuşbazlar kurbunda Emirbey mahallesinde sâkin iken 
vefât eden Hanefi Çelebi b. Ali’nin verâseti zevce-i metrûkesi Ayşe bt. Seydi 
nâm hâtuna ve on sekiz yaşında sulbî kebîr oğlu Ali Çelebi nâm şâbb-ı bâliğ ve 
âkil ve rûşende münhasır olduğu şer‘an sâbite oldukdan sonra mezbûrât Ayşe 
Hâtun ve Ali Çelebi meclis-i şer‘-i şerîfde merhûm Himmet Çavuş Vakfı’na 
meşrûtiyyet üzre mütevellîye olan Tayyibe kızı Ayşe Hâtun mahzarında her 
biri tav‘an ikrâr ve takrîr-i kelâm edip mahalle-i mezbûrede vâki‘ bir tarafı 
Kara Hüseyin Ağa b. Abdülmennân mülküne ve iki tarafı Hocazâde Ali Efendi 
b. Mustafa Efendi mülküne ve bir tarafı tarîk-i âmma müntehî menzili mezbûr 
Himmet Çavuş mülkü olduğu hâlde hâl-i [hayâ]tında ve zamân-ı nefâz-ı 
tasarrufâtında vakf ve habs edip evvelâ süknâsı kendiye ba‘dehû evlâdına ve 
evlâd-ı evlâd-ı evlâdına batnen ba‘de batnin ile’l-inkirâz şart edip lâkin vâki‘ 
olan harîkde menzil-i mezbûr bi’l-külliye muhterik olup arsa-i sarfe kaldık-
da mütevellîye-i mezbûre Ayşe Hâtun mûrisimiz mezbûr Hanefi Çelebi’ye 
kız karındaşı Herdem Hâtun’un oğlu olmağla arsa-i mahdûde-i mezbûrdan 
merkūm Kara Hüseyin Ağa ile tarîk-i âm tarafından dört yüz seksen zirâ‘ ar-
sayı ifrâz edip, üzerine binâ eyle deyû emr eylemekle mezbûr Hanefi Çele-
bi dahi kendi malı ile nefsiyçün vakf-ı mezbûrun eser-i binâsı üzerine mü-
ceddeden iki fevkānî oda sofalarıyla ve dehliz ile ve tahtapûş ve tahtânî iki 
oda ve altında bir ahûr ve ahûra muttasıl bir matbah ve iki nerdübân ve iki 
nerdübân yanında bir kenîfi ve bir tahtânî köşk ve tahtapûş ve bahçe sed-
di ve etrâfına taş duvar ve bi’r-i mâ ihdâs edip sâkin iken vefât eyledikde 
zikr olunan ebniye ve bi’r-i mâ bize irs-i şer‘î ile intikāl edip tasarrufumuzda 
iken mezbûre Ayşe Hâtun bt. Himmet Çavuş cemî‘ menzil-i meşrûtun ber-
mûceb-i şart-ı vâkıf süknâsı benim hakkımdır, sizin değildir deyû üzerime 
arsa-i vakf-ı mezbûrdan izâle-i yedimizi ve ref ‘-i binâmızı da‘vâ eyledikde, 
biz dahî zikr olunan ebniye-i eser müşâ‘-ı evvel üzerine olmağla kal‘ ve ref ‘i 
mütekarrir olmağın zikr olunan ebniyenin ve bi’r-i mânın yevm-i husûmetde 
takvîm-i sahîh ile maklû‘an mukavvem kıymeti olan yüz bin kıyyeye râyic fi’l-
vakt akçemizi mütevellîye-i mezbûre Ayşe Hâtun bt. Himmet Çavuş’dan taleb 
eylediğimde beynimizde muslihûn tavassut edip, kıymet-i meşrûhamdan bizi 
mütevellîye-i mezbûre Ayşe Hâtun bt. Himmet Çavuş ile elli dört bin fıddî 
cedîd râyic fi’l-vakt akçe üzerine akd-i sulh ve inşâ eylediklerinde biz dahi 
sulh-ı merkūmu kabûl ve bedel-i sulh olan meblağ-ı mezkûr elli dört bin ak-
çeyi mütevellîye-i mezkûre mâl-ı vakf-ı mezbûrdan bize edâ ve teslîm ve îfâ 
edip biz dahi yedinden tamâmen ahz u kabz ve istîfâ eyledik deyû ebniye-i 
mezkûre ve kıymeti da‘vâsından berî olup husûs-ı mezkûra mütevellî bi vechin 
mine’l-vücûh da‘vâ ve hakkım kalmadı dediklerinde mukırrân-ı mezbûrân 
Ali Çelebi ve Ayşe Hâtun ibnet-i Seydi ikrâr-ı meşrûhlarında mütevellîye-i 
mezbûra vicâhen tasdîk ve şifâhen tahkīk eyledikden sonra sulh-ı mezkûr 
taraf-ı vakf-ı mezbûra enfa‘ eylediği hâkim-i muvakki‘-i kitâb tûbâ-leh ve 
hüsnü me’âb huzûrunda sâbit ve mütehakkık olmağla sulh-ı mezkûru tenfîz 
edip mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Mehmed b. Resûl, Müstedâm Ağa b. Abdülkerim, Ahmed Çelebi b. 
el-Hâc Osman, Abdülkerim b. Mustafa, el-Hâc Abdülbâsır b. Abdullah el-Kerim 
[Abdülkerim], Mahmud Çelebi b. el-Hâc Osman, el-Hâc Mehmed b. Veli, el-Hâc 
b. Mustafa, Zülfikār Çavuş b. Osman, el-Hâc Ahmed b. Mecid, el-Hâc Ahmed 
bin Sefer.

152 [35b-2] Haffâf Kaya b. Müslüman’ın Beytülmâl Emini İlyas Ağa 
b. Sinan aleyhindeki alacak davasında sulh olduğu
Büyükdereli demekle ma‘rûf olup Dergâh-ı âlî dâme mahfûfen bi’l-me‘âlî Ye-
niçerilerinin on beşinci cemâ‘atinden olup medîne-i Kefe’de vefât eden Oğlan 
Mehmed Beşe b. Şaban’ın verâseti li ebeveyn ammi oğlu olup Sinop ahâlîsinden 
Haffâf Kaya b. Müslüman meclis-i şer‘-i hatîr-i lâzımü’t-tevkīrde müteveffâ-yı 
mezbûrdan zâhirde vâris-i ma‘rûfu olmak zu‘muyla terekesine bi’l-emâne vaz‘-ı 
yed edip bi’l-fi‘l Beytülmâl-ı râcilîn emîni olan İlyas Ağa b. Sinan tarafından 
delîl olup vekâleti bimâ hüve nehci’s-sübût şer‘an sâbit olan Mehmed Beşe b. 
Mustafa mahzarında tav‘an ikrâr ve i‘tirâf edip mûrisim müteveffâ-yı mezbûrun 
cemî‘ terekesini emîn-i mezbûr ahz u kabz ve mesârifine sarfla istihlâk eyledik-
den sonra ben dahî işbu vekîl-i mezbûr Mehmed Beşe’nin müvekkili mezkûr 
İlyas Ağa’dan taleb ve da‘vâ eylediğimde beynimizde &lt;&lt;muslihûn tavassut&gt;&gt; 
münâza‘ât-ı kesîre vâkı‘atavassut edip tereke-i müteveffâ-yı mezbûrdan beni kırk bin fıddî râyic fi’l-vakt 
akçe üzerine inşâ-i akd-i sulh eylediklerinde ben dahi sulh-ı mezbûru kabûl 
ve bedel-i sulh olan meblağ-ı mezkûr kırk bin cedîd akçeyi meclis-i sulhda 
müvekkil-i mezbûr İlyas Ağa yedinden tamâmen ahz u kabz edip, mûrisim 
müteveffâ-yı mezbûrun terekesine müte‘allika âmme-i da‘vâdan emîn-i 
mezbûrun zimmetini ibrâ ve iskāt eyledim dedikde, gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sâdis min Cumâdelâhir li sene tis‘a ve hamsîn ve elf.Şuhûdü’l-hâl: Abdullah Efendi b. Yusuf el-imâm, Ahmed Çelebi b. Receb, Meh-
med Beşe b. Zülfikār, Mehmed Çelebi b. Ahmed, İbrahim Çelebi b. Mustafa, 
Mahmud Çelebi b. Emrullah, Ali Çelebi b. İsa.

153 [36a-1] Ahmed ve Mehmed b. Hacı Mustafa’nın, Fâtıma 
Hatun Vakfı’ndan almış oldukları borç karşılığında bağlarını 
rehin vermeleri
Medîne-i İznikmid kazâsına [tâbi‘] Değirmenderesi nâ[m] karye sükkânından 
Ahmed ve Mehmed ibney el-Hâc Mustafa nâm kimesneler meclis-i şer‘-i hatîr-i 
lâzımü’t-tevkīrde mahmiye-i İstanbul’da Nişancı Paşa-yı Atîk mahallesinde 
Fâtıma Hâtun Vakfı’na berât-ı şerîf ile mütevellî olan Mehmed Çelebi b. İsma-
il mahzarında her biri tav‘an ikrâr ve takrîr-i kelâm edip vakf-ı mezbûra ale’l-
iştiraki’s-seviyy cihet-i karz-ı şer‘îden altmış beş bin cedîd râyic fi’l-vakt akçe 
zimmetimizde vâcibü’l-edâ ve lâzımü’l-kazâ deynimiz olduğundan gayrı vakf-ı 
mezbûr malından mütevellî-i mezbûr yedinden müşterâ ve makbûzumuz olup 
târih-i kitâbdan bir sene tamâmına değin müeccel, ma‘lûmü’l-levn ve’l-cins ve’l-
mikdâr çuka bahâsından dahi sekiz bin akçe cem‘an yetmiş üç bin cedîd akçe 
vech-i muharrer üzre zimmetimizde edâsı vâcib deynimiz olup meblağ-ı mezbûr 
yetmiş üç bin akçe mukābelesinde ale’l-iştirâki’s-seviyy yedimizde mülkümüz 
ve hakkımız olup karye-i mezbûrede vâki‘ bir tarafı İshak Çelebi b. Ali Beşe 
mülküne ve bir tarafı el-Hâc Mehmed b. Ali mülküne ve bir tarafı ba‘zan Meh-
med Reis ve ba‘zan el-Hâc Mehmed mülklerine ve bir tarafı ba‘zan merhûm Ali 
Bey b. Nasuh Paşa veresesi ve ba‘zan Berber Resûl mülklerine müntehî bir kıt‘a 
cemî‘ bağımızı cemî‘ hukūkuyla mütevellî-i merkūm Mehmed Çelebi’nin yedi-
ne rehin vaz‘ [ve] teslîm eyledik. Ol dahi irtihân ve tesellüm eyledikde, gıbbe’t-
tasdîki’ş-şer‘î mukırrân-ı mezbûrân Ahmed ve Mehmed’in babaları merkūm el-
Hâc Mustafa meblağ-ı mezbûr yetmiş üç bin cedîd akçeye tarafeynden emr ve 
kabûlü hâviye kefâletle kefîl olmağın mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Mustafa, Mustafa Çelebi b. Ahmed, Musa Dede 
b. Ahmed, Emrullah Çelebi b. Derviş, Sefer b. Abdullah, Seyyid Hüseyin b. Musa, 
Ahmed b. Musa, Musa Dede b. Abdullah.

154 [36a-2] Yusuf Beşe b. Ali’nin Ahmed Ağa Vakfı’na olan borcu 
karşılığında evini rehin vermesi
Husûs-ı âti’l-beyânın mahallinde tahrîr için bi’t-taleb savb-ı şer‘den irsâl olunan 
Mevlânâ Sunullah Efendi b. Ebûbekir mahmiye-i İstanbul’da Emin Nureddin 
mahallesinde vâki‘ merhûm Kazgancızâde Ahmed Ağa’nın sulbî oğlu olan 
Mehmed Ağa’nın menziline varıp huzûr-ı müslimînde akd-i meclis eyledik-
de, mahmiye-i mesfûrede Hoca Gıyaseddin mahallesinde sâkin Yusuf Beşe b. 
Ali nâm râcil meclis-i ma‘kūd-ı mezbûrda merhûm-ı mezbûr Ahmed Ağa’nın 
Vakfı’na meşrûtiyyet üzre bi’l-fi‘l mütevellî olan sulbî kebîr oğlu Abdülbâkī Çe-
lebi mahzarında tav‘an ikrâr ve i‘tirâf edip vakf-ı mezbûra cihet-i karz-ı şer‘îden 
iki bin üç yüz riyâlî kuruş deynim olduğundan gayrı semeni târih-i kitâbdan 
yüz seksen gün tamâmına değin müeccel vakf-ı mezbûr malından mütevellî-i 
mezbûr yedinden müşterâ ve makbûzum olan ma‘lûmü’l-levn ve’l-mikdâr 
ve’l-cins çuka bahâsından yüz yetmiş iki riyâlî kuruş vâcibü’l-edâ ve lâzımü’l-
kazâ deynim olup meblağ-ı mezbûr iki bin dört yüz yetmiş iki riyâlî kuruş 
mukābelesinde silk-i mülkümde münselik ve yedimde hakkım olup zikr olu-
nan Hoca Gıyaseddin mahallesinde vâki‘ bir tarafı Hasan Efendi el-kadı mül-
küne ve bir tarafı Muhsine Hâtun mülküne ve bir tarafı tarîk-i âmma ve bir ta-
rafı tarîk-i hâssa müntehî cemî‘ menzilimi ba‘de’t-tahliyeti’ş-şer‘iyye mütevellî-i 
mezbûr Abdülbâkī’nin yedine rehin vaz‘ eyledim. Ol dahi minvâl-i muharrer 
üzre irtihân ve teslîm eyledim dedikde, mütevellî-i merkūm Abdülbâkī Çelebi 
mukırr-ı mezbûr Yusuf Beşe’nin cârî ve sâdır olan ikrâr-ı meşrûhunu vicâhen 
tasdîk ve şifâhen tahkīk eyledikden sonra zikr olunan Hoca Gıyaseddin ma-
hallesinde sâkin Süleyman Çelebi b. Abdülganî nâm kimesne meblağ-ı mezbûr 
iki bin dört yüz yetmiş iki riyâlî kuruşa tarafeynden emir ve kabûlü hâviye 
kefâletiyle kefîl olmağın vâki‘-i hâli Mevlânâ-yı mezbûr mahallinde ketb ve 
tahrîr ve ba‘dehû meclis-i şer‘a gelip alâ vukū‘ihî ihbâr ve takrîr edicek, mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Ömer Çavuş b. Mehmed, İbrahim Beşe b. Derviş, Gazanfer bin 
Mustafa, Mehmed Odabaşı, Yusuf b. Abdullah, Mehmed Odabaşı ve gayruhüm.

155 [36b-1] Havva bt. Mehmed’in eşi Hasan Bey b. Ali’den muhâlaa 
yoluyla boşandığı
Mahmiye-i İstanbul’da Sofular mahallesinde sâkine Havva Hâtun bt. Meh-
med meclis-i şer‘-i hatîr-i lâzımü’t-tevkīrde zevc-i gayr-ı dâhil-i bihâsı işbu 
râfi‘ül-kitâb Hasan Bey b. Ali mahzarında bi tav‘ihâ ikrâr ve i‘tirâf edip zevcem 
merkūm Hasan Bey zimmetinde nikâh-ı ma‘kūd olan yüz kıt‘a riyâlî kuruşun 
müstahakka olduğum nısfı elli kıt‘a riyâlî kuruş üzerine karz ve takdîr ettirdi-
ğim yevmî yirmi akçeden on üç ayda müstahakkım olan cem‘an yedi bin sekiz 
yüz fıddî râyic fi’l-vakt akçe nafaka-i mefrûzam üzerine zevcim merkūm Ha-
san Bey ile muhâla‘a-i sahîha-i şer‘iyye ile muhâla‘a eyledim dedikde, merkūm 
Hasan Bey dahi minvâl-i muharrer üzre hul‘-ı mezbûru kabûl-i muhâla‘a ey-
ledikden sonra târih-i kitâba gelince zevciyyete müte‘allika ve sâyir hukūk-ı 
mechûl [ve] ma‘lûm ve hukūk-ı mechûlün-bihe müte‘alli[k]a âmme-i da‘vâdan 
her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt etmeğin, 
mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâdis aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: İsmail Ağa b. İbrahim Bey, Mehmed Bey b. Ahmed Bey, Mehmed 
Bey el-bevvâbü’s-sultânî, Süleyman Bey b. Ahmed, Nimetullah b. Ali Bey, Meh-
med Beşe b. Mahmud, Sefer Beşe b. Abdullah, Yahya Bey b. Zekeriya.

156 [36b-2] Bogos v. Avet’in eski Kudüs sancak beyi Abdülhalim Bey 
ticaret eşyası bedelinden olan alacağının tahsili
Mahmiye-i İstanbul’da Tahtahan demekle ma‘rûf handa sâkin tüccâr tâifesinden 
Bogos v. Avet? nâm zimmî meclis-i şer‘-i şerîfde sâbıkā Kudüs-i şerîf beyi olan 
Abdülhalim Bey b. el-Hâc Mehmed Paşa tarafından husûmet-i husûs-ı âti’l-
beyâna vekîli olup vekâleti bimâ hüve nehci’s-sübût şer‘an sâbite olan Musta-
fa Efendi [b.] Bayram mahzarında üzerine takrîr-i da‘vâ edip mezbûr Abdülha-
lim Bey zimmetinde yedimden müşterâ ve makbûz-ı ma‘lûmü’l-hudûd ve’l-cins 
dülbend semeninden yedi bin altı yüz fıddî cedîd râyic fi’l-vakt akçe hakkım 
vardır. İşbu vekîle suâl olunup müvekkilinden alıverilmesi matlûbumdur de-
dikde gıbbe’s-suâl vekîl-i mezbûr cevâbında fi’l-hakīka dülbend semeninden 
müvekkilimin zimmetinde işbu müdde‘î Bogos’a edâsı vâcib yedi bin altı yüz 
mezbûru’n-na‘t akçe deyni vardır deyû tav‘an ikrâr etmeğin ikrâr mûcebince 
meblağ-ı mezbûrun müdde‘î-i merkūma edâya vekîl-i mezbûr mahzarında 
müvekkil-i mezbûr Abdülhalim Bey üzerine ilzâm olunup mâ vaka‘a bi’t-taleb 
ketb olundu.
Fi’l-yevmi’r-râbi‘ aşer min şehri Rebî‘ulâhir li sene tis‘a ve hamsîn ve elf. 
Şuhûdü’l-hâl: Ahmed Çelebi b. el-Bâkī, Osman b. Mehmed, Yahya Bey [b.] Ze-
keriya, İsa Bey b. Ahmed.

157 [36b-3] Mısır askerinden Mehmed Bey’in Nevcivan 
bt. Abdullah’ın bazı eşyalarını çaldığı gerekçesiyle açılan 
davada anlaşma sağladığı
Mahrûse-i Mısır askerinden işbu Mehmed Bey b. Mustafa el-cündî meclis-i 
şer‘-i hatîr-i lâzımü’t-tevkīrde mahmiye-i İstanbul’da Sarı Bayezid mahallesinde 
sâkine işbu sâhib hâze’l-vesîka Nevcivân bt. Abdullah mahzarında tav‘an ikrâr 
ve i‘tirâf edip mahalle-i mezbûrede ben sefer-i ikāmet ile sâkin olduğum men-
ziline muttasıl menzilde mezbûre Nevcivân sâkine iken benim sâkin olduğum 
menzile muttasıl olan dolabından yüz yirmi beş riyâlî kuruşum ve bir sîm ke-
mer raht kuşağım ve üç değirmî kilâbdân saçaklı altı makramam ve üç dül-
bend yaşmak ve bir dülbend baş makramam ve üç değirmî âl püsküllü yağ-
lık ve bir top mâî miskāli bogasim ve bir beyaz Musul bogasim ve bir zenâne 
don ve iki kilâbdân  püsküllü serpûş sirkat eyledin deyû benim üzerime da‘vâ 
eyledikde ahz eyleyip ben dahi inkâr etmemle beynimizde münâza‘ât-ı kesîre 
vâkı‘a oldukda mezbûre Nevcivân benim ile an inkâr yüz yirmi beş riyâlî ku-
ruş üzerine sulh olup bedel-i sulhu yedimden ahz u kabz eylemişdi. Bedel-i 
sulh olan meblağ-ı mezbûra müte‘allik merkūme Nevcivân üzerine bi vechin 
mine’l-vücûh da‘vâm yokdur dedikde, mukırr-ı mezbûru ikrâr-ı meşrûhunda 
el-mukırru lehâ’l-mezbûre vicâhen tasdîk ve şifâhen tahkīk edicek, mâ hüve’l-
vâki‘ bi’t-taleb ketb olundu.
Tahrîren fi’l-yevmi’r-râbi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Yusuf b. Abdullah, Yahya Bey b. Zekeriya, Ahmed Çelebi b. Ab-
durrahman, Ali Çelebi b. Ali, Abdurrahman el-imâm, Musa Çelebi el-müezzin.

158 [37a-1] Mehmed Efendi b. Mustafa’nın vârislerinden 
Ahmed Çelebi’nin diğer vâris Ali Çelebi aleyhindeki menzil 
davasının reddedildiği
Mahmiye-i İstanbul’da Kürkçübaşı mahallesi sükkânından olup bundan ak-
dem Payas kadısı iken vefât eden Mehmed Efendi b. Mustafa’nın verâseti sul-
biye sagīre kızı Saliha’ya ve vâlidesi Hatice  Hâtun bt. Halil’e ve li ebeveyn ka-
rındaşları Ali Çelebi ve Ahmed Çelebi’ye ve li ebeveyn kız karındaşları Ayşe 
ve Fâtıma nâm hâtunlara münhasıra olup tereke-i müteveffâ-yı mezbûr on se-
kiz sehim i‘tibâr olunup sihâm-ı mezbûreden dokuz sehimi merkūme Saliha’ya 
ve üç sehimi mezbûre Hatice Hâtun’a ve ikişer sehimi mezbûrân Ali Çele-
bi ve Ahmed Çelebi’ye ve birer sehimi merkūmetân Ayşe Hâtun ve Fâtıma 
Hâtun’a isâbet eylediği şer‘an mütehakkık oldukdan sonra mezbûr Ahmed Çe-
lebi meclis-i şer‘-i şerîfde menzil-i âti’l-beyâna vâzı‘u’l-yed olduğu şer‘an sâbit 
olan işbu râfi‘ül-kitâb mezbûr Ali Çelebi mahzarında üzerine takrîr-i da‘vâ edip 
mahalle-i mezbûrede vâki‘ bir tarafı Yahya Çelebi b. Muharrem mülküne ve bir 
tarafı Rıdvan b. Abdullah mülküne ve iki tarafı tarîk-i âmma müntehî hâriciye 
ve dâhiliye ve fevkānî ve tahtânî büyût-ı müte‘addideyi müştemil cemî‘ menzi-
lin nısf-ı şâyi‘i mezbûr Ali Çelebi’nin mülkü ve nısf-ı şâyi‘-i âharı müteveffâ-yı 
merkūm Mehmed Efendi’nin mülkü ve yedinde hakkı olup ba‘de vefâtihî cemî‘ 
nısf-ı menzil-i mezbûr irs-i şer‘î ile cümlemize intikāl eylemişken merkūm 
Ali Çelebi mülk-i mevrûsumuz olan cemî‘ nısf menzil-i mezbûrun sihâm-ı 
mezbûreden iki sehim hisse-i şer‘iyye-i irsiyyeme nâ hak vaz‘-ı yed eder. Suâl 
olunup tereke-i müteveffâ-yı mezbûrdan olan cemî‘ nısf menzil-i mezbûrun on 
sekiz sehimden iki sehim hisse-i şer‘iyyem üzerinden merkūm Ali Çelebi’nin 
yed-i âdiyesi izâle ve zikr olunan iki sehim hisse-i şâyi‘anın bana teslîm olun-
masın taleb ederim dedikde, gıbbe’s-suâl mezbûr Ali Çelebi cevâbında yedim-
de olan cemî‘ menzil-i mahdûd-ı mezbûrun nısfı benim ve nısf-ı âharı karın-
daşım merkūm Mehmed Efendi’nin mülkü ve hakkı olup mezbûr Mehmed 
Efendi vefât eyledikde terekesinden olan cemî‘ nısf menzil-i mezbûr minvâl-i 
meşrûh üzre cümlemize intikāl eylemişdi. Lâkin müteveffâ-yı mezbûrun deyni 
olup menzil-i mezbûrun nısfından gayrı muhallefâtı olmayıp zarûret-i deyn-i 
müsbitesiyçün bey‘ olunmak lâzım gelmekle bin on dokuz Rebî‘ulevveli’nin 
yirminci günü târihinde sagīre-i mezbûrât Hatice  ve Ayşe Hâtun ve Fâtıma 
Hâtun müteveffâ-yı mezbûrun terekesinden olan cemî‘ nısf menzil-i mezbûru 
zarûret-i deyn-i mezbûr için bey‘a arz edip ba‘de’l-müzâyede ve inde inkıtâ‘i’r-
rağbe yirmi iki bin cedîd râyic-i fî zâlike’l-vakt akçede âhir-i murâd üzerimde 
karâr edip ziyâde ile tâlib-i âhar zuhûr etmemekle zikr olunan cemî‘ nısf menzi-
li mezbûrdan Ahmed Çelebi b. Sinan ve Hatice  Hâtun ve Ayşe Hâtun ve Fâtıma 
Hâtun ve işbu müdde‘î karındaşım Ahmed Çelebi târih-i mezbûrda asâleten 
ve vesâyeten bana semen-i merkūm yirmi iki bin cedîd akçeye bâtten bey‘ ve 
teslîm ve kabz-ı semen-i mezbûr eyleyip ben dahi iştirâ ve tesellüm eyledim. 
Hattâ ol târihde mahkeme-i Mahmud Paşa’da hüccet dahi olunmuşdur. Menzil-i 
mezbûrun tereke-i müteveffâ-yı merkūmdan olan nısfı mülk-i müşterâmdır. Bu 
vechile târih-i mezbûreden yevm-i husûmete gelinceye değin menzil-i mezbûru 
işbu müdde‘î Ahmed Çelebi muvâcehesinde kırk sene bilâ mâni‘ ve lâ-müzâhim 
mâlikâne tasarruf eylediğimde [37b] işbu müdde‘î Ahmed Çelebi da‘vâ etmeyip 
bilâ mâni‘ sükût eylemişdir. Bu vech üzre eylediği da‘vâsında mubtaldır dedik-
de gıbbe’s-suâl merkūm Ahmed Çelebi kendi muvâcehesinde menzil-i mezbûru 
merkūm Ali Çelebi mâlikâne tasarruf edip kendinin sükût ve amed-i da‘vâsını 
tav‘an ikrâr edicek, sedde’l-bâbü’t-tezvîr ikrârı mûcebince müdde‘î-i mezbûr 
Ahmed Çelebi üzerine da‘vâ-yı meşrûhasından men‘ine ve zikr olunan sehim 
merkūm Ali Çelebi’nin mülkü idiğine şerâyit-i hükm-i mer‘iyye olduğu hâlde 
hükm olunup mâ vaka‘a bi’t-taleb ketb olundu.
Hurrire fi’l-yevmi’t-tâsi‘ min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Süleyman Ağa b. Pîrî, İsmail Odabaşı, Mehmed Odabaşı b. Musta-
fa, İbrahim Bey b. Ahmed.









159 [37b-1] Emine bt. Mehmed Halife’nin kullanmakta olduğu evi, 
davacı Rukiye bt. Hayreddin’e teslim etmesine karar verildiği
Mahmiye-i İstanbul’da Harâccı Muhyiddin mahallesi sâkinelerinden işbu 
sâhibü’l-kitâb Rukiye Hâtun bt. Hayreddin meclis-i şer‘-i hatîr-i lâzımü’t-
tevkīrde merhûm el-Hâc Cafer Vakfı’ndan olup zikr-i âtî menzile vaz‘-ı yed ey-
lediği şer‘an sâbite olan Emine bt. Mehmed Halîfe mahzarında vakf-ı mezbûre 
bi’l-fi‘l mütevellî olan (  ) huzûrunda mezbûre Emine üzerine da‘vâ edip 
mezbûre Emine merhûm el-Hâc Cafer Vakfı’ndan olan mahalle-i mezbûrede 
vâki‘ bir tarafı Sultan nâm Hâtun mülküne ve bir tarafı Dilaver Bey b. Abdul-
lah mülküne ve iki tarafı tarîk-i âmma müntehî büyût-ı müte‘addideyi müşte-
mil bin kırk üç Saferi’nde vâki‘ harîk-i âlîde muhterik oldukda arsa-i sırfa ka-
lıp taraf-ı vakıf da müsâ‘ade olmamağla bin kırk dört Cumâdelûlâsı selhinde 
vakf-ı mezkûra bi’l-fi‘l mütevellî olan Süleyman arsa-i mezkûreyi ayda on be-
şer akçe icâre-i müeccele ile ve arsa-i mezkûre üzerine ihdâs olunacak binâ 
icâre-i mu‘accelesine mahsûb olmak üzre işbu Emine’nin vâlidesi Havva bt. 
Hüsâmeddin nâm Hâtun’a îcâr ve teslîm edip ol dahi istîcâr ve tesellüm ey-
ledikden sonra arsa-i mezbûre üzerine hâlâ mevcûd olan müştemilâtını ken-
di malıyla icâre-i mu‘acceleye mahsûb olmak üzre binâ edip tasarrufunda ol-
duğu hâlde menzil-i mezkûrun cemî‘ arsa ve binâsını bin kırk dokuz târihinde 
bana yirmi bin râyic fi’l-vakt akçe mukābelesinde mütevellî-i vakf-ı mezbûr 
ma‘rifetiyle ferâğ ve tefvîz ve teslîm eyledi. Ben dahi tefevvüz ve tesellüm edip 
hakk-ı makbûzum iken hâlâ işbu Emine ve li ebeveyn karındaşı gāyib ani’l-
meclis Derviş menzil-i mezkûra nâ-hak vaz‘ ederler. Suâl olunup hâlâ işbu Emi-
ne menzil-i mezkûrdan yed-i mubtılasını izâle edip bana teslîm olunmasın ta-
leb ederim dedikde gıbbe’s-suâl mezkûre Emine cevâbında zikr olunan menzil 
arsası vech-i meşrûh üzre on beş akçe üzrede iken babam mezbûr icâre-i mu‘acceleye mahsûb olmak üzre izn-i mütevellî 
vakf-ı mezbûr ile arsa-i mezkûrede olan cemî‘ müştemilâtını kendi malıyla 
binâ edip vefâtından sonra cemî‘ menzil-i mezkûrun nısfı bi hasebi’l-âde bana 
ve nısf-ı âharı dahi karındaşım mezkûra intikāl edip hakk-ı ârızım olmağla 
vaz‘-ı yed eder dedikde gıbbe’l-istintâk müdde‘iye-i mezkûre Rukiye cevâbında 
işbu Emine vâlidesi mezkûre Havva cemî‘ menzil-i mezbûru bana ferâğ ve 
tefvîzinden sonra benden istîcâr edip nice sene icâresini bana def ‘ ve teslîm 
eylemişler, bu vechile cevâb-ı meşrûhunda mubtıladır dedikde gıbbe’l-istifsâr 
mezkûre Emine menz&lt;il-i mezkûru müdde‘iye-i mezkûr Rukiye’den istîcârını 
ve nice sene menzil-i mezkûrun icâresini mezkûre Rukiye’ye edâ ve îfâsını 
tav‘an ikrâr ve i‘tirâf &lt;&lt;edip&gt;&gt; edicek, ba‘de’l-istîcâr ve def ‘ü’l-îcâre da‘vâya hakk-ı intikāl-i meşrûh sahîha olmamağla ikrâr mûcebince mezbûr Emine 
da‘vâ-yı meşrûhasından men‘ u def ‘ olunup menzil-i mezkûrdan kasr-ı yedi-
ne ve müdde‘iye-i mezbûre Rukiye’ye teslîmine mezkûr Emine üzerine şerâyit 
hükm olunup, şer‘iyy-i mer‘î olduğu hâlde hükm olunup mâ hüve’l-vâki‘ bi’t-
taleb ketb olundu.
Fi’l-yevmi’l-hâdî aşer min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: El-Hâc Hamza b. Mehmed, Yusuf Çelebi b. Mustafa, Ahmed Ça-
vuş b. Mübâşir Ali, Süleyman Çelebi b. Mehmed er-râcil, Kâtibü’l-hurûf Musta-
fa Çelebi.

160 [38a-1] Moralı Yako v. Avraham’ın, mücevherci Yako v. Avraham’da 
olan alacağının tahsil edilmesi
Mahmiye-i İstanbul’da Mahmudpaşa Çarşısı’nda sâkin olup Misine cemâ‘atinden 
işbu râfi‘ü’l-vesîka Moralı Yako v. A[v]raham nâm Yahudi meclis-i şer‘-i hatîrde 
mahmiye-i mezbûrede Frenk mahallesinde sâkin olup Sinori cemâ‘atinden 
Cevâhirci Yako v. Avraham nâm Yahudi mahzarında üzerine takrîr-i da‘vâ edip 
mezbûr Yako’ya silk-i mülkümde münselik beş bin riyâlî kuruş kıymetli bir 
cevâhir kuşağımı yine beş bin riyâlî kuruşa bâtten bey‘ ve teslîm edip ol dahi 
minvâl-i muharrer üzre iştirâ ve tesellüm ve kabûl, âhara bey‘le istihlâk ey-
ledikden sonra kıymet-i mezbûrdan işbu Yako bana iki bin kıt‘a riyâlî kuru-
şunu def ‘ ve teslîm edip ben dahi minvâl-i muharrer üzre yedinden ahz ve 
teslîm edip meblağ-ı bâkī iki [bin] dokuz yüz elli kıt‘a riyâlî kuruş hakkım 
ile’l-ân merkūm Yako zimmetinde kalmışdır. Hâlâ bana edâdan imtinâ‘ eder. 
suâl olunup alıverilmesin taleb ederim dedikde, gıbbe’s-suâl merkūm Yako 
cevâbında fi’l-hakīka işbu müdde‘î Yako’nun beş bin kıt‘a riyâlî kuruş kıymet-
li bir cevâhir kuşağını yine beş bin kıt‘a riyâlî kuruşa bundan akdem Vezîr-i 
a‘zam iken maktûlen vefât eden Salih Paşa için hâl-i vezâretinde müdde‘î-i 
merkūm Yako’dan bâtten iştirâ ve tesellüm ba‘dehû vezîr-i mûmâ-ileyhe bey‘ 
ve teslîm edip bâkī iki bin dokuz yüz elli riyâlî kuruş müdde‘î-i mezbûra zim-
metinde lâzımü’l-edâ deynimdir deyû bi tav‘ihî ikrâr ve i‘tirâf etmeğin, ikrârı 
mûcebince meblağ-ı müdde‘ân iki bin dokuz yüz elli riyâlî kuruşun müdde‘î-i 
mezbûr Yako’ya edâya mezbûr Cevâhirci Yako üzerine ilzâm olunup mâ vaka‘a 
bi’t-taleb ketb olundu.
Hurrire fi’l-yevmi’s-sâmin aşer min Saferi’l-hayr li sene tis‘a ve hamsîn ve elf.
Şuhûdü’l-hâl: İsa Bey bin Ahmed, Ahmed Çelebi b. Abdülbâkī. Mustafa Çavuş b. 
Mehmed, Yahya Bey b. Zekeriya ve gayruhüm.









161 [38a-2] Kapıcılardan Hasan Bey b. Perviz’in küçük kızı 
Ümmühâni’nin, eski vasîsi Saliha Hatun ve Hacı Mehmed 
b. Hamza’da olan alacaklarının tahsil edildiği
Mahmiye-i İstanbul’da Murad Paşa-yı Atîk mahallesinde sâkin iken vefât eden 
Hasan Bey b. Perviz nâm bevvâb-ı Sultânî’nin sulbiye sagīre kızı Ümmühâni kadı-
nın vâlidesi ve tesviye-i umûruna kıbel-i şer‘den mansûbe vasîsi olan Hoşelhân bt. 
Abdullah nâm hâtun meclis-i şer‘-i hatîr-i lâzımü’t-tevkīrde sagīre-i mezbûrenin 
sâbıkā vasiyy-i şer‘iyyesi olup ve sagīre-i merkūmenin li ebeveyn kız karında-
şı Saliha Hâtun tarafından sagīre-i mezbûreye olan deyni îfâya sâbitetü’l-vekâle 
vekîli olan işbu râfi‘ül-kitâb el-Hâc Mehmed b. Hamza nâm kimesne mahzarında 
bi’l-vesâye tav‘an ikrâr ve takrîr-i kelâm edip sagīre-i mezbûrenin babası ve mûrisi 
müteveffâ-yı mezbûrdan ber-mûceb-i defter-i kassâm-ı askerî sagīre-i mezbûreye 
isâbet eden yedi yüz yetmiş sekiz kuruşdan gayrı mahmiye-i mezbûrede Horhor 
sûkunda Başçı Hacı Mahmud Vakfı’ndan olup ba‘de’l-mürâfa‘a icâre-i mu‘accele 
ve müeccele ile sülüs dükkânın mütefevvez ….? olan Fâtıma Hâtun bt. ( ) ahz ey-
lediği bakkal dükkânının bedel-i ferâğından yetmiş beş riyâlî kuruş ve yine vakf-ı 
mezbûrda vâki‘ lede’l-ahâlî ma‘lûmü’l-hudûd bir bâb kürkçü dükkânından âhara 
tefvîz olan sülüs sehimi bedel-i ferâğı olan yüz doksan altı riyâlî kuruş cem‘an 
bin kırk dokuz riyâlî kuruşu vasiyy-i merkūm el-Hâc Mehmed bi’l-vesâye kabz 
eyledikden sonra mahalle-i mezbûrede vâki‘ tereke-i müteveffâ-yı mezbûrdan 
olup lede’l-ahâlî ma‘lûmü’l-hudûd menzilden müteveffâ-yı mezbûrun sulbî oğlu 
ve vârisi olan Mustafa Çelebi menzil-i mezbûrda olan sehm-i şâyi‘ini âhara bey‘ 
sadedinde iken mezbûr el-Hâc Mehmed vasîsi olduğu hâlde sagīre-i mezbûreye 
hayırlı olmağla sehm-i mezbûru dört yüz altmış yedi buçuk riyâlî kuruşa sagīre-i 
mezbûre için iştirâ ve tesellüm ve semen-i mezbûru meblağ-ı merkūm bin kırk 
dokuz riyâlî kuruşdan edâ ve teslîm edip ve sagīrenin cihâzı için mezbûr el-Hâc 
Mehmed yedinde olan meblağ-ı mezbûrdan yüz riyâlî kuruşa bir cevherî kuruş 
ve altmış altı kuruş ve rub‘ kuruşa bir cevherî İstefan altını sekiz buçuk riyâlî 
kuruş ve rub‘ kuruşa bir çift altın bilezik ve otuz dört kuruşa on bir miskāl inci 
iştirâ eyleyip esmân-ı mezbûreyi bâ‘iyyesine edâ edip eşyâ-yı mezbûreyi bana 
teslîm eyledikde ben dahi kabz edip meblağ-ı mezbûr bin kırk dokuz riyâlî ku-
ruş kaldığından mâ‘adâ a‘lemü’l-ulemâi’l-izâmi’l-kirâm Hocazâde Mesud Efen-
di zimmetinde olan deynden olup mâ‘adâ(?) otuz altı riyâlî kuruşu &lt;&lt;ahz et-
mekle mezbûr el-Hâc Mehmed’in yedinde üç yüz altmış dört riyâlî kuruş ve 
rub‘ kuruş ve sagīre-i mezbûrenin&gt;&gt; kabz edip ve meblağ-ı bâkī-i mezbûrun 
murâbaha-i şer‘iyyesinden dahi on altı riyâlî kuruş ve rub‘ kuruş ahz u kabz et-
mekle mezbûr el-Hâc Mehmed’in yedinde üç yüz altmış dört kuruş ve rub‘ kal-
mağın hâlâ vesâyetim hasebiyle meblağ-ı mezbûr üç yüz altmış dört riyâlî ku-
ruş ve rub‘ kuruşu ve sagīre-i mezbûrenin &lt;&lt;rub‘ kuruşu meclis-i şer‘de merkūm 
el-Hâc Mehmed’in&gt;&gt; merkūm Saliha Hâtun zimmetinde iki yüz kuruşu cem‘an 
beş yüz yetmiş dört riyâlî kuruş ve rub‘ kuruşu meclis-i şer‘de merkūm el-Hâc 
Mehmed’in yedinden alıp kabz eyledim. Sagīre-i mezbûre malından vasiyy-i 
sâbık yedinde ve mezkûr Saliha Hâtun zimmetinde bir akçe ve bir habbe kalma-
yıp zimmetleri berî &lt;&lt;olup&gt;&gt; olmuşdur dedikde gıbbe’t-tasdîk-i şer‘î mâ vaka‘a 
bi’t-taleb ketb olundu.
Fî gurreti şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ömer Efendi b. Fazlullah, Mustafa Efendi b. Abdülkerim. Ahmed 
Çelebi b. Hasan, Yahya Bey b. Zekeriya, Ali Bey b. Ahmed Beşe.

162 [38b-1] Kuşbaz Ahmed b. Mehmed’in evini Hacı Abdi 
Ağa b. Ömer’e sattığı
Mahmiye-i İstanbul’da Firuzağa mahallesinde sâkin Kuşbaz Ahmed b. Meh-
med meclis-i şer‘-i hatîr-i lâzımü’t-tevkīrde işbu sâhibü’l-kitâb el-Hâc Abdi Ağa 
b. Ömer mahzarında tav‘an ikrâr ve i‘tirâf edip zikri âtî akdin sudûruna de-
ğin yedimde ve taht-ı tasarrufumda münselik mülk ve hakkı olup mahalle-i 
mezkûrede vâki‘ bir tarafı Mustafa Efendi b. (  ) Vakfı’na ve bir tarafı Emine 
Hâtun bt. Ahmed mülküne ve bir tarafı tarîk-i hâssa ve bir tarafı (  ) Vakfı’na 
muttasıl olup iki bâb fevkānî ve iki bâb tahtânî büyûtu ve kenîfi ve havluyu 
müştemil cemî‘ menzilimi kâffe-i hukūk ve mürâfıkı ile mezbûr el-Hâc Abdi 
Ağa’ya kırk bin fıddî râyic fi’l-vakt cedîd akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi nefsiyçün iştirâ ve 
tesellüm ve kabûl eyledikden sonra semen-i mezbûr kırk bin akçeyi merkūm 
el-Hâc Abdi Ağa yedinden tamâmen ahz u kabz ve istîfâ eyledim. Min ba‘d cemî‘ 
menzil-i mezkûr mezbûr Abdi Ağa’nın mülk-i müşterâsı ve hakk-ı sırfıdır. Be-
nim alâka ve hakkım kalmadı dedikde, mukırr-ı mezbûrun ikrâr-ı meşrûhunda 
el-mukarrun lehü’l-mezbûr el-Hâc Abdi vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Mehmed b. Hasan Müezzin, Halil b. Ali İmâm, Ali Ağa b. Hüseyin, 
Halil Çavuş b. İbrahim. Halil b. Mehmed, Şahbaz b. Cafer.

163 [38b-2] Mumcu Mehmed Beşe’ye ait olup beytülmâl emini 
tarafından el konulmuş olan terekenin vârislere teslimi
Vilâyet-i Anadolu’da vâki‘ medîne-i Kayseri’de el-Hâc Kılıç mahallesinde sâkin 
işbu sâhibü’l-kitâb Sa‘d[i] b. Ali kendi tarafından asâleten ve karındaşları 
Zekeriya ve Abdülhalim taraflarından vekâleten meclis-i şer‘-i hatîr-i lâzımü’t-
tevkīrde Dergâh-ı âlî yeniçerilerinin Otuz Sekizinci Ağa Bölüğü’nden olup 
bundan akdem vefât eden Mumcu Mehmed Beşe’nin zâhirde vâris-i ma‘rûfu 
olmamağla yeniçeri beytülmâl emîni olup tereke-i müteveffâ-yı mezbûra 
vaz‘-ı yed eylediği mütehakkık olan İlyas Ağa b. Sinan tarafından husûmete 
vekîl olup vekâleti şer‘an sâbite olan Mehmed Beşe b. Mustafa mahzarın-
da üzerine takrîr-i da‘vâ edip zikr olunan Otuz Sekizinci Ağa Bölüğü’nde 
vefât eden Mumcu Mehmed Beşe’nin ben ve müvekkillerim mezbûrân Ze-
keriya ve Abdülhalim li ebeveyn karındaşlar ve bi’l-inhisâr vârisleriyiz. Ba-
bamız ismi Ali’dir ve anamız ismi Anyi’dir. Cümlemizin maskat-ı re’sleri 
Kayseriye’de el-Hâc Kılıç mahallesidir. Müteveffâ-yı mezbûrun cemî‘ tere-
kesine bi’l-verâse ben müvekkillerim mezbûrân müstahıklar iken işbu Meh-
med Beşe’nin müvekkili olan İlyas Ağa tereke-i müteveffâ-yı mezbûra nâ-hak 
vaz‘-ı yed eylemişdir. Suâl olunup tereke-i mezbûreden kasr-ı yed eyleyip 
bana asâleten ve vekâleten teslîm olunmasın taleb ederim dedikde, gıbbe’s-
suâl mezbûr Mehmed Beşe müvekkilinin tereke-i müteveffâ-yı mezbûra vaz‘-ı 
yed eylediğini ikrâr edip müdde‘î-i mezbûrun ve müvekkilleri mezbûrânın 
verâsetlerini ve müdde‘î-i merkūmun vekâletini inkâr edicek, müdde‘î-i 
mezbûrdan da‘vâ-yı meşrûhasını mübeyyin beyyine taleb olundukda udûl-i 
ahrâr-ı ricâl-i müslimînden olup fi’l-asl mahalle-i mezbûreden evvelâ Sala-
haddin Efendi b. İsmail el-kadı ve Fazlı Bey b. Ahmed nâm kimesneler li 
ecli’ş-şehâde meclis-i şer‘a hâzırân olup gıbbe’l-istişhâd, her biri şehâdet edip 
fi’l-hakīka işbu müdde‘î Sa‘di Dergâh-ı âlî yeniçerilerinden Otuz Sekizinci 
Ağa Bölüğü’nde vefât eden Mumcu Mehmed Beşe’nin li ebeveyn karında-
şı ve işbu Sa‘di Bey müvekkileri Zekeriya ve Abdülhalim dahi li ebeveyn ka-
rındaşlarıdır. [Babaları] ismi Ali’dir ve anaları ismi Anyi’dir? Müteveffâ-yı 
mezbûrun verâseti mezkûrûn Sa‘di ve Zekeriya ve Abdülhalim’e münhasıra-
dır. Mezbûrûndan gayrı vâris-i âharı ve terekesine mezbûrun gayrı müsta-
hak olduğu ma‘lûmumuz, mezbûrdan hisselerini da‘vâ ve kabzına vekîl eyle-
mişdir. Vekâlet-i mezkûreyi kabûlü ile cemî‘ terekeden emîn-i mezkûre kasr-ı 
yed edip işbu Sa‘di’ye teslîmi vâcibdir. Biz bu husûsa şâhidleriz, şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe ri‘âyetihî 
şerâyiti’l-kabûl şehâdetleri makbûl olmağın mûcebince mezkûrûnun üzerine 
ve vekâlet-i mezbûre ve tereke-i müteveffâ-yı mezbûrdan emîn-i merkūmun 
kasr-ı yedine ve müdde‘î-i mezkûra teslîmine hükm-i şer‘î olunup mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min şehri Rebî‘ulâhir li sene seb‘a ve hamsîn ve elf.
Şuhûdü’l-hâl: Mustafa Efendi b. el-Hatîb, Mehmed Bey b. Ebûbekir, Yahya Bey b. 
Zekeriya, İsa Çelebi b. Ahmed.









164 [39a-1] Osman Beşe b. Ömer’in terekesinden beytülmâle ait 
hissenin teslim alındığı
Vilâyet-i Anadolu’da Hüdâvendigâr sancağında Kete kazâsına tâbi‘ Göbel-
ye nâm karyede maktûlen vefât eden Osman Beşe b. Ömer nâm kimesnenin 
zevce-i metrûkesi Sultan bt. Ali nâm hâtundan gayrı vâris-i ma‘rûfu olmamağ-
la cemî‘ muhallefâtının rub‘u zevcesi mezbûre Sultan Hâtun’a ve selâse-i erbâ‘ı 
beytülmâla âid olduğu şer‘an mütehakkık oldukdan sonra zümre-i râcilinin 
beytülmâlı Âsitâne-i sa‘âdet’de yeniçeri ağalarına âid olmağla hâlâ yeniçeri 
ağası olan umdetü ashâbü’l-iz ve’l-ikbâl zübtedü ashâbü’l-câh ve’l-celâl zü’l-
kadri’l-âlî ve’ş-şerefi’s-sâmî Murad Ağa b. Abdülmennân tarafından müteveffâ-
yı mezbûrun muhallefâtından kendiye âid olan dört sehimden üç sehimi ahz 
ve ba‘dehû âhara bey‘ ve semenini kendiye îsâle vekîl olup vekâleti Şahin Beşe 
b. Mehmed ve Mehmed Beşe b. Mustafa şehâdetleriyle sâbit olan Ahmed Ağa b. 
Abdüllatif meclis-i şer‘-i hatîr-i lâzımü’t-tevkīrde işbu râfi‘atü’l-kitâb mezbûre 
Sultan Hâtun mahzarında bi’l-vekâle tav‘an ikrâr ve i‘tirâf edip müteveffâ-yı 
mezbûrun ber-mûceb-i müfredât defter-i kassâmı yedimde seksen bin akçe kıy-
metli cemî‘ muhallefâtı mazbût olmağın muhallefât-ı mezbûreden olup karye-i 
mezbûrede vâki‘ bir tarafı Ali Bey mülküne ve bir tarafı Mustafa Beşe b. ( ) mül-
küne ve iki tarafı tarîk-i âmma müntehî iki bâb fevkānî odayı müştemil sofa-
yı ve iki büyük ahûru ve bir buzağı damı ve bir matbah ve üç anbarı ve bir har-
man yerini ve havlu ve fırını müştemil olup beş bin cedîd râyic fi’l-vakt akçe-
ye mukavvem menzil ve bunları beynimizde ilm-i şer‘î ile ma‘lûm üç çift ka-
rasığır öküzü ve bir çift su sığırı öküzü ve dört su sığırı inekleri ve iki su sığı-
rı danası ve yedi karasığır inekleri ve beş karasığır danaları ve anbarda mevcûd 
ba‘de’l-keyl sekiz müd buğday ve müteveffâ-yı mezbûrun intimâ ile ma‘rûfu 
olup karye-i mezbûr sınırında vâki‘ lede’l-ahâlî’d-diyâr yeri ma‘lûmü’l-hudûd 
ve’l-mikdâr altı müd tohum isti‘âb eder tarlada nâbit müntefe‘un-bih bir buğday 
fasîli ve üç müd tohum isti‘âb eder tarlada nâbit müntefe‘un-bih buğday fasîli 
ve iki müd tohum isti‘âb eder tarlada nâbit arpa fasîli ve sekiz bin akçeye mu-
kavvem olup karye-i mezbûrede vâki‘ bir tarafı Burhan Odabaşı b. Ali mülkü-
ne ve bir tarafı Yusuf b. Musli mülküne ve bir tarafı Yahya b. Bestan mülküne ve 
bir tarafı tarîk-i âmma müntehî bir kıt‘a bağ ve yine karye-i mezbûre kurbunda 
vâki‘ lede’l-ahâlî ve’l-cîrân ma‘lûmü’l-hudûd bağ ve bir şıra hâne müteveffâ-yı 
mezbûrun zâhirde zevcesi mezbûre Sultan’dan gayrı vâris-i ma‘rûfu olmamağ-
la rub‘u mezbûre Sultan Hâtun’a ve selâse-i erbâ‘ı müvekkileme âid olup lâkin 
bin otuz üç senesinde altın beşyüz züyûf akçeye râyic olduğu hâlde mezbûre 
Sultan Hâtun’un nikâhı ma‘kūd altmış bin züyûf akçe (  ) beyyine-i âdile ile 
muvâcehemde huzûr-ı hâkimde isbât ettikden sonra mehr-i mezbûr züyûf ve 
eydî-i nâsdan bi’l-külliye munkatı‘a olmağla altından kıymet-i şer‘iyyesi olan 
yüz yirmi altın muhallefâtdan hükm olunmağın zikr olunan emlâkı zarûret-i 
deyn-i mezbûr için vekâleti hasebi ile bey‘a arz edip ba‘de’l-müzâyede ve gıb-
be inkıtâ‘i’r-rağbe bâlâda takvîm olduğu üzre âhir-i mezâd mezbûre Sultan 
Hâtun’un üzerinde kırk üç bin akçede karâr edip ziyâde ile âhar tâlibi olma-
mağın emlâk-ı mezbûreyi safka-i vâhide ile mezbûr Sultan Hâtun’a kırk üç 
bine bâtten bey‘ edip ol dahi minvâl-i muharrer üzre iştirâ ve kabûl eyledik-
den sonra semen-i merkūm kırk üç bin akçenin yirmi bini mezbûre Sultan’ın 
kıymet-i şer‘iyye mehr-i müecceli olup mahkûmun-bih olan yüz yirmi altın 
hakkına takās eyledikden sonra ber mûceb-i defter-i sâbık bâkiye altmış bin ak-
çeden mezbûre Sultan Hâtun rub‘ hissesi mukābelesinde kendiye isâbet eden 
on beş bin akçeyi dahi istîfâ edip semen-i merkūmdan bâkī sekiz bin akçe mü-
vekkileme âid olmağla meblağ-ı mezbûr sekiz bin akçeyi vekâletim hasebiyle 
mezbûr Sultan Hâtun yedinden tamâmen alıp emlâk-ı mezbûreyi mahallinde 
ahz u kabz ve tasarrufa mezbûr Sultan’ı taslît eyledim dedikde gıbbe’t-tasdîki’ş-
şer‘î mâ vaka‘a bi’t-taleb.
Fi’l-yevmi’s-sâbi‘i’l-aşer fî şehri Rebî‘ulâhir li sene tis‘a ve hamsîn ve elf.
Şuhûdü’l-hâl: El-Hâc Latif? b. Abdülkerim, el-Hâc Hasan b. İbrahim. Hasan Bey 
b. Mehmed el Yesârî, Ali Bey b. Osman, Ahmed Ağa b. Firdevs, Hüseyin b. Ab-
dullah er-râcil, el-Hâc Ali b. Mehmed ve gayruhüm.
Efendi hazretlerinin imzâsıyladır.

165 [39b-1] Halil Paşa’nın kölesi Sertabe bt. Abdullah’ın müdebbere 
suretiyle âzat edildiği
Vech-i âtî üzre rikka inkıyâdı mütehakkık olan işbu uzun boylu açık kaşlı kara 
gözlü Rûsiyyetü’l-asl Müslime’l-mille Sertabe bt. Abdullah Dîvân-ı Hümâyûn’da 
meclis-i şer‘-i hatîrde Antab A[y]ntab sancağına mutasarrıf iken taraf-ı 
saltanat-ı aliyyeden katl olunan Halil Paşa’nın zâhirde vâris-i ma‘rûfu olmayıp 
terekesi beytülmâla âid olmağla mahmiye-i İstanbul’da beytülmâl-ı hâs emîni 
olup tereke-i müteveffâ-yı mezbûre merkūme Sertabe’ye vaz‘-ı yed eden Meh-
med Ağa b. ( ) mahzarında üzerine takrîr-i da‘vâ edip ben müteveffâ-yı mezkûr 
Halil Paşa’nın câriye-i memlûkesi ve rıkkıyyesi olup müteveffâ-yı mezkûr Halil 
Paşa vefâtından beş sene mukaddem hâl-i nefâz-ı tasarrufâtında beni tedbîr-i 
mutlak ile tedbîr edip ben müdebbere olup müteveffâ-yı mezbûrun fevtiy-
le ve terekesinin sülüsü kıymetime kâfî ve vâfî olmağla hâlâ hürre iken işbu 
emîn Mehmed Ağa beni istirkâk edip üzerime nâ-hak vaz‘-ı yed eylemişdir. 
Suâl olunup üzerimden yed-i mubtılasının izâle ve sebîlim tahliye olunma-
sın taleb ederim dedikde, gıbbe’s-suâl emîn-i mezbûr tedbîr-i mezkûru inkâr 
edicek, müdde‘iye-i mezkûreden da‘vâ-yı meşrûhasını müsbite beyyine taleb 
olundukda udûl-i ahrâr-ı ricâl-i müslimînden Ahmed Çavuş b. Mehmed ve 
Sucu Süleyman Bey b. Hızır nâm kimesneler Dîvân-ı Hümâyûn’da meclis-i 
şer‘-i hatîrde li ecli’ş-şehâde hâzırân olup gıbbe’l-istişhâd, her biri şehâdet 
edip fi’l-hakīka Antab sancağına mutasarrıf iken katl olunan Halil Paşa işbu 
müdde‘iye Sertabe’yi tedbîr-i mutlak ile tedbîr eyledi. Hâlâ mezkûr Halil Paşa 
fevt olup terekesinin sülüsü işbu Sertabe’nin kıymetine vâfîdir ve bu vechi-
le işbu müdde‘iye hürredir, biz bu husûsa şâhidleriz, edâ-yı şehâdet-i şer‘iyye 
ederiz deyû her biri münkir-i mezbûr muvâcehesinde edâ-yı şehâdet-i şer‘iyye 
eylediklerinde gıbbe ri‘âyetihî reşâyiti’l-kabûl şehâdetleri makbûle oldukdan 
sonra şehâdet-i mezbûre mûcebince mezbûre Sertabe’nin ıtkına ve emîn-i 
mezbûrun izâle-i yedine hükm-i sahîh-i şer‘î ile hükm olunup mâ vaka‘a bi’t-
taleb ketb olundu.
Hurrire fi’l-yevmi’s-sânî aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Abdülfettâh Ağa b. Mehmed Çavuş-ı Dergâh-ı âlî, Süleyman Ağa 
b. Pîrî, Mahmud Ağa b. Şehman

166 [39b-2] İbrahim Çelebi b. Hacı Hasan’ın Mustafa Beşe 
b. Mehmed’de olan alacağının tahsil edilmesi
Mahmiye-i İstanbul’da Şeyh Ebü’l-vefa mahallesi sükkânından işbu sâhibü’l-
kitâb İsmail Çelebi b. el-Hâ[c] Hasan meclis-i şer‘-i hatîr-i lâzımü’t-tevkīrde 
mahmiye-i mezbûrede Molla Gürânî’de sâkin Mustafa Beşe b. Mehmed mah-
zarında üzerine takrîr-i da‘vâ edip mezbûr Mustafa Beşe zimmetinde yedim-
de müşterâ ve makbûzum kantarı on altışar riyâlî kuruşdan yirmi sekiz kantar 
peynir bahâsından cem‘an dört yüz kırk kıt‘a riyâlî kuruş hakkım vardır. Suâl 
olunup alıverilmesin taleb eder dedikde, gıbbe’s-suâl mezkûr Mustafa cevâbında 
fi’l-hakīka müdde‘iye-i mezbûr İsmail Çelebi’ye vech-i meşrûh üzre her kanta-
rı on altışar riyâlî kuruşa olmak üzre yedinden müşterâ ve makbûz yirmi se-
kiz kantar bahâsından cem‘an zimmetimde dört yüz kırk sekiz kıt‘a riyâlî ku-
ruş vâcibü’l-edâ ve lâzımü’l-kazâ deynimdir deyû tav‘an ikrâr ve i‘tirâf etmeğin 
ikrârı mûcebince meblağ-ı mezbûru’n-na‘t dört yüz kırk sekiz kıt‘a riyâlî kuruşu 
müdde‘î-i mezbûr İsmail Çelebi’ye teslîme merkūm Mustafa Beşe üzerine hükm 
olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Beşe b. İbrahim el-mübâşir, Ramazan Beşe b. Ali er-râcil, 
Musa Çelebi b. Mehmed, Mustafa Beşe b. Mustafa.









167 [40a-1] Halil Paşa’nın kölesi Gülistan bt. Abdullah’ın müdebbere 
suretiyle âzat edilmiş olduğu
Vech-i âtî üzre rıkka inkıyâdı mütehakkık olan işbu orta boylu açık kaşlı ak 
benizli Çerkesiyyetü’l-asl müslimetü’l-mille Gülistan bt. Abdullah ve Dîvân-ı 
Hümâyûn’da meclis-i şer‘-i hatîrde Antab sancağına mutasarrıf iken taraf-ı 
saltanat-ı aliyyeden katl olunan Halil Paşa b. ( )’ın zâhirde vâris-i ma‘rûfu olma-
yıp terekesi beytülmâla âid olmağla mahmiye-i İstanbul’da Beytülmâl-ı hâssa 
emîni olup tereke-i müteveffâ-yı mezbûra ve merkūme Gülistan’a vaz‘-ı yed 
eden Mehmed Ağa b. ( )’nin üzerine takrîr-i da‘vâ edip ben müteveffâ-yı mezkûr 
Halil Paşa’nın câriye-i memlûkesi ve rakīkası olup müteveffâ-yı mezbûr Halil 
Paşa vefâtından beş sene mukaddem hâl-i nefâz-ı tasarrufâtında beni tedbîr-i 
mutlak ile tedbîr edip ben müdebbere olup müteveffâ-yı mezbûrun fevtiyle ve 
terekesinin sülüsü kıymeti vâfî ve dâfî olmağla hâlâ hürre iken işbu emîn Meh-
med Ağa beni istirkâk edip üzerime nâ-hak vaz‘-ı yed eylemişdir. Suâl olunup 
üzerimden yed-i mubtılası izâle ve sebîlim tahliye olunmasın taleb eder de-
dikde, gıbbe’s-suâl emîn-i mezkûr tedbîr-i mezkûru inkâr edicek, müdde‘iye-i 
mezbûre Gülistan’dan da‘vâ-yı meşrûhasını mübeyyin beyyine taleb olundukda 
udûli’l-ahrâr-ı ricâl-i müslimînden Ahmed Çavuş b. Mehmed ve Kabûlî Süley-
man Bey b. Hızır nâm kimesnelere Dîvân-ı Hümâyûn’da meclis-i şer‘a hâzırân 
olup gıbbe’l-istişhâd her biri şehâdet edip fi’l-hakīka Antab sancağına mutasar-
rıf iken katl olunan Halil Paşa b. (  ) vefât etmezden beş sene mukaddem hâl-i 
nefâz-ı tasarrufâtında &lt;&lt;sülüsü işbu Gülistan’ı tedbîr-i mutlak ile tedbîr eyle-
di. Hâlâ mezkûr Halil Paşa fevt terekesinin&gt;&gt; sülüsü işbu Gülistan’ın kıymetine 
vâfîdir ve bu cümle işbu müdde‘iye hürredir. Biz bu husûsa şâhidleriz şehâdet 
dahi ederiz deyû her biri münkir-i mezbûr muvâcehesinde edâ-i şehâdet-i 
şer‘iyye eylediklerinde gıbbe’t-tasdîk şerâyiti’l-kabûl şehâdeti makbûle olduk-
dan sonra şehâdet-i mezbûre mûcebince Gülistan’ın ıtkına ve emîn-i mezkûrun 
izâle-i yedine hükm-i sahîh-i şer‘î ile hükm olunup, mâ hüve’l-vâki‘ bi’t-taleb 
ketb olundu.
Fi’l-yevmi’s-sânî aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Umdetü’l-emâcid Abdülfettâh Ağa [b.] Mehmed Serçavuş-ı 
Dergâh-ı âlî, Süleyman Ağa b. Muhzır Ağa, Mahmud Ağa b. Şehman

168 [40a-2] Halil Paşa’nın kölesi Canfeda bt. Abdullah’ın müdebbere 
suretiyle âzat edilmiş olduğu
Vech-i âtî üzre rikka inkıyâdı olan işbu uzun boylu kara gözlü ak benizli 
açık kaşlı Çerkesiyyetü’l-asl müslimetü’l-millet Canfedâ bt. Abdullah Dîvân-ı 
Hümâyûn’da meclis-i şer‘-i hatîrde Antab sancağında mutasarrıf iken taraf-ı 
Saltanat-ı aliyyeden katl olunan Halil Paşa b. ( )’ın zâhirde vâris-i ma‘rûfu olma-
yıp tereke-i müteveffâ-yı mezbûra ve merkūme Canfedâ’ya vaz‘-ı yed eden Meh-
med Ağa b. ( ) mahzarında üzerine takrîr-i da‘vâ edip ben müteveffâ-yı mezbûr 
Halil Paşa’nın câriye-i memlûkesi ve rakīkası olup müteveffâ-yı mezkûr Halil 
Paşa vefâtından beş sene mukaddem hâl-i nefâz-ı tasarrufâtında beni tedbîr-i 
mutlak ile tedbîr edip ben müdebbere olup müteveffâ-yı mezkûrun fevtiyle ve 
terekesinin sülüsü kıymetime kâfî ve vâfî olmağla hâlâ hürre iken işbu emîn 
Mehmed Ağa beni istirkâk edip üzerime nâ-hak vaz‘-ı yed eylemişdir. Suâl olu-
nup üzerimden yed-i tâlibesinin izâle ve sebîlim tahliye olunmasın taleb ederim 
dedikde gıbbe’s-suâl emîn-i mezkûr tedbîr-i mezkûru inkâr edicek, müdde‘iye-i 
mezkûrdan da‘vâ-yı meşrûhasını mübeyyin beyyine taleb olundukda udûl-i 
müslimînden Ahmed Çavuş b. Ahmed Çavuş b. Mehmed ve Süleyman Bey b. 
Hızır el-bevvâb nâm kimesneler Dîvân-ı Hümâyûn’da meclis-i şer‘-i hatîre li 
ecli’ş-şehâde hâzırân olup gıbbe’ş-şehâdet her biri şehâdet edip fi’l-hakīka Antab 
sancağına mutasarrıf iken katl olunan Halil Paşa b. ( ) vefât etmezden beş sene 
mukaddem hâl-i nefâz-ı tasarrufâtında işbu müdde‘iye Canfedâ-yı tedbîr-i mut-
lak ile tedbîr eyledi. Hâlâ mezkûr Halil Paşa fevt olup terekesinin sülüsü işbu 
Canfedâ’nın kıymetine vâfîdir ve bu vechile işbu müdde‘î hürdür. Biz bu husûsa 
şâhidleriz şehâdet dahi ederiz deyû her biri münkir-i mezbûr muvâcehesinde 
edâ-i şehâdet-i şer‘iyye eylediklerinde gıbbe ri‘âyeti şerâyiti’l-kabûl şehâdetleri 
makbûle oldukdan sonra şehâdet-i mezbûre mûcebince mezbûr Canfedâ’nın ıt-
kına ve emîn-i mezkûrun kasr-ı yedine hükm olunup mâ vaka‘a ketb olundu.
Fi’l-yevmi’t-târihi’l-mezbûr.
Şuhûdü’l-hâl: es-Sâbıkūn.

169 [40b-1] Halil b. Ali ve Şemsihan bt. Abdullah’ın müştereken 
tasarruflarında olan evlerini Latif Usta bt. Sefer’e sattıkları
Mahmiye-i İstanbul’da Aksaray kurbunda Koğacı Dede mahallesi sükkânından 
Halil b. Ali nâm kimesne ile Şemsihan bt. Abdullah nâm hâtun meclis-i şer‘-i 
hatîr-i lâzımü’t-tevkīrde işbu râfi‘atü’l-kitâb Latif Usta bt. Sefer nâm hâtun ta-
rafından şirâ-i âti’l-beyâna vekîl olup vekâleti bimâ hüve nehci’s-sübût şer‘an 
sâbite olan Mahmud Çelebi b. Hüseyin mahzarında tav‘an her biri ikrâr ve i‘tirâf 
edip işbu akdin sudûruna değin ale’l-iştirâk yedimizde mülkümüz ve hakkı-
mız olup mahalle-i mezbûrede vâki‘ bir tarafı Koğacıdede Vakfı olan menzile ve 
iki tarafı tarîk-i âmma müntehî bir bâb fevkānî ve yedi tahtânî odaları ve hav-
luyu ve kenîfi müştemil cemî‘ menzilimi âmme-i tevâbi‘ ve levâhıkı ve kâffe-i 
hukūk ve mürâfıkı ile vekîl-i mezbûr Mahmud Çelebi’ye yirmi bin cedîd fıddî 
râyic fi’l-vakt akçeye bey‘-i bâttla bey‘ ve teslîm edip ol dahi müvekkilesi için 
vekâleten iştirâ ve kabûl ve tesellüm eyledikden sonra semen-i merkūm yirmi 
bin cedîd akçeyi müvekkileden ve vekîl-i merkūm Mahmud Çelebi’nin yedin-
den bi’t-tamâm ve’l-kemâl alıp kabz eyledik. Ba‘de’l-yevm cemî‘ menzil-i mezbûr 
merkūm Mahmud Çelebi’nin müvekkilesi mezkûre Latif Usta’nın mülk-i mahzı 
ve hakk-ı sırfı olmuşdur. Keyfe mâ yeşâ ve yahtâr mutasarrıfe olsun dediklerin-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ali Efendi b. Abdullah el-imâm, Mustafa Halîfe b. el-müezzin, İs-
mail b. Mehmed, Şaban Çelebi b. İbrahim, Hacı Ahmed b. Sefer, Kuşakçı el-Hâc 
Mehmed b. Receb, Sinan b. Ali, Mehmed b. Mustafa.

170 [40b-2] Halil Ağa b. Ali’nin, Ünsî Abdullah Efendi’ye kefil olan 
Abdurrahman Çelebi b. Mehmed ve Mehmed Beşe b. Şaban’dan 
alacağını talep etmesi
Mahmiye-i İstanbul’da Şehzâde kurbunda Molla Hasan mahallesi sükkânından 
fahrü’l-akrân Halil Ağa b. Ali meclis-i şer‘-i hatîr-i lâzımü’t-tevkīrde umdetü’l-
mevlâ’l-kirâm Ünsî Abdüllatif Efendi b. (  ) kethüdâsı Abdurrahman Çelebi b. 
Mehmed ve Çukadârı Mehmed Beşe b. Şaban mahzarlarında üzerlerine takrîr-i 
da‘vâ edip müşârun-ileyh Ünsî Abdüllatif Efendi zimmetinde deyn-i şer‘îden 
iki bin dört yüz riyâlî kuruş hakkım olup meblağ-ı mezbûra mezkûrândan her 
biri tarafından emr ve kabûlü hâviye kefâlet-i sahîha-i şer‘iyye ile kefîl olup 
meblağ-ı mezbûrü’n-na‘t iki bin dört yüz riyâlî kuruşdan bin iki yüz elli dört 
riyâlî kuruşunu bi’d-defe‘ât ahz u kabz eyleyip hâlâ müşârun-ileyh Ünsî Ab-
düllatif Efendi zimmetinde bâkī bin yüz kırk altı riyâlî kuruş hakkım vardır. 
Meblağ-ı mezbûr bin kırk altı riyâlî kuruşu işbu Abdurrahman Çelebi ve Meh-
med Beşe’nin her birinden kefâlet-i mahkiyeleri hasebiyle taleb ederim. Suâl 
olunsun dedikde gıbbe’s-suâl merkūmân Abdurrahman Çelebi ve Mehmed 
Beşe cevâbları[nda] fi’l-hakīka müdde‘î-i mezbûr Halil Ağa’nın vech-i meşrûh 
üzre mûmâ-ileyh Ünsî Abdüllatif Efendi zimmetinde iki bin dört yüz riyâlî ku-
ruş hakkı olup meblağ-ı mezkûra her birimiz tarafeynden emr ve kabûlü hâviye 
kefâlet-i sahîha-i şer‘iyye ile kefîl olduğumdan sonra meblağ-ı mezkûr iki bin 
dört yüz riyâlî kuruşdan vech-i muharrer üzre bin &lt;&lt;vech-i muharrer üzre&gt;&gt; 
bin iki yüz elli dört riyâlî kuruşunu ahz u kabzdan sonra hâlâ müşârun-ileyh 
Ünsî Abdüllatif Efendi zimmetinde meblağ-ı mezbûrdan bâkī bin yüz kırk altı 
riyâlî kuruşuna bu vechile kefîlleriz deyû meblağ-ı müdde‘â bin yüz kırk altı 
riyâlî kuruşa her biri kefâletlerini tav‘an ikrâr ve i‘tirâf etmeğin ber-mûceb-i ikrâr 
kefâlet-i meşrûha meblağ-ı müdde‘â bin yüz kırk altı riyâlî kuruşu müdde‘î-i 
mezbûr Halil Ağa’ya edâ ve teslîme kefîlân-ı mezbûrân Abdurrahman Çelebi ve 
Mehmed Beşe üzerlerine hükm olunup mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ulevvel li sene tis‘a ve hamsîn ve elf.
Şuhûdü’l-hâl: Ahmed Efendi b. Abdülbâkī Efendi, Sunullah Efendi b. Ebûbekir. 
Mustafa Efendi el-kâtib, Yahya Bey b. Zekeriya.

171 [40b-3, Arapça] Muhtesib Musli Ağa b. Abdülmennân’ın Rus asıllı 
câriyesini âzat ettiği
Hâlâ medîne-i Kostantıniyye muhtesibi olan fahrü’l-emâsil ve’l-a‘yân Musli Ağa 
b. Abdülmennân meclis-i şer‘-i şerîf ve mahfil-i dîn-i münîfde -el-masûn ani’t-
tağyîr ve’t-tahrîf- hâzır olup, rıkkını mu‘terife, elâ gözlü, açık kaşlı, orta boylu, 
Rûsiyyetü’l-asl müslimetü’l-millet hâmile-i hâze’l-kitâb Nevbahar bt. Abdullah 
nâm câriye-i memlûkesini hasbeten lillâhi’l-aliyyi’l-azîm ve taleben li merdâti’r-
rabbi’r-rahîm ve Nebiyy-i muhtârın “Kim bir müslümanı âzat ederse Allah 
onun bütün uzuvlarını cehennem ateşinden âzat eder.” kavline uyarak âzat ve 
tahrîr ettiğini ikrâr ve i‘tirâf etti. Câriye-i mezbûre bu sûretle harâir-i asliyyât-ı 
mükellefâttan hürre bir kimesne oldu. Efendilerin âzatlı köleler üzerinde sâhib 
oldukları velâ hakkından gayrı, üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-hâdî ve’l-ışrîn min şehri Rebî‘ilâhir sene tis‘a 
ve hamsîn ve elf.
Şuhûdü’l-hâl: Mehmed Efendi b. Mustafa el-imâm, Hüseyin Çavuş b. Abdullah, 
Zülfikār b. Ali, Ali b. Abdullah, Hüseyin Bey b. Abdullah, Mustafa Çelebi b. Meh-
med, İbrahim [b.] Receb

172 [41a-1] Abdullah b. Hüseyin’in vârislerinin, hisselerini diğer vâris 
Ayşe bt. Hacı Ahmed’e sattıkları
Dârü’s-saltanati’s-seniyye mahmiye-i Kostantıniyye mahallâtından Salih Paşa 
mahallesinde sâkin iken bundan akdem vefât eden Abdullah b. Hüseyin’in 
verâseti zevce-i metrûkesi Ayşe bt. el-Hâc Ahmed ve dayısı oğulları Mehmed 
ve Mustafa ibney Abdülganî’ye ve mahmiye-i mezbûrede Gül Câmi‘ kurbun-
da Molla Hüsrev mahallesinde sâkin li ebeveyn kız karındaşı Fâtıma’nın sadrî 
oğlu Fazlı b. Hanefi’ye ve yine li ebeveyn kız karındaşı Döndü’nün sadrî oğlu 
Mehmed b. Mümin’e ve yine li ebeveyn kız karındaşı Medîne’nin sadrî oğlu 
Mehmed b. İsmail’e ve yine li ebeveyn kız karındaşı Hâcce Molla’nın sadrî oğlu 
Maksud b. Üveys nâm kimesneler mahzarında olduğu şer‘an mütehakkık ol-
dukdan sonra mezbûrûn Mehmed b. Mümin ve Fazlı b. Hanefi ve Mehmed ve 
Mustafa ibney Abdülganî ve Mehmed b. İsmail ve Maksud b. Üveys meclis-i 
şer‘-i hatîr-i lâzımü’t-tevkīrde tereke-i mezbûra vâzı‘atü’l-yed olan mezbûre 
Ayşe tarafından ikrâr-ı âti’l-beyânı tasdîka vekîl olup vekâleti bimâ hüve nehci’s-
sübût şer‘an sâbite olan işbu râfi‘ül-kitâb İbrahim Beşe b. El-Hâc Ahmed mah-
zarında her biri tav‘an ikrâr ve i‘tirâf edip tereke-i müteveffâ-yı mezbûrdan 
olup müvekkile-i mezbûre Ayşe Hâtun vaz‘-ı yed eylediği celîl ve hakîr beyni-
mizde ma‘lûm cemî‘ terekeden bi hasebi’l-irsi’ş-şer‘î bize isâbet ve intikāl eden 
sülüs-i erbâ‘ı hakkımız mukābelesinde müvekkile-i mezbûre ayşe ile şerâyiti’s-
sulhu hâvî mevâni‘den ârî sulhu’t-tehâruci’ş-şer‘î sehm-i şer‘î tarîki üzre altı bin 
fıddî râyic fi’l-vakt akçe üzerine sulh olup bedel-i sulh meblağ-ı mezbûr altı 
bin akçeyi meclis-i sulhda merkūm Ayşe Hâtun yedinden tamâmen ahz u kabz 
edip, tereke-i müteveffâ-yı mezbûra müte‘allika âmme-i da‘vâdan müvekkile-i 
mezbûrenin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik de-
diklerinde mukırrûn-ı mezbûrûnun vech-i meşrûh üzre cârî ve sâdır olan 
ikrârlarını el-mukarrun lehü’l-mezbûr vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu. Mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ali Efendi b. Mahmud, el-Hâc İbrahim [b.] el-Hâc Ahmed, Si-
nan Çavuş b. Mehmed, Bayram b. Müstecâb, Mehmed b. Nasuh, Mustafa Beşe b. 
Zülfikār, Kâtib Mehmed Çelebi b. ( ), Kapıcı Mehmed Ağa b. ( ).

173 [41a-2] Mehmed Ağa b. Mustafa’nın Rus asıllı kölesi Kaytas 
b. Abdülhay’ı âzat ettiği
Düstûr-ı mükerrem Silahdâr Mustafa Paşa’nın kethüdâsı olan umdetü’l-emâcid 
ve’l-ekârim Mehmed Ağa b. Mustafa tarafından i‘tâk-ı âti’l-beyânı ikrâra vekîl 
olup vekâleti etbâ‘ından Süleyman Bey b. Şaban ve Mustafa b. Şaban şehâdetleri 
ile şer‘an sâbite olan İbrahim Bey b. Abdullah meclis-i şer‘-i hatîr[de] bi’l-vekâle 
ikrâr ve i‘tirâf edip müvekkile-i mûmâ-ileyh ağa yedinden ve tasarrufundan 
mülk ve hakkı olup kendiye rıkkını mu‘terif olan açık kaşlı gök gözlü orta boy-
lu sağ elinin başparmağı maktû‘ olup, Rûsiyyetü’l-asl müslimetü’l-millet Kaytas 
b. Abdülhay’ı hasbeten lillâhi’l-hallâk tahrîr ve i‘tâk eyledi. Ol dahi sâyir ahrâr-ı 
asliyyîn gibi hür olup, üzerinde hakk-ı velâdan gayrı müvekkilem mezbûrun 
hakkı kalmadı dedikde, mukırr-ı mezbûrun bi’l-vekâle cârî ve sâdır olan ikrâr 
mezbûr Kaytas talebiyle ketb olundu.
Fi’l-yevmi’s-sâbi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Osman Ağa b. Hüseyin, Ahmed Bey b. Bâli, Hüseyin Bey b. Sefer, 
İsa Bey b. Ahmed, Mustafa Bey b. Abdullah, Mustafa Bey b. Abdullah, Yahya Bey 
[b.] Zekeriya, Ahmed Çelebi b. Abdurrahman.









174 [41a-3, Arapça] Ahmed Beşe b. Hüseyin’in evini istiğlâl yoluyla 
Cafer b. Memi Vakfı’na sattığı
Medîne-i ÜsküdarHüseyin nâm kimesne meclis-i şer‘-i şerîf ve mahfil-i dîn-i münîfde -el-masûn 
ani’t-tağyîr ve’t-tahrîf- hâzır olup, âtiyyü’z-zikr menzilini, merhûm Çoban Ca-
fer b. Memi’nin karye-i mezbûrede vâki‘ câmi‘ imâmı için vakfettiği nukūda 
mütevellî olan râfi‘-i hâze’l-kitâb fahrü’l-eimme Abdurrahman Efendi b. Veli’ye 
bey‘ ettiğini ikrâr ve i‘tirâf etti. Mütevellî-i mezbûr da vakf-ı mezbûr malıyla ve 
istiğlâl maksadıyla bâyi‘-i mezbûrun işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, karye-i 
mezbûrede kâin bulunan, bir tarafdan câmi‘-i mezbûr ile, diğer tarafdan Meh-
med Beşe b. Bâli mülkü, öteki tarafdan Halil b. (  ) mülkü ve diğer tarafdan da 
Mehmed Beşe b. Hüseyin mülkü ile mahdûd olan cemî‘-i menzili cümle tevâbi‘ 
ve levâhıkı ve kâffe-i menâfi‘i ve mürâfıkı ile râyicü’l-vakt beş bin akçe semen-i 
mu‘ayyen-i makbûzla iştirâ etti. Bâyi‘-i merkūmun kirâlamak istemesi üzerine 
mütevellî-i mezbûr, ba‘de’t-tahliye ve’t-tekābuz zeyl-i kitâbda mezkûr târihden 
i‘tibâren bir sene tamâmına beş yüz akçe ücret-i mu‘ayyene ile kirâladı.
Cerâ zâlike ev hurrire fi’l-yevmi’s-sâmin aşer min şehri Rebî‘ilâhir sene tis‘a ve 
hamsîn ve elf.
Şuhûdü’l-hâl: Murtaza Beşe b. Mustafa, İbrahim b. Hasan, Mehmed b. Abdullah, 
Mehmed Odabaşı b. Mustafa, Veli b. Yusuf

175 [41b-1] Ayşe Hatun’un ölen kardeşinin kocası Hüseyin Bey 
b. Abdullah aleyhindeki alacak davasının reddedildiği
Mahmiye-i İstanbul’da Ali Bey mahallesinde sâkine iken vefât eden İsmihân 
Hâtun bt. Hasan Bey’in verâseti zevc-i metrûku Hüseyin Bey b. Abdullah 
nâm cündîye ve li ebeveyn karındaşı kızı Feriha bt. Mehmed’e münhasıra ol-
duğu şer‘an mütehakkık oldukdan sonra mezbûre Ayşe Hâtun meclis-i şer‘de 
merkūm Hüseyin Bey’in mahzarında üzerine takrîr-i da‘vâ edip mezbûr Hü-
seyin Bey zimmetinde mûrisem müteveffâ-yı mezbûrenin üç bin cedîd râyic 
fi’l-vakt akçe nikâhı ma‘kūd mehr-i müeccel hakkı olup kable’l-ahz vefât et-
mekle terekesinden olup bana isâbet etmekle taleb ederim dedikde, gıbbe’s-
suâl mezbûr Hüseyin Bey cevâbında hâl-i sıhhat ve nefâz-ı tasarrufâtında zev-
cem mezbûre mehr-i mezbûr üç bin akçeyi bana hibe ve teslîm eyledi dedik-
de, gıbbe’l-istintâk husûs-ı mezbûru mezbûre Ayşe inkâr edicek, mezbûr Hüse-
yin Bey’den sıdk-ı makālini mübeyyin beyyine taleb olundukda udûl-i ahrâr-ı ricâl-i müslimînden Hüseyin Halîfe b. Yakub el-müezzin meclis-i şer‘a li ecli’ş-
şehâde hâzırân olup gıbbe’l-istişhâd her biri münkir-i mezbûre muvâcehesinde 
şehâdet edip fi’l-hakīka müteveffât-ı mezbûre İsmihân Hâtun hâl-i sıhhat ve 
nefâz-ı tasarrufâtında zevci mezbûr Hüseyin Bey’in zimmetinde nikâhı ma‘kūd 
olan üç bin cedîd râyic fi’l-vakt akçe mehr-i müeccelini biz huzûrumuzda zev-
ci mezbûr Hüseyin Bey’e hibe ve zimmetini ibrâ eyledi. Biz bu husûsa bu vech 
üzre şâhidleriz şehâdet dahi ederiz deyû her biri edâ-yı şehâdet-i şer‘iyye ey-
lediklerinde gıbbe ri‘âyeti şerâyiti’l-kabûl şehâdetleri makbûle oldukdan son-
ra müecceli mezbûrdan Hüseyin Bey’in berâ’et-i zimmetine ve müdde‘iye-i 
merkūmenin da‘vâ-yı meşrûhasından men‘ine hükm olunup mâ hüve’l-vâki‘ 
bi’t-taleb ketb olundu.
Sene 1059.
Şuhûdü’l-hâl: Halil Ağa b. Ali, el-Hâc Veli Ağa b. Mustafa tâbi‘-i Silahdâr, Musta-
fa Halîfe b. Ali, Mustafa Çelebi b. Mehmed.

176 [41b-2] Hacı Mustafa b. Ömer’in bağını oğulları Ahmed ve 
Mehmed’e sattığı ve borçlarını karşıladığı
Medîne-i İznikmid kazâsına tâbi‘ Değir[men]deresi nâm karyede sâkin el-Hâc 
Mustafa b. Ömer nâm kimesne meclis-i şer‘de sulbî kebîr oğulları işbu râfi‘ül-
kitâb Ahmed ve Mehmed nâm kimesneler mahzarlarında tav‘an ikrâr ve ikrâr 
edip işbu akdin sudûruna değin silk-i mülkümde ve yedimde hakkım olup 
karye-i mezbûre kurbunda Kuruçeşme nâm mevzi‘de vâki‘ bir tarafı İshak Çe-
lebi b. Ali mülküne &lt;&lt;ve bir tarafı ba‘zan Berber el-Hâc Mehmed mülkleri-
ne ve bir tarafı ba‘zan merhûm Ali Bey b. Nasuh&gt;&gt; ve bir tarafı ba‘zan Meh-
med Reis ve ba‘zan el-Hâc Mehmed mülklerine ve bir tarafı ba‘zan merhûm Ali 
Bey b. Nasuh Paşa veresesi ve ba‘zan Berber Resûl mülklerine müntehî bir kıt‘a 
cemî‘ bağımı âmme-i hukūk ve evhâd ve râceti? ile oğullarım mezbûrân Ah-
med ve Mehmed’e yetmiş beş bin fıddî cedîd râyic fi’l-vakt akçeye bâtten bey‘ ve 
teslîm edip onlar dahi iştirâ ve tesellüm eyledikden sonra semeni merkūm yet-
miş beş bin cedîd akçenin altmış beş bin akçesin mahmiye-i İstanbul’da Nişan-
cı Paşa-yı Atîk mahallesinde Fâtıma Hâtun Vakfı’na zimmetimde deyn olan alt-
mış beş bin cedîd akçe ile vakf-ı mezbûra mütevellî olan işbu hâzır bi’l-meclis 
Mehmed Çelebi b. İsmail’e oğullarım müşteriyân-ı mezbûrân Ahmed ve Meh-
med üzerlerine cümlemizin rızâlarıyla havâle-i sahîha-i şer‘iyye ile havâle eyle-
dim. havâle-i mezbûreyi dahi muhtâlün leh olan mütevellî-i mezbûr bi’t-tevliye 
kabûl edip semen-i mârrü’z-zikrden mezkûrân Ahmed ve Mehmed zimmetle-
rinde bâkī ancak on bin akçe hakkım kalmışdır dedikde mukırr-ı merkūm el-
Hâc Mustafa ber vech-i muharrer üzre vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Mustafa, Mustafa b. Ahmed, Receb Dede b. Him-
met, Musa Dede b. Ahmed, Emrullah Çelebi b. Derviş, Sefer Beşe b. Abdullah, 
Seyyid Hüseyin b. Musa, Ahmed b. Musa.

177 [41b-3] Nevcivan bt. Abdullah’ın, Mehmed Bey b. Mustafa 
aleyhindeki eşya davasında sulh olduğu
Dârü’l-hilâfeti’l-aliyye mahmiye-i Kostantıniyye mahallâtından Sarı Baye-
zid mahallesinde sâkin Nevcivân bt. Abdullah meclis-i şer‘-i hatîr-i lâzımü’t-
tevkīrde mahrûsa-i Mısır askerinden Mehmed Bey b. Mustafa nâm cündînin 
seyyibi olan işbu sâhibü’l-kitâb el-Hâc Vasıl b. Mehmed el-Mısrî mahzarın-
da tav‘an ikrâr ve i‘tirâf edip işbu Mehmed Bey ikāmet-i sefer ile benim câr-ı 
mülâsıkım olup mezbûr Mehmed Bey tarafından olan dolabım yine mezbûr 
Mehmed Bey tarafından delinip yüz yirmi beşer riyâlî kuruşum ve bir sîm ke-
mer raht kuşağım ve üç değirmî kilâbdân  saçaklı altın makramam ve on dül-
bend yaşmakım ve bir dülbend baş makramam ve üç âl püsküllü yağlığım ve 
bir top mâ’î miskāli bogasim ve bir zenâne donum ve bir beyaz musli bogasim 
ve iki kilâbdân püsküllü serpûşum sirkat olmağla eşyâ-yı mezbûreyi mezbûr 
Mehmed Bey’e sen ahz eyledin deyû üzerine sulh olup bedel-i sulh-ı mezkûr 
Mehmed Bey yedinden ahz eylemişdir. Bu vechile el-Hâc Vasıl üzerine husûs-ı 
mezkûra müte‘allika bi vechin mine’l-vücûh da‘vâ ve hakkım yokdur dedikde 
mezkûr Mehmed Bey dahi tav‘an ikrâr edip ben dahi mezkûr el-Hâc Vasıl üze-
rine bi vechin mine’l-vücûh ve sebeben mine’l-esbâb da‘vâ ve hakkım yokdur 
dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’t-târihi’l-mezbûr sene 1059.
Şuhûdü’l-hâl: Yusuf Beşe b. Abdullah, Yahya Bey b. Zekeriya, İsa Çelebi b. Ah-
med, İsmail Bey b. Yunus.

178 [42a-1] Fâtıma bt. Hüseyin’in menzil arsasını Ebûbekir b. Hacı 
Mehmed’e sattığı
Mahmiye-i İstanbul’da Kasab Timurhan mahallesinde sâkin fahrü’l-muhadderât 
Fâtıma Hâtun bt. merhûm Hüseyin Efendi tarafından ikrâr-ı âti’l-beyâna vekîl 
olup vekâleti mezbûreyi ma‘rifet-i şer‘iyye ile ârifân olan Mustafa Bey b. Mah-
mud ve Şaban Bey b. Ali şehâdetleri ile şer‘an sâbite olan Mustafa Çelebi b. Hamza 
meclis-i şer‘-i hatîr-i lâzımü’t-tevkīrde hâlâ Dîvân-ı Hümâyûn’da devâtdâr olan 
umdetü’l-emâcid ve’l-ekârim Ebûbekir Efendi b. el-Hâc Mehmed tarafın-
dan husûs-ı âti’l-beyâna evvelâ ikrâr ve tasdîka vekîl olup vekâleti bimâ hüve 
nehci’s-sübût şer‘an sâbite olan li ebeveyn karındaşı umdetü’l-a‘yân Mehmed 
Ağa mahzarında tav‘an bi’l-vekâle ikrâr ve i‘tirâf edip müvekkile-i mezbûre 
Fâtıma Hâtun zikri âtî akdin sudûruna değin yedinde ve taht-ı tasarrufunda 
mülk ve hakkı olup mahalle-i mezbûrede vâki‘ bir tarafı mûmâ-ileyh Ebûbekir 
Efendi mülküne ve bir tarafı dahi yine mezbûre Fâtıma Hâtun’un menzili bah-
çesine ve bir tarafı tarîk-i âmma müntehî tûlen ve arzan bi hesâb-ı terbî‘î yüz 
otuz altı zirâ‘ arsa-i hâliyesini kâffe-i hukūk ve mürâfıkı ile müvekkil-i mûmâ-
ileyh Ebûbekir Efendi’ye fıddî râyic fi’l-vakt yüz altmış riyâlî kuruşa tarafeyn-
den îcâb ve kabûlü hâvî şürût-ı müfsideden ârî bey‘-i bât ile bey‘ ve tesellüm 
edip ol dahi iştirâ ve teslîm eyledikden sonra semen-i mezkûr yüz altmış riyâlî 
müvekkil-i müşârun-ileyh müvekkilem mezbûr Fâtıma Hâtun’a teslîm edip ol 
dahi yedinden tamâmen ahz u kabz eyledi. Min ba‘d cemî‘ arsa-i mahdûde-i 
mezkûre mûmâ-ileyh Ebûbekir Efendi’nin mülk-i müşterâsı ve hakk-ı sırfı-
dır dedikde müvekkil-i mezbûrun vech-i meşrûh üzre cârî ve sâdır olan ikrârı 
vekîl-i mezbûr bi’l-muvâcehe tasdîk ve bi’l-müşâfehe tahkīk edicek, mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Şaban Beşe b. İbrahim er-râcil, el-Hâc Pîrî b. Mehmed er-râcil, 
Mehmed Bey b. ( ), Mustafa Beşe b. er-râcil, Receb Beşe b. Abdülhay.

179 [42a-2] Ahmed Beşe b. Hüseyin’in Çoban Cafer b. Memi Vakfı’ndan 
almış olduğu borç karşılığında bağını rehin verdiği
Medîne-i Üsküdar nevâhîsinden Adalar nâhiyesine tâbi‘ Dolayoba nâm karye-
den Ahmed Beşe b. Hüseyin nâm râcil meclis-i şer‘-i şerîfde nâhiye-i mezbûreye 
tâbi‘ Yakacık nâm karyede vâki‘ câmi‘-i şerîfin imâmı ve hatîbi olup merhûm 
Çoban Cafer b. Memi nâm sâhibü’l-hayrın nukūd-ı mevkūfesine meşrûtiyyet 
üzre mütevellî olan Mustafa Efendi b. Ali mahzarında tav‘an ikrâr ve i‘tirâf edip 
vakf-ı mezbûra cihet-i karz-ı şer‘îden dört bin cedîd râyic fi’l-vakt akçe dey-
nim olduğundan gayrı semeni târih-i kitâbdan bir sene tamâmına değin müec-
cel mütevellî-i mezbûr yedinden müşterâ ve makbûzum olan bir mâ’î Londra 
çuka merdâne ferâce bahâsından dört yüz cedîd akçe cem‘an dört bin dört yüz 
cedîd akçe zimmetimde edâsı vâcib deynim olup meblağayn-i mezbûreyn dört 
bin dört yüz cedîd akçe deynim mukābelesinde yedimde mülk ve hakkım olup 
zikr olunan Dolayoba karyesinde İkizyeri nâm mevzi‘de vâki‘ bir tarafı Murat b. 
Abdullah bağına ve bir tarafı Mehmed Beşe b. Hacı bağına ve bir tarafı tarîk-i 









âmma müntehî cemî‘ bağımı cümle hukūkuyla mütevellî-i mezbûrun yedine 
rehin vaz‘ eyledim. Ol dahi irtihân ve kabûl ve tesellüm eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Rebî‘ulâhir li sene tis‘a ve hamsîn ve elf.
Şuhûdü’l-hâl: Murtaza Beşe b. Mustafa, İbrahim b. Hasan, Mehmed b. Abdullah, 
Mehmed Odabaşı b. Mustafa, Mehmed Çelebi b. Mehmed, Veli b. Yusuf, İbrahim 
Beşe b. Mustafa, Yahya Bey b. Zekeriya.

180 [42a-3] Ahmed Beşe b. Hüseyin’in Çoban Cafer b. Memi Vakfı’ndan 
aldığı borç karşılığında bağını rehin verdiği
Medîne-i Üsküdar nevâhîsinden Adalar nâhiyesine tâbi‘ Dolayoba nâm karye-
den Ahmed Beşe b. Hüseyin nâm râcil meclis-i şer‘-i şerîfde vâki‘ câmi‘-i şerîfin 
müezzini olup merhûm Çoban Cafer b. Memi nâm sâhibü’l-hayrın nukūd-ı 
mevkūfesine meşrûtiyyet üzre mütevellî olan Ali Halîfe b. Mustafa mahzarında 
tav‘an ikrâr ve i‘tirâf, vakf-ı mezbûra cihet-i karz-ı şer‘îden dört bin cedîd akçe 
deynim olduğundan gayrı semeni târih-i kitâbdan bir sene tamâmına değin 
müeccel mütevellî-i mezbûr yedinden müşterâ ve makbûzum bir mâ’î Lond-
ra çuka bahâsından dört yüz cedîd akçe cem‘an dört bin dört yüz cedîd râyic 
fi’l-vakt akçe zimmetimde edâsı vâcib deynim olup meblağ-ı mezbûreyn dört 
bin dört yüz cedîd akçe deynim mukābelesinde yedimde mülküm ve hakkım 
olup karye-i mezbûre kurbunda Harmanyeri nâm mevzi‘de vâki‘ bir tarafı ken-
di mülküme ve bir tarafı Rüstem Beşe b. Abdullah bağına ve bir tarafı Mehmed 
Beşe b. Hayâlî bahçesine ve bir tarafı tarîk-i âmma müntehî cemî‘ bağımı cümle 
hukūkuyla mütevellî-i mezbûrun yedine rehin vaz‘ eyledim. Ol dahi irtihân ve 
kabûl ve tesellüm eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: es-Sâbıkūn.

181 [42b-1] Kazasker Mehmed Efendi’nin Atâullah Çelebi’nin para 
vakfına olan borcunu ödediği
Mahmiye-i İstanbul’da Kâtib Hüsrev mahallesinde sâkin olup kendi vakfı olan 
nukūda şartı üzre mütevellî olan Atâullâh Çelebi b. Mustafa meclis-i şer‘-i hatîr-i 
lâzımü’t-tevkīrde bi’l-fi‘l Anadolu Kazaskeri olan sadru’l-ulemâi’l-izâm bedrü’l-
fuzalâi’l-fihâm yenbû‘ü’l-fezâ’il metbû‘ü’l-efâzıl  keşşâfü’l-müşkilâti’d-dîniyye 
hallâlü’l-mu‘dilâti’l-yakīniyye alemü’l-ilm ve’l-hüdâ menârü’l-fazl ve’t-tukâ 
el-mahfûf bi suhûfi avâtıfi’l-meliki’l-mu‘în Ebü’l-irşâd Mehmed Efendi b. Ali 
taraf-ı karîni’ş-şereflerinden ikrâr-ı âti’l-beyânı tasdîka vekîl olup vekâleti bimâ-
hüve nehcü’s-sübût şer‘an sâbite olan Cafer Efendi b. Şaban mahzarında tav‘an 
ikrâr ve i‘tirâf edip vakf-ı mezbûr malından ba‘de küllî hesâb sadr-ı bülend 
maka fezâyil-küster-i mûmâ-ileyh Mehmed Efendi hazretleri zimmetinde otuz 
bin cedîd râyic fi’l-vakt akçeyi tevliyetim hasebiyle yedlerinden tamâmen alıp 
kabz eyledim. Min ba‘d târih-i kitâba gelince mûmâ-ileyh Mehmed Efendi haz-
retlerinin zimmetinde asl-ı mâl ve murâbaha-i vakf-ı mezbûrdan bir akçe bâkī 
kalmadığından gayrı benim dahi mûmâ-ileyh Mehmed Efendi hazretlerinin 
zimmetinde bir akçe ve bir habbe hakkım yokdur dedikde mukırr-ı merkūm 
Atâullâh Çelebi minvâl-i meşrûh üzre sâdır olan ikrârında vekîl-i mezbûr Ca-
fer Efendi vicâhen tasdîk ve şifâhen tahkīk eylemeğin mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Fahrü’l-müderrisîn Hüseyin Efendi, Mustafa Efendi b. Eyyûb 
el-kadı, es-Seyyid Emrullah Efendi b. es-Seyyid Halil, Osman Efendi b. el-
Hatîb, Abdülvehhâb Efendi b. Abdüllatif rûznâmeci, Mehmed Efendi b. Mah-
mud el-kadı, Mehmed Efendi b. el-Hâc Bektaş el-kadı, Musa Efendi [b.] el-
Hâc Mustafa.

182 [42b-2] Sâime Hatun bt. Mustafa’nın arsasını damadı Süleyman 
Beşe b. Abdullah’a sattığı
Mahmiye-i İstanbul’da Nişancı Paşa-yı Atîk mahallesinde sâkine Sâime Hâtun 
bt. Mustafa meclis-i şer‘-i hatîr-i lâzımü’t-tevkīrde dâmâdı işbu râfi‘ül-kitâb 
Süleyman Beşe b. Abdullah nâm râcil mahzarında tav‘an ikrâr ve i‘tirâf edip 
işbu akdin sudûruna değin silk-i mülkümde münselik ve yedimde hakkım 
olup mahalle-i mezbûrede vâki‘ bir tarafı İshak Bey b. (  ) mülküne ve bir ta-
rafı Ali Çavuş mülküne ve bir tarafı Ali Çelebi b. Murat mülküne ve bir tara-
fı tarîki âmma müntehî tûlen ve arzan bi hesâb-ı şatrancî dört yüz kırk ve zirâ‘ 
cemî‘ arsamı âmme-i hukūkuyla dâmâdım mezkûr Süleyman Beşe’ye yirmi 
beş bin beş yüz fıddî râyic fi’l-vakt akçeye tarafeynden îcâb ve kabûlü hâvî ve 
şürût-ı müfsid-i ârîden bey‘-i bâtla bey‘ ve teslîm edip ol dahi iştirâ ve tesel-
lüm eyledikden sonra semen-i merkūm yirmi beş bin beş yüz akçeyi müşterî-i 
merkūm Süleyman Beşe yedinden tamâmen alıp kabz eyledim. Ba‘de’l-yevm 
arsa-i mezbûre merkūm Süleyman Beşe’nin mülk-i müşterâsıdır. Keyfe mâ 
yeşâ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Mustafa Efendi b. Mehmed el-imâm, Ömer Efendi b. Fazlullah, 
Mehmed Çelebi b. Sefer, es-Seyyid Mehmed b. Ahmed, Abdullah Efendi b. Sinan, 
Ahmed b. Mehmed, Osman b. Abdullah, İbrahim b. Ali.

183 [42b-3] Ahmed Beşe b. Abdullah’ın kölesi Mülayim’i boşandığı eşi 
Ayşe bt. Mehmed’e sattığı, bedelinin bir kısmını mehir borcuyla 
takas ettiği, kalanını havâle yaptığı
Mahmiye-i İstanbul’da Mimar Ayas mahallesinde sâkin Ahmed Beşe b. Abdul-
lah meclis-i şer‘-i hatîr-i lâzımü’t-tevkīrde zevce-i mutallakası işbu râfi‘atü’l-
kitâb Ayşe bt. Mehmed mahzarında bi’t-tav‘i’s-sâf ikrâr ve i‘tirâf edip zikri âtî 
akdin sudûruna değin silk-i mülk ve yedimde münselik işbu açık kaşlı kara 
gözlü esmerü’l-levn Gürciyyetü’l-asl müslimetü’l-millet Mülayim nâm câriye 
memlûkemi merkūme Ayşe’ye yedi bin iki yüz fıddî râyic fi’l-vakt akçeye bâtten 
bey‘ ve teslîm edip ol dahi minvâl-i meşrûh üzre iştirâ ve tesellümledikden sonra semen-i mezbûrdan dört bin akçesini mezbûre Ayşe Hâtun’un 
zimmetimde nikâhı ma‘kūd olan dört bin akçeyi takās eylediğimden sonra 
meblağ-ı bâkī üç bin iki yüz akçenin dahi iki bin akçesine işbu hâzır bi’l-meclis 
Ahmed b. Mehmed’e zimmetimde deyn olan akçesi ile mezbûr Ahmed Çelebi’yi 
mezbûre Ayşe üzerine cümlemiz rızâlarıyla havâle-i sahîha-i şer‘iyye ile havâle 
eyledim dedikde mezbûr Ahmed Çelebi dahi havâle-i mezkûreyi kabûl edip 
mezbûre zimmetinde semen-i mezkûrdan bâkī ancak bin iki yüz akçe hakkım 
kalmışdır dedikde mukırr-ı mezbûru ikrâr-ı meşrûhunda el-mukarrun lehâ’l-
merkūme Ayşe vicâhen tasdîk ve şifâhen tahkīk edicek, mâ hüve’l-vâki‘ bi’t-
taleb ketb olundu.
Fi’l-târihi’l-mezbûr sene 1059.
Şuhûdü’l-hâl: Ramazan Bey b. Abdullah, Ahmed Beşe b. Abdullah, Mehmed Ça-
vuş b. Resûl, Mustafa Çelebi b. ( ), Yahya Bey [b.] Zekeriya.

184 [43a-1] Mehmed b. Frenk Mehmed Ağa’nın vârisi küçük oğlu 
Ali’nin vakıf bozahâne arsasındaki hissesinin vasîsi tarafından 
Hasan Çelebi’ye satıldığı
Mahmiye-i İstanbul’da Kalenderhâne mahallesinde sâkin iken vefât eden Meh-
med b. Frenk Mehmed Ağa’nın sulbî sagīr oğlu Ali Çelebi’nin tesviye-i umûruna 
kıbel-i şer‘-i enverden mansûb vasîsi olan Mustafa Bey b. Selim meclis-i 
şer‘de mahmiye-i mezbûrede Hoşkadem mahallesinde sâkin Hasan Çelebi b. Sinan mahzarında bi’l-vesâye tav‘an ikrâr ve i‘tirâf edip mezbûr Hızır Çelebi 
Vakfı’ndan olup mahmiye-i mezbûrede Cebeali kapısı hâricinde vâki‘ bir tarafı 
Aleksandra tasarrufunda olan arz-ı hâliye ve bir tarafı Abbas Ağa oğlu ( ) tasar-
rufunda olan arz-ı hâliyeye ve bir tarafı sâhil-i bahr ve bir tarafı tarîk-i âmma 
müntehî tûlen kırk beş zirâ‘ ve arzan on zirâ‘ mezbûre hâne arsası senede yedi 
yüz yirmi akçe mukāta‘a ve ma‘rifet-i mütevellî ile müteveffâ-yı mezbûr Meh-
med Ağa’nın ile’l-vefât taht-ı tasarrufunda olup ba‘de vefâtihî intikāl-i âdî ile 
sagīr-i merkūm ve âhar Çelebi oğulları olup ba‘dehû bundan akdem vefât eden 
Abdülbâkī Çelebi’ye isâbet ve intikāl eyeldikden sonra mezbûrân Abdülbâkī Çe-
lebi ve Mahmud Çelebi dahi vefât edip zikr olunan bozahâne arsasının sülüsân 
sehm-i şâyi‘i taraf-ı vakf-ı mezbûra intikāl etmekle vakf-ı mezbûrun bi’l-fi‘l 
berât-ı âlî ile mütevellîsi olan işbu hâzır bi’l-meclis Receb Çelebi b. Muhar-
rem mârrü’z-zikr sülüsân sehm-i şâyi‘i bi’t-tevliye taraf-ı vakf-ı mezbûr için 
zabt ve tasarruf eyledikden sonra sagīr-i mezbûr Ali Çelebi’nin dahi sülüs his-
sesi üzerine müceddeden binâya mâlı? vefâ etmeyip ve her sene taraf-ı vakf-ı 
mezbûra mukāta‘a vermekle sagīr-i merkūme nef ‘i olmayıp her vechile zararı 
dahi mütehakkık olmağla ben dahi zikr olunan sülüs hisse-i şâyi‘asını bedel-i 
misli ile âhara ferâğ ve tefvîz eylemekliğe murâd eylediğimde zikr olunan sü-
lüs hissenin bedel-i ferâğ-ı misli ancak üç bin akçe idiğin ehl-i vukūf tahmîn 
ve takvîmi ile sâbit ve mütehakkık oldukdan sonra hâlâ mezbûr Hasan Çele-
bi altı bin cedîd akçe bedel-i ferâğ ile tâlib ve râgıb olmağla sagīr-i mezbûra 
nef ‘i azîmi zâhir olmağın ben dahi vesâyetim hasebiyle mârrü’z-zikr arsa-i 
hâliyeden sagīr-i mezbûrun hisse-i mezkûresi olan sülüs hisse-i şâyi‘asını cüm-
le hukūkuyla mütevellî-i vakf-ı mezbûr ma‘rifetiyle mezbûr Hasan Çelebi’ye 
altı bin râyic fi’l-vakt akçe mukābelesinde ferâğ ve tefvîz ve teslîm edip ol dahi 
minvâl-i meşrûh üzre tefevvüzferâğ olan meblağ-ı mezbûr altı bin akçeyi bi hükmi’l-vesâye sagīr-i mezbûr 
için merkūm Hasan Çelebi yedinden tamâmen ahz u kabz eyledim dedikde 
vasiyy-i mezbûru ikrâr-ı meşrûhunda el-mukarru lehü’l-merkūm Hasan Çele-
bi vicâhen tasdîk ve şifâhen tahkīk eyledikden sonra mütevellî-i merkūm Receb 
Çelebi dahi meclis-i mezbûrede merkūm Hasan Çelebi mahzarında bi’t-tevliye 
ikrâr ve i‘tirâf edip mârrü’z-zikr bu bozahâne arsasının müteveffâ-yı mezbûrân 
Abdülbâkī Çelebi ve Mahmud Çelebi’den taraf-ı vakf-ı mezbûra intikāl eden 
sülüsân sehm-i şâyi‘lerini ba‘de’l-müzâyede ve inkıtâ‘i’r-rağbe tevliyetim hase-
biyle mukāta‘a-i meşrûhası ile merkūm Hasan Çelebi’ye on iki bin fıddî râyic 
fi’l-vakt akçe mukābelesinde ferâğ ve tefvîz ve teslîm edip ol dahi muharrer 
üzre tefevvüz ve tesellüm ve kabûl eyledikden sonra bedel-i ferâğ olan meblağ-ı 
mezbûr on iki bin akçeyi bi hükmi’t-tevliye taraf-ı vakf-ı merkūm için mezbûr Hasan Çelebi yedinden tamâmen ahz u kabz eyledim dedikde mütevellî-i 
mezbûrun dahi minvâl-i meşrûh üzre cârî ve sâdır olan ikrârında el-merkūm 
Hasan Çelebi vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Tahrîren fi’l-yevmi’s-sâdis min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Mustafa Efendi b. Abdülmümin, Hızır Çelebi b. Mehmed, Hüseyin 
Çelebi b. Hasan, Mustafa Beşe b. Bayram, Hasan Halîfe b. Ali el-imâm.

185 [43a-2] Vefat eden Mustafa b. İsmail’in vârislerinin kefaletten 
dolayı Tatol ve Agob’da olan alacaklarının tahsil edildiği
Mahmiye-i İstanbul’da Hoca Üveys mahallesinde sâkin iken vefât eden Musta-
fa b. İsmail’in verâseti vâlidesi Sâime Hâtun bt. Abdullah ile li üm karındaşları 
Abdurrahman ve Ümmühâni ve Rahime nâm sagīrlere münhasıra olduğu şer‘an 
mütehakkık oldukdan sonra sıgār-ı mezbûrûnun tesviye-i umûrlarına kıbel-i 
şer‘den mansûb vasîleri olup mezbûre Sâime Hâtun tarafından dahi husûs-ı 
âti’l-beyâna sâbitü’l-vekâle vekîl olan sıgār-ı mezbûrûnun babaları ve mezbûre 
Sâime Hâtun’un zevci el-Hâc Murad b. Mehmed nâm râcil meclis-i şer‘-i hatîrde 
işbu sâhibü’l-kitâb Agob v. Badem ve Tatol v. Paruh nâm Ermeni zimmîler mah-
zarlarında tav‘an ikrâr ve i‘tirâf edip mezbûre Sâime Hâtun ile sıgār-ı mezbûrun 
mûrisleri müteveffâ-yı mezbûr Mustafa’dan irs-i şer‘î ile intikāl eden malların-
dan mezbûre Agob ve Tatol ile gāibûn ani’l-meclis Ahmed b. Abdullah nâm ki-
mesne ile Kesteb v. Arslan ve Çaçok v. Palo ve İskender v. Banar? ve Ferahrad? v. 
Sarkiz ve Selobar? v. Sarkiz nâm zimmîler zimmetlerinde cihet-i karz-ı şer‘îden 
mezbûrûndan her biri âharın zimmetine edâsı lâzım gelen meblağın cümlesi-
ne tarafından emir ve kabûlü hâviye kefâlet-i sahîha-i şer‘iyye ile kefîl olmala-
rıyla meblağ-ı mezbûru’n-na‘t dokuz yüz riyâlî kuruşun bi hükmi’l-kefâle ve’l-
asâle işbu Agob ve Tatol üzerlerine edâsına hükm-i şer‘î [43b] bi’d-defe‘ât bana 
def ‘ ve teslîm edip ben dahi vekâlet ve vesâyetim hasebiyle ahz u kabz eyle-
dim. Min ba‘d meblağ-ı mezbûr dokuz riyâlî kuruşdan verese-i mezkûrûnun 
mezbûrûn üzerlerinde bir habbe hakları kalmayıp zimmetleri berî olmuşdur 
dedikde mukırr-ı mezbûrun vekâleten ve vesâyeten cârî ve sâdır olan ikrârı 
mezbûrân Agob ve Tatol bi’l-muvâcehe tasdîk ve bi’l-müşâfehe tahkīk edicek, 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: El-Hâc Mustafa b. Mehmed Semerci, Mustafa b. Mehmed Semerci, 
Ahmed Çelebi b. Bâli, Ömer Çelebi b. Mehmed, el-Hâc Osman b. Mehmed, Hü-
seyin b. Süleyman, Abdurrahman b. Abdullah, Arslan b. Hasan el-Muhzır.









186 [43b-1] Reftar bt. Abdullah’ın vefat eden kuyumcu Hüseyin 
Çelebi’nin kendisine intikal eden mesleğiyle ilgili bazı eşyaları 
Mehmed Çelebi b. İsmail’e sattığı
Mahmiye-i İstanbul’da Küçük Karaman kurbunda el-Hâc İlyas mahallesin-
de sâkin iken bundan akdem vefât eden zerkûb Hüseyin Çelebi b. Abdullah’ın 
zevce-i metrûkesi ve vârisesi olan Reftar Hâtun bt. Abdullah tarafından ikrâr-ı 
âti’l-beyâna vekîl olup vekâleti mahalle-i mezbûreden olup mezbûreleri 
ma‘rifet-i şer‘ ile ârifân olan vezneci Mustafa Beşe b. Mehmed ve bıçkıcı Ah-
med Beşe b. Himmet şehâdetleriyle şer‘an sâbite olan zerkûb Mustafa Beşe b. 
Receb meclis-i şer‘-i hatîr-i lâzım-ı tevkīrde işbu râfi‘ül-kitâb Mehmed Çele-
bi b. İsmail tarafından ikrâr-ı âti’l-beyânı tasdîka vekîl olup vekâleti bimâ-hüve 
nehcü’s-sübût şer‘an sâbite olan Mustafa Odabaşı b. Ahmed mahzarında tav‘an 
bi’l-vekâle ikrâr edip müvekkilem mezbûre Reftâre Hâtun zevci müteveffâ-yı 
mezkûr terekesinden mehr-i müsbeti ve sâyir hakkı mukābelesinde ahz ve kabz 
eyleyip zikri âtî akdin sudûruna değin yedinde ve taht-ı tasarrufunda mülk 
hakkı olup bir altın tümeni ve bir gümüş tümeni ve bir orta şeber ve bir gü-
müş orta tepsi ve bir ibrik nâm âlâtı ve bir cam çerçevesini ve yedi aded düğ-
me taşını ve on aded zerkûb ve çekecini ve beş aded seyf? nâm elriz? ve çinili 
çekmece ve üç mikrâz ve beş aded kürsisini mezbûr Mehmed Çelebi’ye beş bin 
cedîd râyic fi’l-vakt akçeye tarafeynden îcâb ve kabûlü bey‘-i kat‘î ile bi safka-i 
vâhide bey‘ ve teslîm edip ol dahi nefsiyçün iştirâ ve tesellüm eyleyip, semen-i 
mezkûr beş bin akçeyi tamâmen mezbûr Mehmed Çelebi yedinden ahz u kabz 
eyledi. Min ba‘d eşyâ-yı mezkûre mezbûr Mehmed Çelebi’nin mülk-i müşterâsı 
ve hakk-ı sırfıdır dedikde vekîl-i mezbûr zerkûb Mustafa’yı ikrâr-ı meşrûhunda 
vekîl-i merkūm Mustafa Odabaşı vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Mustafa Beşe b. Ali er-râcil, Mehmed Çelebi b. Yakub, Mehmed 
Beşe b. Hüseyin, Ali Beşe b. Hasan er-râcil, Mustafa Beşe b. Bâli, İsa Bey b. Ah-
med.

187 [43b-2] Abide bt. Hüseyin’in vakıf bina ve arsasını Mehmed Efendi 
b. Ömer’e sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘den 
Mevlânâ Ahmed Efendi b. Abdülbâkī Efendi irsâl, ol dahi mahmiye-i İstanbul’da 
Uzun Şucâ‘ mahallesinde sâkine Abide Hâtun bt. Hüseyin’in menziline varıp 
zeyl-i kitâbda mastûrü’l-esâmî müslimîn huzûrunda akd-i meclis eyledikde 
merkūme Abide Hâtun meclis-i mezbûrda mukābele piyâde halîfelerinden 
fahr-ı erbâbü’t-tahrîr ve’l-kalem Mehmed Efendi b. Ömer mahzarında bi tav‘ihâ 
ikrâr ve i‘tirâf edip merhûm Ali Paşa Vakfı’na senede yirmi beş akçe mukāta‘a ve 
ma‘rifet-i mütevellî ile zikri âtî akdin sudûruna değin taht-ı tasarrufumda mülk 
ve hakkım olup mahalle-i mezbûrede vâki‘ bir tarafı Fahri Efendi veresesi tasar-
rufunda olan vakıf menzile ve bir tarafı Sakine bt. Mehmed Ağa mülküne ve bir 
tarafı Ayşe Hâtun bt. Mehmed Ağa mülküne ve bir tarafı tarîk-i hâssa müntehî 
arsa üzerinde vâki‘ bir tahtânî ve bir bâb fevkānî odaları ve tahtapûş ve mahzeni 
ve bi’r-i mâyı ve kenîfi müştemil cemî‘ ebniye-i memlûkemi kâffe-i hukūkuyla 
merkūm Mehmed Efendi’ye on bin fıddî râyic fi’l-vakt akçeye bey‘-i bâtt-ı sahîh 
ile bey‘ ve teslîm ve arsa-i mezbûreyi dahi mütevellî-i vakf-ı mezbûr ma‘rifetiyle 
tefvîz ve teslîm eyledim. Ol dahi iştirâ ve tefevvüz ve tesellüm ve kabûl eyle-
dikden sonra semeni olup mezbûr Mehmed Efendi zimmetinde olan meblağ-ı 
mezkûr on bin akçeyi yine merkūm Mehmed Efendi’ye hibe-i sahîh-i şer‘iyye 
ile hibe eyledim. Ol dahi minvâl-i muharrer üzre ittihâb ve kabûl edip min 
ba‘d cemî‘ müştemilât-ı memlûke-i [44a] meşrûha mezbûr Mehmed Efendi’nin 
mülkü ve hakkıdır ve arsa-i mezbûre dahi hakk-ı makbûzudur. Benim cemî‘ 
menzil-i mezkûrda ve semeninde bi vechin mine’l-vücûh hakkım kalmadı de-
dikde mukırra-i mezbûreyi ikrâr-ı meşrûhunda el-mukarru lehü’l-merkūm 
Mehmed Efendi vicâhen tasdîk ve şifâhen tahkīk eylediğini mevlânâ-yı mezbûr 
mahallinde tahrîr ba‘dehû meclis-i şer‘-i hatîre gelip alâ vukū‘ihî inhâ ve takrîr 
etmeğin mâ vaka‘a bi’t-taleb ketb olundu.
Hurrire fi’l-yevmi’l-ışrîn min şehri Rebî‘ulâhir sene 1059.
Şuhûdü’l-hâl: El-Hâc Habib b. Hacı, Musli Çelebi b. Mustafa, el-Hâc Oruc b. Os-
man, Ahmed Beşe b. İbrahim, el-Hâc Yusuf b. Abdullah, Mehmed Beşe b. Nurul-
lah, Abdurrahman Bey b. Salih, Mehmed b. Mehmed.

188 [44a-1] Abide bt. Hüseyin’in vakıf bina ve arsasını Nazenin 
bt. Abdullah’a sattığı
Husûs-ı âti’l-beyânın mahallinde tahrîri iltimâs olunmağın savb-ı şer‘den 
Mevlânâ Ahmed Efendi b. Abdülbâkī Efendi irsâl olunup ol dahi mahmiye-i 
İstanbul’da Uzun Şucâ‘ mahallesinde sâkine Abide Hâtun bt. Hüseyin’in men-
ziline varıp zeyl-i kitâbda mastûrü’l-esâmî müslimîn huzûrunda akd-i meclis 
eyledikde mezbûre Abide Hâtun meclis-i mezbûrda mu‘taka Nazenîn bt. Ab-
dullah mahzarında tav‘an ikrâr ve i‘tirâf edip merhûm Ali Paşa Vakfı’na sene-
de mukāta‘a-i ma‘lûme ve ma‘rifet-i mütevellî ile zikri âtî akdin sudûruna değin 
taht-ı tasarrufumda mülk ve hakkım olup mahalle-i mezbûrede vâki‘ bir tara-
fı Fahri Efendi veresesi tasarrufunda olan vakıf menziline ve iki tarafı Mehmed 
Efendi b. Ömer menziline ve bir tarafı tarîk-i hâssa müntehî arsa üzerinde 
vâki‘ bir bâb fevkānî odayı müştemil ebniye-i memlûkemi kâffe-i hukūkuyla 
merkūme Nâzenîn’e iki bin fıddî râyic fi’l-vakt akçeye bey‘-i bâtt-ı sahîh ile bey‘ 
ve teslîm ve arsa-i mezbûreyi dahi mütevellî-i vakf-ı mezbûr ma‘rifetiyle tevfîz 
ve tesellüm eyledim, ol dahi iştirâ ve tesellüm ve tefevvüz ve kabûl eyledik-
den sonra semeni olup mezbûre Nazenîn zimmetinde olan meblağ-ı mezbûr iki 
bin akçeyi yine merkūme Nazenîn’e hibe-i sahîha-i şer‘iyye ile hibe eyledim, ol 
dahi minvâl-i muharrer üzre ittihâb ve kabûl edip min ba‘d cemî‘ müştemilât-ı 
memlûke-i meşrûha mezbûre Nazenîn’in mülkü ve hakkıdır ve arsa-i mezbûre 
dahi hakk-ı müfevvezidir. Benim cemî‘ menzil-i mezkûrda ve semeninde bi 
vechin mine’l-vücûh hakkım kalmadı dedikde, mukırra-i mezbûreyi ikrâr-ı 
meşrûhasında el-mukarru lehâ’l-merkūme vicâhen tasdîk ve şifâhen tahkīk 
edicek, Mevlânâ-yı mezbûr mahallinde tahrîr ba‘dehû meclis-i şer‘a gelip alâ 
vukū‘ihî inhâ ve takrîr etmeğin mâ vaka‘a bi’t-taleb ketb olundu.
Hurrire fi’l-yevmi’l-ışrîn min şehri Rebî‘ulâhir sene 1059.
Şuhûdü’l-hâl: es-Sâbıkūn. 

189 [44a-2] Ahmed Paşa b. Rüstem’in vârislerinden Asiye Hanım’ın 
menzil hissesini diğer vâris Saliha Hanım’a, Saliha Hanım’ın 
da Kayseri’de olan menzil, bağ ve değirmen hisselerini Asiye 
Hanım’a sattıkları
Mahmiye-i İstanbul’da Saraç İshak mahallesinde sâkin iken bundan akdem 
Mısır-ı Kahire’den ma‘zûlen katl olunan Ahmed Paşa b. Rüstem Bey’in verâseti 
zevce-i metrûkesi (  ) Hâtun bt. (  ) ve sulbiye kebîre kızları Saliha Hanım ve 
Hümâşah Hanım’a ve vâlidesi Şehriban Hâtun bt. el-Hâc Himmet’e ve li ebe-
veyn kız karındaşları Ayşe Hâtun’a ve Asiye Hâtun’a münhasıra olup kable’l-
kısme mezbûre Hümâşah Hanım dahi vefât edip verâseti vâlidesi Behzad Hâtun 
bt. Abdullah’a ve li eb kız karındaşı mezbûre Saliha Hanım’a ve li üm er ka-
rındaşları Mehmed Çelebi ve Mustafa Çelebi ibney el-Hâc Ahmed Efendi’ye 
münhasıra olup kable’l-kısme mezbûr Mehmed Çelebi dahi vefât edip verâseti 
vâlidesi mezbûre Behzad Hâtun’a ve babası merkūm Ahmed Efendi’ye münha-
sıra olup kable’l-kısme mezbûr Mustafa Çelebi dahi vefât edip verâseti vâlidesi 
mezbûre Behzad Hâtun’a ve babası merkūm Ahmed Efendi’ye münhasıra olup 
kable’l-kısme mezbûre Şehriban Hâtun dahi vefât edip verâseti sadriye kebîre 
kızları merkūmetân Ayşe Hâtun’a ve Asiye Hâtun’a ve li ebeveyn er karında-
şı Ahmed Bey b. el-Hâc Himmet’e münhasıra olup kable’l-kısme mezbûre ayşe 
Hâtun dahi vefât edip verâseti zevc-i metrûku el-Hâc Mehmed Ağa b. el-Hâc 
Hasan’a ve sadrî kebîr oğlu Osman Çelebi’ye münhasıra olup tashîh-i meseleleri 
bin yedi yüz yirmi sekiz sehim i‘tibâr olunup sihâm-ı mezbûrûndan iki yüz on 
altı sehimi zevce-i mezkûre (  ) Hâtun’a ve sekiz yüz altmış dört sehimi dahi 
merkūme Saliha Hanım’a ve yüz altmış sehimi dahi merkūme Behzad Hâtun’a 
ve yüz yirmi sekiz sehimi dahi merkūm el-Hâc Ahmed Efendi’ye ve yüz otuz 
iki sehimi dahi merkūme Asiye Hâtun’a ve doksan altı sehimi dahi mezbûr Ah-
med Bey’e ve otuz üç sehimi dahi mezbûr el-Hâc Mehmed Ağa’ya ve doksan 
dokuz sehimi dahi merkūm Osman Çelebi’ye [44b] isâbet eylediği şer‘an mü-
tehakkık olmağla husûs-ı âti’l-beyânın mahallinde tahrîri iltimâs olunmağın 
savb-ı şer‘-i kavîmden Mevlânâ Ahmed Efendi b. Abdülbâkī Efendi irsâl olu-
nup ol dahi mahalle-i mezbûrede vâki‘ bir tarafı Kaytas Ağa Vakfı’na ve bir ta-
rafı Nişancı Mehmed Paşa Vakfı’na ve bir tarafı ba‘zan hakkâk odalarına ve 
ba‘zan Ayşe Hâtun mülküne ve ba‘zan Acem Mehmed Çavuş mülküne ve bir ta-
rafı ba‘zan Devâtdâr Mehmed Çelebi mülküne ve ba‘zan tarîk-i âmma müntehî 
olup müteveffâ-yı evvel-i mezkûr ahmed Paşa’nın terekesinden olan menzile 
varıp zeyl-i kitâbda mastûrü’l-esâmî müslimîn huzûrunda akd-i meclis eyledik-
de merkūme Asiye Hâtun’un zevci ve tarafından husûs-ı âti’l-beyâna vekîli olup 
vekâleti mezbûreyi ma‘rifet-i şer‘iyye ile ârifân olan Ahmed Çavuş b. Derviş, 
Mehmed Çavuş ve el-Hâc Mustafa Ağa b. Abdullah şehâdetleriyle şer‘an sâbite 
olan Ali Ağa b. Abdullah meclis-i mezbûrda mûmâ-ileyhâ Saliha Hanım tara-
fından kezâlik husûs-ı âti’l-beyâna vekîl olup bimâ-hüve nehcü’s-sübût şer‘an 
vekâleti sâbite olan zevci umdetü’l-emâcid ve’l-ekârim Yavaşça Ali Ağa b. Hü-
seyin mahzarında bi’l-vekâle tav‘an ikrâr ve i‘tirâf edip işbu akd-i meclis olup 
hudûd-ı mezkûr ile mahdûd olan cemî‘ menzil müteveffâ-yı evvel olan mezkûr 
Ahmed Paşa’nın terekesinden olup menzil-i mezkûrda bi hesâbi’l-münâsahati’l-
mezbûre müvekkilem mezbûre Asiye Hâtun’a isâbet eden yüz otuz iki se-
him hisse-i şer‘iyye-i şâyi‘asını cemî‘ tevâbi‘ ve levâhıkı ile bi hükmi’l-vekâle 
müvekkile-i mûmâ-ileyhâ Saliha Hanım’a beş yüz elli kıt‘a riyâlî kuruşa bey‘-i 
bâtt-ı sahîh ile bey‘ ve teslîm edip ol dahi minvâl-i muharrer üzre iştirâ ve te-
sellüm ve kabûl eyledikden sonra semen-i mezbûr beş yüz elli kıt‘a riyâlî kuruş-
dan dört yüz riyâlî kuruşunu müvekkilem mezbûre için vekîl-i müşârun-ileyh 
Yavaşça Ali Ağa yedinden vekâletim hasebiyle ahz u kabz eylediğimden son-
ra semen-i bâkī-i mezbûr yüz elli riyâlî kuruşa dahi müvekkile-i mûmâ-ileyhâ 
yine müteveffâ-yı evvel Ahmed Paşa’nın terekesinden olup vilâyet-i Anadolu’da 
Kayseriye kazâsına tâ[bi‘] Molu nâm karye vâki‘ bir tarafı el-Hâc Ali b. ( ) mül-
küne ve bir tarafı Hüsrev b. (  ) mülküne ve bir tarafı Bekir Beşe b. (  ) mülkü-
ne ve bir tarafı tarîk-i âmma müntehî mülk menzilin ve yine karye-i mezbûre 
bağları hilâlinde vâki‘ Ahmed Paşa bağı dimekle ma‘rûf lede’l-ahâlî ma‘lûmü’l-
hudûd üç kıt‘a bağın ve yine Karasu dimekle ma‘rûf nehir üzerinde dâyir lede’l-
ahâlî ma‘lûmü’l-hudûd bir göz un değirmeninin üç sehimden bir sehm-i şâyi‘i 
müteveffâ-yı mezbûr Ahmed Paşa’nın terekesinden olmağla zikr olunan sülüs 
sehm-i şâyi‘in bi hesâbi’l-münâsahati’l-mezbûre müvekkile-i müşârun-ileyhâya 
isâbet ve intikāl eden sekiz yüz altmış dört sehim hisse-i şer‘iyye-i şâyi‘asından 
dört yüz otuz iki sehm-i şâyi‘ini cemî‘ tevâbi‘ ve levâhıkı ile be safka-i vâhide 
müvekkilem mezbûre için bana yüz elli riyâlî kuruşa bâtten bey‘ ve teslîm edip 
ben dahi minvâl-i muharrer üzre bi hükmi’l-vekâlet iştirâ ve kabûl eylediğim-
den sonra semen-i mezbûr yüz elli riyâlî kuruşu müvekkile-i mûmâ-ileyhâ 
zimmetinde bâkī kalan meblağ-ı mezbûr yüz elli riyâlî kuruşa takās eyledim 
min ba‘d menzil-i mahdûd-ı mezbûre müvekkilem mezbûre Asiye Hâtun’un 
sehm-i mezkûru olan yüz otuz iki sehm-i şâyi‘i müvekkile-i mezkûre Saliha 
Hanım’ın mülk-i müşterâsı ve hakk-ı sırfıdır. Müvekkilem mezbûrenin bi vec-
hin mine’l-vücûh alâka ve hakkı kalmadı ve müvekkile-i mezkûre Saliha Hâtun 
dahi Molu karyesinde olan menzil ve bağlar ve değirmende mebî‘ olan dört yüz 
otuz iki sehm-i şâyi‘i kabza müvekkilem mezbûreyi taslît eyledi dedikde vekîl-i 
mezbûr Yavaşa Ali Ağa dahi müvekkilem mezbûre Saliha Hanım’ın zikr olu-
nan Molu karyesinde olan menzilden ve bağlardan ve değirmenden bi hesâbi’l-
münâsahati’l-mezbûre sekiz yüz altmış sehimden müvekkilem mezbûrun vekîli 
Ali Ağa’ya vech-i meşrûh üzre bey‘ eyleyip semeni olan yüz elli riyâlî kuruşa 
vech-i mezkûr üzre takās eylediği dört yüz otuz iki sehm-i işbu Ali Ağa’nın mü-
vekkilesi merkūme Asiye Hâtun’un mülk-i müşterâsıdır. Müvekkilem mezbûre 
Saliha Hanım’ın mebî‘ olan sihâm-ı mezkûre dört yüz otuz iki sehimde hak-
kı kalmadı dedikde gıbbe’t-tasdîki’ş-şer‘î mevlânâ-yı mezbûr mahallinde tahrîr 
ba‘dehû meclis-i şer‘a gelip alâ vukū‘ihî inhâ ve takrîr etmeğin [45a] mâ vaka‘a 
bi’t-taleb ketb olundu.
Hurrire fi’l-yevmi’s-sâdis min şehri Rebî‘ulâhir sene 1059.
Şuhûdü’l-hâl: İbrahim Ağa b. Mehmed, Hüseyin Ağa b. Mehmed, el-Hâc Re-
ceb Ağa b. Ömer, Musa Çavuş b. İbrahim, Mustafa b. Süleyman, Mahmud Ağa b. 
Mustafa, Şaban Ağa b. Mustafa, Kasım Beşe b. Ahmed, Osman b. Hüseyin.

190 [45a-1] Ahmed Paşa b. Rüstem’in vârislerinden Ahmed Efendi 
ve Behzad Hanım’ın menzil hisselerini diğer vâris Saliha 
Hanım’a sattıkları
Mahmiye-i İstanbul’da Saraç İshak mahallesinde sâkin iken bundan akdem 
Mısır-ı Kahire’den ma‘zûlen katl olunan Ahmed Paşa b. Rüstem Bey’in verâseti 
zevce-i metrûkesi ( ) Hâtun bt. ( ) sulbiye kebîre kızı Saliha Hanım ve Hümâşah 
Hanım’a ve vâlidesi Şehriban Hâtun bt. el-Hâc Himmet’e ve li ebeveyn kız ka-
rındaşları Ayşe Hâtun ve Asiye Hâtun’a münhasıra olup kable’l-kısme mezbûre 
Hümâşah Hanım dahi vefât edip verâseti vâlidesi Behzad Hâtun bt. Abdullah’a 
ve li eb kız karındaşı mezbûre Saliha Hanım’a ve li üm er karındaşları Meh-
med Çelebi ve Mustafa Çelebi ibney el-Hâc Ahmed Efendi’ye münhasıra olup, 
kable’l-kısme mezbûr Mustafa Çelebi dahi vefât edip verâseti vâlidesi mezbûre 
Behzad Hâtun’a ve babası merkūm Ahmed Efendi’ye münhasıra olup kable’l-
kısme mezbûr Mehmed Çelebi dahi vefât edip verâseti vâlidesi mezbûre Beh-
zad Hâtun’a ve babası merkūm Ahmed Efendi’ye münhasıra olup kable’l-
kısme merkūme Şehriban Hâtun dahi vefât edip verâseti Sadriye kebîre kızla-
rı merkūmetân Ayşe Hâtun ve Asiye Hâtun’a ve li ebeveyn er karındaşı Ahmed 
Bey b. el-Hâc Himmet’e münhasıra olup kable’l-kısme mezbûre Ayşe Hâtun 
dahi vefât edip verâseti zevc-i metrûku el-Hâc Mehmed Ağa b. el-Hâc Hasan’a 
ve sadrî kebîr oğlu Osman Çelebi’ye münhasıra olup ve tashîh-i meseleleri bin 
yedi yüz yirmi sekiz sehim i‘tibâr olunup sihâm-ı mezbûreden iki yüz on altı se-
himi zevce-i mezbûre ( ) Hâtun’a ve sekiz yüz altmış dört sehimi dahi merkūme 
Saliha Hanım’a ve yüz altmış sehimi dahi merkūme Behzad Hâtun’a ve yüz yir-
mi sekiz sehimi dahi merkūm el-Hâc Ahmed Efendi’ye ve yüz otuz iki sehi-
mi dahi merkūme Asiye Hâtun’a ve doksan altı sehimi dahi mezbûr Ahmed 
Bey’e ve otuz üç sehimi dahi mezbûr el-Hâc Mehmed Ağa’ya ve doksan do-
kuz sehimi dahi merkūm Osman Çelebi’ye isâbet ve intikāl eylediği şer‘an mü-
tehakkık olmağla husûs-ı âti’l-beyânın mahallinde tahrîri iltimâs olunmağın 
savb-ı şer‘-i kavîmden Mevlânâ Ahmed Efendi b. Abdülbâkī Efendi irsâl olu-
nup ol dahi mahalle-i mezbûrede vâki‘ bir tarafı Kaytas Ağa Vakfı’na ve bir ta-
rafı ba‘zan hakkâk odalarına ve ba‘zan Ayşe Hâtun mülküne ve ba‘zan Acem 
Mehmed Çavuş mülküne ve bir tarafı ba‘zan Devâtdâr Mehmed Çelebi mül-
küne ve ba‘zan tarîk-i âmma müntehî olup müteveffâ-yı evvel-i mezkûr Ah-
med Paşa’nın terekesinden olan menzile varıp zeyl-i kitâbda isimleri mastûr 
müslimîn huzûrunda akd-i meclis eyledikde merkūm el-Hâc Ahmed Efendi 
kendi tarafından asâleten ve zevcesi mezbûr Behzad Hâtun tarafından husûs-ı 
âti’l-beyâna vekîl olup vekâleti mezbûreyi ma‘rifet-i şer‘iyye ile ârifân olan el-
Hâc Receb Ağa b. Ömer ve Musa Çavuş b. İbrahim şehâdetleri ile şer‘an sâbite 
oldukdan sonra vekâleten meclis-i mezbûrda mûmâ-ileyhâ Saliha Hanım tara-
fından kezâlik husûs-ı âti’l-beyâna vekîl olup bimâ-hüve nehcü’s-sübût şer‘an 
vekâleti sâbite olan zevci umdetü’l-emâcid ve’l-ekârim Yavaşça Ali Ağa b. Hü-
seyin mahzarında bi’l-asâle ve bi’l-vekâle tav‘an ikrâr ve i‘tirâf edip işbu akd-i 
meclis olup hudûd-ı mezkûre ile mahdûde olan cemî‘ menzil müteveffâ-yı ev-
vel olan mezkûr Ahmed Paşa’nın terekesinden olup menzil-i mezkûrdan bi 
hasebi’l-münâsahati’l-mezbûre bana isâbet eden yüz yirmi sekiz sehm-i şâyi‘i 
ve müvekkilem mezbûre Behzad Hâtun’a dahi isâbet eden yüz altmış sehm-i 
şâyi‘ini cemî‘ tevâbi‘ ve levâhık ile be safka-i vâhide müvekkile-i mûmâ-ileyhâ 
Saliha Hanım’a beş yüz elli kıt‘a riyâlî kuruşa bey‘-i bâtt-ı sahîh ile bey‘ ve teslîm 
edip ol dahi minvâl-i muharrer üzre iştirâ ve tesellüm ve kabûl eyledikden son-
ra semen-i mezbûr beş yüz elli kıt‘a riyâlî kuruşa vekîl-i müşârun-ileyh Yavaş-
ça Ali yedinden asâleten ve vekâleten tamâmen ahz u kabz eyledim. Min ba‘d 
menzil-i mahdûd-ı mezbûrda benim sehm-i mezkûrum olan yüz yirmi sekiz 
sehm-i şâyi‘i ve müvekkilem mezbûre Behzad Hâtun’un sehm-i mezbûru olan 
yüz altmış sehm-i şâyi‘i müvekkilem-i mûmâ-ileyhâ Saliha Hanım’ın mülk-i 
müşterâsı ve hakk-ı sırfıdır. Benim ve müvekkilem mezbûre Behzad Hâtun’un 
sihâm-ı mezbûrede bi vechin mine’l-vücûh ve sebeben mine’l-esbâb alâka ve 
hakkımız kalmadı dedikde mukırr-ı mezbûrun asâleten ve vekâleten cârî ve 
sâdır olan ikrârını vekîl-i mûmâileyh vicâhen tasdîk ve şifâhen tahkīk eylediği-
ni mevlânâ-yı mezbûr mahallinde tahrîr ba‘dehû meclis-i şer‘-i hatîre gelip alâ 
vukū‘ihî inhâ ve takrîr eylemeğin mâ vaka‘a bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbıkūn.

191 [45b-1] Kazaz Ahmed Çelebi b. Mustafa’nın menzil hissesini 
Raziye bt. Mehmed’e sattığı
Mahmiye-i İstanbul’da Davudpaşa kurbunda Kasab İlyas mahallesinde sâkin Ka-
zaz Ahmed Çelebi b. Mustafa meclis-i şer‘-i hatîr-i lâzımü’t-tevkīrde mahalle-i 
mezbûrede sâkine Raziye bt. Mehmed nâm hâtunun sadrî oğlu ve tarafından 
şirâ-i âti’l-beyâna vekîli olup vekâleti bimâ-hüve nehcü’s-sübût şer‘an sâbite 
olan İsmail Çelebi b. Mustafa mahzarında tav‘an ikrâr ve i‘tirâf edip mahalle-i 
mezkûrda vâki‘ bir tarafı kendi mülküme ve bir tarafı Murad b. ( ) mülküne ve 
iki tarafı tarîk-i âmma müntehî dâhiliye ve hâriciyesi dört bâb fevkānî ve iki 
tahtânî odalar ve iki kenîfi ve bi’r-i mâ’î ve havlu ve bir bâb dükkânı müşte-
mil olan cemî‘ menzil nısf-ı şâyi‘i benim mülk-i mûresim ve nısf-ı şâyi‘i âharı 
dahi mezbûr İsmail Çelebi’nin mülk-i mûresi olup hâlâ zikr olunan menzilde ve 
dükkânda mülküm ve yedimde hakkım olan nısf-ı şâyi‘i ve kâffe-i hukūk ve’l-
merâfıkı ile mezbûr İsmail Çelebi’ye yirmi dört bin fıddî cedîd râyic fi’l-vakt ak-
çeye tarafeynden îcâb ve kabûlü hâvî bey‘-i bâtla bey‘ ve teslîm eyledim. Mezbûr 
İsmail Çelebi dahi zikr olunan nısfı şâyi‘i müvekkilesi mezbûre Raziye Hâtun 
için iştirâ ve tesellüm edip semen-i mezkûr yirmi dört bin akçeyi bana def ‘ ve 
teslîm edip ben dahi tamâmen ahz u kabz ve istîfâ eyledim. Min ba‘d bey‘ eyle-
diğim nısf şâyi‘i mezkûr, mezbûre Raziye Hâtun’un mülk-i müşterâsı ve hakk-ı 
sırfıdır dedikde mukırr-ı mezbûr Ahmed Çelebi’yi ikrâr-ı meşrûhunda vekîl-i 
mezkûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Osman Kazzâzbaşı, Mustafa Çelebi Karakaşzâde, 
Mehmed Çelebi b. Ahmed el-kazzâz, Halil Çelebi b. Osman el-kazzâz, Mustafa 
Çelebi b. Süleyman el-müezzin, Süleyman Çelebi b. Mustafa, Mehmed b. Abdul-
lah el-Hayyât.

192 [45b-2] Kezban bt. Hasan’ın, mûrisi Cafer Bey b. Nasuh’un 
terekesinden hissesine düşen miktarı diğer vâris Kadri Bey’den 
teslim aldığı
Mahmiye-i İstanbul’da Dülbendçi Hüsam mahallesinde sâkin iken vefât eden 
Cafer Bey b. Nasuh nâm Bevvâb-ı Sultânî’nin verâseti zevce-i metrûkesi Kezban 
Hâtun bt. Hasan ile sulbî kebîr oğlu Kadri Bey’e münhasıra olduğu şer‘an mü-
tehakkık oldukdan sonra Kezban Hâtun meclis-i şer‘-i hatîr-i lâzımü’t-tevkīrde 
müteveffâ-yı merkūmun muhallefâtına vâzı‘u’l-yed olduğu şer‘an sâbit olan işbu 
râfi‘ül-kitâb merkūm Kadri Bey mahzarında tav‘an ikrâr ve i‘tirâf edip mûrisimiz 
müteveffâ-yı mezbûr Cafer Bey’in ismi mâl ıtlâk olunur cemî‘ muhallefâtının 
sekiz sehimden bir sehim hisse-i şer‘iyyem mukābelesinde şerâyit-i sıhhat-i sul-
hu hâvî ve muvâza‘adan ârî tehârüc-i şer‘ tarîki üzre muhallefât-ı müteveffâ-yı 
mezbûrdan iki bin cedîd râyic fi’l-vakt akçe ve meclis-i sulhda müşârun-ileyh 
bin akçe kıymetli beş ayaklı sahan ve bir beledî yorgan ve bir beyaz velence ve 
bir yeşil müsta‘mel kuzu kürkü kaplı dânelerinden ferâceli yedinden kabz ey-
ledim. Min ba‘d mezbûr Kadri Bey üzerine müteveffâ-yı mezbûr muhallefâtına 
müte‘allika da‘vâ ve nizâ‘ım yokdur dedikde, gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Halil b. Ali, Salih Halîfe el-müezzin, İsmail b. Cafer, Rıdvan b. Ab-
dülkerim, Mehmed b. Nasuh, Mustafa b. Cafer, Yahya b. Zekeriya, Abdülkerim 
er-râcil.

193 [45b-3, Arapça] Mehmed Beşe b. el-Hâc Sefer’in Rus asıllı 
câriyesini âzat ettiği
Mahmiye-i Kostantıniyye mahallâtından İskender mescidi mahallesinde sâkin 
olan Mehmed Beşe b. el-Hâc Sefer nâm kimesne meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzır olup, rıkkını mu‘terife 
olan, elâ gözlü, açık kaşlı, beyaz tenli, kısa boylu, Rûsiyyetü’l-asl müslimetü’l-
millet hâmile-i hâze’l-kitâb Kâmile bt. Abdullah nâm câriye-i memlûkesini has-
beten lillâhi’l-aliyyi’l-azîm ve taleben li merdâti’r-rabbi’r-rahîm ve Nebiyy-i 
muhtârın “Kim bir müslümanı âzat ederse Allah onun bütün uzuvlarını 
cehennem ateşinden âzat eder.” kavline uyarak âzat ve tahrîr ettiğini ikrâr ve 
i‘tirâf etti. Câriye-i mezbûre bu sûretle harâir-i asliyyât-ı mükellefâttan hürre bir 
kimesne oldu. Efendilerin âzatlı köleler üzerinde sâhib oldukları velâ hakkından 
gayrı, üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-hâmis ve’l-ışrîn min şehri Rebî‘ilâhir sene tis‘a 
ve hamsîn ve elf.
Şuhûdü’l-hâl: İsmail b. İbrahim, Süleyman b. el-Hâc Sefer, Ahmed Çelebi b. el-
Hâc Sefer, İbrahim Efendi el-imâm, Ahmed Halîfe b. İbrahim el-müezzin

194 [46a-1] Mumcu Mehmed Beşe b. Ali’nin vârisleri Sa‘di, Zekeriya 
ve Abdülalim’in, Beytülmâl Emini İlyas Ağa b. Sinan’da olan 
alacaklarını tahsil ettikleri
Fi’l-asl medîne-i Kayseriye ahâlîsinden olup Dergâh-ı âlî yeniçerilerinin Otuz 
Sekizinci Bölüğü’nden olup bundan akdem vefât eden Mumcu Mehmed Beşe b. 
Ali’nin verâseti li ebeveyn er karındaşları Sa‘di ve Zekeriya ve Abdülalîm’e mün-
hasıra olduğu şer‘an mütehakkık oldukdan sonra merkūm Sa‘di kendi tarafından 
asâleten ve karındaşları merkūmetân Zekeriya ve Abdülalîm tarafından husûs-ı 
âti’l-beyâna vekîl olup bimâ-hüve nehcü’s-sübût şer‘an vekâleti sâbite olduk-
dan sonra vekâleten meclis-i şer‘-i hatîr-i lâzımü’t-tevkīrde bi’l-fi‘l Beytülmâl-ı 
râcilîn emîni olan İlyas Ağa b. Sinan tarafından dahi ikrâr-ı âti’l-beyânı tasdîka 
vekîl olup bimâ-hüve nehcü’s-sübût şer‘an vekâleti sâbite olan Mehmed Beşe b. 
Mustafa mahzarında bi’l-asâle ve’l-vekâle tav‘an ikrâr ve i‘tirâf edip mûrisimiz 
merkūm Mumcu Mehmed Beşe vefât eyledikde zâhirde vârisi ma‘rûfu olma-
mak zu‘muyla mûmâ-ileyh İlyas bi hükmi’l-emâne terekesinden iki bin fıddî 
râyic fi’l-vakt akçesini ahz u kabz eylemişdir. Hâlâ ba‘de isbâti’l-verâset meblağ-ı 
mezbûr iki bin akçeyi emîn-i mûmâ-ileyh yedinden asâlet ve vekâletim hase-
biyle tamâmen ahz u kabz eyledim. Min ba‘d mûrisimiz müteveffâ-yı mezbûr 
Mumcu Mehmed Beşe tereke-i mezbûresinden emîn-i müşârun-ileyh yedin-
de bir akçe ve bir habbe hakkım kalmadı dedikde mukırr-ı mezbûrun asâleten 
ve vekâleten cârî olan ikrârını vekîl-i mezbûr vicâhen tasdîk edicek, mâ vaka‘a 
bi’t-taleb ketb olundu.
Hurrire fi’l-yevmi’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Malkoç Efendi, Yahya Çelebi el-nâzır, Hasan Efendi el-kâtib, Os-
man Çelebi b. Ahmed, Yahya Bey b. Zekeriya.









195 [46a-2] Hacı Bayezid b. Said’in, Tunus Kadısı Mehmed Efendi’de 
kahve satışından olan alacağını tahsili
Mahmiye-i İstanbul’da Üskübî mahallesinde sâkin işbu râfi‘ül-kitâb el-Hâc Ba-
yezid b. Said nâm kimesne meclis-i şer‘-i şerîfde sâbıkan Tunus kadısı olan 
Mehmed Efendi el-Ezherî mahzarında üzerine takrîr-i da‘vâ edip mezbûr Meh-
med Efendi zimmetinde vakıyyesi beynimizde ma‘lûm yedimden müşterâ ve 
makbûz kahve semeninden üç yüz elli riyâlî kuruş hakkım vardır. Suâl olu-
nup alıverilmek matlûbumdur dedikde, gıbbe’s-suâl mezbûr Mehmed Efendi 
cevâbında fi’l-hakīka minvâl-i meşrûh üzre kahve semeninden işbu müdde‘iye 
zimmetimde edâsı vâcib üç yüz elli riyâlî kuruş deynim vardır deyû tav‘an ikrâr 
etmeğin ikrâr mûcebince meblağ-ı mezkûr üç yüz elli riyâlî kuruşun müdde‘î-i 
mezbûra edâsı merkūm Mehmed Efendi üzerine ilzâm olunup mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. mehmed, el-Hâc 
Hüseyin b. Mehmed, İsa b. Ahmed.

196 [46a-3] Sefer Dede b. Abdullah’ın mükâteb kölesi Dilaver’de olan 
alacağını taksitlendirdiği
Mahmiye-i İstanbul’da Kuşbazlar kurbunda Emin Bey mahallesinde sâkin a‘mâ 
sâil Sefer Dede b. Abdullah meclis-i şer‘-i hatîrde kendinin abd-i müşterâsı olup 
yine kendiye rıkkını mu‘terif olan işbu açık kaşlı, ahmerü’l-levn vasatü’l-kāme 
Gürciyyü’l-asl müslimetü’l-millet Dilaver nâm a‘mâ abd-i mahzarında tav‘an 
rağbeten ikrâr ve i‘tirâf edip mezbûr Dilaver benim abd-i memlûküm olup 
mezbûrede bundan akdem altı bin fıddî cedîd râyic fi’l-vakt akçe üzerine kitâbeti 
kat‘ edip ol dahi kitâbet-i mezbûreyi [kabûl] eyledikden sonra bana bin üç yüz 
elli mezbûru’n-na‘t akçesini edâ ve îfâ edip bâkī dört bin altı yüz elli akçesi ka-
lıcak meblağ-ı bâkī dört bin altı yüz elli akçenin iki bin akçe mütâlebesinden 
mezbûr Dede’nin zimmetini ibrâ edip bedel-i kitâb-ı mezbûrdan ancak iki bin 
altı yüz elli akçe kaldıkda meblağ-ı bâkī iki bin altı yüz elli akçeyi her otuz gün-
de ikişer akçe olmak üzre dört yüz yirmi güne değin mezbûr Dilaver’e te’cîl ey-
ledikde mukırr-ı mezbûr Sefer Dede’yi ikrâr-ı meşrûhunda el-mukarru lehü’l-
mezbûr Dilaver vicâhen tasdîk ve şifâhen tasdîk edicek, mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: İbrahim Çavuş b. Rıdvan, Mustafa Çelebi b. Hasan, Hacı Mustafa 
Çelebi b. Abdullah el-Yesârî, Hasan Çelebi b. Yusuf.









197 [46a-4, Arapça] Musli Ağa b. Abdülmennân’ın câriyesi Nâzenîn 
bt. Abdullah’ı âzat ettiği
Hâlâ medîne-i Kostantıniyye muhtesibi olan Kıdvetü’l-emâcid ve’l-erkân Musli 
Ağa b. Abdülmennân meclis-i şerî‘at-ı şerîfe-i garrâ ve mahfil-i tarîkat-i zehrâda 
hâzır olup rıkkını mu‘terife olan, elâ gözlü, açık kaşlı, kısa boylu, Rûsiyyetü’l-
asl müslimetü’l-millet hâmile-i hâze’l-kitâb Nâzenîn bt. Abdullah nâm câriye-i 
memlûkesini hasbeten lillâhi’l-aliyyi’l-azîm ve taleben li merdâti’r-rabbi’r-rahîm 
ve Nebiyy-i muhtârın “Kim bir müslümanı âzat ederse Allah onun bütün uzuv-
larını cehennem ateşinden âzat eder.” kavline uyarak âzat ve tahrîr ettiğini ikrâr 
ve i‘tirâf etti. Câriye-i mezbûre bu sûretle harâir-i asliyyât-ı mükellefâttan hür-
re bir kimesne oldu. Efendilerin âzatlı köleler üzerinde sâhib oldukları velâ hak-
kından gayrı, üzerinde kimesnenin bir hakkı kalmadı.
Cerâ zâlike ve hurrire fi’l-yevmi’l-hâdî ve’l-ışrîn min şehri Rebî‘ilâhir sene tis‘a 
ve hamsîn ve elf.
Şuhûdü’l-hâl: Mehmed Efendi b. Mustafa el-imâm, Hüseyin Çavuş b. Abdullah, 
Zülfikār b. Ali, Ali b. Abdullah

198 [46b-1] Fâtıma bt. Osman’ın vasîsi vasıtasıyla, Haffâf Hacı Mehmed 
b. Maden’in emanetinde olan eşya ve paraları teslim aldığı
Vilâyet-i Rumeli’nde medîne-i Gelibolu kazâsına tâbi‘ Behram-ı Kebîr kar-
ye sükkânından olup bundan akdem vefât eden Bayrakdar Odabaşı demek-
le ma‘rûf el-Hâc Osman Beşe b. Abdullah nâm müteveffânın verâseti sulbi-
ye sagīre kızı Fâtıma’ya münhasıra olduğu şer‘an müte‘ayyin oldukdan sonra 
sagīre-i mezbûreye bir vasî ehem ve lâzım olmağla târih-i kitâb Muharremü’l-
harâmında medîne-i mezbûrede kassâm-ı askerî olan Derviş Mehmed Efen-
di b. (  ) nasbı ile mansûb olan işbu sâhibü’l-kitâb Ali Çelebi b. el-Hâc Meh-
med meclis-i şer‘-i hatîr-i lâzımü’t-tevkīrde mahmiye-i İstanbul’da Mehmed 
Ağa kurbunda Derviş Ali mahallesinde sâkin Haffâf el-Hâc Mehmed b. Ma-
den mahzarında bi’l-vesâye üzerine takrîr-i da‘vâ edip vasîsi olduğum sagīre-i 
mezbûre Fâtıma’nın babası müteveffâ-yı mezbûr hâl-i hayâtında işbu hâzır 
bi’l-meclis üç Frengî yaldız altınını ve yirmi dokuz şerîfî altınını ve ma‘mûl 
altınını ve elli kıt‘a esedî kuruşunu ve altmış riyâlî kuruşunu ve bin dört yüz 
züyûf akçesini ve yüz yirmi sekiz paftalı bir sîm kuşağını ve on dirhem sebîke 
gümüşünü ve bir buçuk endâze kilâbdândan masnû‘ makrama şeridini ve 
elli aded hurda sırçasını ve altı aded seylânını ve elli sekiz aded hurda incisi-
ni ve bir değirmî yemenisini işbu Hacı Mehmed’e îdâ‘ ve teslîm edip ol dahi 
vech-i muharrer üzre ahz u kabz eyleyip hâlâ yedinde vedî‘adır. Mezbûr el-Hâc 
Osman vefât edip cemî‘ vedî‘a-ı meşrûha vasîsi olduğum sagīre-i mezbûreye 
irs-i şer‘î ile intikāl edip ben sagīre-i mezbûrenin cemî‘ tesviye-i umûruna 
medîne-i Gelibolu’da bin elli dokuz Muharremü’l-harâmında kassâm-ı askerî 
olan Mevlânâ Derviş Mehmed Efendi b. (  ) nasbı ile mansûb vasîsi olduğum 
cihetden eşyâ-yı mezkûre ve nukūd-ı mezkûrede velâyet-i hıfz ve zabt benim 
olmağın suâl olunup eşyâ-yı mezbûre ve nukūd-ı merkūmenin bana teslîm 
olunmasın taleb ederim deyû târih-i mezkûr ile müverraha olup mevlânâ-yı 
mûmâ-ileyh nasbı ve hat ve hatemini müştemile sıhhat-i şer‘iyye ibrâz ey-
ledikde gıbbe’s-suâl mezbûr Haffâf el-Hâc Mehmed eşyâ-yı mezkûre yedin-
de müteveffâ-yı mezbûrun îdâ‘ eylediği terekesi olduğunu ikrâr ve müdde‘î-i 
mezbûr vech-i muharrer üzre vesâyetini inkâr etmeğin müdde‘î-i mezbûrdan 
da‘vâ-yı meşrûhasını mübeyyin beyyine taleb olundukda udûl-i ahrâr-ı ricâl-i 
müslimînden olup, medîne-i Gelibolu kazâsına tâbi‘ Kilidü’l-bahr’da Meh-
med Beşe b. İlyas ve Hasan Beşe b. Mehmed ve Hasan Beşe b. Mustafa nâm 
râciller meclis-i şer‘a li ecli’ş-şehâde hâzırûn olup istişhâd olunduklarında her 
biri şehâdet edip fi’l-hakīka medîne-i Gelibolu kazâsına tâbi‘ Behram-ı Kebîr 
nâm karyede sâkin iken vefât eden el-Hâc Osman Beşe b. Abdullah’ın sulbi-
ye sagīre kızı Fâtıma’ya vasî lâzım gelmeğin bin elli dokuz Muharreminde 
medîne-i mezbûrede kassâm-ı askerî olan Mevlânâ Derviş Mehmed Efendi b. 
(  ) sagīre-i mezbûre Fâtıma’nın tesviye-i cemî‘-i umûruna işbu Ali Çelebi’yi 
bizim huzûrumuzda vasî nasb ve ta‘yîn eyledi. İşbu Ali Çelebi dahi vesâyet-i 
mezbûreyi kabûl edip vasî olmağla müteveffâ-yı mezbûrun terekesinden olup 
işbu el-Hâc Mehmed yedinde vedî‘a olan işbu hâzır bi’l-meclis eşyâyı işbu vasî 
Ali Çelebi’ye teslîmi vâcibdir. Biz bu husûsa şâhidleriz şehâdet dahi ederiz 
deyû her biri münkir-i mezkûr muvâcehesinde edâ-yı şehâdet-i şer‘iyye eyle-
diklerinde gıbbe ri‘âyeti şerâyiti’l-kabûl şehâdetleri makbûle oldukdan sonra 
şehâdet-i mezbûre mûcebince mezkûr Ali Çelebi sıhhat ve vesâyet-i mezkûre 
hasebiyle eşyâ-yı mezkûreyi vasiyy-i merkūma teslîmine mezbûr el-Hâc Meh-
med mahzarında üzerine dahi şerâyit-i hükm-i [47a] şer‘î müdde‘iye oldu-
ğu hâlde hükm olundukdan sonra vasiyy-i mezbûr Ali Çelebi meclis-i hükm-i 
mezkûrda vedî‘a olan nukūdu ve eşyâ-yı mezbûru bi’l-vesâye mezbûr el-Hâc 
Mehmed yedinde bi aynihâ tamâmen ahz u kabz edicek, mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâbi‘ ve’l-ışrîn min Rebî‘ilevvel li sene tis‘a ve hamsîn ve elf.
Şuhûdü’l-hâl: El-Hâc Yahya b. Süleyman, Mustafa Bey b. Hüseyin, Mahmud 
Beşe b. Ahmed, Ali Dede b. Hacı, İlyas b. Mehmed, el-Hâc Çelebi? b. Mehmed









199 [47a-1] Ayşe bt. Ahmed’in eşi Hacı Ahmed b. Ramazan’dan 
muhâlaa yoluyla boşandığı
Mahmiye-i İstanbul’da Haydarhâne mahallesinde sâkine Ayşe bt. Ahmed nâm 
hâtun meclis-i şer‘-i hatîr-i lâzımü’t-tevkīrde zevci râfi‘ül-kitâb el-Hâc Ah-
med b. Ramazan mahzarında tav‘an ikrâr ve i‘tirâf edip mukaddemâ mezbûr 
el-Hâc Ahmed’in zevcesi ve menkûhası iken beynimizde şikāk ve [bir]birimiz-
den nüşûz ve a‘râz vâki‘ olmağla mezbûrun zimmetinde nikâhım ma‘kūd iki bin 
cedîd râyic fi’l-vakt akçe mehr-i müeccelim ve nafaka-i iddetim ve me’ûnet-i 
süknâm üzerine muhâla‘a edip zevciyyete müte‘allik cemî‘ da‘âvâdan birbiri-
mizin zimmetini ibrâ eylediğimizden sonra tekrâr bin akçe mehr-i müeccel ile 
nefsimi merkūm el-Hâc Ahmed’e tezvîc edip ol dahi tezevvüc eylemişdi. Hâlâ 
dahi beynimizde şikāk vâki‘ olmağla zimmetinde nikâhım ma‘kūd bin cedîd 
akçe mehr-i müeccelim ve nafaka-i iddetim ve me’ûnet-i süknâm üzerlerine ve 
yedimde makbûzu olan on dirhem sîm kuşak ve bir kırmızı ibrişim şal ve ha-
mam silgisi ve bir peştamal üzerine mezbûr el-Hâc Ahmed ile muhâl‘a edip 
zevciyyete müte‘allika cemî‘ de‘âvâ ve mütâlebâtdan birmirimizin zimmetini 
ibrâ-i âmm-ı kātı‘ü’n-nizâ‘la ibrâ eyledik dedikde mezbûr el-Hâc Ahmed dahi 
mezbûre Ayşe ile vech-i meşrûh üzre hul‘ve ibrâ eylediğini vicâhen tasdîk ve 
tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Çelebi el-bâkī, Mehmed b. Abdullah, Osman Çelebi b. 
Mehmed, Yahya Bey b. Zekeriya.

200 [47a-2] Sefer Beşe b. Ahmed sahip olduğu iş yeri hissesini Mardiros 
ve İsak ve Hazaran’a sattığı
Pınarhisar kazâsına tâbi‘ Ören nâm karyeden Sefer Beşe b. Ahmed meclis-i 
şer‘-i hatîrde işbu râfi‘atü’l-kitâb Mardiros v. Murad ve İsak v. Ferhad ve Ha-
zaras v. Mardiros mahzarlarında bi’t-tav‘i’s-sâf ikrâr ve i‘tirâf edip mahmiye-i 
İstanbul’da Araba Meydanı kurbunda bir tarafı Gümrük Emîni Ali Ağa mülkü-
ne ve bir tarafı tasarrufunda olan ekmekçi fırınına ve bir tarafı Reiszâde Ahmed 
Çelebi mülküne ve bir tarafı tarîk-i âmma müntehî harâb uncu kârhânesinde 
vâki‘ seng deyrinin? ve bir re’s bârgirin ve bir çukur yağlı kirecin nısf gemi toz 
kirecin ve sekiz aded sagīr fıçının altı sehimden bir sehm-i şâyi‘i benim mülk 
ve hakkım olmağla hâlâ zikr olunan altı sehimden bir sehim hisse-i şer‘iyye-i 
şâyi‘amı cemî‘ hukūkuyla bi safka-i vâhide merkūmûn Mardiros ve İsak ve Ha-
zaran seksen kıt‘a riyâlî kuruşa bey‘-i bâtt-ı sahîh ile bey‘ ve teslîm edip on-
lar dahi vech-i muharrer üzre iştirâ ve tesellüm ve kabûl eylediklerinden sonra 
semen-i mezbûr seksen kıt‘a riyâlî kuruşu merkūmûn yedlerinden bi’t-tamâm 
ahz u kabz eyledim. Min ba‘d sâlifü’z-zikr seng deyrinin? ve bârgirin ve yağlı ki-
reç ve toz kirecin ve fıçının altı sehimden bir sehm-i şâyi‘i merkūmûnun mülk-i 
müşterâları ve hakk-ı sırflarıdır benim bi vechin mine’l-vücûh alâkam kalmadı 
dedikde, mukırr-ı mezbûru ikrâr-ı meşrûhunda el-mukarru lehü’l-merkūmûn 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb olundu.
Hurrire fi’l-yevmi’t-tâsi‘ aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Şaban Beşe b. Abdullah, Yahya Bey b. Zekeriya, İsmail Çelebi b. 
Yunus, Mustafa Çelebi b. Mehmed el-bâbü’s-sultânî?

201 [47b-1] İsmihan Hatun bt. Memişah’ın menzili ile birtakım 
kitaplarını ve mehr-i müeccelini eşi Mehmed Efendi 
b. Mustafa’ya hibe ettiği
Dârü’l-hilâfeti’l-aliyye Kostantıniyyeti’l-mahmiye mahallâtından Beyceğiz ma-
hallesi sâkinelerinden fahrü’l-muhadderât İsmihân Hâtun bt. Memişah tarafın-
dan ikrâr-ı âti’l-beyâna vekîl olup vekâleti mezbûreyi ma‘rifet-i şer‘iyye ile ârifeyn 
olan fahrü’l-kuzât Abdülbâkī Efendi b. Abdurrahman Efendi ve zahrü’l-vülât Ke-
nan Efendi b. Abdülmennân şehâdetleri ile şer‘an sâbite olan fahrü’l-emâsil el-
Hâc Abbas Bey b. İbrahim meclis-i şer‘-i hatîr-i lâzımü’t-tevkīrde müvekkile-i 
mezbûrenin hâlâ zevci olan eşbehü’l-kuzât Mehmed Efendi b. Mustafa mahza-
rında bi’t-tav‘i’s-sâf ikrâr ve i‘tirâf edip müvekkile-i mezbûre İsmihân Hâtun zik-
ri âtî hibenin sudûruna değin yedinde ve taht-ı tasarrufunda mülk ve hakkı olup 
mahalle-i mezbûrede vâki‘ bir tarafı Hüseyin Ağa b. Emrullah mülküne ve bir ta-
rafı (  ) Vakfı olan odalara ve bir tarafı ba‘zan hâlâ Lofça kadısı Mehmed Efen-
di b. Mustafa tasarrufunda olan vakıf menzile ve ba‘zan Ayşe Hâtun mülküne ve 
bir tarafı tarîk-i hâssa ve ba‘zan Mahmud Ağa veresesi mülküne muttasıl olup 
muhavvata-i dâhiliyesi üç bâb tahtânî odayı ve sofayı ve kenîfi ve bi’r-i mâyı ve 
zât-ı eşcâr hadîkayı ve muhavvata-i hâriciyesi bir bâb tahtânî odayı ve ahûru ve 
kenîfi müştemil olan menzilin zikr olunan cemî‘ muhavvata-i dâhiliyesini kâffe-i 
hukūk-ı müştemilât ve hukūk ve merâfıkı ile ba‘de’t-tahliyeti’ş-şer‘iyye ve’l-ifrâz 
mezbûr Mehmed Efendi’ye hibe-i sahîha-i muhavveze-i şer‘iyye ile hibe ve temlîk 
ve teslîm eyledi. Ol dahi meclis-i hibede ittihâb ve temellük ve tesellüm eyledikden 
sonra yine müvekkile-i merkūme İsmihân Hâtun’dan ve taht-ı tasarrufunda mun-
tazam mülk ve hakkı olup esmâları mastûr olan bir cild mushaf-ı şerîf ve bir cild 
Dürr-i Azer? ve iki cild Kudûrî ve bir cild Vikāye ve bir cild-i muntazam &lt;&lt;mülk 
ve hakkı olup&gt;&gt; Kudûrî ve bir cild Âdâd-ı Kādî ve bir cild Edeb-i Kādî ve bir cild 
Lisânü’l-hukkâm ve bir cild Hâfız ve bir cild Kurretü’l-Ayn ve iki cild Mecmû‘a-i 
Rûmât ve bir cild Ravzatü’l-Ahbâr ve bir cild Muhammediyye ve bir cild Ahterî 
ve bir cild Merdûdnâme? ve bir cild Nasîhatü’l-Mülûk ve bir cild Evveliyât ve 
bir cild Seyyid b. Ali-zâde ve bir cild Nâfi‘u’ş-Şerâyi‘ ve bir cild Mecmu‘a-i Tıp 
ve bir cild Çağmanî Şerhi Kadızâde ve bir cild Mülahhas Şerh-i Çağminî ve bir 
cild Nevâzil ve bir cild Mecmu‘a-i diğer ve bir cild-i râbi‘ Kādî Beyzâvî ve bir cild 
Kenzü’d-dakāyık, ve bir cild Eşbâh-ı Nazâir ve bir cild Kitâbü’s-salât ve dört cild 
Mecmu‘a-i Fevâyid ve bir cild Müntehâb ve bir cild Manzûme-i Kâfiye ve bir cild 
Kitâbü’l-Ahkâm ve bir cild Fezâil-i Mescid-i Aksâ ve bir cild Avâmil ve Muğrıbî 
ve bir cild Bâdü’l-Cinnân? ve iki cild Siyer-i Nebî ve bir cild Münâcât-ı Musa 
aleyhi’s-selâm ve bir cild Şer‘-i Akâ’idi Ani’l-Fevâ’id ve bir cild Ferâ’iz-i Secâvendî 
ve bir cild Kitâb-ı Tayyib ve yine bir cild Mecmu‘a-i …? ve bir cild Hadîs …? 
ve …? ve bir cild …? ve bir cild Fârisî Mecmu‘a ve bir cild Dîvân-ı Sultan Süley-
man ve bir cild Mecmu‘a-i Nahiv ve bir cild Mecmu‘a-i Lugat ve iki cild Meşâhidî 
ve iki cild Kasîde-i Bürde ve bir cild Mecmu‘a-i Cemelnâme ma‘a ed‘iye ve bir 
cild Hâşiye-i Hayâlî ve bir cild Ferişte Oğlu ma‘a Mecmu‘atü’l-Bahreyn ve bir cild 
Risâle-i Tercîh-i Taklîl ve bir cild Kutbeddin ve bir cild Rebî‘u’l-Kulûb ve bir cild 
Türkî Ta‘bîr ve bir cild Mecmu‘a-i Nefîs-i Tefsîr-i Şerîf ve bir cild Menâkıb-ı Evliyâ 
ve bir cild Fusûsu’l-Arîz ve bir cild Tasvîr-i Beyt-i Şerîf ve bir cild Minhâc-ı Lâ 
Yünhâc ve iki cild En‘âm-ı Şerîf ve bir cild Zübdetü’l-Meclis ve iki cild Fârisî Lu-
gat ve bir Envâr u lâmi‘u’s-Subh? ve bir cild Hibbet-i Müte‘allik Risâle ve bir cild 
Pendnâme-i Attâr ve bir cild Menâkıb-ı Ashâb-ı Güzîn ve bir cild Kitâbü’l-Halîl 
li’l-Hass ve bir cild Menâr kitâbı cem‘an yetmiş dokuz cild kitâblarını dahi zevci 
mezkûr Mehmed Efendi’ye hibe-i sahîha-i muhavveze-i şer‘iyye ile hibe ve temlîk 
ve teslîm eyledi. Ol dahi meclis-i hibede ittihâb ve temellük ve tesellüm eyledik-
den sonra yine müvekkile-i mezbûre İsmihân Hâtun nikâh-ı ma‘kūd olup zev-
ci mezbûr Mehmed Efendi Bey’in zimmetinde olan otuz bin fıddî râyic fi’l-vakt 
cedîd akçe mehr-i müeccel hakkından yirmi beş bin akçesini dahi zevc-i mezbûr 
Mehmed Efendi’ye hibe-i sahîha ile hibe eyledi. Ol dahi kabûl eyleyip min ba‘d 
zikr olunan menzilin muhavvata-i dâhiliyesi kâffe-i hukūkuyla zikr olunan yet-
miş dokuz aded kitâblar dahi mezkûr Mehmed Efendi’nin mülk-i mevhûbu ve 
hakk-ı sırfıdır ve zikr olunan otuz bin akçe mehr-i müeccelin yirmi beş bin akçe-
sinden zimmetini ibrâ ve iskāt ile berî oldu dedikde vekîl-i mezbûr el-Hâc Abbas 
Bey’in ikrâr-ı meşrûhunda el-mukarru lehü’l-mezkûr Mehmed Efendi vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min şehri Rebî‘ulâhir li sene [tis‘a] ve hamsîn ve 
elf.
Şuhûdü’l-hâl: Fahrü’l-eimme Süleyman Efendi b. Hamza, Hasan Çelebi b. Ab-
durrahman el-Hammâmî, Mehmed Çelebi b. el-Hâc Abbas, Hasan Bey b. Ab-
dullah, Hüseyin Beşe b. (  ), Kâtibü’l-hurûf Mustafa Çelebi, Süleyman Çelebi b. 
Yusuf el-müderris, İbrahim b. Himmet, Yahya b. Zekeriya.









202 [48a-1] Ahmed Beşe b. Abdülbâki’nin, 54. Oda Cemaati Odası 
Vakfı’na olan borcunun terekesinden tahsili
Mahmiye-i İstanbul’da zümre-i râcilinin elli dördüncü cemâ‘atine mahsûs 
olan oda mühimmâtiçün mevkūfe olan nukūda meşrûtiyyet üzre bi’l-fi‘l 
mütevellî olan Mehmed Odabaşı b. Mustafa meclis-i şer‘-i şerîfde bundan 
akdem zikr olunan odada vefât eden Ahmed Beşe b. Abdülbâkī nâm râcilin 
zâhirde vâris-i ma‘rûfu olma[ma]kla bi’l-fi‘l beytülmâl-ı râcilîn emîni olup 
muhallefâtına vaz‘-ı yed eylediği şer‘an sâbit olan Mehmed İlyas Ağa b. Bes-
tan tarafından husûmete vekîl olup vekâleti bimâ-hüve nehcü’s-sübût şer‘an 
sâbite olan Mehmed Beşe b. Mustafa mahzarında üzerine takrîr-i da‘vâ edip 
mezbûr Ahmed Beşe zimmetinde cihet-i karz-ı şer‘îden vakf-ı mezbûr malın-
dan iki bin beş yüz fıddî cedîd râyic fi’l-vakt akçe olup kable’l-îfâ vefât etme-
ğin meblağ-ı mezbûr zimmetinde kalıp emîn-i mezbûr terekesine vaz‘-ı yed 
etmekle meblağ-ı mezbûru müteveffâ-yı merkūmun tereke-i vâfiyyesinden ta-
leb ederim dedikde, mezbûra suâl olunsun dedikde gıbbe’s-suâl vekîl-i mezbûr 
cevâbında müvekkili emîn-i mezbûr müteveffâ-yı mezbûrun muhallefâtına 
vaz‘-ı yed eylediğini ikrâr edip lâkin deyn-i mezbûru inkâr edicek, mütevellî-i 
mezbûrdan müdde‘âsını mübeyyin beyyine taleb olundukda udûl-i ahrâr-ı 
ricâl-i müslimînden Bekir Beşe b. Mehmed ve Mehmed Beşe b. Ahmed nâm 
râciller li ecli’ş-şehâde meclis-i şer‘a hâzırân olup gıbbe’l-istişhâd her biri 
şehâdet edip fi’l-hakīka elli dördüncü cemâ‘at odasında vefât eden Ahmed 
Beşe b. Abdülbâkī nâm râcil zikr olunan oda mühimmâtına mevkūf mal-
dan bizim huzûrumuzda iki bin beş yüz cedîd akçe iktirâz ve tesellüm eyle-
di. bi hükmi’l-iktirâz meblağ-ı mezbûr zimmetinde iken fevt olmağla meblağ-ı 
mezbûr zimmetinde iken fevt olmağla mesfûr iki bin beşyüz cedîd akçe-
nin müteveffâ-yı merkūmun muhallefâtından cânib-i vakf-ı mezbûra edâsı 
vâcibdir. Biz bu husûsa bu vech üzre şâhidleriz şehâdet dahi ederiz deyû her 
biri münkir-i mezbûr muvâcehesinde edâ-i şehâdet-i şer‘iyye eyledikden son-
ra gıbbe ri‘âyeti şerâyiti’l-kabûl şehâdetleri makbûle olmağın mütevellîye 
yemîn teveccüh etmekle şehâdet-i mezbûre mûcebince meblağ-ı mezbûr iki 
bin beş yüz cedîd akçe vekîl-i mezbûr mahzarında tereke-i mezbûreden edâya 
müteveffâ-yı mezbûr üzerine şerâyit-i hükm-i müdde‘iye olduğu hâlde hükm 
olunup mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Efendi b. Abdülbâkī, Osman Çelebi b. Mehmed, Ahmed b. 
Abdurrahman, İsmail b. Yusuf, el-Hâc Mahmud.









203 [48a-2] Halil Ağa b. Ali’nin, Ahmed Ağa b. Mehmed’de olan 
alacağının tahsil edilmesi
Dârü’l-hilâfeti’l-aliyye mahmiye-i Kostantıniyye mahallâtından Şehzâde Câmi‘-i 
şerîfi kurbunda Molla Hüsrev mahallesinde sâkin işbu sâhibü’l-hayr Halil Ağa 
b. Ali meclis-i şer‘-i hatîr-i lâzımü’t-tevkīrde mahalle-i mezbûrede sâkin Ah-
med Ağa b. Mehmed mahzarında üzerine takrîr-i da‘vâ edip mezbûr Ahmed 
Ağa zimmetinde karz-ı şer‘îden on beş bin fıddî râyic fi’l-vakt akçe hakkım olup 
hâlâ bana edâda ta‘annüd eder. Suâl olunup alıverilmesin taleb ederim dedik-
de, gıbbe’s-suâl mezbûr Ahmed Ağa cevâbında fi’l-vâki‘ müdde‘î-i mezbûr Halil 
Ağa’ya vech-i muharrer üzre karz-ı şer‘îden on beş bin cedîd akçe zimmetimde 
lâzımü’l-edâ ve vâcibü’l-kazâ deynim vardır deyû tav‘an ikrâr ile cevâb verme-
ğin ikrârı mûcebince meblağ-ı müdde‘î on beş bin akçenin müdde‘î-i merkūm 
Halil Ağa’ya edâya merkūm Ahmed Ağa üzerine ilzâm olunup mâ hüve’l-vâki‘ 
bi’t-taleb ketb olundu.
Tahrîren fi’l-yevmi’r-râbi‘ ve’l-ışrîn min şehr-i Rebî‘ulâhir li sene tis‘a ve hamsîn 
ve elf.
Şuhûdü’l-hâl: Mehmed Çavuş b. Osman, el-Hâc Hüseyin b. el-Hâc Hasan, el-
Hâc Bayezid b. Esad, Yahya Bey b. Zekeriya.

204 [48a-3] Aydın sancağı mutasarrıfı İshak Paşa’nın, Tire mütesellimi 
Mustafa Çelebi ve Güzelhisar mütesellimi İsmail Çelebi’ye olan 
borçlarına kefalet
Hâlâ ber vech-i arpalık Aydın sancağına mutasarrıf olan İshak Paşa’nın Tire mü-
tesellimi olan Mehmed Ağa b. Şaban ve Güzelhisar mütesellimi olup Çavuşzâde 
demekle şehîr Mehmed Ağa b. Mehmed meclis-i şer‘-i hatîr-i lâzımü’t-tevkīrde 
işbu râfi‘ü’l-vesîka el-Hâc Mustafa Çelebi b. Abdullah ve İsmail Çelebi b. el-Hâc 
Hasan mahzarlarında her biri tav‘an ikrâr ve i‘tirâf edip mezbûr el-Hâc Mus-
tafa Çelebi’nin paşa-yı müşârun-ileyhin zimmetinde on bin kıt‘a riyâlî kuru-
şu mezbûr İsmail Çelebi’nin dahi on bin kıt‘a riyâlî kuruş, cem‘an yirmi bin 
kıt‘a riyâlî kuruş hakları olup meblağ-ı mezbûrun beş bin kıt‘a riyâlî kuruşu-
na mezbûr Çavuşzâde Mehmed Ağa ve on beş bin kıt‘a riyâlî kuruşuna dahi 
mezkûr olan Mehmed Ağa tarafeynden emir ve kabûlü hâviye kefâlet-i sahîh-i 
şer‘iyye ile kefîl oldular dediklerinde gıbbe’t-tasdîki’l-vicâhi’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sânî min Cemâziyelâhir li sene tis‘a ve hamsîn ve elf.
Şuhûdü’l-hâl: Cafer Çavuş b. Sefer, İskender Bey b. Şaban, Mustafa Çelebi b. 
Mehmed.

205 [48b-1] Receb Beşe b. Sefer’in eşi Ceyhun bt. Abdullah’ta 
alacağı kalmadığı
Mahmiye-i İstanbul’da Mimar Sinan Mahallesinde sâkin Receb Beşe b. Sefer 
nâm kimesne meclis-i şer‘-i şerîfde zevcesi işbu bâ‘isetü’l-kitâb Ceyhun Hâtun 
bt. Abdullah mahzarında tav‘an ikrâr ve i‘tirâf edip zevcesi mezkûre Ceyhun 
Hâtun bundan akdem mahmiye-i mezbûrede Uzun Şucâ‘ mahallesinde vâki‘ 
menzilin ebniyesine harc ve sarf için kendi malından ikrâz zamla benden on 
iki bin fıddî cedîd râyic fi’l-vakt akçe iktirâz ve kabz eylemişdi. Hâlâ meblağ-ı 
mezbûr on iki bin cedîd akçe hakkımı zevcem mezkûre Ceyhun Hâtun’un ye-
dinden tamâmen alıp kabz eyledim. min ba‘d zimmetinde bir akçe ve bir hab-
be hakkım kalmamışdır dedikde mezbûr Ceyhun Hâtun mukırr-ı mezbûr cârî 
ve sâdır olan ikrâr-ı meşrûhunda vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel sene tis‘a ve hamsîn ve elf.
Şuhûdü’l-hâl: Abdüllatif Efendi b. Mehmed el-imâm, el-Hâc Osman b. Musa 
el-müezzin, Mustafa b. el-müezzin, Osman Bey b. Şaban, Yusuf Bey b. Abdullah, 
Mustafa Bey et-Tanbûrî, Tahsin b. Mehmed.

206 [48b-2] Abdolu Osman b. Himmet’in Mustafa Paşa aleyhindeki 
alacak davasında sulh olması
Vilâyet-i Anadolu’da Karahisâr-ı Şarkî sancağında Sisorta kazâsına tâbi‘ Elma 
nâm karyeden Abdolu Osman b. Himmet meclis-i şer‘-i hatîrde sâbıkā ber 
vech-i arpalık Karahisâr-ı Şarkî sancağına mutasarrıf olan emîrü’l-ümerâ’i’l-
kirâm kebîrü’l-küberâi’l-fihâm zü’l-kadr-i ve’l-ihtirâm sâhibü’l-izz ve’l-ihtişâm 
Ketgaç? Mustafa Paşa –yesserallâhu mâ yürîd ve mâ yeşâ hazretleri tarafından 
ikrâr-ı âti’l-beyânı tasdîka vekîl olup bimâ-hüve nehcü’s-sübût şer‘an vekâleti 
sâbite olan fahrü’l-a‘yân Tokâdî Mustafa Ağa b. el-Hâc Murad Çavuş mahza-
rında bi’t-tav‘i’s-sâf ikrâr ve i‘tirâf edip müvekkil-i mûmâ-ileyh bundan ak-
dem mârrü’z-zikr sancağa ber vech-i arpalık mutasarrıf olduğu hâlde benim 
için kız bozdun deyû beni ahz ve habs nâ-hak yedimden yüz elli riyâlî kuru-
şumu ve bir donluk kırmızı acem kadifemi ve yirmi riyâlî kuruş kıymetli bir 
acem kılıcımı ahz u kabz eylemişdir. Hâlâ müvekkil-i müşârun-ileyh zafer bul-
makla meblağ-ı mezbûr yüz elli riyâlî kuruş ve zikr olunan kadife ve kılıcı ta-
leb ve da‘vâ eylediğimde ol dahi bi’l-külliye inkâr edip benim dahi beyyinem 
olmamağla beynimizde münâza‘ât-ı kesîre vâkı‘a olmuşdu. El-hâletü hâzihî bey-
nimize muslihûn tavassut edip da‘vâ-yı mezbûremden beni müvekkil-i mûmâ-
ileyh Ketgaç? Paşa ile an inkâr altmış kıt‘a riyâlî kuruş üzerine sulh eylediklerin-
de ben dahi sulh-ı mezbûru kabûl ve bedel-i sulh olan meblağ-ı mezbûr altmış 
kıt‘a riyâlî kuruşa meclis-i sulhda müvekkil-i müşârun-ileyh yedinden tamâmen 
ahz u kabz edip da‘vâ-yı mezbûremden berî olup husûs-ı mezkûra müte‘allika 
âmme-i da‘vâdan müvekkil-i mûmâ-ileyh Ketgaç? Mustafa Paşa’nın zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim. Min ba‘d husûs-ı mezkûra 
müte‘allika ve sâyir hukūk-ı ma‘lûme ve hukūk-ı mechûleye müte‘allika bi vec-
hin mine’l-vücûh ve sebeben mine’l-esbâb müvekkil-i müşârun-ileyh Ketgaç? 
Mustafa Paşa üzerine da‘vâ ve hakkım kalmadı dedikde, mukırr-ı mezbûru 
ikrâr-ı meşrûhunda vekîl-i mezbûr vicâhen tasdîk ve şifâhen tahkīk edicek, mâ 
vaka‘a bi’t-taleb ketb olundu.
Hurrire fi’l-yevmi’l-hâdî ve’l-ışrîn min şehri Rebî‘ulâhir sene 1059
Şuhûdü’l-hâl: Osman Çavuş b. Hızır Çavuş, Mehmed Çavuş b. Resûl, Haydarzâde 
Ali Bey Karahisâr-ı Şarkî.

207 [49a-1] Panayot v. Dimitri’nin lahana bahçesini Komino 
v. Rizo’ya sattığı
Vilâyet-i Rumeli’nde İnebahtı sancağında vâki‘ Kerpiniş kazâsına tâbi‘ Pavlopo-
lo nâm karyeden Panayot v. Dimitri nâm zimmî meclis-i şer‘-i hatîr-i lâzımü’t-
tevkīrde yine karye-i mezbûre sükkânından işbu sâhibü’l-vesîka Komino v. Rizo 
nâm zimmî mahzarında tav‘an ikrâr ve i‘tirâf edip işbu akdin sudûruna de-
ğin yedimde ve taht-ı tasarrufumda mülk ve hakkım olup karye-i mezbûrede 
vâki‘ bir tarafı Tarandafilo v. Yorgi tarlasına ve bir tarafı Yani v. Sebo? tarlasına 
ve iki tarafı müşteri-yi mezbûr Komino bostanına müntehî tahmînen bir dö-
nüm lahana bostanımı cemî‘ içinde olan eşcârıyla ve kâffe-i hukūk ve merâfıkı 
ile mezbûr Komino’ya tarafeynden îcâb ve kabûlü hâvî bey‘-i bâtt-ı sahîh-i şer‘î 
ile iki bin fıddî râyic fi’l-vakt cedîd akçeye bey‘ edip ol dahi nefsiyçün iştirâ ey-
lediğinden sonra semeni olan meblağ-ı mezbûr iki bin akçeyi mezbûr Komi-
no yedinden tamâmen ahz u kabz eyleyip zikr olunan bostanı mahallinde kabz 
ve tasarrufa mezbûr Komino’yu tarafımdan taslît eyledim dedikde, mukırr-ı 
mezbûru ikrâr-ı meşrûhunda el-mukarru lehü’l-merkūm Komino vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-âşer min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Yahya Bey b. Zekeriya, İsa Bey b. Ahmed, Ahmed Çelebi b. Abdur-
rahman, Yorgi v. Danyal, Dido v. Aleksi ve gayruhüm.









208 [49a-2, Arapça] Ahmed Ağa b. merhum Mühürdar Mehmed Ağa 
ve kardeşi İsmihan’ın, babalarından intikal eden Eflak asıllı 
câriyelerini âzat ettikleri
Mahmiye-i Kostantıniyye mahallâtından Keçe Hanı mahallesinde sâkin olan 
Ahmed Ağa b. merhûm Mühürdâr Mehmed Ağa kıbelinden âtiyyü’z-zikr âzat ve 
tahrîr ikrârına vekâleti yine mahalle-i mezbûre sükkânından Mustafa b. Piyâle 
ve Hasan b. Hüseyin nâm kimesnelerin şehâdetleri ile sâbit olan Yunus Beşe b. 
Abdullah nâm kimesne ve İsmihân bt. merhûm-ı mezbûr Mühürdâr Mehmed 
Ağa nâm hâtun kıbelinden yine âtiyyü’z-zikr âzat ve tahrîr ikrârına vekâleti 
kendisini ma‘rifet-i şer‘iyye ile tanıyan şâhideyn-i mezkûreynin şehâdetleri ile 
sâbit olan Fâtıma Hâtun bt. Mehmed nâm hâtun meclis-i şer‘-i şerîf ve mahfil-i 
dîn-i münîfde -el-masûn ani’t-tağyîr ve’t-tahrîf- hâzırân olup müvekkileyn-i 
mezbûreynlerinin merhûm-ı mezbûr Mühürdâr Mehmed Ağa’dan kendileri-
ne irs-i şer‘î ile intikāl eden, rıkkını mu‘terife, açık kaşlı, elâ gözlü, orta boy-
lu, Eflakiyyetü’l-asl, müslimetü’l-millet hâmile-i hâze’l-kitâb Vildan bt. Abdul-
lah nâm câriye-i memlûkelerini hasbeten lillâhi’l-aliyyi’l-azîm ve taleben li 
merdâti’r-rabbi’r-rahîm ve Nebiyy-i muhtârın “Kim bir müslümanı âzat ederse 
Allah onun bütün uzuvlarını cehennem ateşinden âzat eder.” kavline uyarak âzat 
ve tahrîr ettiğini bi’l-vekâle ikrâr ve i‘tirâf ettiler. Câriye-i mezbûre bu sûretle 
harâir-i asliyyât-ı mükellefâttan hürre bir kimesne oldu. Efendilerin âzatlı köle-
ler üzerinde sâhib oldukları velâ hakkından gayrı, üzerinde kimesnenin bir hak-
kı kalmadı.
Cerâ zâlike ve hurrire fi’l-yevmi’s-sânî ve’l-ışrîn min şehri Rebî‘ilâhir sene tis‘a 
ve hamsîn ve elf.
Şuhûdü’l-hâl: Fereş? Halîfe b. Ahmed el-müezzin, Mehmed b. Receb, Abdullah b. 
Yusuf, Yahya b. Zekeriya, el-Hâc Hüseyin b. Mehmed, Ahmed b. Abdülkerim, İsa 
Bey b. Ahmed, Ahmed b. muhzır Mehmed

209 [49a-3] Osman b. Abdullah’ın Mihal v. Gülvek’te olan alacağını bir 
kısmını tahsil ettiği
Vilâyet-i Anadolu’da Çemişkezek nâm kasabadan Osman b. Abdullah nâm ce-
beci meclis-i şer‘-i hatîr-i lâzımü’t-tevkīrde işbu râfi‘ü’l-vesîka Mihal v. Gelvek? 
nâm Ermeni mahzarında bi’t-tav‘i’s-sâf ikrâr ve i‘tirâf edip mezbûr Mihal zim-
metinde karz-ı şer‘îden beş kıt‘a riyâl kuruş hakkım olup hâlâ meblağ-ı mezbûru 
merkūm Mihal yedinden tamâmen ahz u kabz eyledim. Min ba‘d mezbûr Mi-
hal üzerine babası olup hâlik olan merkūm Gülvek zimmetinde karz-ı şer‘îden 
olan beş kıt‘a riyâlî kuruşdan mâ‘adâ hukūk-ı ma‘lûme ve hukūk-ı mechûleye 
müte‘allika bi vechin mine’l-vücûh ve sebeben mine’l-esbâb da‘vâ ve nizâ‘ ve 
hakkım kalmadı dedikde, mukırr-ı mezbûru ikrâr-ı meşrûhunda el-mukarru 
lehü’l-mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâmin aşer min Cumâdelûlâ li sene tis‘a ve hamsîn ve elf.
Şuhûdü’l-hâl: El-Hâc Mahmud b. Yusuf, Mehmed Bey b. Nureddin. Ahmed Bey 
b. Hasan.

210 [49b-1] Ali b. Hüseyin’i yaralayan İbrahim 
b. Durak’ın cezalandırılması
Vilâyet-i Rumeli’nde vâki‘ Bihlişte kazâsına tâbi‘ Dilaverde nâm karyeden işbu 
sâhibü’l-kitâb Ali b. Hüseyin nâm kimesne meclis-i şer‘-i hatîr-i lâzımü’t-
tevkīrde Dârü’l-hilâfeti’l-aliyye mahmiye-i Kostantıniyye’de Küçük Karaman 
nâm mevzi‘de sâkin İbrahim b. Durak nâm hayyât muvâcehesinde üzerine 
takrîr-i da‘vâ edip işbu İbrahim târih-i kitâbdan bir gün mukaddem bir vakıf ar-
sada mevzi‘-i mezbûrda Aydın Çavuş Bozahânesi’nin ocağı kurbunda sol sağra-
nımdan? amden bıçak ile vurup beni mecrûh eyledi. Suâl olunup mûceb-i şer‘-i 
şerîf olunması matlûbumdur dedikde, gıbbe’s-suâl mezbûr İbrahim cevâbında 
fi’l-hakīka müdde‘î-i mezbûr Ali beni ta‘cîz etmekle ben dahi vech-i muharrer 
üzre bıçak ile amden vurdum deyû tav‘an ikrâr ve i‘tirâf etmeğin mezbûr İb-
rahim üzerine ta‘zîr ve ile’l-ber’ mecrûh-ı mezkûrun ücret-i cerrâh ve kıymet-i 
edviyesiyle ilzâm olunup, mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâdî ve’l-ışrîn min şehri Rebî‘ulâhir li sene tis‘a ve hamsîn 
ve elf.
Şuhûdü’l-hâl: Mehmed b. Osman el-mübâşir, Murad Beşe b. Ahmed, Mehmed b. 
Davud, Aydın b. Sinan.

211 [49b-2] Mustafa Ağa b. Abdurrahman’ın, Hasan Ağa b. Mustafa’nın 
câriyesi Ayşe bt. Abdullah’ı satın aldığı
Medîne-i Sofya’da Kiremitli mahallesinde Şeyhzâde demekle şehîr Mustafa Ağa 
b. Abdurrahman Ağa meclis-i şer‘-i hatîrde sâbıkā sofya mütesellimi olan Hasan 
Ağa b. Mustafa mahzarında tav‘an ikrâr ve i‘tirâf edip mezbûr Hasan Ağa yedin-
de ve taht-ı tasarrufunda muntazam mülk ve hakkı olup çatık karakaşlı kara 
gözlü, esmerü’l-levn orta boylu Gürciyyetü’l-asl müslimetü’l-mille Ayşe bt. Ab-
dullah nâm nakışcı câriyesini târih-i kitâbdan yüz doksan gün tamâmına değin 
müeccel üç yüz riyâlî kuruşa bana bâtten bey‘ ve teslîm edip ben dahi minvâl-i 
meşrûh üzre nefsiyçün iştirâ ve tesellüm ve kabûl edip semen-i mezkûr üç yüz 
riyâlî kuruşu vech-i tahrîr üzre ecel-i mezkûr hulûlü ile zimmetinde vâcibü’l-edâ 
ve lâzımü’l-kazâ deynimdir dedikde mukırr-ı mezbûr Mustafa Ağa’yı minvâl-i 
meşrûh üzre cârî ve sâdır olan ikrârını el-mukarru lehü’l-mezbûr Hasan Ağa 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Osman Çavuş a‘mâ sâkin-i Piremedi, Ali Yazıcı? b. (  ), Ahmed 
Efendi b. …?, el-kadı el-muknî?, Ali Efendi Tezkireci, Nuh Efendi b. Mehmed 
el-mukayyid, Hasan Efendi sâkin-i Sofya, Hacı Yusuf b. Abdullah el-hallâk, Na-
suh Ağazâde Hasan Ağa.

212 [49b-3] Marko v. Beço’nun Derviş b. Pervane’de olan alacağını 
sulhen tahsil ettiği
&lt;&lt;Bozacı tâifesinden Marko v. Beço nâm zimmî meclis-i şer‘-i hatîrde tâife-i 
mezbûreden işbu râfi‘ü’l-vesîka Derviş zimmetinde üç bin fıddî&gt;&gt;
Bozacı tâifesinden Marko v. Beço nâm zimmî meclis-i şer‘-i hatîr[de] tâife-i 
mezbûreden işbu râfi‘ü’l-vesîka Derviş b. Pervâne nâm müslim mahzarında 
tav‘an ikrâr edip cihet-i deyn-i şer‘îden mezbûr Derviş zimmetinde üç bin fıddî 
cedîd râyic fi’l-vakt akçe hakkım olup meblağ-ı mezkûra merkūm Derviş’ten 
taleb eyledikde beynimizde muslihûn tavassut edip meblağ-ı mezkûr üç bin 
akçe da‘vâsından beni mezkûr Derviş ile iki bin iki yüz râyic fi’l-vakt akçe üze-
rine akd-i sulh inşâ eylediklerinde ben dahi sulh-ı mezkûru kabûl ve bedel-i 
sulh olan meblağ-ı mezkûr iki bin iki yüz akçe mezkûr Derviş yedinden ahz 
u kabz edip husûs-ı mezkûr da‘vâsından mezkûr Derviş’in zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim. Husûs-ı mezkûra müte‘allik mezbûr 
Derviş üzerine bir vechile da‘vâ ve hakkım kalmadı dedikde, mukırr-ı mezbûr 
Marko’yu ikrâr-ı meşrûhunda el-mukarru lehü’l-merkūm vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Kigo v. Ostoya, Koki v. ( ), Molo ve. Mitro, Dimitro v. Sahak.

213 [50a-1] Yasef v. Kirkor’un, alacağına kefil olan Kirkor v. Ağcan’ın 
terekesinden borcun ödenmesi için dul eşi Şehzik bt. Aslan’a 
tembihte bulunulduğu
Mahmiye-i İstanbul’da Sulumanastır kurbunda Hâcce Hâtun mahallesinde 
sâkin Yasef v. Kirkor nâm Ermeni zimmî meclis-i şer‘-i şerîf-i lâzımü’t-teşrîfde 
Sulumanastır mahallesinde sâkin iken hâlik olan Kirkor v. Ağcan nâm Ermeni 
zimmînin zevcesi ve verâsesi olup terekesine vâzı‘atü’l-yed olan Şehzik? bt. Aslan 
nâm Ermeniye mahzarında üzerine takrîr-i da‘vâ edip mahmiye-i mezbûrede Er-
meni keferesinin patriki olan Kiragos v. Avanos nâm râhib zimmetinde dergâh-ı 
âlî yeniçerileri çavuşlarından işbu hâzır bi’l-meclis Receb Çavuş b. Mustafa karz-ı 
şer‘îden beş bin riyâlî kuruş ve yedinden müşterâ ve makbûz ma‘lûmü’l-levn 
ve’l-envâ‘ çuka bahâsından iki yüz riyâlî kuruş cem‘an beş bin iki yüz riyâlî ku-
ruş hakkı olup bundan akdem hâlik olan merkūm Kirkor ile Davudpaşa kur-
bunda Yeni Mahalle’de Taşçı Sakar v. Toryo ve Hacı Sinan nâm Ermenilerden 
her biri hâl-i hayâtında ve zamân-ı nefâz-ı tasarrufâtında bin elli bir senesi Re-
cebinin dokuzuncu günü meblağ-ı mezbûrun cümlesine tarafeynden emir ve 
kabûlü hâviye kefâletiyle kefîl olup ba‘dehû ben dahi küfelâ-yı mezbûrdan Kir-
kor ve Taşçı Sakar ve Hacı Sinan her birinin bi hükmi’l-kefâle zimmetlerinde olan 
meblağ-ı mezbûr beş bin iki yüz riyâlî kuruş tarafeynden emir ve kabûlü hâviye 
kefâletle kefîl olup ba‘de zamânin meblağ-ı mezbûru kable’l-îfâ asîl-i mezbûr Ki-
ragos ve küfelâ-yı merkūmdan Kirkor [ve] Taşçı Seber ve Hacı Sinan bir biri ar-
dınca hâlik oldukdan sonra mezbûr Receb Çavuş sene seb‘a ve hamsîn ve elf 
Saferü’l-hayrının sekizinci günü meblağ-ı mezbûru bi hükmi’l-kefâle beyyine-i 
âdile ile huzûr-ı hâkimde şer‘an muvâcehemde isbât edip mezbûr Receb Çavuş 
meblağ-ı mezbûru asîl-i merkūm ve küfelâ-yı mezbûrûndan hâl-i sıhhatlerin-
de küllen veya ba‘zan asâleten veya vekâleten ahz ve istîfâ eylemediğine veya 
turuk-ı şer‘iyyeden bir tarîk ile zimmetlerini ibrâ eylemediğine gıbbe’l-istihlâf 
yemîn billâhi’l-aliyyi’l-azîm etmeğin edâsına ba‘de’l-hükm meblağ-ı mezbûr beş 
bin iki yüz riyâlî kuruşu mezbûr Receb Çavuş’a tamâmen îfâ ve teslîm eyledim, 
ol dahi istîfâ ve kabz eylemişdir. Hâlâ mürâca‘at  edip meblağ-ı mezbûru hâlik-i 
merkūm Kirkor’un muhallefâtından taleb eder, suâl olunsun dedikde gıbbe’s-
suâl ve akībe’l-inkâr müdde‘î-i mezbûrun müdde‘âsını mübeyyin beyyine taleb 
olundukda udûl-i ahrâr-ı ricâl-i müslimînden Mustafa Efendi b. (  ) el-mu‘allim 
ve Mehmed b. Osman nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâd her biri şehâdet edip fi’l-hakīka işbu hâzır bi’l-meclis Receb Ça-
vuş b. Mustafa’nın mahmiye-i İstanbul’da Ermeni keferesinin patriki olan Ki-
ragos v. Avanos nâm râhib zimmetinde karz-ı şer‘îden beş bin riyâlî kuruş ve 
ma‘lûmü’l-levn ve’z-zirâ‘ çuka bahâsından iki yüz riyâlî kuruş cem‘an beş bin 
iki yüz riyâlî kuruş hakkı olup bundan akdem hâlik olan Kirkor v. Ağcan ve 
Taşçı Sakar v. Turan ve Hacı Sinan nâm her biri hâl-i hayâtlarında ve zamân ve 
nefâz-ı tasarrufâtlarında bin elli bir senesi Recebinin dokuzuncu günü meblağ-ı 
mezbûr beş bin iki yüz riyâlî kuruşun cümlesine tarafeynden emir ve kabûlü 
hâviye kefâletle kefîl oldukdan sonra işbu Yasef dahi küfelâ-yı mezbûra Kirkor 
ve Taşçı Sakar ve Hacı Sinan’dan her birinin bi hükmi’l-kefâle zimmetleri olan 
meblağ-ı mezbûr Beş bin iki yüz riyâlî kuruşa tarafeynden emir ve kabûlü hâviye 
kefâletle kefîl olup ba‘de zamânin meblağ-ı mezbûru kable’l-îfâ asîl-i mezbûr ve 
küfelâ-yı mezbûrûn birbiri ardınca hâlike oldukdan sonra bi hükmi’l-kefâle 
mezbûr Receb Çavuş meblağ-ı mezbûru beyyine-i âdile ile merkūm Yasef ’in 
muvâcehesinde isbât edip meblağ-ı mezbûru asîl-i merkūme Kiragos ve küfelâ-
yı merkūmûn Kirkor ve Taşçı Sakar ve Hacı Sinan’dan hâl-i sıhhatlerinde küllen 
veya ba‘zan asâleten veya vekâleten ahz ve istîfâ etmeyip ve turuk-ı şer‘îden bir 
tarîk ile zimmetlerini ibrâ eyle[me]diğine gıbbe’l-istihlâf yemîn billâhi’l-aliyyi’l-
azîm etmeğin meblağ-ı mezbûr beş bin iki yüz riyâlî kuruşun merkūme Yasef ’in 
yedinden bizim huzûrumuzda bi’t-tamâm alıp kabz eyledi. Hâlâ işbu müdde‘î 
Yasef ’e meblağ-ı mezbûr beş bin iki yüz riyâlî kuruşun hâlik-i merkūm Kirkor 
terekesinden edâsı vâcibdir. Biz bu husûsa bu vechle şâhidleriz şehâdet dahi ede-
riz deyû her biri münkire-i mezbûre Şehzik? muvâcehesinde edâ-yı şehâdet-i 
şer‘iyye eylediklerinde [50b] gıbbe ri‘âyeti şerâyiti’l-kabûl şehâdetleri makbûle 
olmağın şehâdet-i mezbûre mûcebince müdde‘î-i mezbûra meblağ-ı müdde‘ânın 
tereke-i hâlik-i merkūm Kirkor’dan edâsına merkūm Şehzik mahzarında hâlik-i 
mezbûr üzerine hükm olunup mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çavuş b. İvaz, Süleyman Ağa b. Pîrî, Mahmud Ağa b. Şa-
hab, İbrahim Bey b. Hasan, İbrahim Efendi b. Şaban.

214 [50b-1] Meknun bt. Abdullah’ın eşi Mehmed Ağa 
b. Abdullah’tan boşandığı
Mahmiye-i İstanbul’da Sofular mahallesinde sâkine Meknun bt. Abdullah 
meclis-i şer‘-i hatîr-i lâzımü’t-tevkīrde mu‘takı ve zevci Mehmed Ağa b. Abdul-
lah tarafından husûs-ı âti’l-beyâna vekîl olup vekâleti Mehmed Çelebi b. Nu-
rullah ve Şaban Beşe b. Ali şehâdetleri ile şer‘an sâbite olan el-Hâc Süleyman 
b. Zeynelabidin mahzarında tav‘an ikrâr ve i‘tirâf edip müvekkil-i merkūm 
Mehmed Ağa benim zevc-i dâhil-i bihâm hâlâ beni talâk-ı bâyin ile tatlîk ey-
ledikde zimmetinde mütekarrir olan nikâhım ma‘kūd elli bin fıddî râyic fi’l-
vakt akçeyi ve nafaka-i iddet-i mu‘ayyene-i ma‘lûmem ve me’ûnet-i süknâm 
mukābelesinde dahi ber vech-i peşîn dokuz yüz mezbûru’n-nakit akçeyi 
vekîl-i mezbûr el-Hâc Süleyman yedinden tamâmen ahz u kabz edip zevciy-
yete müte‘allika âmme-i da‘vâdan müvekkile-i merkūm Mehmed Ağa’nın zim-
metini ibrâ-i âmm-ı kātı‘ü’n-nizâ‘la ibâr ve iskāt eyledim dedikde, mukırra-i 
mezbûre ikrâr-ı meşrûhunda vekîl-i mezbûr vicâhen tasdîk ve şifâhen tahkīk 
edicek, bimâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Sunullah Efendi b. Bekir, Süleyman Bey b. Abdullah, Osman Çe-
lebi b. Mehmed, Mustafa Çelebi b. Hacı Mehmed, Ahmed Beşe b. Mehmed, Yu-
suf Çelebi [b.] Canbaz.

215 [50b-2] Osman Efendi b. Mustafa’nın, arsasını Havva bt. Hacı 
Mustafa’ya sattığı
Mahmiye-i İstanbul’da Ali Paşa-yı Atîk mahallesinde sâkin Osman Efendi 
b. Mustafa meclis-i şer‘-i şerîfde işbu râfi‘ül-kitâb Havva bt. el-Hâc Musta-
fa tarafından vech-i âtî üzre şirâya vekîl olup mezbûreyi ma‘rifet-i şer‘iyye 
ile ârifîn olan Derviş b. Mustafa b. (  ) ve Mustafa b. Mehmed nâm kimesne-
ler şehâdetleriyle vekâleti sâbite olan zevci Yusuf b. Abdullah nâm kimesne 
mahzarında tav‘an ikrâr ve i‘tirâf edip işbu akdin sudûruna değin silk-i mül-
kümde münselik ve yedimde hakkım olup mahmiye-i mezbûrede Demirhan 
mahallesinde vâki‘ bir tarafı vakfım olan odalarına ve bir tarafı Osman b. ( ) 
mülküne ve iki tarafı tarîk-i âmma müntehî cemî‘ arsayı âmme-i hukūkla ve 
buçuk zirâ‘ damlalığı ile mezbûr Yusuf ’a on sekiz bin cedîd râyic fi’l-vakt ak-
çeye tarafeynden îcâb ve kabûlü hâvî ve şürût-ı müfsideden ârî bey‘ ve teslîm 
edip ol dahi müvekkilesi mezbûre Havva Hâtun için vekâleten iştirâ ve te-
sellüm eyledikden sonra semen-i merkūm on sekiz bin cedîd râyic fi’l-vakt 
akçeyi vekîl-i mezbûr Yusuf yedinden tamâmen alıp kabz eyledim. Ba‘de’l-
yevm arsa-i merkūme cümle hukūkuyla müvekkile-i mezbûrenin mülk-i 
müşterâsıdır, keyfe mâ yeşâ ve yahtâr mutasarrıf olsun dedikde mâ hüve’l-
vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Rebî‘ilâhir li sene [tis‘a] ve hamsîn ve elf.
Şuhûdü’l-hâl: Ali b. Mahmud, Mehmed Bey [b.] Mehmed el-cündî, Osman b. ( ), 
Hasan b. Receb, Mehmed b. Ramazan?

216 [50b-3] Süleyman Bey b. Mehmed’in Mustafa Ağa b. Pîrî’de 
alacağı kalmadığı
Vilâyet-i Rumeli’nde vâki‘ Bihlişte kazâsına tâbi‘ Virek? nâm karyeden Süley-
man Bey b. Mehmed meclis-i şer‘de umdetü’l-emâcid ve’l-a‘yân Mustafa Ağa 
b. Pîrî el-müteferrika mahzarında tav‘an ikrâr ve i‘tirâf edip mezbûr Mustafa 
Ağa zimmetinde altı yüz kırk riyâlî kuruş hakkım olup meblağ-ı mezkûr altı 
yüz kırk riyâlî kuruşdan altı yüz riyâlî kuruşunu mezbûr Mustafa Ağa yedin-
den ahz u kabz edip mâ‘adâ da‘vâsından mezbûr Mustafa Ağa’nın zimmetini 
ibrâ-i âmla ibrâ ve iskāt eyledim. Min ba‘d mezbûr Mustafa Ağa üzerinde bi vec-
hin mine’l-vücûh da‘vâ ve hakkım kalmadı dedikde mukırr-ı mezbûr Süleyman 
Beyi ikrâr-ı meşrûhunda el-mukarru lehü’l-mezbûr Mustafa Ağa vicâhen tasdîk 
ve şifâhen tahkīk edicek, mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Rebî‘ulâhir sene 1059.
Şuhûdü’l-hâl: Hacı Ali b. Mehmed, Resûl Halîfe b. Mustafa Müezzin, el-Hâc os-
man b. Mustafa, Mehmed b. Ali.

217 [51a-1] Kosta v. Mosi’nin içki içmemeye yemin ettiği
Mahmiye-i İstanbul’da Langa kurbunda sâkin Kosta v. Mosi nâm zimmî meclis-i 
şer‘-i hatîr-i lâzımü’t-tevkīrde tav‘an ikrâr ve takrîr-i kelâm edip ba‘de’l-yevm 
hamr ve arak ve ekşi boza ve sâyir müskir olan eşribe içersem zevce-i menkûham 
Mariha bt. Kostantin benden talâk-ı bâyin ile mutallaka olsun deyicek mezbûre 
Mariha tarafından vekîl-i şer‘îsi olan işbu sâhibü’l-vesîka Dimitri v. Kostantin 
nâm zimmî talebiyle bu vesîka ketb olundu.
Tahrîren fi’l-yevmi’l-hâmis ve’l-ışrîn min şehr-i Rebî‘ulâhir li sene 1059
Şuhûdü’l-hâl: Yahya Bey b. Zekeriya, Ahmed b. Abdurrahman, İsa Çelebi b. Ah-
med, Yani v. Komino, İstavri v. Yani, Yorgi v. ( ), Polihorani v. Kostanti.

218 [51a-2] Osman Bey b. Ömer’in çiftliğini Mustafa Paşa’ya sattığı
Vilâyet-i Rumeli’nde Niğbolu nâm kasaba-i Sevri dâhilinde sâkin Osman Bey b. 
Ömer nâm kimesne meclis-i şer‘-i şerîfde düstûr-ı mükerrem müşîr-i mufah-
ham Mustafa Paşa tarafından ikrâr-ı âti’l-beyânı tasdîka sâbitü’l-vekâle vekîli 
olup Kapıcılar Bölükbaşısı olan el-Hâc Halil Ağa b. Mahmud nâm kimesne 
mahzarında tav‘an ikrâr ve i‘tirâf edip işbu akdin sudûruna silk-i mülkümde 
münselik ve yedimde hakkım olan kasaba-i mezbûre kazâsına tâbi‘ İslatine nâm 
karyede vâki‘ bir tarafı Veli Çelebi b. Çelebi mülküne ve bir tarafı cebele ve iki 
tarafı tarîk-i âmma müntehî büyût-ı müte‘addideyi ve on kıt‘a bağı ve bir bah-
çeyi müştemil cemî‘ çiftlik ta‘bîr olunur menzilimi âmme-i hukūkuyla Paşa-yı 
mûmâ-ileyhe otuz bin fıddî cedîd râyic fi’l-vakt akçeye târih-i kitâbdan yüz 
seksen gün tamâmına değin müeccele bi’l-vefâyla bey‘ edip ol dahi minvâl-i 
meşrûh üzre iştirâ eyledikden sonra semen-i merkūm otuz bin cedîd akçeyi 
paşa-yı mûmâ-ileyhin yedinden tamâmen alıp [kabz] edip paşa-yı mûmâ-ileyh 
mârrü’z-zikr çiftliği cümle hukūkuyla mahallinde kabza taslît eyledim dedikde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Mehmed Kethüdâ, Osman Bey b. Mehmed, Ahmed b. Hamza, İb-
rahim Efendi b. Şaban, Mustafa b. Mehmed.









219 [51a-3] Kasım Beşe b. Mahmud’un, menzilini Hasan Beşe 
b. Süleyman ve oğlu Süleyman’a sattığı
Dârü’l-hilâfeti’s-seniyye mahmiye-i Kostantıniyye mahallâtından Hoca Gıyased-
din mahallesinde sâkin Kasım Beşe b. Mahmud meclis-i şer‘-i hatîr-i lâzımü’t-
tevkīrde Dergâh-ı âlî -dâme mahfûfen bi’l-me‘âlî- yeniçerilerinden olup kendi ta-
rafından asıl ve sulbî oğlu Süleyman Çelebi tarafından şer‘-i âti’l-beyâna vekîli 
bimâ-hüve nehcü’s-sübût şer‘an sâbite olan işbu râfi‘ül-kitâb Hasan Beşe b. Süley-
man mahzarında tav‘an ikrâr ve i‘tirâf edip işbu akdin sudûruna değin silk-i tasar-
rufumda ve yedimde münselik mülk ve hakkım olup mahalle-i mezbûrede vâki‘ 
bir tarafı Halil Çavuş b. ( ) vakfına ve bir tarafı Hüseyin Beşe b. ( ) mülküne ve iki 
tarafı tarîk-i âmma müntehî bir bâb tahtânî ve dört bâb fevkānî odaları ve bir su 
kuyusunu ve fırını ve bahçeyi ve kenîfi müştemil olan cemî‘ mülk menzilimi cemî‘ 
tevâbi‘ ve levâhıkı ve kâffe-i hukūk-ı şer‘î ile bey‘ ve teslîm edip ol dahi asâleten ve 
vekâleten ale’l-iştirâki’s-seviyy iştirâ ve tesellüm ve kabûl eyledikden sonra semen-i 
mezbûr iki bin iştirâ kuruşu merkūm Hasan Beşe yedinden tamâmen ahz u kabz 
eyledim. Ba‘de’l-yevm menzil-i merkūm Hasan Beşe’nin ve oğlu mezbûr Süleyman 
Çelebi’nin ale’l-iştirâk mülk-i müşterâlarıdır. Keyfe mâ yeşâ ve yahtâr mutasarrıf 
olsunlar dedikde mukırr-ı mezbûrun vech-i meşrûh üzre cârî ve sâdır olan ikrârını 
el-mukarru lehü’l-mezbûr vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu. &lt;&lt;mâ hüve’l-vâki‘ bi’t-taleb ketb olundu.&gt;&gt;
Tahrîren fi’l-yevmi’s-sâdis ve’l-ışrîn min şehri Rebî‘ulâhir li sene tis‘a ve hamsîn 
ve elf.
Şuhûdü’l-hâl: Abdülvehhâb Efendi el-İmâm, Ali Ağa b. Hüseyin Seroda, Mustafa 
Beşe b. Hasan Seroda, Ali Beşe b. Hasan vekîlharç, Receb Çelebi b. Şaban, Meh-
med Çelebi el-Yesârî, Osman Bey b. Abdullah el-mütevellî sâbıkā, Ahmed Beşe b. 
Mustafa bayrakdar, Mehmed Çelebi b. Hüseyin yazıcı, Hasan Beşe b. Kurd, Hacı 
Sadeddin [b.] el-Hâc Mustafa, Mustafa b. Müezzin-i Çavuş Mescidi, Sefer Beşe b. 
Nurullah, Ali Çelebi b. Mehmed, el-Hâc Mahmud b. Abdülkādir, Mehmed Çele-
bi b. ….?, Derviş Beşe b. Hüseyin, Ali b. İskender Sakāyî.

220 [51b-1] Hacı Süleyman b. Karagöz’ün Kastamonu sancağı 
eski mutasarrıfı Dilaver Paşa b. Abdullah aleyhindeki alacak 
davasında sulh olduğu
Fi’l-asl Trabzon sancağında Of kazâsına tâbi‘ Depe Kovalar? nâm karye sükkâ-
nından el-Hâc Süleyman b. Karagöz meclis-i şer‘-i hatîr-i lâzımü’t-tevkīrde 
ber vech-i arpalık Kastamonu sancağından ma‘zûl olan emîrü’l-ümerâ’i’l-
kirâm kebîrü’l-küberâi’l-fihâm zü’l-kadri ve’l-ihtirâm Dilaver Paşa b. Abdullah 
tarafından ikrâr-ı âti’l-beyânı tasdîka vekîl olup bimâ-hüve nehcü’s-sübût şer‘an 
sâbite olan işbu râfi‘ül-kitâb Mehmed Ağa b. Fazlullah mahzarında tav‘an ikrâr 
ve i‘tirâf edip bundan akdem paşa-yı müşârun-ileyh Trabzon eyâletine muta-
sarrıf olduğu hâlde bana cem‘iyyet sâhibi olup ehl-i fesâdsız, ahz ve habs edip 
benden nâ hak sekiz yüz kıt‘a riyâlî kuruşumu almış idi. Hâlâ taleb eylediğim-
de ve vermede ta‘annüd edip inkâr etmekle beynimizde münâza‘ât-ı kesîre, 
muhâsamât-ı şedîde vâki‘ olmuşidi. El-hâletü hâzihî beynimiz muslihûn ta-
vassut edip beni paşa-yı müşârun-ileyh ile an inkâr yüz riyâlî kuruş üzerine 
meclis-i akidde müşârun-ileyh bir donluk mâ’î iskarlat çuka ve bir donluk kır-
mızı frengî atlas ve bir mutallâ? dülbend üzerine inşâ-i akd-i sulh eylediklerin-
de ben dahi sulh-ı mezbûru kabûl ve bedel-i sulh olan meblağ-ı mezbûr yüz 
riyâlî kuruşu ve zikr olunan bir donluk mâ’î iskarlat çuka ve bir donluk kırmı-
zı Frenk atlas ve mutallâ dülbendi meclis-i sulhda paşa-yı müşârun-ileyh ye-
dinden bi’t-tamâm ve’l-kemâl ahz u kabz edip meblağ-ı mezbûr sekiz yüz kıt‘a 
riyâlî kuruş da‘vâsından berâtı olup paşa-yı müşârun-ileyhin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim. bi vechin mine’l-[vücûh] ve sebe-
bin mine’l-esbâb da‘vâ ve hakkım kalmadı dedikde, mukırr-ı mezbûrun vech-i 
minvâl üzre cârî olan ikrârını vekîl-i merkūm vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Halil Ağa b. Ali, Ömer Beşe b. Mustafa, Osman Beşe b. Yusuf, Nu-
man Beşe b. Sinan, Osman b. Mehmed.

221 [51b-2] Vişko? bt. Zülfikar’ın boşandığı eşi Süleyman 
b. Mehmed’de alacağı kalmadığı
Vilâyet-i Rumeli’nde Piremedi kazâsına tâbi‘ Kadoviç? nâm karyeden Veş-
ko bt. Zülfikār nâm hâtun tarafından husûs-ı âti’l-beyâna vekîl olup vekâleti 
mezbûreyi ma‘rifet-i şer‘iyye ile ârifîn olan Hasan b. Ahmed ve Mehmed Beşe 
b. Ahmed şehâdetleriyle şer‘an sâbite olan Sinan Beşe b. Mehmed meclis-i şer‘-i 
hatîr-i lâzımü’t-tevkīrde müvekkile-i mezbûrenin zevc-i mutallıkı işbu Süley-
man b. Mehmed mahzarında bi’l-vekâle ikrâr ve i‘tirâf edip merkūm Süleyman 
müvekkilem mezbûrenin zevci olup hâlâ talâk-ı bâyin ile tatlîk eyledikde zim-
metinde mütekarrir olup nikâhı ma‘kūd hakkı olan bin altı yüz fıddî râyic fi’l-
vakt akçe mehr-i müeccelini bi hükmi’l-vekâle merkūm Süleyman’dan taleb ey-
lediğimde meblağ-ı mezbûreyi bin yüz akçesini vekâletim hasebiyle merkūme 
Süleyman yedinden ahz u kabz edip meblağ-ı bâkī beşyüz akçeden berî olup 
merkūm Süleyman’ın zimmetini bi hükmi’l-vekâle ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde, vekîl-i mezbûrun minvâl-i muharrer üzre cârî ve 
sâdır olan ikrârını el-mukarru lehü’l-merkūm vicâhen tasdîk ve şifâhen tahkīk 
edicek, mâ hüve’l-vâki‘ bi’t-taleb ketb olundu.
Tahrîren fi’l-yevmi’l-hâmisi’l-ışrîn min şehri Rebî‘ulâhir li sene tis‘a ve hamsîn 
ve elf.
Şuhûdü’l-hâl: Sinan Beşe b. Ali, Hasan Beşe b. Ali, Hüseyin b. Kurd, Ali b. Meh-
med, Mehmed b. Mehmed.

222 [51b-3] Osman Beşe b. Mehmed ve Vahid Çavuş b. Abdullah’ın, 
Mustafa Çavuş’un kefillerinden alacaklarını tahsil ettikleri
Mahrûse-i Galata kazâsına tâbi‘ kasaba-i Tophâne’de Defterdâr mahallesinde 
sâkin Osman Beşe b. Mehmed meclis-i şer‘-i hatîr-i lâzımü’t-tevkīrde kendi ta-
rafından asîl ve Vahid Çavuş b. Abdullah (  ) b. (  ) taraflarından ikrâr-ı âti’l-
beyânı tasdîka vekîl olup vekâletleri bimâ-hüve nehcü’s-sübût şer‘an sâ[bite] 
olan işbu râfi‘ül-kitâb Hüseyin Bey b. Mahmud ve Mehmed Çelebi b. Ali mahza-
rında bi’t-tav‘i’s-sâf ikrâr ve i‘tirâf edip sâbıkā Bursa emîni olan Mustafa Çavuş 
b. Abdullah zimmetinde cihet-i deyn-i şer‘îden on altı bin fıddî râyic fi’l-vakt 
akçe &lt;&lt;ve hakkı&gt;&gt; ve cihet-i karz-ı şer‘îden dahi yirmi iki bin mezbûreynin 
mezbûru’n-na‘t akçe cem‘an kırk sekiz bin akçe hakkım olup meblağ-ı mezbûra 
merkūmûn Ahmed Çavuş ve Abdullah ve Hüseyin Bey ve Mehmed Çelebi ta-
rafından emir ve kabûlü hâviye kefâlet-i sahîha-i şer‘iyye ile kefîl olmuşlar idi. 
El-hâletü hâzihî meblağ-ı mezbûr kırk sekiz bin akçeyi merkūmûn Ahmed Ça-
vuş ve Abdullah ve Hüseyin Bey ve Mehmed Çelebi yedlerinden tamâmen ahz 
u kabz edip meblağ-ı mezbûrûndan merkūmûnun ve aslın zimmetleri berî ol-
muşdur dedikde, mukırr-ı mezbûru ikrâr-ı meşrûhunda el-mukarru lehü’l-
merkūmân asâleten ve vekâleten ve vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min şehri Rebî‘ulâhir li sene tis‘a ve hamsîn 
ve elf.
Şuhûdü’l-hâl: Mustafa b. Siyami, İsa Bey b. Ahmed, Bayram Çavuş b. Mustafa, Meh-
med b. Mustafa, Osman Efendi el-kâtib, Hüseyin Efendi el-kâtib, Şaban Efendi el-
kâtib, Receb Efendi el-kâtib, Mehmed Sipâhi b. Davud?, Hacılızâde Ahmed Çavuş.

223 [52a-1] Mehmed Çelebi b. Hızır’ın, hak talebinde bulunduğu 
menzilin tamamının Ayşe Hatun bt. Hızır’ın olduğu
Mahmiye-i İstanbul’da Balaban Ağa mahallesinde sâkin olup sâbıkā sekbanba-
şılıkdan mütekā‘id Tekfurdağlı Muslihiddin Ağa demekle şehîr olup bundan 
akdem vefât eden Mustafa Ağa b. Hüseyin’in verâseti zevce-i metrûkesi Ayşe 
Hâtun bt. Hızır’a ve sulbiye-i kebîre kızları Fâtıma Hâtun’a ve İsmihân Hâtun’a 
ve Hatice  Hâtun’a ve Safiye Hâtun’a ve li ebeveyn er karındaşı oğulları Meh-
med Çelebi b. Hızır’a ve Ali Çelebi b. Rıdvan’a münhasıra olduğu şer‘an müte-
hakkık oldukdan sonra mezkûr Mehmed Çelebi meclis-i şer‘-i şerîf-i vâcibü’t-
teşrîfde zikri âtî menzile vaz‘-ı yed eylediği bimâ-hüve nehcü’s-sübût şer‘an 
sâbite olan mezkûre Ayşe Hâtun bt. Hızır tarafından vech-i âtî üzre husûmet 
ve redd-i cevâba vekîl olup vekâleti bimâ-hüve nehcü’s-sübût şer‘an sâbite 
olan Sinan Çelebi b. Hızır mahzarında üzerine bi’l-verâse takrîr-i da‘vâ edip 
mahmiye-i İstanbul Balaban Ağa mahallesinde vâki‘ bir tarafı Fâtıma Hâtun bt. 
Süleyman mülküne ve bir tarafı Hasan Bey b. ( ) mülküne ve iki [tarafı] tarîki 
âmma müntehî dâhiliye ve hâriciye büyûtu müştemil cemî‘ menzil mûrisimiz 
müteveffâ Mustafa Ağa b. Hüseyin’in ile’l-vefât tasarrufunda olup ba‘de 
vefâtihî terekesinden olmağla menzil-i mezkûr kırk sekiz sehim i‘tibâr olunup 
sihâm-ı mezkûreden bi hasebi’l-ma‘sûbe beş sehm-i şâyi‘i bana isâbet-i şer‘î 
ile intikāl ve isâbet etmiş mülk ve hakkım olup işbu vekîlü’l-husûsiyye Sinan 
Çelebi’nin müvekkilesi olan Ayşe Hâtun cemî‘ menzil-i mezkûra vaz‘-ı yed et-
mekle ben[im] dahi menzil-i mezkûrda beş sehim hisse-i şer‘iyye hakkım nâ-
hak vaz‘-ı yed etmişdir. Suâl olunup sehm-i mezkûr hakkımdan müvekkile-i 
mezkûrenin yed-i tâlibesi izâle olunup bana teslîm olunmasın taleb ederim de-
dikde, gıbbe’s-suâl mezbûr cevâbında fi’l-hakīka hudûd-ı mezkûre ile mahdûd 
olan cemî‘ menzil müteveffâ-yı merhûm Mustafa Ağa’nın yedinde mülkü ve 
hakkı olup merkūm Mustafa hâl-i sıhhat ve nefâz-ı tasarrufâtında bin kırk altı 
senesi Zilhiccesi’nin yirmi altıncı gününde cemî‘ menzil-i mezkûru kâffe-i 
hukūkuyla ba‘de’t-tahliyeti’ş-şer‘iyye müvekkilem mezkûre Ayşe Hâtun’a 
hibe-i sahîha [ve] muhavvez-i? şer‘iyye ile hibe ve temlîk ve teslîm eyledi. 
Müvekkile-i mezbûre dahi meclis-i hibede intihâb ve temellük ve tesellüm 
edip bu vechile cemî‘ menzil-i mezkûr mülk-i mevhûbu ve hakk-ı sırfıdır 
deyû def ‘ edicek, gıbbe’l-istintâk mezkûr Mehmed Çelebi def ‘-i mezkûr inkâr 
edicek vekîl-i mezkûre Sinan Çelebi’den def ‘-i meşrûhunu mübeyyin beyyi-
ne taleb olundukda udûl-i müslimînden ve mahalle-i mezkûre ahâlîsinden 
Mustafa Efendi b. Himmet el-imâm ve Mehmed Çelebi b. İbrahim ve Süley-
man Halîfe b. Yusuf ve Mustafa b. Osman ve Cafer b. Abdullah ve Mehmed 
Beşe b. Cafer nâm kimesneler meclis-i şer‘-i hatîre li ecli’ş-şehâde hâzırân olup 
gıbbe’l-istişhâd her biri şehâdet edip fi’l-hakīka mahmiye-i İstanbul’da Bala-
ban Ağa mahallesinde vâki‘ bir tarafı Fâtıma Hâtun bt. Süleyman mülküne ve 
bir tarafı Hasan Bey b. (  ) mülküne ve iki tarafı tarîk-i âmma müntehî cemî‘ 
menzil ve kâffe-i hukūkuyla işbu Mehmed Çelebi’nin mûrisi Mustafa Ağa b. 
Hüseyin hâl-i sıhhat ve nefâz-ı tasarrufâtında mülk olduğu hâlde bin kırk altı 
senesi Zilhiccesi’nin yirmi altıncı gününde ba‘de’t-tahliyeti’ş-şer‘iyye bizim 
huzûrumuzda işbu Sinan Çelebi’nin müvekkilesi Ayşe Hâtun bt. Hızır’a hibe-i 
sahîha ve muhavvez-i şer‘iyye ile hibe ve temlîk ve teslîm eyledi. Mezkûre 
Ayşe Hâtun meclis-i hibede ittihâb ve temellük ve tesellüm edip bu vechile 
cemî‘ menzil-i mezkûr ve mezkûre Ayşe Hâtun’un mülk-i mevhûbu ve hakk-ı 
sarfıdır. Biz bu husûsa şâhidleriz şehâdet dahi ederiz deyû her biri münkire 
muvâcehesinde edâ-i şehâdet-i şer‘iyye eylediklerinde gıbbe ri‘âyeti şerâyiti’l-
kabûl şehâdetleri makbûle oldukdan sonra şehâdet-i mezbûre mûcebince 
menzil-i mezkûra müvekkile Ayşe Hâtun’un mülk-i mevhûbu ve hakkı idiği-
ne mezbûr Mehmed Çelebi mahzarında üzerine hükm-i sahîh-i şer‘î ile hükm 
olunup da‘vâ-yı mezkûreden mezbûr Mehmed Çelebi men‘ olunup mâ hüve’l-
vâki‘ bi’t-taleb ketb olundu.
Fi’l-yevmi’l-âşir min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ali Çelebi b. Sadık er-râcil, İskender Bey b. Şaban, İbrahim b. Ali, 
Ömer Çelebi b. Murtaza el-bevvâbü’s-sultânî, İbrahim b. Musa, Hacı İbrahim b. 
Musa.

224 [52b-1] Hancure? Hatun bt. Abdullah’ın, malının üçte birine eşi 
Receb Beşe b. Sefer’i vasî tayin ettiği
Mahmiye-i İstanbul’da Mimar Ayas mahallesinde sâkine Hancure? Hâtun 
bt. Abdullah meclis-i şer‘-i hatîr-i lâzımü’t-tevkīrde vesâyâ-yı âtiyetü’l-beyânı 
tenfîz için vasiyy-i muhtâr nasb eylediği zevci işbu râfi‘atü’l-kitâb Receb Beşe 
b. Sefer nâm kimesne mahzarında da‘vâ ve ikrâr ve takrîr-i kelâm edip billâhi 
te‘âlâ dâr-ı dünyâdan saray-ı ukbâya intikāl ve irtihâl eylediğimde sülüs malım-
dan altı bin cedîd râyic fi’l-vakt akçem ve yedimde hakkım olan bir tek altın 
ândişe? bileziğim ifrâz olundukdan sonra zikr olunan bileziği sûk-ı sultânîde 
ba‘de’l-müzâyede semen-i misli ile bey‘ olunup semen-i hâsılası meblağ-ı 
müfrez-i mezbûre altı bin cedîd râyic akçeye halt olundukda mecmû‘ meblağın-
dan iki akçe ıskāt-ı salâtıma ve iki bin akçe techîz ve tekfîne ve sâyir levâzım-ı 
defne harc ve sarf oluna ve bâkī kalan meblağ ile yevm-i mevtimin ve yedim-
de ve kırkımda ve altı ayda ve senemde ta‘âm iştirâ ve tabh olunup fukarâ-i 
müslimîne it‘âm oluna deyû vasiyet edip vesâyâsını tenfîze zevci mezbûr Re-
ceb Beşe’yi vasiyy-i muhtâr nasb ve ta‘yîn eyledikde mezbûr Receb Beşe dahi 
vesâyet-i merkūmeyi kabûl ve hizmet-i lâzımesini edâya müte‘ahhid olmağın 
mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-aşer min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Abdüllatif Efendi b. Mehmed, el-Hâc Osman b. Ahmed el-
müezzin, Mustafa b. Ahmed el-müezzin, Osman Beşe b. Şaban, Hüseyin b. Na-
suh el-Kiyâni, Zerkûb b. Musa Beşe. Mustafa Bey es-Sanûverî?

225 [52b-2] Rüşd ve bulûğa eren Fâtıma bt. Rıdvan’ın, vasîsi Hasan 
Bey b. Ferhad’da olan parasını teslim aldığı
Havâss-ı Kostantıniyye kazâsına tâbi‘ Çekmece nâm kasaba ahâlîsinden iken 
tarîk-i hakk-ı şerîfde Mısır’da vefât eden Mehmed b. Rıdvan’ın sulbiye kebîre 
kızı olup mahmiye-i İstanbul’da Laleli Çeşme’de Kuyumcu Bahşâyiş mahallesin-
de sâkine Fâtıma Hâtun tarafından ikrâr-ı âti’l-beyâna vekîl olup vekâleti bimâ-
hüve nehcü’[s-sübût] mezbûreyi ma‘rifet-i şer‘iyye ile ârifeyn olan Mustafa Çe-
lebi b. Süleyman ve Hacı Ali Bey b. Abdullah el-bevvâbü’s-sultânî şehâdetleri 
ile şer‘an sâbite olan Ahmed Bey b. Abdi meclis-i şer‘-i hatîrde müvekkile-i 
mezbûrenin hâl-i sıgarında tesviye-i umûruna kıbel-i şer‘-i enverden mansûb 
vasîsi olan işbu râfi‘ü’l-vesîka Hasan Bey b. Ferhad mahzarında bi’l-vekâle tav‘an 
ikrâr ve i‘tirâf edip müvekkile-i mezbûre Fâtıma Hâtun sagīre olduğu ve hâlde 
babası ve mûrisi olan müteveffâ-yı mezbûr Mehmed vefât eyledikde tereke-
si ber-mûceb-i kassâm-ı defter ve gayr-i zimmet ba‘de’t-taksîm beyne’l-verese 
müvekkilem mezbûreye isâbet eden doksan iki bin altı yüz yedi râyic fi’l-vakt 
akçeyi mezbûr Hasan Bey bi’l-vesâye ahz u kabz edip ile’l-bülûğ zabt eylemiş-
di. El-hâletü hâzihî müvekkilem mezbûre bâliğa olup kendiye rüşd istînâs ey-
lemekle âhara nefsini tezvîc lâzım gelip cihâzı için meblağ-ı mezkûr doksan 
iki bin altı yüz yedi akçeyi vasîsi mezkûr Hasan Bey yedinden ahz u kabz edip 
meblağ-ı mezkûra müte‘allika müvekkilem mezkûre Fâtıma Hâtun’un mezbûr 
Hasan Bey üzerinde da‘vâ ve hakkı kalmadı dedikde, mukırr-ı mezbûr Ah-
med Bey’in bi’l-vekâle hâvî olan ikrâr-ı meşrûhunu el-mukarru lehü’l-mezbûr 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Mustafa Ağa b. Hüseyin, Feridun Ağa b. Abdullah, İbrahim Çele-
bi b. Mustafa Ağa, Hüseyin? Ağa b. (  ), Mirahor Hüseyin Ağa, Kâtib Mehmed 
Çelebi b. ( ), Ali Çelebi b. Bekir, Hakkı Çelebi b. el-bâbü’s-sultânî, es-Seyyid Ya-
kub Efendi.

226 [52b-3] Melek bt. Artol’ün, eşi Mardiros v. Yani’nin terekesinden 
kendisine isabet eden hissesini aldığı
Mahmiye-i İstanbul’da Kâtib Kasım mahallesinde sâkin iken bundan akdem 
hâlik olan Mardiros v. Yani nâm Ermeni zimmînin verâseti zevce-i metrûkesi 
Melek bt. Artol? nâm Ermeniye zimmîyeye ve sulbî sagīr oğlu Gabril ve sul-
biye sagīre kızı İktisani’ye? münhasıra olduğu şer‘an mütehakkık oldukdan 
sonra mezbûre Melek meclis-i şer‘-i hatîrde sagīrân-ı mezkûrânın ammile-
ri ve kıbel-i şer‘-i hatîrden mansûb vasîleri olan râfi‘ü’l-vesîka Papa Avanos v. 
Yani muvâcehesinde tav‘an ikrâr ve i‘tirâf edip zevcim olup hâlik olan mûrisim 
Mardiros’un cemî‘ terekesinden ba‘de’l-bey‘ bana isâbet eden dört fıddî râyic 
fi’l-vakt akçemi vasiyy-i mezkûr Papa Avanos’dan tamâmen ahz u kabz eyledim. 
Min ba‘d tereke-i hâlik-i mezbûre müte‘allika sagīrân-ı mezkûrân üzerlerine 
bi vechin mine’l-vücûh da‘vâ ve hakkım kalmadı dedikde, mukırra-i mezbûre 
ikrâr-ı meşrûhunda vasiyy-i mezkûr vicâhen tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Târihi’l-mezbûr
Şuhûdü’l-hâl: Mısırlı Mehmed Çavuş b. Abdullah, Durmuş Ağa b. (  ), Mustafa 
b. Mehmed, es-sarrâcü’s-sultânî, Papa Avanos v. Bedros, Papa Kirkos …?, Mar-
diros v. Tuhab?

227 [53a-1] Cizyedar Mehmed Beyzâde Ali Çelebi’nin topladığı 
cizye parasını ve babasının borcunu, Yusuf Bey b. Hamza’ya 
teslim ettiği
Vilâyet-i Rumeli’nde kasaba-i Dubnice’de Alişan mahallesinde sâkin Şa‘îr 
Dâmâdı demekle ma‘rûf Mehmed Beyzâde Ali Çelebi meclis-i şer‘-i hatîrde işbu 
bâ‘isü’l-kitâb Yusuf Bey b. Hamza mahzarında bi’t-tav‘i’s-sâf ikrâr ve i‘tirâf edip 
bundan akdem Vezîr-i a‘zam Salih Paşa telhîscisi olup mahmiye-i İstanbul’da 
Vefa kurbunda Dârü’l-hadîs mahallesinde sâkin iken vefât eden Siyavuş Ağa’nın 
bundan akdem Köstendil cezîresinde sebeb-i tahrîr emriyle otuz bin fıddî 
râyic fi’l-vakt akçesi olup ben cizyedâr olmağla mezbûr Yusuf Bey’in meblağ-ı 
mezkûru merkūm Siyavuş Ağa tarafından ben dahi ahz u kabz [edip] gelip 
meblağ-ı mezkûru yedimden tamâmen ahz eylediğinden gayrı mezbûr Siya-
vuş Ağa’nın hazînedârı olan Musa Çelebi b. Mehmed’in dahi müteveffâ babam 
mezbûr Mehmed Bey zimmetinde cihet-i karzdan otuz altı bin fıddî râyic fi’l-
vakt akçe hakkı olmağla meblağ-ı mütekarrız-ı mezkûr otuz altı bin akçeyi ba-
bam mezbûr terekesinden mezbûr Musa Çelebi’ye îsâl için mezbûr Yusuf Bey’e 
teslîm edip ol dahi sebeb-i tahrîr akçesi olan otuz bin akçeyi mezkûr Siyavuş 
Ağa’ya ve karz olan otuz bin akçeyi mezkûr Siyavuş Ağa’ya ve karz olan otuz altı 
bin akçeyi mezbûr Musa Çelebi’ye def ‘ ve teslîm edip bu vechile meblağayn-i 
mezkûrâna müte‘allika mezbûr Yusuf Bey üzerine bi vechin mine’l-vücûh da‘vâ 
ve hakkım kalmadı dedikde mezbûr Yusuf Bey dahi mezbûr Ali Çelebi üzeri-
ne benim dahi bi vechin mine’l-vücûh ve sebebin mine’l-esbâb da‘vâ ve hak-
kım yokdur dedikde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Seyfi Ali Ağa b. (  ), el-Hâc İbrahim Bey b. Kurd, Musa Odabaşı, 
Tezkireci Hasan Bey, Ali Bey b. Ahmed, Yusuf Çelebi b. ( ) tâbi‘-i Osman Çavuş.

228 [53a-2] Serâserci Mihal v. Dimitri’nin borç verdiği Davud Ağa ve 
Ali Bey’den alacağı kalmadığı
Mahmiye-i İstanbul’da Balat kapısı dâhilinde Ohri mahallesi sükkânından 
Serâserci Mihal v. Dimitri nâm zimmî meclis-i şer‘-i şerîfde işbu râfi‘ül-kitâb 
Tokadî Mustafa Ağa b. el-Hâc Murad Çavuş mahzarında tav‘an ikrâr ve takrîri 
kelâm edip elviye-i ekrâddan sâbıkan Hazo sancağında olan Davud Bey b. Mu-
rad Hân Bey’in kethüdâsı olan Ali Bey b. Mehmed nâm kimesneye bundan ak-
dem beş bin yüz on riyâlî kuruş kıymetli un ve cins ve zirâ‘ı beynimizde ilm-i 
şer‘î ile ma‘lûm yedimde mülküm ve hakkım olan serâserimi beş bin yüz on beş 
riyâlî kuruşa bey‘ ve teslîm edip ol dahi minvâl-i muharrer üzre iştirâ ve tesel-
lüm ve kabz ve tesellüm eyledikden sonra mülkünden ihrâc ile istihlâk etme-
ğin semen-i merkūm beş bin yüz on beş riyâlî kuruşa mezbûr Mustafa Ağa tara-
feynden emir ve kabûlü hâviye kefâletiyle kefîl olmuşidi. Hâlâ meblağ-ı mezbûr 
beş bin yüz on beş riyâlî kuruşu asıl-ı merkūm Ali Bey vekîl-i mersûm Mustafa 
Ağa yedlerinden bi’d-defa‘ât tamâmen ahz u kabz eyledim. Min ba‘d mezbûrân 
Ali Bey ve Mustafa Ağa zimmetlerinde bi hükmi’l-vekâlet ve’l-kefâlet bir habbe 
hakkım kalmadı dedikde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve elf.
Şuhûdü’l-hâl: İbrahim Efendi b. Mehmed, Sefer Bey b. Mustafa, Satır Mustafa 
Ağa b. Süleyman, Mehmed Çavuş, Mahmud b. Osman.

229 [53a-3] Selime bt. Mehmed’in eşi Ahmed b. Ali’den muhâlaa 
yoluyla boşandığı
Vilâyet-i Rumeli’nde vâki‘ İskarpar kazâsına [tâbi‘] Dük? nâm karye 
sâkinelerinden Selime bt. Mehmed nâm hâtun tarafından hul‘-ı âti’l-beyâna 
vekîl olup vekâletini bimâ-hüve nehcü’s-sübût şer‘an sâbite olan babası mezbûr 
Mehmed b. Mustafa meclis-i şer‘-i şerîf-i nebevîde müvekkile-i mezbûrenin 
zevc-i dâhil-i bihâsı Ahmed bin Ali mahzarında bi’l-vekâle tav‘an ikrâr ve i‘tirâf 
edip sulbiye kızım müvekkile-i mezbûre Selime’nin zevci mezbûr Ahmed zim-
metinde nikâhı ma‘kūd olan altı yüz cedîd râyic fi’l-vakt akçe mehr-i müecceli 
ve nafaka-i iddet-i ma‘lûmesi üzerine benden kefâleti mutazammın vekâletle 
mezbûr Ahmed ile muhâla‘a-i sahîha-i şer‘iyye ile muhâla‘a oldum dedikde, ol 
dahi vech-i muharrer üzre tav‘an hul‘-ı mezbûru kabûl ve muhâla‘a eyledik-
den sonra herbiri zevciyyete müte‘allika âmme-i da‘vâdan âhar zimmetini ibrâ-i 
âmm-ı kātı‘ü’n-nizâ‘la ibrâ ve iskāt edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cumâdelûlâ li sene tis‘a ve hamsîn ve elf.
Şuhûdü’l-hâl: İbrahim b. Mehmed, Ali b. Sinan, Hüseyin b. Sinan, Ali Bey, Ali 
Bey b. Ahmed.

230 [53b-1, Arapça] Hatice Hatun bt. İbrahim’in evini istiğlâl yoluyla 
İsmail Çelebi b. Cafer’e sattığı
Mahmiye-i Kostantıniyye mahallâtından Şeyh Ferhad mahallesinde sâkine 
olan Hatice Hâtun bt. İbrahim nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- hâzıra olup âtiyyü’z-zikr menzi-
lini râfi‘-i hâze’l-kitâb İsmail Çelebi b. Cafer’e bey‘ ettiğini ikrâr ve i‘tirâf etti. 
Müşterî-i mezbûr da kendi malıyla ve kendisi için, mezbûre Hatice Hâtun’un 
işbu akdin kendilerinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu, mahalle-i mezbûrede vâki‘ olan, bir tarafdan 
Hasan Odabaşı b. Abdullah mülkü, diğer tarafdan Nevri nâm zimmî mülkü, öteki 
tarafdan Çoban Çavuş Vakfı ve diğer tarafdan da tarîk-i âm ile mahdûd cemî‘-i 
menzili cümle tevâbi‘ ve levâhıkı ve kâffe-i hukūk ve mürâfıkı ile râyicü’l-vakt 
üç yüz riyâlî fıddî kuruşa iştirâ etti. Bâyi‘a-i mezbûrenin menzili isticârı üzre 
müşterî-i merkūm ba‘de’t-tahliye ve’t-tekābuz zeyl-i kitâbda mezkûr târihden 
i‘tibâren bir sene tamâmına şehr-i dört yüz akçe olmak üzre dört bin sekiz yüz 
akçe ücret-i kirâ ile kirâladı. Vâki‘ ikrâr, tasdîk hakkı sâhibince vicâhen tasdîk ve 
şifâhen tahkīk edicek mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilâhir sene tis‘a ve hamsîn ve elf.
Şuhûdü’l-hâl: Abdurrahman Efendi b. Şaban, Mustafa Ağa b. Süleyman, Salih 
Efendi b. Mustafa, Mehmed Çavuş b. Mustafa, Yahya b. Zekeriya, Mehmed Çele-
bi b. Osman, Abdi Çelebi b. Abdülvehhâb, Hüseyin Beşe b. Abdullah

231 [53b-2] Eski Anadolu beylerbeyinin kethüdâsı Abdülfettâh Ağa’nın 
suç töhmetiyle Hacı Musa’dan haksız yere aldığı paranın iadesine 
karar verildiği
Vilâyet-i Anadolu’da Uşak kazâsına tâbi‘ İlyaslar nâm karyeden el-Hâc Musa b. el-
Hâc Mahmud nâm kimesne meclis-i şer‘-i şerîfde sâbıkā Anadolu Beylerbeyisi 
olan Mehmed Paşa b. Ömer Paşa kethüdâ mahzarında üzerine da‘vâ edip mezbûr 
Mehmed Paşa bundan akdem Anadolu Beylerbeyisi iken Küre toprağı bağlarında 
Hacı Mircan b. Bekir nâm kimesneyi abd-i memlûku katl eyledikde göbekden? 
katl vâki‘ oldu deyû işbu Abdülfettâh Ağa mezbûr Mehmed Paşa’nın kethüdâsı 
olmağla beni mu’âhaze ve habs edip medîne-i Kütahya’da Paşa sarayında kendi 
sâkin olduğu odada bin elli sekiz senesi Şevvâli’nin onuncu gününden nâ-hak üç 
yüz altmış riyâlî kuruşumu ve elli kuruşluk dört bin cedîd râyic fi’l-vakt akçeyi 
ve beş altınımı ahz u kabz eylemişdir. Hâlâ taleb eylediğimde vermede ta‘annüd 
eder. Suâl olunup alıverilmesin taleb ederim dedikde, gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyin beyyine taleb olundukda 
udûl-i ahrâr-ı ricâl-i müslimînden olup kazâ-i mezbûra tâbi‘ Çarık nâm karyede 
sâkin el-Hâc Şaban b. Sefer ve Oturak nâm karyeden Hüseyin Çelebi b. İbrahim 
nâm kimesneler li ecli’ş-şehâde meclis-i şer‘a hâzırân olup gıbbe’l-istişhâd her 
biri şehâdet edip fi’l-hakīka sâbıkā Anadolu Beylerbeyisi olan Mehmed Paşa b. 
Ömer Paşa’nın kethüdâsı olan işbu Abdülfettâh Ağa b. Mahmud Kethüdâ mezbûr 
Mehmed Paşa Anadolu Beylerbeyisi olduğu hâlde Küre toprağı bağlarında Hacı 
Mircan nâm kimesneyi abd-i memlûku katl eyledikde göbekden? Katl vâki‘ oldu 
deyû işbu müdde‘î el-Hâc Musa’yı mu’âhaze ve habs edip medîne-i Kütahya’da 
paşa sarayında işbu Abdülfettâh Ağa sâkin olduğu odada bin elli sekiz senesi 
Şevvâli’nin onuncu günü işbu müdde‘î el-Hâc Musa’nın yedinden nâ-hak üç yüz 
altmış riyâlî kuruş ve elli kuruşluk dört bin cedîd râyic fi’l-vakt akçesini ve beş 
altınını bizim huzûrumuzda nâ-hak ve kabz eyledi. İşbu Abdülfettâh Ağa üzerine 
zikr olunan üç yüz altmış riyâlî kuruş ve dört bin akçe ve beş altını işbu müdde‘î 
el-Hâc Musa’ya teslîmi vâcibdir. Bu husûsa bu vech üzre şâhidleriz şehâdet dahi 
ederiz deyû her biri münkir-i mezbûr muvâcehesinde edâ-i şehâdet-i şer‘iyye ey-
lediklerinde gıbbe ri‘âyeti şerâyiti’l-kabûl şehâdetleri makbûle olmağın, şehâdet-i 
merkūme mûcebince müdde‘î-i merkūma meblağ-ı müdde‘â üç yüz altmış riyâlî 
kuruşun, dört bin cedîd akçenin ve beş altının edâsına merkūm Abdülfettâh Ağa 
üzerine şerâyit-i hükm-i şer‘î müdde‘iye olduğu hâlde hükm olunup mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, İbrahim Efendi b. Şaban, Ali b. Yakub, 
Kulu b. Kalender. Ali Bey [b.] Ahmed.

232 [54a-1] Saliha bt. Abdullah’ın, câriyesi Nakide? bt. Abdullah’ı 
Yusuf Ağa b. Abdullah’a sattığı
Medîne-i Üsküdar’da Sultantepesi nâm mevzi‘de sâkine Saraylı Saliha Hâtun 
bt. Abdullah meclis-i şer‘-i hatîrde Yusuf Ağa b. Abdullah tarafından ikrâr-ı 









âti’l-beyânı tasdîka vekîl olup vekâleti bimâ-hüve nehcü’s-sübût şer‘an sâbite 
olan Cafer Çavuş b. Sefer mahzarında tav‘an ikrâr ve i‘tirâf edip zikr-i âtî ak-
din sudûruna değin yedimde ve taht-ı tasarrufumda mülk ve hakkım olup açık 
kaşlı uzun boylu zenciyyetü’l-asl müslimetü’l-millet Nefise bt. Abdullah nâm 
câriyemi mezbûr Yusuf Ağa’ya yüz kıt‘a riyâlî kuruşa tarafından ahz ve kabûlü 
hâvî şürût-ı müfsideden ârî bey‘-i bâtla bey‘ ve teslîm eyledim. Ol dahi iştirâ ve 
teslîm edip semen-i mezkûr riyâlî kuruşu bana teslîm edip ben dahi tamâmen 
ahz u kabz eyledim. Min ba‘d zikr olunan câriye mezkûr Yusuf Ağa’nın müşterâsı 
ve hakk-ı sırfıdır dedikde, mukırra-i mezbûr Saliha Hâtun ikrâr-ı meşrûhunda 
vekîl-i mezkûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Şaban Çavuş b. Davud, Derviş Bey b. Ahmed, Abdi Bey b. Ali, Ah-
med Bey b. Abdullah.

233 [54a-2] Mehmed Çelebi b. Bağdâdî Hüseyin’in menzil 
hissesini diğer vârisler Canfeda bt. Abdullah ve Hatice 
bt. Hasan Çavuş’a sattığı
Mahmiye-i İstanbul’da Hoca Rüstem mahallesinde sâkin iken vefât eden 
Ebûbekir Çelebi b. Bağdâdî Hüseyin Ağa’nın verâseti vâlidesi [Ca]nfedâ Hâtun 
bt. Abdullah ve li üm kız karındaşı Hatice  bt. Hasan Çavuş nâm sagīreye ve li 
eb er karındaşı Mehmed Çelebi’ye münhasıra olduğu ve terekesi dahi altı se-
him i‘tibâr olunup sihâm-ı mezbûreden bir sehimi merkūme Canfedâ Hâtun 
ve bir sehimi dahi sagīre-i mezbûre Hatice ’ye ve dört sehimi dahi mezbûr 
Mehmed Çelebi’ye isâbet ve intikāl eylediği şer‘an mütehakkık oldukdan son-
ra mezbûr Mehmed Çelebi meclis-i hatîrde sagīre-i mezbûre Hatice ’nin babası 
ve velîsi olup ve mezbûre Canfedâ Hâtun tarafından dahi husûs-ı âti’l-beyâna 
vekîl olup bimâ-hüve nehcü’s-sübût şer‘an vekâleti sâbite olan işbu râfi‘ü’l-
vesîka mezbûr Hasan Çavuş mahzarında bi’t-tav‘i’s-sâf ikrâr ve i‘tirâf edip bir 
tarafı Ahmed Ağa b. ( ) el-müteferrika tasarrufunda olan menzile ve bir tarafı 
Musâhib Ali Ağa mülküne ve bir tarafı tarîk-i hâssa ve bir tarafı tarîk-i âmma 
müntehî menzil babam mezbûr Bağdâdî Hüseyin Ağa’nın mülkü olmağ-
la babam mezbûr Hüseyin Ağa’nın hâl-i hayâtında ve nefâz-ı tasarrufâtında 
mârrü’z-zikr menzilin muhavvata-i dâhiliyesi cemî‘ müştemilâtı ve âffe-i 
hukūk ve merâfıkı ile bana ve muhavvata-i hâriciyesini dahi dört bâb fevkānî 
odaları ve bir sofa ve dehlizi ve [fe]vkānî ve kenîfi ve ahûru ve arpa odası ve 
tahtânî ve kenîfi ile ve âmme-i menâfi‘ ve merâfıkı ile karındaşım müteveffâ-
yı mezbûr Ebûbekir Çelebi’ye hibe ve temlîk ve teslîm edip biz dahi ittihâb 
ve temellük ve tesellüm edip taht-ı yedimize dâhil oldukdan sonra merkūm 
Ebûbekir Çelebi dahi vefât edip mârrü’z-zikr muhavvata-i hâriciyenin altı se-
himden dört sehm-i şâyi‘i mezbûre Canfedâ Hâtun’a ve bir sehm-i şâyi‘i dahi 
sagīre-i mezbûre Hatice ’ye isâbet ve intikāl eyledikden sonra hâlâ zikr olu-
nan muhavvata-i hâriciye-i mezkûreden bana isâbet eden dört sehm-i şâyi‘i 
hisse-i şer‘iyyemi cemî‘ hukūk ve merâfıkı ile merkūme Canfedâ Hâtun’a ve 
merkūm Hasan Çavuş’a sekiz bin fıddî râyic fi’l-vakt akçeye bey‘-i bâtt-ı sahîh 
ile bey‘ ve teslîm edip mezbûre Canfedâ Hâtun nefsiyçün asâleten ve mezbûre 
Hüseyin Çavuş dahi sagīre-i merkūme Hatice  için velâyeten iştirâk-i seviyy 
üzre iştirâ ve tesellüm ve kabûl eylediklerinden sonra semen-i mezbûr sekiz 
bin akçeyi merkūmân yedlerinden tamâmen ahz u kabz eyleyip zikr olunan 
cemî‘ muhavvata-i hâriciye-i mezbûre Canfedâ hâtunun ve sagīre-i mezbûre 
Hatice ’nin mülk ve haklarıdır. Benim bi vechin mine’l-vücûh alâka ve hakkım 
yokdur dedikde, mukırr-ı mezbûru ikrâr-ı meşrûhunda merkūm Hasan Çavuş 
vekâleten ve velâyeten vicâhen tasdîk ve şifâhen tahkīk edicek, mâ hüve’l-vâki‘ 
bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min şehr-i Rebî‘ulâhir li sene tis‘a ve hamsîn 
ve elf.
Şuhûdü’l-hâl: Fahrü’l-emâsil ve’l-akrân Behlül Ağa b. Abdullah el-müteferrika, 
Ebûbekir Çelebi b. Murad, Mahmud Çelebi b. İsmail, Hamza Çelebi, Süleyman 
Halîfe b. Yusuf el-müezzin.

234 [54b-1, Arapça] Ümmügülsüm Kadın bt. Hızır Bey’in muhâlaa 
yoluyla boşandığı
Mahmiye-i Kostantıniyye mahallâtından Murad Paşa-yı Atîk mahallesin-
de sâkine olan Ümmügülsüm Kadın bt. Hızır Bey nâm bâkire ve bâliğa hâtun, 
zevc-i gayr-i dâhil-i bihâ olan râfi‘-i hâze’l-kitâb Fazlullah Çelebi b. Hasan 
nâm zevci ile birlikte meclis-i şerî‘at-ı şerîfe-i garrâ ve mahfil-i tarîkat-i refî‘a-i 
zehrâda muhâla‘a yaptı. Zevc-i mezbûr da nikâhında ta‘ahhüd ettiği altmış bin 
akçe mehr-i müeccelin yarısı olan râyicü’l-vakt otuz bin akçe mukabili onunla 
muhâla‘a yaptı. Zevce-i mezbûre bu sûretle yeni bir nikâh yapılmadan ve mehir 
ödenmeden helâlolmayacak şekilde zevc-i merkūmundan ayrılmış oldu. Son-
ra her biri cemî‘-i de‘âvî, mutâlebât, eymân ve muhâsamâtdan umûmen, zevciy-
yetle alâkalı da’vâdan husûsen yek diğerinin zimmetini ibrâ-i âm ile husûmet ve 
nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâdis ve’l-ışrîn min şehri Rebî‘ilâhir sene 
[tis‘a] ve hamsîn ve elf.
Şuhûdü’l-hâl: Süleyman Ağa b. Pîrî, el-Hâc Mehmed b. Hamza, İbrahim Efendi 
b. Şaban, Mustafa b. Mehmed

235 [54b-2] İmeli bt. Hans’ın bağını Torinoz v. …? sattığı
Mahrûse-i Galata mahallâtından Sultan Bayezid mahallesinde Ermeniler kilisesi 
kurbunda sâkine Eymeli? bt. Hanes nâm zimmîye meclis-i şer‘-i hatîr-i lâzımü’t-
tevkīrde işbu sâhibü’l-vesîka Torinoz? v. Kesir? nâm Ermeni mahzarında tav‘an 
ikrâr ve i‘tirâf edip işbu akdin [sudûruna] değin yedimde ve taht-ı tasarrufum-
da olup vilâyet-i Anadolu’da Arabgir nâm kasaba sınırında Üçark nâm mevzi‘de 
vâki‘ bir tarafı Agob v. Ağavez bağına ve bir tarafı Şahbaz v. ( ) bağına ve bir ta-
rafı Kaşıkçı oğlu ömer bağına ve bir tarafı tarîk-i âmma müntehî tahmînen üç 
dönüm cemî‘ mülk bağımı kâffe-i hukūkuyla mezbûr Torinoz? Zimmîye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bin iki yüz fıddî râyic 
fi’l-vakt cedîd akçeye bey‘ edip ol dahi nefsiyçün iştirâ eyledikden sonra semeni 
olan meblağ-ı mezbûr bin iki yüz akçeyi mezbûr Torinoz? yedinden tamâmen 
ahz u kabz eyleyip zikr olunan bağı mahallinde kabz ve tasarrufa mezbûr Tori-
noz? &lt;&lt;tamâmen ahz u kabz eyleyip zikr olunan&gt;&gt; zimmîyi taslît eyledim de-
dikde mukırra-i mezbûrenin meşrûhunu el-mukarru lehü’l-mezbûr Torinoz? 
zimmî vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sâmin ve’l-ışrîn min şehri Rebî‘ulâhir tis‘a ve hamsîn ve elf.
Şuhûdü’l-hâl: El-Hâc İskender Bey el-muhzır, Yahya Bey b. Zekeriya el-muhzır, 
Mustafa Çelebi, Minas v. Hati, Agos v. ( ), Irman v. Bakran, Toros v. Avanos, Mel-
kon v. Mosi.

236 [54b-3] Mehmed Çelebi b. Ali’nin, vakıf menzilini Emine 
bt. Mustafa’ya devrettiği
Mahmiye-i İstanbul’da Aksaray’da Camcılar mahallesinde sâkin Mehmed Çele-
bi b. Ali meclis-i şer‘-i hatîrde işbu râfi‘ü’l-vesîka Emine bt. Mustafa nâm hâtun 
mahzarında tav‘an ikrâr ve i‘tirâf edip Sürre emîni İsmail Efendi Vakfı olup 
icâre-i mu‘accele ve yevmî iki akçe icâre-i müeccele ile zikri âtî akdin sudûruna 
değin yedimde ve taht-ı tasarrufumda hakk-ı müfevvezim olup mahalle-i 
mezkûrede vâki‘ bir tarafı Kağıdçı Mehmed Çelebi b. ( ) tasarrufunda olan oda-
ya ve bir tarafı Nalband (  ) b. (  ) tasarrufunda olan menzile ve bir tarafı yine 
vakf-ı mezkûrdan olup (  ) b. (  ) tasarrufunda olan odaya ve bir tarafı tarîk-i 
âmma müntehî olan iki bâb fevkānî ve bir bâb tahtânî odaları ve kenîfi müşte-
mil cemî‘ menzili kâffe-i hukūkuyla mezbûre Emine Hâtun’a üç yüz riyâlî kuruş 
mukābelesinde mütevellî-i vakf-ı mezkûre ma‘rifetiyle ferâğ ve tefvîz ve teslîm 
eyledim. Ol dahi tefevvüz ve tesellüm ve kabûl eyleyip mukābele-i ferâğ olan 
üç yüz riyâlî kuruşdan altmış riyâlî kuruşu mezbûre Emine Hâtun yedinden 
ahz u kabz eyledim dedikde, mezbûre Emine Hâtun dahi cihet-i mezkûreden 
merkūm Mehmed Çelebi’ye iki yüz kırk riyâlî kuruş zimmetinde deyni bâkī ol-
duğunu tav‘an ikrâr edicek, gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Salih Efendi el-müezzin, Mehmed Çelebi b. ( ), Abdülvehhâb Efen-
di b. Abbas el-kâtib, Mehmed b. Abdülgaffâr el-Kubânî

237 [55a-1] Mehmed Bey b. Hasan’ın, yurt yeri ve tarlalarının 
tasarruf hakkını Mehmed Bey b. Ali, Ali b. Mehmed ve 
sairlerine devrettiği
Vilâyet-i Rumeli’nde Avlonya sancağında Premedi kazâsına tâbi‘ Venişe? nâm 
karyeden olup hâlâ medîne-i Hâssa’da Suyolu odasından Mehmed Bey b. Hasan 
ve Durmuş meclis-i şer‘-i şerîf-i hatîr-i lâzımü’t-tevkīrde karye-i mezbûrdan 
Mehmed Bey b. Ali ve Ali b. Mehmed b. Hasan ve Durmuş b. Hasan ve Ahmed b. 
Mustafa ve Mehmed b. Davud ve Mustafa b. Hüseyin nâm kimesneler mahzarın-
da karye-i mezbûreden Koca Durmuş b. Abdullah tarafından dahi âti’l-beyâna 
vekîl olup vekâleti bimâ-hüve nehcü’s-sübût şer‘an sâbite olan Ali Beşe b. (  ) 
mahzarında tav‘an ikrâr ve i‘tirâf edip [âtî] zikri akdin sudûruna değin yedimde 
ve taht-ı tasarrufumda muntazam mülk ve hakkım olup karye-i sâlifü’l-beyân 
dâhilinde vâki‘ bir tarafı mezbûr Koca Durmuş mülküne ve bir tarafı Meh-
med b. Ali mülküne ve bir tarafı mezbûr Durmuş b. Hasan mülküne ve bir tara-
fı mezbûr Mustafa b. Hüseyin mülküne muttasıl cemî‘ yurt yerini cemî‘ tevâbi‘ 
ve levâhıkı ve kâffe-i hukūk ve merâfıkı ile ve yine karye-i mezbûre kurbun-
da Lefdova? nâm mevzi‘de vâki‘ lede’l-ahâlî ma‘lûmü’l-hudûd bir kıt‘a bağımı 
kâffe-i hukūkuyla ve yine karye-i mezbûrede Mecdumlar? nâm mevzi‘de vâki‘ 
lede’l-ahâlî ma‘lûmü’l-hudûd bir kıt‘a bağımı kâffe-i hukūkuyla ve yine karye-i 
mezbûrede İşnekule? nâm mevzi‘de vâki‘ lede’l-ahâlî ma‘lûmü’l-hudûd bir kıt‘a 
bağımı kâffe-i hukūkuyla ve yine karye-i mezbûrede Petriçe nâm mevzi‘de 
vâki‘ lede’l-ahâlî ma‘lûmü’l-hudûd bir kıt‘a bağımı kâffe-i hukūkuyla ve yine 
mezkûre Mustafa b. Hüseyin’in menzili kurbunda vâki‘ lede’l-ahâlî ma‘lûmü’l-
hudûd bir kıt‘a bostanımı dahi kâffe-i hukūkuyla ve yine mezkûr Koca Dur-
muş menzili kurbunda vâki‘ lede’l-ahâlî ma‘lûmü’l-hudûd bir kıt‘a bostanı-
mı dahi kâffe-i hukūkuyla mezkûrdan Mehmed b. Ali ve Ali b. Mehmed’e ve 
Mehmed b. Hüseyin’e ve Durmuş b. Hasan’a ve Ahmed b. Mustafa ve Mehmed 
Davud ve Mustafa b. Hüseyin’e ve Ali Beşe b. Abdullah’a on bin beş yüz cedîd 
râyic fi’l-vakt akçeye safka-i vâhide ile tarafeynden îcâb ve kabûlü hâvî bey‘-i 
bâtla asliyyûn-ı mezkûrdan asâleten ve vekîl-i mezkûr Ali Beşe b. Abdullah 
vekâleten zikr olunan cemî‘ emlâkı minvâl-i meşrûh üzre iştirâ eyledikden gay-
rı yine karye-i mezbûre sınırı dâhilinde Petretli nâm mevzi‘de vâki‘ lede’l-ahâlî 
ma‘lûmü’l-hudûd bir kıt‘a tarlayı ve yine mevzi‘-i mezbûre kurbunda vâki‘ Hoca 
Durmuş menziline muttasıl bir kıt‘a tarlamı ve yine karye-i mezbûrede Kara 
Şabanca nâm mevzi‘de vâki‘ lede’l-ahâlî ma‘lûmü’l-hudûd bir kıt‘a tarlamı ve 
yine mevzi‘-i mezbûr kurbunda Kirazlık demekle ma‘rûf mahalde vâki‘ lede’l-
ahâlî ma‘lûmü’l-hudûd bir kıt‘a tarlamın dahi hakk-ı tasarrufunu sâhib-i arz 
ma‘rifetiyle asliyyûn-ı mezkûrûn Mehmed b. Ali ve Ali b. Mehmed’e ve Mehmed 
b. Hüseyin’e ve Durmuş b. Hüseyin’e ve Ahmed b. Mustafa b. Davud ve Musta-
fa [b.] Hüseyin’e ve vekîl-i mezkûr Ali Beşe b. Abdullah’a bin beş yüz cedîd râyic 
fi’l-vakt akçe ki cem‘an on üç bin akçe eder, yedlerine safka-i vâhide ile ferâğ 
ve tefvîz, onlar dahi tefevvüz edip ve mukābeleten bedel-i ferâğ olan meblağ-ı 
mezkûr bin beş yüz akçeyi ve semen-i mezkûr on bir bin beş yüz akçeyi ki 
cem‘an on üç bin akçe eder yedlerinden tamâmen ahz u kabz edip zikr olunan 
yurt yeri ve tarlaları cemî‘ hukūkuyla mahallinde zabt ve tasarrufa mezbûrûnu 
taslît eyledim dedikde, mukırr-ı mezbûrun vech-i muharrer üzre cârî ve sâdır 
olunan ikrâr-ı meşrûhunu el-mukırrûn lehü’l-mezkûrûn bi’l-vekâle vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Li sene 1059.
Şuhûdü’l-hâl: Mustafa Efendi b. Abdurrahman, Durmuş b. Mehmed, Hasan b. 
Kurd, Mehmed b. Ali, Aydın Beşe b. Hüseyin, Ali b. Mehmed b. Şüdrânî, Yahya 
[b.] Zekeriya.

238 [55b-1] David v. Avraham’ın, vefat eden Süleyman Ağa b. Ahmed’de 
olan alacağının terekesinden tahsiline karar verildiği
Mahmiye-i İstanbul’da Frenk mahallesinde sâkin olup Portakal cemâ‘atinden 
David v. Avraham nâm Yahudi meclis-i şer‘-i hatîr-i lâzimü’t-tevkīrde 
mahmiye-i mezbûrede Nevbahar mahallesinde sâkin iken vefât eden Süley-
man Ağa b. Ahmed’in zâhirde vâris-i ma‘rûfu olmamağla hâlâ Beytülmâl-ı 
Râcilîn emîni olup muhallefâtına vaz‘-ı yed eylediği şer‘an sâbit olan İlyas Ağa 
b. sinan tarafından husûmet-i âti’l-beyâna vekîl olup vekâleti nehc-i şer‘î üzre 
sâbit olan Mehmed Beşe b. Mustafa mahzarında üzerine takrîr-i da‘vâ edip 
bin otuz yedi senesinin Şevvâlü’l-mükerreminde hâlâ eydî-i nâsdan te‘âtîsi 
munkatı‘a olan züyûf akçe ile altın yüz seksen akçeye râyic iken müteveffâ-yı 
mezbûr Süleyman Ağa hâl-i sıhhat ve nefâz-ı tasarrufâtında yedimden iştirâ ve 
kabz eylediği ma‘lûmü’l-levn ve’l-cins ve’z-zirâ‘ emti‘a-i mütenevvi‘a semenin-
den on bir bin otuz züyûf akçe ve bir def ‘a dahi yedimden müşterâ ve makbûz 
emti‘a semeninden dokuz bin cedîd râyic fi’l-vakt akçe cem‘an yirmi bin otuz 
akçe hakkım olup kable’l-vefât hâl-i nefâz ve tasarrufunda minvâl-i meşrûh 
üzre deyni olduğunu alâ ru’ûsi’l-işhâd ikrâr dahi eylemişdir. Hâlâ meblağ-ı 
mezbûru kable’l-îfâ vefât edip zimmetinde hakkım kalmağın semen-i evvel on 
bir bin otuz züyûf akçenin altından kıymet-i şer‘iyyesi olan altmış bir altın ve 
rub‘ altın hakkım ile dokuz bin cedîd râyic fi’l-vakt akçe hakkımın tereke-i 
vâfiyyesinden alıverilmesin taleb ederim. Vekîl-i mezbûr Mehmed Beşe’ye 
suâl olunsun dedikde, gıbbe’s-suâl vekîl-i mezbûr Mehmed Beşe müteveffâ-
yı mezbûrun muhallefâtına müvekkili Emîn-i mezbûrun vaz‘-ı yed eylediği-
ni ikrâr edip lâkin deyn-i mezbûru inkâr edicek, müdde‘î-i mezbûr David’den 
müdde‘âsını mübeyyin beyyine taleb olundukda zikr olunan Nevbahar mahal-
lesi sükkânından Mehmed Çelebi b. Ahmed ve Ahmed Beşe b. Mustafa nâm 
kimesneler li ecli’ş-şehâde meclis-i şer‘a hâzırân olup gıbbe’l-istişhâd her biri 
şehâdet edip fi’l-hakīka müteveffâ-yı mezbûr Süleyman Ağa hâl-i sıhhat ve 
nefâz-ı tasarrufâtında bizim huzûrumuzda bin otuz bir senesi Şevvâli’nde hâlâ 
eydî-i nâs[dan] te‘âtîsi munkatı‘a züyûf akçe ile altın yüz seksen akçeye râyic 
iken işbu david’den iştirâ ve kabz eylediğim emti‘a-i mütenevvi‘a semeninden 
on bir bin otuz züyûf akçe ile bir def ‘a dahi iştirâ ve kabz eylediğim emti‘a se-
meninden dokuz bin akçe cem‘an yirmi bin otuz akçe işbu müdde‘î David v. 
Avraham Yahudi’ye deynim vardır deyû kable’l-vefât hâlâ tasarrufunda tav‘an 
ikrâr eyledi. Bu vechile semen-i evvel on bir bin otuz züyûf akçenin altından 
kıymet-i şer‘iyyesi olan altmış bir altın ve rub‘ altın ve dokuz bin cedîd akçenin 
işbu müdde‘iye tereke-i müteveffâ-yı mezbûrdan edâsı vâcibdir ve bu husûsa 
şâhidleriz şehâdet dahi ederiz deyû her biri münkir-i mezbûr muvâcehesinde 
edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiye şehâdetleri 
makbûle oldukdan sonra [56a] mezbûr David’e meblağayn-i mezbûreyni 
müteveffâ-yı mezbûrun hâl-i hayâtında küllen ve ba‘zan yedinden veya vekîli 
yedinden ahz eylemediğine veya âhara havâle etmediğine veya hibe veya taraf-ı 
şer‘iyyeden bir tarîk ile deynini ibrâ etmediğine yemîn teklîf olundukda ol 
dahi hasbe’l-mes’ûl yemîn billâh ellezî enzele’t-tûriyye alâ Musa aleyhi’s-selâm 
etmeğin şehâdet mûcebince meblağayn-i mezbûreyn altmış bir altın ve rub‘ 
altın ile dokuz bin cedîd akçenin tereke-i mezbûrdan edâsına vekîl-i mezbûr 
mahzarında müteveffâ-yı mezbûr üzerine hükm olunup, mâ vaka‘a bi’t-taleb 
ketb olundu.
Hurrire fî selhi Rebî‘ulâhir li sene 1059.
Şuhûdü’l-hâl: Ahmed Efendi b. Abdülbâkī, Osman Çelebi b. Mehmed, İbrahim 
Efendi b. Şaban.









239 [56a-1] Müslüman olup Ali ismini alan yahudi Yasef ’in, ailesi 
üzerinde herhangi bir alacağı kalmadığı
Fi’l-asl Edirne cemâ‘atinden kable’l-islâm ismi Yasef olup hâlâ şeref-i İslâm ile 
müşerref olan Ali nâm şâbb-ı âkil ve bâliğ ve reşîd meclis-i şer‘de mezkûrun 
babası olup kendi tarafından asıl ve zevcesi Efendepolo bt. Zaharya tarafından 
husûsu âti’l-beyâna vekîl olup vekâleti bimâ-hüve nehcü’s-sübût şer‘an sâbite 
olmağla vekâleten, Yahudagor? v. Menahim ve ammi İlya v. Mehanim nâm Ya-
hudiler muvâcehelerinde tav‘an ikrâr ve i‘tirâf edip mezbûr Yahudagor’ın zim-
metinde cihet-i deyn-i şer‘îden iki yüz kıt‘a riyâlî kuruş hakkım olup meblağ-ı 
mezbûrun yüz yetmiş riyâlî kuruşunu bundan akdem mezbûr Yahudagor’dan 
ahz u kabz edip zimmetinde otuz kuruş hakkım kalmışdı. El-hâletü hâzihî 
meblağ-ı bâkī-i mezbûr otuz kıt‘a riyâlî kuruşu dahi babam mezbûr Yahuda-
gor yedinden ahz ve istîfâ eylediğimden sonra vâlidem merkūme Efendepo-
lo zimmetinde dahi cihet-i deyn-i şer‘îden on beş riyâlî kuruş hakkım olun-
duğundan mâ‘adâ vâlidem mezbûre yedinde bir sîm kuşağım vedî‘a olup hâlâ 
hakkım olan meblağ-ı mezkûr on beş riyâlî kuruşu vâlidem mezbûr yedinden 
ahz u kabz edip mârrü’z-zikr kuşakdan berî olup vâlidem mezbûrenin zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledim. Min ba‘d mezbûr Yahu-
dagor üzerine ve vâlidem mezbûre Efendepolo üzerine ve ammim mezbûr İlya 
üzerine ve zevcesi Arhondi Polo Şabatay üzerine ve er karındaşlarım Menahim 
ve Mosi üzerlerine ve kız karındaşım Kavro üzerlerine bi vechin mine’l-vücûh 
da‘vâ ve hakkım yokdur. Kâffe-i da‘vâdan her birilerinin zimmetlerini ibrâ ve 
iskāt eyledim dedikde, gıbbe’t-tasâduki’l-vicâhi’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî ve’l-ışrîn min şehri Rebî‘ulâhir li sene 1059.
Şuhûdü’l-hâl: Ahmed Çelebi b. Abdülkerim, el-Hâc Ali b. Osman, Yahya Bey b. 
Zekeriya.

240 [56b-1] Murad Ağa Vakfı’na borcu olan Ahmed Çelebi’nin Mehmed 
Çelebi’de olan alacağını borcuna havâle ettiğinin anlaşıldığı
Mahmiye-i İstanbul’da Murad Ağa Vakfına meşrûtiyyet üzre bi’l-fi‘l mütevellî 
olan Hacı Ahmed Efendi b. el-Hâc Hasan Efendi meclis-i şer‘-i hatîrde 
mahmiye-i mezbûrede Çırakçı Hamza mahallesinde Mehmed Çelebi b. Rama-
zan mahzarında üzerine takrîr-i da‘vâ edip mahrûsa-i Galata hâricinde kasaba-i 
Kasımpaşa’da taht-ı Tahtaminâre mahallesinde sâkin işbu hâzır bi’l-meclis Ah-
med Çelebi b. Mehmed zimmetinde mütevellîsi olduğum Murad Ağa Vakfı ma-
lından üç bin fıddî cedîd râyic fi’l-vakt akçe deyn olup işbu Ahmed Çelebi’nin 
dahi işbu Mehmed Çelebi zimmetinde cihet-i deyn-i şer‘îden üç bin mezbûrü’n-
nakit akçe hakkı olmağla işbu Ahmed Çelebi işbu Mehmed Çelebi üzerine hak-
kı olan üç bin akçeye taraf-ı vakf-ı mezbûra deyn olan meblağ-ı mezbûr üç bin 
akçe ile beni havâle-i sahîha-i şer‘iyye ile havâle eyledikde ben dahi cümlemi-
zin rızâsıyla havâle-i mezkûreyi kabûl eylemekle işbu Mehmed Çelebi merâfık-ı 
vakf-ı mezkûr bi hükmi’l-kefâle medyûn olmağın meblağ-ı muhalli işbu Meh-
med Çelebi bi’t-tevliye elyediğimde edâdan ta‘annüd eder. Suâl olunup alıve-
rilmesi matlûbumdur dedikde, gıbbe’s-suâl mezkûr Mehmed Çelebi cevâbında 
vech-i muharrer üzre havâle olup cihet-i havâle-i mezkûrede vakf-ı mezkûra 
zimmetinde üç bin akçe edâsı vâcib deyni olduğunu tav‘an ikrâr edicek, ikrârı 
mûcebince meblağ-ı mezkûr üç bin akçenin mütevellî-i vakf-ı mezbûra edâ ile 
mezbûr Mehmed Çelebi üzerine ilzâm olunup mâ hüve’l-vâki‘ bi’t-taleb ketb 
olundu.
Fî gurreti Cumâdelûlâ li sene tis‘a ve hamsîn ve elf.
Şuhûdü’l-hâl: Ömer Beşe b. Ramazan, el-Hâc Abdurrahman Çelebi b. el-Hâc 
Hasan Efendi, el-Hâc Ömer Çelebi b. Hüseyin, Mustafa Ağa b. Yusuf.

241 [56b-2] Ayşe bt. Mustafa’nın boşandığı eşi Seyyid Mustafa Çelebi’de 
olan alacağına Seyyid Mahmud b. Himmet’in kefil olduğu
Mahrûse-i Galata muzâfâtından Tophâne’de vâki‘ Mustafa Ağa mahallesinde 
sâkine Ayşe Hâtun bt. Mustafa meclis-i şer‘-i şerîfde zevc-i mutallıkı işbu râfi‘ül-
kitâb es-Seyyid Mustafa Çelebi b. es-Seyyid Mehmed mahzarında tav‘an ikrâr ve 
i‘tirâf edip mezbûr es-Seyyid Mustafa Çelebi sâbıkā zevcim olduğu hâlde zim-
metinde nikâhım ma‘kūd elli bin cedîd râyic fi’l-vakt akçe mehr-i müeccelim 
olup ve cihet-i karz-ı şer‘îden dahi bin dört yüz riyâlî kuruş hakkım olmağın 
meblağayn-i mezbûreyni merkūm es-Seyyid Mustafa Çelebi’den da‘vâ ve taleb 
eylediğimde zimmetinde ma‘kūd olan elli bin cedîd akçe mehr-i müeccel hak-
kımı ikrâr edip cihet-i karz-ı mezbûrdan olan bin dört yüz riyâlî aded hakkımı 
inkâr etmekle beynimizde muslihîn tavassut edip ikrâr eylediği elli bin cedîd 
akçe mehr-i müeccel hakkım da‘vâsından beni mezbûr es-Seyyid Mustafa Çe-
lebi ile dokuz bin altı yüz akçe üzerine inşâ-i akd-i sulh eylediklerinde ben dahi 
sulh-ı mezbûru kabûl edip bedel-i sulh olan meblağ-ı mezbûru târih-i kitâbdan 
yirmi gün tamâmına değin te’cîl edip ol dahi ecel-i merkūmu kabûl eyledikden 
sonra mehr-i mezbûr elli bin akçe da‘vâsından ve karzından olan bin dört yüz 
riyâlî kuruş da‘vâsından merkūm es-Seyyid Mustafa Çelebi’nin zimmetini ibrâ-i 
âmm-ı kātı‘ü’n-nizâ‘la ibrâ eyledim dedikde, gıbbe’t-tasdîki’ş-şer‘î müdde‘iye 
Üsküdar’da Evliyâ mahallesinde sâkin es-Seyyid Mahmud b. Himmet, bedel-i 
merkūma tarafeynden emr ve kabûlü hâviye kefâletiyle kefîl oldukdan sonra 
mezbûr es-Seyyid Mustafa’nın oğulları Seyyid Mahmud ve Seyyid Ahmed’den 
her biri dahi kefîl-i mezbûrun bi hükmi’l-kefâle zimmetine lâzım gelen mebla-
ğa kefîl olmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Abdünnebi b. Ahmed, Şeyh Ahmed b. Ali, Yusuf b. Mustafa, Sey-
yid Mahmud Çavuş b. Hasan, es-Seyyid Ali Efendi.

242 [56b-3] Azir bt. Yasef ’in Meleki bt. Şehri’de olan 
alacağını tahsil ettiği
Mahmiye-i İstanbul’da Kâtib Kasım mahallesinde sâkine Azir bt. Yasef nâm Er-
meniye meclis-i şer‘de Şeyh Ferhad mahallesinde sâkine işbu râfi‘atü’l-kitâb Me-
leki bt. Şehri nâm Ermeniye mahzarında tav‘an ve rağbeten ikrâr ve i‘tirâf edip 
mezbûre Meleki zimmetinde cihet-i karz-ı şer‘îden iki yüz doksan riyâlî kuruş 
hakkım olup hâlâ meblağ-ı mezbûru bi’t-tamâm ahz u kabz eyledim dedikde, 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Cumâdelûlâ sene 1059.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Mustafa 
b. Abdurrahman.

243 [57a-1] Mustafa Ağa b. Yusuf ’un evini, Köse Hüseyin’in küçük 
çocukları Mehmed Kaya? ve Sakine’ye istiğlâl suretiyle sattığı
Mahmiye-i İstanbul’da sâbıkā Nişancı Paşa-yı Atîk mahallesinde olup hâlâ Ter-
cüman Yunus mahallesi ahâlîsinden Mustafa Ağa b. Yusuf meclis-i şer‘-i hatîrde 
mahmiye-i mezbûrede (  ) mahallesinde sâkin iken bundan akdem vefât eden 
Köse Hüseyin Efendi’nin sulbî sagīr oğlu Mehmed Gıyas’ın sulbiye sagīr[e] 
kızı Sakine’nin tesviye-i umûruna kıbel-i şer‘-i enverden mansûb vasîleri olan 
Hacı Ahmed Bey b. Abdullah tarafından ikrâr-ı âti’l-beyânı tasdîka vekîl olup 
vekâleti bimâ-hüve nehcü’s-sübût şer‘an sâbite olan Hacı Ömer Çelebi b. Hü-
seyin mahzarında tav‘an ikrâr ve i‘tirâf edip zikri âtî akdin sudûruna değin ye-
dimde ve taht-ı tasarrufumda mülk ve hakkım olup zikr olunan Tercüman Yu-
nus mahallesinde vâki‘ bir tarafı ba‘zan Kurd Çavuş b. (  ) veresesi mülküne 
ve iki tarafı tarîk-i âmma müntehî cemî‘ menzilimi kâffe-i hukūk ve merâfıkı 
ile vasiyy-i mezkûr Hacı Ahmed Bey’e altı yüz riyâlî kuruşa bi tarîki âmme li 
cemî‘i’l-istiğlâl bey‘ ve teslîm eyledim. Ol dahi sagīrân-ı mezkûrân malları ile 
sagīrân-ı merkūmân için vech-i meşrûh üzre bi’l-vesâye iştirâ ve teslîm edip 
semen-i mezkûr altı yüz riyâlî kuruşu vasiyy-i mezbûr yedinden tamâmen ahz 
u kabz ve istîfâ eylediğimden sonra vasiyy-i mezkûr cemî‘ menzil-i mezkûru 
ba‘de’t-tahliyeti’ş-şer‘iyye târih-i kitâbdan bir sene tamâmına değin bana alt-
mış riyâlî kuruşa îcâb ve teslîm edip ben dahi vech-i muharrer üzre istîcâr ve te-
sellüm eyledim dedikde, mukırr-ı mezbûru ikrâr-ı meşrûhunda vekîl-i mezkûr 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sânî min Cumâdelûlâ sene 1059.
Şuhûdü’l-hâl: Es-Seyyid Mehmed Efendi el-Hatîb, Mustafa Ali b. Ali Efendi, el-
Hâc Abdurrahman Çelebi b. ( ).

244 [57a-2] Niko v. Dimitri’nin Kerpiniş’teki bağını 
Kiryazi v. Petro’ya sattığı
Vilâyet-i [Rum]elinde nefs-i Kerpiniş ahâlîsinden Nikola v. Dimitri nâm bakkal 
zimmî meclis-i şer‘-i hatîr-i lâzımü’t-tevkīrde yine Kerpiniş kazâsına tâbi‘ Zaltana 
nâm karyeden Kiryazi v. Petro nâm bakkal muvâcehesinde tav‘an ikrâr ve i‘tirâf 
edip zikr-i âtî akdin sudûruna değin yedimde ve taht-ı tasarrufumda mülk ve 
hakkım olup Kerpiniş bağları hilâlinde vâki‘ bir tarafı Danyal v. Komono bağına 
ve bir tarafı Nikola v. Çuka bağına ve iki tarafı tarîk-i âmma müntehî bir dönüm 
cemî‘ bağımı kâffe-i hukūkuyla mezbûr Kiryazi’ye üç bin fıddî râyic fi’l-vakt ak-
çeye tarafeynden îcâb ve kabûlü hâvî şürût-ı müfsideden ârî bey‘-i bâtla bey‘ eyle-
dim. Ol dahi iştirâ eyleyip semen-i mezkûru üç bin sekiz yüz akçeye bana def ‘ ve 
teslîm eyleyip ben dahi yedinden tamâmen ahz u kabz eyledim. Zikr olunan bağı 
mahallinde kabza mezbûr Kiryazi’yi taslît eyledim. Min ba‘d cemî‘ bağ-ı mezkûr 
mezbûr Kiryazi’nin mülk ve hakkıdır dedikde mukırr-ı mezbûru vech-i minvâl-i 
muharrer üzre cârî ve sâdır olan ikrârını el-mukırru lehü’l-mezbûr vicâhen tasdîk 
ve şifâhen tahkīk edicek, mâ vaka‘a bi’t-taleb ketb olundu.
Hurrire fi’l-yevmi’s-sânî ve’l-ışrîn min şehri Rebî‘ulâhir li sene tis‘a ve hamsîn 
ve elf.
Şuhûdü’l-hâl: Nikola [v.] Şir, Yorgi v. Yani, Dağa? v. Yorgi, Yani v. Niko.

245 [57a-3, Arapça] Hamile bulunan Âlime Hatun bt. Abdülmuttalib adlı 
kadına doğumuna kadar nafaka takdir edildiği
Hâkim, Üsküdar mahallâtından Yeni mahallede sâkine olan Âlime Hâtun bt. 
Abdülmuttalib nâm hâmile hâtunun nafakası için, mezkûrenin talebiyle, hâzır 
bi’l-meclis olan Yakub Efendi b. Ahmed nâm zevc-i mutallıkı üzerine, vaz‘-ı 
hamline kadar zeyilde mezkûr târihden i‘tibâren yevmî râyicü’l-vakt yedi akçe 
farz ve takdîr etti.
Cerâ zâlike ve hurrire fi’l-yevmi’s-sânî min Cemâziyelâhir sene tis‘a ve hamsîn 
ve elf.
Şuhûdü’l-hâl: İsmail Çavuş b. Mustafa el-mübâşir, Ahmed Çelebi b. Abdurrahim, 
Osman Çavuş b. Hüseyin el-Üsküdârî, Ali Bey b. Ahmed

246 [57b-1] Ahmed Çelebi b. İlyas’ın, mûrisi Hacı İbrahim b. İlyas’ın 
terekesine ait bazı eşyaları Zağra-i Atîk kadısı Ahmed Efendi’den 
teslim aldığı
Vilâyet-i Rumeli’nde Zağra-i Atîk kasabasında sâkin iken vefât eden el-Hâc İb-
rahim b. İlyas’ın li ebeveyn er karındaşı ve vârisi Ahmed Çelebi meclis-i şer‘-i 
hatîrde kasaba-i mezbûre kadısı olan umdetü kuzâti’l-islâm Ahmed Efendi b. 
(  ) tarafından ikrâr-ı âti’l-beyânı tasdîka vekîl olup bimâ-hüve nehcü’s-sübût 
şer‘an vekâleti sâbite olan Hamza Beşe b. Mustafa mahzarında bi’t-tav‘i’s-sâf 
ikrâr ve i‘tirâf mûrisim müteveffâ-yı mezbûrun terekesinden olup bi hasebi 
irsi’ş-şer‘î bana isâbet ve intikāl edip müvekkil-i mûmâ-ileyh yedinde mazbût 
olan eşyâsından bir re’s kabanını? ve bir mor iskarlat merdâne ferâceye kaplı til-
ki nâfe kürkünü ve bir sîm devâtını müvekkil-i müşârun-ileyh yedinden ahz 
u kabz eylediğimden mâ‘adâ yine mûrisim müteveffâ-yı merkūmun terekesin-
den bir mâ’î iskarlat merdâne çuka ferâcesini ve bir yeşil iskarlat çuka ferâcesini 
ve bir benefşe iskarlat merdâne çuka ferâceye kaplı sincap kürkünü ve bir yeşil 
kemha merdâne kaftanını, on sekiz aded sîm düğmesiyle ve bir yeşil dârâyî kaf-
tanını ve bir mor iskarlat çuka çakşırını ve iki sîm bıçağını ve bir sîm savaye? 
kuşağını ve bir beyaz ipek kuşağını ve iki müsta‘mel keten bezi merdâne gömle-
ğini ve iki müsta‘mel keten bezi merdâne donunu ve iki münakkaş uçkurunu ve 
üç münakkaş makramasını ve iki sırmalı cüzdanını ve bir en‘âm-ı şerîfini ve bir 
cöngünü ve bir yan kuşağını ve bir köhne kırmızı zıbınını ve bir sepet sandığını 
vekîl-i mezbûr Hamza Beşe yedinden bi hükmi’l-verâse ahz u kabz eyledim de-
dikde, mukırr-ı mezbûru ikrâr-ı meşrûhunda vekîl-i mezbûr vicâhen tasdîk ve 
şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdurrahman, İskender Bey b. Şaban, Ahmed 
Çelebi b. Abdülbâkī Efendi, Yahya b. Zekeriya, İsmail Çelebi b. Yunus.

247 [57b-2] Esirci İbrahim b. Abdullah’ın alacak davasında şahit 
gösterdiği Zülfikar Reis’in şahitliğinin kabul edilmediği
Mahrûse-i Galata muzâfâtından kasaba-i Beşiktaş’da Sinan Paşa mahallesin-
de sâkin Esirci İbrahim b. Abdullah meclis-i şer‘-i hatîr-i lâzımü’t-tevkīrde 
Dadyan keferesi elçisinin tercümanı olan Bijan v. Varzel? mahzarında üzerine 
takrîr-i da‘vâ edip mezbûr Bijan zimmetinde cihet-i karz-ı şer‘îden yedi yüz elli 
riyâlî kuruş hakkım vardır. Suâl olunup meblağ-ı mezbûrun alıverilmesin taleb 
ederim dedikde, gıbbe’s-suâl akībe’l-inkâr müdde‘âsını mübeyyin beyyine ta-
leb olundukda, mahrûsa-i mezbûre ağalarından Tophânede Defterdâr mahal-
lesinde sâkin Zülfikār Reis b. Abdullah ve Ebü’l-fazl mahallesinde sâkin olup 
mahrûsa-i mezbûrede debbâğ olan Mustafa b. derviş nâm kimesneler li ecli’ş-
şehâde meclis-i şer‘a hâzırân olup gıbbe’l-istişhâd her biri şehâdet edip fi’l-vâki‘ 
işbu müdde‘î Esirci İbrahim işbu Bijan zimmetinde edâsı vâcib cihet-i karz-ı 
şer‘îden yedi yüz elli riyâlî kuruş-ı kebîr hakkı vardır. Biz bu husûsa bu vech 
üzre şâhidler, şehâdet dahi ederiz deyû edâ-yı şehâdet-i şer‘iyye eylediklerinden 
sonra hâl şâhidân-ı mezbûrân istikşâf olundukda mezbûr Zülfikār Reis’in keyf-i 
hâline kemâl-i vukūfları olup mahmiye-i İstanbul’da Odunkapısı kundakçıla-
rından Kasab Timurhan mahallesinde sâkin Hüseyin Beşe b. Abdullah ve Siya-
vuş Bey b. Abdullah ve Uzun Hüseyin Ağa menzilinde sâkin Rıdvan b. Abdullah 
nâm kimesnelerden sırren istihbâr olundukda mezbûrlardan her biri merkūm 
Zülfikār Reis iyi âdem değildir, kâziben şehâdetden ictinâbı yokdur, her vechi-
le sû-i hâline muttali‘iz deyû şehâdet eylediklerinden, şehâdetleri mûcebince 
mezbûr Zülfikār Reis’in şehâdetden red olunup mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çelebi b. Abdülbâkī, Osman Çelebi b. Mehmed, Yahya Bey 
b. Zekeriya, İsa b. Ahmed.

248 [57b-3] Çakşır Süleyman Çavuş b. Abdullah’a olan borcunu 
ödemesi hususunda Şevki oğlu Süleyman’a tembihte bulunulduğu
Mahmiye-i İstanbul’da Azebler kurbunda sâkin işbu sâhibü’l-kitâb Cemşûr 
Süleyman Çavuş b. Abdullah meclis-i şer‘-i hatîr-i lâzımü’t-tevkīrde vilâyet-i 
Anadolu’da vâki‘ kasaba-i Menemen ahâlîsinden Şevki oğlu Süleyman mahza-
rında üzerine takrîr-i da‘vâ edip mezbûr Süleyman Beşe zimmetinde cihet-i 
deyn-i şer‘îden üç yüz on sekiz buçuk riyâlî kuruş ve rub‘ kuruş hakkım olup 
meblağ-ı mezbûrdan iki yüz riyâlî kuruşunu bundan akdem Solak Ali Çele-
bi yediyle ahz u kabz edip hâlâ meblağ-ı mezbûrdan bâkī yüz on sekiz buçuk 
riyâlî kuruş ve rub‘ kuruş hakkımı vermede ta‘annüd eder. Suâl olunup alıve-
rilmesini taleb ederim dedikde, gıbbe’s-suâl mezbûr Süleyman Beşe cevâbında 
fi’l-hakīka müdde‘î-i merkūm Süleyman Çavuş’a vech-i muharrer üzre cihet-i 
deyn-i şer‘îden üç yüz on sekiz buçuk riyâlî kuruş ve rub‘ kuruş zimmetim-
de lâzımü’l-edâ deynim olup meblağ-ı mezbûrdan iki yüz riyâlî kuruşu Solak 
Ali Çelebi yediyle def ‘ ve teslîm eyledim. Bâkī yüz on sekiz buçuk kuruş ve rub‘ 
kuruş zimmetimde merkūm Süleyman Çavuş’a lâzımü’l-edâ ve vâcibü’l-kazâ 
deynim bâkī kalmışdır deyû tav‘an ikrâr edicek, mûcebince meblağ-ı mezbûr 
yüz on buçuk riyâlî kuruş ve rub‘ kuruşu müdde‘î-i mezbûra edâ ve teslîme 
merkūm Süleyman Beşe üzerine hükm olunup mâ vaka‘a bi’t-taleb ketb olundu.
Fi’l-yevmi’s-sâlis min Cumâdelûlâ sene 1059
Şuhûdü’l-hâl: Hasan Çelebi b. Mehmed, Halil Ağa b. Ali?, Ahmed Beşe b. Zülfikār 
el-mübâşir, Mehmed Beşe b. Mustafa, el-Hâc Mehmed Halîfe el-müezzin.

249 [58a-1] Ayşe bt. Hacı Reis ile kızı Rukiye’nin evlerini Hüdâverdi 
Vakfı’na istiğlâl suretiyle sattıkları
Mahmiye-i İstanbul’da Mehmed Paşa Câmi‘-i şerîfi kurbunda sâkine Ayşe bt. 
el-Hâc Reis ile sadriye kebîre kızı Rukiye Hâtun bt. Hamamcızâde Ahmed nâm 
hâtunlar meclis-i şer‘-i hatîr-i lâzımü’t-tevkīrde Hüdâverdi Vakfı’na bi’l-fi‘l 
berât-ı âlî ile mütevellî olan işbu râfi‘ül-kitâb Halîfe b. Seyfullah mahzarında 
her biri tav‘an ikrâr ve i‘tirâf edip işbu akdin sudûruna değin silk-i mülk ve ye-
dimizde münselik mülk ve hakkımız olup vilâyet-i anadolu’da vâki‘ Yalakâbâd 
kazâsına tâbi‘ Kocaderesi nâm karyede vâki‘ bir tarafı Çayderesi demekle ma‘rûf 
dereye ve bir tarafı tarîk-i hâssa muttasıl mülk menzilimi cemî‘ tevâbi‘ ve levâhıkı 
ve kâffe-i hukūk ve merâfıkı ile gıbbe’t-tahliyeti’ş-şer‘iyye ve’t-tekābuzi’l-mer‘î 
mütevellî-i mezbûr Hüdâverdi’ye altmış iki buçuk kıt‘a riyâlî kuruşa bi tarîki’l-
istiğlâl bey‘ ve teslîm edip ol dahi bi’t-tevliye mâl-ı vakf-ı mezbûr ile vakf-ı 
merkūm için iştirâ ve tesellüm ve kabûl eyledikden sonra mütevellî-i mezbûr 
menzil-i mahdûd-ı mezbûru târih-i kitâbdan bir sene tamâmına değin yedi yüz 
elli fıddî râyic fi’l-vakt akçeye bize îzâr ve teslîm edip biz dahi vech-i muharrer 
üzre istîcâr ve tesellüm ve kabûl eyledik dediklerinde mukırretân-ı mezbûretân 
ikrâr-ı meşrûhlarında mütevellî-i merkūmu vicâhen tasdîk edicek, mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn Rebî‘ulâhir sene 1059.
Şuhûdü’l-hâl: Osman Efendi b. el-kadı, İsmail Beşe râcil, İsa Çelebi b. Ahmed.

250 [58a-2] Hacı Mehmed b. Ahmed’in, Mustafa Çelebi b. Hamza 
aleyhindeki alacak davasında sulh olduğu
Mahrûse-i Halebü’ş-şehbâ’da el-Hüseyniyye mahallesinde sâkin sâbıkā Emir-i 
Cebbul? olan Hacı Mehmed b. Ahmed meclis-i şer‘-i hatîrde mahmiye-i 
İstanbul’da Kasab Timurhan mahallesinde sâkin işbu râfi‘ü’l-vesîka Mustafa 









Çelebi b. Hamza mahzarında tav‘an ikrâr ve i‘tirâf edip üçdür? mahrûsa-i Haleb’de 
vâki‘ câmi‘-i kebîr tevliyetini bana alıvermek için bin iki yüz Mustafa Çelebi’ye 
alâ tarîki’l-vesîka elli aded sikke-i şerîfi altın def ‘ ve teslîm edip ol dahi ye-
dimden ahz u kabz eyledikden sonra tevliyet-i mezbûreyi alıvermeyip meblağ-ı 
mezkûr yedinde kalmakla meblağ-ı mezkûru mezkûr Mustafa Çelebi’den 
da‘vâ edip edâdan imtinâ‘ edicek, beynimizde münâza‘ât vâki‘ olmuşidi. El-
hâletü hâzihî beynimizde muslihûn tavassut edip meblağ- ı mezkûrdan beni 
merkūm Mustafa Çelebi ile meblağ-ı mezkûr meblağ-ı mezkûru elli şerîfî al-
tın da‘vâsından otu riyâlî kuruş üzerine akd-i sulh inşâ eylediklerinde ben dahi 
sulh-ı mezkûru kabûl ve bedel-i sulh-ı merkūm otuz riyâlî kuruşu mezkûr Mus-
tafa Çelebi yedinden meclis-i akidde ahz u kabz ve istîfâ edip meblağ- ımezkûr 
elli şerîfî altın damvâsından mezbûr Mustafa Çelebi’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim. Min ba‘d husûs-ı mezbûra müte‘allika 
mezbûr Mustafa Çelebi üzerine bi vechin mine’l-vücûh da‘vâ ve hakkım yok-
dur dedikde mukırr-ı mezbûr Hacı Mehmed’i ikrâr-ı meşrûhunda el-mukarru 
lehü’l-mezbûr vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Fî gurreti Cumâdelûlâ li sene tis‘a ve hamsîn ve elf.
Şuhûdü’l-hâl: Osman Çelebi b. Şeyh Yusuf el-müezzin?, Yahya Bey b. el-Hâc Şe-
refeddin el-ma‘rûf, Yahya Bey [b.] Zekeriya, Hacı Mahmud Bey [b.] Ali.

251 [58b-1] Bergam v. adlı Ermeni’nin vârislerinin, vasîleri Karabet 
v. Hasro’dan haklarını tamamen aldıkları
Mahmiye-i İstanbul’da İnebey mahallesinde sâkin iken hâlik olan Bergam v. (  ) 
nâm Ermeni zimmînin verâseti zevce-i metrûkesi Meyrem bt. Mirkom, kebîr 
oğlu Asodor ve kebîre kızı Maruta? ve sagīr oğlu Simo ve sagīre kızı Kadota’ya 
münhasıra olup tereke-i hâlik-i merkūm kırk sekiz sehim i‘tibâr olunmağın 
sihâm-ı mezkûreden altı sehimi merkūme ve on dörder sehimi mezbûrân Aso-
dor, Simo’ya ve yedişer sehimi mezbûretân Maruta? ve Kadota’ya isâbet eyle-
diği şer‘an mütehakkık oldukdan sonra mezbûrân Asodor ve Maruta asâleten 
ve mesfûre Meyrem tarafından asâleten ve sagīrân-ı mezbûrân Simo ve Ka-
dota taraflarından tesviye-i emirlerine kıbel-i şer‘den mansûbe vasîleri olmağ-
la vesâyeten meclis-i şer‘-i hatîr-i lâzımü’t-tevkīrde işbu râfi‘ül-kitâb Karabet v. 
Hasro nâm Ermeni zimmî mahzarında herbiri tav‘an ikrâr ve i‘tirâf edip mezbûr 
Bergam hâlik olduğu hâlde evlâdı mezbûrûn Asodor ve Maruta ve Simo ve 
Kadota’nın cümlesi sagīrler olmağla tesviye-i emirlerine mezbûr Karabet vasî 
nasb oldukda ber-mûceb-i defter-i müfredât-ı kassâm ba‘de ihrâc resmü’l-kısme 
ve harcü’l-mahkeme hâlik-i mezbûrun vereseye intikāl eden cemî‘ terekesi yüz 
bin üç yüz cedîd râyic fi’l-vakt akçe olup vasiyy-i evvel-i mezbûr Karabet’in 
makbûzu oldukdan sonra bizim ve sagīrân-ı mezbûrânın süknâları olmamağla 
mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd cemî‘ men-
zili bizim için ve sagīrân-ı mezbûrân için Maruta ve Asodor’un bülûğlarından 
sonra mâlikesi Siyavuş bt. Abdullah nâm hâtundan seksen beş bin fıddî cedîd 
râyic fi’l-vakt akçeye iştirâ ve tesellüm edip vasiyy-i evvel-i mezbûr Karabet 
yedinde olan yüz bir üç yüz akçeden yedinden seksen beş bin cedîd akçeyi 
ahz eylediğimizden sonra meblağ-ı mezbûru bâyi‘a-i mezbûreye teslîm eyle-
dik. Merkūm Karabet’in yedinde meblağ-ı mezbûr yüz bin üç yüz akçeden an-
cak on beş bin üç yüz akçe kalmışdı. Hâlâ meblağ-ı bâkī on beş bin üç yüz 
cedîd akçenin sihâm-ı mezbûreden mezbûr Asodor on dört sehim hissesi 
mukābelesinde kendiye isâbet eden dört bin dört yüz altmış iki cedîd akçe hak-
kını asâleten ve merkūme Maruta dahi sihâm-ı mezbûreden yedi sehim hissesi 
mukābelesinde kendiye isâbet eden bin dokuz yüz on iki akçe hakkını asâleten 
ve sagīr-i mezbûr Simo’nun on dört sehim hissesi mukābelesinde [dört] bin dört 
yüz altmış iki akçe hakkını ve sagīre-i mezbûrân Kadota’nın? yedi sehim his-
sesi mukābelesinde isâbet eden iki bin iki yüz otuz bir akçe hakkını vesâyeten 
alıp kabz edip min ba‘d merkūm Karabet yedinde tereke-i hâlik-i merkūmdan 
bir akçe ve bir habbe bâkī kalmamışdır dediklerinde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Rebî‘ilevvel li sene tis‘a ve hamsîn ve elf.
Şuhûdü’l-hâl: Ahmed Efendi b. Abdülbâkī, Osman Çelebi b. Mehmed, Musta-
fa Çelebi b. Abdurrahman, İsa b. Ahmed, Asodor v. Agob, Asodor v. Yani, Kir-
kor v. Kireso?

252 [58b-2] Hasan Beşe b. Abdullah’ın, Hüseyin Beşe b. Ali’ye olan 
borcuna karşılık menzil, dükkân, bağ ve bahçesini rehin verdiği
Medîne-i Belgrad’da Hasan Ağa mahallesi sükkânından olup Otuz Sekizinci 
Ağa Bölüğü odasından olan Hasan Beşe b. Abdullah nâm râcil meclis-i şer‘-i 
hatîr-i lâzımü’t-tevkīrde zikr olunan odanın odabaşısı olan el-Hâc Hüseyin Ağa 
b. Abdullah tarafından ikrâr-ı âti’l-beyânı tasdîka vekîl olup vekâleti bimâ-hüve 
nehcü’s-sübût şer‘an sâbite olan Hüseyin Beşe b. Ali mahzarında tav‘an ikrâr ve 
i‘tirâf edip mûmâ-ileyh el-Hâc Hüseyin Ağa’ya cihet-i karz-ı şer‘îden bin dört 
yüz riyâlî kuruş ve semeni târih-i kitâbdan yüz seksen gün tamâmına değin mü-
eccel yedinden müşterâ ve makbûz yeşil merdâne iskarlat çuka ferâceye kap-
lı samur kürk bahâsından yüz elli riyâlî kuruş cem‘an bin beşyüz elli riyâlî ku-
ruş zimmetimde vâcibü’l-edâ ve lâzımü’l-kazâ deynim olup meblağ-ı mezbûr 
beş yüz elli riyâlî kuruş deynim mukābelesinde yedimde mülküm ve hakkım 
olup mahalle-i mezbûrede vâki‘ iki tarafı Afyonzâde Dâmâdı demekle şehîr 
Mustafa mülküne ve bir tarafı tarîk-i hâssa ve bir tarafı tarîk-i âmma müntehî 
cemi‘ menzilimi hukūkuyla ba‘de’t-tahliye ve medîne-i mezbûrede Kuyumcu-
lar sûkunda vâki‘ bir tarafı Hacı Ali Bey (  ) mülküne ve bir tarafı Çizmeci Ha-
lil mülküne ve iki tarafı tarîk-i âmma müntehî cemî‘ kuyumcu dükkânını ve 
yine medîne-i mezbûrede Kosko Mehmed Paşa mahallesinde vâki‘ bir tarafı 
Ebûbekir Çelebi b. (  ) mülküne ve bir tarafı Hacı Rıdvan b. Abdullah mülkü-
ne ve bir tarafı mezbûr Çizmeci Halil mülküne ve bir tarafı mukābir-i kefereye 
muttasıl bir kıt‘a cemî‘ bağım ile bir kıt‘a cemî‘ bahçemi mezbûr el-Hâc Hüse-
yin Ağa’ya rehin vaz‘-ı yed edip ol dahi minvâl-i muharrer üzre irtihân ve kabûl 
eyledikden sonra rihân-ı mezbûreyi mahallinde kabza mûmâ-ileyh el-Hâc Hü-
seyin Ağa’yı taslît eyledim dedikde, gıbbe’t-tasdîki’ş-şer‘î medîne-i mezbûrede 
Aşağıhisar dâhilinde Hacı Veli mahallesinde sâkin Ahmed Çelebi b. Mehmed 
nâm râcil meblağ-ı mezbûr bin dört yüz elli riyâlî kuruşa tarafeynden emr ve 
kabûlü hâviye kefâletle kefîl olmağın mâ hüve’l-vâki‘ bi’t-taleb ketb olundu.
Fi’l-yevmi’s-sâmin mine’l-Cumâdelûlâ li sene tis‘a ve hamsîn ve elf.
Şuhûdü’l-hâl: Mehmed Beşe b. Receb, Mustafa Beşe b. Mehmed, Halil Efendi b. 
Ali el-kadı, Abdülkerim b. Yahya el-kayyum, Hacı Mehmed b. Abdullah.

253 [59a-1] Nakîbüleşraf Kazasker Seyyid Yunus Efendi’nin 
(Zeyrekzâde Abdullah) vakıf tescili
Hamd-i mevfûr ve şükr-i nâ-mahzûr ol hâlik-i kevn ve mekân ve râzık-ı ins ve 
cân olan Cenâb-ı Rabb-i izzet dergâhına mu‘în ve maksûrdur ki nev‘-i insânı 
ketm-i âdemden ahsen-i takvîmde î‘dâ‘ ve arz ve semâ tahammülünden ibâ’ 
eyledi kim emânet-i uzmâyı onlara îdâ‘ eyledi. Ve’s-salavâtü mütevâsılât, ol 
seyyidü’l-kevneyn ve imâmü’l-harameyn olan Sultân-ı enbiyâ ve resûl-i kibriyâ 
mefhar-i asfiyâ, serdâr-ı kāfile-i “sübhânellezî esrâ” ve serdâr-ı muharrem saray-
lı? ma‘a Allâhü’llezî nezzele fî şânihî Tâ-hâ-mâ enzelnâ aleyke’l-Kur’ân. Li teşkâ 
Muhammed Mustafa aleyhi mine’s-salâti mâ hüve’l-evfâ hazretlerinin merkad-i 
münevver ve meşhed-i mutahharları üzerine olsun ki ümmet ve illâ nihmetle-
rin tarîk-i müstakīme hâdî ve Dârü’s-selâm olan dâr-ı na‘îme münâdî idi. Ve âl-i 
ashâb ve ahfâdları üzerine olsun ki her biri “Ashâbî ken-nücûmi bieyyihim ıkte-
deytüm ihtedeytüm” mazmûnu üzre mukteda-yı ehl-i dîn ve nâmı şer‘-i münîr 
ederler. Rıdvânullâhi te‘âlâ aleyhim ecma‘în.
Lâ cereme “her âkıl ve lebîbe ke’ş-şemsi fî vasati’n-nehâr” Rûşen ve âşikârdır ki 
dünyâyı denîyye bî-sebât ve bî karâr olup dirhemin âharı hem, ve dinarının 
sonu nâr-ı gam, gınâsı fenâya ferîn ve rahmeti zahmete rehindir. Pes âkil olana 
lâzım olan oldur ki ed-dünyâ mezra‘atü’l-âhire misdâkınca geştzâr-ı dünyâda 
tohum-ı hayrâtı zer‘ ve hâsıl olan fevâyidi “ve mâ tükaddimû li enfeseküm min 
hayrin tecidûhu indallâh” mefhûm-ı şerîf üzre yevm-i tenâd için iddihâr ede. 
Binâen alâ zâlik mahmiye-i İstanbul mahallâtından Derviş Ali mahallesinde 
sâkin sâhibü’l-hayrât ve tâlibü’l-meberrât, a‘lemü’l-ulemâ’i’l-izâm efdalü’l-
fuzalâ’i’l-kirâm câmi‘u’l-fürû‘ ve’l-usûl hâvi’l-ma‘kūl ve’l-menkūl alemü’l-ilm 
ve’l-hüdâ menârü’l-fazl ve’t-takâ yenbû‘ü’l-fezâ’il ve’l-me‘ânî metbû‘ü’l-efâzıl  
ve’l-e‘âlî iftihâru âl-i Tâhâ ve Yâsîn sâbıkā Rumeli kazaskerliği pâyesi ile Nakîbü’l-
eşrâf olan izzetlü ve fazîletli es-Seyyid Yunus Efendi b. el-mevlâ el-merhûm es-
Seyyid Mehmed Efendi eş-şehîr bi Zeyrekzâde indallâh efdal-i a‘mâl infâk-ı 
ehabbü emvâl olup “meselü’llezîne yünfikûne emvâlehüm fî sebîlillâhi ke-meseli 
habbetin enbetet seb‘a senâbile fî küllî sünbiletin mi’etü habbetin” âyet-i 
kerîmesinin ma‘nâ-yı şerîfesi ma‘lûmu olmağla “izâ mâte ibnü âdeme inkata‘a 
anhu amelihî illâ an selâsin ilmin yüntefe‘u bihî ve veledin sâlihin yed‘û lehû ve 
sadâkatin câriyetin” illâ ve hiye’l-vakf hadîs-i şerîfine imtisâlen meclis-i şer‘-i 
şerîf-i vâcibü’t-teşrîfde vakf-ı âti’l-beyâna li ecli’t-tescîl mütevellî nasb ve ta‘yîn 
eylediği Ömer Efendi b. Mehmed mahzarında ikrâr-ı sahîh-i şer‘î ve i‘tirâf-ı? u 
sarîh-i mer‘î kılıp atyab emvâlimden bin kıt‘a riyâlî kuruş-ı kebîri ve mahalle-i 
mezbûrede vâki‘ bir tarafdan ba‘zan (  ) nâm bevvâbü’s-sultânî mülkü ve ba‘zan 
mahalle-i mezbûre mescidi duvarı ve üç tarafından tarîk-i âm ile mahdûd 
muhavvata-i dâhiliyesi altı bâb fevkānî odayı ve iki sofa ve bir tahtapûşu ve altı 
bâb tahtânî odayı ve matbah ve hamamı ve bi’r-i mâyı ve cüneyne ve fevkānî iki 
kenîfi ve muhavvata-i hâriciyesi tabaka-i ulyâda altı bâb oda ve üç sofa ve 
tahtânî dehlizi ve tabaka-i vustâda beş bâb odayı ve iki bâb tahtânî oda ve bir 
ahûru ve anbar ve kenîfi müştemil olan mülk menzilimi bi cümleti’t-tevâbi‘ ve’l-
levâhık ve yine mahrûsa-i mezbûrede Debbağzâde mahallesinde vâki‘ bir taraf-
dan ba‘zan Râbia Hâtun bt. Mehmed Efendi ve ba‘zan Yaveci Ali Bey mülkleri 
ve üç tarafdan tarîk-i âm ile mahdûd olup altı bâb fevkānî ve yirmi bir bâb 
tahtânî odaları ve altında bir bakkal dükkânını müştemil olan mülk menzilimi 
bi cümleti’t-tevâbi‘ ve’l-levâhık ve yine mahrûsa-i mezbûrede Atmeydanı kur-
bunda Firuzağa mahallesinde vâki‘ bir tarafdan tarîk-i hâs ve bir tarafdan tarîk-i 
âm ve bir tarafdan Cüce menzili ve bir tarafdan İkizler demekle marûfân karın-
daşlar menzilleri ile mahdûd arsası Esleme Hâtun Vakfı olup ve binâsı izn-i 
mütevellî ve ma‘rifet-i hâkimü’ş-şer‘le kendi nefsim için mülküm olmak üzre 
müceddeden binâ eyleyip dâhiliyesinde fevkānî iki bâb oda ve tahtânî iki bâb 
oda ve bir matbah ve hâriciyesinde iki bâb fevkānî [59b] oda ve tahtânî iki bâb 
odayı ve ahûru müştemil menzilin mülk binâsını hasbeten lillâhi’s-samed vakf-ı 
muhalled ve habs-i mü’ebbed ile vakf ve hasbî edip şöyle şart eyledim ki, 
mâdemki serîr-i sahnda câlis ve libâs-ı hayâtı lâbis olam. Vakf-ı mezkûrun cüm-
lesinin gallesine ve rıbhına dilediğim gibi kendim mutasarrıf olam. Vefâtımdan 
sonra zikr olunan Derviş Ali mahallesinde olan menzile evvelâ zevcem fahrü’l-
muhadderât zahrü’l-muvakkarât Râbia Hâtun bt. el-müvellâ’l-merhûm Evliyâ 
Mehmed Efendi mâdemki nefsini âhara tezvîc etmeye, menzil-i mezbûra diler-
se sâkin ola, dilerse âharı iskân edip ücretine mutasarrıfe ola. Ba‘de vefâtihâ 
evlâdım ve evlâd-ı evlâdım ve evlâd-ı evlâd-ı evlâdım zükûr ve inâs berâber ol-
mak üzre mutasarrıf olup dilerlerse sâkinler olalar ve dilerlerse âharı iskân edip 
ücretine ale’s-seviyy mutasarrıf olalar. (…) vefât olanların hissesine evlâdı zükûr 
ve inâs berâber olmak üzre mutasarrıf olalar. Eğer fevt olanların evlâdı bulun-
mazsa hayâtda olanlar mutasarrıf olalar ve evlâdım münkariz oldukdan sonra 
menzil-i mezbûr yed-i mütevellî ile îcâr olunup hâsıl olan ücreti ba‘de’t-termîm 
menzil-i mezbûra muttasıl olan Derviş Ali Mescidi’nde merhûm-ı müşârun-
ileyh Evliyâ Mehmed Efendi şâkirdlerinden fenn-i kırâ’ette mâhir ve mücevvid 
sâlih ve mütedeyyin bir kimesne şeyhü’l-kurrâ nasb olundukdan sonra ribh-i 
menzil-i mezbûr tasnîf olunup nısfı şeyh-i mezbûra ve nısfı âharını kifâyet 
mikdârı altı nefer tâlib-i tecvîde şeyhü’l-kurrâ yediyle verilip mukābelesinde 
onlar dahi haftada üç gün mescid-i merkūmda müctemi‘ ve ta‘allüm-i tecvîd 
edip sevâbını sultân-ı kevneyn hazretlerinin rûh-ı şerîflerine ve âbâ vü 
ecdâdımın rûhlarına ve benim rûhuma ihdâ edeler. Eğer tecvîde kādir kimesne 
bulunmazsa on nefer sâlih kırâ’at-ı Kur’âna kâdir kimesneler bulunup ba‘de 
edâ-i salâti’s-subh her biri icrâ-yı şerî‘ati tilâvet edip mukābelesinde her birine 
yevmî ikişer akçe verile ve zikr olunan Debbağzâde mahallesinde olan odaların 
mecmû‘unun gallesinden ve onu on bir buçuk akçe hesâbı üzre meblağ-ı mezbûr 
bin kıt‘a kuruşun ki ribh-i hilâlinden her sene öşr ahîr-i ramazanda yirmi aded 
kapama iştirâ olunup mârrü’z-zikr Derviş Ali Mahallesinde vâki‘ merhûm Rey-
han Ağa binâ eylediği mu‘allimhânede ta‘allüm-i Kur’ân-ı azîmü’ş-şân eden yir-
mi nefer sıbyân-ı müslimîn iksâ olunup ve bir kapama dahi mu‘allim olan ki-
mesneye verile ve her sene yevm-i âşûrada zikr olunan odalar ve dükkân 
icârâtından bin beşyüz akçe ifrâz olunup mu‘tâd üzre âşûr aşı tabh olundukdan 
sonra fukarâ-i müslimîne tevzî‘ oluna ve dahi bi emrillâhi te‘âlâ vefât ettiğim 
ayda her sene icârât-ı mezbûreden üç bin akçe ifrâz olunup kifâyet mikdârı pi-
lav ve zerde tabh ve kifâyet mikdârı ekmek iştirâ olundukdan sonra sulehâ ve 
ehl-i Kur’ân olan mü’minînden da‘vet olunup meşâyihden bir kimesne vaz‘ u 
nasîhat edip mukaddemâ üç hatm-i şerîf edip ba‘dehû sûre-i mülk tilâvet edip 
sevâbını Sultân-ı kevneyn hazretlerinin rûh-ı şerîflerine ve âbâ vü ecdâdımın 
rûhlarına ve benim rûhuma ihdâ ettiklerinden sonra zikr olunan üç bin akçe-
den mümkün olduğu mertebe tesliyet olunalar ve mârrü’z-zikr odaların ücre-
tinden ve meblağ-ı mezbûrun ribhinden teremmümden ve mesârif-i mezbûreden 
fazla her ne kalırsa âhara tevzî‘ etmedikçe tafsîl-i sâbık üzre zevc etmedikçe 
mezbûre Râbia Hâtun’a ve evlâd-ı evlâda ile’l-inkirâz meşrûta olup beynlerinde 
ale’s-seviyy iktisâm edeler ve ba‘de’l-inkirâz fazla-i merkūm üç hisse olup bir 
hissesi sâbıku’z-zikr şeyhü’l-kurrâya ve iki hissesi talebe-i şeyhü’l-kurrâya 
meşrûta ola ve Atmeydanı kurbunda olan menzilin tasarrufu evvelâ kendi ve 
benden sonra mezbûre Râbia Hâtun’a ba‘de vefâtihâ evlâda ile’l-inkirâz meşrûta 
olup ba‘de’l-inkirâz ulemâ ve sulehâdan menzile ihtiyâc olan kimesneye meşrûta 
ola ve vakf-ı mezbûrun tevliyeti hayâtında oldukça kendime meşrûta olup 
vefâtımdan sonra meşrûtun lehimden nevbet-i tasarruf kimin ise âna meşrûta 
olup ba‘de inkirâzi’l-küll hâkimü’l-muvakkı‘ bir müstakīm kimesneyi mütevellî 
nasb edip yevmî dört akçe vazîfe mutasarrıf ola ve yevmî iki akçe vazîfe ile bir 
kimesne dahi câbî ola ve vakf-ı mezbûrun tebdîl ve ta‘yîri [60a] ve taklîl ve 
teksîri merreten ba‘de uhrâ alâ mâ hüve evlâ ve ahrâ kendi yedimde ola ve eğer 
mürûr-ı eyyâm ve kürûr-ı a‘vâm ile icrâ-yı şerâyit-i mezbûre müte‘azzire olursa 
vakf-ı mezbûr mutlaka vakf-ı fukarâ-yı mislimîn ola deyû ta‘yîn-i şürût ve 
tebyîn-i kuyûd edip meblağ- ı mezbûru ve menâzil-i merkūmeyi âriyen an 
mevâni‘i’l-kabz mütevellî-i mezbûre teslîm ol dahi tesellüm ve kabz edip sâyir 
mütevellîlerin evkāfında tasarrufları gibi tasarruf eyledi dedikde mütevellî-i 
mezbûr dahi vâkıf-ı müşârun-ileyh lâzâle beyne’l-enâm müşârun-ileyh hazret-
lerini cemî‘ kelimât-ı meşrûhasında vicâhen tasdîk ve şifâhen tahkīk edip emr-i 
vakf tamâm ve hâl-i tesbîl encâm bulmuş iken vâkıf-ı müşârunileyh esbağa[llâhu] 
ni‘amehû aleyh hazretlerinin inân-ı kelâmın semt-i âhara sarf edip evvelâ vakf-ı 
nukūd ve âna müteferri‘ olan şürût ve kuyûd inde’l-eimmeti’s-selâse gayrı sahîh 
ve vakf-ı akār İmâm-ı A‘zam ve hümâm-ı akdem ve efham Ebû Hanîfe el-Kûfî 
cûzî  ve Kûfî mezheb-i hatîrlerinde gayr-ı lâzım olduğundan mâ‘adâ İmâm-ı 
Rabbânî tilmîz-i sânî hazret-i İmâm Muhammed b. el-Hasan eş-Şeybânî katın-
da vâkıf menfa‘at vakfı nefse şart ve ta‘yîn etse vakf-ı sahîh ve câyiz olmaz ve 
cihât-ı mîrâsdan bir cihet yeri vakf olan arsa üzerine olan binâ vakfının dahi 
adem-i sıhhatine meşâyihden ba‘zı cezm etmişlerdir. Binâen alâ zâlik vakf-ı 
mezbûrdan rücû‘ eyledim. vakf-ı mezbûrun cümlesi kemâkân mülküme red 
olunmak murâdımdır dedikde mütevellî-i mezbûr cevâb-ı bâ-sevâba mütesaddî 
olup eğerçi hâl bast olunan minvâl üzredir. Lâkin vakf-ı nukūd İmâm-ı zî-nazar 
hazret-i İmâm Züfer’den tilmîz Kadı İmâm Ebû Abdullah Muhammed el-Ensârî 
rivâyeti üzre sahîh idiği sarîhdir. Ve fî zamâninâ fetvâ rivâyet-i mezbûre üzre 
idiği hüveydâdır ve vakf-ı akār da vâkıf li nefsine şart eylediği takdîrce sıhhat ve 
lüzûm tev’emân olması İmâm-ı hümâmeyn-i Esbak İbrahim b. Yakub Mezhebi 
üzre idiği emr-i meczûmlar ve bir cihet-i müberrâ? vakıf arsa üzerine olan 
binânın cihet-i uhrâya vakf olması dahi eimme-i dînden ba‘zılar katında sahîh 
idiği ganî ani’t-tasrîh derpîş, rivâyet-i mezkûre üzre meblağ-ı mezbûrun sıhhat-i 
vakfına ve İmâm Ebû Yusuf Mezhebi üzre vakf-ı akār meşrûtuna sıhhat ve 
lüzûmuna ve binâ-yı mezkûrun dahi sıhhat-i vakfına mücîz olan eimme-i dîn 
kavilleri üzre hükm taleb ederim deyû her biri hâkim-i muvakki‘-i kitâb tûbâ-
leh ve hüsnü me’âb huzûrunda meclis-i şer‘de mürâfa‘a-i sahîha ile mürâfa‘an 
olduklarında hâkim-i mûmâ-ileyh lâ-zâleti’l-ahkâmi nâfizihî beyne yedâ tara-
feynin mukābelesini ısgā ve cânib-i vakfı evlâ ve ahrâ görüp mes’ûlü fi’l-hükm 
olduğu hâlde ve şerâyit-i hükmü mürâ‘î olduğu hâlde rivâyet-i mezkûre üzre 
sıhhat-i vakf-ı meblağ-ı mezbûra ve vakf-ı akār-ı meşrûhun Mezheb-i İmâm 
Ebû Yusuf üzre sıhhat ve lüzûmuna ve binâ-i meşrûhun dahi sıhhat-i vakfına 
mücîz olan eimme-i dîn kavl-i şerîfleri üzre mahzar-ı vâkıf-ı mûmâ-ileyhde 
hükm-i sahîh ve kazâ-i sarîh eyledikden sonra vâkıf-ı mûmâ-ileyh –ahsanallâhu 
ileyh- dahi kelâm-ı âhar şürû‘ edip eğerçi vakf-ı akār bi’l-hükmi’l-mezkûr sahîh 
ve lâzım olup min külli’l-vücûh kâbil-i rücû‘ değildir, kemâkân vakıf meblağ-ı 
mezkûr, vakıf binâ-yı mezbûr bi’l-hükmi’l-mezkûr sahîh olduğu takdîrce 
imâm-ı efham hümâm-ı ekrem b. Hanîfe –rahmetullâh- hazretlerinin katında 
sıhhat-i müfârakate ani’l-lüzûmdur. Binâen alâ zâlik benim için rücû‘ emr-i 
meşrûhdur deyû tekrâr muhâsamaya ağâz edicek, mütevellî-i mezbûr dahi 
cevâb-ı âhar tedârik edip fi’l-hakīka İmâm-ı mûmâ-ileyh katında emr-i minvâl-i 
meşrûh üzre müstakardır. Lâkin İmâm-ı kerîm Ebû Yusuf Yakub b. İbrahim ka-
tında mücerred lafz vakaftü ile sıhhat ve lüzûm mütelâzimândır ve İmâm 
Rabbânî Muhammed b. el-Hasan eş-Şeybânî katında dahi ba‘de’t-teslîmi ile’l-
mütevellî sıhhat müstelzeme-i lüzûm idiği beyne’l-eimme’l-kirâm ma‘lûmdur. 
Bu vechile imâmeyn-i mûmâ-ileyhimâ mezhebleri üzre meblağ-ı mezkûrun 
lüzûm-ı vakfına ve binâ-yı mezkûrun dahi lüzûm-ı vakfına hükm taleb ederim 
deyû tekrâr hâkim-i müşârun-ileyh ederim deyû tekrâr hâkim-i müşârun-ileyh 

–en‘amallâhu aleyh- huzûrunda müterâfi‘ân olduklarında hâkim-i mûmâ-ileyh 
–esbağallâhu ni‘amihî aleyh- dahi imâmeyn-i müşârun-ileyhimâ mezheb-i 
şerîfleri üzre zikr olunan meblağ-ı mevkūfun lüzûmuna ve binâ-i mevkūf-ı 
mezbûrun lüzûmuna hükm-i sahîh ve kazâ-i sarîh edip hükm-i sâbıkın ile 
kazâ-i lâhıkı ile ahkâm-ı vâkıf-ı mûmâ-ileyhi el-meşrûh ilzâm edip [60b] min 
ba‘d “ilâ ene yerisüllâhü’l-arz min aleyhâ ve hüve’l-hayrü’l-vârisîn” vakf-ı mezbûr 
sahîl ve lâzım olup bi vechin mine’l-vücûh nakz ve tahvîl ve tağyîr ve tebdîl 
mümnetinu’l-ihtimâl oldu. “Femen beddele ba‘de mâsemi‘ahû fe-innemâ 
ismühû ale’llezîne yübeddilûne innallâhe semî‘un alîm. ve ecrihü’l-vâkıfu ale’l-
hayyi’llezî lâ-yemûtü ve alâ hâzâ vaka‘a’l-işhâd ve’t-tahrîr.
Fi’l-yevmi’s-sâlis min şehr-i Rebî‘ulâhir li sene tis‘a ve hamsîn ve elf.
Şuhûdü’l-hâl: Mehmed Efendi b. İsmail el-kadı bi Mekke-i Mükerreme sâbıkā, 
Yahya Efendi b. Ali el-kadı be Selânik sâbıkā, Abdülbâkī Efendi b. Cafer el-kadı 
be İzmir sâbıkā, Hâfız Efendi eş-şehîr be Nakşizâde, Esad Çelebi b. ahi’l-vâkıf, 
Mehmed Efendi be hatîb-i Câmi‘-i Ayasofya, Yusuf Efendi Şeyhi Dârü’l-kurrâ, 
Abdurrahman Efendi el-imâm be Câmi‘-i Sultanahmed, Ahmed Efendi el-hatîb 
be Sultan Mehmed, Süleyman Efendi el-hatîb be Sultan Süleymaniye, Mahmud 
Efendi el-hatîb be Câmi‘-i Sultan Selim, Mehmed Efendi el-imâm be Câmi‘-i 
Hızır Ağa, Receb Efendi el-imâm be Nişancı Paşa, Abdülbâkī el-Yesârî, Hasan 
Halîfe el-mu‘allim be mekteb-i Reyhan Ağa, el-Hâc Osman el-müderris, Meh-
med Beşe er-râcil, el-Hâc Hamza Ağa ve gayruhüm mine’l-hâzırîn.

254 [60b-1] Eski Tunus Kadısı Mehmed Efendi’nin kahve ticaretinden 
borcunu Hacı Hüseyin b. Mehmed’e ödemesi gerektiği
Rükn-i âlişân-ı sadr-ı âsaf-nişân vezîr-i ekrem müşîr-i efham, mümehhid-i 
bünyânü’d-devleti ve’l-ikbâl, müşeyyidi erkânü’s-saltanati ve’l-iclâl Mehmed Paşa 
hazretlerinin huzûr-ı ber-hubûrlarında beyne’l-ekâbir ve’l-e‘âlî akd-i meclis-i âlî 
olundukda medîne-i Trablusgarb sükkânından el-Hâc Hüseyin b. Mehmed nâm 
kimesne meclis-i ma‘kūd-ı mezbûrda sâbıkā Tunus kadısı olan Mehmed Efen-
di el-Ezherî mahzarında üzerine takrîr-i da‘vâ edip mezbûr Mehmed Efendi 
zimmetinde vakıyyesi beynimizde ilm-i şer‘î ile ma‘lûm yedinden müşterâ ve 
makbûz kahve semeninden üç yüz elli riyâlî kuruş hakkım olup yedime hat ve 
hatemi hâvî deyn tezkiresi vermişdir. Suâl olunup meblağ-ı mezbûr üç yüz elli 
riyâlî kuruş hakkımın alıverilmesin taleb ederim dedikde, gıbbe’s-suâl mezbûr 
Mehmed Efendi cevâbında fi’l-hakīka işbu müdde‘î el-Hâc Hüseyin’in yedinden 
müşterâ ve makbûzum olan vakıyyesi beynimizde ilm-i şer‘î ile ma‘lûm kah-
ve semeninden üç yüz elli riyâlî kuruş deynim olup yedine dahi deyn tezkire-
si vermişimdir. Lâkin meblağ-ı mezbûrun edâsı hîn-i istidâne ve kazâ-i Tunus’u 
tasarrufa müte‘allik olmuşidi. Ancak iki ay kazâ-i mezbûru zabt eyledim deyû 
tav‘an deyni olduğunu ikrâr edip ve dahi def ‘-i sahîh beyânına kâdir olma-
yıp şer‘an zimmetine edâsı vâcib olmağla ikrârı mûcebince meblağ-ı müdde‘î 
üç yüz elli riyâlî kuruşun müdde‘î-i mezbûr el-Hâc Hüseyin’e edâsını merkūm 
Mehmed Efendi üzerine ilzâm olunup mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ulâhir sene 1059
Şuhûdü’l-hâl: Süleyman Ağa b. Pîrî, Mahmud Ağa b. Süleyman, İbrahim Bey b. 
Hasan.

255 [61a-1] Saliha bt. Rıdvan’ın boşandığı eşi Ahmed Efendi 
b. Mahmud’dan mehrini tahsil ettiği
Mahmiye-i İstanbul’da Topkapısı dâhilinde Kürkçübaşı mahallesinde sâkine Sa-
liha bt. Rıdvan Bey nâm hâtunun li ebeveyn karındaşı ve husûs-ı âti’l-beyânda 
vekîli olup vekâleti bimâ-hüve nehcü’s-sübût şer‘an sâbite olan (  ) Bey meclis-i 
şer‘-i hatîrde zevc-i mutallıkı olan işbu sâhibü’l-kitâb fahrü’l-müderrisîni’l-kirâm 
Ahmed Efendi b. Mahmud Efendi mahzarında tav‘an bi’l-vekâle ikrâr ve i‘tirâf 
edip müvekkilem mezbûre Saliha Hâtun mezbûr Ahmed Efendi’nin zevce-i 
menkûhası ve helâli olup bundan akdem talâk-ı bâyin ile mezbûre Saliha’yı 
ba‘de’l-ahz ve kabûl Ahmed Efendi tatlîk eyledikde nikâhı ma‘kūd üç bin altı 
yüz fıddî cedîd râyic fi’l-vakt akçe hakkı mezbûr ahmed Efendi zimmetinde iken 
yine mezbûr Ahmed Efendi müvekkilem mezbûreyi bin dört yüz mezbûru’n-
nakit akçe üzerine akd-i cedîd ile tezevvüc eyleyip yine bâyin-i talâkla tatlîk ey-
ledikde mehr-i mezkûru cem‘an beş bin akçeyi müvekkilem mezbûre merkūm 
Ahmed Efendi’den taleb eylediğimde mezbûr Ahmed Efendi mehr-i evvel ancak 
bin beşyüz akçedir ve mehr-i sânî dahi ancak beş yüz akçedir bu cihetle zimme-
timde iki mehir iki bin akçedir deyû cevâb vericek ikrâr-ı mezbûr üzre meblağ-ı 
mukırr-ı iki bin akçeyi müvekkilem mezbûre taleb edip ben tarafından kab-
za vekîl olmağla meblağ-ı mukırrûn leh iki bin akçeyi merkūm Ahmed Efen-
di bana def ‘ ve tesellüm edip ben dahi yedinden tamâmen ahz u kabz ve istîfâ 
eyledim dedikde, mukırr-ı mezbûru bi’l-vekâle cârî olan ikrârında el-mukırrûn 
lehü’l-mezbûr ahmed Efendi vicâhen tasdîk ve şifâhen tahkīk edicek, mâ hüve’l-
vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ali Çelebi b. Sadık, Mustafa Bey b. Mehmed, Mustafa Beşe b. İvaz, 
Ahmed Çelebi b. Abdülkerim.

256 [61a-2] Mustafa Efendi b. İsmail Ağa’nın vârislerinin, köle Hasan 
b. Abdullah’ı âzat ettikleri
Mahmiye-i İstanbu[l’da] Muhtesib Karagöz mahallesinde sâkin olup mahmiye-i 
mezbûrede Kadırga Limanı’nda vâki‘ Mehmed Paşa Medresesi olduğu hâlde 
vefât eden Mustafa Efendi b. İsmail Ağa’nın verâseti vâlidesi Fâtıma Hâtun bt. 
el-merhûm Hoca Mustafa Efendi’ye ve zevce-i metrûkesi Afrasyab Hâtun bt. 
Abdullah’a ve sulbiye kebîre kızları Emetullah Kadın ve Rukiye Kadın’a ve li 
ebeveyn kız karındaşı Ayşe Hâtun’a münhasıra olduğu şer‘an sâbit oldukdan 
sonra mezbûrât Fâtıma ve Afrasyab Hâtun ve Emetullah Kadın ve Rukiye Ka-
dın ve Ayşe Hâtun taraflarından i‘tâk-ı âti’l-beyânı ikrâra vekîl olup mezbûrâtı 
ma‘rifet-i şer‘iyye ile ârifân olan Mehmed Efendi b. Bünyad ve Mehmed Çele-
bi b. Piyâle nâm kimesneler şehâdetleriyle vekâleti sâbite olan Hüseyin Efen-
di b. Mustafa meclis-i şer‘-i hatîr-i lâzımü’t-tevkīrde rıkkını mu‘terif olan işbu 
râfi‘ül-kitâb orta boylu açık kaşlı gök elâ gözlü kumral sakallı Rûsiyyetü’l-asl 
müslimetü’l-mille yüzünde eser-i cerh olan Hasan b. Abdullah nâm abd mahza-
rında tav‘an bi’l-vekâle ikrâr ve i‘tirâf edip mezbûr Hasan müteveffâ-yı mezbûr 
Mustafa Efendi’nin abd-i memlûku olup ba‘de vefât irs-i şer‘î ile müvekkilelerim 
mezbûrân Fâtıma Hâtun ve Afrasyab Hâtun ve Emetullah Kadın ve Rukiye Ka-
dın ve Ayşe Hâtun’a intikāl etmeğin her biri ma‘an mülk-i mevrûsları olan abd-i 
mezbûr Hasan’ı hasbeten lillâhi’l-ale’l-azîm ve taleben li merzâti’r-Rabbi’r-rahîm 
tahrîr ve i‘tâk eyledi. Ba‘de’l-yevm mezbûr Hasan sâyir ahrâr-ı asliyyîn gibi hür 
olup üzerinde müvekkilelerimin hakk-ı velâdan gayrı hakları bâkī kalmamışdır 
dedikde, mâ hüve’l-vâki‘ bi’t-taleb ketb olundu.
Fî gurre-i Cumâdelûlâ li sene tis‘a ve hamsîn ve elf.
Mustafa Çavuş b. Mehmed, Abdülkerim Çelebi b. Yahya el-müezzin, Osman Çe-
lebi b. Mehmed, Abdülganî Efendi b. Mehmed, Rıdvan [b.] Şaban.

257 [61a-3] Avanos v. Kirkor’un Abraham v. Nuri’ye borcu olduğu
Eyâlet-i Diyârbekir’de Müküs kazâsı ahâlîsinden Avanos v. Kirkor meclis-i şer‘de 
mahmiye-i İstanbul’da Şeyh Ferhad mahallesinde sâkin işbu râfi‘ü’l-vesîka Ab-
raham v. Nuri muvâcehesinde bi’t-tav‘i’s-sâf ikrâr ve i‘tirâf edip mezbûr Abra-
ham yedinden tâmmü’l-vezn ve sahîhü’l-ayar beşyüz kıt‘a riyâlî kuruş ikrâz ve 
ahz u kabz mesârifime sarfla meblağ-ı mezbûr merkūm Abraham’a zimmetim-
de lâzımü’l-edâ ve vâcibü’l-kazâ deynimdir dedikde, mukırr-ı mezbûru ikrâr-ı 
meşrûhunda el-mukırrûn lehü’l-merkūm vicâhen tasdîk ve şifâhen tahkīk edi-
cek, mâ vaka‘a bi’t-taleb ketb olundu.
Hurrire fi’l-yevmi’s-sâdis min Cumâdelâhir sene 1059.
Şuhûdü’l-hâl: Yahya Bey b. Zekeriya, Ali Bey b. Ahmed, el-Hâc Ahmed b. Abdur-
rahman, Sagar v. Hatar?, Papa Gaspar v. Asvador, David v. Murat, Sagar ve. Ağya, 
Avanos v. Manol, Panos v. Sarkiz, David v. Mardiros.

258 [61b-1] Tüccar Bogos v. Çargam’ın Marhaş v. Dilek’te 
alacağı kalmadığı
Tüccâr tâifesinden Bogos v. Çargam nâm Ermeni meclis-i şer‘-i hatîr-i lâzımü’t-
tevkīrde yine tüccâr tâifesinden râfi‘ü’l-vesîka Kakas [Marhaş] v. Dilek? nâ[m] 
Ermeni muvâcehesinde tav‘an ikrâr ve i‘tirâf edip mezbûr Marhaş Zimmetin-
de cihet-i karz-ı şer‘îden altmış kıt‘a riyâlî kuruş hakkım olup meblağ-ı mezbûr 
altmış riyâlî kuruşu mahmiye-i İstanbul’da Mahmud Paşa mahkemesinde bun-
dan akdem da‘vâ ve isbât edip ba‘de’l-hükmi’ş-şer‘î hâlâ meblağ-ı mezkûr alt-
mış riyâlî kuruşu mezbûr Marhaş yedinden tamâmen ahz u kabz ve istîfâ ey-
ledim. Min ba‘d meblağ-ı mezkûra müte‘allik mezbûr Marhaş üzerine da‘vâ ve 
hakkım kalmamışdı dedikde, mukırr-ı mezbûr Çargam’ı ikrâr-ı meşrûhunda 
el-mukırrûn lehü’l-mezbûr Marhaş vicâhen tasdîk ve şifâhen tahkīk edicek, mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelûlâ li sene tis‘a ve hamsîn ve elf.
Şuhûdü’l-hâl: Ali Çelebi b. el-Hâc Mehmed, İsa Bey b. Ahmed, İbrahim Efendi 
el-mukayyid, Yusuf v. Margar, Ohannes v. Dilek.

259 [61b-2] Fazlullah Çelebi’nin Ümmü Gülsüm’den zifaf olmadan 
muhâlaa yoluyla boşandığı ve zimmetini ibrâ ettiği
Mahmiye-i İstanbul’da Muhtesib Karagöz mahallesinde sâkin Fazlullah Çe-
lebi b. Hasan meclis-i şer‘-i şerîfde zevce-i gayr-ı medhûlün-bihâsı olan işbu 
râfi‘atü’l-kitâb Ümmü Gülsüm Kadın bt. Hızır Bey mahzarında tav‘an ikrâr 
ve takrîr-i kelâm edip bundan akdem merkūm Ümmü Gülsüm Kadın nefsi-
ni bana altmış bin fıddî râyic fi’l-vakt akçe mehr-i müeccele ve cümlesi yirmi 
altı bin dört yüz on cedîd akçe kıymetli bir çift altın bilezik ve bir altından 
masnû‘ la‘l yüzük ve bir sîm ayna ve üç donluk gülgünî atlas ve iki donluk 
beyaz atlas ve üç tefhâne? ve bir âl duvak, ve bir âl bürüncük ve beş elvân-ı 
muhtelife bogasi ve bir döşeklik serâser ve dört yemeni yorgan ve bir ku-
maş yorgan ve iki çift Bilecik yasdığı ve beş yorgan çarşafı, ve iki döşek çar-
şafı ve iki ayaklı sandık ve on beşer top minder kılıfı ve bir orta keçe ve üç 
yan keçe-i Selânik ve bir sagīr kapaklı sahan ve tepsi ve dört tencere ve iki 
yüz yetmiş vakıyye yün ve bir Bilecik yasdığı ve bir bakır sini ve bir börek 
tepsisi ve bir maşraba ve bir şamdan ve bir mikrâz ve bir güğüm ve yirmi 
beş vakıyye peynir ve bir çenber sırmalı yeşil yasdık mehr-i mu‘accel üzeri-
ne tezvîc edip ben dahi minvâl-i muharrer üzre tezevvüc eylediğimden son-
ra mehr-i mu‘accel olan eşyâ-yı mezbûreler yedine teslîm eylemişdim. Hâlâ 
birbiri[miz]den nüşûz? ve a‘râz edip mezbûre Ümmü Gülsüm medhûlün 
bihâ olmamağla zimmetimi nikâhı ma‘kūd altmış bin akçe mehr-i müecce-
lin müstahak olduğum otuz bin cedîd akçe hakkı üzerine merkūme Ümmü 
Gülsüm Kadın benimle muhâla‘a edip zevciyyete müte‘allika cemî‘ da‘vâdan 
birbirimizin zimmetini ibrâ eylemişdik. Hâlâ mehr-i mu‘accel olan eşyâ-yı 
mezbûrenin mülk ve hakkım olan nısf-ı şâyi‘inden ve târih-i kitâba gelince 
cemî‘ da’vâdan berî olup mezbûre Ümmü Gülsüm Kadın’ın zimmetini ibrâ-i 
âmm-ı kātı‘ü’n-nizâ‘la ibrâ eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Süleyman Bey b. Pîrî, el-Hâc Mehmed b. Himmet, İbrahim Efen-
di b. Şaban, Mustafa Bey b. Mehmed.









260 [61b-3, Arapça] Hâkimin Mehmed b. Sefer Bey b. Ali’nin 
nafakasını artırdığı
Bundan akdem mahmiye-i Kostantıniyye mahallâtından Karabaş mahallesinde 
vefât eden Sefer Bey b. Ali’nin Mehmed nâm sagīr oğlunun nafakası, kisvesi ve 
sâir havâic-i zarûriyesi için kıbel-i şer‘den müteveffâ-i mezbûr babasından alın-
mak üzre farz ve takdîr edilen yevmî râyicü’l-vakt on beş akçenin, nafaka kisve 
ve sâir havâicine kâfî ve vâfî olmadığı hükkâm indinde sâbit olmağın, hâkim-i 
mûmâ ileyh, Fâtıma Hâtun bt. el-Hâc Ali nâm annesi ve hâdinesinin talebiy-
le, zeyl-i kitâbda mezkûr târihden i‘tibâren yevmî râyicü’l-vakt yirmi beş akçe 
farz ve takdîr etti. Hâkim sonra meblağ-ı mefrûzu sagīr-i merkūmun havâicine 
sarf etmeye ve vakt-i hâcette istidâne edip vakt-i zaferde rücû‘ etmeye mezbûre 
Fâtıma Hâtun’a izin verdi.
Cerâ zâlike ve hurrire fi’l-yevmi’s-sânî ve’l-ışrîn min Cumâdelûlâ sene tis‘a ve 
hamsîn ve elf.
Şuhûdü’l-hâl: Ramazan Efendi b. Mehmed el-imâm, Abdullah Çelebi b. Rama-
zan el-müezzin, Mustafa b. Ahmed, Mehmed Çelebi b. Ali solak

261 [62a-1] Ali Bey b. Sinan’ın kefaletten olan borcunu Hacı Ömer 
b. Ahmed’in vârislerine ödemesine karar verildiği
Mahmiye-i İstanbul’da Çâşnigir mahallesinde sâkin iken bundan akdem vefât 
eden el-Hâc Ömer b. Ahmed’in zevce-i metrûkesi ve verâsesi Râbia Hâtun bt. 
Süleyman asâleten ve müteveffâ-yı mezbûrun sulbiye sagīre kızları işbu hâzır 
bi’l-meclis Ayşe ve Fâtıma’nın kıbel-i şer‘-i enverden mansûbe vasîleri Müla-
yim bt. Abdullah vesâyeten meclis-i şer‘-i hatîrde mahmiye-i mezbûrede Kaz-
gancı Sa‘di mahallesinde sâkin Ali Bey b. Sinan mahzarında üzerine her biri 
takrîr-i da‘vâ edip mûrisimiz müteveffâ-yı mezbûrun işbu Ali Bey zimmetin-
de emti‘a-i mütenevvi‘a semeninden iki yüz yirmi riyâlî kuruş olduğundan gay-
rı mezbûr Ali Bey tüccâr tâifesinden gāib ani’l-meclis Hacı oğlu el-Hâc yedin-
den iki yüz yirmi yedi riyâlî kuruş istidâne eyledikde mûrisimiz müteveffâ-yı 
mezbûr meblağ-ı mezbûr mezkûr Ali Bey emri ve dâyin-i mezkûr kabûl ile 
kefâlet-i sahîha-i şer‘iyye ile kefîl oldukdan sonra mekfûlün-bih iki yüz yir-
mi yedi riyâlî kuruşu ba‘de’l-mütâla‘a mûrisimiz merkūm el-Hâc Ömer dâyin-i 
mezbûr el-Hâc Mehmed’e bi hükmi’l-kefâle edâ eyledikden sonra işbu Ali Bey’e 
mürâca‘at hilâlinde iken vefât edip semen-i mezbûr iki yüz yirmi riyâlî kuruş 
ve cihet-i kefâletinden eylediği iki yüz yirmi yedi riyâlî kuruş cem‘an dört yüz 
kırk yedi riyâlî kuruş işbu Ali Bey zimmetinde kalıp bi hükmi’l-verâse bana ve 
sagīrân-ı merkūmetâna isâbet ve intikāl etmekle suâl olunup asâlet ve vesâyetim 
hasebiyle alıverilmesin taleb ederim dediklerinde, gıbbe’s-suâl merkūm Ali Bey 
cevâbında fi’l-hakīka benim gāib ani’l-meclis el-Hâc Veli nâm kimesneye iki 
yüz yirmi riyâlî kuruş deynim olmağla müteveffâ-yı mezbûr el-Hâc Ömer’den 
iki yüz yirmi riyâlî kuruşluk emti‘a-i mütenevvi‘a iştirâ ve ahz edip merkūm el-
Hâc Veli’ye deynim olmağla [mukā]belesinde teslîm etmekle meblağ-ı mezbûr 
iki yüz yirmi riyâlî zimmetimde merkūm el-Hâc Ömer’e deyn olduğundan gay-
rı mezbûr el-Hâc Mehmed yedinden istidâne ve kabz eylediğim iki yüz yir-
mi yedi riyâlî kuruşu dahi merkūm Hacı Ömer tarafından ve kabûlü hâviye 
kefâlet-i sahîha-i şer‘iyye ile kefîl olmağla mekfûlün-bih iki yüz yirmi yedi riyâlî 
kuruşu dahi bi hükmi’l-kefâle dâyinim mezbûr el-Hâc Mehmed’e edâ ve teslîm 
etmekle bi hükmi’l-kefâle edâ eylediği iki yüz yirmi yedi riyâlî kuruş dahi zim-
metinde deyn-i müctemi‘ oldukdan sonra târih-i kitâba gelince dört senedir 
meblağ-ı mezbûr dört yüz kırk yedi riyâlî kuruşu deyn mahmiye-i mezbûrede 
mezbûr el-Hâc Ömer’e ticâret eylediği yağlıkçı sokağında hâl-i hayât ve nefâz-ı 
tasarrufâtında bi’t-tamâm vaz‘ ve teslîm eyledim ol dahi minvâl-i muharrer 
üzre yedimden tamâmen ahz ve istîfâ etmekle meblağ-ı mezbûr Ali Bey’in sâdır 
[olan] def ‘-i meşrûhunu mübeyyin beyyine taleb olundukda ityân-ı beyyine 
için istimhâl etmekle mihel-i şer‘î ile imhâl olunup ikāmet-i beyyineden âciz 
olup yine istimhâl edip selâse merrât imhâl ve adem-i ityân-ı beyyine izhâr-ı 
acz edip yemîn istimhâl eyledikde kavline iltifât olunmayıp gıbbe’l-istihlâf 
zevce-i mezbûre Râbia Hâtun’a minvâl-i muharrer üzre meblağ-ı mezbûr 
dört yüz kırk yedi riyâlî kuruşu merkūm Ali Bey’in yedinden müteveffâ-yı 
merkūm Hacı Ömer hâl-i hayâtında asâleten veya vekâleten ahz u kabz eyle-
diğine veyâhud turuk-ı şer‘iyyeden bi târik ile mezbûrun zimmetini ibrâ ve 
iskāt eylediğini bilmediğine yemîn teklîf olundukda ol dahi hasebi’s-suâl yemîn 
billâhi’l-aliyyi’l-azîm edicek, vasîye şer‘an yemîn billâh teveccüh etmeyip ikrâr-ı 
meşrûhunu mûcebince meblağ-ı müdde‘â dört yüz kırk yedi riyâlî kuruşun üze-
rine merkūmeye edâsına merkūm Ali Bey’in üzerine hükm-i şer‘î ile hükm olu-
nup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ahmed Çavuş b. Ali, el-Hâc Mehmed b. Veli, Davud Bey b. Hızır, 
el-Hâc İlyas b. Nasuh, Mustafa Efendi b. Ahmed Efendi, Mustafa Ağa b. ( ).

262 [62b-1] Ahmed Ağa b. Mehmed’in çayırlığının tasarruf hakkını 
Ömer Beşe b. Mehmed’e devrettiği
Vilâyet-i Rumeli’nde İstarva kazâsına tâbi‘ Dolan nâm karyeden Ahmed Ağa b. 
Mehmed el-müteferrika meclis-i şer‘-i hatîrde karye-i mezbûreden işbu râfi‘ü’l-
vesîka Ömer Beşe b. Mehmed mahzarında tav‘an ikrâr ve i‘tirâf edip zikr-i âtî 
tefevvüzün sudûruna değin yedimde ve taht-ı tasarrufumda muntazam hakk-ı 
müfevvezim olup karye-i mezbûrede vâki‘ bir tarafı tarîk-i âmma ve bir tarafı 
Ömer Beşe b. ( ) çayırına ve bir tarafı Mustafa Beşe b. Mehmed tarlasına ve bir 
tarafı Mehmed ve Mustafa ibney Pervâne bostanına muttasıl bir kıt‘a cemî‘ ça-
yırı kâffe-i hukūkuyla mezbûr Ömer Beşe’ye sekiz yüz riyâlî fıddî râyic fi’l-vakt 
akçeye sâhib-i arz ma‘rifetiyle ferâğ ve tefvîz eyledim. Ol dahi tefevvüz ve kabûl 
edip mukābele-i ferâğ olan meblağ-ı mezbûr sekiz yüz elli akçeyi bana def ‘ ve 
teslîm edip ben dahi yedinden tamâmen ahz u kabz ve istîfâ eyledim. Min ba‘d 
zikr olunan cemî‘ çayır mezbûr Ömer Beşe’yi taslît eyledim dedikde, mukırr-ı 
mezbûr Ahmed Ağa’yı ikrâr-ı meşrûhunda el-mukırrûn lehü’l-mezbûr vicâhen 
tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelûlâ li sene tis‘a ve hamsîn ve elf.
Şuhûdü’l-hâl: Ali Bey b. Ahmed Bey, Koç Mehmed Bey b. Hasan, Ali b. Süley-
man, Mehmed b. Pervâne, Ahmed Bey, İsa Bey [b.] Ahmed.

263 [62b-2] Mehmed Ağa b. Osman’ın bostanını içindeki alet ve 
tohumlarla beraber Dayko v. Ağnad’a kiraladığı
Mahmiye-i İstanbul’da Esirci Kemal mahallesinde sâkin umdetü’l-emâcid ve’l-
ekârim Mehmed Ağa b. Osman Ağa’nın vech-i câ’î üzre müste’ciri olan Dayko 
v. Ağnad meclis-i şer‘-i hatîr-i lâzımü’t-tevkīrde râfi‘ül-kitâb mûmâ-ileyh Meh-
med Ağa mahzarında tav‘an ve rağbeten ikrâr ve i‘tirâf edip mûmâ-ileyh Meh-
med Ağa merhûm kethüdâ Sinan b. Abdullah Vakfı olup icâre-i mu‘accele ve 
müeccele-i ma‘lûme ile yedinde ve tasarrufunda olup mahmiye-i mezbûrede 
Davud Paşa İskelesi’nde Avrat Pazarı kurbunda Kürkçü Başı mahallesinde vâki‘ 
bir tarafı Abdullah Ağa Vakfı olan bostana ve bir tarafı kale duvarına ve bir tara-
fı ba‘zan merhûm Sultan Süleyman Vakfı olan bostana ve ba‘zan Mehmed Efen-
di Vakfı bostana ve ba‘zan Hacı Veli b. Mehmed menziline ve bir tarafı tarîk-i 
âmma müntehî cemî‘ bostanı kâffe-i hukūkuyla ve yine yedinde mülkü olup 
bostan-ı mezkûr içinde mevcûd on yıl ve on üç büyük sepek ve sekiz tarak ve 
iki re’s bârgir ve sekiz küçük çapa ve iki büyük çapa ve sekiz demir kazık ve bir 
nühâs tencere ve on kofa ve dört arka sepeti ve iki gübre sepeti ve bir mîzân 
sepeti ve iki büyük fıçı ve dört küçük fıçı ve dört koğa ile bana dün hızır olup 
işbu bin elli dokuz şehr-i Rebî‘ulâhiri’nin yirminci gününden yine rûz-ı kâsım 
olup târih-i mezkûr Şevvâli’nin yirmi dokuzuncu gününe değin cem‘an yüz se-
kiz güne değin beher yevm yüz altmış yedişer fıddî râyic fi’l-vakt akçeye tara-
feynden îcâb ve kabûlü hâvî icâre-i sahîha-i şer‘iyye ile îcâr ve teslîm edip ben 
dahi minvâl-i meşrûh üzre cemî‘ bostanı âlât-ı mezkûre ve bârgirleriyle istîcâr 
ve tesellüm eylediğimden sonra …? mûmâ-ileyh Mehmed Ağa yedinden mülk 
ve hakkı olan üç bin …? ma‘lûmü’l-mikdâr bağ sazımı ve bir vakıyye tere to-
humunu ve beş vakıyye turp tohumu ve beş vakıyye semizotu tohumunu ve iki 
keyl isfanah tohumunu ve bir keyl mi‘de nüvaz tohumunun bana ikrâz-ı sahîh 
ile ikrâz ve teslîm edip ben dahi ikrâz ve tesellüm eyledim dedikde, mukırr-ı 
mezbûr Dayko’yu ikrâr-ı meşrûhunda el-mukırrûn lehü’l-mezbûr Mehmed Ağa 
vicâhen tasdîk ve şifâhen tahkīk eyledikden sonra mezkûr Dayko’nun kayın ata-
sı Andriye v. Kirko ve Viço v. Kirkor nâm zimmîler müddet-i meşrûhada olan 
ücrete ve büzûr-ı merkūmeye ve saz-ı mezkûre emr ve kabûlü hâviye kefâlet-i 
sahîha ile her biri kefîl olucak, mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Nasuh Efendi b. Musa el-müderris, Mehmed Efendi b. Gıyaseddin 
el-müderris, el-Hâc Hasan b. Mehmed, Ahmed Çelebi b. Mehmed el-müezzin, 
İsa b. Yusuf, Yusuf b. Abdullah, Ahmed b. Abdurrahman.

264 [63a-1, Arapça] Şehzede bt. Sefer’in evini istiğlâl yoluyla Kerime 
Hatun Vakfı’na sattığı
Mahmiye-i Kostantıniyye mahallâtından İnebey mahallesinde sâkine olan Şeh-
zede bt. Sefer nâm zimmîyye meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzıra olup, âtiyyü’z-zikr menzilini, merhûme 
Kerime Hâtun Vakfı’na mütevellî olan râfi‘-i hâze’l-kitâb Mustafa Efendi [b.] 
Mehmed’e bey‘ ettiğini ikrâr ve i‘tirâf etti. Mütevellî-i mezbûr da, vakf-ı mezbûr 
malıyla ve istiğlâl maksadıyla, bâyi‘a-i mezbûrenin iş bu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulundur-
duğu, mahalle-i merkūmede vâki‘, bir tarafdan Kara Yani v. Manolid mülkü, diğer 
tarafdan Yefram v. Menas mülkü, öteki tarafdan Markos v. Befzem mülkü ve di-
ğer tarafdan da tarîk-i âm ile mahdûd olan cemî‘-i menzilini ve kezâ mahmiye-i 
mahallâtından Kâtib Kasım mahallesinde kâin, bir tarafdan Bevvâb-ı sultânî 
Cafer Bey mülkü, diğer tarafdan Kazal v. Muratca mülkü, öteki tarafdan kısmen 
Darya v. Yani ve kısmen Oz v. Serkis mülkleri ve diğer tarafdan da tarîk-i âm ile 
mahdûd cemî‘-i menzili cümle tevâbi‘ ve levâhıkı ve kâffe-i hukūku ve mürâfıkı 
ile râyicü’l-vakt üç yüz riyâlî kuruşa iştirâ etti. Bâyi‘a-i mezbûrenin menzileyn-i 
merkūmeyni kirâlamak istemesi üzerine mütevellî-i mesfûr, ba‘de’t-tahliye ve’t-
tekābuz zeyl-i kitâbda mezkûr târihden i‘tibâren bir sene tamâmına kırk beş 
riyâlî kuruşa kirâya verdi. Vâki‘ ikrâr, mütevellî-i mesfûr tarafından vicâhen ve 
şifâhen tasdîk edildi. Sonra mukırra-i mezbûrenin zevci Azel v. Ferhad ve Agos 
v. Simavra ve Tarafende bt. Ferhad nâm zimmîler menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldular.
Cerâ zâlike ve hurrire fi’l-yevmi’r-râbi‘ min şehri Cumâdelûlâ sene tis‘a ve 
hamsîn ve elf.
Şuhûdü’l-hâl: İsa Beşe b. Ali, Ali b. Mehmed, Ramazan Efendi b. Mustafa, Ömer 
Halîfe b. Fazlullah el-müezzin

265 [63a-2] Mehmed Efendi b. Mustafa’nın satın almış olduğu Emine 
bt. Hüseyin’in hür olduğundan serbest bırakılması
Bundan akdem rıkkına inkıyâdı olduğu bimâ-hüve nehcü’s-sübût şer‘an sâbit 
ve mütehakkık olan işbu açık kaşlı gök elâ gözlü, orta boylu ak benizli Emi-
ne bt. Hüseyin nâm hürre mahmiye-i İstanbul’da Hoca Gıyaseddin mahallesin-
de umdetü’l-akrân Mehmed Efendi b. Mustafa tarafından husûs-ı âti’l-beyâna 
vekîl olup vekâleti Mehmed Bey b. Mustafa el-bevvâbü’s-sultânî ve Ali Bey b. 
Abdullah şehâdetleriyle sâbite olan Mehmed Ağa [b.] İbrahim nâm dizdârânın 
mahzarında üzerine takrîr-i da‘vâ edip ben mahmiye-i İstanbul’da Kapı kur-
bunda vâki‘ Yenikapı vâsılında Kurban mahallesinde mütevellid hürretü’l-asl 
olup anam işbu hâzır bi’l-meclis Fâtıma bt. Karakaş Hüseyin nâm hürredir. Ba-
bam mezbûr Hüseyin nâm hürdür. Ben zevcim olan Hamdi b. el-Hâc İsma-
il nâm kimesne tagallüben işbu hâzır bi’l-meclis Esir Ahmed Bey b. Mehmed’e 
târih-i kitâbdan bir buçuk sene mukaddem bey‘ edip ol dahi ba‘de’l-iştirâ 
işbu Mehmed Efendi’ye bey‘ edip ol dahi iştirâ ve tesellüm edip bana nâ-hak 
vaz‘-ı yed olup yed-i zâlimesi üzerimden izâle olunup sebîlim tahliye olunma-
sı matlûbumdur. Gıbbe’s-suâl vekîl-i mezbûr Mehmed Ağa cevâbında işbu Esir-
ci Ahmed Bey Emine’yi yüz seksen riyâlî kuruşa mezbûr Hamdi’den iştirâ ey-
leyip mezbûr Ahmed Bey’den müvekkilem müşâr Mehmed Efendi üç yüz elli 
riyâlî kuruşa iştirâ ve tesellüm eyleyip işbu vechile müvekkilim müşârun-ileyhe 
refikadır. Vech üzre hürre idiği ma‘lûmum değildir dedikde mezbûre Emine’den 
da‘vâsına muvâfık beyyine taleb olundukda udûl-i ahrâr-ı müslimînden olup 
mahalle-i mezbûreden Ahmed Bey b. Mehmed ve Hüseyin Çavuş b. Hasan ve 
Hüseyin Bey b. İsmail ve mahmiye-i mezbûreden olup Nişancı mahallesinde 
sâkin Mehmed b. Mustafa nâm kimesneler meclis-i şer‘a li ecli’ş-şehâde hâzırûn 
olup fi’l-vâki‘ işbu mezbûre Emine mahallemiz Karabaş mahallesinden müte-
vellid Hürretü’l-asl olup anası işbu hâzıra bi’l-meclis Fâtıma [bt.] Karabaş Hüse-
yin hürredir. Babası Hüseyin nâm hürdür, sebîlî tahliye lâzımdır. Biz bu husûsa 
bu vech üzre şâhidleriz, şehâdet dahi ederiz deyû edâ-i şehâdet-i şer‘iyye eyle-
diklerinde ba‘de’t-ta‘dîl ve’t-tezkiye şehâdetleri hayyiz-i kabûlde vâkı‘a olucak 
şehâdet-i mezbûrûn mûcebince mezbûr Emine’nin hürriyetine hükm-i sahîh-i 
şer‘le hükm olunmağın, mâ hüve’l-vâki‘ bi’t-taleb ketb olundu.
Hurrire fi’s-seb‘ min Cumâdelâhir li sene tis‘a ve hamsîn ve elf.
Şuhûdü’l-hâl: Mehmed Çorbacı b. Mustafa, Ali Çavuş b. Mehmed, Mumcu Çele-
bi b. Veli, Ahmed Çelebi b. Sefer, Hüseyin b. Abdullah, Ahmed b. Abdurrahman.

266 [63b-1] Ebü’l-Fazl Mahmud Efendi b. Mehmed Efendi’nin çiftlik ve 
tarlalarının tasarruf hakkını Mehmed Beşe b. Cafer’e devrettiği
Mahmiye-i İstanbul’da Muhtesib Karagöz mahalle[sinde] sâkin sadru’l-ulemâi’l-
izâm bedrü’l-fuzalâi’l-fihâm keşşâfü’l-müşkilâti’d-dîniyye hallâlü’l-mu‘dilâti’l-
yakīniyye câmi’ş-şerâyiti’l-garâ …? …? ilmü’l-ilm ve’l-hüdâ menârü’l-fazl 
ve’t-takâ el-mahfûf-ı bi sunûfı avâtıfi’l-meliki’l-mu‘în sâbıkā Rumeli Kazas-
keri olan Ebü’l-fazl Mahmud Efendi b. el-müvellâ el-merhûm el-mebrûr ed-
dâricü ilâ medârici rahmeti Rabbihi’l-gafûr Mehmed Efendi hazretleri taraf-ı 
karîni’ş-şereflerinden ikrâr-ı âti’l-beyâna vekîl olup Ahmed Efendi b. Mehmed 
el-müderris ve Mehmed Beşe b. Sinan şehâdetleriyle vekâleti sâbite olan Hasan 
Çavuş b. Hasan meclis-i şer‘-i hatîr-i lâzımü’t-tevkīrde işbu râfi‘ül-kitâb Meh-
med Beşe b. Cafer nâm râcil mahzarında bi’l-vekâle tav‘an ikrâr ve takrîr-i kelâm 
edip müvekkil-i mûmâ-ileyh hazretleri vâlid-i mâcidleri merhûm-ı mezbûr 
Mehmed Efendi’den irs-i şer‘î ile intikāl edip işbu akdin sudûruna değin yed-
lerinde mülkü ve hakkı olup Hüdâvendigâr sancağında İnegöl kazâsına tâbi‘ 
Çeltikçi nâm karyede vâki‘ bir tarafı Himmet b. Osman mülküne ve bir tarafı 
Mercimekzâde Cafer mülküne ve bir tarafı Kara Hasan b. Abdullah mülküne ve 
bir tarafı tarîk-i âmma müntehî bir bâb fevkānî ve bir bâb tahtânî odaları dört 
ahûru ve havluyu ve dut bahçesini müştemil cemî‘ çiftlik ta‘bîr olunur menzili-
ni âmme-i hukūkuyla merkūm Mehmed Beşe’ye on beş bin cedîd râyic fi’l-vakt 
akçeye tarafeynden îcâb ve kabûlü hâvî bey‘-i bâtla [bey‘] edip ol dahi minvâl-i 
meşrûh üzre iştirâ ve kabûl eyledikden sonra zikr olunan çiftlikde intimâ ile 
tahdîd ve tavsîfden müstağnî Türkan Deresi nâm mevzi‘de vâki‘ dokuz müd to-
hum isti‘âb eder bir kıt‘a ve çiftlik kurbunda vâki‘ dört müd tohum isti‘âb eder 
bir kıt‘a ve Siyavuş Ağa Tarlası kurbunda vâki‘ dört müd tohum isti‘âb eder bir 
kıt‘a ve Bahadır Yeri nâm mevzi‘de vâki‘ iki müd tohum isti‘âb eder bir kıt‘a ve 
Cerrâhköyü sınırında vâki‘ dört müd tohum isti‘âb eder bir kıt‘a cem‘an beşkı-
ta tarlalarının dahi hakk-ı tasarrufunu sâhib-i arz ma‘rifeti ile mezbûr Mehmed 
Beşe’ye fıddî râyic fi’l-vakt on bin akçeye bedel &lt;&lt;mersûm cem‘an yirmi beş 
bin akçeyi müvekkil-i mûmâ-ileyh –esbağallâhu ni‘amihî aleyh hazretlerinin-&gt;&gt; 
mukābelesinde tefvîz ve ferâğ edip ol dahi tefevvüz ve kabûl eyledikden sonra 
semeni merkūm ve bedel-i merkūm cem‘an yirmi beşakçeyi müvekkil-i mûmâ-
ileyh –esbağallâhu ni‘amehû aleyh- hazretleri merkūm Mehmed Beşe’nin ye-
dinden tamâmen alıp kabz edip mârrü’z-zikr çiftlik ve tarlaları mahallinde ahz 
u kabza ve tasarrufa mezbûr mehmed Beşe’yi taslît eyledi. Ba‘de’l-yevm zikr 
olunan çiftlik mezbûr Mehmed’in mülk-i müşterâsı ve tarlalar dâhil-i taht-ı ta-
sarrufu olmuşdur dedikde, gıbbe’t-tasdîki’ş-şer‘î bi’t-taleb ketb olundu.
Fi’r-râbi‘ min Cumâdelûlâ li sene [tis‘a] ve hamsîn ve elf.
Şuhûdü’l-hâl: Hacı Bekir b. Ramazan, Cafer Çelebi b. Mehmed, Ahmed Çelebi b. 
Abdülbâkī, Osman Çelebi b. Ahmed, Mehmed b. ( ).

267 [63b-2] Hasan Bey’in, Mehmed Çelebi b. Ahmed’e verdiği atı hibe 
ettiğinin anlaşıldığı
Mahmiye-i İstanbul’da Kepenekçi Sinan mahallesi sükkânından Hasan Bey b. ( ) 
nâm kimesne meclis-i şer‘-i hatîrde işbu sâhibü’l-kitâb Mehmed Çelebi b. Ah-
med mahzarında üzerine takrîr-i kelâm edip mezbûr Mehmed Çelebi’ye bun-
dan akdem yedimde mülküm olup otuz riyâlî kuruş kıymetli bir re’s doru atı-
mı i‘âde ve tesellüm edip mezbûr Mehmed dahi isti‘âde ve tesellüm etmişidi. 
Hâlâ bana teslîmde ta‘annüd eder. Suâl olunup alıverilmesin taleb ederim de-
dikde, gıbbe’s-suâl &lt;&lt;olunup alıverilmesin taleb ederim dedikde gıbbe’s-suâl&gt;&gt; 
mezbûr Mehmed Çelebi cevâbında müdde‘î-i mezbûr Hasan Bey vech-i meşrûh 
üzre iddi‘â eylediği doru atı bana hibe-i sahîha-i şer‘iyye ile hibe ve temlîk ve 
teslîm edip ben dahi meclis-i hibede zikr olunan atı kabz ve kabûl eyledim deyû 
def ‘ ile mukābele edicek, mezbûr Mehmed Çelebi’nin def ‘-i mezbûrunu mü-
beyyin beyyine taleb olundukda ityân-ı beyyineden izhâr-ı acz ile istihlâf etme-
ğin, müdde‘î-i mezbûr Hasan Bey’e vech-i muharrer üzerine iddi‘â eylediği atını 
mezbûr Mehmed Çelebi’ye hibe-i sahîha-i şer‘iyye ile hibe ve temlîk ve teslîm 
eylemediğine yemîn teklîf olundukda ol dahi yemîn bi’llâhdan nükûl eylemeğin 
mezbûr Hasan Bey’in nükûlü İmâmeyn-i Hümâmeyn Ebû Yusuf ve Mehmed b. 
el-Hasan mezhebleri üzre karâr olmağın mûcebince iddi‘â olunan hibenin sıh-
hatine ve da‘vâ-yı meşrûhasından mezbûr Hasan Bey’in men‘ine mahzarında 
üzerine hükm olunup mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelâhir li sene tis‘a ve hamsîn ve elf.
Şuhûdü’l-hâl: Süleyman Ağa b. Pîrî, El-muhzırân, el-Hâc Abbas b. el-muhzır, 
Mustafa Çelebi b. Abdurrahman, el-Hâc Mustafa Çelebi b. Abdullah el-Yesârî, 
Ali Bey b. Mehmed, İsa Bey Muhzır.

268 [64a-1] Temeşvar Kalesi azebler ağalarının Temeşvar’a ait olan 
Rovina mukātaasının bedelini tahsil ettikleri
Temeşvar Kal‘ası Azebler ağalarının başağası Sefer Ağa b. İsmail ve Üçüncü 
Nişli Ağası Mustafa Ağa b. Mahmud nâm kimesneler meclis-i şer‘-i hatîrde 
Budin Yeniçerileri Çorbacılarından On Dördüncü Yayabaşı Hacı Ahmed Ağa 
b. Sefer ve Gönüllü Bölükbaşılarından Onuncu Bölükbaşı olan Ali Bölükba-
şı b. Mustafa ve Azebler ru’esâsından sekizinci Re’is olan Ali Reis b. Cafer 
ve Hisareri bölüklerinden Yirmi Dokuzuncu Bölükbaşı olan Musa Bölükba-
şı b. Yusuf ve yine Budin Yeniçerilerinin On Beşinci Odası’ndan Hacı Rıd-
van Beşe b. Mustafa nâm kimesneler mahzarlarında tav‘an ikrâr ve i‘tirâf edip 
kadîmü’l-eyyâmdan bu âna gelince Rovina Mukāta‘ası fermân-ı sultânî ile Te-
meşvar hazînesine Temeşvar Kal‘ası askerine ocaklık ta‘yîn olunup zabt olu-
nur iken sene-i sâbıkada hilâf-ı fermân-ı sultânî Budin tarafından zikr olunan 
mukāta‘ayı mezkûrûn el-Hâc Ahmed Ağa ve Ali Bölükbaşı ve Ali Reis ve Musa 
Bölükbaşı ve Hacı Rıdvan Beşe tagallüben zabt ve bir senenin mahsûlü beş bin 
iki yüz esedî kuruş ahz u kabz eylediklerinden sonra mezkûrûn ile Dîvân-ı 
sultânîde mürâfa‘a olup zikr olunan mukāta‘a uslûb-ı sâbık üzre bâ-fermân-ı 
sultânî Hazîne-i Temeşvar’a ta‘yîn ve mukarrer kabîlinden gayrı mezkûrûnun 
ol diyâr hesâbı üzre beş yük yirmi bin akçe eder beş bin iki yüz esedî ku-
ruşu dahi hazîne-i Temeşvar’a red olunması fermân olunmağın ber-mûceb-i 
fermân-ı âlî zikr olunan beş bin iki yüz esedî kuruşu kabza mübâşir olduğu-
muz hasebiyle hazîne-i Temeşvar için mezkûrûn yedlerinden tamâmen ahz 
u kabz eyledik. Meblağ-ı mezkûrdan mezkûrûn üzerlerinde bâkī kalmadı de-
diklerinde mukırrân-ı mezkûrânı ikrâr-ı meşrûhlarında el-mukırrûn lehü’l-
merkūm vicâhen tasdîk ve şifâhen tahkīk edicek, mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min Cumâdelûlâ li sene tis‘a ve hamsîn ve elf.
Şuhûdü’l-hâl: Diyârbekirli Osman Çavuş b. Ahmed el-mübâşir, Süleyman Ağa b. 
Ali, Mehmed Çelebi b. Mehmed, Ahmed Ağa b. İbrahim, Hobyar Ağa b. el-za‘îm, 
Ali Çelebi b. Sadık.

269 [64a-2] Noksan hüccet
&lt;&lt;Budin Yeniçerileri Çorbacılarından On Dördüncü Yaya[ba]şı Hacı Ahmed 
Ağa b. Sefer ve Gönüllü Bölükbaşı olan Ali Bölükbaşı b. Mustafa ve Azebler 
ru’esâsından sekizinci reis olan Ali Reis b. Cafer ve Hisareri Bölükbaşılarından 
Yirmi Dokuzuncu Bölükbaşı olan Musa Bölükbaşı b. Yusuf ve Budin Yeniçe-
rilerinden on Beşinci Oda’dan Hacı Rıdvan Beşe b. Mustafa nâm kimesneler 
meclis-i şer‘-i hatîrde işbu sâhib Elçi Hasan Ağa yedinden ve malından beş bin 
iki yüz esedî kuruş mezkûr Elçi Hasan Ağa yedinden ve malından beş iki yüz 
esedî kuruş&gt;&gt; (Noksan Hüccet)









270 [64b-1] Budin yeniçeri çorbacılarının İkinci Hasan Ağa b. Ali’ye 
borçları olduğunu ikrar ettikleri
Budin Yeniçerileri Çorbacılarından On Dördüncü Yayabaşı Hacı Ahmed Ağa 
b. Sefer ve Gönüllü Bölükbaşılarından Onuncu Bölükbaşı olan Ali Bölükba-
şı b. Mustafa ve Azebler ruesâsından Sekizinci Reis b. Cafer ve Hisareri Bölük 
Bölükbaşılarından Yirmi Dokuzuncu Bölükbaşı olan Musa Bölükbaşı b. Yu-
suf ve Budin Yeniçerilerinden Onbeşinci Oda’dan Hacı Rıdvan Beşe b. Mustafa 
nâm kimesneler meclis-i şer‘-i hatîr işbu sâhibü’l-kitâb İkinci Hasan Ağa b. Ali 
mahzarında her biri tav‘an ikrâr ve i‘tirâf edip mezkûr İkinci Hasan Ağa yedin-
den ve malından beş bin iki yüz esedî kuruş ikrâz ve tesellüm ve mesârifimize 
sarfla zimmetimde meblağ-ı mezkûr beş bin iki yüz esedî kuruş mezkûr İkin-
ci Hasan Ağa’ya vâcibü’l-edâ deynimiz olduğundan gayrı her birimiz âharın 
zimmetine lâzım gelen deyne cümlemizi yine her birimizin emri ve dâyin-i 
merkūmun kabûlü ile kefâlet-i sahîha-i şer‘iyye ile kefîl oldukdu dediklerin-
de mukırr-ı mezbûru ikrâr-ı meşrûhlarında el-mukırru lehü’l-mezbûr vicâhen 
tasdîk ve şifâhen tahkīk eylediğinden sonra Peşte’de Çeribaşızâde Ahmed 
Zaim b. Mustafa ve Budin Hacı Hüseyin Zaim b. Ahmed mahmiye-i İstanbul’da 
Kalenderhâne mahallesinde sâkin Baykuş bıyıklı Hasan Ağa b. Ali Ağa’nın nâm 
kimesnelerden her biri meblağ-ı mezkûru beş bin iki yüz esedî kuruşa emr ve 
kabûlü hâviye kefâlet-i sahîha-i şer‘iyye ile kefîl olucak mâ hüve’l-vâki‘ bi’t-
taleb ketb olundu.
Fi’l-yevmi’s-sânî min Cumâdelûlâ li sene tis‘a ve hamsîn ve elf.
Şuhûdü’l-hâl: Diyârbekir Osman Çavuş b. Ahmed, Süleyman Ağa b. Ahmed, 
Mehmed Çelebi b. Mehmed Kırkçeşme’den, Ahmed Ağa Miralay-ı Temeşvar, 
Hobyar Zaim b. Mehmed, Çelebi b. Sadık Kethüdâ-yı Esirciyân, Mustafa Efen-
di b. Abdurrahman el-kâtib.

271 [64b-2] Budin ağalarından Elçi Hasan b. Ali’nin, Sefer Ağa 
b. İsmail ve Mustafa Ağa b. Mahmud’a borçlu olması
Budin Ağalarından Elçi Hasan Ağa b. Ali meclis-i şer‘-i hatîr-i lâzımü’t-tevkīrde 
işbu sâhibü’l-kitâb Temeşvar mustahfızlarının Başazablar Ağası Sefer Ağa b. İs-
mail ve Üçüncü Yeşili Ağası Mustafa Ağa b. Mahmud mahzarlarında tav‘an ikrâr 
ve i‘tirâf edip mezbûrân Sefer Ağa ve Mustafa Ağa’ya cihet-i karz-ı şer‘îden beş 
bin iki yüz esedî kuruş zimmetimde lâzımü’l-edâ ve vâcibü’l-kazâ deynim var-
dır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’t-târihi’l-mezbûr
Şuhûdü’l-hâl: es-Sâbıkūn.









272 [64b-3] Yusuf Efendi b. Mahmud’un Ahmed Çavuş Vakfı 
mütevelli kaymakamlığına tayini
Mahmiye-i İstanbul’da vâki‘ merhûm Ahmed Çavuş Vakfı’na meşrûtiyyet üzre 
mütevellîsi olan Sunullah Çelebi b. Mehmed sagīr olup edâ-yı hizmet-i tevli-
yet adem-i kabûlü olmağla bundan akdem cânib-i şer‘den İbrahim b. Ahmed 
nâm kimesne kāimmakām-ı mütevellî nasb ve ta‘yîn olunmuşidi. Hâlâ mezbûr 
İbrahim hizmet-i tevliyet-i mezbûrca tekâsül üzre olup edâ-yı hizmet etme-
mekle ref ‘ olunup yerine işbu râfi‘ül-kitâb Yusuf Efendi b. Mahmud hizmetin-
de mücidd ü sâ‘î ve tesviye-i umûr-ı vakfı râgıb olduğunu ihbâr etmeğin yerine 
mezbûr Yusuf Efendi cânib-i şer‘den kāimmakām nasb ve ta‘yîn olundukda ol 
dahi vech-i meşrûh üzre kāimmakām-ı tevliyet-i mezbûreyi kabûl ve hidemât-ı 
lâzımesini edâya müte‘ahhid olucak, mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Cumâdelûlâ li sene tis‘a ve hamsîn ve elf.
Şuhûdü’l-hâl: Ahmed Efendi b. Yusuf el-imâm, Ali Efendi b. İbrahim, Abdülkādir 
Efendi b. Mustafa, Mehmed Efendi b. Hüseyin, Yahya Bey b. Zekeriya el-muhzır, 
Ali Bey b. Ahmed el-muhzır.

273 [65a-1] Vefat eden Payas Kadısı Mehmed Efendi’nin vârislerinden 
Saliha Hatun, Ahmed Çelebi ve Ayşe Hatun’un diğer vâris Ali 
Çelebi hakkındaki davalarından vazgeçmeleri
Bundan akdem Payas kadısı olduğu hâlde vefât eden Mehmed Efendi b. Mus-
tafa verâseti sulbiye kebîre kızı Saliha Hâtun’a ve li ebeveyn karındaşları Ah-
med Çelebi ve Ali Çelebi’ye ve li ebeveyn kız karındaşı Ayşe Hâtun’a münha-
sıra olduğu şer‘an mütehakkık oldukdan sonra mezbûr Ahmed Çelebi ve Ayşe 
Hâtun asâleten ve mezbûre Saliha Hâtun tarafından dahi husûs-ı âti’l-beyâna 
vekîl olup vekâleti İbrahim Çelebi b. Abdullah el-kâtib ve Yusuf Bey b. İbra-
him el-cündî şehâdetleri ile şer‘an sâbite olan Mustafa Efendi b. Ali? el-kâtib 
vekâleten meclis-i şer‘-i hatîrde mezbûr Ali Çelebi mahzarında her biri tav‘an 
ikrâr ve i‘tirâf edip mahmiye-i İstanbul’da Cerrâh Câmi‘-i  şerîfi kurbunda 
Kürkçübaşı mahallesinde vâki‘ bir tarafı Yahya Çelebi b. Muharrem mülküne 
ve bir tarafı Rıdvan b. Abdullah mülküne ve iki tarafı tarîk-i âmma münhasır 
dâhiliye ve hâriciyesi fevkānî ve tahtânî sekiz bâb büyûtu ve matbahı ve kenîfi 
ve fırını ve mahtabı ve iki bi’r-i mâyı ve bahçeyi müştemil olan cemî‘ menzilin 
nısf şâyi‘i mezbûr Ali Çelebi’nin mülk ve hakkı olup ve nısf şâyi‘-i âharı dahi 
müteveffâ-yı mezkûr Mehmed Efendi’nin mülk ve hakkı olup vefât eyledikde 
verese-i mezkûrûna intikāl eylemekle her birinin hisse-i şâyi‘aları olduğunu her 
biri asâleten ve vekâleten mezbûr Ali Çelebi’den da‘vâ eylediklerinden mezbûr 
Ali Çelebi dahi mezbûr Mehmed Efendi vefâtından sonra düyûnu sâbite ol-
mağla li ecli’d-düyûn zikr olunan nısf şâyi‘-i tereke-i ba‘de’l-müzâyede bin on 
dokuz Rebî‘ulevveli’nin yirminci gününde yirmi iki bin râyic fi’l-vakt akçeye 
bâtten bana bey‘ ve teslîm ve kabz ve semen olunup ben dahi iştirâ ve teslîm ve 
bu âna değin muvâcehelerinde mâlikâne tasarruf eyledim deyû mukābele edip 
beynlerinde münâza‘ât-ı kesîre vâki‘ olunmuşidi. El-hâletü hâzihî her birimiz 
asâleten ve vekâleten da‘vâ-yı meşrûhadan berî olup mezbûr Ali Çelebi’nin zim-
metini ibrâ-i âmm-ı kātı‘ü’n-nizâ‘ ibrâ ve iskāt eyledik. Min ba‘d cemî‘ menzil-i 
mahdûd-ı mezkûr mezbûr Ali Çelebi’nin mülkü ve hakkıdır dediklerinde 
gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Rebî‘ulâhir li sene tis‘a ve hamsîn ve elf.
Şuhûdü’l-hâl: Umdetü’l-kuzât Mehmed Efendi b. Hasan, Mehmed Odabaşı 
b. Hasan, Abdülkerim Halîfe b. Abdullah el-müezzin İbrahim b. Abdullah el-
Cündî, Hüseyin Çelebi b. Mehmed el-Cündî, Veli Bey b. İbrahim, Hüseyin Çele-
bi b. Mustafa, Mehmed Çelebi b. Mustafa el-Hak Efendi, İbrahim Bey b. Ahmed, 
Abdurrahman Efendi b. et-Tayyib.

274 [65a-2] Mümine bt. İbrahim’in menzilini Hoca Üveys mahallesi 
nakit vakfına istiğlâl suretiyle satması
Mahmiye-i İstanbul’da Hoca Üveys mahallesinde sâkine Mümine bt. İbra-
him Meclis-i şer‘-i hatîr-i lâzımü’t-tevkīrde mahalle-i mezkûre avârızına olan 
nukūdun meşrûtiyyet üzre bi’l-fi‘l mütevellîsi olan Seyyid Ömer Efendi b. es-
Seyyid Hüseyin el-müezzin mahzarında tav‘an ikrâr ve i‘tirâf edip zikri âtî ak-
din sudûruna değin yedimde ve taht-ı tasarrufumda mülk ve hakkım olup 
mahalle-i mezkûrede vâki‘ bir tarafı medîne-i vakfına ve bir tarafı Şaban Beşe 
b. Abdullah mülküne ve bir tarafı tarîk-i âmma ve bir tarafı mahalle-i mezbûre 
mescidi müezzinine vakf olan menzile müntehî cemî‘ menzili kâffe-i hukūk ve 
merâfıkı ile mezbûr Seyyid Ömer Efendi’ye üç yüz kıt‘a riyâlî kuruşa bi tarîki’l-
istiğlâl bey‘ ve teslîm eyledim. Ol dahi vakf-ı mezbûr malıyla vakıf için iştirâ ve 
tesellüm ve kabûl edip semen-i mezkûr üç yüz riyâlî kuruşu bana teslîm edip 
ben dahi yedinden tamâmen ahz u kabz eyledikden sonra mukırr-ı mezbûr 
Seyyid Ömer Efendi cemî‘ menzil-i mezkûru ba‘de’t-tahliyeti’ş-şer‘iyye târih-i 
kitâbdan üç yüz altmış gün tamâmına değin bana kırk beş kıt‘a riyâlî kuruşa îcâr 
ve tesellüm edip ben dahi minvâl-i meşrûh üzre istîcâr ve teslîm eyledim dedik-
de, mukırr-ı mezbûr Mümine Hâtun’u ikrâr-ı meşrûhunda mütevellî-i mezbûr 
vicâhen tasdîk ve şifâhen tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cumâdelûlâ li sene tis‘a ve hamsîn ve elf.
Şuhûdü’l-hâl: Hacı Ömer Çelebi b. ( ), Musa Çelebi b. el-Hâc Himmet, Mehmed 
Efendi b. Ahmed el-imâm, İbrahim Efendi [b.] …? Ömer Efendi, Hacı Murad 
Beşe b. Mehmed.

275 [65b-1, Arapça] Hâkimin, Ümmühâni bt. Hasan Bey adlı küçüğe 
yeni vasî atadığı
Mahmiye-i Kostantıniyye mahallâtından Murad Paşa-yı Atîk mahallesinde sâkin 
iken bundan akdem vefât eden Hasan Bey b. Perviz nâm kimesnenin Ümmühâni 
nâm sagīre kızının tesviye-i umûruna kıbel-i şer‘den mansûb vasî olan el-Hâc 
Mehmed b. Hamza, meclis-i şer‘-i şerîf ve mahfil-i dîn-i münîfde -el-masûn 
ani’t-tağyîr ve’t-tahrîf- hâzır olup, hâkim huzûrunda vesâyet-i merkūmeden 
ferâgat ettiğinde hâkim-i mûmâ ileyh kendisini azledip Hoşalman? Hâtun bt. 
Abdullah nâm hâtunu sagīr-i mezbûrun zabt-ı ahvâli ve müteveffâ-i mezbûr ba-
basından irs-i şer‘le kendisine intikāl eden emvâlin zabtı için rüşd ve bülûğuna 
kadar vasî nasb etti. Mezbûre de vesâyet-i merkūmeyi kabûl edip hizmet-i 
lâzimesini edâyı ta‘ahhüd etti. İşbu nasb, mezbûrenin vesâyete ehil olduğunun 
sâbit olmasından sonra vâki‘ oldu.
Cerâ zâlike ve hurrire fi’l-yevmi’l-hâmis ve’l-ışrîn min şehri Rebî‘ilevvel sene 
tis‘a ve hamsîn ve elf.
Şuhûdü’l-hâl: Ömer Halîfe b. Fazlullah el-müezzin, Mustafa Çelebi b. Abdülke-
rim, Ahmed Çelebi b. Hasan, Yahya Bey [b.] Zekeriya, İsa Bey b. Ahmed, Hacı 
Ahmed b. Perviz, Abdullah b. Mehmed

276 [65b-2] İbrahim Çavuş b. Mustafa’nın, evini aldığı borca 
karşılık Yeniçerilerin Doksan altıncı Cemaat Odasının 
nakit vakfına rehin vermesi
Mahmiye-i İstanbul’da Mustafa Paşa kurbunda vâki‘ Molla Hüsrev mahalle-
si sükkânından olup bundan akdem maktûlen vefât eden merhûm Salih Paşa, 
selâm çavuşluğundan mağzûl olan İbrahim Çavuş b. Mustafa meclis-i şer‘-i 
hatîr-i lâzımü’t-tevkīrde dergâh-ı âlî –dâme merci‘an li’l-e‘âlî- yeniçerilerinin 
doksan altıncı cemâ‘atine mahsûs olan odanın odabaşı ve nukūd olan vakfı-
na mütevellî olan işbu sâhibü’l-kitâb Osman Odabaşı b. Ebûbekir mahzarın-
da tav‘an ikrâr ve i‘tirâf edip mezbûr Osman Odabaşı yedinden mâl-ı vakf-ı 
mezbûrdan olmak üzre yüz elli bir riyâlî kuruş i‘tirâz ve kabz ve mesârifine sar-
file mâl-ı vakf-ı mezbûre zimmetimde deyn olduğundan gayrı yine mezbûr os-
man Odabaşı yedinden müşterâ ve makbûz mâl-ı vakf-ı mezbûrdan olmak üzre 
levn ve cins ve zirâ‘ı beynimizde ilm-i şer‘î ile ma‘lûm ve târih-i kitâbdan altı 
ay tamâmına değin müeccel çuka semeninden dahi yirmi riyâlî kuruş cem‘an 
yüz yetmiş riyâlî kuruş mâl-ı vakf-ı mezbûra zimmetinde vâcibü’l-edâ deynim 
olup meblağ-ı mezbûr mukābelesinde yedimde mülk ve hakkım olup mahalle-i 
mezbûrede vâki‘ bir tarafı Rıdvan Bey b. Abdullah mülküne ve bir tarafı Tüfenk-
çi Üstâd Mehmed mülküne ve bir tarafı tarîk-i âmma ve bir tarafı kendi mülkü-
me muttasıl olup dört bâb tahtânî oda ve bi’r-i mâ’ ve kenîfi müştemil olan mülk 
menzilimi kâffe-i hukūk ve merâfıkı ile ba‘de’t-tahliye rehin vaz‘ ve teslîm edip 
ol dahi bi hasebi’t-tevliye irtihân ve kabz ve teslîm eyledi dedikde, mezbûrun 
ikrâr-ı meşrûhunu el-mukırrûn lehü’l-mezbûr Osman Odabaşı bi’l-muvâcehe 
tasdîk ve bi’l-müşâfehe tahkīk edicek, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cumâdelûlâ li sene tis‘a ve hamsîn ve elf.
Şuhûdü’l-hâl: Mustafa Efendi b. Mehmed el-İmâm-ı be mahalle-i Manisalı, Re-
ceb Halîfe b. Ebûbekir el-imâm, İbrahim b. Ebûbekir el-mu‘allim bi mekteb-i 
Kasımpaşa der-bevvâb, Şaban Halîfe b. Mustafa el-müezzin, Mehmed Beşe b. 
Hüseyin, Hüseyin Beşe b. Abdullah, Yahya Bey [b.] Zekeriya.

277 [66a-1, Arapça] Ömer Çelebi b. Seydi’nin Rus asıllı 
câriyesini âzat ettiği
Mahmiye-i Kostantıniyye mahallâtından Hobyar mahallesinde sâkin olan Ömer 
Çelebi b. Seydi nâm kimesne meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzır olup, rıkkını mu‘terife, açık kaşlı elâ gözlü, 
kızıl saçlı, orta boylu, sağ gözünde yıldız? bulunan, Rûsiyyetü’l-asl müslimetü’l-
millet hâmile-i hâze’l-kitâb Gülistan bt. Abdullah nâm câriye-i memlûkesini 
hasbeten lillâhi’l-azîm ve taleben li merdâti’r-rabbi’r-rahîm âzat ve tahrîr ettiğini 
ikrâr ve i‘tirâf etti. Câriye-i mezbûre bu sûretle harâir-i asliyyât-ı mükellefâttan 
hürre bir kimesne oldu. Efendilerin âzatlı köleler üzerinde sâhib oldukları velâ 
hakkından gayrı, üzerinde kimesnenin bir hakkı kalmadı.
Cerâ zâlike ve hurrire fî gurreti Cumâdelûlâ sene tis‘a ve hamsîn ve elf.
Şuhûdü’l-hâl: Ali Çelebi b. Sa‘di?, el-Hâc Abdülbâkī b. Durak, el-Hâc Receb b. 
Mahmud, el-Hâc Rıdvan b. Abdullah, Mehmed Halîfe b. Mahmud

278 [66a-2] Mehmed Beşe b. Hasan’ın tarlasının tasarruf hakkını 
Mehmed b. Ali’ye devri
Vilâyet-i Rumeli’nde Ustrova kazâsına tâbi‘ Velican nâm karyeden Mehmed 
Beşe b. Hasan nâm râcil meclis-i şer‘-i şerîfde işbu râfi‘ül-kitâb Mehmed b. Ali 
mahzarında tav‘an ikrâr ve i‘tirâf edip işbu akdin [sudû]runa değin yedimde ve 
taht-ı tasarrufumda olup karye-i mezkûre sınırında ve Nikrat? nâm mevzi‘de 
vâki‘ bir tarafı Murad b. Mustafa mülküne ve bir tarafı Mustafa b. Hüseyin mül-
küne ve bir tarafı mezbûr Mehmed mülküne ve bir tarafı tarîk-i âmma müntehî 
tahmînen iki keyl tohum isti‘âb eder bir kıt‘a tarlamın hakk-ı tasarrufunu 
sâhib-i arz ma‘rifeti ile mezbûr Mehmed’e dokuz yüz cedîd râyic fi’l-vakt akçe 
bedel mukābelesinde tefvîz edip ol dahi vech-i muharrer üzre tefevvüz ve kabûl 
eyledikden sonra bedel-i merkūm dokuz yüz cedîd akçeyi merkūm Mehmed’in 
yedinden tamâmen alıp kabz edip mârrü’z-zikr tarlayı mahallinde zabt ve tasar-
rufa taslît eyledim dedikde, mukırr-ı merkūm Mehmed Beşe’yi minvâl-i meşrûh 
üzre cârî olan ikrârında merkūm Mehmed vicâhen tasdîk ve şifâhen tahkīk et-
meğin, mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Hüseyin Beşe b. Ali er-râcil, İsmail b. Yunus, Mehmed Beşe b. İs-
mail, Yusuf b. Abdullah.

279 [66a-3, Arapça] Nuh ve Ümmügülsüm adlı çocuklara takdir edilen 
nafakanın babalarının ödeme güçlüğü nedeniyle eksiltildiği
Şehâdet ve haber vermeleri makbûl olan kimesnelerin ihbârı ile, fakīr Mehmed 
Çelebi’nin Nuh ve Ümmügülsüm nâm sagīreyn evlâdına bundan akdem Ayşe 
Hâtun bt. Mehmed nâm mutallaka annelerinin talebiyle kıbel-i şer‘den her bi-
rine farz ve takdîr edilen yevmî râyicü’l-vakt sekizer akçe nafakayı ödemekten 
âciz bulunduğu anlaşıldığında hâkim-i mûmâ ileyh her birinin nafakasından 
iki akçe tenkis etti. Bu sûretle zeyl-i kitâbda mezkûr târihden i‘tibâren babala-
rı Mehmed Çelebi’nin talebiyle her birine yevmî râyicü’l-vakt altı akçe farz ve 
takdîr edildi.
Cerâ zâlike ve hurrire fi’l-yevmi’r-râbi‘ min Cumâdelûlâ sene tis‘a ve hamsîn 
ve elf.
Şuhûdü’l-hâl: Hüseyin Beşe b. Ali er-râcil, İsmail b. Yunus, Mehmed Beşe b. İs-
mail, Yusuf b. Abdullah

280 [66a-4, Arapça] Ümmühâni Hatun bt. Abdullah’ın muhâlaa 
yoluyla boşandığı
Mahmiye-i Kostantıniyye mahallâtından Balyan Ağa mahallesinde sâkine olan 
Ümmühâni Hâtun bt. Abdullah nâm hâtun meclis-i şer‘-i şerîf ve mahfil-i dîn-i 
münîfde -el-masûn ani’t-tağyîr ve’t-tahrîf- zevci râfi‘-i hâze’l-kitâb Mehmed b. 
Mustafa nâm zevci ile muhâla‘a yaptı. Zevc-i mezbûr da nikâhında ta‘ahhüd 
ettiği râyicü’l-vakt beş yüz akçe mehr-i müecceli, iddet nafakası ve meûnet-i 
süknâsı mukabilinde onunla muhâla‘a yaptı. Zevce-i mezbûre bu sûretle yeni 
bir nikâh yapılmadan ve mehir ödenmeden helâlolmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mutâlebât, eymân 
ve muhâsamâtdan umûmen, zevciyyetle alâkalı da’vâdan husûsen yek diğeri-
nin zimmetini ibrâ-i âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min Cumâdelûlâ sene [tis‘a] ve hamsîn 
ve elf.
Şuhûdü’l-hâl: İbrahim b. İsmail, Mustafa b. Ali, Mahmud b. (  ), Ahmed b. Ab-
durrahman

281 [66b-1, Arapça] Hâkimin Ahmed ve Ümmühâni adlı küçüklere 
Rahime Hatun bt. Mustafa’yı vasî atadığı
Hâkim, râfi‘a-i hâze’r-rakīm Rahime Hâtun bt. Mustafa nâm hâtunu, bundan ak-
dem kasaba-i Akkirman kurbunda denizde boğularak fevt olan Derviş b. Şaban 
nâm müteveffânın Ahmed ve Ümmühâni nâm sagīreynine, tesviye-i umûrları 
için rüşd ve bülûğlarına kadar ihtiyâclarına binâen vasî nasb etti. Mezbûre 
Rahime Hâtun da vesâyet-i merkūmeyi kabûl edip hizmet-i lâzimesini edâyı 
ta‘ahhüd etti. İşbu nasb, vasiyy-i mezbûrenin vesâyet ve emânete ehil, gadr ve 
hıyanetten berî olduğunun sâbit olmasından sonra vâki‘ oldu.
Cerâ zâlike ve hurrire fi’l-yevmi’s-sânî min Cumâdelûlâ sene tis‘a ve hamsîn ve 
elf.
Şuhûdü’l-hâl: Yusuf b. Abdullah, Ahmed b. Abdullah, Mustafa b. Şaban, İbrahim 
Efendi b. Şaban

282 [66b-2, Arapça] Dilaver bt. Abdullah’ın muhâlaa yoluyla boşandığı
Mahmiye-i Kostantıniyye mahallâtından Mimar Ayas mahallesinde sâkine 
olan Dilaver bt. Abdullah nâm hâtun meclis-i şerî‘at-ı şerîfe-i garrâ ve mahfil-i 
tarîkat-i refî‘a-i zehrâda, râfi‘-i hâze’l-kitâb Ahmed b. Nebi nâm dâhil-i bihâ zev-
ci ile muhâla‘a yaptı. Zevc-i mezbûr da nikâhında ta‘ahhüd ettiği râyicü’l-vakt 
iki bin akçe mehr-i müecceli, iddet nafakası ve meûnet-i süknâsı mukabilin-
de onunla muhâla‘a yaptı. Zevce-i mezbûre bu sûretle yeni bir nikâh yapılma-
dan ve mehir ödenmeden helâlolmayacak şekilde zevc-i merkūmundan ayrıl-
mış oldu. Sonra her biri cemî‘-i de‘âvî, mutâlebât, eymân ve muhâsamâtdan 
umûmen, zevciyyetle alâkalı da’vâdan husûsen yek diğerinin zimmetini ibrâ-i 
âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min Cumâdelûlâ sene tis‘a ve hamsîn 
ve elf.
Şuhûdü’l-hâl: Mustafa b. Ali, Salih b. Satılmış, Yahya b. Zekeriya, Mustafa b. 
Mehmed

283 [66b-3] Meyhaneci Yani v. Dimitri’nin ortakları Panayot ve Yani’de 
olan alacaklarını aldığının tesbiti
Mahmiye-i İstanbul’da Kumkapı hâricinde meyhâneci tâifesinden Yani v. Dimit-
ri nâm zimmî meclis-i hatîrde tâife-i mezbûreden olup sâbıkā şerîki olan Pa-
nayot v. Estadi ve Yani v. Velisari? nâm zimmîler muvâcehelerinden üzerlerine 
takrîr-i da‘vâ edip bundan akdem mezbûrân Panayot ve Yani ile meyhânecilik 
san‘atında akd-i şirket eylediğimizde kendi malımdan yirmi dört bin fıddî râyic 
fi’l-vakt akçemi mezbûrânın mallarıyla halt edip iki sene mu‘âmele eylediğimiz-
den sonra hâlâ fesh-i şirket edip meblağ-ı mezbûr yirmi dört bin akçe yedlerin-
de hakkım kalmışdır. Suâl olunup meblağ-ı mezbûrun alıverilmesin taleb ede-
rim dedikde, gıbbe’s-suâl merkūmân Panayot ve Yani cevâblarında fi’l-hakīka 
müdde‘î-i merkūm ile bundan akdem meyhânecilik san‘atında şerîkler olduğu-
muzda merkūm Yani’nin yirmi dört bin akçesini kendi malımıza halt edip iki 
sene mu‘âmele eylediğimizden sonra hâlâ fesh-i şirket eylediğimizde meblağ-ı 
mezbûru merkūm Yani’ye bi’t-tamâm def ‘ ve teslîm edip yedimizde bir akçe ve 
bir habbe hakkı kalmamışdır dediklerinde, merkūmânın yedleri yed-i emânet 
olmağla bi’l-istihlâf merkūmân Panayot ve Yani’ye minvâl-i muharrer üzre yed-
lerinde müdde‘î-i merkūmânın yirmi dört bin akçe hakkı olmadığına her biri-
ne yemîn teklîf olundukda onlar dahi yemîn billâh ellezî enzele’l-incîle alâ İsâ 
aleyhi’s-selâm etmeğin, mâ vaka‘a bi’t-taleb ketb olundu.
Fi’l-yevmi’s-sâlis min Cumâdelûlâ li sene seb‘a ve hamsîn ve elf.
Şuhûdü’l-hâl: Salih Çavuş b. Yusuf, Dilaver Çavuş b. Abdullah, Ali Çelebi b. Meh-
med, Ahmed Çelebi b. Abdurrahman.

284 [66b-4, Arapça] Saliha bt. Murad’ın muhâlaa yoluyla boşandığı
Mahmiye-i Kostantıniyye mahallâtından Hâcce Hâtun mahallesinde sâkine 
olan Saliha bt. Murad nâm hâtun, meclis-i şer‘-i şerîf ve mahfil-i dîn-i münîfe 
hâzıra olup, hâmil-i kitâb Seyyid Mehmed Efendi b. Seyyid Mazhar Efendi nâm 
zevc-i dâhil-i bihâsı ile hul‘ eyledi. Zevc-i mezbûr da nikâhında ma‘kūdun aleyh 
olan râyicü’l-vakt bin beş yüz akçe mehr-i müecceli, aralarında ilm-i şer‘î ile 
ma‘lûm ve mu‘ayyen olan nafaka-i iddeti ve meûnet-i süknâsı mukabilinde 
zevce-i merkūmesi ile hul‘ eyledi. Zevce-i mezbûre bu sûretle yeni bir nikâh 
yapılmadan ve mehir ödenmeden helâlolmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mutâlebât, eymân ve muhâsamâtdsan 
umûmen, zevciyyetle alâkalı da’vâdan husûsen yek diğerinin zimmetini ibrâ-i 
âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ min Cumâdelûlâ sene tis‘a ve hamsîn ve 
elf.
Şuhûdü’l-hâl: Seyyid Mahmud Çavuş el-mübâşir, Hüseyin Çavuş b. Ali, Hüse-
yin Beşe b. Ali, Ali Bey [b.] Zekeriya

285 [67a-1] Mehmed Çelebi’nin hisse talebinde bulunduğu değirmen, 
odalar ve çiftliklerin Ayşe Hatun bt. Hızır’ın olduğu
Mahmiye-i İstanbul’da Balaban Ağa mahallesinde sâkin olup sâbıkā Sekban-
başılıkdan mütekā‘id iken vefât eden Tekfurdağlı Muslihiddin Ağa demek-
le şehîr Mustafa Ağa b. Hüseyin’in verâseti zevce-i metrûkesi Ayşe Hâtun bt. 
Hızır ve sulbiye kebîre kızları Fâtıma ve İsmihân ve Hatice  ve Safiye nâm 
hâtunlar mezkûr Mehmed Çelebi meclis-i şer‘-i hatîrde zikri âtî çiftlik ve de-
ğirmen ve akāra vaz‘-ı yed eylediği bimâ-hüve nehcü’s-sübût şer‘an sâbit olan 
mezbûre Ayşe Hâtun bt. Hızır tarafından vech-i âtî üzre husûmet ve redd-i 
cevâba vekîl olup vekâleti bimâ-hüve nehc şer‘an sâbite olan Sinan Çelebi b. 
Hızır mahzarında üzerine takrîr-i da‘vâ edip vilâyet-i Rumeli’nde kasaba-i 
Rusçuk’da sâhil-i bahrda vâki‘ bir tarafı sâhil-i bahre ve bir tarafı (  ) hanı-
na ve iki tarafı tarîk-i âmma müntehî altı bâb odaları ve altı bâb dükkânları 
müştemil cemî‘ akār ve yine kasaba-i mezkûre kazâsına tâbi‘ Bandos nâm kar-
yede vâki‘ olup Muslihiddin Ağa Çiftliği demekle ma‘rûf dâhiliye ve hâriciye 
fevkānî büyût-ı müte‘addideyi ve hamamı ve ahûru ve anbarı ve üç kıt‘a bah-
çeyi müştemil cemî‘ çiftlik ve yine karye-i mezbûre kurbunda vâki‘ Karasaz-
lı nâm nehri cârî üzerinde dâir olup yine Muslihiddin Ağa Değirmeni demek-
le ma‘rûf üç göz un değirmeni ve yine kazâ-i mezbûre tâbi‘ Bağcı nâm kar-
yede vâki‘ yine Muslihiddin Ağa Çiftliği demekle ma‘rûf dâhiliye ve hâriciye 
büyût-ı müte‘addideyi ve bağ ve bahçeyi ve koyun sâyesini ve yedi bâb anba-
rı müştemil cemî‘ çiftlik mûrisimiz müteveffâ Mustafa Ağa b. Hüseyin’in ile’l-
vefât tasarrufunda mülkü olup ba‘de vefâtihî terekesinden olmağla zikr olu-
nan iki çiftlik ve odalar ve dükkânlar ve değirmen kırk sekiz sehim i‘tibâr olu-
nup sihâm-ı mezbûreden bi hasebi’l-usûbe beş sehm-i şâyi‘leri bana irs-i şer‘î 
ile intikāl ve isâbet etmiş mülk ve hakkım iken işbu vekîli’l-huzûr Sinan Çe-
lebi müvekkilesi Ayşe Hâtun zikr olunan odaların ve dükkânın ve çiftliklerin 
ve değirmenin mecmû‘una vaz‘-ı yed etmekle ben dahi her birinde olan beşer 
sehm-i şâyi‘-i hisse-i şer‘iyye hakkım nâ-hak vaz‘-ı yed etmişdir. Suâl olunup 
yedinde olan sehim-i mezkûr hakkımdan müvekkile-i mezkûrenin yed-i 
zâlimesi izâle olunup bana teslîm olunmasın taleb ederim dedikde, gıbbe’s-suâl 
vekîl-i mezbûr cevâbında fi’l-hakīka zikr olunan odalar ve dükkânlar ve çift-
likler ve değirmen müteveffâ-yı merkūm Mustafa Ağa’nın yedinde mülk ve 
hakkı olup merkūm Mustafa Ağa sıhhatinde nefâz-ı tasarrufâtında bin kırk 
altı senesinde zikr olunan cemî‘ odaları ve dükkânları ve çiftlikleri ve değir-
meni kâffe-i hukūkuyla müvekkilem mezbûre Ayşe Hâtun’a hibe-i sahîha-i 
şer‘iyye ile ba‘de’t-tahliyeti’ş-şer‘iyye hibe ve temlîk ve teslîm eyledi. müvek-
kilem mezbûre dahi meclis-i hibede ittihâb ve tesellüm-i şer‘î ile tesellüm ve 
temlîk edip mârrü’z-zikr cemî‘ odalar ve cemî‘ dükkânlar ve cemî‘ çiftlikler ve 
cemî‘ değirmen müvekkilem mezbûrenin mülk-i mevhûbu ve hakk-ı sırfıdır 
deyû def ‘ edicek, &lt;&lt;gıbbe’l-istintâk&gt;&gt; mezbûr Mehmed Çelebi def ‘-i mezkûru 
inkâr edicek, vekîl-i mezbûr Sinan Çelebi mübeyyin beyyine taleb olundukda 
udûl-i ahrâr-ı ricâl-i müslimînden olup zikr olunan Balaban Ağa mahallesin-
de Mustafa Efendi b. Himmet el-imâm ve Mehmed Çelebi b. İbrahim ve Süley-
man Halîfe b. Yusuf ve Mehmed Beşe b. Cafer nâm kimesneler meclis-i şer‘de 
li ecli’ş-şehâde hâzırân olup gıbbe’l-istişhâd her biri şehâdet edip fi’l-hakīka 
kasaba-i Rusçuk’da sâhil-i bahrda vâki‘ bir tarafı sâhil-i bahre ve bir tarafı (  ) 
hanına ve iki tarafı tarîk-i âmma müntehî altı bâb dükkânları müştemil cemî‘ 
akārı kâffe-i hukūkuyla ve kasaba-i mezkûre kazâsına tâbi‘ Bandos nâm kar-
ye vâki‘ olup Muslihiddin Ağa Çiftliği demekle ma‘rûf büyût-ı müte‘addideyi 
ve hamamı ve ahûru ve anbar ve üç kıt‘a bağı ve bahçeyi müştemil çiftliği 
kâffe-i hukūkuyla ve yine karye-i mezbûre kurbunda vâki‘ Karasazlı nâm ne-
hir üzerinde vâki‘ yine Muslihiddin Ağa Değirmeni demekle marûf &lt;&lt;büyût-ı 
müte‘addideyi ve hamamı&gt;&gt; üç göz değirmenini dahi kâffe-i hukūkuyla ve 
yine kazâ-i mezbûre &lt;&lt;tâbi‘ çiftliğini&gt;&gt; tâbi‘ Bağcı nâm karyede vâki‘ yine 
Muslihiddin Ağa Çiftliği demekle marûf büyût-ı müte‘addideyi ve bağ ve 
bahçeyi ve koyun sâyesini ve bir bâb anbarı müştemil cemî‘ çiftliği kâffe-i 
hukūkuyla işbu Mehmed Çelebi’nin mûrisi Mustafa Ağa b. Hüseyin hâl-i sıh-
hat ve nefâz-ı tasarrufâtında mülkü olduğu hâlde bin kırk altı târihinde ba‘de’t-
tahliyeti’ş-şer‘iyye bizim huzûrumuzda işbu Sinan Çelebi’nin müvekkilesi Ayşe 
Hâtun bt. Hızır’a hibe-i sahîha-i şer‘iyye ile [hibe] ve temlîk ve teslîm eyle-
di. Mezkûre Ayşe Hâtun dahi meclis-i hibede ittihâb ve tesellüm ve temellük 
edip zikr olunan cemî‘ akār ve çiftlikler ve değirmen mezkûre Ayşe Hâtun’un 
mülk-i mevhûbu ve hakk-ı sırfıdır. Biz bu husûsa şâhidleriz şehâdet dahi ede-
riz deyû her biri münkir-i mezbûr muvâcehesinde edâ-i şehâdet-i şer‘iyye ey-
lediklerinde, gıbbe ri‘âyet-i şerâyiti’l-kabûl şehâdetleri makbûle oldukdan son-
ra şehâdet-i mezbûre mûcebince zikr olunan akār ve çiftlikler ve değirmen 
müvekkile-i mezkûre Ayşe Hâtun’un mülk-i mevhûbu ve hakkı idiğine mezbûr 
Mehmed Çelebi [67b] mahzarında üzerine hükm-i sahîh-i şer‘î ile hükm olu-
nup da‘vâ-yı mezkûreden mezbûr Mehmed Çelebi men‘ olunup mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min şehri Rebî‘ulâhir li sene tis‘a ve hamsîn ve elf.
Şuhûdü’l-hâl: Ali Çelebi b. Sadık er-râcil, İskender Bey b. Şaban, İbrahim b. Ali, 
Ali Çelebi b. Abdullah, Ömer Çelebi b. Murtaza Ebvâbü’s-sultânî, İbrahim b. 
Musa, el-Hâc İbrahim b. Musa ve gayruhüm.

286 [67b-1] Mustafa Efendi b. Davud’un menzilini Abraham 
v. Ağya’ya satması
Mahmiye-i İstanbul’da hısnı ebvâbından Kumkapı kurbunda Süleyman Ağa 
mahallesinde sâkin Mustafa Efendi b. Davud meclis-i şer‘-i hatîr-i lâzimü’t-
tevkīrde işbu râfi‘ül-kitâb Abraham v. Ağya nâm Ermeni zimmî muvâcehesinde 
tav‘an ikrâr ve i‘tirâf edip zikri âtî akdin sudûruna değin silk-i tasarruf ve ye-
dimde münselik mülk ve hakkım olup mahalle-i mezbûrede vâki‘ bir tarafı Si-
nan Paşa Vakfı’ndan olup kendi tasarrufumda arsaya ve bir tarafı Ali Çelebi 
Vakfı’ndan olup tüccâr tâife (  ) nâm zimmî tasarrufunda menzile ve bir tarafı 
Mustafa Ağa b. ( ) mülküne ve bir tarafı tarîk-i âmma müntehî olup dâhiliye ve 
hâriciye muhtevî muhavvata-i dâhiliyesinde iki bâb fevkānî odayı ve bir matba-
hı ve bir kileri, bi’r-i mâyı ve kenîfi müştemil ve muhavvata-i hâriciyesinde dahi 
iki bâb fevkānî odayı ve ahûru ve kenîfi müştemil cemî‘ mülk menzilimi tevâbi‘ 
ve levâhıkı ve kâffe-i hukūk ve merâfıkı ile merkūm Abraham’a bin otuz kıt‘a 
riyâlî kuruşa tarafından îcâb ve kabûlü hâvî şürût-ı müfsideden ârî bey‘-i bâtt-ı 
sahîh ile [bey‘] ve teslîm edip ol dahi minvâl-i muharrer üzre iştirâ ve tesellüm 
ve kabz eylediğinden sonra semen-i mezbûr bin kıt‘a riyâlî kuruşu merkūm Ab-
raham yedinden tamâmen ahz u kabz eyledim. Min ba‘d menzil-i mahdûd-ı 
mezbûr merkūm Abraham’ın mülk-i müşterâsı ve hakk-ı sırfı olmuşdur. Key-
fe mâ yeşâ ve yahtâr mutasarrıf olsun dedikde, mukırr-ı mezbûrun ikrâr-ı 
meşrûhunda el-mukırrûn lehü’l-merkūm vicâhen tasdîk ve şifâhen tahkīk edi-
cek, mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min Cumâdelûlâ li sene tis‘a ve hamsîn ve elf.
Şuhûdü’l-hâl: Halil Efendi b. Mustafa el-kadı, Mehmed b. Mustafa Halîfe, Meh-
med b. Davud, Mehmed Çelebi b. Osman, İbrahim b. Perviz, Halil Halîfe b. Musa 
el-müezzin, Abdüsselâm b. Osman, Yusuf b. Abdullah, Mehmed b. Hüseyin, İsa 
b. Ahmed.









287 [67b-2] Fâtıma bt. Şaban’ın câriyesi Şakire bt. Abdullah’ın âzat 
edilmiş olduğuna karar verildiği
İşbu açık kaşlı elâ gözlü, orta boylu Rûsiyyetü’l-asl müslimetü’l-mille Şâkire 
bt. Abdullah Efendi meclis-i şer‘-i hatîr-i lâzımü’t-tevkīrde mahrûsa-i Galata 
muzâfâtından kasaba-i Tophâne mahallâtından Cihangir mahallesinde sâkine 
Fâtıma bt. Şaban nâm hâtun mahzarında üzerine takrîr-i da‘vâ edip ben işbu 
mezbûre Fâtıma’nın câriye-i memlûkesi ve rakabesi olup mezbûre Fâtıma 
Hâtun bin elli sekiz Rebî‘ulevveli’nin altıncı gününde mahmiye-i İstanbul’da 
Mahmud Paşa Mahkemesi’nde nâib olan Mevlânâ Mustafa Efendi huzûrunda 
beni i‘tâk edip yedime hüccet-i şer‘iyye vermişiken hâlâ üzerime nâ-hak vaz‘-ı 
yed edip istirkâk edip suâl olunup üzerimden yed-i gāsıbı izâle ve sebîlim tah-
liye olunmağın taleb ederim dedikde, gıbbe’s-suâl mezbûre Fâtıma cevâbında 
fi’l-hakīka minvâl-i muharrer üzre işbu câriye bundan akdem karındaşım Mus-
tafa Ağa’nın câriye-i memlûkesi olup zevcim Ali Reis’in izni yoğiken bir re’s 
câriyesi ile karındaşım mezbûr Mustafa Ağa’dan mukāyaza vechi üzre iştirâ ve 
tesellüm eyledikden sonra mevlâ-yı mûmâ-ileyh huzûrunda târih-i mezbûrede 
i‘tâk ve tahrîr eylemişdim. Lâkin bedel vermeksizin câriye benim olmamağ-
la mezkûre Şâkire’nin i‘tâkı sahîh değil dedikde mezbûre Fâtıma’nın minvâl-i 
meşrûh üzre olan takrîri üzre bilâ izni’z-zevc mukāyaza ile mezkûr Şâkire’yi 
ahz ve dahi hakkında gāsıb ve mezkûre Şâkire hakkında mâlike olup câr-ı mül-
künde i‘tâkı sahîh ve nâfiz (…) ikrâr mûcebince mezbûre Şâkire’nin ıtkına ve 
mezbûre Fâtıma mezbûre Şâkire üzerinden kasr-ı yedine hükm şer‘le hükm 
olunup, mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min şehri Rebî‘ilâhir li sene tis‘a ve [hamsîn] ve elf.
Şuhûdü’l-hâl: El-Hâc Hüseyin b. Hasan, Ali Bey b. Sadık, Ali Bey b. Ahmed, 
Ebûbekir Beşe b. Çukadâr, İsa Bey [b.] Ahmed, Yahya Bey b. Zekeriya.

288 [68a-1] Müderris Mustafa Efendi’nin borçlarının terekesinden 
ödendiği, vârislerinin de birbirinde hakları kalmadığı
Mahmiye-i İstanbul’da Muhtesib Karagöz mahallesinde sâkin olup mahmiye-i 
mezbûrede Kadırga Limanı’nda vâki‘ Mehmed Paşa Medresesi müderrisi oldu-
ğu hâlde vefât eden Mustafa Efendi b. İsmail Ağa’nın verâseti vâlidesi fahrü’l-
muhadderât Fâtıma Hâtun bt. el-merhûm Hoca Mustafa Efendi’ye ve zevce-i 
metrûkesi Afrasyab Hâtun bt. Abdullah’a ve sulbiye kebîre kızları Emetullah 
Hâtun’a ve Rukiye Hâtun’a ve li ebeveyn kız karındaşı Ayşe Hâtun’a münhası-
ra olduğu şer‘an sâbit ve mütehakkık oldukdan sonra mezbûrât Afrasyab Hâtun 
ve Emetullah Hâtun ve Rukiye Hâtun ve Ayşe Hâtun taraflarından husûs-ı 









âti’l-beyânı ikrâra vekîl olup mezbûrâtı ma‘rifet-i şer‘iyye ile ârifân olan Meh-
med Çelebi b. Piyâle ve Mehmed Çelebi b. Bünyad nâm kimesneler şehâdetleriyle 
şer‘an vekâleti sâbite olan Hüseyin Efendi b. Mustafa meclis-i şer‘-i şerîfde işbu 
râfi‘ül-kitâb mûmâ-ileyhimâ Fâtıma Hâtun tarafından husûs-ı âti’z-zikirde 
olan ikrârı tasdîka vekîl olup vekâleti bimâ-hüve nehcü’s-sübût şer‘an sâbite 
olan kıdvetü’l-müderrisîn Abdülvehhâb Efendi b. Abdüllatif Efendi mahzarında 
tav‘an bi’l-vekâle ikrâr ve i‘tirâf edip müvekkilelerim mezkûrât Afrasyab Hâtun 
ve Rukiye Hâtun ve Emetullah Hâtun ve Ayşe Hâtun’un mûrisleri müteveffâ-yı 
mezbûr Mustafa Efendi’nin Ali Efendi b. ( ) nâm kimesneye yirmi beş bin sekiz 
yüz cedîd râyic fi’l-vakt akçe deyni ve Ali Çelebi b. Mehmed’e on üç bin cedîd 
akçe deyni ve Ahmed Bey b. İbrahim Han’a on altı bin akçe deyni ve on altı bin 
cedîd akçe dahi Hoca Hasan Çelebi’ye deyni, Kırkım Abdülkerim b. Yahya nâm 
kimesneye dokuz bin beşyüz cedîd akçe deyni ve Arakiyyeci Raziye Hâtun bt. ( ) 
dokuz bin beş yüz cedîd akçe deyni ve Afrasyab Hâtun’a mehr-i müeccelinden 
on bin cedîd akçe deyni ve Ayşe Hâtun bt. İsmail Ağa’ya dört bin altı yüz akçe 
deyni ve Hayrünnisa Hâtun bt. ( ) beş bin cedîd akçe deyni ve Yümnî Hâtun bt. 
( ) iki bin sekiz yüz cedîd akçe deyni ve Kasab Dilaver b. Abdullah’a üç bin sekiz 
yüz kırk akçe deyni ve Elli Yedinci Ağa Bölüğü’nde odabaşı olan Mehmed Çele-
bi b. ( ) iki bin altı yüz altmış beş cedîd akçe deyni ve Nerdübânlı Mescid Vakfı-
na mütevellî olan Mahmud Efendi b. ( ) yedinden istidâne eylediği asl-ı mâl ve 
murâbahadan üç bin yedi yüz akçe ve Bezzâzistâncı Ali Çelebi’ye iki [bin] dok-
san beş cedîd akçe deyni ve Nasuh Paşazâde Vakfına mütevellî olan Osman Ağa 
b. (  ) iki bin doksan cedîd akçe deyni ve Neriman bt. Abdullah dört bin beş-
yüz altmış akçe deyni ve Küşade bt. Abdullah’a bin akçe eyni ve Haffâf Habib b. 
Mehmed’e altı yüz altmış akçe deyni ve Musaffa bt. Abdullah nâm hâtuna dokuz 
[yüz] yirmi cedîd akçe deyni ve Haffâf İsmail Beşe’ye seksen akçe deyni ve Sü-
leymaniye kurbunda Mehmed Câmi‘i imâmı Abdülvehhâb Efendi’ye asl-ı mâl 
ve murâbahadan iki bin altı yüz cedîd akçe deyni ve Ahmed b. ( ) yüz yirmi altı 
akçe deyni ve Musa Çelebi b. ( ) asl-ı mâl ve murâbahadan dokuz bin yüz akçe 
deyni ve Elkiz nâm Yahudi’ye yedi bin dokuz yüz seksen akçe deyni ve Nakkaş 
Yahudi’ye dört yüz akçe deyni ve Çelebi Yahudi’ye dört yüz seksen akçe deyni 
ve Halil Beşe b. (  ) bir dört yüz otuz akçe deyni ve Hoca Ferruh b. Abdullah’a 
bin yüz akçe deyni ve Sütçü dâmâdı Mardiros v. Azad nâm Ermeni’ye altı yüz 
elli akçe deyni ve Ayakbasanzâde Mehmed Efendi b. Mustafa’ya iki bin dört yüz 
akçe deyni ve Derâkî Ahmed Çelebi’ye dört yüz elli akçe deyni ve Saka Dimo 
v. (  ) dört yüz akçe ve zıbıncı Ermeni’ye beş yüz on akçe deyni ve Başçı Mah-
mud Vakfından Horhor’da vakıf dekâkîn icâresinden iki yüz kırk akçe deyni ve 
Mismârî Mehmed b. Yusuf ’a yüz altmış bir akçe deyni ve Gömlekçiye yetmiş 
beşakçe deyni ve Hasım Mehmed Çelebi b. Ahmed’e bin yedi yüz yirmi beş akçe 
ve Osman Efendi’ye asl-ı mâl ve murâbahadan bin yüz seksen akçe deyni ve 
Rıdvan b. Şaban’a sof bahâsından bin iki yüz akçe ve Üstâd Hasan’a iki yüz kırk 
akçe ve Kireçci Mardiros v. Zarka’ya üç yüz akçe ve Piyâle b. Abdullah’a dört 
yüz on akçe ve Zıbıncı’ya yüz altmış akçe ve Ali Halîfe’ye iki yüz yirmi beş akçe 
ve Fidancı’ya yüz sekiz akçe ve Kuyumcuzâde Mehmed b. Piyâle’ye altı yüz kırk 
akçe ve Abdülvehhâb Efendi b. Abdüllatif Efendi’ye altı yüz kırk akçe ve Meh-
med Beşe b. (  ) elli akçe ve Hüseyin Efendi’ye elli akçe ve Keresteci Hüseyin’e 
bin yüz altmış akçe ve Hoşkadem mahallesi müezzini Yusuf Halîfe’ye iki bin 
akçe ve Simkeş Ali Çelebi’ye dört yüz akçe ve Şaban Bey’e üç yüz seksen akçe 
ve a‘lemü’l-ulemâ’i’l-izâm Ebü’l-fazl Mehmed Efendi’ye beş bin altı yüz akçe 
ve Mustafa Çavuş b. Abdullah nâm kimesneye dokuz bin üç yüz altmış akçe ve 
Kara Ali b. ( ) asıl ve murâbahadan on bin akçe ve Meyhâneci İstati v. Dimo’ya 
altı bin akçe ve Fırıncı Köse zimmîye sekiz bin altı yüz akçe ve Abdullah’a üç 
yüz akçe cem‘an iki yük on iki bin yüz beş akçe düyûnu olup kable’l-îfâ vefât et-
mekle terekesinden edâsı lâzım gelmeğin mûmâ-ileyhâ Fâtıma Hâtun’u tereke-i 
müteveffâ-yı mezbûru bey‘ ve ashâb-ı düyûna semeninden îfâya müvekkilâtım 
taraflarından vekîl edip ol dahi ba‘de’l-kabûl tereke-i müteveffâ-yı mezbûreyi 
bey‘ edip semeninden bi’l-asâle ve bi’l-vekâle cümle düyûnu ashâb-ı mezkûruna 
edâ ve îfâ eylemişdir. Min ba‘d müvekkilâtımın müteveffâ-yı mezbûrun tereke-
sine müte‘allika mezbûre Fâtıma Hâtun üzerine da‘vâ ve hakları yokdur dedik-
de, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurre-i Cumâdelûlâ li sene tis‘a ve hamsîn ve elf.
Şuhûdü’l-hâl: Mustafa Çavuş b. Mehmed, Abdülkerim Halîfe b. Ali el-müezzin, 
Yahya b. Zekeriya, Ahmed Çelebi b. Abdülbâkī, Osman Çelebi b. Mehmed, [Ab-
durrahman] Efendi b. Mehmed an kazâ-i Ova, Rıdvan b. Şaban ve gayruhüm 
mine’l-huzzâr.

289 [68b-1] Sefer Beşe b. Oruc’un terekesinin ortaya çıkan vârisleri 
Mehmed Beşe b. Malkoç ve Mustafa b. Yusuf ’a teslimi
Medîne-i Hazret-i Ebâ Eyyûb el-Ensârî mahallâtından Câmi‘-i  Kebîr mahalle-
sinde Herkiz? [Mehmed] Beşe b. Malkoç asâleten ve mahmiye-i İstanbul’da Lan-
ga kurbunda Çakır Ağa mahallesinde sâkine olup Mustafa b. Yusuf nâm sagīrin 
kıbel-i şer‘-i enverden mansûbe vasîsi olan Âlime bt. Mustafa vesâyeten meclis-i 
şer‘-i hatîrde altmış ikinci cemâ‘at bölüğünden olup bundan akdem Azak’da 
vefât eden Sefer Beşe b. Oruc’un zâhirde vâris-i ma‘rûfu olmak zu‘muyla te-
rekesine bi’l-emâne vaz‘-ı yed edip mahmiye-i İstanbul’da bi’l-fi‘l Beytülmâl-ı 
râcilîn emîni olan İlyas Ağa b. Sinan tarafından husûs-ı âti’l-beyânı vekîl olup 
bimâ-hüve nehcü’s-sübût şer‘an vekâleti sâbite olan Mehmed Beşe b. Mustafa 
mahzarında üzerine her biri asâleten ve vesâyeten takrîr-i da‘vâ edip ben ve 
sagīr-i mezbûr Mustafa müteveffâ-yı mezbûr Sefer Beşe’nin li ebeveyn karın-
daşları oğulları ve vârisleri [vech-i] muharrer üzre karındaşları oğulları oldu-
ğumuzu müteveffâ-yı mezbûr hâl-i hayât ve nefâz-ı tasarrufâtında alâ ru’ûsi’l-
istişhâd ikrâr dahi eylemişdir. Bi hasebi’l-irsi’ş-şer‘î tereke-i müteveffâ-yı mezbûr 
şer‘an bize isâbet ve intikāl etmişken hâlâ emîn-i mezbûr tereke-i müteveffâ-yı 
mezbûra kasr-ı yedine tenbîh ve asâleten ve vesâyetimiz hasebiyle bize teslîm 
olunmasın taleb ederiz dediklerinde gıbbe’s-suâl vekîl-i mezbûr müvekkil-i 
mezbûrun vech-i meşrûh üzre tereke-i müteveffâ-yı mezbûra vaz‘-ı yed ey-
lediğini ikrâr, lâkin merkūm Mehmed Beşe’nin ve sagīr-i mezbûr Mustafa’nın 
müteveffâ-yı mezbûrun karındaşları oğulları olduğunu inkâr edicek, merkūm 
Mehmed Beşe’den vasiyy-i merkūme Âlime’den da‘vâ-yı meşrûhalarını mü-
beyyin beyyine taleb olundukda, udûl-i ricâl-i müslimînden olup mârrü’z-zikr 
Çakır Ağa mahallesi müezzini Derviş Çelebi b. Halil ve (…) Mustafa Çelebi b. 
Cafer ve mahalle-i mezbûre sükkânından Mustafa b. İvaz nâm kimesneler li 
ecli’ş-şehâde meclis-i şer‘a hâzırân olup gıbbe’l-istişhâd her biri şehâdet edip 
fi’l-hakīka Azak’da vefât edip Sefer Beşe hâl-i hayât ve nefâz-ı tasarrufâtında 
işbu Mehmed Beşe ve sagīr-i merkūm Mustafa için benim li ebeveyn karındaş-
larım oğullarıdır deyû bizim huzûrumuzda tav‘an ikrâr ve i‘tirâf eyledi. Bu vec-
hile merkūm Mehmed Beşe ve sagīr-i mezbûr Mustafa müteveffâ-yı mezbûrun 
vârisleridir. &lt;&lt;deyû bizim huzûrumuz&gt;&gt; emîn-i mezbûrun tereke-i müteveffâ-
yı mezbûrdan kasr-ı yedi ve merkūmâna teslîmi vâcibdir. Biz bu husûsa bu vech 
üzre şâhidleriz, şehâdet dahi ederiz deyû her biri edâ-yı şehâdet-i şer‘iyye ey-
lediklerinde gıbbe ri‘âyeti şerâyiti’l-kabûl şehâdetleri makbûle oldukdan sonra 
şehâdet-i mezbûrun tereke-i müteveffâ-yı mezbûrdan kasr-ı yedine ve merkūm 
Mehmed Beşe’ye ve vasiyy-i merkūm Âlime Hâtun’a teslîmine vekîl-i mezbûr 
mahzarında hükm-i şer‘î ile hükm olunup mâ vaka‘a bi’t-taleb ketb olundu.
Hurrire fi’l-yevmi’l-hâmis min Cumâdelûlâ li sene tis‘a ve hamsîn ve elf.
Şuhûdü’l-hâl: Ali Bey b. Mustafa, Durak Bey b. Pîrî, Mustafa Çelebi b. Mehmed 
es-sarrâcü’s-sultânî, İbrahim Efendi b. Şaban.

290 [68b-2, Arapça] Hâkimin Âlime bt. Mustafa’yı Mustafa adlı 
küçüğe vasî atadığı
Hâkim, mahmiye-i Kostantıniyye mahallâtından Çakır Ağa mahallesinde 
sâkine olan Âlime bt. Mustafa nâm hâtunu, Mustafa b. (  ) nâm sagīre, zabt-ı 
ahvâli ve bundan akdem Azak kalesinde fevt olan Sefer Beşe b. Oruc nâm am-
casından irs-i şer‘le kendisine intikāl eden emvâlin muhafazası için ihtiyâcına 
binâen vasî nasb etti. Mezbûre Âlime hâtun da vesâyet-i merkūmeyi kabûl edip 
hizmet-i lâzimesini edâyı ta‘ahhüd etti. İşbu nasb, vasiyy-i mezbûrenin vesâyet 
ve emânete ehil, gadr ve hıyânetten berî olduğunun sâbit olmasından sonra vâki‘ 
oldu.
Cerâ zâlike ve hurrire fi’l-yevmi’l-hâmis min Cumâdelûlâ sene tis‘a ve hamsîn 
ve elf.
Şuhûdü’l-hâl: Ali Bey b. Mustafa, Durak Bey b. Pîrî, Mustafa b. Mehmed

291 [69a-1] Çörekçi Ahmed b. Abdullah’ın at değirmeni ve müştemilâtı 
hissesini Panayot v. Yani’ye satması
Mahmiye-i İstanbul’da Mimar Ayas mahallesinde sâkin Çörekçi Ahmed [b.] Ab-
dullah meclis-i şer‘-i hatîr-i lâzımü’t-tevkīrde işbu râfi‘ü’l-vesîka Panayot v. Yani 
nâm zimmî muvâcehesinde tav‘an ikrâr ve i‘tirâf edip mahmiye-i mezbûre Ye-
dikule hâricinde Kürkçü el-Hâc Hüseyin mahallesinde vâki‘ bir tarafı Kuyum-
cu Aslan v. (  ) mülküne ve bir tarafı (  ) b. mülküne ve iki tarafı tarîk-i âmma 
müntehî olup beher mâh Bahtî Çelebi ve Bazar nâm zimmîye yetmiş akçe 
ile icâresi olup taht-ı yedimde olan dam içinde vâki‘ yedimde mülk ve hak-
kı olan bir göz at değirmeninin ve seng deyrinin? rub‘ sehm-i şâyi‘ini kâffe-i 
hukūkuyla ve altı atının ve anbarının ve yemliğin dahi rub‘ sehm-i şâyi‘lerini 
kâffe-i hukūkuyla ve merâfıkıyla mezbûr Panayot’a altı bin fıddî râyic fi’l-vakt 
akçeye safka-i vâhide ile bey‘-i bâtt-ı sahîh-i şer‘î ile bey‘ ve teslîm edip ol dahi 
minvâl-i muharrer üzre iştirâ ve tesellüm ve kabûl eyledikden sonra semeni 
ve kabûl eyledikden sonra semen-i mezbûru ikrâr-ı meşrûhunda el-mukırrûn 
lehü’l-merkūm vicâhen tasdîk ve şifâhen tahkīk mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ min Cumâdelâhir li sene tis‘a ve hamsîn ve elf.
Şuhûdü’l-hâl: Habib Çelebi b. Mehmed el-kâtib, Yahya Bey b. Ali, Hasan Dede b. 
Abdurrahman, Mehmed Çelebi b. Habib, Ahmed Beşe b. Mustafa, Yusuf b. Mus-
tafa, Yusuf b. Abdullah.

292 [69a-2] Çörekçi Ahmed b. Abdullah’ın at değirmeni ve müştemilâtı 
hissesini İstati v. Panayot’a satması
Mahmiye-i İstanbul’da Mimar Ayas mahallesinde sâkin Çörekçi Ahmed b. Ab-
dullah meclis-i şer‘-i hatîr-i lâzımü’t-tevkīrde işbu râfi‘ü’l-vesîka İstati v. Panayot 
nâm zimmî muvâcehesinde tav‘an ikrâr ve i‘tirâf edip mahmiye-i mezbûrede 
Yedikule kurbunda Kürkçü el-Hâc Hüseyin mahallesinde vâki‘ bir tarafı Ku-
yumcu Aslan v. (  ) mülküne ve bir tarafı (  ) b. (  ) mülküne ve iki tarafı tarîk-i 









âmma müntehî olup beher mâh Yahya Çelebi ve Bazar nâm zimmîye yetmişer 
akçe icâresi olup taht-ı yedimde olan dam içinde vâki‘ yedimde mülk ve hak-
kım olan bir göz at değirmeninin ve seng deyrinin? râbi‘ sehm-i şâyi‘ini kâffe-i 
hukūkuyla ve altı atının ve anbarının ve yemliğinin dahi rub‘ sehm-i şâyi‘lerini 
kâffe-i hukūk ve merâfıkı ile mezbûr İstati’ye altı bin fıddî râyic fi’l-vakt ak-
çeye safka-i vâhide ile bey‘-i bâtt-ı sahîh-i şer‘î ile bey‘ ve teslîm edip ol dahi 
minvâl-i muharrer üzre iştirâ ve teslîm &lt;&lt;yedinden tamâmen ahz u kabz&gt;&gt; ve 
kabûl eyledikden sonra semen-i mezbûr altı bin akçeyi mezkûr İstati yedinden 
tamâmen ahz u kabz eyledim dedikde mukırr-ı mezbûru ikrâr-ı meşrûhunda 
el-mukarru lehü’l-merkūm İstati bi’l-muvâcehe tasdîk ve şifâhen tahkīk edicek, 
mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Cumâdelâhir li sene tis‘a ve hamsîn ve elf.
Şuhûdü’l-hâl: Es-Sâbıkûn.
Rumeli 80 nolu sicil.indd   264Rumeli 80 nolu sicil.indd   264 31.05.2011   19:07:1431.05.2011   19:07:14