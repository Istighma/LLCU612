











11 [1b-6] Harun v. İsak’ın vârislerinin arsalarını müştemilatıyla Ağazâde Halil 
Efendi’ye sattıkları / 107

12 [2a-1] Sultan Selim Camii yakınında bakkal Dimitri v. İstemad’ın eski ortağı 
Yorgi v. Nikola’ya olan borcunu kabul ettiği / 108

13 [2a-2] Kırkçeşme’de ekmekçi Andriye v. Niki isimli Ermeni’nin Rus asıllı 
kölesi Andriye v. Yuvan’ı azat ettiği / 109

14 [2a-3] Tülbentçi Anastas v. Kili’nin Rus asıllı kölesi Orkına bt. Ahnat’ı 
azat ettiği / 109

15 [2a-4] Malta’da esir es-Seyyid Zeynelabidin Efendi b. es-Seyyid Ahmed’le 
arkadaşı Mehmed b. Mansur’u esaretten kurtaran Andriye v. Kabril’e kalan 
borcun tecil edildiği / 109

16 [2a-5] Sarı Nasûh mahallesi sakinlerinden Hüseyin Beşe b. Mustafa’nın Rus 
asıllı cariyesi Muammer bt. Abdullah’ı azat ettiği / 110

17 [2a-6] Tezgâhtarlık yaptığı Panayot v. Todori’nin dükkânından çaldığı parayla 
firar eden Yani v. Dimo’nun kefilleri tarafından iade edildiği / 111

18 [2a-7] Ümmü’l-veled olan Mülâyim bt. Abdullah’ın artık hür olduğu / 111
19 [2b-1] Abdülkerim Ağa Vakfı’nın Hasan Efendi b. Ebûbekir zimmetindeki 
alacağının tahsil edildiği / 112
20 [2b-2] Mahmud b. el-Hâc Musa’nın miras davasından vasîsi Mustafa Çelebi 
b. Abdullah’taki alacaklarını tahsil ettiği / 112
21 [2b-3] Hasköy’de Kiremitçi el-Hâc Ahmed Camii imamı Mehmed 
Efendi b. Mustafa’nın yerine Abdülbâki Çelebi b. Ahmed’in vekil 
imam olduğu / 113

22 [2b-4] Ohrili Palukânzâde Ahmed Muhtar Paşa tarafından el-Hâc Yusuf Ağa 
b. Ali’ye emaneten verilen altının geri alındığı / 113

23 [2b-5] Kâtib Muslihiddin mahallesindeki menzilin hissedarlar adına Şaban 
b. Ali tarafından Ramazan Beşe b. Mustafa’ya satıldığı / 114

24 [2b-6] Sultana bt. Ovanes’in Avraham v. İmirza’da olan alacağını Avraham’ın 
kefili Kazar v. Agop’tan tahsil edildiği / 115

25 [2b-7] Eğin’in Kemerkab karyesinden Bahadır v. Avmit’in mülk bağını Devlet 
isimli Ermeni’nin çocukları Sahak ve Koğas kardeşlere sattığı / 115

26 [3a-1] Hasan Ağa b. Abdullah’ın Hemmad bt. Agop’tan gasbettiği eşyalar için 
sulh olduğu / 116

27 [3a-2] Ömer Ağa b. Hamza’nın Beşiktaş’taki menzil ve bahçesiyle üç adet 
tarlasının Ayşe bt. el-Hâc Mehmed’e satıldığı / 116









28 [3a-3] Kızıltaş mahallesinden Âbide Hâtun bt. Ali’nin kocası Dilaver Beşe 
b. Abdullah’tan muhâlaa yoluyla boşandığı / 117

29 [3a-4] Arpaemini mahallesinden Fâtıma bt. Mehmed Efendi’nin Mehmed 
Beşe b. Sefer’den boşandığı / 118

30 [3b-1] Hasan Beşe b. Abdullah’ın iki oğluna Mülâyim bt. Abdullah’ın borcuna 
Şahbaz bt. Abdullah’la Şâhin b. Abdullah’ın kefil oldukları / 119

31 [3b-2] Ayşe bt. Mehmed’in Abdi Beşe b. Durmuş’tan boşandığı / 120
32 [3b-3] Ahmed Efendi b. Mehmed’in Serkis v. Yakob isimli Ermeni’ye olan 
borcunu ödemesi / 120
33 [3b-4] Neccar İlyas mahallesinde Hüseyin Çelebi’nin mütevellîsi olduğu vakıf 
dükkânın Halil b. Yusuf ’a icâreteyn yoluyla kiralandığı / 121
34 [3b-5] Ayşe bt. Abdullah’ı Kazak eşkıyasından kurtaran Mehmed Beşe 
b. Receb’in Ayşe’deki alacağının kalan kısmını bağışladığı / 122
35 [3b-6] Menzilinin mülknâmesi zayi olan Yusuf b. Ahmed’in mülknâmesinin 
yeniden yazıldığı / 122
36 [3b-7, Arapça] Hâkimin, Ayşe bt. Yusuf adlı küçük kıza nafaka takdir etmesi 
ve ninesine borçlanmaya izin vermesi / 123
37 [3b-8] Galata Voyvodası Pîrî Ağa’nın zimmetine geçen Kanilo v. İstati’nin 
parasının bir kısmını ödeyerek sulh oldukları / 123
38 [4a-1] Ayşe Hâtun bt. Hasan’ın mülk arsasını Mehmed Beşe 
b. Mustafa’ya sattığı / 124
39 [4a-2] Sâdık b. Cafer’in Şâtır Hüseyin’deki alacağını tahsil ettiği / 124
40 [4a-3] Hatice Kadın bt. Mehmed Bahri Efendi tarafından satılan Rus asıllı ve 
Şahbaz isimli cariye illetli olduğundan iadesine karar verildiği / 125
41 [4a-4] Rus asıllı Timurhan bt. Abdullah isimli cariyenin, sahibi el-Hâc Musa 
b. Ali’nin vefatından sonra azat olacağı / 126
42 [4a-5] Ayşe bt. Hasan’ın arsasını Şahbaz bt. Abdullah’la Mehmed 
b. Abdullah’a sattığı / 126
43 [4a-6] Sâliha bt. Abdullah’ın boşandığı Mehmed b. Ramazan’la mehir ve 
nafaka davasından zimmetlerini ibrâ ettikleri / 127
44 [4b-1] Sâliha Hâtun bt. Abdullah’a kızı Fâtıma için el-Hâc Mehmed 
b. Ramazan’ın nafaka ödemesine karar verildiği / 127
45 [4b-2] Handan Bey b. Abdullah’a el-Hâc Oruc Beşe b. Himmet’in sattığı 
cariyede illet görüldüğünden iadesine karar verildiği / 128









46 [4b-3] Hasan Beşe b. Mehmed’in arsasını Mustafa Beşe 
b. Murad’a sattığı / 129

47 [4b-4] Panayot v. Polahzoni’nin Lanbortus v. Yani Reis’ten alacağını tahsil 
ederek sulh oldukları / 129

48 [4b-5] Ali Sofu b. Ahmed’in İstarova’daki menzil, bostan yeri, bahçe ve 
bağlarını Hasan oğlu Mehmed ve Abdi kardeşlere sattığı / 130

49 [4b-6] el-Hâc Musa b. Ali’nin arsasını zevcesi Hatice bt. Abdullah’a 
hibe ettiği / 131

50 [5a-1] Abdullah Efendi b. eş-Şeyh Hasan Efendi’nin Rus asıllı cariyesi Seher 
bt. Abdullah’ı azat ettiği / 131

51 [5a-2] el-Hâc Musa b. Ali’nin müştemilatıyla birlikte menzilini Mustafa 
Çelebi’ye hibe ettiği / 132

52 [5a-3] Raziye bt. Ali’nin Krastinike bt. Bağdasar isimli Ermeni’ye sattığı 
kırmızı çukanın parasını tahsil ettiği / 132

53 [5a-4] Hatice bt. Kasım’ın mülk menzilini Havva bt. Mustafa’ya sattığı / 133

54 [5a-5] el-Hâc Davud b. Bayram’ın Gürcü asıllı kölesi Kenan b. 
Abdullah’ı azat ettiği / 133

55 [5a-6] Kızıltaş mahallesindeki el-Hâc Mahmud Vakfı’nın arsasının Ahmed 
Çelebi ve Mehmed Çelebi’ye kiraya verildiği / 134

56 [5a-7] Otuz dokuzuncu cemaate ait vakıftan ödünç alınıp Midilli’deki 
çiftliklerin, bağların ve zeytin ağaçlarının rehin edildiği / 135

57 [5b-1] Havva bt. Mehmed’in kocası Ali Beşe b. Mehmed’deki alacaklarını 
hibe ettiği / 136

58 [5b-2] Fâtıma bt. Cafer’e kocası Ahmed’in oğlu Mehmed için nafaka ödemeye 
mahkûm edildiği / 136

59 [5b-3] Mehmed Bey b. Sinan’ın Anastas v. Adam’dan alacağını 
tahsil ettiği / 137

60 [5b-4] Ünzile bt. Süleyman’ın oğlu Receb b. Ali’nin Mustafa b. Hızır 
tarafından darbedilerek öldürüldüğü iddiasının asılsız olduğu / 137

61 [5b-5] İsmail b. Ali kendi hisselerini Sefer b. Veli’ye sattığı / 138

62 [5b-6] Ümmühânî bt. Mehmed’in ev hissesini Yusuf Çelebi 
b. Ahmed’e sattığı / 138

63 [6a-1] Yusuf Çelebi b. Ahmed’in evini Ali b. Ebûtâlib’e sattığı / 139









64 [6a-2] Ali Ağa’nın vârislerinin Mahmud b. Arslan zimmetindeki alacaklarını 
kefili olan Halil Beşe b. İsmail’in kefaletten çıkarıldığı / 140

65 [6a-3] Fâtıma bt. Cafer’in Ahmed b. Osman’dan muhâlaa 
yoluyla boşandığı / 140

66 [6a-4] Mehmed b. Abdullah’ın el-Hâc Hüseyin b. Mehmed’e olan 
borcunu ödemesi / 141

67 [6a-5] Hasan b. Kalem’in Mehmed b. Murad Efendi’ye olan borcunu 
vârislerine ödediği / 141

68 [6a-6] Tamur v. Toros’un Serkis’in oğlu Zikerya’nın tarlalarına 
taarruzdan menedildiği / 142

69 [6a-7] Beşiktaş Hamamı tellâklarından Hasan Beşe b. Ali’nin Hasan Beşe 
b. Şâhin zimmetindeki alacağı tahsil edildiği / 142

70 [6a-8] Bazirgan Camii haremindeki su kuyusu âbkeşliği Mehmed Dede’nin 
vefatıyla el-Hâc Mustafa b. Abdullah’a tevcih olunduğu / 143

71 [6b-1] Belkıs bt. Abdullah’ın cariyesi Macar asıllı Kalender bt. Abdullah’ı 
azat ettiği / 143

72 [6b-2] Belkıs bt. Abdullah’ın cariyesi Rus asıllı Dilaver bt. Abdullah’ı 
azat ettiği / 144

73 [6b-3] Belkıs bt. Abdullah’ın cariyesi Macar asıllı Mücellâ bt. Abdullah’ı 
azat ettiği / 144

74 [6b-4] Fâtıma bt. Mehmed’in evini Ayşe bt. Mehmed’e sattığı / 145

75 [6b-5] Agik v. Melkon ve Melkon v. Agop’un bahçelerini Gülser 
v. Agik’e sattıkları / 145

76 [6b-6] İstanbul’da Bakkal Nikola v. Tıryanda zevcesi Fanko bt. 
Nikola’yı boşadığı / 146

77 [6b-7] el-Hâc Halil b. İbrahim’in vârislerinin el-Hâc Hüseyin Beşe b. Ali’deki 
alacaklarını tahsil ettikleri / 146

78 [6b-8] Ümmühânî bt. Gürci Bey’in Rus asıllı cariyesi Dilaver b. Abdullah’ı 
azat ettiği / 147

79 [6b-9] Şahbaz v. Nikol’un Baryam v. Hatir isimli Ermeni’nin Kayseri’deki 
eviyle alakası olmadığı / 147

80 [7a-1] Şerbetçi Abdülkerim Muslu’nun Receb b. Hasan’la alacak 
davasında anlaştığı / 148









81 [7a-2] Yorgaki ve Tanaş’ın Nikola v. Yani zimmetindeki alacakları 
tahsil edildiği / 148

82 [7a-3] Fâtıma bt. Ömer’in Kurt Çelebi b. Mehmed’e kalan borcunu ödemesi 
tembih olunduğu / 149

83 [7a-4] Havva bt. İbrahim’in boşandığı Mehmed Beşe b. İbrahim’den 
alacağı kalmadığı / 150

84 [7a-5] Hasan Beşe b. Mustafa’nın Güllükesri kazasındaki menzilleri 
arsasındaki hissesini Kurnak v. Rudi’ye sattığı / 150

85 [7a-6] Sâliha Hâtun’un Mehmed Ağa b. Ahmed isimli cündîden muhâlaa 
yoluyla boşandığı / 151

86 [7b-1] Dimo v. Yani’nin Yorgi v. İlya’ya borcunu kabul ettiği / 151
87 [7b-2] Mahmud b. Yusuf ’un İnegöl’deki bahçesini el-Hâc Mustafa Ağa 
b. İbrahim’e sattığı / 152
88 [7b-3] Fâtıma Hanım bt. Ekmekçizâde Ahmed Paşa’nın Langa yakınındaki 
menzilini vakfettiği / 152
89 [7b-4] Ümmühânî Hâtun bt. Mustafa’nın menzilini Mehmed Ağa 
b. Yusuf ’a sattığı / 154
90 [8a-1] Karabaş mahallesi ahalisinden İsmail Efendi b. Mehmed’in cariyesi 
Gülistan bt. Abdullah’ı azat etttiği / 155
91 [8a-2] Lâleruh bt. Abdullah’ın vakıf arsası üzerine bina ihdasına mütevellîsi 
Ali Çelebi’nin izin verdiği / 155
92 [8a-3] Yani v. Andriye’nin Mora’da Gerbeti karyesi mühimmatı için 
gönderdiği parayı Yorgi v. Yani’nin teslim ettiği / 156
93 [8a-4] Osman b. Ramazan’ın vârisleri Receb Efendi ve Abdi’ye Ali Çelebi 
b. Hasan’ın borçlu olduğu / 157
94 [8a-5] Ahmed Beşe b. Abdurrahman’ın Mehmed b. Mehmed ile Halil Beşe 
b. Mehmed’den alacaklarını tahsil ettiği / 158
95 [8b-1] Meleki bt. Bedros’un Rus asıllı cariyesi Mihriban bt. Yuvan’ı 
azat ettiği / 158
96 [8b-2, Arapça] Velisi olmayan ve nafakasının kimin üzerine terettüp ettiği 
bilinmeyen Sâliha adlı küçüğün Emine bt. Şükrullah tarafından evlat 
edinilmesi (tebennî kaydı) / 159

97 [8b-3] Mehmed Çelebi b. Osman’ın zevcesi Zülfiye Hâtun bt. Abdullah’a 
borçlu olduğu / 159









98 [8b-4] İstanbul’da boyacı Yorgi v. Çevik’in boyahânedeki hissesini ortakları 
Aleksi v. Çevik ve Dimitri v. Kalos’a sattığı / 160

99 [8b-5] Marino bt. Yani’nin Nikola v. Yani zimmetindeki alacağını 
tahsil ettiği / 160

100 [8b-6] Râbia bt. Abdülbâki ile Derviş Beşe b. Abdullah’ın muhâlaa 
yoluyla boşandıkları / 161

101 [8b-7] Murad v. Matik’in Eğin’e tâbi Liç karyesindeki tarlasını Asadur 
v. Serkis’e sattığı / 161

102 [8b-8] Boşanma ile ilgili anlaşmazlıkta sulh / 162
103 [9a-1] Dilaver b. Abdullah’ın Leh asıllı kölesi Receb b. Abdullah’ı 
azat etmesi gerektiği / 162
104 [9a-2] Ölen Mehmed’in küçük oğlu Hüseyin’e Fâtıma bt. Ahmed’in nâzır 
tayin edildiği / 163
105 [9a-3] Mariyola’nın kızı Sultana’nın vasîsi olan Dimo üzerine Kanola 
v. Panayot’un nâzır tayin edildiği / 163
106 [9a-4] Arslan Beşe b. Mustafa’nın el-Hâc Ali b. Hasan’a borcunu ödemesi 
tembih olunduğu / 164
107 [9a-5] Sâliha bt. Abdullah ile oğlu Sâlih Çelebi b. Hüseyin’in veraset 
davasında sulh olduğu / 164
108 [9a-6] Fâtıma bt. Ahmed’in Ahmed b. Mehmed ile sulh olduğu / 165
109 [9a-7] Bâli Beşe b. Şükrullah’ın vasiyeti ve Sâfiye Hâtun bt. Abdullah ile 
Kâtibe Hâtun bt. Abdullah’a olan borçlarını itirafı / 165
110 [9b-1] Bâli Beşe b. Şükrullah’ın Çerkez asıllı cariyesi Gonca bt. Abdullah’ı 
azat ettiği / 166
111 [9b-2] Bâli Beşe b. Şükrullah’ın vefatında Rus asıllı cariyesi Latîfe 
bt. Abdullah’ın azat olacağı / 167
112 [9b-3] Bâli Beşe b. Şükrullah’ın Rus asıllı cariyesi Timurhan 
bt. Abdülmennân’ı azat eylediği / 167
113 [9b-4] Bâli Beşe b. Şükrullah’ın Rus asıllı cariyesi Şahbaz bt. Abdullah’ı 
azat ettiği / 168
114 [9b-5] Hoca Sinan Vakfı’na ait iki arsanın Saadet bt. 
Ahmed’e kiralandığı / 168
115 [9b-6] Muharrem b. Zünnûn’un Mehmed Beşe b. Ali’ye borcunun üç bin 
akçesinin ibrâ edildiği / 169









116 [9b-7] Sâliha bt. Mahmud’un Muharrem Bey b. Hasan’daki 
alacağını tahsil ettiği / 169

117 [10a-1] Zülfi Hâtun bt. Abdullah’ın Mehmed Ağa’dan alacağını 
tahsil ettiği / 170

118 [10a-2] Şâhin b. Abdullah’ın azat ettiği Mehmed Çelebi b. Ali’nin 
zimmetini ibrâ ettiği / 170

119 [10a-3] Petiso v. Kiko ile Kolo v. Kosta’nın muhtelif yerlerdeki bağ, bostan, 
tarla ve hanelerinin müşterek olduğu / 171

120 [10a-4] Meryem bt. Mustafa’nın kocası es-Seyyid Mehmed b. Veli’den 
muhâlaa yoluyla boşandığı / 171

121 [10a-5] Arakiyeci İbrahim Çelebi b. Ahmed’in Hüseyin Beşe b. Hasan’daki 
alacağını taksite bağladığı / 172

122 [10a-6] Mustafa b. Ahmed’in Mehmed b. İlyas’tan alacağına Hüseyin 
b. Mehmed’in kefil olmadığı / 173

123 [10b-1] Mehmed Efendi b. Mustafa’nın el-Hâc Mahmud b. Nasûh’un Hoca 
Gıyaseddin mahallesindeki arsası üzerine bina ettiği avlu duvarını 
yıkması gerektiği / 173

124 [10b-2] Asaline bt. Yani’nin Rus asıllı cariyesi Sofuye bt. Vasil’i 
azat ettiği / 174

125 [10b-3] Hacı Osman b. Mustafa’nın menzilini Ayşe Hâtun bt. 
Abdullah’a sattığı / 175

126 [10b-4] Ahmed Çelebi b. Mehmed Çavuş’un kendi adına yazdırdığı saka 
gediğini müvekkilesi Ayşe bt. Mehmed Çavuş için almış olduğu / 176

127 [10b-5] Yakub v. Ferhad’ın menzilini Mardiros v. Serkis’e sattığı / 176
128 [10b-6] Sâliha bt. Resûl’ün kocası Bayram’dan muhâlaa 
yoluyla boşandığı / 177
129 [11a-1] Ayşe Hanım’ın kocası Hüseyin Paşazâde Ahmed Efendi’nin eş-Şeyh 
Osman Efendi Vakfı’na olan borcuna karşılık rehin verdiği menzilini, 
borcunu ödeyerek geri aldığı / 177

130 [11a-2] Baba Yasef v. Dimitri’nin Belaş v. Mihal’deki alacağına Furtese 
bt. Andriye ile Belase bt. Yamandi’nin kefil olduğu / 178

131 [11a-3] Ayşe Hanım bt. Osman Paşa’nın menzilini eski kocası Mehmed Bey 
b. İsâ’ya sattığı / 179

132 [11a-4] Kirkor v. Yako’nun bağlarını ve tarlalarını sattığı Karabet v. Feros ile 
karındaşlarından alacağı kalmadığı / 180









133 [11b-1] Ermeni Nikogos v. Sadet’in yanan vakıf menzil arsasına bina inşasına 
Meryem bt. Devlet’in engel olmaması / 181

134 [11b-2] Piyâdezâde demekle meşhur Mehmed Efendi’nin menzil arsasını 
Nâzikizâde demekle meşhur Mustafa b. Mehmed’e vefâen sattığı / 182

135 [11b-3] Yako v. İsak’ın Hasan Ağa b. Hüseyin’e olan borcun kefili Haydar 
v. Bereket’in ödemesi gerektiği / 182

136 [11b-4] Nikola’nın babası Tanaş’a intikal eden Yorgaki v. Dimitri 
zimmetindeki alacağını tahsile Papa İstemad v. Tanaş’ın vekil olduğu / 183

137 [12a-1] el-Hâc Mehmed b. el-Hâc Abdi’nin Mehmed Emin Bey’deki alacağını 
tahsil ettiği / 184

138 [12a-2] Fâtıma bt. Sefer’in el-Hâc Abdi b. el-Hâc Abdülazîz’den muhâlaa 
yoluyla boşandığı / 184

139 [12a-3] Müneccim Sadi Vakfı arsasının vakıf mütevellîsi Mustafa Çelebi 
tarafından Ali Çelebi b. İsâ’ya icâreteyn yoluyla kiraya verildiği / 185

140 [12a-4] Fâtıma Hâtun Vakfı olan arsaya Veli Efendi b. İsmail’in mütevellî 
nasb edildiği / 185

141 [12a-5] Abdülbâki Çelebi ile Ayşe Hâtun’un mütevellîsi oldukları arsayı 
Mehmed Çelebi b. Mustafa’ya icâreteyn yoluyla kiraya verdikleri / 186

142 [12a-6] Kadire bt. Kabil’in Mustafa b. Mehmed’den muhâlaa 
yoluyla boşandığı / 186

143 [12a-7] Karaki mahallesindeki müşterek arsalarına Osman Çavuş b. 
Ali’nin yaptığı duvar için Mustafa Efendi b. Hasan’ın hissesine 
düşeni ödeyeceği / 187

144 [12b-1] Bayram b. İlyas’ın kölesi İvaz b. Abdullah’ı azat ettiği / 188

145 [12b-2] Kırkıncı cemaate mahsus vakıf paradan ödünç alan Mehmed Beşe 
b. Mustafa’nın menzilini rehin verdiği / 189

146 [12b-3] Yakub Odabaşı b. Hasan’ın arsasını Fâtıma Hâtun bt. el-Hâc 
Kalender’e sattığı / 189

147 [12b-4] Hüseyin Ağa b. Yusuf ’un Macar asıllı kölesi Dilaver b. Abdullah’ı 
azat ettiği / 190

148 [12b-5] Minho v. Manol’ün Rus asıllı kölesi Yuvan v. Danil’i azat ettiği / 190

149 [12b-6] Saraylı Ayşe bt. Abdullah’ın kocası Yusuf ’tan kalan mirası için oğlu 
Ahmed Ağa ile sulh olduğu / 191









150 [13a-1] el-Hâc Yusuf b. Ali’nin mehir borcuna karşılık Saraylı Ayşe 
bt. Abdullah’a menzil verildiği / 192

151 [13a-2] es-Seyyid Mahmud Efendi b. Receb’in vârisi Receb Beşe b. Mustafa ile 
sulh oldukları / 192

152 [13a-3] Petro v. Aleksandri’nin Ebûbekir Efendi b. Mehmed Dede’ye olan 
borcunu kabul ettiği / 193

153 [13a-4] Ebûbekir Efendi b. Mehmed Dede’nin Mehmed Beşe b. Ahmed’e olan 
borcunu kabul ettiği / 193

154 [13a-5] Petro v. Aleksandri’nin Mehmed Beşe b. Ahmed’e kalan borcunu 
ödemeye Ebûbekir Efendi’yi vekil tayin ettiği / 194

155 [13a-6] Mehmed Beşe b. İskender’in Rus asıllı cariyesi Hatice bt. Abdullah’ı 
azat ettiği / 194

156 [13b-1] Mustafa Çelebi b. İsmail’in Rus asıllı cariyesi Mehcibin bt. Abdullah’ı 
azat ettiği / 195

157 [13b-2] Mehmed b. Abdullah’ın karısı Timurhan bt. Abdullah ve iki çocuğu 
için nafaka ödemesi gerektiği / 195

158 [13b-3] el-Hâc Receb b. Abdullah’ın Şilo v. Todori’den alacağını 
tahsil ettiği / 196

159 [13b-4] Ayşe bt. İbrahim’in Mustafa b. Bayram’dan muhâlaa 
yoluyla boşandığı / 196

160 [13b-5] Mühtedî Receb’in vefatıyla çocukları Mustafa ve Hatice’ye Mehmed 
Beşe b. Receb’in vasî tayin edildiği / 197

161 [13b-6] İsmihan bt. Rüstem’in Durmuş b. Hasan’a borcunu kabul ettiği / 197

162 [13b-7] Muslu Beşe b. Hızır’ın zapt ettiği arsanın yol olduğu / 197

163 [13b-8] Câmeşûyân kethüdâlığına Murad b. Süleyman’ın tayin edildiği / 198

164 [14a-1] Mehmed Çelebi b. Osman’ın menzilini Naime bt. 
Mehmed’e sattığı / 199

165 [14a-2] Ayşe Hâtun bt. Şeyh Mehmed Efendi’nin vakıf menziline Rukıyye 
bt. Abdullah’ı vasî tayin ettiği / 199

166 [14a-3] Mehcibin bt. Abdullah’ın İbrahim Çelebi b. Mustafa’ya borcunu 
kabul ettiği / 200

167 [14a-4] Mustafa Bey’in kızları Fâtıma Hanım ve Emine Hanım’ın Ali Çelebi 
b. Şaban’a olan borçlarını kabul ettikleri / 201









168 [14a-5] Arakiyeci İbrahim Çelebi b. Ahmed’in Rus asıllı cariyesi Timurhan 
bt. Abdullah’ı mükâtebe yoluyla azat ettiği / 201

169 [14a-6] Mustafa b. Hanefi’nin menzilini bey‘ bi’l-istiğlâl yoluyla Mehmed 
Çelebi b. Mustafa’ya sattığı / 202

170 [14b-1] Liyo v. Kalayodi’nin arsasını Hıristodoli v. Misail’e sattığı / 202
171 [14b-2] Abdurrahman Çelebi b. Mustafa’nın gözüne ok ile vuran Mehmed 

Çelebi’nin gerekli parayı ödemesiyle sulh oldukları / 203
172 [14b-3] Hacı Hüseyin b. üstâd Veli’nin Rus asıllı cariyesi Timurhan 
bt. Abdullah’ı azat ettiği / 204
173 [14b-4] Mehmed Efendi b. Ahmed’in zeytin ağaçlarını el-Hâc Ahmed Ağa 
b. Yusuf Çavuş’a sattığı / 204
174 [14b-5] Hatice bt. el-Hâc Mehmed’in Kurt b. Süleyman’dan muhâlaa 
yoluyla boşandığı / 205
175 [14b-6] Yahya Efendi’nin vârislerinin vasîsi olan Emine bt. Mustafa Ağa’nın 
vasîliği vekil tayin edilen Ahmed Efendi b. Mustafa Ağa’ya devrettiği / 205
176 [15a-1] Züleyha Hâtun bt. Sinan’ın anası ve babası gibi hür olduğu / 206
177 [15a-2, Arapça] Hâkimin, Ümmühânî bt. Mustafa adlı küçüğe nafaka takdir 
etmesi ve annesine borçlanmaya izin vermesi / 207
178 [15a-3] Ali Çelebi b. Sefer’in cariyesi Çerkez asıllı Nazenin bt. Abdullah’ın 
efendisi tarafından tedbîren azat edildiği / 208
179 [15a-4] Ayşe bt. Musa’nın el-Hâc Abdurrahman b. el-Hâc 
Sadi’den boşandığı / 208
180 [15a-5] Mehmed Ağa b. Sinan’ın Ramazan Bey b. Maksud’a olan borcu için 
karısı Afife Hâtun’un iki menzilini rehin vererek kefil olduğu / 209
181 [15a-6] Gülistan bt. Abdullah’ın ölen kocasından kalan mirası ve mehr-i 
müeccel alacağını tahsil ettiği / 209
182 [15b-1] Mustafa b. Ramazan’ın hizmetkârları olan Bayram ve Mustafa’nın 
terekelerini kabz etmediği / 210
183 [15b-2] Rodos’ta vefat eden Yahya Efendi’nin vârislerinin Mehmed Çelebi 
b. Musa’ya verilen emanetten alacakları kalmadığı / 210
184 [15b-3] Mehmed Bey b. Süleyman’ın Receb Bey b. Müstecâb’ın damlalık 
arsası üzerine diktiği direk taşlarını sökmesi gerektiği / 211
185 [16a-1] Yorgaki v. Todori’nin Rus asıllı cariyesi Ane bt. 
Abdullah’ı azat ettiği / 212









186 [16a-2] Mustafa Çelebi b. İsmail ile Mehcibin bt. Abdülvehhab’ın birbirinin 
zimmetini ibrâ ettikleri / 213

187 [16a-3] Ayşe bt. el-Hâc Hasan’ın Hoca Muhyiddin vakfından kiraladığı 
menzilin yanmasıyla yerine bina ettiği oda kirasının düşürüldüğü / 213

188 [16a-4] Fâtıma Hâtun’un vakıf arsasını mukātaa yoluyla kiralayan 
Abdurrahman Efendi b. İbrahim’in istihkâm hücceti talebi / 214

189 [16a-5] Mehmed Çelebi b. Ebûbekir’in babasından intikal eden hissesini dava 
için Ali Beşe b. Yahya’yı vekil tayin ettiği / 215

190 [16a-6, Arapça] Hâkimin, Ayşe bt. Arslan adlı kadına ve oğlu 
Ali’ye nafaka takdir ettiği / 215

191 [16b-1] Nazenin bt. Abdullah’ın Câbî Mustafa Beşe b. Resûl’den alacak 
davasının menedildiği / 216

192 [16b-2] Mehmed Çelebi b. Kasım Çavuş’un Hasan b. Karanfil’de 
alacağı kalmadığı / 216

193 [16b-3] Hüseyin b. Mustafa’nın Hoca Muhyiddin vakfından kiraladığı ve 
yandıktan sonra tekrar inşa ettiği odaların kirasının tenzil edildiği / 217

194 [16b-4] Râbia bt. Ahmed’in vârislerinin Rus asıllı cariye Timurhan 
bt. Abdullah’ı azat ettikleri / 218

195 [16b-5] Emine bt. Receb’in boşandığı kocası Kasab Mustafa b. Mehmed’le 
birbirinin zimmetini ibrâ ettikleri / 219

196 [16b-6] Cafer Çelebi b. Kurt Ağa’nın borcuna karşılık menzilini Sefer Beşe 
b. el-Hâc Receb’e rehin verdiği / 219

197 [17a-1] İsmihan bt. Mahmud’un belirtilen eşyalarıyla mehr-i müeccelini 
kocası Mehmed b. Osman’a hibe ettiği / 220

198 [17a-2] Mehmed Çelebi b. Ahmed’in alacaklı olduğu Seyyid Ali Çelebi 
b. Habîb’in zimmetini ibrâ eylediği / 221

199 [17a-3] İsmihan bt. Davud Çavuş’un Şahbaz b. Abdullah’tan 
muhâlaa yoluyla boşandığı / 221

200 [17a-4] Kosta v. Rizo’ya intikal eden terekeyle ilgili dava için Kosta 
tarafından Yani v. Pavli’nin vekil tayin edildiği / 222

201 [17a-5] Yusuf b. Ali’nin bağını Kapıcı Mustafa’ya sattığı / 223

202 [17b-1] Osman Ağa b. Mehmed’in Mustafa Efendi b. İbrahim’de alacağı 
olmadığı / 223









203 [17b-2] Ahmed Ağa b. Mehmed’in menzil, çiftlik ve mülkünü Bağdad Ağası 
Ahmed Ağa’ya sattığı, tarlalarının tasarrufunu da ferâğ ve tefvîz ettiği / 224

204 [17b-3] Katona bt. Avraham’ın Kumkapı meyhanecilerine olan 
borcunu ödediği / 225

205 [18a-1] Altıpoğaça mahallesinden Halil’in Firûzlu köyündeki iki 
bahçesini Osman b. Ali’ye sattığı, tarlalarının tasarruf hakkını da 
ferâğ ve tefvîz ettiği / 226

206 [18a-2] Drako ve Kostantin’in menziline bitişik seddin yeniden inşası / 226
207 [18a-3] Yaho v. Niko ile Mitro v. Miyo’nun bozahânelerindeki eşyaların üçte 
bir hissesini Marko v. Peçko’ya sattıkları / 227
208 [18a-4] Bezzâzistan’da Muhsine Hâtun Vakfı’na ait sandıkta çıkan paraların 
mütevellî Mehmed Efendi b. Sefer’e teslim edildiği / 228
209 [18a-5] İbrahim Ağa b. Mustafa Ağa’nın Gürcü asıllı kölesi Ali b. 
Mirza’yı azat ettiği / 229
210 [18a-6] Hızır b. el-Hâc Ali’ye Divriği’deki Hanavra köyü merasına yaptığı 
ağılı yıkması tembih olunduğu / 229
211 [18b-1] Raziye bt. Ahmed Efendi’nin menzilini oğlu Mehmed Çelebi 
b. Ömer’in kızı Rukıyye Hâtun ile oğlu Mustafa’ya hibe ettiği / 230
212 [18b-2] Mehmed Çelebi b. Ömer’in menzilini, vefatından sonra oğlu Mustafa 
ile kızı Rukıyye ve onların evlatlarının istifade etmeleri 
şartıyla vakfettiği / 230

213 [18b-3] Dimo v. Yani ve Andriye v. Nikola ile Baloder’in şirket akdini fesh 
edip birbirlerinin zimmetini ibrâ ettikleri / 232

214 [19a-1] Ayşe Hâtun bt. Ali’nin eski kocası Mehmed Bey b. Gazanfer’den 
nafakasını aldığı / 233

215 [19a-2] Râbia bt. Mehmed’in bozahânesinden Mustafa Çelebi’ye düşen iki 
hisseyi el-Hâc Muharrem b. Ali’ye devrettiği / 233

216 [19a-3] İbrahim Çelebi b. Bayram’ın Kayazâde Mehmed Çavuş Vakfı’na olan 
borcunu mütevellî Mustafa Efendi b. İbrahim’e teslim ettiği / 234

217 [19a-4] el-Hâc Anber Ali Ağa’nın arsasıyla su kuyusu ve duvarını Şâhin Ağa 
b. Abdülmennân’a sattığı / 235

218 [19b-1] Meryem bt. Abdullah’ın boşandığı kocası Mehmed b. Mustafa 
ile sulh olduğu / 236

219 [19b-2] Mehmed Beşe b. Ali’nin el-Hâc Hasan b. Abdullah’taki alacağını 
terekesinden Âfitab bt. Abdullah’ın ödemesi gerektiği / 236









220 [19b-3] Fâtıma bt. Yusuf ’un eski kocası Mustafa Beşe b. İbrahim’den 
alacağını tahsil ettiği / 237

221 [19b-4] Ayşe bt. Mehmed’in Siyavuş Ağa b. Abdülmennân’a bey‘ bi’l-istiğlâl 
yoluyla sattığı menzilini bir seneliğine kiraladığı / 238

222 [19b-5] Abdurrahman Beşe b. Abdürrahim’in borcuna Osman Beşe 
b. Mahmud’un kefil olduğu / 238

223 [20a-1] Sâliha bt. Muslu’nun Yusuf Beşe b. Abdullah’a olan borcu 
taksite bağlandığı / 239

224 [20a-2] Ayşe Kadın bt. Mehmed Efendi’nin menzilinin Havva Kadın 
bt. Mustafa’ya satıldığı / 239

225 [20a-3] el-Hâc Mustafa b. Himmet’in mülkünü Râbia bt. el-Hâc 
Mustafa’ya sattığı / 240

226 [20a-4] Eğin’in Behrâm mahallesinden Sefer isimli Ermeni’nin vârisleri ile 
Kirkor v. Hindi’nin alacak verecek davasından sulh oldukları / 241

227 [20a-5] Şeyh Yavsi Zâviyesi’nin vekili Siyami Dede b. Veli’nin zâviyeye 
yeni kuyu açmak işini üç Ermeni’ye kiraladığı / 241

228 [20a-6] Derviş Ali mahallesinden Fâtıma bt. Hasan’ın İsmail Çelebi’den 
muhâlaa yoluyla boşandığı / 242

229 [20b-1] Sâbiha bt. İbrahim’in arsasını Rahime Hanım bt. Hasan 
Paşa’ya sattığı / 243

230 [20b-2] Ayşe Hâtun’un boşandığı Dilaver b. Abdullah’ta kalan eşyalarının 
anası Fâtıma Hâtun’a verilmesi / 243

231 [20b-3] Mehmed b. Süleyman’ı Mercan çarşısı yakınında yaralayan Mehmed 
b. Abdullah ile sulh olduğu / 244

232 [20b-4, Arapça] Hâkimin, Ayşe bt. Abdürrezzak adlı kadına ve oğlu 
Mehmed’e nafaka takdir ettiği / 245

233 [20b-5] Fâtıma Hâtun bt. Ali’nin el-Hâc Yusuf b. Abdullah’a olan borcunu 
ödeyerek rehinini geri aldığı / 245

234 [20b-6] Akseki mahallesinden Gülanber bt. Abdullah’ın Gürcü asıllı cariyesi 
Şahbaz bt. Abdullah’ı tedbîren azat ettiği / 246

235 [21a-1] Sakız’da Metrepolit olan Yuvan v. Fransisko’nun Haseki Mehmed 
Ağa’ya olan borcu için kefiller bulduğu / 246

236 [21a-2] Rüstem Paşa evkafından olan Zincirlikuyu yakınlarındaki 
hamamın tasarruf hakkının Abdurrahman Çelebi b. Mehmed Efendi’ye 
tefvîz edildiği / 247









237 [21a-3] Yusuf Beşe b. Abdullah’ın mülk menzilini Ali Çelebi 
b. Arslan’a sattığı / 248

238 [21a-4] Belkıs Hâtun bt. Abdullah’ın Ayşe Kadın bt. Sefer’e kalan 
borcunu ödemesi / 248

239 [21a-5] Sultana bt. Abdünnebi’nin el-Hâc Mustafa Çelebi b. Ahmed’i vekil 
tayin ettiği / 249

240 [21a-6] Belkıs Hâtun bt. Abdullah’ın muhterik menzil arsasını Abdülcelil 
Efendi’ye sattığı / 249

241 [21b-1] Şeyh Mehmed Efendi’nin Rus asıllı kölesini azat ettiği / 250
242 [21b-2] Safiye Kadın bt. Şeyh Mehmed’in Gürcü asıllı kölesini 
azat ettiği / 251
243 [21b-3] Kaplan v. Agop’un dört adet eşeği ile menzil ve bağını damadı Murad 
v. Ese’ye sattığı / 251
244 [21b-4] Hatice bt. Şeyh Mehmed’in Mehmed Beşe b. Abdullah’tan muhâlaa 
yoluyla boşandığı / 252
245 [21b-5] Vefat eden Layo’nun eşi Katerina’nın İslâm’a gelmiş olan cariyeleri 
kâfirlere sattığına dair olan ihbarın asılsız olduğu / 252
246 [22a-1] Vefat eden Mustafa b. Abdullah’ın kölesi Cihan b. Abdullah’ın 
vârislerce azat edildiği / 253
247 [22a-2] Ahmed Çelebi b. Abdülmennân’ın Hatice bt. Ali’den istediği yüklük 
bedelinde sulh olduğu / 253
248 [22a-3] Anadolu kazaskeri Mehmed Esad’ın vârislerinden kızı Şerife 
Rahime’nin menzil hissesini kardeşi Mehmed Ebüssuud’a sattığı / 254
249 [22a-4] Ostoyko v. Yuvan’ın, Marko v. Avraham’da hizmet bedelinden dolayı 
olan alacağını tahsil ettiği / 255
250 [22a-5] Mustafa b. Ali’nin, Şermet isimli çobanda olan alacağına Dimitri 
v. Yani’nin kefil olduğunu ispatlayamadığı / 255
251 [22a-6] Rumeli’deki Kartine kazasının Voltaşenk ve Korfaşlaya köyleri Aşar 
mültezimleri Nikola v. Senadino ve Kostantin’in, İbrahim Bey b. Mahmud’u 
kendilerine ortak ettikleri / 256

252 [22a-7] Ali b. Abdullah’ın Mustafa Beşe b. Ahmed’de olan 
alacağını tahsil ettiği / 257

253 [22b-1] Mehmed Çelebi b. Ahmed vârislerinin Osman Çelebi b. Derviş’te 
olan alacak iddiasında sulh oldukları / 257









254 [22b-2, Arapça] Hâkimin, Emetullah bt. Ahmed adlı küçüğe nafaka takdir 
etmesi ve annesine borçlanmaya izin vermesi / 258

255 [22b-3] Bayram Çavuş b. Mustafa’nın Mora Mutasarrıfı İsmail Paşa’da olan 
alacağının kefili Mehmed Çavuş b. Abdullah’tan tahsil edilmesi / 258

256 [22b-4] Hacı Mustafa b. Hacı Ali’nin Abdurrahman Çelebi b. Mecid 
Mehmed’de alacağı olduğu / 259

257 [22b-5] Hacı Mehmed b. Hüseyin’in Süleyman b. Hasan’da alacağı olduğunu 
ispat ettiği / 260

258 [22b-6] Hatice bt. Receb’in boşandığı eşi İvaz b. İshak’ta olan mehr-i 
müeccelini tahsil ettiği / 260

259 [23a-1] Mehmed Efendi b. Ali’nin menzilini Yahya Efendi b. Ali 
Efendi’ye sattığı / 261

260 [23a-2] Hırsofi bt. Aleksi’nin, Ulaş köyündeki çiftliğini satmak üzre Cuharo 
v. Apostol’u vekil tayin ettiği / 262

261 [23a-3] Afife bt. Receb’in Hüseyin b. Mehmed’den muhâlaa 
yoluyla boşandığı / 262

262 [23a-4] Bakkal Espalot v. Estati’nin ortağı Espalot v. Todori aleyhine açtığı 
alacak davasının reddedildiği / 263

263 [23a-5] Palaşa bt. Yorgi’nin menzilini satma üzere eşi Yofilo v. Mihalaki’yi 
vekil tayin ettiği / 263

264 [23a-6] Cihan bt. Murad’ın menzilini oğlu Haçador v. Pilor’a sattığı / 264

265 [23b-1] Todori v. Mihal’in Leh asıllı cariyesi Marina bt. Pavli’yi 
azat ettiği / 264

266 [23b-2] Huri bt. Minas’ın Meliki bt. Sinan’a olan borcuna karşılık iki adet 
işlemeli yorgan yüzünü rehin verdiği / 265

267 [23b-3] Hüseyin’in vasîsi Pîrî Çelebi b. Veli’nin Mehmed Bey b. Ahmed’de 
olan alacağını tahsil ettiği / 265

268 [23b-4] Fâtıma Hâtun bt. Hasan’ın vefat eden eşi Fortacı Osman Ağa’dan 
satın aldığı menzil ve bağa elkoyan İsâ Efendi’nin haksız olduğu / 266

269 [23b-5] Yorgi v. Harito’nun Hacı Mehmed’de un bedelinden 
alacağı olduğu / 267

270 [24a-1] Mustafa Beşe b. Mehmed’in kölesi İvaz b. Abdullah’ı azat ettiği / 268

271 [24a-2] Sâliha bt. Abdullah’ın Siyami b. Satı’dan boşandığı / 268









272 [24a-3] Süleyman b. el-Hâc Ahmed’in el-Hâc Ahmed b. Süleyman 
aleyhindeki alacak iddiasında haksız olduğu / 269

273 [24a-4] Fâtıma bt. Habib’in Hasan Bey b. Sefer’den muhâlaa 
yoluyla boşandığı / 269

274 [24a-5] Keresteci Mehmed Beşe b. Yunus’un Yorgi v. Yani’de kereste 
bedelinden alacağı olduğu / 270

275 [24a-6] Balıkçı Yorgi v. Manol, Dimitri v. Andon ve Nikola v. Mihal’in, diğer 
ortakları Yufelu v. Mihalaki’nin zimmetini ibrâ ettikleri / 271

276 [24a-7] Mısırlı Mehmed b. Bulut’un kölesi olduğunu iddia ettiği Rus asıllı 
Kaytas b. Abdullah’ın azat edilmiş olduğu / 271

277 [24b-1] Kaytas b. Abdullah’ın eski sahibi Mısırlı Mehmed b. Bulut’la alacak 
davasında sulh olduğu / 272

278 [24b-2] Mehmed b. Abdullah Vakfı’na ait menzil arsasının Receb Halife 
b. Nasûh’a tevcih edildiği / 272

279 [24b-3] Nusret bt. Abdullah’ın menzilini Yusuf Beşe b. 
Mehmed’e sattığı / 273

280 [24b-4] Yamandi v. Nikola meyhanelerde olan hissesini kardeşi Yorgi’ye 
kiraya verdiği / 274

281 [24b-5] Ahmed Beşe b. Mehmed’in, vefat eden Veli Beşe b. Haydar’ın 
vârisleri hakkındaki iddiasını ispat için mühlet verildiği / 274

282 [25a-1] İvaz Bey b. Kabil’in Ayşe Hâtun bt. Hasan’da olan alacağını 
tahsil ettiği / 275

283 [25a-2] Hacı İbrahim’in, Hüseyin Dede aleyhine açtığı duvar davasında 
haksız olduğu / 275

284 [25a-3] Rahime bt. Abdullah’ın Yusuf b. Mehmed’den muhâlaa 
yoluyla boşandığı / 276

285 [25a-4] Foti v. Moyusı’nın Domani’ye borcuna Despina bt. Andon ile Sultana 
bt. Moyusı’nın kefil olduğu / 277

286 [25a-5] Ayşe Hâtun bt. Mehmed’in boşandığı eşi Ali Çelebi b. Cafer’den 
mehr-i müeccel ve nafaka bedelini tahsil ettiği / 277

287 [25a-6] Hatice bt. Hüseyin’in düğme bedeli olarak Havva bt. Yahya’da olan 
alacağından bir kısmını tahsil ettiği / 278

288 [25a-7] Fâtıma bt. Hasan’ın Receb b. Yakub’dan muhâlaa 
yoluyla boşandığı / 278









289 [25b-1] Ali b. Abdullah’ın Arslan b. Mustafa’da alacağı olduğuna dair 
iddiasını ispat edemediği / 278

290 [25b-2] Kasap Kurt Beşe b. Abdullah kestiği koyun ve keçilerin yağını 
mumcu esnafından Dimo v. Şiro ve Nikol v. Yani’ye vereceğini 
taahhüt ettiği / 279

291 [25b-3] Mehmed Çavuş b. Abdülbâki Çavuş’un Kapan Hanı ve Kefeli 
hanlarında olan hissesini Hacı İbrahim Çelebi b. el-Hâc 
Receb’e sattığı / 280

292 [25b-4] el-Hâc Musa’nın vârisleri Mustafa ve Ayşe’nin el-Hâc Ömer 
b. Abdünnebi aleyhindeki davalarının reddedildiği / 280

293 [25b-5] Arutin v. Şâhin’in Vartiz v. Gencibey’den dava ettiği evin kendisine 
teslim edilmesi / 281

294 [26a-1] el-Hâc Hüsrev Beşe b. Abdullah’ın çiftlik, menzil, tarla ve çayırını 
oğlu Halil Çelebi’ye sattığı / 282

295 [26a-2] Fâtıma bt. Mehmed’in boşandığı eşi Mehmed Çelebi b. Mustafa’dan 
mehr-i müeccel ve nafakasını aldığı / 283

296 [26a-3] el-Hâc Mehmed Çelebi b. Nurullah’ın Halil Çelebi b. Nasrullah’tan 
talep ettiği alacak davasında sulh oldukları / 283

297 [26a-4] Çamaşırcı taifesinden Yusuf b. Hızır’ın izinsiz açmış olduğu 
dükkânın kapatılması / 284

298 [26a-5] Nalband İbrahim b. Mehmed’in atının gözünü çıkardığını iddia 
eden İbrahim Ağa b. Ali’nin bunu ispat edemediği / 284

299 [26b-1] Hümâyun Hâtun bt. Abdullah’ın Şeyhülislâm Esad Efendi Çeşmesi 
suyolu tamiri için vakfettiği guruş / 285

300 [26b-2] Ahmed b. Mustafa’nın, Ali b. Mustafa’da emanet bir bıçağı olduğuna 
dair iddiasını ispat edemediği / 286

301 [26b-3] Osman Çelebi b. Mustafa’nın mülkünü Fâtıma bt. 
Hüseyin’e sattığı / 287

302 [26b-4] İstemad v. Dimo ve kardeşi Todori’nin sürsat ve nüzül bedelinden 
borçlarını Dimo v. Dero’ya ödedikleri / 287

303 [26b-5] Mumcu Apostol v. Avram’ın ürettiği mumların Yenicami civarında 
kendi tasarrufunda olan iki adet dükkâna tahsis olunduğu / 288

304 [26(2)a-1] Mustafa b. Ahmed’in boşandığı eşi Hoşelhan bt. Abdullah’ta 
cariyesi kaldığına dair iddiasını ispat edemediği / 289









305 [26(2)a-2] Abdüllatif Çelebi b. Sinan’ın Semenzar Hâtun bt. Abdullah’ta 
alacağı olduğu / 289

306 [26(2)a-3] Ayşe Hâtun bt. İbrahim’in Veli b. Ali’den muhâlaa 
yoluyla boşandığı / 290

307 [26(2)a-4, Arapça] Hâkimin, Mehmed ve Fâtıma ibney Veli b. Ali adlı 
küçüklere nafaka takdir ettiği ve annelerine borçlanma izni verdiği / 290

308 [26(2)a-5] Boğdan Beyi kapı kethüdâları Drako ve Mihalaki v. Kostantin’in 
evlerine zarar veren surun tamir edilmesi / 291

309 [26(2)b-1] Petiso v. Kiko İstarova’nın Hoştice köyündeki çayırını Bayram 
b. Ali’ye sattığı / 292

310 [26(2)b-2] Hasan Beşe b. Mehmed’in İstarova’nın tarlalarını Petiso v. Kolid 
ve Petiso v. Kiko’ya sattığı / 293

311 [26(2)b-3] Havva bt. Mesud’un vasîsi Süleyman Efendi b. Mehmed’de olan 
eşyalarının tamamını teslim aldığı / 293

312 [26(2)b-4] Abdullah Beşe b. Mustafa’nın menzil hissesini Âlime Hâtun 
bt. el-Hâc Mehmed’e sattığı / 294

313 [26(2)b-5] Sefer v. Bünyad’ın menzilini dergâh-ı âlî yeniçerileri ikinci cemaati 
vakfına bey‘ bi’l-istiğlâl ile sattığı / 295

314 [27a-1] Yenişehir kazasında yeniçeri kirpasına tayin olunan köyler ahalisinin 
paraları teslim etmek üzre Yani v. Skarlet’i vekil tayin ettikleri / 295

315 [27a-2] Ali Çavuş b. Üveys’in Hamid Efendi b. Mustafa’ya olan borcuna 
karşılık bazı eşyalarını rehin verdiği / 296

316 [27a-3] Ali Beşe b. Üveys’in Veli b. Mehmed’de olan 
alacağının ödenmesi / 297

317 [27b-1] Müftü Ali Çelebi mahallesi avârızına vakfedilmiş akçenin 
mütevellîliğine Ahmed Çelebi b. Receb’in tayin edildiği / 298

318 [27b-2] Nikola v. Yani’nin Mehmed b. Mehmed’de un bedelinden 
alacağı olduğu / 299

319 [27b-3] Vefat eden el-Hâc Ali Çavuş’un vârislerine intikal eden vakıf oda ve 
dükkânlarda olan hisselerinin vasîlerine teslim edilmesi / 299

320 [27b-4] Vâhide Hâtun bt. Ahmed’in boşandığı eşi Seyyid Mehmed Efendi 
b. Seyyid Ali’de olan mehr-i müeccelini aldığı / 301

321 [28a-1] Mümine Hâtun bt. Hac Mehmed’in menzil arsasını Ömer Çelebi 
b. Musa ile eşi Safiye Hâtun’a sattığı / 302









322 [28a-2] Mümine bt. el-Hâc Mehmed’in yanan menziline ait arsa ve enkazını 
Mehmed Çelebi b. Derviş ile eşi Sâliha bt. Abdullah’a sattığı / 302

323 [28a-3] Ayşe bt. Mehmed’in ev kirasından dolayı Ali b. Mustafa ile olan 
davalarında sulh oldukları / 303

324 [28a-4] Ayşe bt. Mehmed’in annesinin terekesinden dolayı kız karındaşı 
Fâtıma ile aralarındaki anlaşmazlıkta sulh oldukları / 304

325 [28a-5] Mustafa Çelebi’nin, el-Hâc Muharrem b. Ali ile bozahâne hissesi 
anlaşmazlığında sulh oldukları / 304

326 [28b-1] Cariye Mülâyim bt. Abdullah’ı sahibi Osman Çelebi b. Mustafa’nın 
azat etmiş olduğu / 305

327 [28b-2] Fâtıma bt. Abdullah’ın vefat eden kocası Ali Çavuş b. Murad ile kızı 
Emine’nin terekelerinden hisselerini teslim aldığı / 306

328 [28b-3] Ömer Çelebi b. Hasan’ın menzilini Mustafa Çelebi b. 
Ali’ye kiraladığı / 306

329 [28b-4] Ömer Çelebi b. Hasan’ın menzilini Mustafa Çelebi 
b. Ali’ye kiraladığı / 307

330 [28b-5] Karaca v. Yuvan’ın Hıristo v. Tano’dan talep ettiği hizmet bedelini 
vekili Polmino’ya ödediği / 307

331 [28b-6] el-Hâc Abdülkadir b. el-Hâc Nasır’ın babasının terekesi hususunda 
kardeşi el-Hâc İsmail aleyhindeki davasında haksız olduğu / 308

332 [29a-1] Sefer Beşe b. Mehmed Macar asıllı kölesini İngiliz elçisi tercümanı 
Drako v. Eştaki’ye sattığı / 309

333 [29a-2] Mustafa Çelebi b. Hüseyin ve Yusuf b. Abdullah’ın menzillerini Yusuf 
b. Ali’ye sattıkları / 309

334 [29a-3] Süleyman Beşe b. Abdullah ile vâlidesi Ayşe Hâtun bt. Ali’nin menzil 
hisselerini Mehmed Çelebi’ye, onun da yanmış olan menzil arsasının 
tamamını Fâtıma bt. Mehmed Ağa’ya sattığı / 310

335 [29a-4] Ayşe bt. Yusuf ’un Osman b. Hasan’dan muhâlaa 
yoluyla boşandığı / 311

336 [29a-5] Süleyman Ağa b. Selim’in yahudi Mosi v. Arslan’da olan alacağının 
taksitle ödenmesini kabul ettiği / 311

337 [29a-6, Arapça] Hâkimin, Ömer b. Mehmed adlı küçüğe nafaka takdir 
etmesi ve annesine borçlanmaya izin vermesi / 312

338 [29b-1] Hüseyin Bey b. Osman’ın at bedelinden Mehmed Reis b. Ali’de 
alacağı olduğu / 313









339 [29b-2] Emrullah Beşe b. Mahmud’un, Mustafa Çelebi b. Mehmed’de olan 
alacak davasında sulh olduğu / 313

340 [29b-3] Ali Efendi tasarrufunda olan vakıf menzil arsasını Şeyh Mustafa 
b. Ömer’e devrettiği / 314

341 [29b-4] Belkıs bt. Mehmed’in Rus asıllı cariyesini azat ettiği / 314

342 [29b-5] el-Hâc Sâdık Vakfı mütevellîsi Gevher bt. Ali’nin yanan menzil 
yerine yaptırmış olduğu binanın keşfi / 315

343 [30a-1] el-Hâc Mehmed b. Abdullah’ın tezgâhtarı Seydî b. Abdullah’ın 
zimmetini ibrâ ettiği / 316

344 [30a-2] el-Hâc Veli b. Hüseyin’in vârislerinden Davud ve Kerime’nin diğer 
vâris Rahime aleyhindeki davada sulh oldukları / 316

345 [30a-3] Mustafa Ağa b. İsmail’in, Tırnovalı Papa Yorgi v. Yani’de olan 
alacağını tahsil ettiği / 317

346 [30a-4] Sâliha bt. Himmet’in boşandığı eşi Mehmed b. Ali’de mehir ve 
saireden olan alacağını tahsil ettiği / 318

347 [30a-5] Emine bt. Yusuf ’un menzilini İsmihan bt. Mustafa’ya sattığı / 318

348 [30b-1] Vefat eden el-Hâc Hasan b. Abdullah’ın küçük oğlu Musa’nın 
mallarını, vasîsi annesi Belkıs bt. Abdullah’ın teslim aldığı / 319

349 [30b-2] Köle Seydî b. Abdullah’ın, sahibi Ramazan Beşe tarafından azat 
edildiğinin tescili / 320

350 [30b-3] Yorgi v. Oskoli ve diğer kişilerin ortak oldukları mülk menzil 
arsasını İlokerya bt. Mihal’e sattıkları / 320

351 [30b-4] Canfedâ bt. Abdullah’ın Mehmed Çelebi b. Ali’den boşandığı / 321

352 [30b-5] Şakire bt. Abdullah’ın bir çift altın bileziğini Hüseyin Çelebi 
b. Hasan’a hibe ettiği / 321

353 [30b-6] Şakire bt. Abdullah’ın Hüseyin Çelebi b. Hasan’ı vasî 
tayin ettiği / 322

354 [31a-1] Kerime bt. Veli ile Davud’un, İsmail Çelebi b. Mustafa aleyhindeki 
miras davasında sulh oldukları / 323

355 [31a-2] Yakut bt. Karabet’in, Yayla v. Beyler aleyhindeki menzil davasında 
sulh olduğu / 324

356 [31a-3] Eğinli Şaban’ın vefat eden kardeşi Ahmed’den kendisine intikal eden 
terekeyi Ermeni Sadet’e sattığı / 324









357 [31a-4] Hatice bt. Ahmed’in Ahmed Beşe b. Süleyman’dan 
muhâlaa yoluyla boşandığı / 325

358 [31b-1] Seyyid Abdurrahman Çelebi b. Seyyid Abdülhak’ın menzil duvarına 
tasarrufunu engelleyen Safiye Hâtun’un davadan menedildiği / 326

359 [31b-2] Seyyid Abdurrahman Çelebi b. Abdülhak’ın kiracısı olduğu vakıf 
arsasına bina yapmasına izin verildiği / 327

360 [31b-3] Fâtıma Kadın bt. Kurt Ağa’nın satmak üzere Merhaya bt. Salamon’a 
verip kaybolan mücevher kuşağın bedelinin tazmin edilmesi / 327

361 [31b-4] Rali ve Yotati v. Andriye’nin ortaklaşa kullandıkları arsalarını Peruze 
v. Andriye’ye sattıkları / 328

362 [32a-1] el-Hâc Ahmed b. Piyâle mülk menzilini Ayşe bt. 
Mustafa’ya sattığı / 329

363 [32a-2] Ayşe bt. Receb’in Saraylı Eğlence’den talep ettiği kuşak davasında 
sulh olduğu / 329

364 [32a-3] Mümine Hâtun bt. Mehmed’in vârislerinden Mehmed’in diğer vâris 
Hamza aleyhindeki iddiasını ispatlayamadığı / 330

365 [32a-4] Mümine bt. Mehmed’in vârislerinden Mehmed, diğer vâris Hamza 
Beşe b. İskender aleyhindeki miras davasında sulh olduğu / 331

366 [32a-5] Yusuf Beşe b. Ali’nin Rus asıllı cariyesi Kahraman bt. Abdullah’ı 
azat ettiği / 331

367 [32b-1] Danik bt. Hanım’ın boşandığı eşi Avanos v. Murad’ın 
zimmetini ibrâ ettiği / 332

368 [32b-2] Ali Efendi b. Mustafa’nın Mustafa Efendi b. Seydî Ali vakfından olan 
arsayı kiraladığı / 332

369 [32b-3] Ümmühânî bt. Abdullah ile yanında bulunan küçük kızı Hatice için 
eşi Hüseyin b. Kenan üzerine nafaka tayin olunduğu / 333

370 [32b-4] İsmihan bt. Yakub’un Süleyman b. Hüseyin’den muhâlaa 
yoluyla boşandığı / 333

371 [32b-5] Emine Hâtun bt. Mustafa’nın öldüğü vakit, mehr-i müeccel ve bazı 
eşyalarını hür kalacak olan cariyesi Hidâyet bt. Abdullah’a verilmesini 
vasiyet ettiği / 334

372 [32b-6] Emine Hâtun bt. Mustafa’nın öldükten sonra Rus asıllı cariyesi 
Hidâyet bt. Abdullah’ın hür kalacağını tescil ettirdiği / 335

373 [32b-7] Fâtıma bt. Halil’in Mehmed b. Piyâle’den muhâlaa 
yoluyla boşandığı / 335









374 [33a-1] Fâtıma Hâtun’un Mehmed Ağa b. İlyas aleyhindeki alacak davasından 
kısmen menedildiği / 336

375 [33a-2] Firuz bt. Abdullah’ın Seyyid Celasin b. Satılmış’tan talep ettiği 
alacağının tamamını tahsil ettiği / 337

376 [33a-3] Vefat eden Rıdvan Çavuş b. Abdullah’ın küçük oğlu Mustafa’ya 
annesi Firuz Hâtun’un vasî tayin olunduğu / 337

377 [33a-4] Mustafa Çelebi b. Süleyman’ın bazı ev eşyası ile menzilini eşi Fâtıma 
bt. Ali’ye hibe ettiği / 338

378 [33a-5] [Osman Ağa b. el-Hâc Ali] malından bir kısmını vakfederek 
mütevellîliğine azatlı kölesi Kasım b. Abdullah’ı tayin ettiği / 338

379 [33b-1] Osman Ağa b. el-Hâc Ali on adet menzil odalarını vakfederek vakıf 
mütevellîliğine azatlı kölesi Kasım b. Abdullah’ı tayin ettiği / 341

380 [34a-1] Börekçi el-Hâc Mehmed b. Ahmed’in vefat ettikten sonra techiz-
tekfin ve sair hayratı için on bin akçe ayırarak oğlu Ahmed’i vasî 
tayin ettiği / 343

381 [34a-2] Hüseyin Ağa b. Mehmed Ağa’nın Kasap Zülfikār b. Mustafa’da kira 
bedelinden olan alacağının ödenmesi / 344

382 [34a-3] Reyhan bt. Abdullah’ın boşandığı eşi Ebûbekir Çelebi b. Mehmed’de 
mehr-i müeccelden olan alacağını tahsil ettiği / 344

383 [34b-1] Sinan Bey b. Mehmed’in İbrahim b. Yusuf ’ta olan alacağına oğlu 
Mehmed’in kefil olduğu / 345

384 [34b-2] Hatice bt. Ahmed’in Ahmed Beşe b. Süleyman’dan muhâlaa 
yoluyla boşandığı / 345

385 [34b-3] Fâtıma Hâtun’un eski eşi Hızır b. Hüdâverdi’de olan alacağını 
tahsil ettiği / 346

386 [34b-4] el-Hâc İsmail b. Şahverdi’nin Zarok v. Kirakos aleyhindeki alacak 
davasından menedildiği / 346

387 [34b-5] Börekçi el-Hâc Mehmed b. Ahmed’in menzilini büyük oğlu 
Ahmed’e sattığı / 347

388 [34b-6] Süleyman ve Mustafa ibney Ali’nin menzillerini Alkot v. 
Niko’ya sattıkları / 348

389 [34b-7] İbil kadısı Abdülbâki Efendi’nin es-Seyyid Zeynelabidin b. Ahmed 
Çavuş’a borcu olduğunu kabul ettiği / 348

390 [35a-1] Abdullah Çelebi b. Abdullah’ın para vakfı ve mütevellî olarak 
Mehmed Çelebi b. Abdullah’ı tayini / 349









391 [35a-2] Pehlivan Musa b. İbrahim’in para vakfı mütevellî olarak Mehmed 
Çelebi b. Abdullah’ı tayini / 350

392 [35a-3] Müezzin Ahmed Çelebi Vakfı mütevellîliğine el-Hâc Muslu 
b. Sinan’ın tayin edilmesi / 351

393 [35a-4] Ali Bey b. Kasım’ın Yakub Ağa Vakfı’na borcu olduğunu 
kabul ettiği / 351

394 [35b-1] Sâliha bt. Mehmed’in Mustafa Çelebi b. Murtaza’dan muhâlaa 
yoluyla boşandığı / 352

395 [35b-2] Arapkir’in Gömüh köyünden Karabaş v. Havret ve oğlu Sahak’ın 
cizyelerini ödedikleri / 352

396 [35b-3] Vefat eden Todoli v. Nikola’nın oğlu Oskoli’nin Yani aleyhindeki 
miras davasında sulh olduğu / 353

397 [35b-4] Rahip Lataroz v. Yorgi Gürcü asıllı kölesi Yorgi v. Yani’yi 
azat ettiği / 353

398 [35b-5] Ayşe bt. Mehmed’in menzil ve müştemilatını eşi İsmail b. 
Musa’ya sattığı / 354

399 [35b-6] Ayşe bt. Mehmed’in bazı eşyalarını eşi İsmail b. Musa’ya sattığı / 355
400 [36a-1] Ayşe bt. Hüseyin’in Hasan b. İbrahim’den muhâlaa 
yoluyla boşandığı / 355
401 [36a-2] Şaban b. Ahmed’in Süleyman b. Mehmed’e borcu olduğunu 
kabul ettiği / 356
402 [36a-3] Manuk v. Melkon’un, semerci Murad v. Gazar’da alacağı olduğu 
iddiasını şahitlerle ispat ettiği / 356
403 [36a-4, Arapça] Hâkimin, Yusuf Ağa b. Abdülvehhab’ı, Ömer ve Ahmed adlı 
küçüklere vasî atadığı / 357
404 [36a-5] Kadı Sadi Vakfı’na ait harabe fırının yeniden inşası keşfi / 357
405 [36a-6] Ayşe bt. Hacı Ahmed’in Süleyman b. Ahmed’den muhâlaa 
yoluyla boşandığı / 358
406 [36b-1] Seyyid Hüsam Efendi b. Seyyid Mehmed’in, Yeniçeri 60. Ağa Bölüğü 
Nükud Vakfı’na borcu olduğunu kabul ettiği / 359
407 [36b-2] Megrem bt. Bidar’ın arsasını Mikail v. Azar’a sattığı / 359
408 [36b-3] Megrem bt. Bidar’ın arsasını Ayan v. Hüdâverdi’ye sattığı / 360
409 [36b-4] Megrem bt. Bidar’ın arsasını Ohan v. Murad’a sattığı / 361
410 [36b-5] Megrem bt. Bidar’ın arsasını Şehri v. Sadaka’ya sattığı / 361









411 [36b-6] Süprüntücü Şaban’ın odasında yapılan keşifte birkaç gün önce vefat 
ettiğinin anlaşıldığı / 362

412 [37a-1] Mardiros, Marko ve Matyoz’un Hazo’dan talep ettikleri bağ 
hissesinin kendilerine teslimi / 362

413 [37a-2] Sâliha bt. İsmail’in Mahmud Çelebi b. Eyüb’den muhâlaa 
yoluyla boşandığı / 363

414 [37a-3] Taşçızâde el-Hâc Mehmed, Seydî b. Abdullah’ın, Gazi Ramazan’ın 
azatlı kölesi olduğunu onayladığı / 364

415 [37a-4] Ayşe bt. Ali’nin boşandığı eşi Ahmed b. Mustafa’nın olan mehir ve 
nafaka hususundaki zimmetini ibrâ ettiği / 364

416 [37a-5] Ahmed b. Mustafa eski eşi Ayşe bt. Ali’de olan alacak davasından 
vazgeçerek zimmetini ibrâ ettiği / 365

417 [37a-6] Mihal v. İlya ile Sarı Manol v. Yani birbirlerinde olan alacak 
davasında zimmetlerini ibrâ ettikleri / 365

418 [37a-7] Ayşe bt. Ali’nin Mahmud Beşe b. Mustafa’dan muhâlaa 
yoluyla boşandığı / 366

419 [37b-1] Macar asıllı Bâdıseher bt. Abdullah’ın vefat eden sahibi Mehmed 
Çelebi b. Hızır’ın kendisini azat ettiğini ispat ettiği / 366

420 [37b-2] Danevar v. Yakob’un mudârebe şirketiyle ortak olduğu Parunak 
v. Şam ve Kazar v. Samir aleyhindeki davasının kabul edilmediği / 367

421 [37b-3] Hatice Hâtun bt. Zülfikār Beşe’nin, Arife bt. keçeci Hasan 
aleyhindeki miras davasında sulh olduğu / 367

422 [37b-4] Zomnatori bt. Gadre’nin, el-Hâc Hacı İbrahim vakfından bey‘ bi’l-
istiğlâl yoluyla ödünç aldığı / 368

423 [37b-5] Ahmed Efendi b. Mahmud’un mülk bahçesini Aşkar Mehmed 
b. Bayram’a sattığı / 369

424 [37b-6] Arife bt. keçeci Hasan’ın, Hatice bt. Zülfikār Beşe aleyhindeki eşya 
davasından vazgeçerek zimmetini ibrâ ettiği / 369

425 [38a-1] Fâtıma bt. Sıdkı Efendi’nin cariyesi Havva bt. Abdullah’ı Üftâde 
Hâtun bt. Abdullah’a hibe ettiği / 370

426 [38a-2] Hatice bt. Zülfikār’ın Arife bt. keçeci Hasan Çelebi aleyhindeki 
alacak davasından vazgeçtiği / 371

427 [38a-3] Vefat eden Mehmed Çelebi’nin vârislerinin İzmit’te kendilerine 
intikal eden çiftlik hisselerini Emine bt. Osman’a sattıkları / 371









428 [38a-4] Emine Hâtun’un vefat eden kardeşi Mehmed Çelebi b. Hızır’da 
alacağı olduğunu şahitlerle ispat ettiği / 372

429 [38b-1] Kostantin v. Todori’nin mülk arsasını Dimotoz v. 
Nevasaret’e sattığı / 373

430 [38b-2] İbrahim Paşa Sarayı Ağası Ali Ağa’nın Kapıağası Mehmed Ağa 
Vakfı’na olan borcunu ödediği / 374

431 [38b-3, Arapça] Hâkimin, Mehmed b. İbrahim adlı küçüğe nafaka takdir 
etmesi ve annesine borçlanmaya izin vermesi / 375

432 [38b-4] Hüseyin b. Ali’nin evlat edindiği Râbia için günlük dört akçe nafaka 
takdir olunduğu / 375

433 [38b-5] Ayşe Hâtun bt. Mahmud’un kölesi Yusuf b. Abdullah ile altı sene 
çalışması karşılığında azatlık sözleşmesi yaptığı / 376

434 [38b-6] Meryem bt. Mehmed, menzilinin yarısını eşi Ali b. 
Mehmed’e sattığı / 376

435 [39a-1, Arapça] Hâkimin, Ümmühânî bt. Mehmed adlı küçüğe nafaka takdir 
etmesi ve annesine borçlanmaya izin vermesi / 377

436 [39a-2] Ümmühânî bt. Ali’nin menzilinin yarısını İbrahim Çelebi b. 
Yusuf ’a sattığı / 377

437 [39a-3] Hatice Hanım bt. Yusuf Paşa ile oğlu Hüseyin’in menzillerini Edirne 
kadısı Yakub Efendi’ye sattıkları / 378

438 [39a-4] Rahime, Ayşe ve Fâtıma hâtunların Yayabeyi İbrahim Ağa 
b. Mustafa’nın zimmetini ibrâ ettikleri / 379

439 [39b-1] Yayabeyi İbrahim Ağa b. Mustafa Ağa’nın vefat eden Hüseyin Beşe 
b. Veli’nin vârislerinin zimmetlerini ibrâ ettiği / 380

440 [39b-2] Neslihan bt. Hüsrev’in Rus asıllı cariyesi Gülistan bt. Abdullah’ı 
azat ettiğinin ispat ve tescili / 381

441 [39b-3] Mehmed Beşe b. Mustafa’nın Kutu ve İskemle Nakışçıları Esnafı 
kethüdâsı tayin olunduğu / 382

442 [39b-4, Arapça] Hâkimin, Mehmed ve Fâtıma adlı küçüklere nafaka takdir 
etmesi ve vasîlerine borçlanmaya izin vermesi / 382

443 [39b-5] İsmail Paşa’nın İstanbul ve tevâbii mumcular yiğitbaşılığına 
tayin olunduğu / 383

444 [40a-1] Vefat eden Yahya Efendi b. Zekeriya Efendi’nin Gürcü asıllı kölesi 
Yusuf b. Abdullah’ı azat ettiğinin tescil olunduğu / 383









445 [40a-2] Dülbendçi el-Hâc Ahmed b. Abdullah’ın değirmen hissesini İmam 
Efendi b. el-Hâc Receb’e sattığı / 384

446 [40a-3] Kestistos v. Ergiri’nin menzil, bağ ve tarlalardaki nısf hissesini 
kardeşi Kirkor’a sattığı / 385

447 [40a-4] Dimo v. Apostol’un Nikola v. İstemad’a borcu olduğunu 
kabul ettiği / 386

448 [40b-1] Semerci Murad v. Gazar’ın, Ermeni patriği Gazar v. Yakob’da olan 
alacağını tahsil ettiğinden fazla alacak iddiasından menedildiği / 386

449 [40b-2] Vefat eden Hayrünnisa bt. Mustafa’nın vârislerinden Fâtıma’nın, 
terekeden olan hissesini diğer vâris Afife Hanım’dan teslim aldığı / 387

450 [40b-3] Abdurrahman Efendi b. Mahmud’un değirmen yerini Mehmed 
Çelebi ve Ali Çelebi b. Ahmed Bey’e eşit şekilde sattığı / 388

451 [41a-1] Mustafa b. Hüseyin kızı Havva’nın İvaz b. Hüseyin ile evlenmesine 
izin verdiği / 389

452 [41a-2] Sâliha bt. Mehmed ve Yusuf Çelebi b. Mahmud’un Ayşe bt. Ali’de 
olan alacaklarını tahsil ettikleri / 389

453 [41a-3] Yusuf ve Ahmed b. İbrahim’in tarlalarını Mehmed b. 
Sefer’e sattıkları / 390

454 [41a-4] Süleyman b. Mehmed’in hizmetkârlık bedelinden Şaban 
b. Ahmed’de alacağı olduğu / 391

455 [41a-5] Lahvad v. Bergoli’nin Büyük Emine Hâtun vakfından bey‘ bi’l-istiğlâl 
yoluyla ödünç aldığı / 391

456 [41a-6] Lahvad v. Bergoli, Büyük Emine Hâtun Vakfı’na olan borcunu 
ödeyemediği takdirde rehin emlâkini satmak üzere Kosta v.  Trandafilo’yu 
vekil tayin ettiği / 392

457 [41b-1, Arapça] Hâkimin, Abdüllatif b. Ali adlı küçüğe nafaka takdir etmesi 
ve annesine borçlanmaya izin vermesi / 393

458 [41b-2] Mehmed Ağa’nın Rus kölesi İstefan v. Yuvan’ı azat ettiği / 393

459 [41b-3] Mehmed Ağa’nın Rus kölesi İstefan v. Yuvan’ı azat ettiği / 393

460 [41b-4] Hacı İbrahim Ağa b. Mustafa’nın vârislerinin miras hususunda 
birbirlerinin zimmetini ibrâ ettikleri / 394

461 [41b-5] Servinaz Hâtun’un gelirini Cerrahbaşı mahallesi mescidine vakıf 
ettiği menzilin mütevellîliğine Abdurrahman b. Mehmed’in tayini / 395









462 [41b-6] Kâğıtçı Ali Beşe b. Ali’nin Vakfı’na ait olup eski mütevellîsi 
Seyyid Mehmed Çelebi b. Nasûh’un zimmetinde kalan altınların 
tahsil edildiği / 396

463 [42a-1] Çörekçi Çarko v. Merci’nin Yuvan v. Buğdan aleyhine açtığı alacak 
davasında iddiasını ispat edemediği / 396

464 [42a-2] Çörekçi Mehmed b. Atiyye’nin dokuz adet bârgir ile beş adet 
kalburunu Mustafa b. Yusuf ’a borcuna karşılık sattığı / 397

465 [42a-3] Mehmed Beşe b. Abdullah’ın mirası hususunda vârislerinin 
sulh oldukları / 397

466 [42a-4] Meyhaneci Haci Belohorin v. Yani’nin Rus asıllı cariyesi Maroşka 
bt. Aleksi’yi azat ettiği / 398

467 [42a-5] Bozacı İstavli v. İstodoli’nin Tanaş v. Sağar’da akçe 
alacağı olduğu / 398

468 [42a-6] Ali b. Mehmed’in Receb b. Hasan aleyhine açtığı alacak davasında 
iddiasını ispat edemediği / 399

469 [42b-1] Mihaliçli Baltacızâde Hacı Yusuf ’un vefat etmeden önce Abaza 
şakîlerinden Hasan’dan herhangi bir şey almadığı / 399

470 [42b-2] Süleyman Beşe b. Abdullah’ın Hüseyin Çavuş b. Veli aleyhine açtığı 
mülk davasında sulh olduğu / 400

471 [42b-3] Ayşe bt. Pîrî’nin boşandığı kocası Bayram b. Veli’nin zimmetini 
ibrâ ettiği / 401

472 [42b-4] Ekmekçi Seyyid Abdülhâlik Çelebi’nin alacak hususunda Reis Ali 
Beşe b. Mehmed ile sulh olduğu / 401

473 [42b-5] Sultana bt. Yani ve kocası Dimitri v. İstoyo’nun Hacı Muhyiddin 
mahallesindeki menzillerini Yani v. Anekli’ye sattıkları / 402

474 [42b-6] Cidde beyi Süleyman’ın Edirneli Mustafa Bey b. Ali’den rüşvet 
olarak aldığı paranın iadesi / 402

475 [42b-7] İsmail b. Hacı Mehmed’in Çukurbostan’daki menzilini kız karındaşı 
Hayri’ye sattığı / 403

476 [43a-1] Eğinli Ermeni Arzuman v. Polat’ın Ali b. Hüseyin aleyhine açtığı 
alacak davasında iddiasını ispat edemediği / 403

477 [43a-2] Bolu’nun Samako kazasına bağlı Çatak köyünden Mehmed 
b. İbrahim’in menzil, bahçe, bostan ve çayırını oğlu İbrahim’e sattığı / 404









478 [43a-3] İbrahim Ağa b. Kurt’un vârislerinden Ayşe ve Hatice’nin mirastaki 
hisselerini Mehmed Beşe b. Mustafa ile karısı Mahımünir bt. 
Abdullah’a sattıkları / 405

479 [43a-4] Ahmed Beşe b. Mustafa’nın menzilinin damlalığına haksız yere 
müdahale eden Bağdad ağası Ali b. Ahmed’in bundan menedilmesi / 406

480 [43b-1] Küçük Defterdar Süleyman Efendi’nin Nişancı mahallesindeki 
arsasını Abdülkadir Beşe b. Ebûbekir’e sattığı / 407

481 [43b-2] Mehmed b. Himmet’in Seyyid Mehmed b. Çerağ aleyhine açtığı 
alacak davasında sulh olduğu / 408

482 [43b-3] Ölen Taşçı Mehmed Bey b. Ali’nin 79. Yeniçeri Cemaati Odası 
vakfından aldığı borcunun terekesinden ödenmesine / 408

483 [43b-4] Afife bt. Esad Efendi’nin Dülgerzâde mahallesindeki menzil hissesini 
kardeşi Seyyid Ebüssuud’a sattığı / 409

484 [44a-1] Koca Mustafa Beşe’nin çocukları Mehmed Çelebi ve Rahime’nin 
vasîsinin terekeden bir şey saklamadığı / 410

485 [44a-2] Emine bt. Ahmed’in kocası Yusuf Beşe b. Abdullah’tan muhâlaa 
yoluyla boşandığı / 411

486 [44a-3] Yamandi’nin bakkal Yorgi ve cariyesi Rando aleyhine açtığı hırsızlık 
davasının reddi / 411

487 [44a-4] Mustafa Efendi’nin Kazasker Mahmud Efendi Medresesi vakfından 
bey‘ bi’l-istîcâr yoluyla ödünç aldığı / 412

488 [44a-5] Kapıcıbaşı Osman Ağa b. Hacı Can’ın iki adet odasını karısı Ayşe’ye 
hibe ettiği / 412

489 [44b-1] Kapıcıbaşı Osman Ağa b. Can’ın menzilini Hacı Mehmed b. 
İmam’a sattığı / 413

490 [44b-2] Kapıcıbaşı Osman Ağa b. Can’ın Hüseyin Ağa mahallesindeki 
menzilini vakfedip İvaz Bey b. Abdullah’ı mütevellî tayin ettiği / 414

491 [44b-3] Emine bt. Abdullah’ın kocası Hüsrev b. Ali’den muhâlaa 
yoluyla boşandığı / 416

492 [45a-1] Meyhaneci Nikola v. Dizo’nun Mihal v. Yorgi aleyhine açtığı alacak 
davasında iddiasını ispat edemediği / 417

493 [45a-2] Hıristo v. Diko’nun Ayakapısı haricindeki menzilini Palaşaki 
v. Manolaki’ye sattığı / 417

494 [45a-3] Palaşaki v. Manolaki’nin Kapı Ağası Halil Ağa vakfından bey‘ bi’l-
istiğlâl yoluyla ödünç aldığı / 418









495 [45a-4] Kasım Paşa Vakfı’na ait Gerbeniş kazasındaki dükkânın vakfa 
teslimi için kiracısı aleyhine açılan davada kiracının haklı olduğu / 418

496 [45a-5] Ölen Kerime bt. İsmail’in hayatta iken Eflak asıllı cariyesi Nazenin 
bt. Abdülvehhab’ı azat ettiği / 419

497 [45b-1] Ayşe bt. Mehmed’in mirası hususunda annesi Âsiye ve kızı Âlime’nin 
Mustafa b. Ferhad’ın zimmetini ibrâ ettikleri / 420

498 [45b-2] Ömer Çelebi b. Taşçı Mehmed’in 79. Yeniçeri Cemaati vakfından 
bey‘ bi’l-istiğlâl yoluyla ödünç aldığı / 421

499 [45b-3] Mîrâhor Vakfı eski mütevellîsi Hacı Ömer b. Hacı Sinan’ın Kapıcılar 
Bölükbaşı Ahmed Ağa b. Pîr Mehmed’den rüşvet aldığı / 421

500 [45b-4] Kadı Sadi Mescidi Vakfı’na ait arsaya Mehmed b. Musa’nın haksız 
yere müdahale ettiği / 422

501 [45b-5] Muslu b. Halil’in amcası oğlu Osman Çelebi b. Mehmed’in 
zimmetini ibrâ ettiği / 423

502 [45b-6] Hacı Mehmed b. Receb’in Mustafa Çelebi b. Mehmed’in zimmetini 
ibrâ ettiği / 423

503 [46a-1] Parmasola bt. Nikola’nın kocasına ait meyhane malzemelerinde olan 
hissesini Yanaki v. Todori’ye sattığı / 424

504 [46a-2] Hacı Ahmed Çelebi b. İbrahim’in Hatib Muhyiddin mahallesindeki 
arsasını Hacı Mustafa b. Hacı Yusuf ’a sattığı / 425

505 [46a-3] Kerime bt. Mehmed’in Hatib Muhyiddin mahallesindeki arsasını 
Hacı Ahmed Çelebi b. İbrahim’e sattığı / 425

506 [46a-4] Agop v. Kirkor’un vârislerinden Mühtedî Helvacı Süleyman’ın miras 
hususunda karındaşlarının zimmetlerini ibrâ ettiği / 426

507 [46a-5] Megrem bt. Murad’ın kocası Helvacı Süleyman’dan muhâlaa 
yoluyla boşandığı / 427

508 [46a-6] Emine bt. Ahmed’in talebiyle küçük kızı Ümmühânî için boşandığı 
kocası Kayyımzâde Ahmed Çelebi üzerine nafaka tayini / 427

509 [46b-1] Gevher bt. Toros’un Rus cariyesi Gülistan bt. Abdullah’ı 
azat ettiği / 428

510 [46b-2] İsmihan bt. Abdünnebi’nin Akşemseddin mahallesindeki menzilini 
Mehmed Çelebi b. Ali’ye sattığı / 428

511 [46b-3] Nikola v. İstemad’ın Dimo v. Apostol’da olan alacağını kefil 
Yorgi’den tahsil ettiği / 429









512 [46b-4] Kumkapı’da Çakırcı Ahmed mahallesinde yıkılan Samancı Hacı 
Ahmed’in müteehhilîn odalarının yerinde keşfi / 429

513 [46b-5] Ermeni patriği Avanos v. Mıgırdiç’in Simon v. Haçador, Asvador 
v. Murad, Bünyad v. Müyesser ve Serkis v. Arakil’e borcu olduğu / 430

514 [46b-6] Mustafa Çelebi b. Ali’nin Veli Çelebi b. Haydar’dan 
alacağı olduğu / 430

515 [46b-7] Apostol v. Balaban’ın Dimitri’deki alacağını ödemesi için kefiline 
otuz ay süre verdiği / 431

516 [47a-1] Ölen Mehmed Çavuş b. İbrahim’in borcunu ödemek üzre Altıpoğaça 
mahallesindeki menzilinin satıldığı / 431

517 [47a-2] Kostantin v. İstani’nin Palaşa bt. Anastas’tan haksız yere 
akçe aldığı / 432

518 [47a-3] Haçador v. Serkis’in borcuna karşılık olarak Ohri mahallesindeki 
menzilini 81. Yeniçeri Cemaati Vakfı’na sattığı / 433

519 [47a-4] Haçador v. Serkis’in Yeniçeri 81. Cemaati’ne olan 
borcunu ödediği / 434

520 [47a-5] Yorgi v. Yani Manoyil’in Fâtıma’da olan alacağına kefil olduğu 
iddiasıyla Hacı Alihan Çelebi b. Mustafa aleyhine açtığı davada iddiasını 
ispat edemediği / 434

521 [47b-1] Muslu Beşe b. Mustafa’nın Sofular mahallesindeki menzilini Şâhin 
Beşe b. Abdullah’a sattığı / 435

522 [47b-2] Ölen Ermeni Gülziz’den kalan arsanın dörtte üçü oğlu Haçador’un 
dörtte biri ise diğer oğlu Abraham’ın olduğunun tescili / 435

523 [47b-3, Arapça] Fâtıma bt. Mustafa’nın Ayşe bt. Abdullah adlı küçüğü 
evlat edindiği / 436

524 [47b-4] 39. Yeniçeri Cemaati odabaşısı Ömer Beşe b. Abdullah’ın Rus 
cariyesi Müstakime bt. Abdullah’ı azat ettiği / 436

525 [47b-5] Macuncu Yusuf Beşe b. Abdullah’ın Melek Hâtun mahallesindeki 
menzil hissesini karısı Râbia’ya sattığı / 437

526 [47b-6] Todori v. Pandazi’nin Abdi Subaşı mahallesindeki menzil hissesini 
kızı Melamato’ya sattığı / 437

527 [48a-1] Todori v. Pandazi’nin Abdi Subaşı mahallesinde bulunan menzil 
hissesini kızı Hıristo’ya sattığı / 438

528 [48a-2] Ayşe bt. Ahmed’in boşandığı kocası Hasan b. Mahmud’da mehirden 
alacağı olduğu / 438









529 [48a-3] Babadağlı Ahmed Beşe b. Mustafa’nın 25. Şeniçeri Cemaati Vakfı’na 
borcu olduğu / 439

530 [48a-4] Mustafa Beşe b. Ahmed’in vârislerinin terekeyi zapt eden İzmir 
Yeniçeri Ağası Hacı Hasan’ın zimmetini ibrâ ettikleri / 440

531 [48a-5] Mehmed Çelebi b. İsmail’in Rus cariyesi Nâzike bt. Abdülvehhab’ı 
azat ettiği / 441

532 [48b-1] Mehmed Çelebi b. İsmail’in Eflak kölesi Receb b. Abdülvehhab’ı 
azat ettiği / 441

533 [48b-2, Arapça] Hâkimin, Afife bt. el-Hâc Süleyman adlı küçüğe nafaka 
takdir etmesi ve annesine borçlanmaya izin vermesi / 442

534 [48b-3] Hacı Mustafa b. Hacı Osman’ın Karabaş mahallesindeki menzilini 
Ahmed Ağa’ya sattığı / 442

535 [48b-4] Mısır kadılarından Mehmed b. Ebûbekir’in Hacı Mehmed b. Şaban’a 
130 guruş borcu olduğu / 443

536 [48b-5] Emine bt. Mehmed’in boşandığı kocası Ahmed b. Mustafa aleyhine 
açtığı alacak davasında iddiasını ispat edemediği / 444

537 [48b-6] Attar Ahmed’in yaptırdığı yahudihanenin tevliyetini Hızır Çavuş 
mahallesi mescidi imamına şart ettiği / 444

538 [49a-1] Mehmed Çelebi, Mustafa Çelebi ve İsmail’in ölen Mustafa 
b. Hüseyin’in vârisleri olduklarının anlaşıldığı / 445

539 [49a-2] Emine bt. Hasan ve oğlu Mehmed Çelebi’nin Nişancı Cafer Çelebi 
mahallesindeki menzillerini Abdi Bey b. Yusuf ’a sattıkları / 446

540 [49a-3] Şeyhülislâm Yahya Efendi’nin vefatından önce Rus kölesi Mustafa 
b. Rıdvan’ı azat ettiği / 447

541 [49a-4] Ayşe bt. Hasan’ın kocası Abdülkerim b. Ali’den muhâlaa 
yoluyla boşandığı / 447

542 [49a-5] Şaban Çelebi b. Receb’in Abraham’da olan alacağına oğlu 
Asvador’un kefil olduğu / 448

543 [49b-1] Cennet bt. Kemaleddin’in mülküne müdahale ettiği iddiasıyla Musa 
Reis b. Şaban aleyhine açtığı davada iddiasını ispat edemediği / 448

544 [49b-2] Ayşe bt. Sâlih’in Rus asıllı cariyesi Siyavuş bt. Abdullah’ı 
azat ettiği / 449

545 [49b-3] Ümmühânî bt. Mehmed üzerine annesi Ayşe bt. Mehmed’in vasî 
tayin olunduğu / 449









546 [49b-4] Güzelce Ali Paşa’nın kızı Hatice’nin Debbâğ Yunus mahallesindeki 
evini vakfedip Keşfî Mustafa Efendi’yi mütevellî tayin ettiği / 450

547 [49b-5] Sâkine bt. Şaban’ın satın aldığı Rus cariyesinin verem hastası olduğu 
anlaşıldığından iadesi / 451

548 [50a-1] Yarmini bt. Kosta’nın kocası Kiryaki v. Nikola’dan muhâlaa 
yoluyla boşandığı / 452

549 [50a-2] Hıristo v. İsravi’nin Yani v. Dimo aleyhine açtığı alacak davasında 
iddiasını ispat edemediği / 453

550 [50a-3] İstanbul’daki mumcuların isimleri (noksan hüccet) / 453

551 [50a-4] Ahmed Bey b. Abdullah’ın Şeyh Muhyiddin Kocavî mahallesindeki 
yarım menzil hissesini Hacı Mehmed b. Mehmed’e sattığı / 454

552 [50a-5] Adilehan bt. Mehmed Beşe’nin oturduğu vakıf menzile Sünbüle 
bt. Dimitri’nin haksız yere müdahale ettiği / 454

553 [50a-6] Ali b. Hacı Münevver’in vârislerinden kardeşi Ramazan’ın miras 
hususunda Şaban b. Ali ile sulh olduğu / 455

554 [50b-1] Sâliha bt. İbrahim’in kocası İsmail b. Nida’dan muhâlaa 
yoluyla boşandığı / 456

555 [50b-2] Ümmühânî bt. Mehmed’in kocası Mustafa Çelebi b. Mehmed’den 
muhâlaa yoluyla boşandığı / 456

556 [50b-3] Râbia bt. Mahmud’un kocası Hızır b. Bayram’dan muhâlaa 
yoluyla boşandığı / 457

557 [50b-4] Ölen Mahruhsar bt. Abdullah’ın azatlı kölelerinden Hâcce Ayşe’nin 
mirastan hakkını vermedikleri iddiasıyla diğer azatlı köleler aleyhine açtığı 
davada iddiasını ispat edemediği / 457

558 [50b-5] Hacı Mehmed b. Abdi’nin Gürcü kölesi Hüseyin’i azat ettiği / 458

559 [50b-6] Panye bt. Kaplan’ın Gürcü cariyesi Fatini bt. Simon’u azat ettiği / 459

560 [50b-7] Zağra-i Atik kadısı Mehmed b. Veli’nin Turnacı Yeniçeri Ocağı 
vakfından bey‘ bi’l-istiğlâl yoluyla ödünç aldığı / 459

561 [51a-1] Benefşe bt. Abdullah’ın kocası Yusuf b. Abdullah’tan muhâlaa 
yoluyla boşandığı / 460

562 [51a-2] Hacı Yusuf ’un vârislerinden kızı Kerime’nin miras hususunda amcası 
Hacı Mehmed b. Abdi ile sulh olduğu / 460

563 [51a-3] Hacı Ömer b. İbrahim’in Gürcü kölesi Hüseyin’i azat ettiği / 461









564 [51a-4] Havva bt. Mustafa’nın Karabaş mahallesindeki menzilini Hatice 
bt. Kasım’a sattığı / 461

565 [51a-5] Ayşe bt. Mahmud’un Bayezid mahallesindeki bahçe hissesini Bayram 
b. Şeyh Receb’e sattığı / 462

566 [51b-1] Şeyh Abdülbâki Efendi b. Şeyh Abdülmecid Sivâsî’nin Rus cariyesi 
Dilaver’i azat ettiği / 463

567 [51b-2] Ayşe bt. Osman’ın kocası Mehmed Beşe b. Murad’dan muhâlaa 
yoluyla boşandığı / 463

568 [51b-3] Ahmed Ağa b. Hüsrev’in kaçan kölesinin diğer kölelerle saklandıkları 
Çilingir köyünde çaldıkları eşyalarla birlikte yakalandıkları / 464

569 [51b-4] Semerci Ermeni Murad v. Gazar’ın İstanbul Ermeni eski patriği 
Gazar v. Agop’ta olan alacağını tahsil için Haçador v. Ovanes’i vekil 
tayin ettiği / 465

570 [51b-5] Yabancı erkekleri evlerine alan Ümmühânî bt. Abdullah ile kiracısı 
Ayşe’nin mahalleden çıkarıldığı / 465

571 [51b-6] Divriğili Gazal v. Yani’nin Karabet v. Demir’e memleketindeki 
menzilini 30 guruşa satıp bir parça tarlasını da 10 guruşa ferâğ ettiği / 466

572 [52a-1] Rahime bt. İbrahim’in Avcıbey mahallesindeki menzilini Hayrünnisa 
bt. Mehmed’e sattığı / 467

573 [52a-2] Mehmed Beşe b. Ali’nin Dudu Latîf mahallesindeki menzilini Halil 
Beşe b. Hasan’a sattığı / 467

574 [52a-3] Süleyman b. Ebûbekir’in Bolu’daki değirmen hissesini kardeşi Hacı 
Şaban’a sattığı / 468

575 [52a-4] Mehmed Beşe b. Abdullah’ın Dadyan melikindeki alacağını 
ispat edemediği / 469

576 [52a-5] Veli Beşe b. Mehmed’in Osman Beşe b. Yahya’da 15.090 akçe 
alacağı olduğu / 469

577 [52a-6] Ölen Mustafa’nın Fâtıma bt. Mehmed’de olan alacağının çocuklarına 
ödenmesi gerektiği / 470

578 [52b-1] Dimo v. Yani’nin İstarova kazasına bağlı Ulah köyündeki bağını 
İbrahim Beşe b. Hüseyin’e sattığı / 470

579 [52b-2, Arapça] Hâkimin, Yahya ve Fâtıma adlı küçüklere nafaka takdir 
etmesi ve annelerine borçlanmaya izin vermesi / 471

580 [52b-3] Fâtıma bt. Receb’in kocası Receb b. Hüseyin’den 
muhâlaa yoluyla boşandığı / 472









581 [52b-4] Sâliha bt. Mustafa’nın kocası Ali b. Mustafa’dan muhâlaa 
yoluyla boşandığı / 472

582 [52b-5] Fâtıma bt. Ali’nin Rus cariyesi Gülistan’ı azat ettiği / 473
583 [52b-6] Zimmî Meryem bt. Karaca’nın Şeyh Ferhad mahallesindeki arsasını 
kızı Kile’ye hibe ettiği / 473
584 [52b-7, Arapça] Hâkimin, Süleyman b. Mehmed adlı küçüğe nafaka takdir 
etmesi ve annesine borçlanmaya izin vermesi / 474
585 [52b-8] Sâlih Ağa b. Abdurrahman’ın Elvanzade mahallesindeki arsasını 
Şerife Râbia bt. Ahmed’e sattığı / 474
586 [53a-1] Ölen Hacı Mansur’un küçük çocukları Yahya ve Fâtıma’nın üzerine 
Hacı Nasır b. Yusuf ’un vasî tayin olunduğu / 475
587 [53a-2] Palaş v. İspelyot’un Ferhad Paşa vakfından kiraladığı dükkânlardaki 
hissesiyle ilgili olarak Meyhaneci Yorgi v. Nikola ile sulh olduğu / 475
588 [53a-3] Esirci Mehmed b. Hüseyin’in ayıplı cariye satışıyla ilgili olarak 
Osman b. Ömer ile sulh olduğu / 476
589 [53a-4] Ölen yahudi Salamon v. Yako’nun mühtedi oğlu Mehmed Bey’in 
miras hususunda açtığı davada iddiasını ispat edemediği / 477
590 [53b-1] Süleyman Beşe b. Mehmed’in Mustafa Çelebi b. Mahmud’da 3179 
akçe alacağı olduğu / 478
591 [53b-2] Ölen yahudiye Sultana bt. Yahuda’nın mühtedi oğlu Mehmed Bey’in 
miras hususunda kardeşi Yako aleyhine açtığı davada sulh olduğu / 478
592 [53b-3] Ayşe bt. Ahmed’in kocası Ali Beşe b. Nurullah’tan muhâlaa 
yoluyla boşandığı / 480
593 [53b-4] Uncu Dimitri v. İstemad ve Agalo v. Angelo’nun Abdülkerim 
b. Ömer’de 4675 akçe alacaklarını taksite bağladıkları / 480
594 [53b-5] Mustafa b. Receb ve karısı Râbia bt. Abdullah’ın Ayşe Hâtun 
vakfından kiraladıkları pazarcı dükkânını Mustafa b. 
Mehmed’e devrettikleri / 481

595 [53b-6] Ekmekçi Ermeni Partak v. Yani’nin ortağı Murad v. Behzad’ın 
zimmetini ibrâ ettiği / 481

596 [53b-7] Navluncu Hacı Mehmed b. Hacı Receb ile ortağı Hacı Veli b. Hacı 
Ramazan’ın Ekmekçi İshak Beşe ile ortağı Osman Beşe’den 10.350 akçe 
alacaklı oldukları / 482

597 [54a-1] Mehmed Çelebi b. Mustafa’nın arsası Usûl Paşa Ayas Bey Vakfı’na ait 
menzilini Sâlih Çelebi b. Ali’ye sattığı / 482









598 [54a-2] Yahya b. Sefer, Şaban Beşe b. Himmet ve Mahmud b. 
Receb’in davalılarına kefil olan Seyyid Hamdi b. Murtaza’yı 
kefaletten çıkardıkları / 483

599 [54a-3] Süleyman Çelebi b. Ali’nin bir miktar eşyasını karısı 
Fâtıma’ya hibe ettiği / 483

600 [54a-4] Fâtıma bt. Abdullah’ın kocasından kalan miras hususunda diğer 
vârisler Mehmed Çelebi ile Ümmühânî’nin zimmetini ibrâ ettiği / 484

601 [54a-5] Mehmed Çelebi b. sarrâc Mehmed’in Derviş Ali mahallesindeki 
menzil hissesini kardeşi Ümmühânî’ye sattığı / 485

602 [54a-6] Kasandıra bt. Manol’ün Esma bt. Bayram’a emanet olarak verdiği 
eşyalarının kendisine iadesi / 485

603 [54b-1] Ali Çelebi b. Mehmed’in Çukurbostan mahallesindeki mukātaalı 
menzilini Ali Beşe b. Ahmed’e sattığı / 486

604 [54b-2] Ebûbekir Beşe b. Mehmed’in Çukurbostan mahallesindeki 
mukātaalı menzilini Ali Beşe b. Ahmed’e sattığı / 487

605 [54b-3] Muhsine Hâtun Vakfı’na ait olup eski mütevellîsi Mehmed b. Sefer 
zimmetinde kalan paranın tahsil edildiği / 487

606 [54b-4] Havva bt. Yusuf ’un Mismârî Şuca‘ mahallesindeki menzilini Şaban 
b. Mürsel’e sattığı / 488

607 [54b-5] Sâliha bt. Derviş’in Neslişah Sultan mahallesindeki yarım menzil 
hissesini kardeşi Receb’e sattığı / 488

608 [54b-6] Murad Beşe kızları Emine ve Hatice’nin Otakçıbaşı mahallesindeki 
arsalarını Ali b. Sefer’e sattıkları / 489

609 [55a-1] Ermeni Maros Kethüdâ v. Murad’ın Rus kölesi Şâhin v. Vasil’i bir 
sene hizmet etmek şartıyla azat ettiği / 490

610 [55a-2] Fâtıma bt. Hasan’ın boşandığı kocası Ahmed b. Mehmed’de olan 
alacağının taksite bağlandığı / 490

611 [55a-3] Mehmed Ağa b. Ahmed ile kardeşi İbadullah’ın Benderkili’deki 
tarlalarına müdahale eden Mustafa b. Osman’ın önlenmesi / 491

612 [55a-4] Dilaver bt. Abdullah’ın kocası Yusuf b. Kurt Beşe’den boşandığı / 491
613 [55a-5] Marola bt. Duzker ile kızı Sâfi’nin vârislerinden Murdehay 
v. Salamon’un miras hususunda diğer vâris İsterola bt. Yahuda’nın 
zimmetini ibrâ ettiği / 492

614 [55a-6] Raziye bt. Receb’in ölen oğlu Ali’nin Kamer Hâtun vakfından 
alacaklı olduğu iddiasıyla açtığı davada sulh olduğu / 492









615 [55a-7] Yahudi Tacir Rupa v. Rufa’nın Tacir Beyaz Osman Çelebi’de 
alacağı olduğu / 493

616 [55b-1] Mehmed b. Ahmed Çelebi’nin haksız yere altınını aldığı iddiasıyla 
halası Ümmühânî bt. Abdurrahman aleyhine açtığı davada iddiasını 
ispat edemediği / 494

617 [55b-2] İstaviko v. Robi’nin kaybolan eşyalarıyla ilgili olarak Hasan Halife 
b. Abdülvehhab’ın zimmetini ibrâ ettiği / 495

618 [55b-3] Kerime bt. Halil’in boşandığı kocası İbrahim b. Abdullah’tan 
mehrini aldığı / 495

619 [55b-4] Zafara bt. Piyo üzerine Kiryako v. Yorgo’nun vasî, annesi 
Mariyola’nın da vasî üzerine nâzır tayin olunduğu / 496

620 [55b-5] Hasan Çelebi b. Mustafa’nın Etyemez mahallesindeki ahırını 
Mehmed Çelebi b. Ramazan’a sattığı / 496

621 [56a-1] Yiğitbaşı üstat Mustafa b. Musa’nın İstanbul Berber 
Kethüdâlığı’na tayini / 497

622 [56a-2] Ahmed Çelebi b. Mehmed’in Çukurbostan mahallesindeki menzilini 
kızı Ayşe’ye sattığı / 497

623 [56a-3] Üstat Ahmed b. Halil’in İstanbul Berberleri 
Yiğitbaşılığı’na tayini / 498

624 [56a-4] Mehmed b. Ahmed’in Fâtıma bt. Abdullah’tan bey‘ bi’l-istiğlâl 
yoluyla ödünç aldığı / 499

625 [56a-5] Mehmed b. Bestan’ın Şeyh Muhyiddin mahallesindeki menzilini 
Hacı Mehmed Çelebi b. Mehmed’e sattığı / 499

626 [56a-6] Yunus b. Abdullah’ın emanet parasını kendisine iade etmediği 
iddiasıyla Süleyman b. Abdullah aleyhine açtığı davanın reddi / 500

627 [56a-7] Uncu Nikola v. Yorgi’nin Pîrî b. Şaban’da 5750 akçe 
alacağı olduğu / 500

628 [56b-1] Mühtedi Mehmed’in ölen babası yahudi Yasef ’in alacağına kefil olan 
Elyazer v. İsak aleyhine açtığı davada iddiasını ispat edemediği / 501

629 [56b-2] Seyyid Mustafa Çelebi b. Fazlullah’ın İstavri v. Aleksi’de olan 
alacağına kardeşi Manol’ün kefil olduğu / 501

630 [56b-3] İnekçi Bagoz v. Kirkor’un Halil Çelebi b. Hacı Mehmed’e olan 
borcuna babası Kirkor’un kefil olduğu / 502

631 [56b-4] Hüseyin b. Nesimi’nin alacağına kefil olan Sabatay bt. İsak 
ile sulh olduğu / 503









632 [56b-5] Borcunu ödemediğinden dolayı hapiste bulunan Drako v. Yani’nin 
iflas edip alınacak malı olmadığından serbest bırakıldığı / 503

633 [56b-6] İsmihan bt. Abdullah’ın haksız yere hayvanlarını alan Defterdar 
Kaymakamı Mehmed Paşa’nın malları veya bedelini sahibine 
vermesi gerektiği / 504

634 [57a-1] Mehmed Beşe b. Abdullah’ın kardeşi oğlu Osman b. Hasan’a 
İstarova kazasındaki menzilini satıp tarlalarının kullanım 
hakkını da devrettiği / 504

635 [57a-2] Pîrî b. Muslu Çavuş’un Gerbeniş kasabasındaki değirmeni suyundan 
ahalinin bağ ve bahçelerini eskiden beri suladıklarının anlaşıldığı / 505

636 [57a-3] Ünzile bt. Mustafa’nın boşandığı kocası Abdülazîz b. Ahmed 
ile sulh olduğu / 506

637 [57a-4] Ermeni Serkis v. Agop’un kendisinden haksız yere para alan Kassâm 
Kâtibi Ahmed b. Mehmed ile sulh olduğu / 506

638 [57a-5] Simaven v. Vartan’ın Hacı Muhyiddin mahallesi Avârız vakfından 
bey‘ bi’l-istiğlâl yoluyla ödünç aldığı / 507

639 [57a-6] Râbia bt. Osman’ın küçük oğlunun nafakasını vermediği iddiasıyla 
eski kocası İbrahim b. Abdullah aleyhine açtığı davada haksız olduğu / 508

640 [57b-1] Ölen Ermeni Hoca David’in kızı Sadak’ın miras hususunda kardeşi 
Kirkor’un zimmetini ibrâ ettiği / 508

641 [57b-2] Râbia bt. Ahmed’in kocası Hasan Çelebi b. Muslu’nun izni ile aldığı 
borcun kocası tarafından ödenmesi gerektiği / 509

642 [57b-3] Mosi v. David’in kiracısı tarafından terk edilmiş Hacı İsâ 
mahallesindeki kapalı dükkânının yerinde keşfolunduğu / 510

643 [57b-4] Bahçevanların aleyhine açtıkları davadan vazgeçmeleri üzerine 
Mustafa Beşe b. Abdullah’ın da kethüdâlıktan rızasıyla ayrıldığı / 510

644 [57b-5] Ermeni Emirhan v. Haçador’un arsasını karısı Sultana bt. Abraham 
ile oğlu Bedros’a sattığı / 511

645 [57b-6] Haklarında geçimsiz ve kötü ahlaklı oldukları şeklinde şikâyet 
bulunan Ahmed b. Mehmed ile kayınatası İbrahim b. Kaya’nın 
mahalleden çıkarıldığı / 512

646 [58a-1] Fâtıma bt. Hacı Mahmud’un arsasına Nasır oğulları Hacı Nasreddin 
ve Hacı İsmail’in haksız yere müdahalelerinin yasaklanması / 512

647 [58a-2] Meyhaneci Kanilo v. Todori’nin Mavranos v. Yorgaki’den 
alacağı olduğu / 513









648 [58a-3] Ayşe bt. Ali’nin vârislerinden kocası Hasan Odabaşı b. Hızır’ın miras 
hususunda Pîr Mehmed Çelebi b. Mustafa’nın zimmetini ibrâ ettiği / 514

649 [58a-4] Gülistan bt. Abdullah’ın hırsıza yataklık ettiği iddiasıyla Kıptiye 
Altın bt. Hüseyin aleyhine açtığı davada sulh olduğu / 514

650 [58a-5] Sâkine Hanım’ın hırsıza yataklık ettiği iddiasıyla Kıptiye Altın 
bt. Hüseyin aleyhine açtığı davada sulh olduğu / 515

651 [58b-1] Hacı Ahmed b. Abdülkerim’in Rus kölesi Hasan’ı azat ettiği / 515

652 [58b-2] Ayşe bt. Hüseyin’in boşandığı kocası Mustafa b. Resûl’den mehir ve 
nafakasını aldığı / 516

653 [58b-3] Ayşe bt. Mustafa’nın kocası Hüseyin Beşe b. Hasan’dan muhâlaa 
yoluyla boşandığı / 516

654 [58b-4] Meryem bt. Ali’nin ölen kardeşi İbrahim’in terekesindeki hissesini 
almak üzre kocası Mehmed Çelebi b. Yusuf ’u vekil tayin ettiği / 517

655 [58b-5] Mustafa b. Hüseyin’in Eman v. Hüdâverdi aleyhine açtığı alacak 
davasında iddiasını ispat edemediği / 517

656 [58b-6] Eski Bursa Kadısı Mustafa Efendi’nin Hocapaşa mahallesindeki 
arsasını Kayış Mustafa Efendi Vakfı’na verdiği / 518

657 [58b-7] Ömer Bey b. Mirkelam İbrahim Ağa’nın babasının alacaklı olduğu 
iddiasıyla Yorgaki v. Dimitri aleyhine açtığı davanın reddi / 519

658 [58b-8] Hatice bt. Hacı Hasan’ın kocası Ramazan b. Hacı Süleyman’dan 
muhâlaa yoluyla boşandığı / 519

659 [59a-1] Pîr Mehmed Çelebi’nin Abdi Subaşı mahallesindeki menzil hissesini 
üvey babası Hasan Odabaşı’ya sattığı / 520

660 [59a-2] Hasan Odabaşı b. Hızır’ın 36. Yeniçeri Ağa Bölüğü vakfından bey‘ 
bi’l-istiğlâl yoluyla ödünç aldığı / 520

661 [59a-3] Sava v. Gorgil’in miras hususunda Nikola v. Yorgi 
ile sulh olduğu / 521

662 [59a-4] Mustafa Beşe b. Abdullah’ın menzilini Hacı Hüseyin 
Ağa’ya sattığı / 522

663 [59a-5] Gemici Yani v. Andon’un emanetlerini iade etmesi talebiyle Dimitri 
v. Yorgi aleyhine açtığı davada sulh olduğu / 522

664 [59b-1] Osman Beşe b. Mehmed’in vârislerinden Sâime’nin miras hususunda 
Emine bt. Mehmed’in zimmetini ibrâ ettiği / 523









665 [59b-2] Fâtıma bt. Mahmud’un çiçekçi iken vefat eden babasının gediğini 
alan Ahmed Beşe b. Fethullah’ın zimmetini ibrâ ettiği / 524

666 [59b-3] Ermeni Semerci Murad v. Gazar’ın Ermeni eski patriği Gazar 
v. Agop’ta alacağı olduğu / 524

667 [59b-4] Navluncu Hacı Mehmed b. Hacı Receb ile ortağı Hacı Veli 
b. Hacı Ramazan’ın İshak Beşe’de olan alacaklarına Osman Beşe’nin 
kefil olduğu / 525

668 [59b-5] Fâtıma bt. Mahmud’un çiçekçi iken vefat eden babasının yerine 
geçen İvaz b. Ayas’ın zimmetini ibrâ ettiği / 525

669 [59b-6] Ekmekçi Hacı Mehmed b. Abdullah’ın hayatta iken Rus kölesi 
Rıdvan’ı azat ettiği / 526

670 [60a-1] Ümmühânî bt. Ahmed’in menzilini Seyyid İbrahim Çelebi b. Seyyid 
Mehmed’e sattığı / 527

671 [60a-2] Nikola v. Yani’nin vârislerinden karısı Kokona bt. Apostolaki’nin 
miras hususunda diğer vâris Kiko v. Kisa’nın zimmetini ibrâ ettiği / 527

672 [60a-3, Arapça] Hâkimin, Mustafa ve Ayşe adlı küçüklere nafaka takdir 
etmesi ve vasîlerine borçlanmaya izin vermesi / 528

673 [60a-4] Kürekçi Mehmed b. Abdullah’ın Bozacı Panbuk v. İsteryo aleyhine 
açtığı alacak davasında haksız olduğu / 528

674 [60a-5] Yanya kazasına bağlı Kiraso köyünden Saro v. Todor’un 
Parmakkapı’da ölen Toma v. Todori’nin vârislerinden olduğu / 529

675 [60b-1] Mısır’a gidecek olan Hoca Üveys Mescidi kayyımı Mahmud 
b. Şaban’ın yerine Abdülkerim Halife’yi kayyım tayin ettiği / 530

676 [60b-2] Râbia bt. Mustafa’nın Rus cariyesi Timurhan’ı azat ettiği / 530

677 [60b-3] Mehmed Beşe’nin Rus cariyesi Mülâyim’i azat ettiği / 531

678 [60b-4] Mehmed Çelebi b. Abdi’nin menzil ile bahçesini üvey oğlu 
Mustafa’ya hibe ettiği / 531

679 [60b-5] Mehmed Çelebi b. Abdi’nin karısı tarafından rehin karşılığında 
Yako’ya verilen borçta alakasının olmadığı / 532

680 [60b-6] Mehmed Beşe b. Abdi’nin bahçe hissesini karısı Belkıs bt. Gülâbi’ye 
hibe ettiği / 532

681 [60b-7] Mehmed Çelebi’nin malının üçte birini vasiyet edip Eyüb Çelebi’ye 
de vasî tayin ettiği / 533









682 [60b-8] Ermeni Kirakos v. İhtiyar’ın oğlu Haçador’daki alacağını tahsil edip 
zimmetini ibrâ ettiği / 533

683 [60b-9, Arapça] Hâkimin, Neslihan bt. Mehmed adlı küçüğe nafaka takdir 
etmesi ve annesine borçlanmaya izin vermesi / 534

684 [61a-1] Fâtıma bt. Halil’in yarım menzil hissesini kocası Ahmed 
b. Ali’ye sattığı / 534

685 [61a-2] Hamal Nahir v. Yuvan’ın kendisini döven Ebûbekir b. Abdullah ile 
sulh olduğu / 535

686 [61a-3] Sâime bt. Veli’nin hayatta iken Rus cariyesi Şahbaz’ı azat ettiği / 535
687 [61a-4] İstanbul Ağası Mehmed b. Ahmed’in kendi ölümünden sonra Rus 
cariyesi Nusretan’ı azat ettiğinin tescili / 536
688 [61a-5] Yahudi Nahil v. Arslan’ın ortakları Salamon, Pakar ve Mosi ile 
alacak-verecek hususunda birbirlerinin zimmetlerini ibrâ ettikleri / 536
689 [61b-1] Tahtaminare mahallesinde ölmüş olan Yamandi v. Yorgi’ye ait evin 
Todorişka’ya satıldığı / 537
690 [61b-2, Arapça] Hâkimin, Rahime bt. el-Hâc Yusuf adlı küçüğe nafaka 
takdir etmesi ve annesine borçlanmaya izin vermesi / 538
691 [61b-3] Muhsine Hâtun Vakfı mütevellîsi Abdülbâkī b. Hüseyin’in vakıftan 
aldığı parayla ilgili beyanı / 538
692 [61b-4] İsmihan Hâtun ile İbrahim b. Mustafa’nın muhâlaa 
yoluyla boşandıkları / 539
693 [61b-5] Âtike Hâtun’a ait olan mirasın, Mehmed Efendi ve Sâliha Hâtun’dan 
alınarak iade edilmesi / 539
694 [62a-1] Mustafa Çavuş b. Abdullah’ın evini Yani v. Mavridi’ye sattığı / 540
695 [62a-2] Borcu sebebiyle hapis yatan İbrahim Beşe’nin, malı mülkü olmaması 
sebebiyle salıverilmesi / 541
696 [62a-3] Halil Çelebi b. Osman’ın kendisine ait olan evin yarı hissesini, karısı 
Fâtıma Hâtun bt. Musa’ya sattığı / 541
697 [62a-4] Ebûbekir Efendi’nin çocuklarına ödeyeceği nafakada 
indirim yapılması / 542
698 [62a-5] Kâtibe bt. Abdullah’ın boşandığı kocası el-Hâc İbrahim’in zimmetini 
ibrâ ettiği / 543
699 [62a-6] Kostantin v. Manol’ün evini borcuna karşılık Dimitri v. Nikola’ya 
rehin olarak verdiği / 543









700 [62b-1] Kara Ali Beşe’nin, Ahmed Beşe b. Hasan’a açmış 
olduğu darb davası / 544

701 [62b-2] Mehmed Çelebi b. Mahmud’un yeniçeriler odasından bey‘ 
bi’l-istiğlâl yoluyla ödünç aldığı / 544

702 [62b-3] Mehmed Çelebi b. Abdi’nin Vakfı’na, el-Hâc İsmail b. el-Hâc 
Abdülcelil’i mütevellî tayin ettiğine dair vakfiyesi / 545

703 [62b-4] Bolu’nun Kayı köyünde vefat eden Kapıcı el-Hâc Oruc b. Musa’nın 
terekesinin vârislerine verildiği / 546

704 [62b-5] Samadya kapısında Meyhaneci Kiga v. Ğavcı’nın evini Palaş 
v. Manol’e sattığı / 547

705 [63a-1] Nikola v. Mihail’in iflas ederek ölen Toma’ya kefaleti sebebiyle, 
Simon v. Haçador’a ödeme yaptığı / 547

706 [63a-2] Yani v. Yorgi ile Yani v. Nikola arasındaki alacak 
meselesinde sulh olunduğu / 548

707 [63a-3] Mustafa b. Şaban’ın, Keresteci Sâlih Çelebi’ye olan borcunu 
vârislerine ödediği / 548

708 [63a-4] Silivrikapısı’nda oturan Kondi v. Kiga’nın değirmene ait kendi 
hissesini Kosta v. Kiro’ya sattığı / 549

709 [63a-5] Mehmed Çelebi b. Abdi’nin, evlerindeki bütün eşyanın karısı Belkıs 
bt. Gülâbi’ye ait olduğuna dair ikrarı / 549

710 [63a-6] Mehmed Çelebi ve Dilsiz Mehmed Ağa arasındaki borç davası / 550
711 [63b-1] Firuz mahallesinden Halil Bey b. Mehmed’in evini, Hatice bt. el-Hâc 
Perviz’e sattığı / 551
712 [63b-2] Peştamalcı taifesinin kethüdâlığına el-Hâc Ali’nin tayin edildiği / 551
713 [63b-3] Çukurbostan’da oturan Ali adlı şahsın ölümüyle terekesinin vârisleri 
arasında taksimi / 552
714 [63b-4] Avak v. Kirkor’un, Yedekçi Mehmed Bey’den aldığı emanet eşyayı 
vârislerine iade ettiği / 553
715 [63b-5] Karagümrük’teki Kethüdâ Kadın mahallesinden Bakkal el-Hâc Receb 
b. Mahmud’un terekesinin vârisleri arasında paylaşıldığı / 554
716 [64a-1] İvaz Efendi b. Fazlullah’ın, Mustafa Efendi b. Süleyman’a kefaletten 
kaynaklanan borcunu ödemesi gerektiği / 554
717 [64a-2] Haydarhâne mahallesinden Timurhan bt. Abdullah Hâtun ile 
Mustafa Çelebi b. Ali’nin muhâlaa yoluyla boşandıkları / 555









718 [64a-3] Çizmeci Hasan b. Abdullah ile Pepeyi v. Velço arasındaki yaralama 
davasında sulh oldukları / 556

719 [64a-4] Manisalı Çelebi mahallesinden Ümmühânî bt. Abdülbâkī ile Musa 
b. Muslu’nun muhâlaa yoluyla boşandıkları / 556

720 [64a-5] Nikola v. Mihal’in, ölmüş olan Toma adlı patrikteki alacağını kefil 
olanlardan tahsil ettiği / 557

721 [64a-6, Arapça] Hâkimin, Ahmed b. Ramazan adlı küçüğe nafaka takdir 
etmesi ve annesine borçlanmaya izin vermesi / 558

722 [64b-1] Sultan Bayezid mahallesinden Andon v. Yani’nin evini Zoya 
bt. Banbolnoz’a sattığı / 558

723 [64b-2] Yakob v. Murad’ın Ekmekçi Kirkor v. Mardiros’a borcu olduğu / 559

724 [64b-3] Ali Paşa-yı Atik mahallesinden Sâliha bt. Ahmed’in evini Ayşe 
bt. Hacı Mehmed’e sattığı / 559

725 [64b-4] Başçı Hacı mahallesinden Fâtıma bt. Ömer’in, Ahmed 
b. Abdullah’tan muhâlaa yoluyla boşandığı / 560

726 [65a-1] Hatice Hâtun bt. Abdullah’ın, kocası el-Hâc Musa b. Ali’nin 
terekesinden hakkını aldığı / 561

727 [65a-2] Beşiktaş Yeni mahalleden Ayşe bt. Muharrem ile Ali Beşe b. Ali’nin 
muhâlaa yoluyla boşandıkları / 561

728 [65a-3] Yasemin bt. Abdullah adlı cariyenin hürriyetine kavuştuğu / 562

729 [65a-4] Mustafa b. Muharrem’in, Şaban b. Ahmed’e olan borcunu 
ödemesi gerektiği / 562

730 [65a-5] Mayor v. Şemun’un, Haydar v. Kemal’e olan borcunu tecil ettiği / 563

731 [65a-6] Haci Ansar v. İstati’nin, Rus asıllı Nazarine bt. Altun adlı 
cariyeyi azat ettiği / 564

732 [65b-1] Dilsiz Ömer b. Mehmed’in ölümüyle, vârislerinden Hasan b. Ahmed 
ile kızı Sâliha arasındaki miras meselesinin sulh ile sonlandırıldığı / 564

733 [65b-2] el-Hâc Rıdvan’ın kızı Havva’ya nafaka ödemesi / 565

734 [65b-3] Derviş Ali mahallesinden Raziye bt. Hacı’nın bazı ev eşyalarını 
kocası Mustafa b. Şaban’a hibe ettiği / 565

735 [65b-4] Raziye bt. Hacı adlı hâtunun, kocasını vasî tayin etmesi / 566

736 [65b-5] Raziye bt. Ali’nin Sarrâc Hasan b. Abdullah’a olan 
borcunu ödemesi gerektiği / 566









737 [66a-1] el-Hâc Musa b. Ali’nin ölümüyle, vârislerden Mustafa Çelebi 
b. Ahmed Ağa’nın hissesini aldığına dair beyanı / 567

738 [66a-2] Mehmed Ağa b. Sinan’a ait köleyi kaybetmesi sebebiyle, Mehmed 
b. Sâlih’in kölenin değerini ödemesi gerektiği / 568

739 [66a-3] Kadri Beşe b. Ali hayattayken azat etmiş olduğu Rus asıllı Mustafa 
b. Abdullah’a, vârislerin müdahalede bulunmaması / 568

740 [66a-4] Halil Paşa Vakfı’na ait olan kayıkhâneyi kullanan Halil Çelebi 
b. Ali’ye engel olunması / 569

741 [66a-5] el-Hâc Mehmed Ağa b. Mustafa Ağa’nın evini İbrahim Ağa 
b. Mustafa Ağa’ya sattığı / 570

742 [66b-1] Fener kapısında oturan Zafire adlı nasraniyenin Hoca Osman 
vakfından aldığı borcunu ödediği / 571

743 [66b-2] Meyhaneci Panayot v. Cano’nun, Andruco v. Nikolaki 
v. Andruco’dan başka vârisi olmadığı / 571

744 [66b-3] Râbia Hâtun’un, Kasım Ağa mahallesindeki eve ait hissesini Mustafa 
Çelebi b. Halil’e sattığı / 572

745 [66b-4] Kasım Ağa mahallesinden Fâtıma bt. Semender’in Mustafa Beşe 
b. Halil’e olan borcunun, vârisleri tarafından ödenmesi / 573

746 [67a-1] Diyarbekir’in Çüngüş kazası ahalisini, cizyedar vekiliyim diyerek 
aldatan Abrid v. Harok’un engellenmesi / 573

747 [67a-2] Rus asıllı köle Dilaver’in Mustafa Çelebi’ye ait olduğu / 574

748 [67a-3] Ahmed Beşe b. Receb’den muhâlaa yoluyla boşanan Servisehi 
bt. Abdullah’ın, kocasından aldığı mehri geri ödemesi / 575

749 [67a-4] Gülgün bt. Abdullah’ın, evini, vefâen Mustafa Ağa b. Mehmed 
Efendi’ye sattığı / 575

750 [67a-5] Sinan b. Mustafa’nın Premedi kazasının Sırmayolu köyündeki ev 
arazisini, Ali b. Aydın ve Süleyman’a sattığı / 576

751 [67b-1] Sâliha bt. Abdi ile kızı Fâtıma bt. Mehmed’in uygunsuz hareketleri 
sebebiyle Emin Nûreddin mahallesinden çıkarılmaları / 577

752 [67b-2] Harsi bt. Yako adlı yahudi kadının evini, Mustafa Ağa 
b. Cafer’e sattığı / 577

753 [67b-3] Cafer Subaşı mahallesinden Hatice bt. Abdullah ile Mehmed 
b. Durmuş’un muhâlaa yoluyla boşandıkları / 578









754 [67b-4] Ahmed b. Hacı Mustafa’nın, boşandığı karısı Fâtıma bt. Yakub’dan 
ev tamiri ile alakalı para istememesi gerektiği / 578

755 [67b-5] Kastamonu’nun Çiriş mahallesinden Mehmed b. Muslu’nun, 
bahçesini Mehmed b. Muslu’ya sattığı / 579

756 [67b-6] Çıkrıkçı Kemal mahallesinden Sultan bt. Abdünnebi’nin borcuna 
el-Hâc İbrahim’in kefil olduğu / 579

757 [68a-1] Ağya v. Parsık adlı Ermeni’nin, Seyyid İbrahim b. Seyyid Ali’ye 
borcu olduğu / 580

758 [68a-2] Mustafa b. Abdullah’ın karısı Emine bt. Hüseyin’e 
nafaka takdiri / 580

759 [68a-3] İshak Beşe b. Kasım’ın, Mehmed Beşe b. Mahmud’a 
borcu olduğu / 581

760 [68a-4] Fâtıma Hâtun bt. Hafız Mehmed Efendi’nin vârislerinin, Firûz Ağa 
mahallesindeki arsayı Mustafa Ağa b. Halil’e sattıkları / 581

761 [68a-5] Hasan Ağa Vakfı’nın önceki mütevellîsi Hacı Ebûbekir’in vakfa 
borcu olmadığı / 583

762 [68b-1] Karabet v. Haçuk’un, Balatkapısı’nda oturan Sahak v. Zikat’e olan 
borcunu taksitle ödeyeceği / 584

763 [68b-2] Hasan Beşe b. Osman’ın, Karakaş v. Haçador’a olan borcunu taksitle 
ödeyeceği / 585

764 [68b-3] Karabet v. Haçuk’un, Yanaki v. Kosta’ya borcu 
olduğunu kabul ettiği / 585

765 [68b-4] Fâtıma bt. Mehmed Çelebi’ye borcu olan Mehmed Çelebi 
b. Mehmed’in, bunu vasî Ali Çelebi’ye ödemesi gerektiği / 585

766 [68b-5] Yorgi v. Dimitri ve Elizo v. Harito’nun, Bakkal Yani v. Yorgi’ye olan 
borç anlaşmazlığında sulh oldukları / 586

767 [69a-1] Şeyh Ferhad mahallesinden Eymirhan v. Haçador’un, arsasını Kumru 
v. Kapril’e sattığı / 587

768 [69a-2] Abdi Subaşı mahallesinden Yorgi v. Keyno’nun, evini Nikola oğlu 
Yorgi’ye sattığı / 588

769 [69a-3] Görele kazasının Çengiler konağı köyünden Tortad ve İsrail’in 
tarlasına el koyan Barın v. Sefer’e engel olunması / 588

770 [69a-4] Hâcce Hayati bt. Abdullah’ın, Rus asıllı Nazenin köle 
cariyeyi azat ettiği / 589









771 [69a-5] Hâcce Hayati bt. Abdullah’ın, Mehmed b. Ali’yi 
vasî tayin etmesi / 589

772 [69a-6] Ali Beşe b. Abdullah’ın karısı Hayati bt. Abdullah’ın mirastan 
payını aldığı / 590

773 [69a-7] Ayşe Hâtun bt. Ali’nin, iki eve ait hisseleri ile bir Rus asıllı cariyeyi, 
kocası Ahmed Çelebi b. Hüseyin’e sattığı / 590

774 [69b-1] Hüseyin Beşe b. Kabil’in zevcelerinden Ümmühân 
bt. Abdülmennân’ın mirastan hakkını aldığı / 591

775 [69b-2] Hüseyin Beşe b. Kabil’in kızı Fâtıma’nın babasının mirasından 
hakkını aldığı / 592

776 [69b-3] Pîrî Bey’in, Ahmed Çelebi b. Mehmed’e olan 
borcunu ödeyeceği / 593

777 [69b-4] Vefat eden Şeyhî Mehmed’in oğulları ile vasîleri arasındaki 
alacak meselesi / 593

778 [70a-1] Râbia bt. Abdullah’ın, kendisi öldükten sonra Rus asıllı cariyesini 
azat etmesi / 594

779 [70a-2] Mehmed Beşe b. Hüseyin’in, Fâtıma bt. Abdullah’a borcu 
olmadığına dair yemin ettiği / 594

780 [70a-3] İstamo v. Yorgi ve Yani v. Andriye’nin, ölmüş olan Panayot 
v. Cano’ya olan borcunu, vârisi Andruco v. Nikolaki’ye ödemesi / 595

781 [70a-4] Andruco v. Nikolaki’nin, İstamo v. Yorgi ve Yani v. Andriye’deki 
alacağının bir kısmından vazgeçtiği / 596

782 [70a-5] Hacı Mehmed b. Hacı Halil’in, Hacı Nasreddin b. Hacı Ömer’e olan 
borcu hususunda anlaşmaya vardıkları / 596

783 [70a-6] Gevrekçi Hacı Mehmed Beşe’nin büyük oğlu İsmail’in arsasını, 
Bayram Beşe b. el-Hâc Mehmed’e sattığı / 597

784 [70b-1] Gazar v. Agop’un Ovanes ve Manuk v. Melkon’a borcu 
olduğunu kabul ettiği / 598

785 [70b-2] Şerife Ayşe bt. Seyyid Mustafa’nın, Fâtıma bt. Hasan’a tabanca ve 
yumrukla vurduğu / 598

786 [70b-3] Rus asıllı Gülsüm bt. Abdullah azat edilmiş olduğundan, Esirci 
Mustafa b. Hacı Kemal’in ona müdahale etmemesi gerektiği / 599

787 [70b-4] Cafer b. Abdullah’ın, Ebûbekir Beşe b. Mehmed’e verdiği borcu geri 
aldıktan sonra, ayrıca bir para talebinin meşrû olmadığı / 599









788 [70b-5] Mustafa b. Mahmud’un, Mustafa b. Halil’e verdiği borcun bir 
kısmını geri istemediği / 600

789 [70b-6] Çukurbostanlı Börekçi Hacı Mehmed’in büyük oğlu 
İsmail’in çocuklarına hibe edilen evlerin satılarak parasının 
çocuklar için harcanağı / 600

790 [71a-1] Hacı Halil b. Mahmud, boşandığı karısı Ayşe bt. Kefeci’ye 
mehrini ödediği / 601

791 [71a-2] Ekmekçi Karabet v. Haçuk’un, Papa Andriyas v. Avraham’a borcu 
olduğuna dair ikrarı / 602

792 [71a-3] Portakal cemaatinden İlya v. Avraham’ın vârisleri arasındaki 
anlaşmazlığın sona erdiği / 602

793 [71a-4] Portakal cemaatinden ölmüş olan İlya v. Avraham’ın zevcesi Savel 
bt. David’in miras hakkını aldığı / 603

794 [71a-5] Hatice bt. Abdullah ile oğlu Derviş Çelebi b. Abdülbâkī arasındaki 
alacak davasında anlaşmaya vardıkları / 604

795 [71a-6] Ümmühânî Hâtun bt. Abdülmennân’ın, evini kızı 
Fâtıma’ya sattığı / 604

796 [71b-1] Ali Paşa-yı Atik mahallesinden Vasil v. Güli’nin, evini Yani 
v. Todori’ye sattığı / 605

797 [71b-2] Ali Paşa-yı Atik mahallesinden Yamandi v. Dimitri’nin evini Kirkor 
v. Minho’ya sattığı / 606

798 [71b-3] Ali Paşa-yı Atik mahallesinden Dimitri v. Yani’nin evini Palaşa 
bt. Yani’ye sattığı / 606

799 [71b-4] Edirnekapısı’nda oturan Mehmed Ağa b. Mehmed’in evini Sunullah 
Çelebi’ye sattığı / 607

800 [71b-5] Zeyneb bt. Abdullah’ın boşandığı kocası Mehmed Efendi 
b. İsmail’den mehrini alıp nafaka-i iddetinden vazgeçtiği / 608

801 [71b-6] Gemici Yorgi v. Yorgo’nun, Venedikliler elindeki Şekerpare Hâtun 
bt. Abdullah’ı kurtarmak için verdiği parayı tamamen aldığı / 608

802 [72a-1] Arhori bt. Avraham’ın vârislerinden İsrail ile İrini arasındaki miras 
meselesinin bedel-i sulh karşılığında halledildiği / 609

803 [72a-2] David v. Yahuda’nın çocuklarının, ev hisselerini anneleri Sultana 
bt. Menahem’e sattıkları / 609

804 [72b-1] Kasap Ömer Çelebi b. Yusuf ve Osman b. Sinan’ın sığırlardan 
aldıkları onda bir hisseye kasap Hüseyin b. Hasan’ın engel olmaması / 610









805 [72b-2] Mehmed Ağa Vakfı’na ait Mehmed Ağa Camii yakınındaki 
değirmenin, Minas v. Serkis’e kiralandığı / 611

806 [72b-3] Kırkçeşme yakınındaki Kovacılar Çarşısı’ndan başka bir yerde 
kovacı dükkânı açmanın yasak olduğu / 611

807 [72b-4] Kenan Bey b. Abdullah ile Ahmed b. Abdullah arasındaki cariye 
ücreti meselesinin, bedel-i sulh karşılığında sona erdirildiği / 612

808 [73a-1] Osman Ağa b. Mehmed’in, kardeşi Hasan Ağa’dan satın aldığı çiftlik 
ve tarlaya ait hüccetin yenilendiği / 612

809 [73a-2] Kezban bt. Abdullah’ın, Ahmed Efendi b. Hüseyin’e, ev ve 
değirmenini hibe ettiği / 613

810 [73a-3] Mustafa Çelebi ve Safiye’nin kendilerine miras olarak kalan arsayı, 
Süleyman Beşe b. Abdullah’a sattıkları / 613

811 [73a-4, Arapça] Hâkimin, Fâtıma bt. Halil adlı küçüğe nafaka takdir etmesi 
ve annesine borçlanmaya izin vermesi / 614

812 [73a-5] Dülgerzâde mahallesinden Süleyman Beşe b. Abdullah’ın, Mustafa 
Çelebi b. Ali Bey’e borcu olduğu / 615

813 [73b-1] Ümmühânî bt. Mehmed’in, Süleyman Ağa b. Mehmed’e sattığı 
cariyede herhangi bir hastalık olmadığı / 615

814 [73b-2] Kebeci Abdülbâkī’nin vakfettiği evde, Kefevi el-Hâc Mehmed’in 
oturmaya devam edeceği / 616

815 [73b-3] Seyyid Ahmed b. Mehmed’in, Mehmed b. Abdülbâkī’de olan 
alacağının bir kısmından vazgeçtiği / 616

816 [73b-4] Şâhin Bey b. Hasan ile Hümâ Hâtun arasındaki cariye meselesinden 
doğan anlaşmazlığa, bedel-i sulh karşılığında son verildiği / 616

817 [73b-5] Emine bt. Ali’nin, kardeşi Müstecâb b. Ali tarafından kendisine 
emaneten verilen parayı geri vermesi gerektiği / 617

818 [74a-1] Molla Ahaveyn mahallesindeki vakıf evin mütevellîliğine Mustafa 
Efendi b. Mehmed’in tayin edildiği / 618

819 [74a-2] Ayşe bt. el-Hâc Kasım ile Ebûbekir Çelebi b. el-Hâc Osman’ın 
muhâlaa yoluyla boşandıkları / 618

820 [74a-3] el-Hâc Mehmed Kapudan b. el-Hâc Bedreddin’in, Ebûbekir Çelebi 
b. el-Hâc Osman’da olan alacağının bir kısmından vazgeçtiği / 619

821 [74a-4] Haydar Dede b. Allahkulu’nun vârisi olan Râbia bt. Ebûbekir’in, 
Bulgurlu’daki bağ üzerinde bir hakkı olmadığı / 620









822 [74b-1] Yuvan’ın oğulları İstoyko ile Nikola arasındaki miras 
anlaşmazlığının, bedel-i sulh karşılığında sona erdiği / 621

823 [74b-2] Mehmed Bey b. Abdi’nin, arsasını Mustafa Ağa’ya sattığı / 621

824 [74b-3] Uşşâkīzâde Mehmed Efendi’nin oğlu Sâlih Efendi’nin evini, Rukıyye 
Hanım bt. Musa Paşa’ya sattığı / 622

825 [75a-1] Osman Bey b. Mehmed’in, Fâtıma bt. Ali’nin çiftliğini almak üzre 
vekil Mustafa Bey’e pey olarak verdiği parayı geri istediği / 623

826 [75a-2] Beyceğiz mahalleli fakirlere vakfedilen paradan borç alıp ödemeden 
ölen Hasan Beşe b. Abdullah’ın terekesinden bu paranın tahsil edildiği / 623

827 [75a-3] Ahmed Ağa’nın, çeşitli yerlerdeki ev ve bağlarını Süleyman Ağa 
b. Abdullah’a sattığı / 624

828 [75b-1] Mehmed Efendi’nin, çeşitli yerlerdeki ev ve bağlarını Süleyman Ağa 
b. Abdullah’a sattığı / 625

829 [75b-2] Abbas Beşe b. Abdullah’ın, Rus asıllı Âsiye bt. Abdullah’ı kölelikten 
azat ettiği / 626

830 [75b-3] Asvador v. Haçuk’un, Divriği Kesme köyündeki damı Toros 
v. Danik’e sattığı / 626

831 [75b-4] Terzi Mustafa b. Arzuman’ın Eflak asıllı köle Ahmed b. Abdullah’ı 
azat ettiği / 627

832 [75b-5] Mustafa b. Arzuman’ın azat ettiği Ahmed b. Abdullah’a bazı eşyaları 
hibe ettiği / 627

833 [76a-1] Çukurbostanlı Ümmühânî’nin oğlu Halil’in, annesinden kalan mehir 
hakkının bir kısmını alıp geri kalanından vazgeçtiği / 628

834 [76a-2] Manisalı Çelebi mahallesinden sarrâc Ali Efendi b. Mustafa 
hayattayken, Firûz Ağa mahallesindeki evi Mehmed Paşa’ya sattığı / 628

835 [76a-3] Çukurbostan’da oturan Bayram b. Mehmed’in, evini Ayşe 
bt. Abdullah’a sattığı / 629

836 [76a-4] Osman Ağa b. Mehmed’in, çiftlik almak üzre Mustafa b. İbrahim’e 
pey olarak verdiği parayı geri aldığı / 629

837 [76a-5] el-Hâc Ahmed b. Mehmed’in, Hüseyin b. Himmet’e olan borcunu 
ödediğini ispat etmek için mühlet isteği / 630

838 [76b-1] Sarıgez’de ekmekçi Komili v. Todori’nin fırınından 
para çalındığı / 630









839 [76b-2] Mehmed Beşe ve Mustafa Beşe b. Halil’in, evlerini Elvan 
Bey ve Ahmed Bey Vakfı’na satıp, sonradan burayı mütevellîsi 
marifetiyle kiraladıkları / 631

840 [76b-3] Samadya v. İlya’nın, Abdullah Efendi b. el-Hâc İbrahim’e olan 
borcunu ödemesi gerektiği / 632

841 [76b-4] el-Hâc Ahmed b. Mustafa’nın evinde misafir iken ölü bulunan 
Hasan b. Bahtiyar’ın diyet meselesi / 632

842 [77a-1] Mehmed Çavuş’un, Receb Ağa b. Ali’den aldığı borca karşılık 
karısının evini rehin olarak verdiği / 633

843 [77a-2] Eğin’in Navril köyünden Bağdasar v. Asvador’un, komşusu Asvador 
v. Nahnek’in arsasına yaptığı duvar üzerinde hak iddia etmediği / 634

844 [77a-3] Köle Ali b. Abdullah’ın, efendisi Ali Çelebi b. Behrâm’a 30.000 akçe 
kitâbet bedelinden bir kısmını ödediği / 634

845 [77a-4] Kayıkçı taifesinden Mehmed Beşe b. Mahmud’un, Yuvan adlı 
kölesini azat ettiği / 634

846 [77a-5] Molla Hüsrev mahallesinden İsmihan’ın vakfettiği paraya mütevellî 
olarak el-Hâc Mehmed b. İsâ’nın tayin edildiği / 635

847 [77a-6] Yeniçeri odabaşılarından Ahmed Çelebi b. Ali’nin, Rus asıllı Yusuf 
b. Abdullah adlı kölesini azat ettiği / 635

848 [77b-1] Ahmed Dede mahallesindeki vakıf evin, vakıf şartı gereği evsiz olan 
İsmail Efendi b. İbrahim’e verildiği / 636

849 [77b-2] Mimar Sinan mahallesinden Fâtıma Hâtun bt. Mehmed Ağa’nın, 
evini Mehmed Efendi b. Mustafa’ya sattığı / 636

850 [77b-3] Tayyib Mehmed Efendi b. Mustafa’nın evini, Keresteci Seydî Ali Bey 
Vakfı’na bey‘ bi’l-istîcâr yoluyla sattığı / 637

851 [77b-4] Hüseyin b. Mustafa’nın, Hüseyin Beşe b. Haydar’ı dövdüğü / 638
852 [77b-5] Ali b. Veli’nin ayıplarını bilerek merkebi aldığına dair, satıcı Hızır 
b. Ali’nin şahitleri olduğu / 638
853 [78a-1] Saye bt. Karabet’in mirasının vârisler arasında paylaşıldığı / 639
854 [78a-2] Sâliha bt. Mehmed’in, arsasını Hüsam Bey Vakfı’na bağışladığı / 639
855 [78a-3] Timurhan bt. Abdullah ile Mustafa b. Hızır’ın muhâlaa yoluyla 
boşandıkları / 640
856 [78a-4] Mülâyim bt. Abdullah’ın, mehrinin bir kısmıyla, bazı ev eşyalarını 
kocası Mehmed b. Hızır’a hibe ettiği / 640









857 [78a-5] Yakob v. Murad’ın Mardiros v. Akos’tan aldığı para 
konusunda anlaştıkları / 641

858 [78b-1] Emine bt. Şaban’ın vârisleri arasındaki anlaşmazlığın 
sona erdiği / 642

859 [78b-2] Hamide bt. Mehmed’in, kızı Afife’nin nafakası için harcadığı parayı 
kocası el-Hâc Şükrullah’tan istediği / 642

860 [78b-3] Elmas bt. Ovanes’in, ceddesi ve vasîsi Nori bt. Serkis’te olan miras 
hakkını aldığı / 643

861 [78b-4] Mumcu Hıristo v. Yani’nin, mumhânede bulunan aletleri Panayot 
v. Dimo’ya sattığı / 643

862 [78b-5] Sultana bt. Asadur’un, Todoros v. İlya’ya verdiği borcu 
tamamen geri aldığı / 644

863 [79a-1] Elmas bt. Avanos’un miras meselesini halletmek üzere, Sefer 
v. Asadur’u vekil tayin ettiği / 644

864 [79a-2] Mehmed Beşe b. Murad’ın vârisleri Ziyade Hâtun bt. Ömer ile 
Ahmed b. Halil arasındaki anlaşmazlığın sona erdiği / 645

865 [79a-3] Balıkpazarı, Balat ve Otakçılar’daki mumcuların, her ay 
Ayakapısı’ndaki Dimitraki salhânesinden iç yağı alacakları / 645

866 [79a-4] Ali Ağa b. Ahmed’in, cariyesi Şahbaz bt. Abdullah’ı azat ettiği / 646

867 [79a-5] Ömer Çelebi b. Ahmed’in, el-Hâc Mehmed b. Abdülmelik’e 
borcu olduğu / 646

868 [79a-6] İsmihan Hâtun bt. Abdullah’ın, Hacı Mehmed b. Abdülmelik’e 
borcu olduğu / 647

869 [79b-1] Mehmed Çelebi b. el-Hâc Ali’nin evini, İftihâre Kadın bt. 
Abdullah’a sattığı / 647

870 [79b-2] Mehmed ve Osman b. Hacı’nın Âmid’in Çüngüş kazasındaki tarla 
ve bağlarını, vefâen Mustafa b. Çelebi’ye sattıkları / 648

871 [79b-3] Begos v. Melkon ve Murad’ın, Semav v. Asvador’dan aldıkları borcu 
ödemeleri gerektiği / 649

872 [79b-4] Ahmed Bey b. Mahmud’un, Mustafa Çelebi’ye borcu olduğunu 
kabul ettiği / 649

873 [79b-5] İsmihan bt. Abdülkerim ile Ramazan Halife b. Musa arasındaki darb 
meselesinin sulh ile sona erdiği / 650









874 [80a-1] Sâbiha bt. Abdullah’ın ölmeden önce, Mustafa b. İbrahim’i, miras 
hissesini oğluna ulaştırmak üzere vasî tayin ettiği / 650

875 [80a-2] Karabet v. Haçuk’un, ev, bağ ve bahçelerini Kiryaki v. 
Agop’a sattığı / 651

876 [80a-3] İsmihan bt. Abdullah ile Mustafa b. Hasan’ın muhâlaa 
yoluyla boşandıkları / 652

877 [80a-4] Ruznâmeci Hüseyin Efendi’nin vârislerinden kızı Rukıyye Kadın ve 
karısı Kâtibe Kadın’ın hisselerini İsmail Çelebi’ye sattıkları / 652

878 [80b-1] Ruznâmeci Hüseyin Efendi’nin vârisleri olan kızı Rukıyye Kadın ve 
karısı Kâtibe Kadın’ın, hisselerini İsmail Çelebi’ye sattıkları / 653

879 [80b-2] Zeyneb Hâtun bt. Abdullah ile Mehmed Efendi b. eş-Şeyh İsmail 
arasındaki mehir davasının sulh ile sona erdiği / 655

880 [80b-3] Sâlime bt. Mehmed’in Ahmed b. İbrahim aleyhine açtığı 
mehir davası / 656

881 [81a-1] Dador v. Nerses’in ölümü üzerine küçük oğlu Arakir’e, annesi 
Trafende bt. Melko’nun vasî tayin edildiği / 656

882 [81a-2] Pîrî Bey, Havva ve Sâliha Hâtun’un evlerini, Mustafa Çavuş Vakfı’na 
bey‘ bi’l-istiğlâl yoluyla sattıkları / 656

883 [81a-3] Hasan b. Bahtiyar’ın, el-Hâc Ahmed b. Mustafa’nın evinde ölmesi 
üzerine vârislerine diyet ödediği / 657

884 [81a-4] Noksan hüccet / 658
885 [81b-1] Kasımpaşa’da Yahya Kethüdâ mahallesinden Ali Bey b. Mustafa’nın 
Ali b. Hasan’da olan alacağını vârislerinden talebi / 658
886 [81b-2] Ahmed Dede b. Veli’nin Mustafa b. Mehmed’de 
alacağının kalmadığı / 659
887 [81b-3] Ayşe bt. Hamid Efendi’nin vârislerinin birbirlerinin zimmetlerini 
ibrâ ettikleri / 660
888 [81b-4] Timurhan bt. Abdullah’ın Gülistan bt. Abdullah’a 100 guruş 
verilmesini vasiyet ettiği / 660
889 [81b-5] Gülistan bt. Abdullah’ın üzerindeki elbiseden gayrı 
malı olmadığı / 661
890 [82a-1] Hatar v. Sağfer’in evini Seydî Vakfı mütevellîsi Ahmed Efendi 
b. Receb’e sattığı ve üç seneliğine kiraladığı / 661
891 [82a-2] Hatice bt. İsâ ile Mahmud b. Hasan’ın boşandıkları / 662









892 [82a-3] Hüseyin b. Pîrî’nin Divriği kazasındaki tarlasının tasarruf hakkını 
Haçik v. Yani’ye sattığı / 662

893 [82a-4] Noksan hüccet / 662

894 [82a-5] Meleksima bt. Abdullah’a Ali b. İbrahim’in mehir bedeli 
ödemesi gerektiği / 663

895 [82a-6] Karasu’nun Darıcı köyünden vefat eden Musa b. Mahmud’un 
terekesini kardeşi Çolak Yusuf ’un aldığı / 663

896 [82b-1] Kenan Paşa ve zevcesi Âtike Sultan evkafına Mehmed Bey 
b. Abdi’nin kalan borcunu ödemesi gerektiği / 664

897 [82b-2] Zekeriya Efendi b. Abdullah’ın miras kalan evdeki yarım hissesini 
Ahmed Efendi b. Hüseyin’in eviyle takas ettiği / 665

898 [82b-3] Ayşe bt. Mustafa ile Receb Halife b. Mustafa’nın muhâlaa 
yoluyla boşandıkları / 666

899 [83a-1] Nursabah Hâtun bt. Abdullah’ın iki adet arsasını vakfederek 
mütevellîsi el-Hâc Ahmed Efendi b. Hasan’a teslim ettiği / 666

900 [84a-1] Dilaver b. Abdullah adlı kölenin efendisi üstat Mehmed b. Hüseyin’e 
üç sene hizmet karşılığında hürriyetini kazandığı / 671

901 [84a-2] Keçeci Pîrî mahallesinden Ayşe bt. Ahmed’in boşandığı kocası 
Hasan b. Mahmud’la sulh olduğu / 672

902 [84b-1] Mustafa Beşe b. Yusuf ’un evini Hasan Efendi b. 
Bayram’a sattığı / 673

903 [84b-2] Sâliha bt. Abdullah’ın kocası Hamza b. Ali’de mehir 
alacağının olmadığı / 673

904 [84b-3] Nimetullah bt. es-Seyyid Zeynelabidin ile Mehmed b. Râşid’in 
muhâlaa yoluyla boşandıkları / 674

905 [84b-4] el-Hâc Memi mahallesinden el-Hâc Yahya b. 
Merzuk’un veraseti / 674

906 [85a-1] İstanbul’daki yoğurtçuların verdikleri vergiye koltukçularının da 
katılması gerektiği / 676

907 [85a-2] Aksaray’da Çakır Ağa mahallesinden Kerime 
bt. Arşullah’ın vârisleri / 676

908 [85b-1] Mütevellî Mustafa Efendi’nin memleketine gideceğinden yerine 
Hasan Halife’yi vekil bıraktığı / 677









909 [85b-2] Mustafa Beşe b. Abdullah’ın borçlarına karşılık çiftlik ve 
değirmeninin satışı / 678

910 [85b-3] Murad v. Bahtiyar’ın fıtık hastalığının tedavisi için Mehmed 
b. Server’e verdiği akçe ve ölümü halinde dava etmeyeceği / 679

911 [85b-4] Emir odalarında oturan Emine bt. Abdullah ile el-Hâc Ömer 
b. Ali’nin muhâlaa yoluyla boşandıkları / 679

912 [86a-1] el-Hâc Mehmed b. Abdullah’ın vârisleri arasındaki anlaşmazlığın 
sulh ile sona erdiği / 680

913 [86a-2] Kuyumcu Sultanaşa v. Sinan’ın evini eşi Rine bt. Dimo’ya sattığı ve 
parasını da hibe ettiği / 681

914 [86a-3] Hoca Veyis Vakfı mütevellîsi el-Hâc Mehmed b. Ahmed’in Sâliha 
bt. Hüseyin’den vakıf alacağını tahsil ettiği / 681

915 [86a-4] el-Hâc Mustafa b. Mustafa’nın eski eşi Kerime bt. Abdullah’ta olan 
alacaklarından vazgeçtiği / 682

916 [86a-5] Ayşe bt. Mehmed ile Mustafa b. Abdullah’ın muhâlaa 
yoluyla boşandıkları / 682

917 [86b-1] Ayşe Hâtun bt. Mahmud Çavuş’un ev, eşya ve hayvanlarının 
Mehmed Efendi b. eş-Şeyh Muharrem Efendi’ye satıldığı / 683

918 [86b-2] Muslu Efendi’den miras kalan evi vârislerin Yorgi v. 
Yanbolitoz’a sattıkları / 684

919 [87a-1] Kuyumcu Sultanaşa v. Sinan’ın evini oğlu Todoş ve torunu Sultana’ya 
sattığı ve parasını da kendilerine hibe ettiği / 685

920 [87a-2] Seyyid Ömer mahallesinden Mustafa b. Ahmed’in veraseti / 686

921 [87b-1] Hasan b. Mehmed’in evinde kiracı olan Mehmed Efendi 
b. Abdüllatif ’ten yirmi senenin bedeli olarak 5000 akçe aldığı / 687

922 [87b-2] Varteriz v. Murad’ın babasından miras kalan bağ hissesini 
Megüz’e sattığı / 687

923 [87b-3] Haçuk v. Todoris’in el-Hâc Derviş b. Yusuf ’a evini 
sattığı ve kiraladığı / 688

924 [87b-4] Asadur v. Haçuk’un bir adet tarlanın tasarruf hakkını Kestori 
v. Nakdan’a devrettiği / 689

925 [88a-1] Çukurbostan mahallesinden Musafa Beşe b. Mehmed’in evini Ayşe 
bt. Abdullah’a sattığı / 689









926 [88a-2] Ahmed Çelebi b. Ali Bey ile annesi Belkıs bt. Abdullah ve hanımı 
Cihanefruz’un Fâtıma bt. Ahmed’de alacaklarının olduğu / 690

927 [88a-3] Divriği’nin Zımara köyündeki bağın yarısının Milkut v. Kirkor ile 
karındaşlarının, diğer yarısının da Mokös v. Mosi’nin olduğu / 690

928 [88a-4] Çizmeciler yiğitbaşısı Benli v. Agop’un öldüğünde malını kardeşinin 
oğlu Andriyas v. Kirakos’a vasiyet ettiği / 691

929 [88a-5] Belkıs bt. Abdullah ile İbrahim Çavuş 
b. Abdullah’ın boşandıkları / 691

930 [88b-1] Süleyman Bey b. Mehmed Paşa ve kardeşi Mustafa Bey’in Firûz Ağa 
mahallesindeki arsayı Ali Efendi b. Ahmed Efendi’ye devrettikleri / 692

931 [88b-2] Mütevellî el-Hâc Mehmed b. İsâ’nın eski mütevellî Karcı Ali’nin 
kaymakamı Hüseyin Çelebi b. İvaz’da alacağının olmadığı / 693

932 [88b-3] Panayot v. İstefan’ın evini Bogos v. Kirkor’a sattığı / 693

933 [88b-4] Ahmed Beşe b. Ali el-Yesâri’nin kölesi Abdullah b. Abdullah’ı 10.000 
akçe karşılığında serbest bırakacağı / 694

934 [89a-1] Takyeci Mustafa Çelebi b. Osman’ın Mehmed Çelebi b. Süleyman’da 
alacağının vekili Mehmed Efendi b. Hüseyin’e ödenmesi gerektiği / 694

935 [89a-2] Havva bt. Halil ile boşandığı kocası Abdüllatif Ağa b. Ebûbekir’in 
birbirlerinin zimmetlerini ibrâ ettikleri / 695

936 [89a-3] Aslen hür olan mühtedi Ümmügülsüm bt. Abdullah’a, Râbia Hâtun 
bt. el-Hâc Ali’nin aldığı parayı geri vermesi gerektiği / 696

937 [89b-1, Arapça] Hâkimin, Ahmed b. Receb adlı küçüğe nafaka takdir etmesi 
ve annesine borçlanmaya izin vermesi / 697

938 [89b-2] Süleyman Bey b. Mehmed Paşa ve kardeşi Mustafa Bey’in müşterek 
arsalarını Ali Efendi b. Ahmed Efendi’ye sattıkları / 697

939 [89b-3, Arapça] Hâkimin, Râbia bt. Mahmud adlı küçüğe nafaka takdir 
etmesi ve ninesine borçlanmaya izin vermesi / 698

940 [89b-4] Litorya bt. Avre’nin ölen kocası Siyon Voyvoda v. İstefani’nin 
borcunu üstlendiği / 699

941 [90a-1] Yasef v. Mosi’nin Andriye v. Yani’ye rehinli olan gemi ve sandal ile 
aletlerini İstati Reis v. Dimitri’den satın aldığı / 699

942 [90a-2] Fâtıma bt. Sefer ile İbrahim b. Mustafa’nın boşandıkları / 700

943 [90a-3] Sâkine bt. Receb’in evini Ayşe bt. Ramazan’a sattığı / 701









944 [90b-1] el-Hâc Hüseyin Ağa b. Mustafa’nın vasiyeti gereği cariyesi Şivekâr 
bt. Abdullah’ın hür olduğu / 702

945 [90b-2] el-Hâc Hüseyin Ağa b. Mustafa’nın vasiyeti gereği kölesi Rıdvan 
b. Abdullah’ın hür olduğu / 703

946 [90b-3] el-Hâc Hüseyin Ağa b. Mustafa’nın vasiyeti gereği cariyesi Gülistan 
bt. Abdullah’ın hür olduğu / 704

947 [91a-1] el-Hâc Hüseyin Ağa b. Mustafa’nın vasiyeti gereği kölesi Tekeli diye 
bilinen Yusuf b. Abdullah’ın hür olduğu / 705

948 [91a-2] el-Hâc Hüseyin Ağa b. Mustafa’nın vasiyeti gereği kölesi Kenan 
b. Abdullah’ın hür olduğu / 706

949 [91b-1] el-Hâc Hüseyin Ağa b. Mustafa’nın vasiyeti gereği kölesi Aşçı 
Timurhan b. Abdullah’ın hür olduğu / 707

950 [91b-2] el-Hâc Hüseyin Ağa b. Mustafa’nın vasiyeti gereği kölesi Küçük Ali 
b. Abdullah’ın hür olduğu / 708

951 [91b-3] el-Hâc Hüseyin Ağa b. Mustafa’nın vasiyeti gereği kölesi 
Abdurrahman b. Abdullah’ın hür olduğu / 709

952 [92a-1] Franko v. Yorgi’nin terekesinden gizlice akçe alan Yorgi 
v. Andriye’nin vâris olan Yani v. Yorgi’nin hissesini vermesi gerektiği / 710

953 [92a-2, Arapça] Mehmed b. Abdullah’ın Mustafa b. Abdülkadir adlı küçüğü 
evlat edindiği (tebennî) / 710

954 [92a-3] Hacı Yahya b. Sâlih’in vefat eden kardeşi Hacı Salahaddin’in 
Mehmed Çelebi b. Selim’de olan alacağı / 711

955 [92b-1] Ramazan Beşe b. Hüseyin’in Molla Hüsrev 
mahallesindeki evini vakfettiği / 711

956 [92b-2] Mehmed Çelebi b. Selim’in yarısına sahip olduğu evi ortağı Hacı 
Yahya b. Sâlih’e sattığı / 713

957 [92b-3] Ali Çelebi b. Veli’nin vârislerinin muhallefatı almak üzere Kuşadalı 
es-Seyyid Mustafa Çelebi’ye vekâlet verdikleri / 713

958 [93a-1] Ümmî Sinanzâde Zâviyesi şeyhi eş-Şeyh Hasan Efendi b. Mehmed 
Efendi’nin cariyesi Gülistan bt. Abdullah’ı azat ettiği / 714

959 [93a-2] Franko v. Yorgi’nin vârislerinin hisselerine düşen miras 
haklarını aldıkları / 714

960 [93a-3] Ahmed Ağa b. Mehmed’in iki adet bağ ve bir bahçedeki miras 
hissesini diğer vâris Hasan Efendi b. Mehmed’e sattığı / 715









961 [93b-1] Ayşe Hâtun bt. Sefer Efendi’nin Ümmühânî bt. Hüseyin’e 
borç verdiği / 716

962 [93b-2] Ümmühânî bt. Hüseyin’in iki evini Ali Efendi b. Ömer’e sattığı / 717
963 [93b-3] el-Hâc Hüseyin Ağa b. Mustafa’nın hanımı olduğunu ispat eden 
Safiye Hâtun bt. Abdullah’ın terekeden mehrini ve miras 
hissesini alacağı / 717

964 [94a-1] İznik serdarı Ali Çelebi b. Mustafa’nın yeniçeri çavuşu Mehmed 
Çavuş b. Mehmed ile sulh olduğu / 718

965 [94a-2] Litaro bt. Trandafilo’nun evini kızı Malamatanya bt. 
Dimitri’ye sattığı / 719

966 [94a-3] Malamatanya bt. Dimitri’nin evini Ali Ağa Vakfı’na bey‘ bi’l-istiğlâl 
yoluyla sattığı / 720

967 [94a-4] Mehmed Bey’in Mustafa Beşe b. Ömer’deki alacağını aldığı / 720
968 [94a-5] Mustafa Ağa b. Hüseyin’in evini Ovanes v. Tovac’a sattığı / 721
969 [94b-1] el-Hâc Şaban b. el-Hâc İsmail’in habbâz Karabet v. 
Haçuk’taki alacağı / 721
970 [94b-2] Mehmed Çelebi b. Selim’in evdeki yarım hissesini el-Hâc Yahya 
b. Sâlih’e sattığı / 722
971 [94b-3] Mehmed Çelebi b. Selim’in el-Hâc Yahya b. Sâlih’in 
zimmetini ibrâ ettiği / 722
972 [94b-4] Muharrem b. Şaban’ın yaptırdığı değirmenin Emine Hâtun 
bt. Mahmud Halife’nin değirmenine herhangi bir zararının olmadığı / 723
973 [95a-1] Suyolcu Mehmed’in vakfettiği evin Yahya Efendi 
b. Hüseyin’e verildiği / 724
974 [95a-2] İstanbul’daki dikici esnafının yaptıkları mest ve papuçların haffâflar 

çarşısında müzayede ile satılması gerektiği / 724
975 [95a-3] Zaharya v. Yuvan’ın ev ve bağlarını Franko v. Yani’ye sattığı / 725
976 [95b-1] el-Hâc Yahya b. Sâlih’in evdeki sülüs hissesini Mehmed Çelebi 
b. Selim’e sattığı / 726
977 [95b-2] Hacı Yahya b. Sâlih ile Mehmed Çelebi b. Selim’in birbirlerinin 
zimmetlerini ibrâ ettikleri / 726
978 [95b-3] Mustafa’nın çocukları Osman ve Ayşe’nin Fâtıma bt. Mehmed’den 
alacaklı oldukları / 727
979 [95b-4] el-Hâc Mustafa b. Ahmed’in vârislerinin sulh oldukları / 728









980 [96a-1] Ramazan Ağa b. Musa’nın Murad v. Kızıl’ın borcuna 
kefil olduğu / 728

981 [96a-2] Lârî Mehmed Efendi b. Mustafa’nın, Haçam Perez’de olan alacağını 
alarak zimmetini ibrâ ettiği / 729

982 [96a-3] Ramazan b. Mehmed’in ayrıldığı nişanlısı Ezmerağda bt. Tayan’da 
alacağının olduğunu ispatlayamadığı / 730

983 [96b-1] Reis Mehmed Çelebi Vakfı mütevellîsi Mehmed Efendi 
b. Ramazan’ın eski mütevellî Mahmud b. Ramazan’ın vakfa borcunun 
olduğunu ispatlayamadığı / 730

984 [96b-2] Yano v. Yorgi’nin sürücü taifesinden Anastas v. Erim’de olan 
alacağını vârisi olan Zafiri bt. Yani’nin aldığı / 731

985 [96b-3] Mahmud b. Maksud’un ortak oldukları evdeki yarım hissesini 
kardeşi Siyami Beşe’ye sattığı / 731

986 [96b-4] Ali Çelebi b. Ahmed’in eski mütevellî İsmail Çelebi b. Murad’da 
kalan vakfa ait para ve evrakları teslim aldığı / 732

987 [97a-1] Mehmed Çavuş b. Mustafa’nın vârislerinin ev, bağ, hayvan 
ve eşyaları ile tarla ve çayırların tasarruf hakkını Ali Ağa 
b. Mustafa’ya sattıkları / 733

988 [97a-2] Mehmed b. Hasan’ın evini Derviş Odabaşı b. Yusuf ’a sattığı / 734
989 [97b-1] Kayıkçılar yoldaşlarından Ahmed Beşe’nin Mustafa Çelebi ve 
Abdurrahman Çelebi b. Mehmed Çavuş’la sulh oldukları / 735
990 [97b-2] Peykel v. Serkis’in fırınındaki bârgir ve aletlerdeki hissesini ortağı 
Bâli Beşe b. Mustafa’ya sattığı / 735
991 [97b-3] Hatice Hâtun bt. Osman’ın cariyesi Firûz bt. Abdullah’ı 
azat ettiği / 736
992 [97b-4] Hatice bt. Abdullah ile Ramazan Beşe b. Abdullah’ın boşandıkları 
ve birbirlerinin zimmetlerini ibrâ ettikleri / 736
993 [98a-1] Mehmed Efendi b. Yakub’un Veli Beşe b. Hanefi ve el-Hâc Hüseyin 
b. Mustafa’ya ait arsanın vakıf olduğu iddiasını ispatlayamadığı / 737
994 [98a-2] Aşçıbaşısı Abdullah Ağa b. Abdullah’ın, tellâl Mehmed’de olan 
alacağını kefili Ahmed Ağa b. Yusuf ’tan aldığı / 738
995 [98a-3] Celeb Kara Yani v. Nikola’nın Kasap Aleksandri ile 
davasının olmadığı / 738
996 [98b-1] Hümâ Hâtun bt. İbrahim’in kocası Ali Beşe b. Nasûh’ta 
alacağının olduğu / 739









997 [98b-2] Magır v. Mıgırdiç’in, eşi Tamam bt. Serkis’i İsmail Beşe b. Ahmed’in 
dövdüğü iddiasını ispatlayamadığı / 739

998 [98b-3] Ömer Efendi b. Ebûbekir’in arsasını Hacı Yusuf Beşe 
b. Abdullah’a sattığı / 740

999 [98b-4] Solakbaşı Mustafa Ağa’nın eşyalarını tehditle düşük fiyata aldığı 
iddiasını Mahmud Çelebi b. Ali Yesâri’nin ispatlayamadığı / 740

1000 [98b-5] İshak v. Laçin’in Avanos v. Asadur’da alacağı olduğunu 
ispatlayamadığı / 741

1001 [99a-1] Piyâle Bey b. Abdullah’ın borçlarını ödemek için vârislerinin 
arsasını Veli Bey b. Hasan’a sattıkları / 741

1002 [99a-2] Piyâle Bey b. Abdullah’ın terekesinden hanımı Ayşe bt. Mehmed’in 
mehrini ve miras hissesini aldığı / 742

1003 [99a-3] İbrahim Bey b. el-Hâc Ömer Efendi’nin Zımara köyü ahalisinde 
olan alacağını aldığı / 743

1004 [99a-4] el-Hâc Mustafa b. Ali’nin evini Bayram Efendi b. eş-Şeyh 
Receb’e sattığı / 743

1005 [99b-1] Rüstem Ağa Mescidi müezzini Şaban’ın para Vakfı’na Mansur 
Çelebi b. Mansur’u mütevellî tayin ettiği / 744

1006 [99b-2] Mehmed Ağa b. Abdullah’ın Osman Ağa b. Gazanfer’de alacağının 
vârisleri olan çocukları Ahmed ve Hüseyin’e ödenmesi / 745

1007 [100a-1] Hüseyin Bey’in Mehmed b. Yunus’un kiracı olduğu evin mescidin 
müezzinine şart kılınmış olduğunu ispatlayamadığı / 747

1008 [100a-2] Frenk papucu diken esnafın Lonca Yeri denilen yerde papuç diken 
Dimitri v. Nikola ile alakalarının kalmadığı / 747

1009 [100a-3] Yusuf Ağa’nın miras işleri için eşi ve oğlunun Ali Bey b. Mustafa’ya 
vekâlet verdikleri / 748

1010 [100b-1, Arapça] Hâkimin, Abdülbâkī b. Mehmed ve Sâliha 
bt. Mehmed adlı küçüklere nafaka takdir etmesi ve annelerine 
borçlanmaya izin vermesi / 748

1011 [100b-2] İstanbul’daki iplikçi esnafının kazzaz esnafına yamak oldukları, 
boyacı esnafıyla alakalarının olmadığı / 749

1012 [100b-3] Muharrem b. Mehmed’in el koyduğu arsanın yarısını Servi 
mahallesinden Mülâyim bt. Abdullah’a vermesi gerektiği / 749

1013 [101a-1] Fâtıma bt. İbrahim’in terekesinin vârisleri 
arasında paylaşıldığı / 750









1014 [101a-2] Ahmed Ağa b. Abbas Ağa’nın hizmetkârı Mehmed b. Mustafa 
aleyhine açtığı alacak davasından vazgeçtiği / 752

1015 [101a-3] Neslihan bt. Mustafa’nın Pîr Mehmed Paşa evkafına ait iki odayı 
Mahmud Çelebi b. Osman’a devrettiği / 752

1016 [101b-1] Pîrî Halife b. Hasan’ın ölmeden önce Mahmud Çelebi’ye olan 
borcunu ödediğine şahitlik edildiği / 753

1017 [101b-2] Pîrî Halife b. Hasan’ın ölmeden önce Mustafa Efendi’ye verilmek 
üzre emanet ettiği paranın yerine ulaştığı / 754

1018 [101b-3] Kasımağa mahallesinden Şerife Hâtun’un Ali Beşe’den muhâlaa 
yoluyla boşandığı / 755

1019 [101b-4] Sâliha Hâtun’un Abdürrezzak b. Ali’den boşandığı / 755
1020 [102a-1] Mustafa Çelebi’nin kullandığı odanın Ayşe’nin eski eşi Hasan 
b. Oruc’un olduğu / 755
1021 [102a-2] Eğrikapı sakinlerinden Ahmed Ağa’nın Macar asıllı 
cariyesini azat ettiği / 756
1022 [102a-3] Mustafa b. İbrahim’in Ahî Çelebi Vakfı’na ait dükkândaki hissesini 
İstaşnoz v. Manol’e kiraladığı / 757
1023 [102a-4] Süleyman Beşe b. Mehmed’e olan borcunu ödemesi için Halil Bey’e 
tembihatta bulunulduğu / 757
1024 [102b-1] Dimitri v. Cano ve ortağı Zibro’nun Süleyman Paşa’ya borçları 
olduğunu kabul ettikleri / 758
1025 [102b-2] Anastas’ın hayatta iken samur parasından dolayı olan borcunu 
Panayot’a ödediği / 759
1026 [102b-3] el-Hâc Hüseyin Ağa b. Mustafa’nın mirasının satılarak parasının 
korunması için vâsiye izin verildiği / 760
1027 [103a-1] Mehmed Ağa’nın hayatta iken malının üçte birini vakfettiği ortaya 

çıktığından Hacer Hâtun’da olan bu paranın alındığı / 760
1028 [103a-2] Mehmed Ağa b. Turabi’nin mirasçılarından kızı Hacer’in mirastaki 
hissesini vasîden aldığı / 762
1029 [103a-3] Bakkal Todoş v. Kiryaki’nin Yorgi Makri’deki alacağını bu işe 
görevli Hıristo’dan aldığı / 762
1030 [103a-4] Hümâ bt. İbrahim’in Ali Beşe’deki alacağını aldığı / 762
1031 [103b-1] Girit’te ölen Ömer b. Musa’nın Hasan Beşe’ye emanet bıraktığı 
eşyasının mirasçısı Hasan Çavuş tarafından teslim alındığı / 763









1032 [103b-2] Sâfiye bt. Abdullah’ın Mehmed b. Muslu’ya olan borcu için Ali 
Beşe’nin kefil olduğu / 763

1033 [103b-3] Rikiz v. Nurcan’ın Melkon v. Denk’teki alacağının bir 
kısmını aldığı / 764

1034 [103b-4] Mehmed Çelebi b. Mustafa’nın aynı mahalledeki arsa ve üzerindeki 
evini Mustafa Çelebi’ye sattığı / 764

1035 [103b-5] Gemi kaptanı Duka v. Pireşkova ile ortakları aralarında hiçbir 
davaları kalmadığı / 765

1036 [104a-1] Mehmed b. Tahir’in oğlu Musa’nın evdeki hissesini vâlidesine satıp 
ücretini de hibe ettiği / 765

1037 [104a-2] el-Hâc Ali’nin, oğlu el-Hâc Ali’ye verilmek üzere emanet bıraktığı 
paranın yerine ulaştırıldığı / 766

1038 [104a-3] Hasan Ağa b. Ebûbekir’in çiftlik ve tarlalarını Halil Ağa’ya satıp 
parasını aldığı / 767

1039 [104b-1] Mustafa b. Abdullah’ın kızı Fâtıma’ya borç verdiği 
paranın diğer mirasçıları tarafından kendisinden alınıp aralarında bir 
dava kalmadığı / 768

1040 [104b-2] Ayşe Hâtun’a boşandığı eşi İbrahim Çavuş’a 20 zirâ keten ve bir 
sırça kâseyi vermesinin tembih edildiği / 768

1041 [104b-3] İsmail b. Mehmed’in boş arsasını Mehmed Bey’e sattığı / 769

1042 [104b-4] Şaban Beşe b. Kasım’ın evini Frenk ve İskender’e 
müştereken sattığı / 769

1043 [104b-5] Hatice bt. Mahmud’un Osman Bey’den muhâlaa 
yoluyla boşandığı / 770

1044 [105a-1] Ahmed Efendi b. Hüdâverdi’nin bazı mülklerini vakfettiği / 770

1045 [105b-1] Murad Bey b. Arslan’ın ölen Ali Ağa’ya borcu olduğunu 
kabul ettiği / 773

1046 [105b-2] Çizmeci Frenk ve İskender’in evlerini Hadim Ali Ağa Vakfı’na bey‘ 
bi’l-istiğlâl yoluyla sattıkları / 774

1047 [106a-1] Vakıf evin meskene ihtiyacı olan es-Seyyid Ubeydullah 
Efendi’ye verildiği / 775

1048 [106a-2] Sâliha bt. Abdullah’ın eski eşi Mustafa Beşe’ye sattığı evin parasını 
hibe etmediğinin ortaya çıktığı / 775









1049 [106a-3] Kızı Fâtıma’yı Osman b. Muhsin’le evlendirmek üzere aldığı 
rüşveti geri vermesi için Ayşe bt. İsmail’e süre verildiği / 776

1050 [106a-4] Borçları sebebiyle hapsedilen Yüheyya v. Yasef ’in çok fakir 
olduğuna şehadet edilmesiyle serbest bırakıldığı / 776

1051 [106b-1] Sâliha Hâtun’un vakfettiği evin kullanım hakkının 
Meryemşah’a ait olduğu / 777

1052 [106b-2] Kosta v. Hıristo’nun kuyumcu Arslan’a olan 
borcunu ödemesi / 779

1053 [107a-1] Abdülkadir b. Hızır’ın David’de alacağının olmadığı / 779

1054 [107a-2] Melek bt. Dadur’un oğlu Antana’da alacağı kalmadığı / 780

1055 [107a-3] Hasan Ağa b. Abdülmennân Vakfı’na ait evin Osman 
Efendi’ye kiralandığı / 780

1056 [107a-4] Hüseyin b. Kalender’in mirasçılarının haklarını aldıkları / 781

1057 [107b-1] Ayşe bt. İbrahim’in Mehmed b. Süleyman’dan boşandığı / 782

1058 [107b-2] Hatice bt. Bayram’ın Mehmed b. Mustafa’ya olan 
borcunu kabul ettiği / 782

1059 [107b-3] Mehmed b. İdris’i öldüren Solak Hasan b. Kasım’ın diyet 
hususunda vârisleriyle anlaştığı / 782

1060 [107b-4] Vildan bt. Abdullah’ın Rus asıllı kölesinin ölümünden 
sonra hür olmasını ve bazı eşyalarının kendisine verilmesini 
vasiyet ettiği / 783

1061 [107b-5, Arapça] Fâtıma Hâtun bt. Abdullah’ın Rus asıllı 
cariyesini azat ettiği / 784

1062 [108a-1] Sunullah Çelebi b. Abdülbâkī’nin evini Hoşelhan 
Hâtun’a sattığı / 784

1063 [108a-2] el-Hâc Mehmed b. Mahmud’un muallimhâne kömürlük arsasıyla 
alakasının olmadığı / 785

1064 [108a-3] Ali b. Abdullah’ın Molla Gürânî Vakfı’na ait ve tasarrufunda olan 
odaları Sâlih Çelebi’ye ve Canfedâ Hâtun’a kiraladığı / 785

1065 [108a-4] Fâtıma Hâtun’un vârislerinin Rus asıllı cariyelerini 
azat ettikleri / 786

1066 [108b-1] Kanber’in Tahtaminare mahallesinden Asadur v. Reken’in 
yumrukla ön dişini kırdığının sabit olduğu / 786









1067 [108b-2] Bayram v. Avraham ve karındaşlarının Ayasofya-i Kebir 
Vakfı’na ait ve tasarruflarında bulunan boş arazi ve arsayı Mustafa 
Ağa b. Hüseyin’e sattıkları / 787

1068 [108b-3] Mehmed b. Bayram’ın Abdülbâkī Çelebi’de hiçbir 
hakkı kalmadığı / 788

1069 [108b-4] Mustafa b. Ali’ye borcunu inkâr eden Foti’nin kefili Yani’ye 
bunu ispat için süre verildiği / 788

1070 [109a-1] Seyyid Mehmed Çelebi’nin Rus asıllı cariyesi Servinaz’ı 
azat ettiği / 789

1071 [109a-2] Reftar bt. Abdullah’ın terekesi hususunda Hatice bt. Ahmed’in Ali 
Çelebi ile bir davasının kalmadığı / 789

1072 [109a-3] Hızır Beşe’nin evini Perizâd bt. Abdullah’a sattığı / 790

1073 [109a-4] Hatice ve Ayşe’nin Sarrâc İshak mahallesini terk 
etmeleri tembihi / 790

1074 [109a-5] Borcundan dolayı hapiste bulunan Çörekçi el-Hâc Fethullah’ın 
hiçbir malı olmadığından serbest bırakılması / 791

1075 [109b-1] Sultan İbrahim’in Yusuf Ağa’ya hibe ettiği konak ve 
mülhakatının tahriri / 791

1076 [110a-1] Reis Mustafa b. Osman’ın Mehmed Beşe’nin iki fıçı yağının 
bedelini ödemesi / 793

1077 [110a-2] el-Hâc Yusuf b. el-Hâc Mehmed’in Mehmed b. el-Hâc 
Mehmed’deki alacağından vazgeçtiği / 794

1078 [110a-3] İbrahim Çelebi’nin arsasını Ümmühân bt. Murad’a sattığı / 795

1079 [110b-1] Hasan Beşe’nin Süleyman Çelebi’ye borcu olduğunu 
kabul ettiği / 796

1080 [110b-2] Rus asıllı Servinaz isimli cariyenin Mehmed b. 
Gülâbi’ye satıldığı / 796

1081 [110b-3] Rus asıllı köle Ömer b. Abdullah’ın sahibi Hasan Bey 
tarafından azat edildiği / 797

1082 [110b-4] Ev yapmak üzre para alıp evi yapmayan Yani v. İstemad parayı 
aldığı kişilere geri ödeyeceği / 797

1083 [111a-1] Kemhacı Simaven v. Hıristosi’nin Rus asıllı cariyesi Meryem 
bt. İstedso’yu azat ettiği / 798









1084 [111a-2] Yamandi v. Beto’nun üç hissesini sattığı evin geri kalan hissesinin 
Goco v. Kiga’ya ait olduğu / 798

1085 [111a-3] Ayşe bt. Hasan’ın Mahmud b. Mehmed’den boşandığı / 799

1086 [111a-4] Düz Şuca‘ Vakfı’na ait Pîrîpaşa’daki berber dükkânının kullanım 
hakkının Hatemcan bt. Mahmud’a ait olduğu / 800

1087 [111b-1] Sefer Odabaşı b. Hüseyin’in ev kirası meselesinde Emetullah Hâtun 
bt. Musa Efendi ile sulh oldukları / 801

1088 [111b-2] Mustafa ve Râbia isimli çocukların vasîsi Hasan Çelebi’nin Receb 
Çelebi’deki alacaklarını tahsil ettiği / 802

1089 [111b-3] Aynî Hâtun bt. Hasan’ın evini Ayşe bt. Mehmed’e sattığı / 803

1090 [112a-1] Şâhin Bey b. Hasan’ın cariye ücretinden Hümâ Hâtun’da olan 
alacağını kefillerden aldığı / 803

1091 [112a-2] Hayyat Panayot ile hayyat Petro’nun birbirlerinin 
zimmetlerini ibrâ ettikleri / 804

1092 [112a-3] Raziye bt. Himmet’in Ali Bey b. Hüseyin’den muhâlaa 
yoluyla boşandığı / 804

1093 [112a-4] el-Hâc Mehmed Beşe ve eşi İsmihan Hâtun’un evlerini Ahmed 
Çelebi’ye sattıkları / 805

1094 [112a-5] Ayşe bt. Abdullah’ın Durmuş b. Hasan’a olan borcuna Fâtıma 
bt. Yusuf ’un kefil olduğu / 805

1095 [112b-1] Sunullah Çelebi’nin Rus asıllı kölesini azat ettiği / 806

1096 [112b-2] Ayşe Hâtun’un babalarından müntakil evin kardeşi Ahmed 
Çelebi’ye ait olduğunu kabul ettiği / 806

1097 [112b-3] Rus asıllı kölenin eski sahibi Zülfikār b. Ali Bey tarafından serbest 
bırakıldığına şahitlik yapıldığı / 808

1098 [113a-1] Ali Hoca’nın Sâlih bir kişiye verilmek üzre vakfettiği evin Şeyh 
Ahmed Efendi’ye verildiği / 808

1099 [113a-2] Müteveffâ Ahmed b. Mustafa’nın çocuklarının vasîsi Hasan 
Çelebi’ye Ali Çelebi’nin nâzır tayin edildiği / 809

1100 [113a-3] Safiye Hanım’ın Rus asıllı cariyesini azat ve bazı 
eşyalarını hibe ettiği / 809

1101 [113a-4] Dimetoka cemâatinden Yakomi v. İlyazer’e borcunu ödemesi için 
Süleyman Ağa’nın tembih olunduğu / 810









1102 [113a-5] Acem Mehmed b. Ferhad’ın alacak davasında Sefer Efendi ile sulhu 
kabul ettiği / 811

1103 [113b-1] Osman b. Ali’nin vârisleri arasında miras davası kalmadığı / 811
1104 [113b-2] Ahmed Çelebi b. Seydî Sâlih’in vakfettiği odanın vakıf evladı 
kalmadığından Abdullah b. Ahmed’e verildiği / 812
1105 [113b-3] İbrahim Beşe b. Ahmed’in Rus asıllı kölesini azat ettiği / 812
1106 [113b-4] Müteveffâ Osman b. Ali’nin bıraktığı evin mirasçılar tarafından eşi 
Rahime ve oğluna satıldığı / 813
1107 [113b-5] Hadîka-i hâssa emeklilerinden Mustafa b. Ali’nin Rus asıllı kölesini 
azat ettiği / 814
1108 [114a-1] Fâtıma ve Ümmühânî hâtunların yanmış evlerinin arsasını vakfa 
verip enkazdan dolayı olan alacaklarını aldıkları / 814
1109 [114a-2] Şazban bt. Mosi’nin Dimitri v. Todori’deki alacağına Yamandi’nin 
kefil olduğunu onayladığı / 815
1110 [114a-3] Mihri Hâtun bt. Abdullah’ın bazı eşyalarını Hatice bt. Abdullah’a 
hibe ettiği / 816
1111 [114a-4] Yeniçeri İbrahim Beşe b. Ahmed’in Rus asıllı cariyesini 
azat ettiği / 816
1112 [114b-1] Ehl-i sünnet ve’l-cemâat olan müezzin Mehmed b. Bâli’den, 
babasının adı defterde olsa da Çingene cizyesi talep edilemeyeceği / 817
1113 [114b-2] Ehl-i sünnet ve cemâat olan Hasan b. Bâli’den babasının adı 
defterde olsa da Çingene cizyesi talep edilemeyeceği / 818
1114 [114b-3] Ehl-i sünnet ve cemâat olan Ömer b. Bâli’den babasının adı 
defterde olsa da Çingene cizyesi talep edilemeyeceği / 818
1115 [114b-4] Şahbaz bt. Abdullah’ın evini Mehmed b. Hüseyin’e sattığı / 818
1116 [114b-5] İbrahim Beşe b. Ahmed’in Rus asıllı cariyesini azat ettiği / 819
1117 [115a-1] İbrahim Beşe b. Ahmed’in Rus asıllı kölesi Yusuf 
b. Abdullah’ı azlettiği / 819
1118 [115a-2] Ömer b. el-Hâc Yusuf ’u öldürdüğü iddia edilen Yusuf b. el-Hâc 
Bayındır’ın muhakeme edilmesi / 820
1119 [115a-3] Mülâyim bt. Abdullah adlı cariyenin eski sahibi Ayşe bt. Abdullah 
tarafından azat edildiğine şahitlik yapıldığı / 820
1120 [115a-4] Kasım Ağa b. Veli’nin eşi Sâliha Hâtun’un isteğiyle yaptığı evin 
masraflarına mehrini takas yaptığı / 821









1121 [115b-1] Dartal Papas v. Terkoy’un Kirkor v. Anvas’taki alacağını 
taksite bağladığı / 822

1122 [115b-2] Fâtıma bt. Sâlih’in çocukları için eski eşi Mehmed b. Derviş’in 
nafaka vermesine karar verildiği / 822

1123 [115b-3] Dartal v. Terkoy’un Kirkor v. Avanos’taki alacak meselesinde 
sulh yapıldığı / 823

1124 [115b-4] Havva bt. Hüseyin’in Abdülkerim Çelebi’deki alacağını vekili 
Mustafa b. Mirza’nın aldığı ve aksine bir iddiaya kefil olduğu / 823

1125 [115b-5] Bedros v. Sefer’in Rus asıllı cariyesini azat ettiği / 824

1126 [116a-1] Belkıs bt. Abdullah’ın eşyalarını torunu Mehmed Çelebi’ye 
hibe ettiği / 825

1127 [116a-2] Hatice bt. Mehmed’in Rus asıllı cariyesini beş sene hizmet etmek 
şartıyla azat ettiği / 825

1128 [116a-3] Kaçan köle Şâhin b. Abdullah’ın Sivas’ta Seydî Beşe’ye 
teslim edilmesi / 826

1129 [116a-4] İsmihan bt. Abdullah’ın Rus asıllı kölesini azat ettiği / 826

1130 [116a-5] Hamza Ağa’nın Rus asıllı cariyesini azat ettiği / 827

1131 [116b-1] Şaban b. Muharrem’in eşi Fâtıma’nın borçlarını ödemek üzere evini 
Mahmud Beşe’ye sattığı / 827

1132 [116b-2] Sâliha bt. Abdullah’ın Yusuf Efendi’deki alacağında 
sulha varıldığı / 828

1133 [116b-3] Belgradlı Katko bt. Ahmed’in ölen kocası Ahmed Ağa’daki mehrini 
terekesinden aldığı / 829

1134 [117a-1] Emine bt. Abdullah’ın cariyesi Gülistan’ı vasiyet yoluyla 
(tedbîren) azat ettiği / 829

1135 [117a-2] Emine bt. Abdullah’ın kölesi Hasan’ı vasiyet yoluyla azat ettiği / 830

1136 [117a-3] Emine bt. Abdullah’ın cariyesi Dilaver’i vasiyet yoluyla 
azat ettiği / 830

1137 [117a-4] Emine bt. Abdullah’ın cariyesi Zeyneb’i vasiyet yoluyla 
azat ettiği / 830

1138 [117a-5] Emine bt. Abdullah’ın kölesi Yusuf ’u vasiyet yoluyla azat ettiği / 830

1139 [117a-6] Afife bt. el-Hâc Mehmed’in eşi Mehmed Çelebi’den muhâlaa 
yoluyla boşandığı / 830









1140 [117a-7, Arapça] Hâkimin, Abdülkadir b. Mehmed Çelebi adlı küçüğe 
nafaka takdir etmesi ve annesine borçlanmaya izin vermesi / 831

1141 [117b-1] Müteveffâ Dimitraki v. Kosta’nın bir bağını hayatta iken büyük oğlu 
Kostantin’e verdiği / 831

1142 [117b-2] Müteveffâ Dimitraki v. Kosta’nın bir evini hayatta iken büyük oğlu 
Kostantin’e verdiği / 833

1143 [118a-1] Ünzile bt. Mehmed’in Yusuf b. Abdülkerim’den boşandığı / 834
1144 [118a-2, Arapça] Hâkimin, Mehmed b. Mehmed Çelebi adlı küçüğe nafaka 
takdir etmesi ve annesine borçlanmaya izin vermesi / 834
1145 [118a-3] Müteveffâ Abdünnebi Çavuş’un hayatta iken kölesini 
azat ettiği / 834
1146 [118a-4] Yeniçeri Mehmed Beşe’nin bağını Osman b. Kasım’a sattığı / 835
1147 [118a-5] Saraylı Mâhruhsar Hâtun ile boşandığı eşi Mehmed Çelebi 
b. Abdullah arasında hiçbir dava kalmadığı / 835
1148 [118b-1] Fâtıma bt. Hüseyin’in bazı eşyalarını eşi Osman Beşe’ye 
hibe ettiği / 836
1149 [118b-2] Mahmud b. İbrahim’in Hasan b. Abdullah’ta alacağı olduğu 
iddiasını ispat edemediği / 837
1150 [118b-3] Sahak v. Laçin’in Ovanes v. Asvador’da alacağı olduğu iddiasını 
ispat edemediği / 837
1151 [118b-4] Meryem bt. Ahmed’in evini Şeyh Mehmed b. Ahmed’e sattığı / 838
1152 [118b-5, Arapça] Hâkimin, Ayşe bt. Ali adlı hanıma Mustafa Efendi 
b. Şaban’ı vasî atadığı / 838
1153 [119a-1] Mustafa Efendi’nin mirasından kızı Ayşe Hâtun’a kalanların onun 
tarafından kardeşi Ahmed Efendi’ye hibe edildiği / 839
1154 [119b-1] Merhum Seyyid Veli’nin eşi Müşerrefe’nin diğer mirasçılarla bir 
davasının kalmadığı / 841
1155 [119b-2] Hatice bt. Mehmed’in hür ana ve babadan doğduğu / 842
1156 [120a-1] Kadı Mehmed Efendi’nin Derviş Ali mahallesindeki evini Ahmed 
Efendi’ye sattığı / 843
1157 [120a-2] Kadı Mehmed Efendi b. Ahmed’in Ayşe bt. Sefer’e olan borcunu 
ödediğinden rehin bıraktığı evin rehninin kaldırıldığı / 844
1158 [120a-3] Ömer b. Turan’ın müteveffâ Yusuf Ağa b. Mahmud’un tek vârisi 
olduğunun sabit olduğu / 844









1159 [120b-1] Receb Beşe b. Mehmed’in vefat eden Şerbetçi Kirkor v. Simavi’de 
olan alacağının vârislerinden tahsili / 845

1160 [120b-2] Fâtıma bt. Hüseyin’in terekesi için vasiyeti / 846
1161 [121a-1] Ayşe bt. Seyyid Ahmed’in mülk menzilini el-Hâc İsâ 
b. Himmet’e sattığı / 847
1162 [121a-2] Nalçacı taifesinden Oruc b. Mustafa’nın Sultan Selim Çarşısı’nda 
açmış olduğu dükkânı kapatması / 848
1163 [121a-3] Vefat eden es-Seyyid Veli Çelebi b. Seyyid Nasûh’un kölesi Yusuf 
b. Abdullah’ı vârislerinin azat ettiği / 848
1164 [121a-4] Bozacı Yuvan v. Niko’yu rencide etmemeleri hususunda Mehmed 
Beşe b. Murad ve Tanaş v. Yani’ye tembih olunduğu / 849
1165 [121b-1] Sariye v. Faholli’nin Dimitri v. Yani’de olan alacağını 
taksitlendirdiği / 850
1166 [121b-2] Vefat eden Kerime bt. Hasan’ın eşi Mustafa’nın, Ayşe bt. Mustafa 
aleyhindeki alacak davasından menedildiği / 850
1167 [121b-3] Vefat eden Yani’nin vârislerinden Manol ve Oroka bt. Toroham’ın 
Nikola v. Pireşkova aleyhindeki alacak davalarında haksız oldukları / 851
1168 [122a-1] Ahmed ve Mahmud b. Hasan’ın menzil ve arsasını Ali b. Mehmed 
ile eşi Meryem bt. Mehmed’e sattıkları / 852
1169 [122a-2] Yako v. İlya’nın Sariye v. Faholli’de keçi derisi bedelinden dolayı 
alacağı olduğu / 853
1170 [122a-3] Vefat eden Yasef v. Mosi’nin terekesinin üçte birinin vasiyeti gereği 
kız karındaşının oğlu Mehmed Çavuş’a ait olduğu / 853
1171 [122a-4] Vefat eden Dimitraki v. Kosta’nın oğlu Mihalaki’nin on beş yaşına 
girdiğinin tescili / 854
1172 [122a-5] Kostantin v. Yanaki’nin, Hayri b. Ali, Mustafa b. Yusuf ve 
Ali b. Mehmed’in limandaki gemisini çözerek parçalanmasına sebep 
olduklarına dair iddiasını ispat edemediği / 854

1173 [122b-1] Kiryazi v. Yani’nin Papa Filard v. Luka aleyhindeki bağ davasında 
sulh olduğu / 855

1174 [122b-2] Belkıs Hâtun Vakfı mütevellîsi Mustafa Efendi b. Mehmed’in, 
Mehmed Ağa b. Hasan’ın vârisleri aleyhindeki davasında sulh olduğu / 856

1175 [123a-1] Yorgaki v. Dimitraşko’nun vefat eden el-Hâc Kasım Ağa 
b. Abdülmennân’daki alacağı / 857









1176 [123a-2] Yorgaki v. Dimitraşko’nun vefat eden el-Hâc Kasım Ağa 
b. Abdülmennân’ın vârisleri Afife ve Fahri’ye borcu olduğunu 
kabul ettiği / 858

1177 [123a-3] Hasan Ağa b. Yusuf ’un kölesi Mustafa b. Abdullah’ı azat ettiği / 858
1178 [123b-1] Mustafa Beşe b. Yusuf ’un, sarrâc Hasan, Resûl, Ali, Oruc ve diğer 
kişilere olan borcunu aylık taksitler halinde ödemesi / 859
1179 [123b-2] Râbia bt. Mahmud’un Hasan b. Musa’dan muhâlaa 
yoluyla boşandığı / 860
1180 [123b-3] Mehmed Ağa b. Hüseyin’in çiftlik ve müştemilatını Muammer 
Hâtun bt. Abdullah’a sattığı / 860
1181 [123b-4] Vefat eden Yorgi v. Yani’nin vârisleri eşi Aleksandra ile oğlu 
Todori’nin tereke taksimi hususunda birbirleriyle anlaştıkları / 861
1182 [124a-1] Sitti Hâtun bt. Nuh Efendi’nin Şeyh Mehmed’den boşandığı / 862
1183 [124a-2] Râbia bt. Receb’in, Mustafa aleyhine açtığı dükkân 
davasından menedildiği / 863
1184 [124b-1] Paşmakçızâde Mehmed Efendi b. Mehmed’in vakıftan 
borç aldığı / 864
1185 [124b-2] Emetullah Hâtun bt. Mehmed’in, boşandığı eşi Hasan Çelebi 
b. Mehmed’de olan mehrini aldığı / 865
1186 [124b-3] Yorgi v. Dimo’nun, Kostantin v. Mizo’da olan 
alacağının ödenmesi / 866
1187 [124b-4, Arapça] Hâkimin, Mehmed ve Fâtıma bintey Mehmed Beşe 
adlı küçüklere nafaka takdir etmesi ve annelerine borçlanmaya 
izin vermesi / 866

1188 [125a-1] Bakiye Hâtun’un, esirci Mustafa Beşe b. Mehmed’den satın aldığı 
cariye Belkıs’ı iade ettiği / 867

1189 [125a-2] Vefat eden el-Hâc Kasım Ağa b. Abdülmennân’ın, eski patrik 
Bartinoz v. Simo’da olan alacağının tahsili / 868

1190 [125b-1] Fâtıma bt. Mehmed Çelebi’nin boşandığı eşi İbrahim Beşe b. Ali’de 
olan mehr-i müeccelini tahsil ettiği / 869

1191 [125b-2] Dimnevitori bt. Gavra’nın menzilini Vartin v. Altun ile Yakob 
v. Rosak’a sattığı / 870

1192 [125b-3] Vartin v. Altun ve Yakob v. Rosak’ın menzillerini el-Hâc İbrahim 
Vakfı’na bey‘ bi’l-istiğlâl yoluyla sattıkları / 870









1193 [126a-1] Muharrem b. Osman’ın, tereke hususunda Seyyid Mehmed Ağa 
b. Seyyid Mustafa’nın zimmetini ibrâ ettiği / 871

1194 [126a-2] Yahya Efendi b. Abdülazîz Efendi’nin kölesi İdris’i azat ettiği / 872
1195 [126a-3] Ömer Bey b. Ebûbekir’in, Ali Çavuş b. Ramazan’da 
alacağı olduğu / 872
1196 [126b-1] Fâtıma Hâtun bt. Abdünnebi’nin menzil vakfı ve 
mütevellî tayini / 873
1197 [126b-2] Fâtıma Hâtun bt. Abdünnebi’nin vakfı ve mütevellî nasbı / 874
1198 [127a-1] Fâtıma Hâtun bt. Abdünnebi’nin menzil satışı / 875
1199 [127a-2] İbrahim Efendi b. İsmail’in Ahmed b. Ebûbekir’de olan 
alacağını tecil ettiği / 876
1200 [127a-3] Mustafa Efendi b. Sâlih’in, Hüseyin Çelebi b. Yusuf ’a 
borcu olduğu / 877
1201 [127b-1] Timurhan bt. Abdullah’ın Süleyman b. Abdullah’tan muhâlaa 
yoluyla boşandığı / 877
1202 [127b-2] Mehmed b. Abdullah’ın, küçük oğlu Abdülkadir için Ali Çebi 
b. Osman’ı vasî ve Hacı Osman b. Abdullah’ı nâzır tayin ettiği / 878
1203 [127b-3] Belkıs bt. Abdullah’ın, Haçador v. Narun aleyhindeki davasında 
sulh olduğu / 878
1204 [127b-4] Vefat eden Mustafa Çelebi b. Ahmed’in küçük kızı Fâtıma için 
Ahmed Çelebi b. Bâli Efendi’nin vasî tayin olunduğu / 879
1205 [127b-5, Arapça] Hâkimin, Ayşe bt. Ali adlı hanıma nafaka takdir etmesi ve 
borçlanmasına izin vermesi / 879
1206 [128a-1] Şeyh Mehmed Efendi’nin mülk menzilini kızı Ayşe 
Hâtun’a sattığı / 880
1207 [128b-1] Köle olduğu iddiasıyla Bolu nâzırı Dilaver b. Abdullah tarafından 
tutulan Ali’nin hür olduğunun anlaşıldığı / 883
1208 [129a-1] Fâtıma bt. Abdünnebi’nin menzilini müştemilatıyla birlikte 
vakfedip Sofya eski kadısı Hasan Efendi b. Süleyman’ı 
mütevellî tayin ettiği / 884

1209 [129b-1] İskenderun ve Haleb gümrüğü emini Mehmed Ağa b. Mehmed’in 
Haleb Mütesellim’i İbrahim Ağa b. Abdülmennân’da alacağı olduğu / 886

1210 [129b-2] Ayşe bt. Hacı Hasan’ın satın aldığı değirmeni kendisine teslim 
etmeyen Lefter v. Nikola aleyhine açtığı davada haklı olduğu / 887









1211 [130a-1] Seyyid Mahmud ile Kerime ve Şerife’nin babalarından kalan menzili 
Seyyid Osman Efendi b. Saçlı Emir’e sattıkları / 888

1212 [130a-2] Fâtıma bt. Abdünnebi’nin malının üçte birini vasiyet, zaruri 
harcamalarının dışındaki kısmını da vakfederek Sofya eski kadısı Hasan 
Efendi b. Süleyman’ı hem vasî hem de mütevellî tayin ettiği / 888

1213 [130a-3] Kerime bt. Hacı Ali’nin, vakıf menzilde oturma hakkını 
ispat edemediği / 889

1214 [130b-1] Ermeni tacir Mirza v. Karabet’in Karsihan v. Yar Acem’de 
alacağı olduğu / 890

1215 [130b-2] Sâbiha bt. Abdullah’ın vakfettiği menzilinin diğer mülk menziliyle 
değiştirilmesine izin verildiği / 891

1216 [131a-1] Tacir İvaz v. Pîrî’nin, İngiliz Forenton v. Cani aleyhine açtığı alacak 
davasının mesnetsiz olduğu / 893

1217 [131b-1] Sâliha bt. Hacı Piyâle’nin kocası Mahmud Çelebi b. 
Ebûbekir’den boşandığı / 894

1218 [131b-2] Ermeni Şâhin v. Karagöz’ün Hacı Ömer Vakfı’ndan rehin karşılığı 
aldığı borcunu ödediği / 894

1219 [131b-3] Ümmühânî bt. Cihan’ın vasîsi olduğu Eyüb Çelebi’nin malından 
vasîlik ücretini aldığı / 895

1220 [132a-1] Ermeniye Trafende bt. Melko’nun kendisi ve vasîsi olduğu 
oğlu Arakir adına kocasını öldüren Horasancı David v. Ağazar 
ile sulh olduğu / 895

1221 [132a-2] Kazancı Hacı Mehmed b. Muslu’nun Manol v. Kostantin’de 
alacağı olduğu / 896

1222 [132a-3] Ahmed Ağa b. Mustafa’nın menzilini Hacı Mustafa 
b. Beşir’e sattığı / 897

1223 [132b-1] Aslan b. Haybet’in bir miktar eşyasını oğlu Kazar’a sattığı / 898
1224 [132b-2] Mühtedi Mehmed Çavuş b. Abdullah’ın Salamon v. İlyazer 
aleyhine açtığı davada haklı olduğu / 898
1225 [132b-3] Ahmed Çavuş b. Hamza’nın Rus cariyesi Handan’ı vasiyet 
yoluyla azat ettiği / 899
1226 [133a-1] Ayşe bt. Hacı Hasan’ın satın aldığı Rus cariyesi Mariya’nın ayıplı 

çıkması üzerine iadesi / 900
1227 [133a-2] Hacı Mehmed b. Mustafa’nın, Canbaz Receb b. Mehmed aleyhine 
açtığı davada haklı olduğu / 901









1228 [133b-1] Fâtıma bt. Abdülbâkī’nin ölen kızı Ayşe’nin mirasıyla ilgili 
olarak kocası Hacı Hüseyin aleyhine açtığı miras davasında iddiasını 
ispat edemediği / 902

1229 [133b-2] Ermeni Tovmas v. Ohan’ın oğlu Mıgırdiç’te olan alacağını 
tahsil ettiği / 902

1230 [133b-3] Azire bt. Allahverdi’nin ölen babasının mirasındaki hissesini 
zaptettiği iddiasıyla annesi Vartane bt. Turac aleyhine açtığı davada 
haksız olduğu / 903

1231 [134a-1] Hacı Ali tarafından vakfedilen menzilin tevliyet ve gelirini zabtetme 
hakkının Sâlih Çelebi b. Şeyhî’de olduğu / 904

1232 [134a-2] Ümmühânî bt. Abdüllatif ’in kocası Mahmud Beşe 
b. Ali’den boşandığı / 905

1233 [134a-3] Celeb Mehmed b. Abdurrahman’ın menzilini oğlu Ali 
Beşe’ye sattığı / 905

1234 [134a-4, Arapça] Hâkimin, Havva bt. merhum el-Hâc Hasan adlı küçüğe 
nafaka takdir etmesi ve annesine borçlanmaya izin vermesi / 906

1235 [134b-1] Köle olduğu iddia edilen Rus asıllı Hasan’ın hür 
olduğunun tescili / 906

1236 [134b-2] Asvador v. Necnek’in bağını Toros v. Kesper’e sattığı / 907
1237 [134b-3] Fâtıma bt. Abdullah’ın kocası Abdullah b. Ahmed’den muhâlaa 
yoluyla boşandığı / 907
1238 [134b-4] Müstakime bt. Abdullah’ın kocası Abdurrahman b. Abdullah’tan 
muhâlaa yoluyla boşandığı / 908
1239 [135a-1] Lal bt. Kirkor’un, ölen kocası Osaf v. Serkis’in mirasıyla ilgili olarak 
Savat Ermeni aleyhine açtığı davada haklı olduğu / 908
1240 [135a-2] Mehmed Çelebi’nin menzilinin vârisleri tarafından Ahmed 
b. Mahmud’a satıldığı / 909
1241 [135b-1] Seyyid Abdullah Efendi’nin oturduğu vakıf menzili kendi isteği ile 
Mehmed Efendi b. Hasan’a ferâğ ettiği / 910
1242 [135b-2] Hasan Beşe b. Abdullah’ın, menzil bağ ve tarlasını Franko 
v. Yorgi’ye sattığı / 911
1243 [135b-3] Bekir Beşe b. Mehmed’in Yazıcı Esteryo v. Laskar’da ticaret 
ortaklığından alacağı olduğu / 911
1244 [135b-4] Ebûbekir Beşe’nin şirket ortaklığından Hasan Beşe b. İlyas’ta 
alacağı olduğu / 912









1245 [135b-5] Ebûbekir Beşe’nin, şirket ortaklığından İstemad v. Yorgi’de 
alacağı olduğu / 912

1246 [136a-1] Şeyh Ebülvefâ Vakfı’ndan bir oda menzile tasarruf eden Hasan 
Beşe’nin odanın yarısını kızı Ayşe Hâtun’a verdiği / 912

1247 [136a-2] Mehmed Odabaşı b. Hasan’ın, Hasan Bey b. Ali’den satın aldığı 
cariye Şahbaz’ın hür olduğunun anlaşıldığı / 913

1248 [136a-3, Arapça] Rahime bt. Hüseyin’in Kübrumi? adlı küçük kızı evlat 
edinmesi (tebennî) / 914

1249 [136a-4] Yorgi v. Yani’nin Bekir Beşe b. Mehmed’de alacağı olduğu / 914
1250 [136b-1] Kazar v. Vasil’in, Kamri v. Karagöz aleyhindeki alacak davasında 
sulh olduğu / 915
1251 [136b-2] el-Hâc Veli b. Hacı Ramazan, Mahmud Bey b. Mustafa ve İbrahim 
b. Budak’ın, Sefer v. Bedir’de olan alacaklarını tahsil ettikleri / 915
1252 [136b-3] Mustafa Çelebi b. Sefer’in mülk menzil arsasını el-Hâc Zülfikār 
b. Mehmed’e sattığı / 916
1253 [136b-4] Arzuman Beşe b. Sevindik’in Tanaş v. Nikola’da vekâletten dolayı 
olan alacağını tahsil ettiği / 916
1254 [137a-1] Vefat eden Resûl Çelebi b. Mahmud’un Veli Emir b. Yakub’da 
alacağı olduğu / 917
1255 [137a-2, Arapça] Hıristo v. Pavlo adlı zimmînin Kolohari v. Fetuki’den 
ödünç aldığı ve borcun taksitlendirildiği / 917
1256 [137a-3] Yusuf Halife b. Mustafa’nın vakıf menzilini kendi rızasıyla Halil 
Efendi b. Mehmed’e ferâğ ettiği / 918
1257 [137a-4] Nikola v. Kostantin’in, Yani v. Yorgi aleyhindeki alacak iddiasını 
ispat edemediği / 918
1258 [137b-1] Raziye bt. Ferhad’ın, Ferhad b. Ali aleyhindeki menzil davasında 
haksız olduğu / 919
1259 [137b-2, Arapça] Hâkimin, Seyyid Mustafa, Seyyid Ali ve Fâtıma adlı 
küçüklere nafaka takdir etmesi ve amcalarına borçlanmaya 
izin vermesi / 919

1260 [137b-3, Arapça] Bayram b. Ali’nin, Rus asıllı kölesini vasiyetle 
azat ettiği / 920

1261 [138a-1, Arapça] Emine bt. Hasan’ın, kocası Mahmud b. Abdullah ile 
muhâlaa yoluyla boşandığı / 920









1262 [138a-2, Arapça] Mustafa Ağa b. Abdülmennân’ın Karayar mahallesindeki 
evini karısı Zeynî Hâtun bt. Abdullah’a sattığı / 921

1263 [138a-3, Arapça] Yani v. Marko’nun Anastas v. Yani’den ödünç aldığı / 921

1264 [138a-4, Arapça] Hâkimin, Mehmed b. Abdülkadir Ağa adlı küçüğe nafaka 
takdir etmesi ve annesine borçlanmaya izin vermesi / 922

1265 [138a-5] Ahmed Çelebi b. Mehmed’in, vefat eden kayınpederi Mehmed 
Çelebi yerine vakıf menzilde oturmasına izin verildiği / 922

1266 [138b-1] Aya Lavra Manastırı rahipleri birtakım arazi ve bağları manastır 
için vakfederek mütevellîliğine Gavril v. Papa Yani’yi tayin ettikleri / 923

1267 [139a-1] Yahya Paşa b. Abdülhay’ın Kadırga limanı mahallesinde yaptırdığı 
mektep için Gelibolu’nun Müstecâb karyesini vakfettiği / 926

1268 [141b-1, Arapça] Hâkimin, Abdullah b. Hüseyin adlı küçüğe nafaka takdir 
etmesi ve annesine borçlanmaya izin vermesi / 934

1269 [141b-2] Mehmed bt. Emine’nin kocası Mahmud b. Sâlih’ten muhâlaa 
yoluyla boşandığı / 935

1270 [141b-3] Ahmed b. Mustafa Ağa’nın evini Mustafa b. Sakabaşı Ahmed 
Ağa’ya sattığı / 935

1271 [142a-1] Havva Hâtun bt. Hüseyin Ağa’nın Şâhin b. Abdullah isimli kölesini 
azat ettiği / 936

1272 [142a-2] Kırincan v. Yorgam’ın Mirza v. Karabet’e sattığı kuşaktan 
alacağının kalmadığı / 936

1273 [142a-3] Sâliha bt. Ahmed’in Maden b. Mehmed’den muhâlaa 
yoluyla boşandığı / 937

1274 [142a-4] Mehmed Bey b. Ali’nin el-Hâc Ahmed Bey b. Hızır’da emanet 
parası olmadığı / 937

1275 [142b-1] Mustafa b. Mehmed Ağa’nın evini Fâtıma bt. Halil’e sattığı / 938

1276 [142b-2] Mehmed Bey b. Murtaza Paşa’nın kölesi Yusuf b. 
Abdullah’ı azat ettiği / 939

1277 [142b-3] Gazal v. Sefer’in ev ve bağlarını Agop v. Mardiros’a sattığı / 939

1278 [142b-4] İsmihan bt. Ali’nin cariyesi Mülâyim bt. Abdullah’ı 
azat ettiği / 939

1279 [143a-1] Ayşe bt. Hasan’ın Ali Çelebi b. Mustafa’dan muhâlaa 
yoluyla boşandığı / 940









1280 [143a-2] Mehmed Efendi b. Mustafa arsasının Hüseyin Çelebi’nin 
yetimlerine bey‘ bi’l-istiğlâl yoluyla satıldığı / 941

1281 [143a-3] Hıraman bt. Abdullah ile Hüseyin b. Abdullah’ın muhâlaa 
yoluyla boşandıkları / 941

1282 [143a-4] Mehmed Çelebi b. Yusuf ’un cariyesi Üftâde bt. Abdullah’ı 
azat ettiği / 942

1283 [143b-1] Mustafa Efendi b. Halil’in değirmenini Hüseyin Bey b. 
Mustafa’ya sattığı / 942

1284 [143b-2] Kirkor v. Serkis’in uncu Filyoz v. Yayla’ya borcu olduğu / 943

1285 [143b-3] Süleyman Çelebi b. Hasan’ın Hasan Beşe b. el-Hâc Murad’daki 
alacağını tahsil ettiği / 943

1286 [143b-4] Mustafa Bey b. Abdullah’ın Yamandi v. Hıristo’daki 
alacağını tecil ettiği / 944

1287 [144a-1] Fâtıma bt. İbrahim’in Ahmed b. Şaban’dan mehir 
alacağının olmadığı / 945

1288 [144a-2] Mehmed Çelebi b. Hüseyin’in Agop v. Avanos’taki kira vs. 
alacağını tecil ettiği / 945

1289 [144a-3] Gazal b. Mehmed’in terekesinin Mustafa Bey b. 
Mehmed’in olduğu / 946

1290 [144a-4] Kiko v. Dimo’nun Yani v. Yorgo’daki alacağını aldığı / 946

1291 [144b-1] Hanife bt. İshak’ın evini el-Hâc Şaban b. Bekir’e sattığı / 947

1292 [144b-2] Ömer Ağa b. Mehmed’in çiftlik vs. mülklerini Mustafa Ağa 
b. Hasan’a sattığı / 947

1293 [144b-3] Arzuman v. Peder’in arsasını Kıymet bt. Peder ve Serkis 
v. Sinan’a sattığı / 948

1294 [145a-1] Padişahın Kapıcılar Kethüdâsı Yusuf ’a katledilen Kadıoğlu 
İbrahim’in evlerini bağışladığı / 949

1295 [145b-1] Kaymakam İbrahim Paşa’ya ve İstanbul, Galata, Üsküdar ve 
Haslar kadılıklarına, 150 lağımcı neferi temin edip süratle Belgrad Kalesi’ne 
ulaştırmaları fermanı / 950

1296 [145b-2] Orducubaşı Abdurrahman hasta olup sefere gelemeyeceği için 
onun yerine aynı zümreden altıncı bölükten Ömer [b.] Abdullah’ın 
getirilmesi talebi / 951









1297 [146a-1] Ketecizâde İbrahim Efendi’nin vârisi olan kızı Fâtıma’nın Hüseyin 
Bey b. Mustafa’yı vekil tayin ettiği / 952

1298 [146a-2] İstanbul kadısına, Belgrad’a kasaplar gönderilmesi fermanı / 952
1299 [146b-1, Arapça] Ümmühânî Hanım bt. merhum Mustafa Paşa’nın, Sinan 
Paşa mahallesindeki evini vakfetmesi / 953
1300 [146b-2] Çörekçiler kethüdâlığının Abdullah’a tevcih edildiği / 955
1301 [147a-1] Muhsine Hâtun Vakfı’na Abdülbâkī b. Abdullah’ın 
mütevellî olduğu / 955
1302 [147a-2] Osman Çelebi b. Arslan’ın vakıf arsa üzerine yaptırdığı keresteci 
dükkânının keşfi / 956
1303 [147a-3, Arapça] Ahmed Çelebi b. Mehmed Efendi’nin Rus asıllı kölesini 
azat ettiği / 956
1304 [147b-1] Kasım Ağa Vakfı mütevellîyeliğinin Beyhan Hâtun’da olduğu / 957
1305 [147b-2] Kasım Ağa Vakfı mütevellîyeliği için Beyhan Hâtun’a 
berat verildiği / 958
1306 [147b-3] Yorgo ile Mirkelamoğlu arasındaki alacak davasının Edirne 
Divanı’nda görülmesi / 958
1307 [147b-4] Mumcular kethüdâlığının Arslan’a tevcih edildiği / 959
1308 [147b-5] Bakkallar pazarbaşılığının Mustafa’ya tevcih edildiği / 959
1309 [147b-6] İstanbul muhzırbaşılığının tevcihi / 959
1310 [147b-7] İstanbul Çardak yiğitbaşılığının Hacı Beşir’e verilmesi / 959
1311 [147b-8] Çörekçiler kethüdâlığının Ömer’e tevcihi / 960
1312 [148a-1] İstanbul kadısının münasip olan camilerde pazartesi ve perşembe 
günleri zafer için toplu dualar yaptırması / 960
1313 [148a-2] Meslek sahiplerinin verdikleri paranın kaçırıldığı ve İstanbul 
kadısınn aynı meblağı tahsil edip süratle orduya göndermesi / 961
1314 [148a-3] İstanbul ekmekçiler kethüdâlığının Mehmed Bey’e 
tevcih edildiği / 961
1315 [148b-1] Akseki mahallesi Avârız Vakfı eski mütevellîsi Hasan 
b. Mahmud’un zimmetini ibrâ ederek yeni mütevellî Yusuf ’a vakfı 
teslim ettiği / 962

1316 [148b-2] Vâlide Sultan Camii başhalifesi Dimitri’ye Eflak ve Boğdan beyleri 
tarafından günlük ikişer vakıyye et verilmesi / 963









1317 [148b-3] Uyvar Kalesi’nin fethi sebebiyle yedi gün ve yedi gece 
şenlik yapılması / 963

1318 [148b-4] Evlerdeki bacaların temizletilmesine ve bekçilerin yatsıdan 
sabaha kadar mahalleyi dolaşmalarına mahalle imamlarının çok 
dikkat etmesi / 963

1319 [148b-5] Bakkallar pazarbaşılığının Ali’ye tevcih edildiği / 964
1320 [149a-1] Fâtih Camii süpürgecisinin bulduğu sandıktaki 
eşyanın defteri / 964
1321 [149a-2] Uyvar Kalesi ve diğerlerinin ele geçirilmesiyle uğraşan orduya 
acele olarak bakırcı, kalaycı vs. sanat ehlinden bir topluluğun gönderilmesi 
hususunda padişahın emri / 964

1322 [149a-3] İstanbul muhzırbaşılığının Mehmed’e tevcih edildiği / 965
1323 [149b-1] Arakil v. Bogos’un borçlusu Gozavaz’ı zindandan çıkarttığı / 966
1324 [149b-2] Fâtıma bt. Ali ile Hümâ bt. Abdülkadir’in Yahya’dan intikal eden 
atlar davasında sulh oldukları / 966
1325 [149b-3] Andriye v. Hırdık’ın borçlusu el-Hâc Fethullah’ın hapisten 
salıverilmesi talebi / 966
İSTANBUL KADI SİCİLLERİ
İSTANBUL MAHKEMESİ

12
NUMARALI SİCİL

(H. 1073 - 1074 / M. 1663 - 1664)











101

1 [1a-1] Vasî tayini
( ) oda-i merkūmenin mühimmât-ı lâzımesine ve eyyâm-ı mübârekede ta‘âm 
tabh olunup fukarâsına it‘âm oluna deyû vasiyyet ve bu vasiyyetimi tenfîze 
merkūm Osman Beşe’yi vasiyy-i muhtâr nasb ve ta‘yîn eyledim dedikde ol dahi 
vesâyet-i mezbûreyi kabûl ve hizmet-i lâzımesini edâya ta‘ahhüd etmeğin mâ 
hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek sene selâse ve seb‘în ve elf.
Şuhûdü’l-hâl: Ahmed Çelebi b.  Bâli el-mütevellî, İbrahim Odabaşı b.  Musa, 
Mustafa Beşe b.  Hızır, el-Hâc Muslu Beşe b.  Abdullah, Ali Beşe b.  Mehmed 
er-Râcil, Ali Beşe b. Derviş, Mehmed Beşe b. Abdi, Muslu Beşe b. Derviş, Ahmed 
Çelebi b. Veli, Mehmed Beşe b. Ahmed, Türbedâr Ahmed Hoca b. Mehmed.

2 [1a-2] Ali Efendi b. Sinan’ın halen İsmail Beşe b. Ali’de emaneten bulunan 
terekesinin vârislerin vekili olan es-Seyyid İbrahim b. Mustafa’ya 
teslim edilmesi
İsbât-ı irse vekâlet
Vilâyet-i Anadolu’da medîne-i Aksaray mahallâtından Câmi‘-i Kebîr mahal-
lesi sükkânından olup kendi tarafından asîl ve vâlidesi Cennet bt.  İlyas ile li 
ebeveyn karındaşı Abdülcelil ve kız karındaşı Şerife Fâtıma taraflarından 
husûs-ı âtîye vekâlet iddi‘â eden es-Seyyid İbrahim b.  Mustafa meclis-i şer‘de 
mahmiye-i İstanbul’da Sultan Selim kurbunda sâkin zahrü’l-müderrisîni’l-
kirâm Ali Efendi b. Sinan tarafından zikri âtî da‘vâda husûmet ve redd-i cevâba 
vekîl olup Mehmed Çelebi b. Hüseyin ve Hasan Çelebi b. Şaban şehâdetleri ile 
şer‘an vekâleti sâbite olan İsmail Beşe b. Ali mahzarında da‘vâ edip bundan ak-
dem müvekkil-i mûmâ-ileyh Ali Efendi’nin hizmetinde iken fevt olan li ebe-
veyn karındaşımız es-Seyyid Mehmed’in mezbûre Cennet vâlidesi ve merkūme 
Şerife Fâtıma ile mezbûr es-Seyyid Abdülcelil ve ben li ebeveyn karındaşları 
olup verâseti bize münhasıra olmağın cemî‘ terekesi bi hasebi’l-irs bize intikāl 
eylemişdi hâlâ müvekkil-i mezbûr Ali Efendi’nin bi’l-emâne makbûzu olan te-
rekesini asâleten ve vekâleten bi’l-verâse taleb ederim suâl olunsun dedikde 
gıbbe’s-suâl vekîl-i mezbûr İsmail Beşe cevâbında müvekkil-i mûmâ-ileyh Ali 
Efendi müteveffâ-yı mezbûrun terekesini emâneten kabz ettiğini ikrâr, lâkin 
mezbûr Cennet vâlidesi ve mezbûre Şerife ve mezbûrân es-Seyyid İbrahim ve 
es-Seyyid Abdülcelil müteveffâ-yı mezbûrun li ebeveyn karındaşları olduğu-
nu ve mezbûrun taraflarından müdde‘î-i mezbûrun vekâletini münkir olıcak 
müdde‘î-i mezbûrdan müdde‘âsını müsbite beyyine taleb olundukda udûl-i 
müslimînden medîne-i mezbûre sâkinlerinden es-Seyyid Abdülkādir Çelebi 
b.  es-Seyyid Turhacı ve es-Seyyid Abdülhadi Çelebi b.  İbrahim ve Ahmed 
Çelebi b.  Süleyman nâm kimesneler li ecli’ş-şehâde meclis-i şer‘a hâzırûn olup 
istişhâd olunduklarında fi’l-hakīka müteveffâ-yı mezbûr es-Seyyid Mehmed’in 
mezbûre Cennet vâlidesi ve mezbûre Şerife Fâtıma ile mezbûrân es-Seyyid 
İbrahim Çelebi ve es-Seyyid Abdülcelil Çelebi li ebeveyn karındaşlarıdır, ba-
baları mezbûr Mustafa Çelebi b.  Abdullah ve vâlideleri Cennet bt.  İlyas’dır ve 
maskat-ı re’sleri zikr olunan Câmi‘-i Kebîr mahallesidir, müteveffâ-yı mezbûrun 
vârisi [verâseti] mezbûrûna münhasıradır mezbûre Cennet ile merkūme Şerife 
Fâtıma ve es-Seyyid Abdülcelil ve mezbûr es-Seyyid İbrahim cümlesi müteveffâ-
yı mezbûrun terekesinden kendilere isâbet eden hisse-i şer‘iyyelerini vâzı‘u’l-
yed olan mezbûr Ali Efendi’den taleb ve da‘vâ ve ahz u kabz ve kendilere îsâle ve 
kabz ve îsâl mütevakkıf olduğu umûrun cümlesine müdde‘î-i mezbûr es-Seyyid 
İbrahim’i huzûrumuzda taraflarından vekîl ve nâib-i menâb nasb ve ta‘yîn ey-
lediler. Biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle oldukdan sonra müvekkil-i mezbûr Ali Efendi’nin makbûzu olan te-
rekeyi müdde‘î-i mezbûr es-Seyyid İbrahim’e teslîme vekîl-i mezbûr İsmail 
Beşe’ye tenbîh olunup mâ vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: es-Seyyid Mehmed Efendi b.  es-Seyyid Ali, es-Seyyid Mehmed 
Çelebi b.  es-Seyyid Ali, Abdülkādir Çelebi, el-Hâc Ahmed b.  Mahmud, Abdi 
b. Hüseyin.

3 [1a-3] Bozacı Marko v. Tanaş’ın Küçük Karaman’daki bozahâne eşyalarındaki 
payını Mehmed b. Abdullah’a sattığı
Mübâye‘a-i boz[a]hâne
Mahmiye-i İstanbul’da bozacı tâifesinden Marko v.  Tanaş nâm zimmî meclis-i 
şer‘-i hatîrde râfi‘ü’l-kitâb Mehmed b. Abdullah muvâcehesinde ikrâr ve takrîr-i 
kelâm edip Küçük Karaman’da Hüseyin Ağa Boz[a]hânesi demekle ma‘rûf 
boz[a]hânede vâki‘ âlâtından iki kazan ve altı aded fıçı ve kırk çömçe ve otuz 
aded kuka ve yirmi aded ağaç sini ve iki darı anbarı ve bir küp ve bir hamur tek-
nesi ve bir el değirmeni ve bir tencere ve bir tava ve yetmiş beş aded kebâb şişi 
ve sâir beynimizde ma‘lûm âlâtdan dört sehimde bir sehim hisse-i şâyi‘amı işbu 
merkūm Mehmed’e bi safka-i vâhide beş bin akçeye bey‘ ve teslîm edip mezbûr 
Mehmed dahi iştirâ ve kabûl ettikden sonra meblağ-ı mezbûr beş bin akçeyi 
mezbûr Mehmed yedinden alıp kabz eyledim. Fîmâ ba‘d zikr olunan eşyâdan 
dört hissede bir hisse-i şâyi‘am mezbûr Mehmed Beşe’nin mülk-i müşterâsıdır 
dedikde gıbbe’t-tasdîki’l-vicâhî mâ hüve’l-vâki‘ gıbbe’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: el-Hâc Hasan b. Ali, Hasan Beşe b. Sinan, Osman b. Şaban, Ali b. el-
Hâc Hüseyin, el-Hâc Ahmed b. Mahmud, Şükrullah b. Mustafa, Abdi b. Hüseyin, 
Baba Resûl b. Rıdvan.

4 [1a-4] Seferikoz mahallesinden Fâtıma bt. Abdullah’ın cariyesi Gülistan 
bt. Abdullah’ı azat ettiği
Itâknâme
Mahmiye-i İstanbul’da Seferikoz mahallesinde sâkine Fâtıma bt. Abdullah nâm 
hâtun meclis-i şer‘-i hatîr-i lâzımü’t-tevkīrde kendiye rıkkıyyetini mu‘terife 
olan, işbu orta boylu açık kaşlı gök elâ gözlü Rusiyyetü’l-asl bâ‘isetü’l-kitâb 
Gülistan bt.  Abdullah nâm câriye-i memlûkemi hasbeten lillâhi’l-aliyyi’l-a‘lâ 
ve taleben li merzâtihî tahrîr ve i‘tâk ve sâir harâir-i asliyyâta idrâc ve ilhâk ey-
ledim ba‘de’l-yevm mezbûre Gülistan sâir harâir-i asliyyât gibi hürre olup üze-
rinde velâdan gayrı hakkım bâkī kalmadı dedikde mâ hüve’l-vâki‘ bi’t-taleb 
ketb olundu.
Fi’l-yevmi’s-sânî aşer min şehri Ramazâni’l-mübârek li sene 1073.
Şuhûdü’l-hâl: Osman b. Mehmed, Receb b. Ebûbekir, Mehmed Efendi b. Mustafa 
el-İmâm, el-Hâc Mehmed, el-Hâc Mustafa, el-Hâc Kadir, Mustafa Çelebi, 
Mehmed Bey b. Abdullah.

5 [1a-5] Büyükçekmece’de sâkine Mariyo bt. Yani’nin ölen çocuklarının Niko 
v. Yani zimmetinde kalan malları için sulh oldukları
Sulh
Havâss-ı Aliyye nevâhîsinden Büyükçekmece’de sâkine Mariyo bt.  Yani 
nasrâniyye meclis-i şer‘-i hatîrde Niko v.  Yani muvâcehesinde ikrâr ve i‘tirâf 
edip sagīr oğullarım Yorgaki ve Tanaş ve Markilo’nun? babalarından münta-
kil mallarından mezbûr Nikola zimmetinde kırk sekiz bin akçe hakları olup 
sagīrân-ı mezbûrân müte‘âkiben fevt olup verâseti bana münhasıra olmağın 
mecmû‘-ı meblağ-ı mezbûr bana intikāl ettikde zikr olunan kırk sekiz bin akçe-
den on altı bin akçesini ahz ve istîfâ edip bâkī otuz iki bin akçe hakkım kalmış 
idi hâlâ meblağ-ı bâkī otuz iki bin akçeyi da‘vâ ve taleb ettiğimde muslihûn ta-
vassut edip meblağ-ı bâkī da‘vâsında beni mezbûr Niko ile sekiz bin akçe üze-
rine inşâ-i akd-i sulh ettiklerinde, ben dahi sulh-ı mezbûru kabûl ve bedel-i 
sulh olan meblağ-ı mezbûr sekiz bin akçemi mezbûr Niko yedinden tamâmen 
alıp kabz edip meblağ-ı bâkī otuz iki bin akçeye müte‘allika âmme-i de‘âvîden 
merkūm Niko’nun zimmetini ibrâ-i âm ile ibrâ edip fîmâ ba‘d husûs-ı mezbûra 
müte‘allik vechen mine’l-vücûh ve sebebin mine’l-esbâb mezbûr Niko üzerinde 
da‘vâ ve nizâ‘ım yoktur dedikde mezbûre Mariyo’nun ikrâr-ı meşrûhunu mu-
karrun leh mezbûr Niko vicâhen tasdîk etmeğin mâ vaka‘a gıbbe’t-taleb ketb 
olundu.
Fi’l-yevmi’l-âşir min şehri Ramazâni’l-mübâreke li sene selâse ve seb‘în ve elf.
Şuhûdü’l-hâl: Şaban Çavuş el-Mübâşir, Ali Beşe Çukadar, Halil Beşe er-Râcil, 
el-Hâc Mehmed b.  Mahmud, Ahmed Çelebi b.  Ali ed-Dâ‘î, Abdi Çelebi 
b. Hüseyin, Abdullah Çelebi b. Mustafa.

6 [1b-1] Esmak ve Asimo isimli zimmîlerin Bostan Hamamı yakınındaki 
bakkal dükkânı hisselerinin Kostantin v. Todori’ye satıldığı
Mülknâme-i hisse-i dükkân-ı bakkal
Vilâyet-i Rumeli’nde Mora sancağında Kritine kazâsına tâbi‘ Velima nâm kar-
ye ahâlîsinden olup mukaddemâ hâlik olan Heryo v.  İspelyot nâm zimmînin 
verâseti sulbî kebîr oğlu Esmak ile sulbiye kebîre kızı Asimo’ya münhasıra 
olup mezbûr Esmak asâleten ve merkūme Asimo tarafından husûs-ı câ’îye 
vekîl-i müsecceli olan hayyât Polidre v.  Yani nâm zimmî meclis-i şer‘de bak-
kal olan Kostantin v.  Todori nâm zimmî muvâcehesinde her biri ikrâr ve 
takrîr-i kelâm edip hâlik-i mezbûrun terekesinden olup irsen intikāl edip 
mahmiye-i İstanbul’da Bostan Hamâmı kurbunda vâki‘ bir tarafı hamam-ı 
merkūma ve bir tarafı Davud Çavuş b.  Abdullah mülküne ve bir tarafı 
Süleyman Subaşı b.  Abdullah mülküne ve bir tarafı tarîk-i âma müntehî ar-
sasının Sultan Mehmed Hân vakfına, senede yirmi beş akçe mukāta‘ası olan 
mülk bakkal dükkânının üç sehimde bir sehim hisse-i şâyi‘asını yüz esedî gu-
ruşa merkūm Kostantin zimmîye tarafeynden îcâb ve kabûlü hâvî bey‘-i kat‘î 
ile bey‘ ve teslîm ol dahi ber vech-i muharrer iştirâ ve tesellüm eyledikden 
sonra semeni olan yüz esedî guruşu merkūm Kostantin yedinden alıp kabz 
eyledik. Min ba‘d hisse-i merkūme mezbûr Kostantin zimmînin mülkü olup 
keyfe mâ yeşâ’ mutasarrıf olsun dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’s-sânî aşer min şehri Ramazâni’l-mübârek sene 1073.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Du‘âcı Ahmed 
Çelebi b.  Ali el-Muhzır, Osman Çelebi b.  Abdullah el-Muhzır, Mehmed 
b.  Ramazan el-Muhzır, Baba Resûl b.  Rıdvan el-Muhzır, Yorgi v.  Yani, Dimitri 
v. Petro, Panayot v. Todori, Pavlo v. Petro, Yani v. Todori, Dimitri v. Polidre, İstati 
v. Yani.









7 [1b-2] Mariyola bt. Aleksi ile oğlu Nestaş’ın Mahmud Ağa’nın bakkal 
dükkânındaki eşyalarını Panayot v. Todori’ye sattığı
Bakkal dükkânında olan eşyâ bey‘i hücceti
Mahmiye-i İstanbul’da Ali Paşa-yı Atîk mahallesinde sâkin olup bundan akdem 
hâlik olan Bakkal Liyozi v. Yani’nin verâseti zevcesi Mariyola bt. Aleksi ile sagīr 
oğlu Anastas’a münhasıra olduğu şer‘an zâhir ve sagīr-i mezbûrun tesviye-i 
umûru için vâlidesi mezbûre Mariyola kıbel-i şer‘den mansûbe vasîsi olduğu 
şer‘an mütebeyyin oldukdan sonra, mezbûre Mariyola meclis-i şer‘-i hatîrde 
Panayot v. Todori muvâcehesinde asâleten ve vesâyeten ikrâr ve i‘tirâf edip hâlik-i 
mezbûrun terekesinden olup sagīr-i mezbûr ile bana intikāl edip Sultan Selim 
sûkunda Mahmud Ağa’nın bakkal dükkânında vâki‘ bakkal âlâtından on aded 
fıçı ve iki küp ve nühâs terâzî ve iki takım nühâs derâhim ve iki kantar ve beş 
aded zenbil ve altı aded tabla ve iki zeytin yağı çömleği mezbûr Panayot’a bi saf-
katin iki bin sekiz yüz akçeye asâleten ve vesâyeten bey‘ ve teslîm edip meblağ-ı 
mezbûru tamâmen alıp kabz eyledim. Fîmâ ba‘d eşyâ-i mezbûre Panayot’un 
mülküdür dedikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’l-âşir min şehri Ramazâni’l-mübârek sene 1073.
Şuhûdü’l-hâl: Mehmed Çelebi b. Abdullah, Ahmed Çelebi b. Ali ed-Dâ‘î, Mehmed 
b.  Ali, Şükrullah Bey b.  Mustafa, Mehmed b.  Rıdvan, Baba Resûl b.  Rıdvan, 
Todori v. Yani, Yani v. Petro, Yorgi v. Yani, Yorgi v. Nikola, Yorgi v. Dimitri, Todori 
v. Avraham, Kostantin v. Todori, Yorgi v. Todori, Dimitri v. Polindi.

8 [1b-3] Karabaş mahallesinde sâkine Fâtıma bt. Derviş’in vârisi Sâliha 
bt. Veli’nin Mehmed Çelebi b. İshak’ta olan hissesinin babası Veli 
tarafından alındığı
Kabz-ı mîrâs
Mahmiye-i İstanbul’da Yenibahçe kurbunda Karabaş mahallesinde sâkine iken 
bundan akdem vefât eden Fâtıma bt. Derviş nâm sagīrenin verâseti, li ebeveyn 
kız karındaşı Ayşe’ye ve li üm kız karındaşı Sâliha bt.  Veli nâm sagīreye ve li 
ebeveyn ammi Abdi b. Hüsam nâm kimesneye münhasıra olduğu şer‘an zâhir 
ve mütehakkik oldukdan sonra, mezbûre Sâliha’nın babası mezkûr Veli meclis-i 
şer‘-i hatîr-i lâzımü’t-tevkīrde müteveffât-ı mezbûre Fâtıma’nın hâl-i sıhhatin-
de kıbel-i şer‘den mansûb vasîsi olan bâ‘isü’l-kitâb Mehmed Çelebi b.  İshak 
mazharında bi’l-velâye ikrâr ve takrîr-i kelâm edip müteveffât-ı mezbûre 
Fâtıma’nın mezbûr Mehmed Çelebi yedinde olan dört bin üç yüz yirmi akçe 
metrûkâtından kızım sagīre-i mezbûreye bi hasebi’l-irsi’ş-şer‘î isâbet eden yedi 
yüz yirmi akçe südüs hissesini merkūm Mehmed Çelebi yedinden bi’l-velâye 
ahz u kabz eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî aşer min şehri Ramazâni’l-mübârek sene 1073.
Şuhûdü’l-hâl: Mehmed Çelebi b.  Mustafa el-Müezzin, Mustafa Beşe b.  Yusuf, 
es-Seyyid Mehmed Çelebi b. Ahmed, Mehmed b. Veli, Mehmed b. Mustafa, Pîrî 
Bey b. Hüseyin, Mustafa b. İsâ, Mehmed b. Ramazan.

9 [1b-4] Harun v. İsak isimli yahudinin vârislerinin Bahçekapı’daki 
arsalarını Ağazâde Halil Efendi’ye sattıkları
Bey‘-i arsa
Aragon cemâ‘atinden Harun v.  İsak nâm yahudi mukaddemâ hâlik olup 
verâseti zevce-i metrûkesi Velida bt. Mosi nâm yahudiyeye ve sulbî kebîr oğlu 
İsak’a ve sulbiyîn kebîre kızları Sultana ve Hanola ve Meyrem’e münhasıra olup 
ve mezbûrât Velida ve Sultana ve Hanola ve Meyrem taraflarından husûs-ı 
âti’z-zikre vekîl olup Aragon cemâ‘atinden Menteş v.  Bayram ve Hamon 
cemâ‘atinden Kiresun v. Me[n]teş nâm yahudiler şehâdetleri ile vekâleti sâbite 
olan mezbûr İsak asâleten ve vekâleten meclis-i şer‘de umdetü’l-mevâ[liyyü’l-]
kirâm zübdetü’l-vülâti’l-enâm sâbıkan Üsküdar kadısı olan Ağazâde Halil 
Efendi taraflarından husûs-ı câ’îye vekîl olan Mustafa Efendi b.  Halil mah-
zarında takrîr-i kelâm edip babamız hâlik-i mezbûrun muhallefâtından olup 
mahmiye-i İstanbul’da Bahçekapısı dâhilinde sâbıkan Hobyar ve hâlâ Rumeli 
kazaskeri Kadri Efendi mahallesi denilen mahallede vâki‘ bir tarafdan Hüseyin 
Ağa menzili ve iki tarafdan tarîk-i âm ve bir tarafdan Nişancı Paşa vakfına 
müntehî bir zîr-i zemîn üç su kuyusunu ve bir harâbe müşrif hamamı müşte-
mil olup tûlen ve arzen bi hesâb-ı şatrancî bin zirâ‘ arsayı bin yüz esedî guru-
şa müşârün-ileyh Halil Efendi’ye bâtten bey‘ ve teslîm bizler dahi ber minvâl-i 
muharrer iştirâ ve tesellüm eyledikden sonra semeni olan meblağ-ı mezbûru 
müşârün-ileyh Efendi yedinden asâleten ve vekâleten kabz eyledim min ba‘d 
arsa-i mahdûde-i mezkûra müşârün-ileyh Halil Efendi’nin mülk-i müşterâsı 
olup keyfe mâ yeşâ’ tasarruf eylesin dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.

[Fi]’l-yevmi’l-âşir min şehri Ramazâni’l-mübârek sene 1073.
Şuhûdü’l-hâl: Osman Ağa, el-Hâc Yusuf b. Abdullah, Abdi Bey b. Sâbit, Mustafa 
Çelebi b.  Hüseyin, Ebûbekir Çelebi b.  Mehmed el-Müezzin, Mehmed Çelebi 
el-Müezzin, Ahmed Çelebi b. Mahmud Kethüdâ-yı muhzırân.









10 [1b-5] Bağıcinan bt. Abdullah’ın Efdalzâde mahallesindeki mülk hanesini 
Şerife Fâtıma bt. es-Seyyid Mustafa’ya sattığı
Mülknâme
Mahmiye-i İstanbul’da Efdalzâde mahallesinde sâkine Bağıcinân bt.  Abdullah 
nâm hâtun meclis-i şer‘de hâfızatü’l-kitâb Şerife Fâtıma bt.  es-Seyyid Mustafa 
mahzarında ikrâr ve i‘tirâf edip mahalle-i mezbûrda vâki‘ bir tarafı Kapıcı 
Mustafa mülküne ve bir tarafı benim mülküm ve bir tarafı mezbûr Fâtıma 
Hâtun mülküne ve bir tarafı tarîk-i hâssa müntehî iki bâb tahtânî odayı müş-
temil olup arsasının vâkıf-ı mezbûr mescidine senede on beş akçe mukāta‘ası 
olan mülk hâneyi, merkūme Fâtıma Hâtun’a on dört bin yedi yüz akçeye bey‘-i 
kat‘î ile bey‘ ve teslîm ve merkūme Fâtıma dahi vech-i meşrûh üzre iştirâ ve te-
sellüm eyledikden sonra semeni olan meblağ-ı mezbûr on dört bin yedi yüz ak-
çeyi yedinden alıp kabz eyledim min ba‘d menzil-i mürtefi‘an mezbûre Fâtıma 
Hâtun’un mülkü olup mutasarrıfe olsun dedikde gıbbe’t-tasdîk mâ vaka‘a bi’t-
taleb ketb olundu.
Fi’l-yevmi’s-sânî aşer min Ramazâni’l-mübârek sene 1073.
Şuhûdü’l-hâl: Mehmed Efendi b.  Ömer el-İmâm, Ahmed Çelebi b.  Mahmud 
kethüdâ-yı muhzırân, Yusuf Halîfe el-Müezzin, es-Seyyid Hasan Molla [b.] 
es-Seyyid ...?, Hasan Bey b. ( ) el-Cündî Süleyman b. Murad el-Cündî Mehmed 
b. Ramazan.

11 [1b-6] Harun v. İsak’ın vârislerinin arsalarını müştemilatıyla Ağazâde 
Halil Efendi’ye sattıkları
Bey‘-i arsa ma‘a müştemilâtihâ
Aragon cemâ‘atinden olup mukaddemâ hâlik olan Harun v.  İsak nâm yahudi-
nin verâseti zevce-i metrûkesi Velida bt.  Mosi nâm yahudiyeye ve sulbî kebîr 
oğlu İsak’a ve sulbiye kebîre kızları Sultana ve Hanola ve Meryem’e münha-
sıra olup mezbûr İsak asâleten ve mezbûrât taraflarından husûs-ı âtîye vekîl 
olup Aragon cemâ‘atinden Menteş v.  Bayram ve Hamon cemâ‘atinden Kiresun 
v. Menteş nâm yahudiler şehâdetleri ile vekâleti sâbite olmağla vekâleti meclis-i 
şer‘de umdetü’l-mevâliyyü’l-kirâm zübde-i vülâti’l-enâm sâbıkan Üsküdar kadı-
sı olan Ağazâde Halil Efendi tarafından husûs-ı âtîye vekîl olan Mustafa Efendi 
b.  Halil mahzarında ikrâr ve i‘tirâf edip mûrisimiz hâlik-i mezbûrun tereke-
sinden olup mahmiye-i İstanbul’da Bahçekapısı dâhilinde sâbıkan Hobyar ma-
hallesi ve hâlâ Rumeli kazaskeri olan Kadri Efendi mahallesi denilen mahalle-
de vâki‘ bir tarafı Başeski Beşir? Ağa menzili ve bir tarafı mülk arsaya ve bir ta-
rafı Hüseyin Ağa menziline ve bir ta[rafı] tarîk-i âma müntehî mülk bir kâriz 
ve bir zîr-i zemîn ve bir su kuyusunu ve bir kenîfi ve sâir mülk ebnâyı müşte-
mil olup arsasının Nişancı Mehmed Paşa vakfına senede iki bin beş yüz akçe 
mukāta‘ası olan arsanın müştemilât-ı memlûke-i merkūmesi üç yüz esedî gu-
ruşa müşârün-ileyh Halil Efendi’ye bâtten bey‘ ve teslîm ol dahi iştirâ ve tesel-
lüm ve arsasını mütevellîsi Esad Efendi izniyle ferâğ ve tefvîz, ol dahi tefevvüz 
ve kabûl eyledikden sonra semeni olan meblağ-ı mezbûr üç yüz esedî guruşu 
müşârün-ileyh Halil Efendi yedinden bi’l-asâle ve bi’l-vekâle alıp kabz eyledim 
min ba‘d ol müştemilât müşârün-ileyhin mülkü ve arsa-i mahdûde-i merkūme 
hakk-ı tefevvüzü olup mutasarrıf olsun dedikde gıbbe’t-tasdîk mâ vaka‘a bi’t-
taleb ketb şüd.
Fi’l-yevmi’l-âşir min [şehri] Ramazâni’l-mübârek sene 1073.
Şuhûdü’l-hâl: Osman Ağa b.  (  ), el-Hâc Yusuf Beşe [b.] Abdullah, Abdi Bey 
b. ( ), Mustafa Çelebi b. Hüseyin, Ebûbekir Çelebi b. Mehmed, Mehmed Çelebi 
el-Müezzin ve gayruhüm.

12 [2a-1] Sultan Selim Camii yakınında bakkal Dimitri v. İstemad’ın eski ortağı 
Yorgi v. Nikola’ya olan borcunu kabul ettiği
İkrâr-ı deyn
Bakkal tâifesinden râfi‘ü’l-vesîka Yorgi v.  Nikola nâm zimmî meclis-i şer‘-i 
hatîrde Dimitri v.  İstemad nâm zimmî muvâcehesinde takrîr-i da‘vâ edip 
mezbûr Dimitri ile Sultan Selim câmi‘-i şerîfi’ne karîb bakkal dükkânında 
bakkallık san‘atında şerîkler olup fesh-i akd-i şirket edip hesâb ve kitâb etti-
ğimizde, merkūm Dimitri zimmetinde asl-ı mâldan yirmi sekiz bin dört yüz 
seksen yedi akçe hakkım zuhûr etmişdir, taleb ederim suâl olunsun dedik-
de gıbbe’s-suâl mezbûr Dimitri cevâbında fi’l-vâki‘ müdde‘î-i merkūm Yorgi 
ile san‘at-ı mezbûrede şerîkler olup ba‘de’l-fesh ve küllî hesâb zimmetimde 
müdde‘î-i mezbûra asl-ı mâlından yirmi sekiz bin dört yüz seksen yedi akçe 
deynim zuhûr eyledi. Meblağ-ı mezbûr müdde‘î-i merkūma zimmetimde 
edâsı lâzım deyndir dedikde gıbbe’t-tasdîki’l-vicâhî mâ vaka‘a bi’t-taleb ketb 
olundu.
Fi’l-yevmi’s-sânî min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Osman b.  Abdullah, Şükrullah 
b.  Mustafa, Abdi b.  Hüseyin, el-Hâc Ahmed b.  Abdullah, Bayram b.  Abdullah, 
Ali Çelebi el-Attâr, Baba Resûl, Andriye v. Yani, Yorgi v. Yani, Atanaş v. Yorgi, Yani 
v. Yorgo.









13 [2a-2] Kırkçeşme’de ekmekçi Andriye v. Niki isimli Ermeni’nin Rus asıllı kölesi 
Andriye v. Yuvan’ı azat ettiği
Itâknâme
Mahmiye-i İstanbul’da Kırkçeşme’de ekmekçi olan Andriye v. Niki nâm Ermeni 
meclis-i şer‘-i hatîr-i lâzımü’t-tevkīrde ikrâr ve i‘tirâf edip uzun boylu açık kaş-
lı gök elâ gözlü sarışın hâfızü’l-vesîka Rusiyyetü’l-asl Andriye v.  Yuvan nâm 
abd-i memlûkü lâ li garazin âcil ve lâ li ivazin âcil malımdan ifrâz ve mülküm-
den ihrâc ve silk-i ahrâr-ı asliyyîne idrâc eyledim min ba‘d mevsûf-ı mezkûr 
Andriye sâir ahrâr-ı asliyyîn gibi hür olup üzerinde velâdan gayrı hakkım kal-
madı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek sene 1073.
Şuhûdü’l-hâl: Hasan b.  Ali, Osman Beşe b.  Ahmed, Abdi Çelebi b.  Hüseyin, 
Çorbacı Mustafa Beşe, Zarok v. İsrail, Balaban zimmî.

14 [2a-3] Tülbentçi Anastas v. Kili’nin Rus asıllı kölesi Orkına bt. Ahnat’ı 
azat ettiği
Itâknâme
Dülbendçi Anastas v.  Kili nâm Ermeni meclis-i şer‘î hatîr-i lâzımü’t-tevkīrde 
ikrâr ve takrîr-i kelâm edip uzun boylu açık kaşlı koyun elâ gözlü Rusiyyetü’l-
asl Orkına bt. Ahnat nâm memlûke câriyemi lâ li garazin âcil ve lâ li ivazin âcil 
malımdan âzâd ve mülkümden ihrâc ve silk-i harâir-i asliyyâta idrâc eyledim 
min ba‘d câriye-i mevsûfe-i mezkûre sâir harâir-i asliyyât gibi hürre olup üze-
rinde velâdan gayrı hakkım kalmadı dedikde mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek sene 1073.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Osman Çelebi 
b. Abdullah Serbölük, Mehmed b. Ramazan, Vasil v. Kili, Aleksi v. Razarya, Kosta 
v. Nikola, Paskali v. Yorgi.

15 [2a-4] Malta’da esir es-Seyyid Zeynelabidin Efendi b. es-Seyyid Ahmed’le 
arkadaşı Mehmed b. Mansur’u esaretten kurtaran Andriye v. Kabril’e 
kalan borcun tecil edildiği
Te’cîl
Cezîre-i Malta tâcirlerinden Andriye v.  Kabril meclis-i şer‘de es-Seyyid 
Zeynelabidin Efendi b. es-Seyyid Ahmed muvâcehesinde ikrâr ve takrîr-i kelâm 
edip mezbûr es-Seyyid Zeynelabidin Efendi benim ile hâlâ cezîre-i Malta[‘da] 
olan Mehmed b.  Mansur’u cezîre-i mezbûrede Cemarya ve Patriko ve Andon 
nâm harbî kefere ellerinde esir iken, sekiz bin yüz yirmi riyâlî guruşa kesip 
mezbûr es-Seyyid Zeynelabidin Efendi ile refîki mezbûr Mehmed’i tahlîs ettik-
den sonra, mezbûr es-Seyyid Zeynelabidin Efendi meblağ-ı mezbûr sekiz bin 
yüz yirmi guruşu İstanbul’da bana tahsîl ve teslîm etmek üzre merkūm Mehmed 
cezîrede alıkonulup mezbûr es-Seyyid Zeynelabidin Efendi ile hâlâ mahmiye-i 
İstanbul’a geldikde, yalnız mezbûr es-Seyyid Zeynelabidin Efendi’yi dört bin 
beş yüz guruşu kat‘ edip meblağ-ı mezbûr dört bin beş yüz guruşdan iki bin 
riyâlî guruşun[u] mezbûr es-Seyyid Zeynelabidin Efendi yedinden alıp kabz 
edip bâkī iki bin beş yüz guruşun târih-i kitâbdan yirmi gün tamâmına değin 
bin guruşun[u] ve seksen gün tamâmına değin bin beş yüz guruşun[u] te’cîl ey-
ledim dedikde gıbbe’t-tasdîk-i şer‘iyye meblağ-ı mezbûr iki bin beş yüz guruş 
mahmiye-i mezbûrda Ali Paşa mahallesinden es-Seyyid Ali Efendi b. es-Seyyid 
Hasan ve es-Seyyid Şaban Çelebi b. es-Seyyid Mahmud her biri emr ve kabûlü 
hâvî kefâlet-i sahîha-i şer‘iyye ile kefîller olmağın mâ hüve’l-vâki‘ bi’t-taleb ketb 
olundu.
Fi’l-yevmi’l-âşir min şehri Ramazâni’l-mübârek sene 1073.
Şuhûdü’l-hâl: Abdurrahman Çelebi b.  Ahmed el-hatîb, es-Seyyid Mehmed 
Çelebi b. es-Seyyid Ali, Abdullah Efendi b. Mustafa, es-Seyyid Sadi b. es-Seyyid 
Nurullah, Muharrem Efendi b.  Mustafa, Hacı Mustafa b.  Pîrî, el-Hâc Bayram 
b. Pîrî, el-Hâc Ahmed b. Mahmud ve gayruhüm.

16 [2a-5] Sarı Nasûh mahallesi sakinlerinden Hüseyin Beşe b. Mustafa’nın Rus 
asıllı cariyesi Muammer bt. Abdullah’ı azat ettiği
Itâknâme
Dârü’l-hilâfeti’l-aliyye Kostantıniyye el-mahmiyye’de Sarı Nasûh mahalle-
si sükkânından Hüseyin Beşe b.  Mustafa tarafından zikri âtî i‘tâka vekîl olup 
Hüseyin Efendi b.  Mustafa ve Mustafa Halîfe b.  Ali el-Müezzin şehâdetleriyle 
şer‘an vekâleti sâbite olan el-Hâc Hüsrev b. Abdullah nâm kimesne meclis-i şer‘-i 
hatîr-i lâzımü’t-tevkīrde bi’l-vekâle takrîr-i kelâm edip müvekkilim mezbûr 
Hüseyin Beşe kendiye rıkkıyyetini mu‘terife olan, işbu orta boylu açık kaşlı elâ 
gözlü Rusiyyetü’l-asl bâ‘isetü’l-kitâb Muammer bt.  Abdullah nâm câriyesini 
hasbeten lillâhi’l-hallâk malından tahrîr ve i‘tâk ve sâir harâir-i asliyyâta ilhâk 
eyledi. Fîmâ ba‘d mezbûre Muammer sâir harâir gibi hürredir, üzerinde hakk-ı 
velâdan gayrı hak ve alâkam kalmadı dedikde mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazân sene 1073.
Şuhûdü’l-hâl: Ali Çavuş b. Malkoç, Ömer Efendi b. Mahmud el-İmâm, Mustafa 
b. Rıdvan el-Kayyım, Hamza Beşe b. Ahmed, Cafer b. Abdullah, Mahmud Çelebi 
er-Râcil, Derviş Beşe b. Abdullah er-Râcil.

17 [2a-6] Tezgâhtarlık yaptığı Panayot v. Todori’nin dükkânından çaldığı 
parayla firar eden Yani v. Dimo’nun kefilleri tarafından iade edildiği
Teslîm-i kefîl
Mahmiye-i İstanbul’da Havyarcı tâifesinin kethüdâları olan Panayot v.  Todori 
nâm zimmî meclis-i şer‘-i hatîrde işbu bâ‘isü’s-sifr Mavridi v. Dimitri ve Nikola 
v.  Minho nâm zimmîler mahzarında ikrâr ve takrîr-i kelâm edip bundan ak-
dem işbu hâzır bi’l-meclis Yani v. Dimo nâm zimmî bana destgâhdar olmak için 
dükkânıma geldikde, mezbûrân Mavridi ve Nikola eğer merkūm Yani malın alıp 
gaybet ve firâr ederse, biz nefsine kefîl oluruz dediklerinden sonra, mezbûr Yani 
on dört bin akçem alıp firâr etmiş idi hâlâ mezbûr Yani’yi bulup nefsini bana 
teslîm ettiler dedikde mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Mustafa b.  Mehmed el-Muhzır, Mehmed b.  Ramazan, Pîrî Bey 
b. Mehmed, Ahmed b. Abdülcebbar, Yani v. Dimo, Zato v. Şiro, Nikola v. Estarazer.

18 [2a-7] Ümmü’l-veled olan Mülâyim bt. Abdullah’ın artık hür olduğu
İsbât-ı ümm-i velediyyet
Mahmiye-i İstanbul’da Edirnekapısı kurbunda sâkin olup mukaddemâ vefât 
eden Mehmed b. Abdullah’ın sulbî sagīr oğlu Mehmed’in vâlidesi ve ümm-i ve-
ledi bâ‘isetü’l-vesîka Mülâyim bt.  Abdullah meclis-i şer‘de kendiye ve sagīre-i 
mezbûra refîk olmak zu‘muyla vâzı‘u’l-yed olan Selim Beşe b.  (  ) mahzarında 
üzerine da‘vâ edip ben mukaddemâ fevt olan Hasan’ın memlûke câriyesi olup 
ba‘de vefâtihî evlâd-ı sıgārına intikāl eylediğimde tereke-i menkūlesi bey‘ olun-
dukda mezbûr Mehmed beni sekiz bin akçeye re’y-i hâkimi’ş-şer‘ ile iştirâ edip 
ba‘dehû hâkimü’ş-şer‘ mezbûr Mehmed’i sıgār-ı merkūmuna vasî nasb eyledik-
den sonra mezbûr Mehmed bana vat‘ edip işbu sagīr-i mezbûr hâsıl oldukda, 
da‘vet-i sagīr-i mezbûr, mezbûr Mehmed’in sulbî oğlu ve ben ümm-i veledi ol-
mağla fevtinden sonra ben âzâd olup hürre olmuş iken [2b] sıgār-ı merkūmuna 
vasî olan mumcu Ali Beşe mücerred mezbûr Mehmed’in re’y-i hâkimü’ş-şer‘ ile 
beni sekiz bin akçeye şirâsı câiz değildir hâlâ sen ve sagīr-i mezbûr Mehmed 
sıgār-ı merkūmunun mülküsün deyû bi gayr-ı vech-i şer‘î mezbûr Selim Beşe’ye 
beni ve sagīr-i mezbûr Mehmed’i bey‘ ve teslîm eyledi hâlâ mezbûr Selim 
Beşe’den suâl olunup ben ve sagīr-i mezbûrdan kasr-ı yedine tenbîh olunmak 
matlûbumdur dedikde gıbbe’s-suâl merkūm Selim Beşe cevâbında fi’l-vâki‘ ka-
ziyye minvâl-i muharrer üzredir deyû mezbûrânın hürriyetini ikrâr etmeğin 
ikrârı mûcebince mezbûr Selim Beşe’ye merkūmândan kasr-ı yedine tenbîh olu-
nup mâ vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Ahmed b.  (  ) ed-Dâ‘î, Şükrullah [b.] 
Mustafa, Abdi [b.] Hüseyin, Mustafa b. İsâ.

19 [2b-1] Abdülkerim Ağa Vakfı’nın Hasan Efendi b. Ebûbekir zimmetindeki 
alacağının tahsil edildiği
Kabz-ı asl-ı mâl-ı vakf ve ribh
Merhûm Kızlarağası Abdülkerim Ağa vakfına bi’l-fi‘l mütevellî olan el-Hâc Halil 
b.  Hanefî meclis-i şer‘de Sofya kazâsından münfasıl mefharü’l-mevâliyyü’l-
kirâm Hasan Efendi b. Süleyman tarafından tasdîk-i âti’l-beyâna sâbitü’l-vekâle 
vekîl olan Abdülkerim Efendi b.  Ebûbekir muvâcehesinde bi’t-tevliyye ikrâr ve 
i‘tirâf edip müşârün-ileyh Hasan Efendi’ye altmışyedi Saferi gurresinde ikrâz 
ve teslîm ettiğim asl-ı mâl-ı vakf-ı mezbûrdan yüz elli üç bin akçe ve gurre-i 
mezbûreden târih-i kitâba gelince murâbaha-i şer‘iyyeden yüz on dört bin yedi 
yüz elli akçe ki cem‘an asl-ı mâl ve ribh iki yüz altmış yedi bin yedi yüz elli akçe-
yi mûmâ-ileyh Hasan Efendi yedinden tamâmen vakf için bi’t-tevliyye alıp kabz 
eyledim min ba‘d asl-ı mâl-ı vakf ve târih-i kitâba gelince ribhinden merkūm 
Hasan Efendi zimmetinde bir akçe ve bir habbe hak ve alâkam kalmadı dedik-
de mütevellî-i mezbûru cemî‘ kelimâtında vekîl-i merkūm vicâhen tasdîk etme-
ğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek sene 1073.
Şuhûdü’l-hâl: Hasan Çavuş el-Mübâşir, Mahmud Efendi b.  Abdullah, 
Abdurrahman Çelebi b.  el-Hâc Ahmed, Mehmed Efendi b.  el-Hâc Abdüsselam, 
Osman Çelebi b. Ali, Abdurrahman b. Abdullah, Yusuf Çelebi b. Abdullah.

20 [2b-2] Mahmud b. el-Hâc Musa’nın miras davasından vasîsi Mustafa Çelebi 
b. Abdullah’taki alacaklarını tahsil ettiği
Teslîmü’l-vasî mâle’s-sagīr
Mahmiye-i İstanbul’da Kurşunlu Türbe kurbunda sâkin Mahmud b.  el-Hâc 
Musa nâm kimesne meclis-i şer‘-i hatîr-i lâzımü’t-tevkīrde bâ‘isü’l-kitâb Mustafa 
Çelebi b.  Abdullah mahzarında ikrâr ve i‘tirâf edip mezbûr Mustafa Çelebi 
sıgārım hâlinde vasîm olmağla babam müteveffâ-yı mezbûrdan bana müntakil 
yirmi dört bin akçemi kabz etmiş idi hâlâ vasiyy-i mezbûrun makbûzu olan yir-
mi dört bin akçe hakkımı vasiyy-i mezbûr Mustafa Çelebi yedinden bi’t-tamâm 
ahz u kabz eyledim min ba‘d vasiyy-i mezbûr Mustafa Çelebi yedinde bir akçe 
ve bir habbe hakkım bâkī kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek sene 1073.
Şuhûdü’l-hâl: el-Hâc Ahmed b.  Ali, İbrahim Çelebi b.  Mehmed, Bekir Beşe 
b.  Hüseyin, Mehmed Çelebi b.  Halil, Hızır Beşe b.  Ahmed, Mehmed Çelebi 
b. Hüseyin, Muslu Çelebi er-Râcil.

21 [2b-3] Hasköy’de Kiremitçi el-Hâc Ahmed Camii imamı Mehmed Efendi 
b. Mustafa’nın yerine Abdülbâki Çelebi b. Ahmed’in vekil imam olduğu
Niyâbet-i imâmet ve hitâbet
Havâss-ı Aliyye kazâsına tâbi‘ Hasköy nâm karyede vâki‘ merhûm Kiremitçi 
el-Hâc Ahmed câmi‘-i şerîfi’nde imâm ve hatîb olan Mehmed Efendi b. Mustafa 
meclis-i şer‘-i şerîf-i lâzımü’t-teşrîfde, bâ‘isü’l-kitâb Abdülbâkī Çelebi b. Ahmed 
mahzarında takrîr-i kelâm edip ben âhar diyâra gitmeğe teveccüh eyledim, 
inşâ’allâhü  te‘âlâ varıp gelince yerime yevmî onar akçe vazîfe ile merkūm 
Abdülbâkī Çelebi’yi tarafımdan kāimmakām nasb ve ta‘yîn eyledim dedik-
de mezbûr Abdülbâkī Çelebi dahi kāimmakāmlığı kabûl ve hizmetini edâya 
ta‘ahhüd etmeğin mâ vaka‘a bi’t-taleb ketb olundu
Fi’l-yevmi’l-hâmis aşer min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Mustafa Çelebi b.  Sinan, Hüseyin Bey b.  Muharrem, Mehmed 
Çelebi b. Hasan, Mahmud Ağa b. Abdullah, Ali Çelebi b. Mehmed, Mehmed Bey 
b. Abdullah, Gazanfer b. Tevekkül.

22 [2b-4] Ohrili Palukânzâde Ahmed Muhtar Paşa tarafından el-Hâc Yusuf Ağa 
b. Ali’ye emaneten verilen altının geri alındığı
Teslîm-i emânet
Vilâyet-i Rumeli’nde Ohri sancağında vâki‘ Akçahisâr kazâsına tâbi‘ Meskete nâm 
karye sükkânından emîrü’l-ümerâ’i’l-kirâm Palukânzâde Ahmed Muhtar Paşa 
tarafından husûs-ı âti’l-beyâna vekîl olup yine karye-i mezbûre sükkânından 
Bayram Bey b. Hızır ve Sinan Bey b. Koçi nâm kimesneler şehâdetleriyle şer‘an 
vekâleti sâbite olan hazînedârı Hızır Bey b. Hüseyin Hoca meclis-i şer‘-i hatîr-i 
lâzımü’t-tevkīrde mahmiye-i İstanbul’da Kaliçeciler Köşkü kurbunda sâkin 
sâbıkan odabaşı olan işbu bâ‘isü’l-kitâb fahrü’l-akrân el-Hâc Yusuf Ağa b.  Ali 
mahzarında bi’l-vekâle ikrâr ve takrîr-i kelâm edip müvekkilim müşârün-ileyh 
merkūm el-Hâc Yusuf Ağa yedine emânet bir memhûr kese içinde beş yüz kıt‘a 
riyâlî guruş vaz‘ ve teslîm etmiş idi hâlâ vekâletim hasebiyle meblağ-ı mezbûr 
beş yüz kıt‘a riyâlî guruşu kesesiyle merkūm el-Hâc Yusuf Ağa yedinden ahz u 
kabz eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek sene 1073.
Şuhûdü’l-hâl: Abdullah Efendi b.  Mehmed imâm-ı Molla Fenârî, Ali Çavuş bö-
lük 34, Mehmed Ağa seroda, C[emâ‘at] 67, Mustafa Beşe C[emâ‘at] 92, Ali Beşe 
Sekbânlı 17, Abdi Beşe er-Râcil, Bayram Beşe er-Râcil, Ali Beşe er-Râcil, Mustafa 
Beşe el-Hayyât.

23 [2b-5] Kâtib Muslihiddin mahallesindeki menzilin hissedarlar adına Şaban 
b. Ali tarafından Ramazan Beşe b. Mustafa’ya satıldığı
Mülknâme
Mahmiye-i İstanbul’da Kâtib Muslihiddin mahallesi sâkinlerinden kendi tara-
fından asîl ve İbrahim Efendi b. Ramazan tarafından husûs-ı âti’l-beyânı ikrâra 
vekîl olup Halil Beşe b.  Ahmed ve Mustafa b.  Abdullah şehâdetleriyle şer‘an 
vekâleti sâbite olan Şaban b.  Ali nâm kimesne meclis-i şer‘-i hatîr-i lâzımü’t-
tevkīrde işbu bâ‘isü’l-kitâb Ramazan Beşe b.  Mustafa mahzarında asâleten ve 
vekâleten ikrâr ve takrîr-i kelâm edip mahalle-i mezbûrede vâki‘ müvekki-
lim mezbûr ile iştirâk-i seviy üzre mülkümüz olup bir tarafdan ba‘zan Sâime 
Hâtun ve ba‘zan Fâtıma Hâtun mülkleri ve bir tarafdan Râbia Hâtun mül-
kü ve bir tarafdan Nalçacı vakfı ve bir tarafdan tarîk-i âm ile mahdûd olup 
Memişah vakfına arsası senede iki yüz akçe mukāta‘alı birbirine muttasıl iki 
bâb tahtânî odaları ve iki kenîf ve cüneyne ve sofa ve havluyu müştemil olan 
menzilimizi cemî‘ tevâbi‘ ve levâhıkıyla mezbûr Ramazan Beşe’ye bi’l-asâle 
ve’l-vekâle dokuz bin nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre 
iştirâ ve tesellüm ettikden sonra semeni olan meblağ-ı mezbûr dokuz bin ak-
çeyi mezbûr Ramazan Beşe yedinden tamâmen ahz u kabz edip ba‘de’l-yevm 
menzil-i mezbûr müşterî-i merkūmun mülküdür dedikde mâ vaka‘a bi’t-taleb 
ketb olundu.
Fi’l-yevmi’r-râbi‘ aşer min şehri Ramazâni’l-mübârek sene 1073.
Şuhûdü’l-hâl: Receb Çelebi Çukadar, Mehmed Çelebi b. Yusuf, Mehmed Efendi 
b. Süleyman, Halil b. Abdullah, el-Hâc İbrahim Efendi, Mustafa b. Ali, Şükrullah 
b. Mustafa, Abdi b. Hüseyin.









24 [2b-6] Sultana bt. Ovanes’in Avraham v. İmirza’da olan alacağını Avraham’ın 
kefili Kazar v. Agop’tan tahsil edildiği
Kabzü’d-deyn ani’l-kefîl
Ermeni tâifesinden olup Sultana bt.  Ovanes nâm sagīrenin mansûben vasîsi 
Sinan v.  Minas nâm Ermeni meclis-i şer‘-i hatîr-i lâzımü’t-tevkīrde bâ‘isü’l-
vesîka Kazar v. Agop nâm Ermeni muvâcehesinde bi’l-vesâye ikrâr ve i‘tirâf edip 
sagīre-i merkūma Sultana malından gāib ani’l-meclis Avraham v.  İmirza nâm 
Ermeni zimmetinde karzdan olan iki yüz esedî guruş ile çuka bahâsından otuz 
esedî guruş ki cem‘an iki yüz otuz guruşa mezbûr Kazar emr ve kabûlü hâvî 
kefîl olup meblağ-ı mezbûru asîl-i merkūm Avraham Ermeni’den almamağla 
mezbûr Kazar Ermeni’den alıp kabz eyledim min ba‘d ol akçeden bir akçe ve 
bir habbe bâkī kalmadı dedikde mukırr-ı mezbûru ikrâr-ı meşrûhunda mezbûr 
Kazar vicâhen tasdîk ve şifâhen tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Sefer Beşe b. Abdullah, Mustafa Beşe b. Rıdvan, cerrâh Mehmed 
Halîfe, çukadar Ali Beşe, Mustafa Çelebi b. İsâ el-Muhzır, Abdi Çelebi b. Hüseyin, 
Baba Resûl b. Rıdvan.

25 [2b-7] Eğin’in Kemerkab karyesinden Bahadır v. Avmit’in mülk bağını 
Devlet isimli Ermeni’nin çocukları Sahak ve Koğas kardeşlere sattığı
Mülknâme-i bağ
Vilâyet-i Anadolu’da Eğin kazâsı müzâfâtından Kemerkâb nâm karye ahâlîsinden 
Bahâdır v. Avmit? nâm Ermeni meclis-i şer‘-i hatîr-i lâzımü’t-tevkīrde bâ‘isiyyü’l-
vesîka Sahak ve Koğas veledey Devlet nâm Ermeniler muvâcehesinde ikrâr ve 
i‘tirâf edip karye-i merkūme toprağında vâki‘ bir tarafı Mardiros Ermeni ba-
ğına ve bir tarafı Ovanes nâm Ermeni bağına ve bir tarafı Kazar nâm Ermeni 
bağına ve bir tarafı tarîk-i âma müntehî mülk bağımı, ber vech-i iştirâk-i se-
viy mezbûrâna yüz otuz beş esedî guruşa bey‘ anlar dahi ber minvâl-i muhar-
rer iştirâ ve kabûl eylediklerinden sonra, semeni olan yüz otuz beş esedî guruşu 
yedlerinden alıp kabz edip mahallinde tesellüm ve kabzına mezbûrânı taslît ey-
ledim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazân sene 1073.
Şuhûdü’l-hâl: Osman Çelebi b.  Ali, Sefer Bey b.  Bayram, Mustafa b.  İsâ, kasap 
Mustafa, Mehmed b.  Ramazan, Yamak? v.  Serkis, Mardiros v.  Canyik, Marko 
v. Ohan, Murad v. Matkuş?.









26 [3a-1] Hasan Ağa b. Abdullah’ın Hemmad bt. Agop’tan gasbettiği 
eşyalar için sulh olduğu
Sulh-ı gümüş arayıcı
Mahmiye-i İstanbul’da Mustafa Paşa mahallesinde sâkine Tekmar? bt.  Agop 
nâm Ermeniyye meclis-i şer‘-i hatîrde mahmiye-i mezbûrede sâbıkan gümüş 
arayıcı olan Hasan Ağa b.  Abdullah mahzarında ikrâr ve takrîr-i kelâm edip 
mezbûr Hasan Ağa mukaddemâ zevcim gāib ani’l-meclis Murad için akçe kır-
kar deyû sâkine olduğum menzili bastıkda, yedimde emânet olup fuzûlî ahz ey-
lediğim yüz on kıt‘a esedî guruşu hâlâ merkūm Hasan Ağa yedinden tamâmen 
alıp kabz eylediğimden sonra, silk-i mülkümde olan eşyâmdan dahi üç yüz akçe 
kıymetli bir sîm kılıflı bıçak ve üç yüz akçe kıymetli bir altın hâtem ve elli akçe 
kıymetli bir gümüş saç bağı ve otuz akçe kıymetli dört münakkaş makrama 
ve her vakıyyesi yüzer akçe kıymetli yirmi dört vakıyye penbe ipliği ve yüz 
akçe kıymetli on iki kırmızı sahtiyân ve iki bin hurda akçemi gasb eylemiş idi 
deyû eşyâ-i mezbûrenin aynıları mevcûd ise aynıların müstehlek ise meblağ-ı 
merkūmun mislini ve mâ‘adâsının yevm-i ahzda olan kıymet-i merkūmelerin 
mezbûr Hasan Ağa’dan mukaddemâ da‘vâ ve taleb eylediğimde ol dahi inkâr 
etmeğin beynimizde münâza‘ât-ı kesîre vukū‘undan sonra vesâtat-ı muslihîn 
ile da‘vâ-yı meşrûhamdan mezbûr Hasan Ağa benimle an inkâr bin iki yüz na-
kid akçe üzerine inşâ-i akd-i sulh eyledikde ben dahi sulh-ı mezbûru kabûl 
ve bedel-i sulh olan meblağ-ı mezbûru yedinden tamâmen alıp kabz eyledim 
min ba‘d husûs-ı mezbûra müte‘allika da‘vâdan mezbûr Hasan Ağa’nın zimme-
tini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’r-râbi‘ aşer min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Mustafa Efendi b.  Hamîd el-İmâm, İbrahim Hoca el-Müezzin, 
el-Hâc Mehmed b.  Abdullah el-Müezzin, Mustafa Odabaşı er-Râcil, Derviş 
Çelebi b. Mehmed, Şaban Çavuş b. Mustafa el-Mübâşir, Süleyman Bey bevvâb-ı 
sultânî, Mehmed b. Hızır, Süleyman b. Ali, Mustafa Çavuş b. Mehmed, Mehmed 
b. Abdullah.

27 [3a-2] Ömer Ağa b. Hamza’nın Beşiktaş’taki menzil ve bahçesiyle üç adet 
tarlasının Ayşe bt. el-Hâc Mehmed’e satıldığı
Mülknâme-i bahçe
Mahmiye-i İstanbul’da Harâccı Muhyiddin mahallesinde sâkin Ömer Ağa 
b.  Hamza tarafından zikri âtî husûsa vekîl olup Hüseyin Bey b.  Abdullah ve 
Hasan Beşe b.  Kasım şehâdetleriyle şer‘an vekâleti sâbite olan Veyis Çelebi 
b.  Abdullah meclis-i şer‘de mahrûse-i Galata’da Ekmekyemez mahallesi 
sükkânından Ayşe bt. el-Hâc Mehmed tarafından tasdîk-ı âti’l-beyâna vekîl olup 
bimâ hüve nehci’s-sübût şer‘an vekâleti sâbite olan zevci Yahya b. el-Hâc Ahmed 
muvâcehesinde bi’l-vekâle ikrâr ve i‘tirâf edip mahrûse-i mezbûre a‘mâlinden 
Beşiktaş’da Ali Ağa mahallesinde vâki‘ bir tarafı vâdi ve bir tarafı Yamandioğlu 
demekle ma‘rûf zimmî ve bir tarafı el-Hâc Mehmed’in gül bahçesi ve bir tara-
fı tarîk-i âm ile mahdûd dört bâb fevkānî oda ve altında üç bâb tahtânî oda-
ları ve ahırı ve bir yerde dahi beş fevkānî oda ve altında ahırı ve dolap kuyu-
su ve havuzı ve tahtapûşu müştemil menzil ve bahçesini mezbûre Ayşe Hâtun’a 
bey‘-i bâtt-ı sahîh-i şer‘î ile doksan yedi bin akçeye bey‘ ve teslîm edip ol dahi 
iştirâ ve tesellüm ve kabûl ettikden sonra, zikr olunan bahçeye karîb her biri-
nin hudûdu beyne’l-ahâlî ma‘lûm üç kıt‘a tarlasının dahi tasarrufunu ma‘rifet-i 
sâhib-i arz ile mezbûre Ayşe’ye üç bin akçe bedel mukābelesinde ferâğ ve tefvîz 
edip ol dahi tefevvüz ve kabûl ettikden sonra bedel ve semen cem‘an yüz bin 
akçeyi mezbûre Ayşe yedinden tamâmen alıp kabz eyledi ba‘de’l-yevm zikr olu-
nan menzil ve bahçe mezbûrenin mülkü ve tarlalar hakk-ı müfevvazıdır dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek sene 1073.
Şuhûdü’l-hâl: Ali Efendi b. Mahmud el-İmâm, el-Hâc Abdülkerim b. Süleyman, 
Abdurrahman Çelebi el-Müezzin, İbrahim Efendi el-İmâm, Abdurrahman 
Yazıcı b.  Mehmed, Süleyman Çelebi b.  İbrahim, Receb b.  Abdullah, Gazanfer 
Halîfe b. Mehmed, Ömer Efendi b. ( ), Abdülbâkī Efendi b. ( ), Hasan Efendi b. ( ).

28 [3a-3] Kızıltaş mahallesinden Âbide Hâtun bt. Ali’nin kocası Dilaver Beşe 
b. Abdullah’tan muhâlaa yoluyla boşandığı
İsbât-ı mazmûn-ı hüccet-i muhâla‘a
Mahmiye-i İstanbul’da Kızıltaş mahallesinde sâkine Âbide Hâtun bt. Ali tarafın-
dan husûs-ı âtîye vekîl-i müsecceli olan Ahmed Beşe b. Mustafa mahfil-i kazâda, 
mezbûre Âbide’nin zevc-i sâbıkı işbu râfi‘ü’l-kitâb Dilaver Beşe b. Abdullah mah-
zarında bi’l-vekâle da‘vâ ve takrîr-i kelâm edip mukaddemâ merkūm Dilaver 
Beşe müvekkilem mezbûrenin zevci olup târih-i kitâbdan üç sene mukaddem 
talâk-ı bâyin ile tatlîk etmeğin zimmetinde mütekarrir olan beş bin iki yüz akçe 
mehr-i müecceli merkūm Dilaver Beşe’den almayıp zimmetinde kalmış idi hâlâ 
meblağ-ı mezbûru bi’l-vekâle taleb ederim suâl olunsun dedikde gıbbe’s-suâl 
mezbûr Dilaver Beşe cevâbında fi’l-vâki‘ mezbûre Âbide zevcem olup târih-i 
kitâbdan üç sene mukaddem huzûr-ı müslimînde zimmetimde mütekarrir 
olan beş bin iki yüz akçe mehr-i müeccelinden ve nafaka-i iddet ve me’ûnet-i 
süknâsından fâriğa olmak üzre benimle muhâla‘a-i sahîha ile muhâla‘a edip ben 
dahi hul‘-ı mezbûru kabûl ve zevciyyete müte‘allika da‘vâdan her birimiz âharın 
zimmetini ibrâ eyledikden sonra, tarafeynden Mustafa Bey b. Veli nâm kimes-
neyi bu vech üzre olan hul‘ ve ibrâyı ikrâra vekîl edip ol dahi ba‘de’l-kabûli’l-
vekâle bin yetmiş Recebü’l-müreccebinin on altıncı gününde Mahmudpaşa mah-
kemesinde nâibü’ş-şer‘ olan Mehmed Efendi b. Mahmud huzûrunda, vech-i mu-
harrer üzre olan hul‘ ve ibrâyı bi’l-vekâle ikrâr ve mûcebince yedimize hüccet-i 
şer‘iyye dahi vermiş idi deyû def ‘-i da‘vâ ve mazmûnu min külli’l-vücûh takrîr-i 
meşrûhunu nâtık ve Mevlânâ-yı mezbûrun imzâ ve hâtemini hâvî ve târih-i 
mezbûr ile müverrah hüccet-i şer‘iyye ibrâz edip vekîl-i mezbûr muvâcehesinde 
kırâ’at ve istintâk olundukda vekîl-i mezbûr Ahmed Beşe hüccet-i merkūmeyi 
inkâr edicek mezbûr Dilaver Beşe’den sıdk-ı makālini mübeyyine beyyine taleb 
olundukda udûl-i müslimînden el-Hâc Habîb b. Abdi ve Süleyman b. Mehmed 
nâm kimesneler li ecli’ş-şehâde meclis-i şer‘a hâzırân olup istişhâd olundukların-
da, fi’l-hakīka merkūme Âbide târih-i mezbûrda mezkûr Dilaver Beşe ile mehr-i 
müeccelden ve nafaka-i iddet ve me’ûnet-i süknâsından fâriğa olmak üzre bizim 
huzûrumuzda muhâla‘a-i sahîha ile muhâla‘a edip ol dahi hul‘-ı mezbûru kabûl 
ve herbiri âharın zimmetini ibrâ ve iskāt eyledikden sonra, tarafeynden merkūm 
Mustafa Bey’i vech-i mezkûr üzre olan hul‘ ve ibrâyı ikrâra vekîl edip ol dahi 
ba‘de’l-kabûli’l-vekâle Mevlânâ-yı müşârün-ileyhin huzûruna varıp zikr olunan 
hul‘ [ve] ibrâyı bi’l-vekâle ikrâr etmeğin Mevlânâ-yı mezbûr dahi işbu hücceti bi-
zim huzûr[umuz]da tahrîr eyledi biz bu husûsa şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle olmağın mûcebince vekîl-i mezbûr Ahmed Beşe ta‘arruzdan 
men‘ olunup mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek sene 1073.
Şuhûdü’l-hâl: Mahmud b.  Ali, Receb b.  Himmet el-Mübâşir, Abdülbâkī Çelebi 
b. Derviş, Mehmed b. Ramazan, Mustafa b. Himmet.

29 [3a-4] Arpaemini mahallesinden Fâtıma bt. Mehmed Efendi’nin 
Mehmed Beşe b. Sefer’den boşandığı
Hul‘
Mahrûse-i Galata kazâsına tâbi‘ Rumeli Hisârı’nda Arpaemini mahallesin-
de sâkine Fâtıma bt. Mehmed Efendi nâm hâtun tarafından hul‘-ı âti’z-zikri 
ikrâra vekîl olup mezbûrenin zâtını ma‘rifet-i şer‘iyye ile ârifân olup mahalle-i 
mezbûre sükkânından İbrahim Efendi b.  Ramazan ve Mehmed b.  Bayram 
şehâdetleriyle şer‘an vekâleti sâbite olan babası mezbûr Mehmed Efendi, 
meclis-i şer‘-i hatîr-i lâzımü’t-tevkīrde müvekkile-i mezbûrenin zevci işbu 
bâ‘isü’l-kitâb Mehmed Beşe b.  Sefer mahzarında bi’l-vekâle ikrâr ve takrîr-i 
kelâm edip müvekkilem mezbûre Fâtıma’nın zevci mezbûr Mehmed Beşe zim-
metinde mütekarrir ve ma‘kūdun-aleyh olan sekiz bin akçe mehr-i müecceli 
ve nafaka-i iddet-i ma‘lûmesi üzerine ve me’ûnet-i süknâsı dahi kendi üzerine 
olmak üzre ve mukaddemâ mezbûr Mehmed Beşe âhar diyâra gitdikde, üze-
rine hâkimü’ş-şer‘a farz ve takdîr ettirdiğim nafakadan müctemi‘ olan iki bin 
akçe da‘vâsından fâriğa olup ve on beş guruş kıymetli bir başlı zenne ferâce 
verip bedel-i hul‘ olmak üzre merkūm Mehmed Beşe ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl ettikden sonra, zevciy-
yete müte‘allika da‘vâdan her biri âharın zimmetini ibrâ ve iskāt eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Mefharü’l-eimme Abdülbâkī Efendi b.  İbrahim el-imâm bi 
câmi‘-i Sultan Selim Han, Abdi Çelebi b.  Hüseyin, Gazanfer b.  Tevekkül, Hızır 
b. Abdünnebî, Osman b. Abdullah, İslâm Beşe saka, Mahmud Efendi b. Mehmed 
el-İmâm, Baba Resûl b. Rıdvan, Yusuf Çelebi b. Abdullah.

30 [3b-1] Hasan Beşe b. Abdullah’ın iki oğluna Mülâyim bt. Abdullah’ın 
borcuna Şahbaz bt. Abdullah’la Şâhin b. Abdullah’ın kefil oldukları
İkrâr-ı deyn
Mahmiye-i İstanbul’da Derviş Ali mahallesi sâkinelerinden Mülâyim 
bt. Abdullah meclis-i şer‘-i hatîrde bundan akdem Topçular’da fevt olan Hasan 
Beşe b.  Abdullah’ın sulbî sagīr oğulları Ahmed ve Mustafa nâm sagīrlerin 
tesviye-i umûru için kıbel-i şer‘-i mergūbdan mansûb vasîleri Murad Beşe 
b.  Abdullah muvâcehesinde bi tav‘ihâ ikrâr ve takrîr-i kelâm edip târih-i 
kitâbdan altmış gün tamâmına değin müeccel sagīrân-ı merkūmâna zimme-
timde lâzımü’l-edâ beş bin akçe deynim vardır dedikde gıbbe’t-tasdîki’l-vicâhî 
meblağ-ı mezbûrun iki bin beş yüz akçesine yine mahalle-i mezbûrede sâkine 
Şahbaz bt.  Abdullah ve iki bin beş yüz akçesine Şâhin b.  Abdullah kefâlet-i 
sâhîha-i şer‘iyye ile her biri kefîl olmağın mâ hüve’l-vâki‘ gıbbe’t-taleb ketb 
olundu.
Fi’l-yevmi’s-sâbi‘ min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: Mehmed Ağa b. İsâ el-Cündî es-Seyyid Mehmed Efendi b. Mehmed, 
İbrahim b. Mansur, el-Hâc Ahmed.









31 [3b-2] Ayşe bt. Mehmed’in Abdi Beşe b. Durmuş’tan boşandığı
Hul‘
Mahmiye-i İstanbul’da Şeyh Muhyiddin-i Foçavî mahallesinde sâkine 
Ayşe bt.  Mehmed nâm hâtun tarafından hul‘-ı âti’l-beyânı ikrâra vekîl 
olup mezbûrenin zâtını ma‘rifet-i şer‘iyye ile ârifân Aydın Beşe b.  Halil 
ve Hüseyin Beşe b.  Mehmed şehâdetleriyle şer‘an vekâleti sâbite olan 
Hasan Çelebi b.  Mustafa meclis-i şer‘-i hatîr-i lâzımü’t-tevkīrde müvekki-
lem mezbûrenin zevci işbu bâ‘isü’l-kitâb Abdi Beşe b.  Durmuş mahzarın-
da bi’l-vekâle ikrâr ve takrîr-i kelâm edip müvekkilem mezbûre Ayşe’nin 
zevci mezbûr Abdi zimmetinde mütekarrir ve ma‘kūdun-aleyh olan altı bin 
akçe mehr-i müecceli ve nafaka-i iddet-i mu‘ayyene-i ma‘lûmesi üzerleri-
ne ve me’ûnet-i süknâsı dahi kendi üzerine olmak üzre, zevci mezbûr Abdi 
Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl eyledikden sonra, zevciyyete müte‘allika âmme-i de‘âvî ve mütâlebât 
ve eymân ve muhâsamâtdan her biri âharın zimmetini ibrâ-i âm-ı kātı‘ü’n-
nizâ‘ ile ibrâ ve iskāt eylediler dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: Mustafa Çelebi b. Mehmed, Osman Beşe b. Ali, gümrükçü Osman 
Beşe, Ahmed es-saka, Mehmed b. Ramazan.

32 [3b-3] Ahmed Efendi b. Mehmed’in Serkis v. Yakob isimli Ermeni’ye 
olan borcunu ödemesi
Da‘vâ
Mahmiye-i İstanbul’da Sulu Manastır’da sâkin işbu hâmilü’s-sifr Serkis 
v.  Yakob nâm Ermeni meclis-i şer‘de hâlâ mahmiye-i mezbûrede beledî 
kassâmı kâtibi olan Ahmed Efendi b. Mehmed mahzarında üzerine da‘vâ edip 
bundan akdem mahmiye-i mezbûrede Vâlide Hânı’nda misâfiren sâkin iken 
hâlik olan Pilos v.  Cömerd nâm Ermeni’nin terekesi olan iki bin yüz guru-
şu ben vârisi Zadak nâm Ermeni’nin vekîli olmağla kabz etmiş idim. Mezbûr 
Ahmed Efendi meblağ-ı mezbûr iki bin yüz guruşun mu‘tâd üzre resm-i kıs-
meti ve kâtibiyyesi ve ihzâriyyesi deyû on bin akçe aldıkdan sonra, sekiz 
bin akçemi dahi bî-vech almışdır suâl olunup alıverilmesi matlûbumdur de-
dikde gıbbe’s-suâl ve’l-inkâr ve akībe’l-istişhâd udûl-i müslimînden olup 
Havâss-ı Aliyye’de İslâmbey mahallesinde sâkin el-Hâc İbrahim b.  Abdullah 
ve mahmiye-i mezbûrede Altımermer’de Çavuş mescidi kurbunda sâkin 
Mehmed b.  Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-hakīka mezbûr Ahmed Efendi meblağ-ı 
mezkûr iki bin yüz guruşun vech-i muharrer üzre müdde‘î-i mezbûrun 
resm-i kısmet deyû on bin akçesini aldıkdan sonra, sekiz bin akçesini dahi 
bî-vech almışdır biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde gıbbe’t-tasdîk ve’t-
tezkiyye şehâdetleri makbûle olmağın mûcebince meblağ-ı mezkûr sekiz bin 
akçeyi müdde‘î-i mezbûra red ve teslîme mezbûr Ahmed Efendi’ye tenbîh 
birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Ramazâni’l-mübârek sene 1073.
Şuhûdü’l-hâl: Kethüdâ Abdünnebî Ağa, Mehmed Ağa b.  Mehmed, Ali Beşe 
b. Osman Çukadar, el-Hâc Ahmed b. Mahmud, Abdi Çelebi b. Hüseyin.

33 [3b-4] Neccar İlyas mahallesinde Hüseyin Çelebi’nin mütevellîsi olduğu 
vakıf dükkânın Halil b. Yusuf ’a icâreteyn yoluyla kiralandığı
Tefvîz-i arsa-i dükkân
Mahmiye-i İstanbul’da Firûz Ağa mescidi müezzini olup zikri âtî vakıf dük-
kâ nın hasbî mütevellîsi olan Hüseyin Çelebi nâm kimesne meclis-i şer‘de 
bâ‘isü’l-vesîka Halil b.  Yusuf mahzarında bi’t-tevliyye takrîr-i kelâm edip 
mahmiye-i merkūmede Neccar İlyas mahallesinde vâki‘ bir tarafı halfen 
Sevindik ve Başçavuş veresesi mülkleri ve bir tarafı Ahmed kethüdâ me-
zarı ve bir tarafı İskender Çelebi vakfı ve bir tarafı tarîk-i âm ile mahdûd 
olup Kasım Ağa nâm sâhibü’l-hayrın gallesi mescidü’l-mezbûr hareminde 
olan bi’r-i mâ’nın âb-keşine ve meremmet-i lâzımesine vakf ve şart eyledi-
ği dükkân-ı mezbûr bin yetmiş senesi Zilka‘desinde vâki‘ harîkde muhterik 
olup arsa-i sırfa kaldıkda vakıfda binâya müsâ‘ade olmayıp icâre-i mu‘accele 
ve müeccele-i misli ile îcâr olunmak cânib-i vakfa nâfi‘ olduğu zâhir olma-
ğın arsa-i merkūme mezbûr Halil’e beş yüz akçe icâre-i mu‘accele ve yevmî 
iki akçe icâre-i müeccele-i misli ile bi’t-tevliyye îcâr ve teslîm ol dahi ber 
minvâl-i muharrer istîcâr ve tesellüm eyledikden sonra, mu‘accelesi olan 
beş yüz akçemi vakıf için alıp kabz eyledim min ba‘d mezbûr Halil arsa-i 
merkūme üzerine mu‘accelesine mahsûb olmak üzre vakıf için menzil binâ 
edip emsâli mutasarrıf olduğu gibi tasarruf eylesin dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek sene 1073.
Şuhûdü’l-hâl: Abdülbâkī Efendi el-Kâtib, Abdülkādir Çelebi el-Kâtib, Keşfî 
Mustafa Efendi el-Kâtib, Şükür Bey b. Mustafa, Abdi Çelebi b. Hüseyin, Mustafa 
Çelebi b. İsâ.









34 [3b-5] Ayşe bt. Abdullah’ı Kazak eşkıyasından kurtaran Mehmed Beşe 
b. Receb’in Ayşe’deki alacağının kalan kısmını bağışladığı
İbrâ
Tâife-i yeniçeriyândan Mehmed Beşe b.  Receb meclis-i şer‘de bâ‘isü’l-vesîka 
Ayşe bt. Abdullah mahzarında tav‘an ikrâr ve i‘tirâf edip merkūme Ayşe Hâtun’u 
Kazak eşkiyâsı tutup esir eyledikden sonra emri ile yüz otuz esedî guruş verip 
eşkiyâ-yı merkūmun yedlerinden tahlîs etmiş idim. el-hâletü hâzihî meblağ-ı 
mezbûrun altmış esedî guruşunu merkūme Ayşe Hâtun yedinden alıp kabz edip 
mâ‘adâdan merkūmenin zimmetini ibrâ-i âm-ı kātı‘ü’n-nizâ‘ ile ibrâ ve iskāt ey-
ledim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: Ali Efendi b.  Yusuf el-Kâtib, Seydî Yusuf b.  Abdullah, Ali Efendi 
b.  Mustafa, Hâbil b.  Tanrıverdi, Süleyman Çelebi el-Kâtib, Feridun Bey 
b.  Abdullah, Mustafa Çelebi b.  (  ), Mehmed Çelebi b.  Osman, Abdi Çelebi 
b. Hüseyin el-muhzır ve gayruhüm.

35 [3b-6] Menzilinin mülknâmesi zayi olan Yusuf b. Ahmed’in mülknâmesinin 
yeniden yazıldığı
Mülknâme bi’l-ihbâr
Mahmiye-i İstanbul’da Hasanpaşa mahallesi sâkinlerinden râfi‘ü’l-kitâb Yusuf 
b. Ahmed nâm kimesne meclis-i şer‘-i hatîrde takrîr-i kelâm ve tasvîr-i merâm 
edip mahalle-i mezbûrede vâki‘ bir tarafı Ahmed b. Mustafa ve bir tarafı Receb 
Subaşı mülkleri ve bir tarafı Fâtıma Hâtun mülkü ve bir tarafı tarîk-i âm ile 
mahdûd menzilimin mülknâmesi zâyi‘ oldu. Menzil-i mezbûr benim mülk ve 
hakkım olduğunu mahallem ahâlîsinden sikātdan işbu hâzır bi’l-meclis olan 
müslimînden istihbâr ve haberleri ketb ü tahrîr ve sûreti yedime def ‘ ve teslîm 
olunmak matlûbumdur dedikde umdetü’l-müderrisîni’l-fihâm Abdülcelil 
Efendi b.  Mustafa ve ahâlî-i mahalleden Mehmed b.  Ali ve Sefer b.  Receb ve 
Ahmed b.  Mehmed ve Hasan b.  Hızır ve Mustafa b.  İsâ nâm kimesnelerden 
istihbâr olundukda her biri fi’l-hakīka menzil-i mahdûd-ı mezbûr ilâ hâze’l-
ân müstahber-i mezbûr Yusuf ’un mülk-i mahzı ve hakk-ı sarîhidir deyû alâ 
tarîki’ş-şehâde haber verdiklerinde vâki‘ü’l-hâl mezbûr Yusuf talebiyle ketb ve 
imlâ ve yed-i tâlibe def ‘ ve i‘tâ olundu.
Fi’l-yevmi’s-sâmin aşer min şehri Ramazâni’l-mübârek sene 1073.
Şuhûdü’l-hâl: el-Hâc Ahmed b.  Mahmud, Mehmed b.  Ali, Şükrullah Bey 
b. Mustafa, Abdi Çelebi b. Hüseyin.









36 [3b-7, Arapça] Hâkimin, Ayşe bt. Yusuf adlı küçük kıza nafaka takdir etmesi 
ve ninesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Ayşe bt.  Yusuf nâm 
sagīrenin nafakası, kisvesi ve sâir havâic-i zarûriyyesi için hâzır bi’l-meclis olan 
babası üzerine mahmiye-i Kostantıniyye mahallâtından Mi‘mâr Sinan mahalle-
sinde sâkine olan Kamer bt.  Abdullah nâm ninesi ve hâdinesinin talebiyle ze-
yilde mezkûr târihden i‘tibâren râyicü’l-vakt yevmî dört akçe farz ve takdîr etti 
ve meblağ-ı mezkûru sagīre-i mezbûrenin havâic-i lâzımesine sarf etmesine 
ve vakt-i hâcette istidâne edip vakt-i zaferde babaya rücû‘ etmesine hâdine-i 
mezbûreye izin verdi.
Cerâ zâlike ve hurrire fi’l-yevmi’s-sâbi‘ aşere min şehri Ramazân el-mübârek 
sene 1073.
Şuhûdü’l-hâl: Keşfî Mustafa Efendi, Mehmed b. Ahmed, Abdi Çelebi b. Hüseyin, 
Mustafa Çelebi b. İsâ, Mehmed b. Ramazan.

37 [3b-8] Galata Voyvodası Pîrî Ağa’nın zimmetine geçen Kanilo v. İstati’nin 
parasının bir kısmını ödeyerek sulh oldukları
İbrâ
Fi’l-asl vilâyet-i Rumeli’nde Mora sancağında Kalavrete kazâsı kurâsından Sodine 
nâm karyeden olup medîne-i Galata’da Sultan Bayezid mahallesinde sâkin iken 
hâlik olan Kanilo v.  İstati nâm zimmînin verâseti, vâlidesi Kiro bt.  Andriye ve 
li ebeveyn er karındaşı Valisar ile li ebeveyn kız karındaşı Tozura’ya? münha-
sıra olup kendi nefsinden asâleten [4a] ve merkūmetân taraflarından husûs-ı 
âtîye vekîl olup Todori v. Yani ve İstadi v. Andron nâm zimmîler şehâdetleriyle 
vekâleti sâbite olan mezbûr Valisar meclis-i şer‘de sâbıkan Galata voyvodası 
olan Pîrî Ağa tarafından husûs-ı câ’îye vekîl olan İbrahim Bey b. Mehmed mah-
zarında ikrâr edip müşârün-ileyh Pîrî Ağa Galata voyvodası iken mûrisimiz 
mezbûr Kanilo hâlik oldukda, bilâ-vâris hâlik olup terekesi beytülmâle âid ol-
muşdur deyip yirmi iki bin akçe terekesini kabz eyledikden sonra, ol tereke ir-
sen bana ve müvekkilelerime intikāl eylemişdir, ver deyû müşârün-ileyh Pîrî 
Ağa’dan da‘vâ eyledikde müşârün-ileyh dahi meblağ-ı mezbûrun yedi bin ak-
çesini kabzını ikrâr ve mâ‘adâyı inkâr eyledikden sonra isbât sadedinde iken 
vesâtat-ı muslihîn ile meblağ-ı mezbûr yedi bin akçeyi müşârün-ileyh yedinden 
alıp kabz edip mâ‘adâ da‘vâsında müşârün-ileyh Pîrî Ağa zimmetini asâleten ve 
vekâleten ibrâ ve iskāt eyledim dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’l-hâmis aşer min şehri Ramazâni’l-mübârek sene 1073.
Şuhûdü’l-hâl: Receb b. Abdullah, Osman Efendi, Ahmed Ağa, Süleyman Çelebi, 
Ahmed Çelebi, Abdi Çelebi.

38 [4a-1] Ayşe Hâtun bt. Hasan’ın mülk arsasını Mehmed Beşe 
b. Mustafa’ya sattığı
Mülknâme
Mahmiye-i İstanbul’da Muhsine Hâtun mahallesinde sâkine Ayşe Hâtun 
bt. Hasan tarafından bey‘-i âti’l-beyânı ikrâra vekîl olup üstâd Ömer b. İbrahim 
ve el-Hâc Receb b.  Mehmed şehâdetleriyle şer‘an vekâleti sâbite olan Mehmed 
Beşe b.  Mustafa nâm kimesne meclis-i şer‘-i hatîr-i lâzımü’t-tevkīrde bakkal 
tâifesinden bâ‘isü hâze’l-kitâb Mehmed Beşe b. Mustafa mahzarında bi’l-vekâle 
ikrâr ve takrîr-i kelâm edip müvekkilem mezbûre Ayşe’nin mahalle-i mezbûrede 
vâki‘ bir tarafı yine bâyi‘a-yı mezbûre Ayşe mülkü ve bir tarafı Berber Mehmed 
Beşe mülkü ve bir tarafı Yorgancı ( ) mülkü ve bir tarafı tarîk-i hâs ile mahdûd 
tûlen yirmi buçuk ve arzen yedi zirâ‘ mülk arsasını mezbûr Mehmed Beşe’ye 
yedi bin nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm edip ol dahi vech-i muharrer üzre iştirâ ve 
tesellüm ve kabûl eyledikden sonra, semeni olan meblağ-ı mezbûr yedi bin ak-
çeyi mezbûr Mehmed Beşe’nin yedinden bi’t-tamâm alıp kabz eyledim ba‘de’l-
yevm zikr olunan arsa-yı mezbûre Mehmed Beşe’nin mülk-i müşterâsıdır, key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Mehmed Efendi b. Sefer el-İmâm, Mehmed Beşe b.  İsâ, Mehmed 
Beşe b. Ahmed, Abdi Çelebi b. Hüseyin.

39 [4a-2] Sâdık b. Cafer’in Şâtır Hüseyin’deki alacağını tahsil ettiği
İbrâ
Vilâyet-i Anadolu’da Sandıklı kazâsına tâbi‘ Resûl köyü demekle ma‘rûf karye-
den Sâdık b.  Cafer nâm kimesne mahmiye-i İstanbul’da Akseki sâkinlerinden 
Şâtır Hüseyin tarafından zikri âtî husûsa vekîl olup Ömer b.  Ali ve Mustafa 
b. Osman şehâdetleriyle şer‘an vekâleti sâbite olan Ali Beşe b. Ömer mahzarın-
da ikrâr ve i‘tirâf edip merhûm Melek Ahmed Paşa Karahisâr-ı Sâhib sancağını 
mutasarrıf iken mezbûr Şâtır Hüseyin kasaba-i Sandıklı subaşısı Murtaza Bey 
nâm kimesnenin kethüdâsı olmağla beni ahz ve haps edip bi gayri hakkın altı 
bin akçem ahz etmiş idi hâlâ beynimizde münâza‘ât-ı kesîre vukū‘undan sonra 
vekîl-i mezbûr benim ile da‘vâ-yı mezbûreden iki bin akçe üzerine beni inşâ-i 
akd-i sulh ettikde ben dahi sulh-ı mezbûru kabûl ve bedel-i sulh olan meblağ-ı 
mezbûr iki bin akçeyi vekîl-i mezbûr yedinden tamâmen alıp kabz eyleyip 
husûs-ı mezbûra müte‘allik cemî‘ da‘vâdan mezbûr Şâtır Hüseyin’in zimmeti-
ni ibrâ ve iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek sene 1073.
Şuhûdü’l-hâl: Mustafa b.  Hüseyin, Receb b.  Yunus, Abdi b.  Hüseyin, Mehmed 
b. Sinan, Baba Resûl b. Rıdvan.

40 [4a-3] Hatice Kadın bt. Mehmed Bahri Efendi tarafından satılan Rus asıllı ve 
Şahbaz isimli cariye illetli olduğundan iadesine karar verildiği
Redd-i câriye-i ma‘yûbe
Bâ‘isü’l-kitâb Sefer Ağa b. Mustafa meclis-i şer‘-i hatîrde mahmiye-i İstanbul’da 
Kirmasti mahallesi sâkinelerinden zahrü’l-muhadderât Hatîce Kadın 
bt.  el-merhûm Mehmed Bahri Efendi tarafından zikri âtî da‘vâda husûmet 
ve redd-i cevâba vekîl olup mezbûreyi bi’l-ma‘rifeti’ş-şer‘iyye ârifân olan 
el-Hâc Ramazan b.  Mehmed ve İbrahim b.  Abdülkerim şehâdetleriyle şer‘an 
vekâleti sâbite olan Halil Efendi b.  Hasan muvâcehesinde takrîr-i da‘vâ edip 
mezkûre Hatîce Kadın târih-i kitâbdan iki ay mukaddem işbu Rusiyyetü’l-
asl Şahbaz nâm câriyesini yüz yetmiş esedî guruşa bana bey‘ ve teslîm edip 
meblağ-ı mezbûr yüz yetmiş esedî guruşu yedimden kabz ve tesellüm etmiş 
idi hâlâ câriye-i mezbûre tuzlu balgam olduğu ayb-ı kadîmine muttali‘ ol-
dum, ayb-ı mezbûr ınde’t-tüccâr noksan-ı semen îcâb eder uyûbdan olmağın 
câriye-i mezbûreyi bâyi‘a-i merkūmeye red ve semen deyû mukaddemâ yedim-
den kabz ettiği meblağ-ı mezbûr yüz yetmiş esedî guruşunu istirdâd ederim 
vekîl-i mezbûrdan suâl olunsun dedikde gıbbe’s-suâl vekîl-i mezbûr cevâbında 
fi’l-vâki‘ müvekkile-i mezbûrem Hatîce câriye-i mezbûreyi müdde‘î-i mezbûra 
iki ay mukaddem yüz yetmiş esedî guruşa bey‘ ve teslîm ve meblağ-ı mezbûru 
kabz ve tesellüm ettiğini ve câriye-i mezbûrede ayb-ı mezbûrun vücûdunu bi’l-
vekâle ikrâr ve ayb-ı mezbûrun kıdemini münkir olıcak müşterî-i mezbûr Sefer 
Ağa’dan müdde‘âsını mübeyyine beyyine taleb olundukda etıbbâdan Mustafa 
Efendi b.  Mehmed ve Ahmed Efendi b.  Mehmed li ecli’ş-şehâde meclis-i şer‘a 
hâzırân olup isre’l-istişhâd fi’l-vâki‘ işbu câriye-i mezbûrede olan tuzlu balgam 
ayıbı kadîmdir ayb-ı mezbûr iki aydan berî hâdis olur ayb değildir ayb-ı kadîm 
olduğuna biz şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de’t-ta‘dîli’ş-şer‘î şehâdetleri makbûle olmağın müdde‘iyye-i 
mezbûreye câriye-i mezbûrenin ayıbına muttali‘ oldukdan sonra kabûl etme-
yip ve kabûlüne delâlet eder bir fi‘l etmediğine ba‘de’t-tahlîfi’ş-şer‘î câriye-i 
mezbûreyi tesellüm ve meblağ-ı mezbûru teslîme vekîl-i mezbûr Halil Efendi’ye 
tenbîh olunup mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: eş-Şeyh İvaz Efendi, Nasûh Bey el-Cündî Mehmed Ağa 
sermuhzırân, Abdünnebî Ağa b. Resûl, Abdi Çelebi b. Hüseyin.

41 [4a-4] Rus asıllı Timurhan bt. Abdullah isimli cariyenin, sahibi el-Hâc Musa 
b. Ali’nin vefatından sonra azat olacağı
Tedbîr
Mahmiye-i İstanbul’da Mi‘mâr Ayaz mahallesi ahâlîsinden el-Hâc Musa 
b.  Ali meclis-i şer‘-i hatîr-i lâzımü’t-tevkīrde orta boylu açık kaşlı gök gözlü 
Rusiyyetü’l-asl hâfızatü’l-kitâb Timurhan bt.  Abdullah nâm memlûke câriyesi 
mahzarında tav‘an ikrâr ve takrîr-i kelâm edip câriye-i mevsûfe-i mezkûreyi 
tedbîr-i mutlak ile müdebbere eyledim, fevtimden sonra âzâd olsun dedikde mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Abdüllatif Efendi el-İmâm, Mustafa Çelebi b. Ahmed el-Müezzin, 
Hasan Çelebi b.  Hürrem el-Müezzin, Mahmud Beşe b.  İbrahim, Hasan Beşe 
b. Kasım, el-Hâc Ebûbekir b. Ömer, Hasan Bey b. Yusuf, Ahmed Çelebi b. Yusuf, 
Abdülbâkī Efendi el-Kâtib, Mustafa Çelebi, Abdi Çelebi b. Hüseyin el-Muhzır.

42 [4a-5] Ayşe bt. Hasan’ın arsasını Şahbaz bt. Abdullah’la Mehmed 
b. Abdullah’a sattığı
Mülknâme-i arsa-i menzil
Mahmiye-i İstanbul’da Muhsine Hâtun mahallesinde sâkine Ayşe bt.  Hasan 
nâm hâtun tarafından husûs-ı câi’z-zikri ikrâra vekîl olup mezbûrenin zâtını 
ma‘rifet-i şer‘iyye ile ârifân Ömer b.  İbrahim ve el-Hâc Receb b.  Mehmed 
şehâdetleri ile şer‘an vekâleti sâbite olan müezzin Mehmed Efendi b.  Mustafa 
meclis-i şer‘-i hatîrde Şahbaz bt.  Abdullah nâm hâtun tarafından ikrâr-ı câi’z-
zikri tasdîke sâbitü’l-vekâle vekîl ve kendi tarafından asîl olan zevci Mehmed 
b.  Abdullah mahzarında bi’l-vekâle ikrâr ve takrîr-i kelâm edip müvekkilem 
mezbûrenin mahalle-i mezbûrede vâki‘ iki tarafdan müvekkilem mezbûre mül-
kü ve bir tarafdan Bakkal Mehmed Beşe b. Mustafa mülkü ve taraf-ı râbi‘i tarîk-i 
hâssa müntehî tûlen ve arzen bi hesâb-ı terbî‘î yüz kırk buçuk zirâ‘ mülk muhte-
rik menzil arsasını iştirâk-i seviy üzre mezbûrân Şahbaz ve Mehmed’e yedi bin 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm anlar dahi minvâl-i muharrer üzre iştirâ ve tesellüm eyledik-
den sonra, semeni olan meblağ-ı mezkûru yedlerinden tamâmen alıp kabz ey-
ledim min ba‘d arsa-i mahdûde-i mezkûre merkūmânın mülk-i müşterâsıdır, 
benim alâka ve medhalim yoktur dedi dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek sene 1073.
Şuhûdü’l-hâl: Mehmed Efendi b.  Yusuf, Mehmed Beşe b.  İsâ çörekçi, kalay-
cı Mehmed Beşe b. Ahmed, Mehmed Beşe b. Mustafa, Mustafa Beşe b. Siyavuş, 
Abdi Çelebi b. Hüseyin, Ali Çelebi b. Muharrem, kasap Mustafa Çelebi.

43 [4a-6] Sâliha bt. Abdullah’ın boşandığı Mehmed b. Ramazan’la mehir ve 
nafaka davasından zimmetlerini ibrâ ettikleri
İbrâ
Mahmiye-i İstanbul’da Kethüdâ Hâtun mahallesinde sâkine Sâliha bt. Abdullah 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı bâ‘isü’l-
vesîka Mehmed b. Ramazan mahzarında tav‘an ikrâr ve takrîr-i kelâm edip bun-
dan akdem mezbûr Mehmed zevcim olup beni tatlîk etmekle zimmetimde mü-
tekarrir olan dokuz yüz akçe mehr-i müeccelimi ve üç yüz akçe nafaka-i iddet-i 
ma‘lûmemi yedinden tamâmen alıp kabz edip zevciyyete müte‘allika [4b] cemî‘ 
da‘vâdan her birimiz âharın zimmetini ibrâ ve iskāt eyledik dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Receb Efendi el-İmâm, Ahmed Beşe b.  Ramazan, Ahmed Beşe 
b. Ali, Mustafa Çelebi b. Mehmed, Mehmed b. Ramazan.

44 [4b-1] Sâliha Hâtun bt. Abdullah’a kızı Fâtıma için el-Hâc Mehmed 
b. Ramazan’ın nafaka ödemesine karar verildiği
Nafaka
Mahmiye-i İstanbul’da Kethüdâ Hâtun mahallesinde sâkine Sâliha Hâtun 
bt. Abdullah meclis-i şer‘de zevc-i mutallıkı el-Hâc Mehmed b. Ramazan mahza-
rında takrîr-i kelâm edip bi hakki’l-hidâne hâlâ hacr ve terbiyemde olan sadriy-
ye kızım Fâtıma nâm sagīre için savb-ı şer‘den babası mezbûr el-Hâc Mehmed 
üzerine kadr-i ma‘rûf nafaka takdîr olunmak matlûbumdur dedikde hâkim-i 
muvakki‘-i sadr-ı kitâb tûbâ-lehû ve hüsnü me’âb sagīre-i merkūme için ba-
bası mezbûr el-Hâc Mehmed üzerine yevmî beş akçe nafaka takdîr edip vakt-i 
zarûretde istidâne ve sagīre-i merkūmeye sarfa ve lede’z-zafer mezbûr el-Hâc 
Mehmed’e rücû‘a izin verip mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: es-Sâbikūn.

45 [4b-2] Handan Bey b. Abdullah’a el-Hâc Oruc Beşe b. Himmet’in sattığı 
cariyede illet görüldüğünden iadesine karar verildiği
Redd-i câriye-i ma‘yûbe
Mahmiye-i İstanbul’da Beyceğiz mahallesinde sâkin Handan Bey b.  Abdullah 
meclis-i şer‘de el-Hâc Oruc Beşe b.  Himmet mahzarında üzerine da‘vâ edip 
târih-i kitâbdan üç ay mukaddem işbu Rusiyyetü’l-asl câriyemi cemî‘ uyûbdan 
selîme, mezbûr Oruc Beşe’den yüz beş esedî guruşa iştirâ ve kabz ve def ‘-i semen-i 
mezbûr eylediğimden sonra, câriye-i merkūmenin sağ bileğinde ınde’t-tüccâr 
noksan semen îcâb eder tuzlu balgam illetine mübtelâ olduğu ayb-ı kadîmine 
muttali‘ olmağla câriye-i merkūmeyi red ve semen-i mezbûru merkūmdan 
istirdâd ederim, suâl olunsun dedikde teveccüh-i husûmet için bu makūle 
emrâzı teşhîse taraf-ı saltanatdan ta‘yîn olunan Ahmed Efendi b.  Mehmed 
ve Mustafa Efendi b.  Mehmed nâm tabîblere câriye-i merkūme irsâl ve irâet 
olundukda mezbûrân câriye-i merkūme bileğinde olan tuzlu balgam marazı 
ve ınde’t-tüccâr noksan-ı semen îcâb eder ayb olduğunu meclis-i şer‘de haber 
vermeleri ile câriye-i merkūme mu‘ayyebe olup mezbûr el-Hâc Oruc Beşe’den 
suâl olundukda mezbûr dahi cevâbında fi’l-vâki‘ câriye-i merkūmeyi şühûr-ı 
merkūmeden mukaddem semen-i mezbûra müşterî-i merkūma cemî‘ uyûbdan 
selîme bey‘ ve kabz-ı semen-i mezbûr eylediğini ikrâr, lâkin merkūmenin bile-
ğinde olan ınde’t-tüccâr noksan-ı semen îcâb eder tuzlu balgam marazı olup ol 
dahi ayb-ı kadîm olduğunu inkâr eyledikde müdde‘î-i mezbûrdan müdde‘âsı 
için beyyine taleb olundukda mezbûrân Ahmed Efendi ve Mustafa Efendi 
li ecli’ş-şehâde meclis-i şer‘a hâzırân olup gıbbe’l-istişhâd fi’l-vâki‘ câriye-i 
merkūmenin bileğinde olan ınde’t-tüccâr noksan-ı semen îcâb eder tuzlu bal-
gam marazı olup maraz-ı mezbûr üç aydan evvelinde hâdis olmuş değildir ayb-ı 
kadîmdir ayb-ı kadîm olduğuna şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
makbûle olundukdan sonra ayb-ı mezbûr[a] mezbûr Handan muttali‘ olduk-
da, kabûlü müş‘ir mezbûrda kabûl ve kavl ve fi‘l-sâ[dı]k olduğuna, ba‘de’t-tahlîf 
câriye-i merkūmeyi kabz ve semen-i merkūm yüz beş esedî guruşu mezbûr 
Handan Bey’e red ve teslîme mezbûr el-Hâc Oruc Beşe’ye tenbîh olundu, mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis min [şehri] Ramazâni’l-mübârek sene 1073.
Şuhûdü’l-hâl: Hüseyin el-Brusî, Abdülbâkī Efendi el-Kâtib, Abdülkādir Efendi 
el-Kâtib, Keşfî Mustafa Efendi.

46 [4b-3] Hasan Beşe b. Mehmed’in arsasını Mustafa Beşe b. Murad’a sattığı
Bey‘-i nukz
Mahmiye-i İstanbul’da Harâccı Kara Mehmed mahallesi ahâlîsinden olup zik-
ri âtî vakıf menzilin hasbî mütevellîsi Hasan Beşe b.  Mehmed meclis-i şer‘de 
bâ‘isü’l-vesîka Mustafa Beşe b.  Murad mahzarında bi’t-tevliyye takrîr-i kelâm 
edip mahalle-i merkūmede vâki‘ bir tarafı Meryem Hâtun mülkü ve bir tara-
fı ba‘zan Medîne-i Münevvere vakfı ve ba‘zan müste’cir-i mezbûr Mustafa Beşe 
mülkü ve bir tarafı Harâccı vakfı ve bir tarafı tarîk-i âm ile mahdûd arsasının 
senede Durmuş Hoca vakfına üç yüz akçe mukāta‘ası olup binâsı mukaddemâ 
zevcem iken vefât eden Saraylı Lâleruh Hâtun’un süknâsı evvelâ kendi nef-
sine, ba‘dehâ bana ve benim evlâdıma vakf ve şart eylediği menzil-i mezbûr 
[ve] me’ûnet-i süknâ benim iken, bin yetmiş senesinde vâki‘ harîkde muhterik 
olup bir mikdâr nukzu kalıp vakıfda binâya müsâ‘ade olmadığı zâhir ve ol nukz 
semen-i misli ile bey‘ ve semeni olan akçe cânib-i vakıfdan irbâh olunmak vak-
fa nâfi‘ olmağın tevliyyetim hasebiyle mezbûr Mustafa Beşe’ye on beş bin ak-
çeye bey‘ ve teslîm ol dahi ber minvâl-i muharrer iştirâ ve tesellüm eyledik-
den sonra semen-i mezbûr on beş bin akçeyi yedinden alıp kabz edip min ba‘d 
arsa-i merkūmede binâ ve nukza müte‘allika alâkam yoktur dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: İbrahim Efendi el-İmâm, Yusuf Efendi el-İmâm, Osman Çelebi 
el-Müezzin, çukadar Ali Beşe, Abdünnebî Ağa kethüdâ, el-Hâc Mustafa 
b. Yusuf, Mehmed Çelebi b. Mustafa, Ali Beşe b. el-Hâc Mahmud, el-Hâc Osman 
b. Süleyman, Osman b. Ramazan.

47 [4b-4] Panayot v. Polahzoni’nin Lanbortus v. Yani Reis’ten alacağını tahsil 
ederek sulh oldukları
Sulh
Gemici tâifesinden Yorgo v. Manol nâm zimmî meclis-i şer‘-i hatîrde râfi‘ü’l-vesîka 
Kapıdağlı Lanbortus v.  Yani Reis tarafından zikri âtî husûsa vekîl olup Manol 
v.  Kosta ve Dimitri v.  Nikola şehâdetleriyle şer‘an vekâleti sâbite olan Panayot 
v. Polahzoni nâm zimmî muvâcehesinde ikrâr ve i‘tirâf edip mukaddemâ mezbûr 
Lanbortus’un sefînesinde ecîri olup birkaç sene hizmet etmiş idim hâlâ ücre-
timden bâkī kalan üç bin akçeyi mezbûr Lanbortus’dan da‘vâ edip beynimiz-
de münâza‘ât cereyânından sonra vesâtat-ı muslihîn ile da‘vâ-yı mezbûremden 
merkūm Lanbortus beni iki bin akçe üzerine inşâ-i akd-i sulh ettikde, ben dahi 
sulh-ı mezbûru kabûl ve bedel-i sulh olan meblağ-ı mezbûru tamâmen alıp 
kabz eyleyip husûs-ı mezbûra müte‘allik cemî‘ de‘âvî ve mütâlebâtdan mezbûr 
Lanbortus’un zimmetini ibrâ-i âm-ı kātı‘ü’n-nizâ‘ ile ibrâ ve iskāt-ı hak eyledim 
dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek sene 1073.
Şuhûdü’l-hâl: Mahmud Çavuş el-Mübâşir, Oruc Çavuş el-Mübâşir, Mustafa 
b.  Mehmed, el-Hâc Ahmed b.  Mahmud, Yorgi v.  Dimitri, Panayot v.  Akdar, 
Porihzonu v. Nikola, Papa Kostantin.

48 [4b-5] Ali Sofu b. Ahmed’in İstarova’daki menzil, bostan yeri, bahçe ve 
bağlarını Hasan oğlu Mehmed ve Abdi kardeşlere sattığı
Mülknâme-i çiftlik
Mahmiye-i İstanbul’da Üsküplü sûku kurbunda sâkin Ali Sofu b. Ahmed meclis-i 
şer‘-i hatîrde bâ‘isiyyü’l-kitâb Mehmed ve Abdi ibney Hasan muvâcehelerinde 
ikrâr ve i‘tirâf edip vilâyet-i Rumeli’nde İstarova kazâsına tâbi‘ Çeşme-i kebîr 
nâm karye sınırında vâki‘ çiftlik ta‘bîr olunur bir tarafı vâdi ve bir tarafı Bayram 
nâm kimesne menzili ve bir tarafı Kiko nâm zimmî mülkü ve bir tarafı tarîk-i 
âm ile mahdûd bir bâb tahtânî oda ve havluyu müştemil menzilimi ve menzil-i 
mezbûra muttasıl bir kıt‘a bostan yeri ve bahçeyi ve yine karye-i mezbûrede 
vâki‘ lede’l-ahâlî ma‘lûmü’l-hudûd birbirine karîb iki kıt‘a mülk bağımı, cemî‘ 
tevâbi‘i ile bi safkatin mezbûrân Mehmed ve Abdi’ye bey‘-i kat‘î ile üç bin ak-
çeye bey‘ edip mezbûrlar dahi iştirâk-i seviy üzre iştirâ ve kabûl ettikden son-
ra, yine karye-i mezbûre sınırında vâki‘ olup her birinin hudûdu beyne’l-ahâlî 
ma‘lûm on kıt‘a tarlalarımın dahi hakk-ı tasarrufun ma‘rifet-i sâhib-i arz ile 
mezbûrân Mehmed ve Abdi’ye üç bin akçe bedel mukābelesinde ferâğ ve tefvîz 
edip anlar dahi ber vech-i iştirâk tefevvüz ve kabûl ettikden sonra, bedel ve se-
men cem‘an elli bin akçeyi mezbûrân Mehmed ve Abdi’nin yedlerinden alıp 
kabz edip zikr olunan emlâk ve arâziyi mahallinde zabta mezbûrânı taslît eyle-
dim ba‘de’l-yevm emlâk-ı mezbûre ve cemî‘ arâzi-i mezkûre mezbûrların iştirâk 
üzre taht-ı yed ve tasarruflarındadır. Benim alâka ve medhalim yoktur dedik-
de mezbûr Ali Sofu’nun kelimât-ı meşrûhasını mezbûrân Mehmed ve Abdi 
vicâhen ve şifâhen tasdîk etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Ali b. Mehmed, Hüseyin b. Ahmed, Hasan b. Ali, Ebûbekir b. Hasan, 
Mehmed b. Süleyman, Mustafa b. Ahmed.

49 [4b-6] el-Hâc Musa b. Ali’nin arsasını zevcesi Hatice bt. Abdullah’a 
hibe ettiği
Hibe-i arsa
Mahmiye-i İstanbul’da Mi‘mâr Ayas mahallesi ahâlîsinden el-Hâc Musa b.  Ali 
meclis-i şer‘-i hatîr-i lâzımü’t-tevkīrde zevcesi Hatîce bt.  Abdullah nâm hâtun 
tarafından ikrâr-ı âti’z-zikri tasdîke vekîl olan Mustafa Çelebi b.  Ahmed 
el-Müezzin mahzarında ikrâr ve takrîr-i kelâm edip mahalle-i mezbûrede vâki‘ 
bir tarafı Ases Mehmed Beşe menziline ve bir tarafı mezbûr Mustafa Çelebi 
menziline ve iki tarafı tarîk-i âma müntehî mülk arsa-i hâliyemi, tevâbi‘ ve 
levâhıkı ile zevcem müvekkile-i merkūme Hatîce Hâtun’a [5a] hibe-i sahîha ile 
hibe ve teslîm ol dahi ber minvâl-i muharrer ittihâb ve tesellüm eyledi. Min ba‘d 
arsa-i mahdûde-i mezkûre merkūmenin mülk-i mevhûbu olmuşdur keyfe mâ 
yeşâ’ mutasarrıfe olsun dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: Abdüllatif Efendi el-İmâm, el-Hâc Ebûbekir b.  Ömer, Mustafa 
Çelebi b. Ahmed el-Müezzin, Hasan Bey b. Yusuf, Hasan Çelebi b. el-Hâc Hürrem 
el-Müezzin, Mahmud Beşe b.  İbrahim, Hasan Beşe b.  Kasım, Mustafa Çelebi 
b. Ali, Ahmed Çelebi b. Yusuf, Abdi Çelebi el-Muhzır, Ahmed Çelebi b. Mahmud 
kethüdâ-yı muhzırân.

50 [5a-1] Abdullah Efendi b. eş-Şeyh Hasan Efendi’nin Rus asıllı cariyesi 
Seher bt. Abdullah’ı azat ettiği
Itâknâme
Mahmiye-i İstanbul’da Pirinççi Sinan mahallesinde sâkin umdetü’l-ulemâ’i’l-
izâm zübdetü’l-fuzalâi’l-fihâm Abdullah Efendi b. eş-Şeyh Hasan Efendi tarafın-
dan i‘tâk-ı âti’z-zikri ikrâra vekîl olup müezzin Hasan Halîfe b. Abdullah ve Ali 
b. Abdullah nâm kimesneler şehâdetleriyle şer‘an vekâleti sâbite olan Osman Bey 
b. Ahmed nâm kimesne meclis-i şer‘-i hatîrde bi’l-vekâle ikrâr ve takrîr-i kelâm 
edip müvekkil-i müşârün-ileyh Abdullah Efendi rıkkıyyetini kendiye mu‘terife 
olan, işbu uzun boylu açık kaşlı gök gözlü Rusiyyetü’l-asl bâ‘isetü hâze’l-kitâb Seher 
bt. Abdullah nâm câriye-i memlûkesini hasbeten lillâhi’l-meliki’l-hallâk tahrîr ve 
i‘tâk ve silk-i harâir-i asliyyâta idrâc ve ilhâk eyledi ba‘de’l-yevm merkūme Seher 
sâir harâir-i asliyyât gibi hürre olup üzerinde müvekkil-i müşârün-ileyh Abdullah 
Efendi’nin hakk-ı velâdan gayrı hakkı bâkī kalmadı dedikde vâki‘ü’l-hâl bi’t-taleb 
ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Ahmed Çelebi b. Abdullah, İbrahim Efendi el-Müderris, Mustafa 
Beşe Seroda, Ahmed b. ( ), Hüseyin b. ( ).

51 [5a-2] el-Hâc Musa b. Ali’nin müştemilatıyla birlikte menzilini Mustafa 
Çelebi’ye hibe ettiği
Hibe-i menzil
Mahmiye-i İstanbul’da Mi‘mâr Ayas mahallesi ahâlîsinden el-Hâc Musa b.  Ali 
meclis-i şer‘-i hatîr-i lâzımü’t-tevkīrde li ebeveyn karındaşı Ahmed Ağa’nın oğlu 
hâfızü’l-kitâb Mustafa Çelebi mahzarında ikrâr ve takrîr-i kelâm edip mahalle-i 
merkūmede vâki‘ bir tarafı Esirci el-Hâc Mehmed vakfına ve üç tarafı tarîk-i 
âma müntehî üç bâb tahtânî oda ve bir bâb şehnişînli fevkānî odayı ve bir su 
kuyusunu ve iki sofa ve bir matbahı ve mezbûr el-Hâc Mehmed duvarına mut-
tasıl üç buçuk zirâ‘ muha[vva]tayı ve kenîfi müştemil mülk menzilimi tevâbi‘ ve 
levâhıkıyla mezbûr Mustafa Çelebi’ye hibe-i sahîha ile hibe ve teslîm ol dahi ber 
minvâl-i muharrer ittihâb ve tesellüm eyledi. Min ba‘d menzil-i mezbûr, mezbûr 
Mustafa Çelebi’nin mülk-i mevhûbu olup keyfe mâ yeşâ’ mutasarrıf olsun de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek sene 1073.
Şuhûdü’l-hâl: Abdüllatif Efendi el-İmâm, Mustafa Çelebi b. Ahmed el-Müezzin, 
Hasan Çelebi b.  el-Hâc Hürrem el-Müezzin, Mahmud Beşe b.  İbrahim, Hasan 
Beşe b.  Kasım, el-Hâc Ebûbekir b.  Ömer, Hasan Bey b.  Yusuf, Mustafa Çelebi 
b.  Ali, Ahmed Çelebi b.  Yusuf, Abdi Çelebi b.  Hüseyin el-Muhzır, Mehmed 
b. Ramazan el-Muhzır.

52 [5a-3] Raziye bt. Ali’nin Krastinike bt. Bağdasar isimli Ermeni’ye sattığı 
kırmızı çukanın parasını tahsil ettiği
Kabz-ı semen-i zeyn-i pûş
Mahmiye-i İstanbul’da Atmeydanı kurbunda sâkine Râziye bt.  Ali nâm hâtun 
meclis-i şer‘-i hatîrde bâ‘isetü hâze’s-sifr Krastinike bt. Bağdasar nâm Ermeniyye 
mahzarında bi tav‘ihâ ikrâr ve takrîr-i kelâm edip mukaddemâ mezbûre 
Krastinike’ye kırmızı çuka üzerine sırma işleme bir zeyn-pûşumu yedi bin fıddî 
râyic fi’l-vakt akçeye bey‘ ve teslîm ol dahi iştirâ ve tesellüm ve kabûl etmiş idi 
hâlâ semeni olan meblağ-ı mezbûr yedi bin akçeyi merkūme Krastinike yedin-
den tamâmen alıp kabz eyledim ba‘de’l-yevm mezbûre Krastinike zimmetin-
de meblağ-ı mezbûrdan bâkī bir akçe ve bir habbe alacağım kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek sene 1073.
Şuhûdü’l-hâl: Keşfî Mustafa Efendi b. Muharrem, Ali Çelebi, Mahmud b. Resûl, 
Mehmed Çavuş b. Abdullah el-Mübâşir, Mehmed b. Ramazan.

53 [5a-4] Hatice bt. Kasım’ın mülk menzilini Havva bt. Mustafa’ya sattığı
Mülknâme-i menzil
Mahmiye-i İstanbul’da Karabaş mahallesinde sâkine Hatîce bt. Kasım nâm hâtun 
meclis-i şer‘-i hatîr-i lâzımü’t-tevkīrde bâ‘isetü’l-kitâb Havva bt.  Mustafa nâm 
hâtun tarafından ikrâr-ı âti’z-zikri tasdîke vekîl olan Süleyman Beşe b.  Hasan 
mahzarında ikrâr ve i‘tirâf edip mahalle-i merkūmede vâki‘ bir tarafı İmâm 
vakfı ve bir tarafı Mehmed Ağa bostanı ve bir tarafı tarîk-i hâs ve bir tarafı ka-
pıcıbaşı mülkü ile mahdûd üç bâb tahtânî odayı ve matbah ve kiler ve su kuyu-
su ve bodrum ve kenîf ve zât-ı eşcâr-ı müsmire ve gayr-ı müsmire bahçeyi müş-
temil mülk menzilimi, müvekkile-i merkūme Havva Hâtun’a otuz beş bin ak-
çeye bâtten bey‘ ve teslîm ol dahi ber minvâl-i muharrer iştirâ eyledikden son-
ra, semeni olan otuz beş bin akçeyi müvekkile-i merkūme yedinden alıp kabz 
eyledim min ba‘d menzil-i mezbûru mülkiyyet üzre tasarruf eylesin dedikde 
gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek sene 1073.
Şuhûdü’l-hâl: Mustafa Efendi b.  Yusuf el-İmâm, Hasan b.  Mustafa, Süleyman 
b.  Abdullah, müezzin Abdullah Halîfe b.  Ramazan, Mahmud Efendi imâm-ı 
mahalle-i mezbûre, Himmet Efendi el-Müderris, keçeci Ali Dede, Abdi Çelebi 
b. Hüseyin el-Muhzır, Mehmed b. Ramazan el-Muhzır, Mustafa b. İsâ.

54 [5a-5] el-Hâc Davud b. Bayram’ın Gürcü asıllı kölesi Kenan b. Abdullah’ı 
azat ettiği
Itâknâme
Mahmiye-i İstanbul’da Baba Hasan İlmî mahallesi sükkânından el-Hâc Davud 
b.  Bayram meclis-i şer‘-i hatîr-i lâzımü’t-tevkīrde takrîr-i kelâm edip işbu orta 
boylu açık kaşlı elâ gözlü Gürciyyü’l-asl bâ‘isü’l-kitâb Kenan b.  Abdullah nâm 
abd-i memlûkümü hasbeten lillâhi’l-hallâk ve taleben li merzâtihî malım-
dan tahrîr ve i‘tâk ve sâir ahrâr-ı asliyyîne idrâc ve ilhâk eyledim. Fîmâ ba‘d 
merkūm Kenan sâir ahrâr-ı asliyyîn gibi hürdür, üzerinde hakk-ı velâdan gay-
rı hak ve alâkam kalmadı dedikde vâki‘ü’l-hâl mezbûr Kenan talebiyle ketb ve 
imlâ olundu.
Fi’l-yevmi’l-ışrîn min şehri Ramazâni’l-mübârek sene 1073.
Şuhûdü’l-hâl: Hızır Beşe b.  Ahmed, Şaban Çelebi b.  Mustafa, Mehmed Çelebi 
b. Ali, Halil b. Mustafa, Yusuf b. Abdullah, Baba Resûl b. Rıdvan.

55 [5a-6] Kızıltaş mahallesindeki el-Hâc Mahmud Vakfı’nın arsasının Ahmed 
Çelebi ve Mehmed Çelebi’ye kiraya verildiği
Vakıf arsayı binâya izin
Mahmiye-i İstanbul’da Kızıltaş mahallesinde vâki‘ zikri âtî vakıf menzile hasbî 
mütevellî Ahmed Efendi b. Receb meclis-i şer‘de kendi tarafından asîl ve li ebe-
veyn karındaşı Mehmed Çelebi b.  İsâ tarafından husûs-ı âti’l-beyâna sâbitü’l-
vekâle vekîl olan Ahmed Çelebi mahzarında bi’t-tevliyye takrîr-i kelâm edip 
mahalle-i mezbûrede vâki‘ merhûm el-Hâc Mahmud [vakfının] vakıf ve süknâsı 
evlâdına, ba‘de’l-inkırâz ulemâdan bir recül-i sâliha şart ve ta‘yîn eylediği bir ta-
rafı Oruc Ağa vakfına ve bir tarafı İmâm vakfına ve tarafeyni tarîk-i âm ile 
mahdûd vakıf menzil, bin yetmiş bir senesinde vâki‘ harîkde muhterik olup 
arsa-i sırfa kaldıkda cânib-i vakıfda binâya müsâ‘ade olmayıp evlâd-ı vâkıfdan 
mezbûrân Ahmed Çelebi ve Mehmed Çelebi arsa-i mahdûde-i mezbûreyi 
yevmî bir buçuk akçe ücret-i müeccele-i misli ile istîcâr ve masrûfları olan ak-
çeyi ücret-i mezbûre ile istîfâ edince sâkin olmak için binâya tâlibler olup ve 
vech-i muharrer üzre îcârı cânib-i vakıfa nâfi‘ olmağla tevliyyetim hasebiyle 
arsa-i mezbûreyi vech-i muharrer üzre mezbûrâna îcâr ve teslîm edip mezbûr 
Ahmed Çelebi dahi asâleten ve vekâleten istîcâr ve tesellüm ve kabûl eyledi de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek sene 1073.
Şuhûdü’l-hâl: Şeyh Mehmed Efendi b.  Mustafa el-İmâm, Mustafa Çelebi 
b. Mehmed el-Müezzin, Mustafa Ali Çelebi b. el-Müezzin, Halil Bey b. Abdullah, 
Mustafa Ağa subaşı sâbıkan, Ramazan Çelebi b.  Ramazan, İbrahim Beşe 
b. Bayram Odabaşı, Oruc Ağa el-mütevellî.









56 [5a-7] Otuz dokuzuncu cemaate ait vakıftan ödünç alınıp Midilli’deki 
çiftliklerin, bağların ve zeytin ağaçlarının rehin edildiği
İstiğlâl
Cezîre-i Midilli’de vâki‘ kasaba-i Midilli ahâlîsinden olup otuz dokuz cemâ‘ate 
mahsûs odadan olan Hasan Ağa b.  Abdullah nâm râcil meclis-i şer‘de zikr 
olunan odaya vakf olan akçenin bi’l-fi‘l mütevellîsi olan hâfızü’l-kitâb Hasan 
Efendi b.  Hasan mahzarında ikrâr ve i‘tirâf edip vakf-ı mezbûrdan mütevellî-i 
mezbûr yedinden karz aldığım dokuz yüz altmış esedî asl-ı mâl ile târih-i 
kitâbdan sene-i kâmile tamâmına değin onu onbir buçuk hesâbı üzre devr-i 
şer‘î ile üzerime ilzâm olunan yüz kırk dört esedî guruşu ki cem‘an bin yüz 
dört esedî guruş mukābelesinde kasaba-i Ayazmend müzâfâtından Ahmedili 
nâm mahalde vâki‘ dâhiliyye üç tabaka odayı hâvî bir kule ve bir matbah ve 
bir anbar ve üç ahırı ve hâriciyye bir bâb evi müştemil mülk çiftlik ile mahall-i 
merkūmede vâki‘ [5b] etrâf-ı selâsesi Sarı Süleyman tarlası ve bir tarafı tarîk-i 
âm ile mahdûd üç dönüm bir kıt‘a mülk bağımı ve Akyer’de vâki‘ yüz elli dip 
mülk zeytin eşcârımı ve Midilli adasında vâki‘ Katritoz nâm karyede vâki‘ 
lede’l-ahâlî ma‘lûmu’l-hudûd hâriciyye iki evi ve bir mahzeni ve dâhiliyye üç 
evi ve üç mahzeni müştemil mülk çiftliğimi ve Kocadayı haremi dedikleri ma-
halde vâki‘ yüz dip mülk zeytin eşcârımı ve Satılmış haremi dedikleri mahalde 
vâki‘ yirmi dip mülk zeytin eşcârımı ve Kelemiye dedikleri mahalde vâki‘ bir 
tarafı benim tarlama ve bir tarafı Şeytanoğlu bahçesine ve bir tarafı tarîk-i âma 
ve bir tarafı (  ) nâm zimmî tarlasına müntehî dört dönüm bir kıt‘a mülk bağı-
mı, mütevellî-i mezbûr Hasan Efendi yedine rehin vaz‘, ol dahi irtihân ve kabûl 
eyledikden sonra, mahallinde tesellüm ve kabzına mezbûru taslît eyledim min 
ba‘d ol çiftliği ve bağlar ve eşcârı mahallinde zabt edip sene tamâmında bin yüz 
dört esedî guruş asl-ı mâl ve ribhi edâ müyesser olmaz ise semen-i misilleri ile 
bey‘ ve semeninden bin yüz dört esedîyi istîfâ ve fazlasını bana îsâl ve teslîm 
[ile] mütevakkıf olduğu umûra mütevellî-i merkūm Hasan Efendi’yi vekîl nasb 
eylediğimde ol dahi vekâlet-i merkūmeyi kabûl ve hizmet-i lâzımesini edâya 
ta‘ahhüd eyledi dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Mehmed Efendi b. Ahmed el-İmâm, Odabaşı Ömer Beşe, el-Hâc 
Mehmed Beşe er-Râcil, Oda kâtibi Mehmed Çelebi, Hasan Efendi, Balcızâde 
Mustafa Çelebi, kasîrü’l-kāme Mehmed Beşe, İbrahim b. Yusuf el-Muhzır.









57 [5b-1] Havva bt. Mehmed’in kocası Ali Beşe b. Mehmed’deki 
alacaklarını hibe ettiği
Hibe-i eşyâ
Mahmiye-i İstanbul’da Karabaş mahallesi sâkinelerinden Havva bt.  Mehmed 
nâm hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb 
Ali Beşe b.  Mehmed mahzarında ikrâr ve takrîr-i kelâm edip zevcim mezbûr 
Ali’ye silk-i mülk-i sahîhimde münselik olan eşyâmdan bir kumaş yorgan ve 
bir kumaş yastık ve bir döşek ve bir kolan kuşak ve bir gümüş düğmeli mor 
kaftan ve bir alaca kaftan ve bir sîm önsuya? kuşak ve bir tencere ve bir sahan 
ve beynimizde miskāli ilm-i şer‘î ile ma‘lûm bilezik bahâsından zimmetinde 
olan beş bin beş yüz akçe hakkımı zevcim mezbûr Ali Beşe’ye hibe-i sahîha 
ile hibe ve temlîk ve teslîm edip ol dahi meclis-i hibede ittihâb ve kabûl ve 
kabz ve tesellüm eyledi ba‘de’l-yevm zikr olunan eşyâ ve meblağ-ı mezbûr beş 
bin beş yüz akçe zevcim mezbûr Ali’nin mülk-i mevhûbudur, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Şaban b.  İnebey, Ali Beşe b. Osman Çukadar, Mustafa b. Ahmed, 
Abdi Beşe, Mehmed b. Ramazan, Şükrullah b. Mustafa, Abdi Çelebi b. Hüseyin, 
Mustafa b. İsâ.

58 [5b-2] Fâtıma bt. Cafer’e kocası Ahmed’in oğlu Mehmed için nafaka 
ödemeye mahkûm edildiği
Nafaka
Mahmiye-i İstanbul’da Karabaş mahallesinde sâkine Fâtıma bt. Cafer nâm hâtun 
meclis-i şer‘-i hatîr-i lâzımü’t-tevkīrde takrîr-i kelâm edip işbu zevc-i mutallı-
kım Ahmed’in sagīr oğlu olup hâlâ hacr ve terbiyemde olan Mehmed nâm sagīr 
için babası mezbûr üzerine kadr-i kifâye nafaka takdîr olunmak matlûbumdur 
dedikde hâkim-i muvakki‘-i kitâb tûbâ lehû ve hüsnü me’âb hazretleri dahi 
sagīr-i mezbûrun nafaka ve kisvesi ve sâir havâic-i lâzımesi için babası mezbûr 
üzerine beher yevm beşer akçe farz ve takdîr edip meblağ-ı mezbûru sarfa ve 
vakt-i zarûretde istidâneye ve lede’z-zafer rücû‘a mezbûre Fâtıma’ya izin birle 
mâ vaka‘a bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek sene 1073.
Şuhûdü’l-hâl: Hızır Beşe b.  Osman, el-Hâc Mustafa b.  Muslu, Hasan Beşe 
b. Osman, Abdülbâkī Çelebi.









59 [5b-3] Mehmed Bey b. Sinan’ın Anastas v. Adam’dan alacağını tahsil ettiği
Kabz-ı deyn
Mahmiye-i İstanbul’da Elvanzâde oğlu mahallesi sâkinlerinden Mehmed Bey 
b.  Sinan nâm kimesne meclis-i şer‘-i şerîf-i lâzımü’t-teşrîfde, işbu râfi‘ü’s-sifr 
Anastas v.  Adam nâ[m] [zim]mî muvâcehesinde ikrâr ve takrîr-i kelâm edip 
mezbûr Anastas zimmetinde cihet-i karz-ı şer‘îden otuz yedi bin akçe ve bey-
nimizde ma‘lûm bir husûs için ücretimden dahi altı bin akçe ki cem‘an kırk üç 
bin akçeyi mezbûr Anastas yedinden bi’t-tamâm ve’l-kemâl ahz u kabz eyledim, 
zimmetinde bir akçe ve bir habbe hakkım bâkī kalmadı dedikde gıbbe’t-tasdîki-
şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâmin aşer min şehri Ramazâni’l-mübârek sene 1073.
Şuhûdü’l-hâl: Baba Resûl b.  Rıdvan, el-Hâc Ahmed b.  Mahmud, Mustafa 
b. Mehmed, Şükrullah b. Mustafa, Abdi b. Hüseyin, Mehmed b. Ramazan, Hasan 
b. Mustafa, Hüseyin b. Ebûbekir.

60 [5b-4] Ünzile bt. Süleyman’ın oğlu Receb b. Ali’nin Mustafa b. Hızır 
tarafından darbedilerek öldürüldüğü iddiasının asılsız olduğu
Yemîn
Mahrûse-i Üsküdar’da Hamza Fakīh mahallesinde sâkin iken bundan akdem 
vefât eden Receb b. Ali’nin hasren vârisesi olan vâlidesi Ünzile bt. Süleyman nâm 
hâtun meclis-i şer‘-i şerîf-i lâzımü’t-teşrîfde, işbu râfi‘ü’l-kitâb Mustafa b.  Hızır 
nâm kimesne mahzarında üzerine da‘vâ ve takrîr-i kelâm edip mezbûr Mustafa 
târih-i kitâbdan bir buçuk ay mukaddem kayıkda işler iken oğlum müteveffâ-yı 
mezbûr Receb’i bi gayri vech-i şer‘î yumruk ve depme ile darb edip onun dar-
bıyla başı müteessiren fevt olmağla diyetini taleb ederim, suâl-i şer‘î olunsun 
dedikde gıbbe’s-suâl ve akībe’l-inkâr müdde‘iyye-i mezbûreden müdde‘âsını 
mübeyyine beyyine taleb olundukda ikāmet-i beyyineden izhâr-ı acz edip 
istihlâf etmeğin fi’l-vâki‘ müdde‘iyye-i mezbûrenin oğlu mezbûr Receb’i târih-i 
mezbûrda kayıkda işler iken yumruk ve depme ile darb edip onun darbından 
başı müteessiren fevt olmadığına, mezbûr Mustafa’ya yemîn teklîf olundukda 
ol dahi alâ vefki’l-mes’ûl yemîn billâhi te‘âlâ etmeğin mûcebince müdde‘iyye-i 
mezbûre Ünzile bî-vech mu‘ârazadan men‘ olunup mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Mehmed Beşe b.  Himmet, Ahmed Beşe b.  Mehmed, İsmail Beşe 
b.  Mehmed, İbrahim Beşe b.  Ahmed, Mustafa b.  Sefer el-Üsküdarî, Mehmed 
b. Davud, Mustafa b. Mehmed, Abdi Çelebi b. Hüseyin.

61 [5b-5] İsmail b. Ali kendi hisselerini Sefer b. Veli’ye sattığı
Mülknâme
Fi’l-asl vilâyet-i Anadolu’da Divriği kazâsına tâbi‘ Hanura nâm karye 
sâkinlerinden olup hâlâ mahmiye-i İstanbul’da Hasan Paşa mahallesinde 
sâkin İsmail b.  Ali meclis-i şer‘de işbu bâ‘isü’l-kitâb Sefer b.  Veli mahzarın-
da ikrâr edip karye-i mezbûrede vâki‘ bir tarafı Hasan b.  Dîvâne mülkü ve 
bir tarafı müşterî-i mezbûr mülkü ve bir tarafı Süleyman mülkü ve bir tara-
fı tarîk-i âm ile mahdûd dört bâb tahtânî oda ve havlu[yu] müştemil mülk 
menzil ile yine karye-i mezbûre kurbunda vâki‘ ma‘lûmü’l-hudûd mülk har-
man yeri, babam mezbûr Ali’nin mülkü olup ba‘de vefâtihî irsen nısfı bana ve 
nısf-ı âharı karındaşım Yusuf ’a intikāl etmiş idi hâlâ bana intikāl eden nısf 
hisse-i şâyi‘amı merkūm Sefer’e tarafeynden îcâb ve kabûlü hâvî bey‘-i bâtt-ı 
sahîh ile beş riyâlî kebîr guruşa bey‘ edip ol dahi iştirâ ve kabûl eyledikden 
sonra yine karye-i mezbûrede vâki‘ ma‘lûmü’l-hudûd ve’l-kıt‘a tarlalar kezâlik 
babam müteveffâ-yı mezbûr Ali’den nısfı bana ve nısfı karındaşım mezbûr 
Yusuf ’a intikāl etmiş idi hâlâ zikr olunan tarlalarda olan nısf hisse-i şâyi‘amı 
mezbûr Sefer’e sâhib-i arz ma‘rifetiyle beş riyâlî guruş bedel mukābelesinde 
ferâğ ve tefvîz, ol dahi tefevvüz ve kabûl eyledikden sonra semen-i mezbûr 
beş guruş ile bedel-i merkūm beş guruş ki cem‘an on guruş merkūm Sefer ye-
dinden tamâmen alıp kabz edip zikr olunan menzil ve harman yerinde olan 
nısf hisse ile mârrü’z-zikr tarlalarda olan nısf hisseyi mahallinde zabt ve ta-
sarrufa merkūm Sefer’i taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Mehmed b.  Seydî, Hasan b.  Mirza Ali, Abdünnebî b.  Hüdâverdi, 
Baba Resûl b. Rıdvan.

62 [5b-6] Ümmühânî bt. Mehmed’in ev hissesini Yusuf Çelebi b. Ahmed’e sattığı
Mülknâme
Mahmiye-i İstanbul’da Hasan Paşa mahallesi ahâlîsinden Ümmühânî 
bt.  Mehmed nâm hâtun tarafından husûs-ı âti’z-zikre vekîl olup mezbûreyi 
ma‘rifet-i şer‘iyye ile ârifân müezzin Mehmed Çelebi b.  (  ) ve Abdurrahman 
Çelebi b.  Ömer şehâdetleri ile vekâleti sâbite olan Mustafa Çelebi b.  Ahmed 
nâm kimesne meclis-i şer‘-i hatîr-i lâzımü’t-tevkīrde hâfızü’l-vesîka Yusuf 









Çelebi b.  Ahmed mahzarında bi’l-vekâle ikrâr ve takrîr-i kelâm edip mahalle-i 
merkūmede vâki‘ bir tarafı Süleyman Beşe mülküne ve bir tarafı Ali Çelebi mül-
küne ve bir tarafı Receb Subaşı vakfına ve bir tarafı tarîk-i âma müntehî iki bâb 
fevkānî ve iki bâb tahtânî odalar ve kâriz ve kenîf ve müşterek su kuyusu ve cü-
neyneyi müştemil mülk menzilin rub‘ hisse-i şâyi‘ası müvekkile-i merkūmenin 
ve selâse-i erbâ‘ı mezbûr Yusuf Çelebi’nin mülkü olup ber vech-i iştirâk muta-
sarrıflar iken müvekkile-i merkūme zikr olunan hisse-i şâyi‘asını altı bin akçe-
ye mezbûr Yusuf Çelebi’ye bâtten bey‘ ve teslîm ol dahi ber minvâl-i muharrer 
iştirâ ve tesellüm eyledikden sonra, semeni olan altı bin akçeyi mezbûr yedin-
den alıp kabz etmekle menzil-i mezbûrun cümlesi merkūm Yusuf Çelebi’nin 
mülkü olmuşdur keyfe mâ yeşâ’ mutasarrıf olsun dedikde gıbbe’t-tasdîk mâ 
vaka‘a bi’t-taleb ketb olundu.
Fî 18 min şehri Ramazân sene 1073.
Şuhûdü’l-hâl: Hasan Ağa b.  Hüseyin, Abdurrahman Çelebi b.  Ömer, Mehmed 
Çelebi b. Ömer, el-Hâc Mustafa Odabaşı, Mehmed Çelebi b. Mustafa, Mehmed 
Efendi el-kadı, Süleyman Beşe er-Râcil, Yusuf Çelebi, Demirci Mustafa Çelebi, 
Abdi Çelebi el-Muhzır.

63 [6a-1] Yusuf Çelebi b. Ahmed’in evini Ali b. Ebûtâlib’e sattığı
Mülknâme
Mahmiye-i İstanbul’da Hasan Paşa mahallesi ahâlîsinden Yusuf Çelebi b. Ahmed 
nâm kimesne meclis-i şer‘de hâfızü’l-vesîka Ali b.  Ebû Tâlib mahzarında ikrâr 
ve takrîr-i kelâm edip mahalle-i merkūmede vâki‘ bir tarafı Süleyman Beşe mül-
küne ve bir tarafı Ali Çelebi mülküne ve bir tarafı Receb Subaşı mülküne ve bir 
tarafı tarîk-i âma müntehî iki bâb fevkānî ve iki bâb tahtânî odaları ve kenîfi 
ve kârizi ve müşterek su kuyusunu ve cüneyneyi müştemil mülk menzilimi, iki 
yüz esedî guruşa mezbûr Ali’ye tarafeynden îcâb ve kabûlü hâvî bâtten bey‘ ve 
teslîm ol dahi ber minvâl-i muharrer iştirâ ve tesellüm eyledikden sonra seme-
ni olan iki yüz esedî guruşu mezbûr Ali yedinden alıp kabz eyledim min ba‘d 
menzil-i mezbûru mülkiyyet üzre tasarruf eylesin dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene selâse ve seb‘în ve 
elf.
Şuhûdü’l-hâl: Hasan Ağa b.  Hüseyin, Abdurrahman Çelebi b.  Ömer, Mehmed 
Çelebi b. Ömer, el-Hâc Mustafa Odabaşı, Mehmed Çelebi b. Mustafa el-Müezzin, 
Mehmed Efendi el-kadı, Süleyman Beşe er-Râcil, Yusuf Çelebi, Demirci Mustafa 
Çelebi.









64 [6a-2] Ali Ağa’nın vârislerinin Mahmud b. Arslan zimmetindeki alacaklarını 
kefili olan Halil Beşe b. İsmail’in kefaletten çıkarıldığı
Kefâletden ihrâc
Mahmiye-i İstanbul’da Baba Hasan Alemî mahallesi ahâlîsinden olup 
mukaddemâ fevt olan Ali Ağa’nın verâseti zevce-i metrûkesi Şahbaz bt. Abdullah 
nâm hâtuna [ve] sulbî kebîr oğlu Osman Ağa ile sulbiye sagīre kızı İsmihan’a 
münhasıra olup mezbûr Osman Ağa’dan ve mezbûre Şahbaz Hâtun tarafın-
dan husûs-ı âti’z-zikre vekîl olup mezbûreyi ma‘rifet-i şer‘iyye ile ârifân olan 
İsmail Halîfe b. Abdülkādir ve Hüseyin b. Mehmed şehâdetleri ile vekâleti sâbite 
olan Yusuf Çelebi b. Abdülmennân vekâleten meclis-i şer‘de bâ‘isü’l-kitâb Halil 
Beşe b.  İsmail mahzarında ikrâr ve takrîr-i kelâm edip mûrisimiz müteveffâ-
yı merkūm Ali Ağa terekesinden gāib ani’l-meclis bevvâb-ı sultânî Mahmud 
b. Arslan nâm kimesne zimmetinde karz-ı şer‘îden olan yüz on bin akçenin yet-
miş bin akçesine mezbûr Halil Beşe emr ve kabûlü hâvî kefâlet ile kefîl olduk-
dan sonra, meblağ-ı mezbûr ikimizin hissesine ta‘ayyün olmağla bi’l-kefâle otuz 
sekiz bin dokuz yüz otuz akçesini yedinden alıp otuz bin yetmiş akçesi bâkī kal-
mış idi el-hâletü hâzihî mezbûr Halil Beşe[’yi] dahi zikr olunan kefâletden ihrâc 
eyledik. Min ba‘d meblağ-ı mezbûru bi’l-kefâle mezbûr Halil Beşe’den da‘vâ 
edersek istimâ‘ olunmasın dediklerinde, gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn min şehri Ramazân sene 1073.
Şuhûdü’l-hâl: Hasan Çelebi b. el-Hâc Mehmed, el-Hâc İsâ b. Hüseyin, Ali Beşe 
b.  Mehmed, Aşçı Mustafa Beşe, Halil Çelebi b.  Hızır, Mehmed Çelebi b.  Yusuf, 
Mustafa Beşe b. Abdullah, Yusuf b. Abdullah.

65 [6a-3] Fâtıma bt. Cafer’in Ahmed b. Osman’dan muhâlaa yoluyla boşandığı
Hul‘
Mahmiye-i İstanbul’da Karabaş mahallesinde sâkine Fâtıma bt. Cafer nâm hâtun 
mahfil-i kazâda ve dahi bâ‘isü’l-kitâb Ahmed b.  Osman mahzarında takrîr-i 
kelâm edip zevcim mezbûr Ahmed zimmetinde mütekarrir ve ma‘kūdun-aleyh 
olan iki bin akçe mehr-i müeccelim ve nafaka-i iddet me’ûnet-i süknâm ken-
di üzerime olmak üzre, mezbûr Ahmed ile muhâla‘a-i sahîha ile muhâla‘a edip 
hukūk-ı zevciyyete müte‘allika âmme-i da‘vâdan herbirimiz âharın zimmeti-
ni ibrâ ve iskāt eyledik dedikde gıbbe’t-tasdîk[i’ş-şer‘î mâ vaka‘a bi’t-taleb ketb 
olundu].
Fi’[l-yevmi’s]-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Camcı Hızır Beşe, Hacı Mustafa b.  Muslu, Mehmed Çelebi 
b. Ahmed, Hasan b. Osman, Ali Beşe b. Osman Çukadar, Bakī Çelebi b. ( ).

66 [6a-4] Mehmed b. Abdullah’ın el-Hâc Hüseyin b. Mehmed’e olan 
borcunu ödemesi
Karzdan 50 esedî edâsına tenbîh
Mahmiye-i Galata’da Okçu mahallesi sâkinlerinden işbu râfi‘ü’l-kitâb el-Hâc 
Hüseyin b.  Mehmed nâm kimesne meclis-i şer‘-i şerîf-i lâzımü’t-teşrîfde, 
Mehmed b.  Abdullah mahzarında üzerine da‘vâ ve takrîr-i kelâm edip mezbûr 
Mehmed zimmetinde cihet-i karzdan elli esedî guruş ile her biri yedişer dirhem 
olmak üzre on bir riyâlî guruş hakkım vardır, hâlâ taleb ederim suâl olunsun 
dedikde gıbbe’s-suâl mezbûr [el-Hâc Hüseyin b.] Mehmed cevâbında müdde‘î-i 
mezbûra zimmetimde ancak elli esedî guruş deynim vardır deyû ikrâr, ziyâde 
yedişer dirhem on bir riyâlî guruş deyni olduğunu inkâr etmeğin müdde‘î-i 
mezbûr el-Hâc Hüseyin’den müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf etmeğin müdde‘î-i mezbûr el-Hâc 
Hüseyin’e ikrârı mertebesi olan meblağ-ı mezbûr elli guruşdan ziyâde yedişer 
dirhem on bir riyâlî guruş dahi deyni olmadığına mezbûr Mehmed’e yemîn 
teklîf olundukda ol dahi alâ vefki’l-mes’ûl yemîn billâhi te‘âlâ etmeğin ikrârı 
mertebesi olan meblağ-ı mezbûr elli esedî guruşu mezbûr el-Hâc Hüseyin’e edâ 
ve teslîme tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Mehmed b.  Mustafa, Mustafa b.  İsâ, Şükrullah b.  Mustafa, Abdi 
Çelebi b. Hüseyin, Mehmed b. Ramazan.

67 [6a-5] Hasan b. Kalem’in Mehmed b. Murad Efendi’ye olan borcunu 
vârislerine ödediği
Teslîmü’l-vasî mâle’s-sagīr
Mahmiye-i İstanbul’da Debbâğzâde mahallesinde sâkin olup mukaddemâ vefât 
eden Mehmed b.  Murad Efendi nâm sagīrin verâseti, li ebeveyn ammi oğulla-
rı Hasan ve Emirşah ibney Hamîd nâm kimesnelere münhasıra oldukdan sonra, 
mezbûrân Hasan ve Emirşah meclis-i şer‘de sagīr-i mezbûrun mansûben vasîsi 
olup terekesine bi’l-vesâye vâzı‘u’l-yed olan hâfızü’l-vesîka Hasan b.  Kalem 
mahzarında her biri ikrâr edip mezbûr Hasan mukaddemâ defter-i kassâm[da] 
nâtık olduğu üzre, sagīr-i mezbûrun yirmi beş bin altı yüz akçe terekesini kabz 
eyledikden sonra hayât ve memâtında lâzım gelen mesârifine sarf edip on dört 
bin akçesi yedinde bâkī kalmış idi el-hâletü hâzihî meblağ-ı masrûfı tecvîz ve 
bâkī kalan on dört bin akçeyi dahi yedinden alıp hissemize isâbet eden yedi-
şer bin akçeyi her birimiz kabz eyledik. Min ba‘d vasiyy-i mezbûr Hasan yedin-
de tereke-i müteveffâ-yı mezbûrdan bir şey bâkī kalmadı dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Şit b.  Abdünnebî, Ahmed Efendi b.  Ali Efendi, Mustafa Efendi 
b. Kasım Efendi, Mustafa Efendi b. el-Hâc Ahmed, Hasan b. Ramazan, Satılmış 
b.  İsâ, Şükrullah Bey b.  Mustafa, Ahmed b.  İzzeddin, Mehmed Çelebi, Nuh 
b. Murad.

68 [6a-6] Tamur v. Toros’un Serkis’in oğlu Zikerya’nın tarlalarına 
taarruzdan menedildiği
Da‘vâ-yı tarla
Vilâyet-i Anadolu’da Divriği kazâsına tâbi‘ Niger nâm karye sükkânından olup hâlâ 
mahmiye-i İstanbul’da ( ) mahallesinde sâkin olan işbu bâ‘isü’s-sifr Bogos v. Asadur 
nâm Ermeni mahfil-i kazâda, Tamur v. Toros nâm Ermeni muvâcehesinde üzerine 
da‘vâ ve takrîr-i kelâm edip karye-i mezbûrede vâki‘ lede’l-ahâlî ma‘lûmü’l-hudûd 
dokuz kıt‘a tarlalara ma‘rifet-i sâhib-i arz ile mutasarrıf olup ben mahmiye-i 
mezbûrede sâkin olmağla ol tarlaları vekîlim zirâ‘at ederken, mezbûr Tamur bî-
vech ol tarlaları tasarrufdan men‘ eder, suâl olunup bî-vech ta‘arruzdan men‘ olun-
masını taleb ederim dedikde gıbbe’s-suâl mezbûr Tamur ol tarlalar mukaddemâ 
Serkis nâm Ermeni’nin tasarrufunda olup mezbûr Serkis bilâ-veled hâlik olup ve 
ben dahi mezbûr Serkis’in oğlu oğlu Zikerya nâm sagīrin vasîsi olmağla ol tar-
lalar mezbûr Serkis’den oğlunun oğluna intikāl-i âdî ile intikāl eder zu‘muyla ta-
sarruf murâd ederim deyû mukābele edicek mezbûr Tamur ol tarlalara bî-vech 
ta‘arruzdan men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek sene 1073.
Şuhûdü’l-hâl: Mehmed Çelebi b. Abdullah, Baba Resûl b. Rıdvan, Veli b. Mahmud, 
Mustafa Çelebi b. İsâ, Samavan v. Bağdasar, Haçuk v. Horen, Kazar v. Ağyar.

69 [6a-7] Beşiktaş Hamamı tellâklarından Hasan Beşe b. Ali’nin Hasan Beşe 
b. Şâhin zimmetindeki alacağı tahsil edildiği
Kabzü’l-vasî mâle’s-sagīr
Vilâyet-i Rumeli’nde Avlonya sancağında vâki‘ İskarapar kazâsına tâbi‘ Varla 
nâm karye sâkinlerinden olup mahmiye-i Galata a‘mâlinden kasaba-i Beşiktaş 
Hamâmı’nda işler iken bundan akdem vefât eden Dellâk Hasan Beşe b. Ali’nin 
sulbiye sagīre kızı Leyla’nın kıbel-i şer‘-i mergūbdan mansûb vasîsi olan Osman 
Beşe b.  İbrahim meclis-i şer‘-i hatîrde bâ‘isü’l-vesîka Hasan Beşe b. Şâhin mah-
zarında bi’l-vesâye ikrâr ve takrîr-i kelâm edip müteveffâ-yı mezbûrun mezbûr 
Hasan Beşe yedinde bi’t-tarîki’l-emâne mahfûz olan on iki bin akçe müteveffâ-
yı mezbûrun terekesinden olmağın sagīre-i mezbûreye bi’l-irsi’ş-şer‘î intikāl ey-
lemiş idi el-hâletü hâzihî meblağ-ı mezbûr on iki bin akçeyi mezbûr Hasan Beşe 
yedinden bi’l-vesâye alıp kabz eyledim min ba‘d meblağ-ı mezkûrdan mezbûr 
Hasan Beşe yedinde bir akçe ve bir habbe bâkī kalmadı dedikde mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min şehri Ramazâni’l-mübârek sene 1073.
Şuhûdü’l-hâl: Musa Beşe b.  Şâhin, Mehmed Beşe b.  İsâ, Halil Beşe b.  Hasan, 
Bayezid Beşe b. Mehmed, Ali Beşe b. Mehmed, Mehmed Beşe b. Osman, İbrahim 
Beşe er-Râcil, Hüseyin Beşe er-Râcil, İskender Beşe er-Râcil, Sinan Beşe er-Râcil, 
Osman Beşe er-Râcil, Siyavuş Beşe er-Râcil, İbr[a]him Beşe er-Râcil.

70 [6a-8] Bazirgan Camii haremindeki su kuyusu âbkeşliği Mehmed Dede’nin 
vefatıyla el-Hâc Mustafa b. Abdullah’a tevcih olunduğu
Tevcîh-i menzil
Mahmiye-i İstanbul’da Bâzirgân câmi‘-i şerîfi hareminde vâki‘ bir kuyu için 
i‘dâd olunan musluğun âbkeşliği mukābelesinde süknâsı şart olunup mahalle-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd menzile [6b] mutasar-
rıf olan Mehmed Dede fevt olup yeri mahlûl olmağın hâlâ zikr olunan âbkeşlik 
hizmeti meşrûtası olan vakf-ı menzil-i mezbûr, işbu bâ‘isü’l-kitâb el-Hâc 
Mustafa b. Abdullah’a tevcîh olunup mâ vaka‘a bi’t-taleb ketb olundu
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Abdünnebî Ağa b. Resûl, Mehmed Ağa b. Mahmud sermuhzırân, 
eş-Şeyh İvaz Efendi, eş-Şeyh Abdullah Efendi, Fahrü’l-ulemâ İbrahim Efendi 
ders-i âmm.

71 [6b-1] Belkıs bt. Abdullah’ın cariyesi Macar asıllı Kalender 
bt. Abdullah’ı azat ettiği
Itâknâme
Husûs-ı âti’l-beyânın mahallinde tahrîri iltimâs olunmağın, bu fakīr mahmiye-i 
İstanbul’da Ahur[kapı] kurbunda Kabasakal mahallesinde Belkıs bt.  Abdullah 
nâm hâtunun sâkine olduğu menzile varıp zeyl-i kitâbda isimleri mastûr olan 
müslimîn huzûrunda akd-i meclis-i şer‘-i şerîf olundukda mûmâ-ileyhâ Belkıs 
Hâtun’un zâtı Mustafa Bey b.  Mehmed ve Yusuf Bey b.  Abdullah ta‘rîfleri ile 
mu‘arrefe oldukdan sonra, mûmâ-ileyhâ Belkıs Hâtun meclis-i ma‘kūd-ı 
mezbûrda ikrâr ve takrîr-i kelâm edip kendiye rıkkıyyetini mu‘terife olan işbu 
orta boylu, açık kaşlı, kara gözlü, Macariyyetü’l-asl bâ‘isetü hâze’l-kitâb Kalender 
bt.  Abdullah nâm câriye-i memlûkesini hasbeten lillâhi’l-meliki’l-hallâk tahrîr 
ve i‘tâk ve silk-i harâir-i asliyyâta idrâc ve ilhâk eyledim ba‘de’l-yevm mezbûre 
Kalender sâir harâir-i asliyyât gibi hürre olup üzerinde velâdan gayrı hakkım 
kalmadı dedikde vâki‘ü’l-hâl bi’t-taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Umdetü’l-müderrisîni’l-kirâm Hasan Efendi eş-şehîr bi Mollazâde, 
Zübdetü’l-müderrisîni’l-fihâm Abdülgaffâr Efendi b.  Abdülkādir, Fahrü’l-
müderrisîni’l-kirâm Ahmed Efendi b.  Abdurrahman, Hasan Efendi el-İmâm, 
Mehmed Efendi b.  Ahmed el-imâm bi’l-mahalleti’l-mezbûre, Fahrü erbâbi’t-
tahrîr Receb Efendi b.  Ramazan, el-Hâc Muharrem b.  Hızır, Mehmed Çelebi 
b. Ali, Mustafa Bey b. Mehmed, Yusuf b. Abdullah.

72 [6b-2] Belkıs bt. Abdullah’ın cariyesi Rus asıllı Dilaver bt. Abdullah’ı 
azat ettiği
Itâknâme
Ve kezâlik yine mezbûre Belkıs Hâtun kendiye rıkkıyyetini mu‘terife olan işbu 
orta boylu, açık kaşlı, elâ gözlü Rusiyyetü’l-asl bâ‘isetü hâze’l-kitâb Dilaver 
bt. Abdullah nâm câriye-i memlûkesini tahrîr ve i‘tâk eyledim dedikde vâki‘ü’l-
hâl bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbikūn.

73 [6b-3] Belkıs bt. Abdullah’ın cariyesi Macar asıllı Mücellâ bt. Abdullah’ı 
azat ettiği
Itâknâme
Ve kezâlik yine mezbûre Belkıs Hâtun kendiye rıkkıyyetini mu‘terife olan işbu 
uzun boylu, açık kaşlı, gök gözlü Macariyyetü’l-asl Mücellâ bt.  Abdullah nâm 
câriye-i memlûkesini hasbeten lillâhi’l-meliki’l-hallâk tahrîr ve i‘tâk eyledim 
dedikde vâki‘ü’l-hâl bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbikūn.

74 [6b-4] Fâtıma bt. Mehmed’in evini Ayşe bt. Mehmed’e sattığı
Mülknâme-i menzil
Mahmiye-i İstanbul’da Zeyrek mahallesi ahâlîsinden Fâtıma bt.  Mehmed nâm 
hâtun meclis-i şer‘-i hatîrde bâ‘isetü’l-kitâb Ayşe bt.  Mehmed nâm hâtun mah-
zarında ikrâr ve takrîr-i kelâm edip mahmiye-i merkūmede Keçeci Pîrî mahal-
lesinde vâki‘ bir tarafı Muslu Çelebi mülküne ve bir tarafı Taşçı mülküne ve iki 
tarafı [tarîk-i] âma müntehî bir bâb fevkānî odayı ve bir matbahı ve kileri ve 
tahtapûşu müştemil mülk menzilimi tevâbi‘ ve levâhıkı [ile] Ayşe Hâtun’a yir-
mi bin akçeye bey‘ ve teslîm ol dahi ber minvâl-i muharrer iştirâ ve tesellüm 
ve kabûl eyledikden sonra semeni olan meblağ-ı mezbûrdan on yedi bin akçe-
sini hâlâ mezbûre yedinden kabz eyledim, üç bin akçesi zimmetimde bâkī kal-
dı. Min ba‘d mezkûre Ayşe Hâtun menzil-i mezbûra mülkiyyet üzre mutasarrıfe 
olsun dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Abdülkādir Efendi el-Kâtib, Mehmed Efendi b.  Yusuf, İsâ Efendi 
b.  Musa, Mehmed Efendi b.  Mustafa, Mustafa Efendi el-Müderris, Mustafa 
b. Abdullah, Mehmed Çelebi b. Abdullah el-Muhzır, Süleyman Çelebi b. Ali.

75 [6b-5] Agik v. Melkon ve Melkon v. Agop’un bahçelerini Gülser 
v. Agik’e sattıkları
Mülknâme-i bahçe
Mahmiye-i İstanbul’da Koska Fırını kurbunda sâkin Agik v. Melkon nâm Ermeni 
[ve] Mercan sûkunda sâkin Melkon v.  Agop nâm Ermeni meclis-i şer‘-i hatîr-i 
lâzımü’t-tevkīrde hâmilü’l-kitâb Gülser v. Agik nâm Ermeni muvâcehesinde her-
biri ikrâr edip vilâyet-i Anadolu’da Divriği kazâsı kurâsından Kesme nâm kar-
ye toprağından vâki‘ bir tarafı Azadoğlu Bağı ve bir tarafı Arslanoğlu Bahçesi ve 
bir tarafı cârî dere [ve] bir tarafı tarîk-i âm ile mahdûd olup ber vech-i iştirâk-i 
seviy mülkiyyet üzre mutasarrıf olduğumuz bahçeyi on riyâlî guruşa mezbûr 
Gülser Ermeni’ye bey‘-i kat‘î ile bey‘ ol dahi ber minvâl-i muharrer iştirâ ve se-
meni olan on riyâlî guruşu yedinden alıp kabz edip ol bahçeyi mahallinde zabta 
mezbûru taslît eyledim dedikde mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Hüseyin Efendi el-Brusî, Abdülkādir Efendi el-Kâtib, Mehmed 
Çelebi b. Abdullah, Ali Beşe b. İbrahim Beşe, Rıdvan Bey b. Ali, Koğas v. Arkives?, 
Ovanes v. Şehsuvar, Toros v. Donik, Bağdam v. ( ), Serkis v. Bogos, Bartev v. Murad.

76 [6b-6] İstanbul’da Bakkal Nikola v. Tıryanda zevcesi Fanko 
bt. Nikola’yı boşadığı
Tatlîk
Vilâyet-i Rumeli’nde Gerbeniş kazâsında sâkine olup hâlâ mahmiye-i İstanbul’da 
bakkal tâifesinden Nikola v. Tıryanda nâm zimmî meclis-i şer‘de ikrâr edip karye-i 
mezbûrede sâkine zevcem Fanko bt.  Nikola nâm nasrâniyyeyi mukaddemâ is-
temesi üzre tezevvüc eylemiş idim hâlâ zevcem mezbûre Fanko’yu tatlîk edip 
kat‘-ı alâka eyledim, kimi murâd ederse nefsini tezvîc eylesin. Fîmâ ba‘d alâka 
ve medhalim yoktur dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek sene 1073.
Şuhûdü’l-hâl: Minho v. Franko, Yani v. Haci, Tümter? v. Yani, Riz? v. Yani, Franko 
v. Minho, (…).

77 [6b-7] el-Hâc Halil b. İbrahim’in vârislerinin el-Hâc Hüseyin Beşe b. Ali’deki 
alacaklarını tahsil ettikleri
Teslîm-i emânet
Mahmiye-i İstanbul’da Ali Paşa-yı Atîk mahallesinden olup bundan akdem 
Ka‘be-i mükerreme’de vefât eden el-Hâc Halil b.  İbrahim’in verâseti zevce-i 
metrûkesi Belkıs bt.  Abdullah’a ve sulbiye kebîre kızları Sâime ve Sâliha’ya 
münhasıra oldukdan sonra, mezbûre Sâime tarafından husûs-ı câi’z-zikri ikrâra 
sâbitü’l-vekâle vekîl olan Ali Beşe b.  Abdullah vekâleten ve mezbûretân Belkıs 
ve Sâliha asâleten meclis-i şer‘-i hatîrde bâ‘isü’l-vesîka el-Hâc Hüseyin Beşe 
b.  Ali mahzarında her biri ikrâr ve takrîr-i kelâm edip mûrisimiz müteveffâ-yı 
mezbûr hayâtında mezbûr el-Hâc Hüseyin Beşe yedine emânet vaz‘ ve teslîm 
eylediği seksen şerîfî ve yirmi dört yaldız altını ki cem‘an yüz dört kıt‘a altın 
ve seksen kıt‘a esedî guruş tereke-i müteveffâ-yı mezbûrdan olmağın mezbûr 
el-Hâc Hüseyin Beşe yedinden tamâmen alıp kabz eyledik. Min ba‘d meblağ-ı 
mezkûrdan yedinde bir akçe ve bir habbe bâkī kalmadı dediklerinde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Ramazâni’l-mübârek sene 1073.
Şuhûdü’l-hâl: el-Hâc Mustafa b.  el-Hâc Rıdvan, Ali Beşe b.  Receb, Abdi Çelebi 
b. Hüseyin, Şükrü Beşe b. Mustafa, Baba Resûl b. Rıdvan.

78 [6b-8] Ümmühânî bt. Gürci Bey’in Rus asıllı cariyesi Dilaver 
b. Abdullah’ı azat ettiği
Itâknâme
Mahmiye-i İstanbul’da Mi‘mâr Sinan mahallesinde sâkine Ümmühânî bt. G[ü]rcü 
Bey nâm hâtun tarafından ıtk-ı âti’z-zikri ikrâra vekîl olup mezbûreyi ma‘rifet-i 
şer‘iyye ile ârifân el-Hâc Piyâle b. Abdullah ve Musa Beşe b. Hasan şehâdetleri ile 
vekâlet-i sâbite olan li ebeveyn karındaşı Yusuf Çelebi meclis-i şer‘de bi’l-vekâle 
ikrâr edip müvekkilem merkūme Ümmühânî Hâtun gök gözlü, açık kaşlı, sarı-
şın Rusiyyü’l-asl Dilaver b. Abdullah nâm sagīr abd-i memlûkünü niyet-i hâlisa 
ile hasbeten lillâhi’l-aliyyi’l-azîm ve taleben li merzâti’r-Rabbi’r-rahîm malın-
dan âzâd ve mülkünden ihrâc ve silk-i ahrâr-ı asliyyetine idrâc eyledi. Min ba‘d 
gulâm-ı mevsûf-ı mezkûr sâir ahrâr-ı asliyyîn gibi hür olup üzerimde velâdan 
gayrı hakkım kalmadı dedi dedikde mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Ramazâni’l-mübârek li sene selâse ve 
seb‘în ve elf.
Şuhûdü’l-hâl: Hüseyin Efendi kâtibü’l-vesîka, Seydî Yusuf b. Abdullah, Süleyman 
Çelebi b.  Abdi, Ali Beşe er-Râcil, Ahmed Çelebi b.  Abdullah, Abdi Çelebi 
el-Muhzır.

79 [6b-9] Şahbaz v. Nikol’un Baryam v. Hatir isimli Ermeni’nin Kayseri’deki 
eviyle alakası olmadığı
Menzil da‘vâsından kat‘-ı alâka
Medîne-i Kayseriye müzâfâtından Köstere nâhiyesinde Darsiyak nâm karye 
sükkânından olup mahmiye-i İstanbul’da Parmakkapı kurbunda sâkin Şahbaz 
v.  Nikol nâm Ermeni meclis-i şer‘de işbu bâ‘isü’s-sifr Baryam v.  Hatir nâm 
Ermeni [7a] muvâcehesinde takrîr-i kelâm edip mezbûr Baryam bundan ak-
dem karye-i mezbûrede vâki‘ lede’l-ahâlî ve’l-cîrân ma‘lûmü’l-hudûd fevkānî 
ve tahtânî büyût-ı müte‘addideyi müştemil benim mülk menzilimi fuzûlen sen 
zabt ve tasarruf edersin deyû benden Dîvân-ı hümâyûn-ı sa‘âdet-makrûnda 
da‘vâ ve taleb etmiş idi hâlâ zikr olunan menzilde benim kat‘â alâka ve medha-
lim yoktur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Şükrullah b.  Mustafa, Abdi Çelebi b.  Hüseyin, Mustafa b.  İsâ, 
Mehmed b. Ramazan, Mahmud Çavuş b. Mehmed el-mübâşir.

80 [7a-1] Şerbetçi Abdülkerim Muslu’nun Receb b. Hasan’la alacak 
davasında anlaştığı
İbrâ
Mahmiye-i İstanbul’da Şerbetçi tâifesinden Abdülkerim Muslu nâm kimesne 
meclis-i şer‘de bâ‘isü’l-vesîka Receb b.  Hasan nâm kimesne mahzarında ikrâr 
edip mezbûr Receb beni kendiye hizmet etmek için bir sene tamâmına değin iki 
bin beş yüz akçeye istîcâr ve kabûl ve ben dahi nefsimi îcâr ve teslîm ve hizmet-i 
mezbûreyi edâ eyledikden sonra, meblağ-ı mezbûrun mukaddemâ bin akçesin 
mezbûrdan alıp kabz eyledikden sonra bâkī kalan bin beş yüz akçenin bin akçe-
sin dahi yedinden alıp bâkī kalan beş yüz akçesinden merkūm Receb’in zimme-
tini ibrâ ve iskāt eyledim dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Hüseyin b.  Mustafa, Mehmed b.  Ramazan, İbrahim b.  Mehmed, 
el-Hâc Yusuf Hüseyin b. Mehmed Mustafa.

81 [7a-2] Yorgaki ve Tanaş’ın Nikola v. Yani zimmetindeki alacakları 
tahsil edildiği
Sulh
Havâss-ı Aliyye nevâhîsinden Büyükçekmece’de sâkine Mariyo bt.  Yani nâm 
nasrâniyye meclis-i şer‘-i hatîrde nâhiye-i mezbûreye tâbi‘ Bigados nâm kar-
yeden Nikola v.  Yani muvâcehesinde ikrâr ve i‘tirâf edip sadrî oğullarım 
Yorgaki ve Tanaş veledey Tırandafilo’nun babalarından müntakil malların-
dan mezbûr Nikola zimmetinde kırk sekiz bin akçe hakları olup sagīrân-ı 
mezbûrân müte‘âkiben fevt olup verâseti bana münhasıra olmağla mecmû‘-ı 
meblağ-ı mezbûr bi hasebi’l-irs bana intikāl ettikde, zikr olunan kırk sekiz bin 
akçeden on altı bin akçesini mezbûr Nikola’dan ahz ve istîfâ edip bâkī otuz 
iki bin akçe hakkım kalmış idi hâlâ meblağ-ı bâkī otuz iki bin akçeyi da‘vâ 
ve taleb ettiğimde, muslihûn tavassut edip meblağ-ı bâkī da‘vâsından beni 
mezbûr Nikola sekiz bin akçe üzerine inşâ-i akd-i sulh ettiklerinde, ben dahi 
sulh-ı mezbûru kabûl ve bedel-i sulh olan meblağ-ı mezbûr sekiz bin akçeyi 
mezbûr Nikola yedinden tamâmen alıp kabz edip meblağ-ı bâkī otuz bin ak-
çeye müte‘allika âmme-i de[‘â]vîden merkūm Nikola’nın zimmetini ibrâ-i âm 
ile ibrâ eyledim. Fîmâ ba‘d husûs-ı mezbûra mute‘allik vechen mine’l-vücûh 
ve sebebin mine’l-esbâb mezbûr Nikola üzerine da‘vâ ve nizâ‘ ve husûmetim 
yoktur dedikde mezbûr Mariyo’nun ikrâr-ı meşrûhunu el-mukarru lehü’l-
mezbûr Nikola vicâhen tasdîk ve şifâhen tahkīk etmeğin mâ vaka‘a bi’t-taleb 
ketb olundu.
Fi’l-yevmi’l-âşir min şehri Ramazâni’l-mübârek sene 1073.
Şuhûdü’l-hâl: Şaban Çavuş el-Mübâşir, Ali Beşe b.  Osman Çukadar, Halil Beşe 
er-Râcil, el-Hâc Mehmed b. Mahmud, Oruc Çavuş b. Abdullah, Ahmed Çelebi 
b. Ali ed-Dâ‘î, Abdi b. Hüseyin, es-Seyyid Mustafa Çelebi b. es-Seyyid Mahmud, 
İbrahim b. Mahmud, David v. Güllükesri, Kiryazi v. Manol, Dimitri v. Kostantin, 
Hersaki v. Yorgi, Apostol v. Mihadoki, Yorgi v. İstadi.

82 [7a-3] Fâtıma bt. Ömer’in Kurt Çelebi b. Mehmed’e kalan borcunu 
ödemesi tembih olunduğu

1000 akçe ikrâr-ı deyn
Mahmiye-i İstanbul’da Kebeciler Hânı’nda sâkin bâ‘isü’l-vesîka Kurt Çelebi 
b.  Mehmed nâm kimesne meclis-i şer‘de Fâtıma bt.  Ömer nâm hâtun mahza-
rında üzerine da‘vâ ve takrîr-i kelâm edip târih-i kitâbdan üç sene mukaddem 
mezbûre Fâtıma Hâtun’a iki bin akçe ikrâzkabz eyledikden sonra silk-i mülkünde olan bir çift zümrüd taşlı altın küpe ve 
beş miskāl bir altın bileziğini yedimde rehin ve teslîm etmiş idi el-hâletü hâzihî 
meblağ-ı mezkûrun bin akçesini mukaddemâ yedinden ahz ve istîfâ ve rihân-ı 
mezkûreyi mezbûreye teslîm eylediğinden sonra bin akçe zimmetinde kalmış 
idi hâlâ meblağ-ı bâkī bin akçeyi dahi mezbûreden taleb ederim, suâl olunsun 
dedikde gıbbe’s-suâl mezbûre Fâtıma cevâbında fi’l-hakīka meblağ-ı mezkûr 
iki bin akçenin ber minvâl-i muharrer bin akçesini mukaddemâ müdde‘î-i 
mezbûra teslîm ve rihân-ı mezkûreyi kabz eylediğimden zimmetimde bâkī bin 
akçe hakkı kalmış idi deyû ikrâr etmeğin mûcebince meblağ-ı bâkī bin akçeyi 
müdde‘î-i mezbûra edâ ve teslîme mezbûre Fâtıma’ya ba‘de’t-tenbîh, mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Ebûbekir Çelebi b. Abdullah, Mustafa Çelebi b. İsâ, Abdi Çelebi 
b.  Hüseyin, Şükür Beşe b.  Mustafa, Ali Çelebi b.  Muharrem, Baba Resûl 
b. Rıdvan.

 Metinde “iktirâz”.









83 [7a-4] Havva bt. İbrahim’in boşandığı Mehmed Beşe b. İbrahim’den 
alacağı kalmadığı
Sulh
Mahmiye-i İstanbul’da Nişancı Cafer Çelebi mahallesinde sâkine Havva 
bt.  İbrahim meclis-i şer‘de zevc-i mutallıkı râfi‘ü’l-kitâb Mehmed Beşe 
b.  İbrahim muvâcehesinde ikrâr ve i‘tirâf edip zevcim mezbûr Mehmed Beşe 
mukaddemâ beni tatlîk ettikde, iki bin akçe mehrimi ve nafaka-i iddetim için 
beş yüz akçe cem‘an iki bin beş yüz akçe hakkımı mezbûr Mehmed Beşe ye-
dinden alıp kabz edip bir alaca sadef bir fistan ve bir üstlük ta‘bîr olunur dül-
bendim yedinde kalmış idi deyû da‘vâ edip beynimizde küllî nizâ‘ vâki‘ olmuş 
idi hâlâ da‘vâ-yı mezbûremden beni mezbûr Mehmed Beşe beş yüz akçe üze-
rine inşâ-i akd-i sulh ettikde, ben dahi sulh-ı mezbûru kabûl ve bedel-i sulh 
olan meblağ-ı mezbûru alıp kabz eyledim. Fîmâ ba‘d husûs-ı mezbûra müte‘allik 
zevcim mezbûr Mehmed Beşe ile da‘vâ ve nizâ‘ım yoktur. Mezbûr Mehmed 
Beşe’nin dahi benim yedimde bir yeni zümrüd küpesi var idi, ben dahi zikr 
olunan küpeyi merkūm Mehmed[‘e] teslîm eyledim dedikde gıbbe’t-tasdîki’l-
vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min [şehri] Ramazâni’l-mübârek li sene selâse ve 
seb‘în ve elf.
Şuhûdü’l-hâl: Ali Beşe Çukadar, Mustafa Beşe er-Râcil, Baba Resûl [b.] Rıdvan, 
Abdi Çelebi b. Hüseyin.

84 [7a-5] Hasan Beşe b. Mustafa’nın Güllükesri kazasındaki menzilleri 
arsasındaki hissesini Kurnak v. Rudi’ye sattığı
Bey‘-i mahall-i bâb-ı menzil
Dergâh-ı âlî yeniçerilerinin kırk dokuz Hâssa kiler odası neferâtından Hasan Beşe 
b. Mustafa nâm râcil meclis-i şer‘-i hatîr-i lâzımü’t-tevkīrde bâ‘isü’l-vesîka Kurnak 
v.  Rudi nâm zimmî muvâcehesinde ikrâr edip vilâyet-i Rumeli’nde Güllükesri 
kazâsı kurâsından Mavrova? nâm karyede vâki‘ benim sâkin olduğum mülk 
menzil ile mezbûr zimmînin mülk menzilinin sokak kapısı açılan lede’l-ahâlî 
ma‘lûmü’l-hudûd mahalle ber vech-i iştirâk-i seviy mezbûr ile benim mülküm 
olmağla kendi menzilimin kapısını mahall-i mezbûrdan kaldırıp tarîk-i âm tara-
fından vaz‘ edip ba‘dehû ol nısf hisse-i şâyi‘amı bin iki yüz akçeye mezbûra bey‘ ol 
dahi ber minvâl-i muharrer iştirâ ve kabûl eyledikden sonra, semen-i mezbûr bin 
iki yüz akçeyi yedinden alıp mahallinde zabta mezbûr Kurnak zimmîyi taslît ey-
ledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek sene 1073.
Şuhûdü’l-hâl: Resûl Beşe b.  Osman, İbrahim Beşe b.  Ahmed, Mehmed Beşe 
b. Mustafa, İsmail Çelebi, Abdi Çelebi b. Hüseyin.

85 [7a-6] Sâliha Hâtun’un Mehmed Ağa b. Ahmed isimli cündîden muhâlaa 
yoluyla boşandığı
Husûs-ı âti’l-beyânın mahallinde tahrîri iltimâs olunmağın savb-ı şer‘-i 
mergūbdan Mevlânâ Abdülbâkī Efendi irsâl olunup ol dahi mahmiye-i 
İstanbul’da Kefeli mahallesinde sâkin Sefer Bey nâm cündînin menziline va-
rıp zeyl-i rakīmde muharrerü’l-esâmî olan müslimîn huzûrunda akd-i meclis-i 
şer‘-i şerîf ettikde, mezbûr Sefer Bey (...) sulbiye kebîre kızı Sâliha Hâtun zâtı 
Abdünnebî Halîfe ve Mehmed b. İsâ ta‘rîfleri ile mu‘arrefe oldukda, (...) meclis-i 
ma‘hûdda zevci Mehmed Ağa b.  Ahmed nâm cündî muvâcehesinde bi tav‘ihâ 
ikrâr ve i‘tirâf (...) zevcim mezbûr Mehmed Ağa ile zimmetimde mütekarrir 
olan yüz elli riyâlî guruş mehr-i müeccelim ve nafaka-i iddetim (...) üzerine ve 
me’ûnet-i süknâm dahi kendi üzerime olmak üzre muhâla‘a-i sahîha-i şer‘iyye 
(...) edip ol dahi hul‘-ı mezbûru kabûl ettikden sonra hukūk-ı zevciyyete ve 
gayra müte‘allika (...) her birimiz âharın zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledik dedikde [7b] ikrâr-ı meşrûhunu mezbûr Mehmed Ağa 
vicâhen ve şifâhen tasdîk ve tahkīk etmeğin Mevlânâ-yı mezbûr vâki‘-ı hâli ma-
hallinde tahrîr, ba‘dehû ma‘an irsâl olunan Mahmud Beşe ile meclis-i şer‘a gelip 
alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ahmed Efendi b. Mehmed el-İmâm, Abdünnebî Çelebi el-Müezzin, 
Ali Beşe b. Hasan, Haydar Beşe b. Abdullah, Halil Beşe b. Mehmed, Mahmud Beşe 
b.  Süleyman, Rüstem Beşe b.  Abdullah, Mahmud Beşe b.  Muharrem, Mehmed 
Çelebi b. İsâ, Mahmud Çavuş b. Abdünnebî, Şâmî Hüsrev Beşe.

86 [7b-1] Dimo v. Yani’nin Yorgi v. İlya’ya borcunu kabul ettiği
İkrâr-ı deyn
Tâife-i zimmîyândan Yorgi v.  İlya meclis-i şer‘-i hatîr-i lâzımü’t-tevkīrde 
hâmilü’l-vesîka Dimo v.  Yani nâm zimmî mahzarında tav‘an ikrâr ve takrîr-i 
kelâm edip biz mukaddemâ mezbûr zimmînin kanadarı olup et akçesinden 
on iki bin sekiz yüz yirmi sekiz akçesini istihlâk etmekle meblağ-ı sâlifü’z-zikr 
vâcibü’l-edâ ve lâzımü’l-kazâ mezbûr Yorgi zimmîye zimmetimde deynimdir 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Abdülbâkī Efendi el-Kâtib, Abdülkādir Efendi el-Kâtib, Keşfî 
Mustafa Efendi el-Kâtib, Mehmed Efendi el-Kâtib, Ömer Efendi el-mukayyid, 
Mehmed Çelebi el-Muhzır, Mustafa Beşe el-Muhzır, Abdi Çelebi el-Muhzır, 
Kiga v. Estoye, Yorgi v. Yani, Yani v. Drava, Dimo v. Duka.

87 [7b-2] Mahmud b. Yusuf ’un İnegöl’deki bahçesini el-Hâc Mustafa Ağa 
b. İbrahim’e sattığı
Mülknâme-i Bahçe
Vilâyet-i Anadolu’da İnegöl kazâsına tâbi‘ Eseren nâm karye sâkinlerinden 
Mahmud b.  Yusuf nâm kimesne meclis-i şer‘-i hatîr-i lâzımü’t-tevkīrde fahrü’l-
eşbâh el-Hâc Mustafa Ağa b.  İbrahim mahzarında ikrâr ve takrîr-i kelâm edip 
karye-i mezbûrede vâki‘ bir tarafdan Civil? Ali mülkü ve bir tarafdan Acem 
Bayram mülkü ve bir tarafdan Turfanda oğlu Osman mülkü ve bir tarafdan 
değirmen nehri ile mahdûd eşcâr-ı müsmire ve gayr-ı müsmireyi müştemil 
mülk bahçemi, üç bin nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile mezbûr el-Hâc Mustafa Ağa’ya bey‘ ve ol dahi 
minvâl-i muharrer üzre iştirâ ve kabûl eyledikden sonra, semeni olan meblağ-ı 
mezbûr üç bin akçeyi mezbûr Mustafa Ağa’nın yedinden bi’t-tamâm ahz u kabz 
edip meblağ-ı mezkûru mahallinde zabt ve tasarrufa mezbûr Mustafa Ağa’yı 
taslît eyledim ba‘de’l-yevm zikr olunan bahçe mezbûr Mustafa Ağa’nın mülk-i 
müşterâsıdır, keyfe mâ yeşâ’ ve yürîd mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min [şehri] Şevvâli’l-mükerrem sene 1073.
Şuhûdü’l-hâl: Mehmed Beşe b. Mahmud er-Râcil, Hasan Beşe b. Ahmed er-Râcil, 
Halil Çelebi b.  Mustafa el-Yesâri, Ömer Beşe b.  Hızır, Ali b.  Timur, Mehmed 
b. İbrahim, Hasan b. Ali, Resûl b. Rıdvan.

88 [7b-3] Fâtıma Hanım bt. Ekmekçizâde Ahmed Paşa’nın Langa yakınındaki 
menzilini vakfettiği
Vakfiye-i Ekmekçizâde Fâtıma Hanım
Elhamdü li veliyyihî ve’s-salâtü alâ nebiyyihî Muhammedin ve âlihî ve ashâbihi’l-
müte’eddibîne bi âdâbih ammâ ba‘d işbu kitâb-ı sıhhat-nisâbın tahrîrine bâ‘is ve bâdî 
budur ki mahrûse-i Galata a‘mâlinden Beşiktaş nâhiyesine tâbi‘ Ortaköy demek-
le ma‘rûfe karyede sâkine sâhibetü’l-hayrât umdetü’l-muhadderâti’l-muvakkarât, 
üsvetü’l-mestûrâti’l-mükerremât Fâtıma Hanım bt.  el-merhûm Ekmekçizâde 
Ahmed Paşa vakf-ı âti’l-beyânı ikrâra ba‘dehû da‘vâ-yı rücû‘ ve istirdâda vekîl 
olup mûmâ-ileyhâyı bi’l-ma‘rifeti’ş-şer‘iyye ârifân olan Mustafa Ağa b. Mehmed 
ve Mehmed Efendi b. Mahmud şehâdetleriyle şer‘an vekâleti sâbite olan Ahmed 
Bey b.  İsâ meclis-i şer‘-i hatîrde vakf-ı câi’z-zikre mütevellî ta‘yîn ettikleri Ali 
Bey b. Mehmed el-Yesâri muvâcehesinde bi’l-vekâle ikrâr ve takrîr-i kelâm edip 
müvekkile-i müşârün-ileyhâ Fâtıma Hanım mahmiye-i İstanbul’da Langa kurbun-
da Dülbendçi Hüsam mahallesinde vâki‘ bir tarafdan ba‘zan Belkıs bt. Abdullah 
ve ba‘zan Ayşe Hâtun mülkleri ve bir tarafdan ba‘zan el-Hâc İsmail b. Abdullah 
ve ba‘zan iplikçi kızı İsmihan Hâtun mülkleri ve bir tarafdan Rıdvan Halîfe mül-
kü ve bir tarafdan tarîk-i âm ile mahdûd altı bâb fevkānî ve altı tahtânî odala-
rı ve arsa-i hâliye ve mahzeni müştemil mülk menzilini, hasbeten lillâhi te‘âlâ 
vakf ve haps edip şöyle şart eyledi ki hayâtda oldukça menzil-i mezbûrun gal-
lesine kendi mutasarrıfe ola, vefât ettikden sonra mütevellî-i müte‘ayyin mezbûr 
Ali Bey yediyle îcâr olunup hâsıl olan gallesinden kifâyet mikdârı mahmiye-i 
mezbûrede Molla Hüsrev mahallesinde merhûm-ı mezkûr Ahmed Paşa türbe-i 
şerîfelerinde eczâ-i münîfe tilâvet olunup sevâbı rûhuna ihdâ oluna ve mezbûr Ali 
Bey vakf-ı mezbûra mütevellî ve hem kâtib olup kitâbet hizmeti mukābelesinde 
menzil-i mezbûrun gallesinden yevmî iki akçe vazîfeye mutasarrıf ola ba‘dehû tev-
liyyet ve kitâbet re’y-i hâkimü’ş-şer‘a müfevvaz ola ve vakf-ı mezbûrun tebdîl ve 
tağyîri merreten ba‘de uhrâ yedinde ola deyû şart ve ta‘yîn edip menzil-i mezbûru 
fâriğan ani’ş-şevâgil mütevellî-i mezbûra teslîm edip ol dahi tesellüm ve kabz ey-
ledi dedikde gıbbe’t-tasdîki’ş-şer‘î vekîl-i mezbûr inân-ı kelâmını semt-i rücû‘a 
atf edip eğer ki vakf-ı akār muhtâr-ı eimme-i ahyâr İmâm-ı A‘zam ve hümâm-ı 
akdem Ebû Hanîfe el-Kûfî -cûziye hayrü’l-cezâ ve kûfiye- hazretleri katında 
sahîh ve câiz, lâkin menzile-i âriyetde olmağla şeref-i lüzûmu hâiz olmadığın-
dan mâ‘adâ, âlim-i rabbânî hazret-i imâm Muhammed b. Hasan eş-Şeybânî ka-
tında vâkıf menâfi‘-i vakfı kendi nefsine şart etmekle bâtıl olup rücû‘ meşrû‘ ol-
mağın vakf-ı mezbûrdan bi’l-vekâle rücû‘ eyledim menzil-i mezbûru istirdâd ede-
rim deyicek mütevellî-i mezbûr cevâb-ı bâ savâba mütesaddî olup fi’l-vâki‘ hâl 
bast olunan minvâl üzre idiği cây-ı kīl u kāl değildir lâkin âlim-i rabbânî fâzıl-ı 
samedânî İmâm Ebû Yusuf eş-şehîr bi’l-imâmi’s-sânî katında vâkıf mücerred, vakf 
ettim demekle, şart-ı mezbûr ile dahi olursa vakf-ı mezbûr sahîh ve lâzım olduğu 
emr-i ma‘lûmdur deyû red ve teslîmden imtinâ‘ ve husûmet ve nizâ‘ edip hâkim-i 
muvakki‘-i sadr-ı kitâb tûbâ-lehû ve hüsnü me’âb huzûrunda müterâfi‘ân oldukla-
rında, hâkim-i mûmâ-ileyh -esbağallâhu te‘âlâ ni‘amehû aleyh- dahi cânib-i vak-
fa nazar ve mübtil-i hayr olmakdan hazer edip teşyîd-i kavâ‘id-i hayrı evlâ ve ahrâ 
görüp alâ kavli men yerâhü mine’l-eimmeti’l-müctehidîn şart-ı mezbûr ile vakf-ı 
merkūmun sıhhat ve lüzûmuna hükm-etmekle vakf-ı mezbûr sahîh ve lâzım olup 
nakz ve nakzına mecâl muhâl ve tebdîl ve tağyîri mümteni‘ü’l-ihtimâl oldu. Fe-
men beddelehû ba‘demâ semi‘ahû fe-innemâ ismuhû ale’l-lezîne yübeddilûnehû 
inna’llâhe semî‘un alîm ve ecrü’l-vâkıfi ale’l-hayyi’l-cevâdi’l-kerîm.
Hurrire fi’l-yevmi’r-râbi‘ ve’l-ışrîn min Cemâziyelâhire li sene selâse ve seb‘în 
ve elf.
Şuhûdü’l-hâl: Ebûbekir Çelebi b.  Mehmed el-Müezzin, Mehmed Çelebi 
b.  Mahmud kâtib-i Muhâsebe, Mehmed Çelebi b.  Mehmed, Mustafa Efendi 
b. Halil, Evliyâ Çelebi b. Mehmed, Mehmed Efendi b. Mustafa, Mehmed b. Yusuf, 
Mustafa Bey b. Hasan, Osman Beşe el-Muhzır.

89 [7b-4] Ümmühânî Hâtun bt. Mustafa’nın menzilini Mehmed Ağa 
b. Yusuf ’a sattığı
Mülknâme
Mahmiye-i İstanbul’da Yenibahçe kurbunda Karabaş mahallesinde sâkine 
Ümmühânî Hâtun bt.  Mustafa tarafından husûs-ı âti’l-beyânı ikrâra vekîl olup 
mezbûrenin zâtını ma‘rifet-i şer‘iyye ile ârifân olan Dilaver Beşe b.  Abdullah 
ve Kapıcızâde demekle şehîr Hacı Mehmed b.  Mustafa şehâdetleriyle şer‘an 
vekâleti sâbite olan Eyüb Çelebi b.  Mehmed meclis-i şer‘de işbu bâ‘isü’l-kitâb 
fahrü’l-akrân Mehmed Ağa b. Yusuf el-Hammâmî mahzarında bi’l-vekâle ikrâr 
ve takrîr-i kelâm edip müvekkilem mezbûre Ümmühânî Hâtun silk-i mülk-i 
sıhhatinde münselik olup mahall-i mezbûrede vâki‘ bir tarafı Mahmud Bey 
b. Abdullah mülkü ve bir tarafı mîrî tarla ve bir tarafı Medîne-i Münevvere -alâ 
münevverihâ efdalü’s-salât ve ekmelü’t-tahiyye- vakfı ve bir tarafı tarîk-i âm ile 
mahdûd bir bâb fevkānî oda ve bir sofa ve bir bâb tahtânî oda ve bir sofa ve 
bir matbah ve bir su kuyusu ve bir kenîf ve sofayı müştemil mülk menzilini, bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık merkūm Mehmed 
Ağa’ya yirmi bin nakd-i râyic fi’l-vakt akçeye tarafından îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi vech-i meşrûh üzre iştirâ ve 
kabûl ve kabz ve tesellüm eyledikden sonra semeni olan meblağ-ı mezbûr yirmi 
bin akçeyi müşterî-i mezbûr Mehmed Ağa yedinden tamâmen ahz u kabz eyle-
dim ba‘de’l-yevm menzil-i mahdûd-ı mezbûr merkūm Mehmed Ağa’nın mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’l-hâmis min şehri Recebi’l-ferd li sene selâse ve seb‘în ve elf.
Şuhûdü’l-hâl: Mehmed Çelebi b. Mustafa, Mahmud Ağa b. Ahmed, Bozacı Yusuf, 
Mehmed Çelebi b. Hasan, Abdurrahman Çelebi b. Ramazan el-Müezzin, Ahmed 
Efendi b. Mahmud el-İmâm, Hasan Efendi b. Mustafa el-câbi, Nuh Ağa b. Yusuf, 
Mehmed, Ali Çavuş b. Hasan, el-Hâc Hasan b. İsmail, Ahmed b. Hasan, Osman 
b. Mustafa.

90 [8a-1] Karabaş mahallesi ahalisinden İsmail Efendi b. Mehmed’in cariyesi 
Gülistan bt. Abdullah’ı azat etttiği
Itâknâme
Mahmiye-i İstanbul’da Karabaş mahallesi ahâlîsinden mefharu erbâbi’t-tahrîr 
ve’l-kalem İsmail Efendi b. Mehmed tarafından ıtk-ı âti’z-zikri ikrâra vekîl olup 
Ahmed Çelebi b. Ali ve Dilaver Beşe b. Abdullah nâm kimesneler şehâdetleriyle 
vekâleti sâbite olan el-Hâc Mehmed Beşe b.  Mustafa meclis-i şer‘-i hatîr-i 
lâzımü’t-tevkīrde bi’l-vekâle takrîr-i kelâm edip müvekkil-i müşârün-ileyh 
İsmail Efendi orta boylu, açık kaşlı, gök gözlü, sarışın hâfızatü’l-vesîka Gülistan 
bt. Abdullah nâm memlûke câriyesini niyet-i hâlisa ile hasbeten lillâhi’l-aliyyi’l-
azîm ve taleben li merzâti’r-Rabbi’r-rahîm malından âzâd ve mülkünden ihrâc 
ve silk-i harâir-i asliyyâta ilhâk ve idrâc edip min ba‘d merkūme Gülistan sâir 
harâir-i asliyyât gibi hürre olup üzerinde velâdan gayrı hakkım kalmadı dedi 
dedikde mâ vaka‘a bi’t-taleb ketb olundu.
Fi’l-yevmi’r-râbi‘ min [şehri] Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan Efendi b. Mustafa el-İmâm, Bektaş Çelebi el-Cerrâh, el-Hâc 
İbrahim b.  Dilaver, Keşfî Mustafa Efendi el-Kâtib, Mustafa Çelebi b.  Mahmud, 
Abdi Çelebi b. Hüseyin el-Muhzır.

91 [8a-2] Lâleruh bt. Abdullah’ın vakıf arsası üzerine bina ihdasına mütevellîsi 
Ali Çelebi’nin izin verdiği
Vakıf arsa üzre binâya izin
Mahmiye-i İstanbul’da Harâccı Kara Mehmed mahallesi ahâlîsinden hâfızü’l-kitâb 
Mustafa Beşe b. Murad meclis-i şer‘de takrîr-i kelâm edip mahalle-i merkūmede 
vâki‘ bir cânibden Meryem Hâtun mülküne ve bir cânibden benim mülküme 
ve bir cânibden ba‘zan Medîne-i Münevvere vakfına ve ba‘zan Harâccı vakfına 
ve bir cânibden tarîk-i âma müntehî olup arsası senede üç yüz akçe mukāta‘alı 
Hoca Dursun vakfı ve binâsı Lâleruh bt.  Abdullah nâm hâtunun süknâsı ken-
diden sonra zevci Hasan Beşe b.  Mehmed ve mezbûrun evlâdına meşrût vakfı 
olan menzil bin yetmiş senesinde vâki‘ harîkde bi’l-külliye muhterik oldukda, va-
kıfda binâya müsâ‘ade ve vakf-ı mezkûrun hasbî mütevellîsi olan meşrûtun-leh 
mezbûr Hasan Beşe’de dahi binâya kudreti olmamağla, arsa-i merkūme üzerin-
de mevcûd olan noksanını semen-i misliyle bey‘ ve semenini irbâh cânib-i vakfa 
nâfi‘ olmağla mezbûr Hasan Beşe bi’t-tevliyye arsa-i merkūmeden kasr-ı yed edip 
ol noksanı semen-i misli olan on beş bin akçeye bana bey‘ ve teslîm ve semeni-
ni vakıf için kabz eyledikden sonra arsa-i merkūme üzerine müceddeden binâ 
ihdâs edip mutasarrıf olmak için mütevellîsi olan Ali Çelebi’den istîzân eyledik-
de ol dahi iznini hâvî işbu temessükü vermiş idi hâlâ ol temessüke nazar olunup 
mûcebince yedime istihkâmen hüccet verilmesini taleb ederim deyû mazmûnu 
takrîr-i meşrûhuna mutâbık mezbûr Ali Çelebi’nin imzâ ve hâtemini hâvî izin te-
messükü ibrâz edip ba‘de’n-nazar istihkâmen işbu hurûf mûcebince ketb ü tahrîr 
ve yed-i tâlibe def ‘ olundu.
Fi’l-yevmi’r-râbi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: es-Seyyid Mehmed Çelebi b.  es-Seyyid Mehmed, Ahmed Çe le-
bi b.  Hüseyin el-Yesâri, Ebûbekir Efendi b.  Abdurrahman, Receb Efendi b.  Sü-
ley man, Hasan Efendi b.  Mustafa, Süleyman Çelebi b.  Mehmed, Murad Efendi 
b. Şaban, Abdi Çelebi el-Muhzır, Ahmed Çelebi b. Mahmud kethüdâ-yı muhzırân, 
Şükrullah Bey b. Mustafa el-Muhzır.

92 [8a-3] Yani v. Andriye’nin Mora’da Gerbeti karyesi mühimmatı için 
gönderdiği parayı Yorgi v. Yani’nin teslim ettiği
Kabz-ı meblağ-ı mevkūf
Vilâyet-i Rumeli’nde Mora sancağında vâki‘ Kalavrete kazâsına tâbi‘ Gerbeti 
nâm karye re‘âyâsından Dimo v. Danyal ve Dimitri v. Koni ve Yani v. Nikola ve 
Yani v. Yorgi ve Nikola v. Aleksandra ve Dimitri v. Palumi ve Pandazi v. İstati ve 
Panayot v. Todori ve Dimo v. İstati ve Andruco v. Panayot nâm zimmîler meclis-i 
şer‘de râfi‘ü’l-vesîka Yorgi v.  Yani muvâcehesinde her biri takrîr-i kelâm edip 
karyemiz Vâlide Sultan evkāfından olup işbu merkūm Yorgi evkāf-ı mezbûre 
re‘âyâsından perâkende olan re‘âyâ üzerine emr-i şerîf ile kethüdâ ta‘yîn olun-
mağla, karye-i mezbûre re‘âyâsından olup mahmiye-i İstanbul’da Malta nâm 
mahalde bakkallık ederken hâlik olan Yani v.  Andriye hayâtında karyemizin 
mühimmât-ı lâzımesi için malından ifrâz edip karyemize irsâl oluna deyû ta‘yîn 
ettiği on bin akçeyi mezbûr Yorgi ahz eylemiş idi hâlâ meblağ-ı mezbûr on bin 
akçeyi karyemiz mühimmâtı için mezbûr Yorgi kethüdâ yedinden alıp kabz ey-
ledik, meblağ-ı mezbûrdan mezbûr Yorgi kethüdâ yedinde bir akçe ve bir habbe 
bâkī kalmadı dediklerinde, mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf.
Şuhûdü’l-hâl: Şükrullah b. Mustafa, Abdi Çelebi b. Hüseyin, Osman b. Abdullah, 
Baba Resûl b. Rıdvan.









93 [8a-4] Osman b. Ramazan’ın vârisleri Receb Efendi ve Abdi’ye Ali Çelebi 
b. Hasan’ın borçlu olduğu
İsbât-ı verâset
Vilâyet-i Anadolu’da Karahisâr-ı şarkī sancağında Yakubbey kazâsı kurâsından 
fi’l-asl Uzun Musa nâm karyeden olup ba‘dehû medîne-i Galata’ya tâbi‘ kasaba-i 
Kasımpaşa’da Küçük Piyâlepaşa mahallesinde sâkin olup mukaddemâ vefât 
eden Osman b. Ramazan’ın li ebeveyn ammi oğulları olmak üzre verâset iddi‘â 
eden Receb Efendi ve Abdi ibney Ahmed nâm kimesneler meclis-i şer‘de Ali 
Çelebi b.  Hasan nâm kimesne mahzarında her biri üzerine da‘vâ edip bi-
zim ile gāib ani’l-meclis Bayram b.  Muslu nâm kimesne müteveffâ-yı mezbûr 
Osman’ın li ebeveyn ammi oğlu ve usûbet-i nesebiyye cihetinden hasren 
vârisleri olup müteveffâ-yı mezbûrun merkūm Ali Çelebi zimmetinde deyn-i 
şer‘îden olan altı yüz elli bir akçesi hasren bizim ile mezbûr Bayram’a intikāl 
etmekle meblağ-ı mezbûrdan hissemize isâbet eden dört yüz otuz dört akçe-
yi mezbûr Ali Çelebi’den taleb ederiz, suâl olunsun dedikde gıbbe’s-suâl mezbûr 
Ali Çelebi cevâbında müteveffâ-yı mezbûra altı yüz elli bir akçe deyni oldu-
ğunu ikrâr ve lâkin mezbûrûnun vech-i muharrer üzre verâsetini inkâr ey-
ledikde müdde‘iyân-ı mezbûrândan müdde‘âsı için beyyine taleb olunduk-
da karye-i merkūme ahâlîsinden olup udûl-i müslimînden Hasan b.  Abdi ve 
Ramazan b. Himmet nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâdi’ş-şer‘î fi’l-vâki‘ müdde‘iyân-ı mezbûrân Receb Efendi ve Abdi 
ve mezbûr Bayram müteveffâ-yı mezbûr Osman’ın li ebeveyn ammi oğulları 
ve usûbet-i nesebiyye cihetinden vârisleri olup verâseti mezbûrûna münhasıra-
dır, bunlardan gayrı vârisi ve terekesine müstahıkk-ı âhar olduğu ma‘lûmumuz 
değildir,  zirâ‘  müteveffâ-yı mezbûr Osman’ın babası merkūm Ramazan’dır ve 
onun babası Ömer’dir ve Ömer’in babası Mahmud’dur ve Mahmud’un babası 
Şaban’dır ve müdde‘iyân-ı mezbûrânın babası mezbûr Ahmed’dir ve onun ba-
bası İslâm’dır ve İslâm’ın babası mezbûr Mahmud’dur ve onun babası merkūm 
Şaban’dır ve anası Hasnâ nâm hâtundur. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle olmağın meblağ-ı mezbûr dört yüz 
otuz dört akçeyi bi’l-verâse mezbûrân Receb Efendi ve Abdi’ye def ‘ ve teslîme 
mezbûr Ali Çelebi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek sene 1073.
Şuhûdü’l-hâl: Neccar Hasan Beşe, el-Hâc Süleyman b.  Ali, Mustafa Efendi 
el-Müderris, Molla Ahmed b. Mustafa, Cafer b. İskender, Abdullah b. Receb.









94 [8a-5] Ahmed Beşe b. Abdurrahman’ın Mehmed b. Mehmed ile Halil Beşe 
b. Mehmed’den alacaklarını tahsil ettiği
Sulh ve ibrâ
Mahmiye-i İstanbul’da Gül Câmi‘i mahallesinde sâkin Ahmed Beşe 
b. Abdurrahman meclis-i şer‘-i hatîr-i lâzımü’t-tevkīrde kendi tarafından asîl ve 
gāib ani’l-meclis Mehmed b. Mehmed nâm kimesne tarafından ikrâr-ı âti’z-zikri 
tasdîke vekîl olup vekâleti Abdülkerim Efendi b. İbrahim ve Hasan Beşe b. Yusuf 
şehâdetleriyle sâbite olan işbu bâ‘isü’l-kitâb Halil Beşe b.  Mehmed mahzarın-
da ikrâr ve takrîr-i kelâm edip mezbûr Halil Beşe zimmetinde cihet-i deyn-i 
şer‘îden seksen kıt‘a riyâlî guruş ve müvekkil-i mezbûr Mehmed zimmetinde 
yirmi riyâlî guruş hakkım vardır deyû bundan akdem mezbûrândan da‘vâ ve 
taleb eylediğimde beynimizde münâza‘ât-ı kesîre vâkı‘a olmuş[du]. el-hâletü 
hâzihî gāib-i mezbûr zimmetinde olan yirmi guruş mukābelesinde beş guruş 
ve mezbûr Halil Beşe zimmetinde olan seksen guruş mukābelesinde yirmi beş 
guruş ki cem‘an otuz guruşu mezbûr Halil Beşe yedinden tamâmen ahz u kabz 
edip meblağayn-i mezbûreyn da‘vâsından mezbûrân Halil Beşe ve müvekkil-i 
mezbûr Mehmed’in zimmetlerini ibrâ-i âmm-ı kātı‘ü’n-nizâ‘ ile ibrâ ve iskāt ey-
ledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene selâse ve seb‘în ve elf.
Şuhûdü’l-hâl: Abdülkerim Efendi b.  İbrahim el-İmâm, Hasan Beşe b.  Yusuf, 
İbrahim Beşe b.  Mahmud, Mustafa Beşe b.  Mehmed, yağcı İbrahim Beşe, Ali 
b. Fethullah, Resûl b. Rıdvan, Şükrullah b. Mustafa, Mehmed b. Ramazan.

95 [8b-1] Meleki bt. Bedros’un Rus asıllı cariyesi Mihriban bt. Yuvan’ı azat ettiği
Itâknâme-i kâfire
Mahmiye-i İstanbul’da Sîmkeş Ali Çelebi mahallesinde sâkine Meleki bt. Bedros 
nâm nasrâniyye meclis-i şer‘-i hatîr-i lâzımü’t-tevkīrde ikrâr ve i‘tirâf edip işbu 
uzun boylu, açık kaşlı, gök elâ gözlü Rusiyyetü’l-asl Mihriban bt.  Yuvan nâm 
câriye-i memlûkemi lâ li ivazin âcil ve lâ li garazin âcil malımdan âzâd ve mül-
kümden ihrâc eyledim ba‘de’l-yevm mezbûre Mihriban sâir harâir-i asliyyât 
gibi hürre olup üzerinde hakk-ı velâdan gayrı hakkım bâkī kalmadı dedikde mâ 
vaka‘a bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ali Çelebi b.  Abdullah Sırmakeş, Ali Çelebi b.  Muharrem, Resûl 
Bey b. Rıdvan, Mustafa b. İsâ.









96 [8b-2, Arapça] Velisi olmayan ve nafakasının kimin üzerine terettüp ettiği 
bilinmeyen Sâliha adlı küçüğün Emine bt. Şükrullah tarafından evlat 
edinilmesi (tebennî kaydı)
Tebennî
İşbu hüccet-i şer‘iyyenin üzerinde imzâsı bulunan hâkim velîsi olmayan ve nafa-
kasının kimin üzerine îcâb ettiği nâ-ma‘lûm Sâliha nâm sagīreyi hâfızatü hâze’l-
kitâb Emine bt.  Şükrullah nâm hâtuna teslim etti. Mezbûre Emine de tebennî 
ve terbiye maksadıyla sagīre-i mezbûreyi tesellüm etti. Hâkim-i müşârün-ileyh 
sonra sagīre-i mezbûrenin nafakası, kisvesi ve sâir havâic-i zarûriyyesi için, 
tebennîde bulunan hanımın talebiyle mezbûreyi geri alma hakkı kime âidse 
o kimesne üzerine olmak üzre zeyilde mezkûr târihden i‘tibâren râyicü’l-vakt 
yevmî dört akçe farz ve takdîr etti ve meblağ-ı mefrûzu sagīre-i mezbûrenin 
havâic-i lâzımesine sarf etmesine ve vakt-i hâcette istidâne edip ınde’z-zuhûr 
rücû‘ etmesine mütebenniye-i mezbûreye izin verdi.
Cerâ zâlike ve hurrire fi’l-yevmi’s-sâdis min Şevvâli’l-mükerrem sene 1073.
Şuhûdü’l-hâl: Mehmed Çelebi b.  Kasım, Mehmed b.  Hasan, Mehmed Çelebi 
b. Abdullah, İsmail Çelebi b. Mehmed, Mustafa b. İsâ

97 [8b-3] Mehmed Çelebi b. Osman’ın zevcesi Zülfiye Hâtun bt. Abdullah’a 
borçlu olduğu
İkrâr-ı deyn
Mahmiye-i İstanbul’da Kırkçeşme kurbunda Molla Hüsrev mahallesinde sâkine 
Zülfiye Hâtun bt.  Abdullah tarafından husûs-ı âti’l-beyâna sâbitü’l-vekâle vekîl 
olan işbu bâ‘isü’l-kitâb zevci Mehmed Çelebi b.  Osman mahfil-i kazâda, diğer 
Mehmed Çelebi b. Ahmed Ağa mahzarında üzerine bi’l-vekâle da‘vâ ve takrîr-i 
kelâm edip müvekkilem mezbûrenin merkūm diğer Mehmed Çelebi zimme-
tinde cihet-i deyn-i şer‘îden altı bin akçe hakkı vardır hâlâ vekâletim hasebiyle 
meblağ-ı mezbûru merkūmdan taleb ederim suâl olunsun dedikde gıbbe’s-suâl 
merkūm diğer Mehmed Çelebi cevâbında fi’l-hakīka müvekkile-i mezbûreye 
cihet-i mezbûreden altı bin akçe zimmetimde vâcibü’l-edâ ve lâzımü’l-kazâ 
deynim vardır deyû bi tav‘ihî ikrâr ve i‘tirâf etmeğin ikrârı mûcebince meblağ-ı 
mezbûr altı bin akçeyi vekîl-i mezbûr Mehmed Çelebi’ye edâ ve teslîme merkūm 
diğer Mehmed Çelebi’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min [şehri] Şevvâli’l-mükerrem li sene selâse ve seb‘în ve elf.
Şuhûdü’l-hâl: Ali Beşe b.  Osman Çukadar, Muharrem Çelebi, Şükrullah 
b. Mustafa, Abdi Çelebi b. Hüseyin, Baba Resûl b. Rıdvan.









98 [8b-4] İstanbul’da boyacı Yorgi v. Çevik’in boyahânedeki hissesini ortakları 
Aleksi v. Çevik ve Dimitri v. Kalos’a sattığı
Bey‘-i hisse-i boyahâne
Mahmiye-i İstanbul’da Boyacı tâifesinden Yorgi v.  Çevik nâm Ermeni meclis-i 
şer‘-i şerîf-i şâmihu’l-imâd ve mahfil-i dîn-i münîf-i râsihu’l-evtâdda, râfi‘ü’l-
vesîka Aleksi v.  Çevik ve Dimitri v.  Kalosti muvâcehelerinde tav‘an ikrâr ve 
i‘tirâf edip merhûm mağfiret-nişân Sultan Mehmed Hân -subbet aleyhi sicâlü’l-
gufrân- hazretlerinin câmi‘-i şerîf ve ma‘bed-i latîfleri kurbunda vâki‘ merhûm 
Kara Çelebizâde evkāfından olup vakf-ı mezbûra intimâ ile tahdîd ve tavsîfden 
müstağnî boyahânede olan dört aded kazan ve iki bakır kepçe ve bir gü-
ğüm ve bir tencere ve bir sahan ve bir tava ve üç aded küp ve bir taş dibek 
ve bir mengene ve iki demir kantar ve on fıçı ve bir dolap ve sâir beynimiz-
de ma‘lûm âlât-ı lâzımesinin dört hissede iki hissesi benim mülküm ve birer 
hissesi mezbûrânın mülkü olup hâlâ eşyâ-i mezbûrede olan dört hisseden iki 
hisse-i şâyi‘amı mezbûrân şerîklerim Aleksi ve Dimitri’ye bi safkatin on yedi bin 
akçeye bâtten bey‘ ve teslîm edip anlar dahi iştirâ ve kabûl ettiklerinden son-
ra meblağ-ı mezbûru tamâmen alıp kabz eyledim. Âlât-ı mezbûrenin mecmû‘u 
mezbûrların mülküdür benim hak ve alâkam kalmadı dedikde mezbûrun 
ikrârını el-mukarru lehümü’l-merkūmân vicâhen ve şifâhen tasdîk ve tahkīk 
etmeğin mâ vaka‘a bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hüseyin Efendi el-kadı, Veli b.  Mehmed berber, Mustafa Bey 
kethüdâ, Mustafa Çelebi b. Müstedâm, Osman Çelebi b. Mustafa, Veli b. Mehmed, 
Abdi Çelebi b. Hüseyin, el-Hâc Mehmed b. Ahmed, Şükrullah b. Mustafa, Zafir 
v. Aleksandri, Yorgi v. Yani, Senadino v. Nikola, Dimitri v. Nikola, İsteryo v. Yorgi, 
Todori v. Yorgi, Hıristodori v. Piyo, Kaloto v. Redergar?.

99 [8b-5] Marino bt. Yani’nin Nikola v. Yani zimmetindeki alacağını tahsil ettiği
Sulh ve ibrâ
Havâss-ı Aliyye nevâhîsinden Büyükçekmece’de sâkine Marino bt.  Yani nâm 
nasrâniyye meclis-i şer‘-i hatîrde Bigados nâm karyeden râfi‘ü’l-kitâb Nikola 
v. Yani muvâcehesinde bi tav‘ihâ ikrâr edip mezbûr Nikola zimmetinde kırk se-
kiz bin akçe hakkım olup meblağ-ı mezbûrun mukaddemâ on altı bin akçesini 
ahz edip bâkī otuz iki bin akçe hakkım kalmış idi hâlâ meblağ-ı bâkī-i mezbûru 
da‘vâ ettiğimde muslihûn tavassut edip merkūm Nikola beni mezbûr otuz iki bin 
akçe da‘vâsından sekiz bin akçe üzerine sulh ettikde, ben dahi sulh-ı mezbûru 
kabûl ve bedel-i sulh olan meblağ-ı mezbûr sekiz bin akçeyi mezbûr Nikola 
yedinden tamâmen alıp kabz edip meblağ-ı bâkī otuz iki bin akçeye müte‘allik 
cemî‘ de‘âvîden mezbûr Nikola’nın zimmetine ibrâ-i âm-ı kātı‘ü’n-nizâ‘ ile ibrâ 
ve iskāt eyledim ba‘de’l-yevm vechen mine’l-vücûh husûs-ı mezbûra müte‘allika 
mezbûr Nikola üzerine da‘vâ ve nizâ‘ ve husûmetim yoktur dedikde gıbbe’t-
tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: Şaban Çavuş el-Mübâşir, Oruc Çavuş b. Abdullah, Ahmed Çelebi 
ed-Dâ‘î, el-Hâc Mehmed b.  Mahmud, Abdi b.  Hüseyin, Duber? v.  (  ), Kiryazi 
v. Manol, Dimitri v. Kostantin, Hırsaki v. Yorgi, Apostol v. Mihal.

100 [8b-6] Râbia bt. Abdülbâki ile Derviş Beşe b. Abdullah’ın muhâlaa 
yoluyla boşandıkları
Hul‘
Mahmiye-i İstanbul’da Debbâğ Yunus mahallesinde sâkine Râbia bt. Abdülbâkī 
nâm hâtun meclis-i şer‘-i hatîr-i lâzımü’t-tevkīrde zevci Derviş Beşe b. Abdullah 
nâm kimesne mahzarında ikrâr ve takrîr-i kelâm edip zevcim mezbûr Derviş 
Beşe zimmetinde mütekarrir ve ma‘kūdun-aleyh olan üç yüz akçe mehr-i mü-
eccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre, zevcim mezbûr ile muhâla‘a-i şer‘iyye ile muhâla‘a 
edip ol dahi hul‘-ı mezbûru kabûl ettikden sonra zevciyyete müte‘allika âmme-i 
da‘âvâdan her biri âharın zimmetini ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min [şehri] Şevvâli’l-mükerrem li sene selâse ve seb‘în ve elf.
Şuhûdü’l-hâl: Veli Beşe b. Mustafa, Davud Beşe b. Osman, Ali b. Osman Çukadar, 
Abdi Çelebi b.  Hüseyin, Şükrullah Çelebi b.  Mustafa, Mehmed b.  Ramazan, 
Muharrem Çelebi b. ( ).

101 [8b-7] Murad v. Matik’in Eğin’e tâbi Liç karyesindeki tarlasını Asadur 
v. Serkis’e sattığı
Tefvîz-i tarla
Mahmiye-i İstanbul’da Ekmekçi tâifesinden Murad v. Matik nâm Ermeni meclis-i 
şer‘de bâ‘isü’l-kitâb Asadur v. Serkis nâm Ermeni muvâcehesinde ikrâr ve takrîr-i 
kelâm edip vilâyet-i Anadolu’da Eğin kazâsına tâbi‘ Liç nâm karyede vâki‘ bir ta-
rafı Kurt Beşe tarlasına ve bir tarafı Keşiş bağına ve bir tarafı Kaplanoğlu tarlası-
na ve bir tarafı Mıgırdiç tarlasına müntehî tahmînen bir şinik tohum istî‘âb eder 
bir kıt‘a tarlamın hakk-ı tasarrufunu sâhib-i arz ma‘rifetiyle on riyâlî guruş bedel 
mukābelesinde merkūm Asadur’a ferâğ ve tefvîz, ol dahi vech-i muharrer üzre 
tefevvüz ve kabûl eyledikden sonra bedel-i tefvîz olan meblağ-ı mezbûr on riyâlî 
guruşu mezbûr Asadur yedinden tamâmen alıp kabz edip mârrü’z-zikr tarlayı 
mahallinde zabt ve tasarrufa merkūm Asadur’u taslît eyledim dedikde gıbbe’t-
tasdîki’l-mu‘teber mâ hüve’l-vâki‘ gıbbe’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: Baba Resûl b.  Rıdvan, Şükrullah Çelebi b.  Mustafa, Ahmed b.  Ab-
dül cebbar, Mehmed el-Muhzır, Badogam v. Azad, Yani v. Hürmüz, Haçuk v. Arakil.

102 [8b-8] Boşanma ile ilgili anlaşmazlıkta sulh
Sulh
Havâss-ı Aliyye a‘mâlinden Büyükçekmece nâm kasabaya tâbi‘ Çakmaklı nâm 
karye sâkinelerinden Râbia bt. Ahmed nâm hâtun meclis-i şer‘-i hatîr-i lâzımü’t-
tevkīrde zevc-i mutallıkı işbu râfi‘ü’l-vesîka İbrahim Beşe b. Mehmed mahzarın-
da [devamı yoktur].

103 [9a-1] Dilaver b. Abdullah’ın Leh asıllı kölesi Receb b. Abdullah’ı azat 
etmesi gerektiği
İsbât-ı ıtk
İşbu orta boylu, kara gözlü, kara kaşlı Lehiyyü’l-asl Receb b.  Abdullah nâm 
gulâm meclis-i şer‘de Mevlânâ Dilaver b.  Abdullah mahzarında üzerine da‘vâ 
edip mukaddemâ ben mezbûrun abd-i memlûkü olup târih-i kitâbdan üç sene 
mukaddem medîne-i Eyüb’de Yusuf Paşa bahçesinde beni i‘tâk eyledikden son-
ra ke’l-evvel rıkkolmak üzre bana vaz‘-ı yed eder suâl olunup kasr-ı yedine 
tenbîh olunmak matlûbumdur dedikde gıbbe’s-suâl mezbûr cevâbında zikr olu-
nan gulâm abd-i memlûkü olduğunu ikrâr lâkin vech-i muharrer üzre merkūm 
Receb’i i‘tâkını inkâr eyledikde mezbûr Receb’den müdde‘âsı için beyyine taleb 
olundukda udûl-i müslimînden otuz dört cemâ‘at odasından odabaşı Abdi Beşe 
b.  Hüseyin ve Ömer Çelebi b.  Murad ve Mustafa Beşe b.  Mehmed nâm kimes-
neler li ecli’ş-şehâde meclis-i şer‘a hâzırân olup gıbbe’l-istişhâd fi’l-vâki‘ mezbûr 
Dilaver târih-i mezbûrda zikr olunan bahçede abd-i memlûkü mezbûr Receb[i] 
huzûrumuzda malından âzâd eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle olmağın mezbûr Dilaver’in müdde‘î-i 
merkūm Receb’den kasr-ı yedine tenbîh birle mâ vaka‘a bi’t-taleb ketb olundu.
Fi[’l-yevmi’]s-sânî min Şevvâli’l-mükerrem sene 1073.
Şuhûdü’l-hâl: Mustafa Ağa b.  Süleyman, Abdurrahman b.  Hasan, Ahmed Beşe 
er-Râcil, Emrullah Beşe b. ( ), Mehmed b. Ramazan.

104 [9a-2] Ölen Mehmed’in küçük oğlu Hüseyin’e Fâtıma bt. Ahmed’in nâzır 
tayin edildiği
Nezâret
Mahmiye-i İstanbul’da Soğanağa mahallesinde sâkin iken bundan akdem fevt 
olan Mehmed’in sulbî sagīr oğlu Hüseyin’in vasîsi olup babası müteveffâ-yı 
mezbûrdan bi’l-irsi’ş-şer‘î intikāl eden emvâli hâfız ve zâbit olan Kâmil nâm 
kimesnenin üzerine bir nâzır nasb olunmak lâzım ve mühim olmağla sagīr-i 
mezbûrun vâlidesi işbu hâfızatü’l-kitâb Fâtıma bt.  Ahmed nâm hâtun savb-ı 
şer‘-i metînden nâzır nasb ve ta‘yîn olundukda ol dahi nezâret-i mezbûreyi 
kabûl eylemeğin, mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem sene 1073.
Şuhûdü’l-hâl: Abdi Çelebi b.  Hüseyin, Şükrullah Bey b.  Mustafa, Baba Resûl 
b. Rıdvan, Mehmed b. Ramazan.

105 [9a-3] Mariyola’nın kızı Sultana’nın vasîsi olan Dimo üzerine Kanola 
v. Panayot’un nâzır tayin edildiği
Nezâret
Mahmiye-i İstanbul’da Altımermer’de vâki‘ Seyyid Ömer mahallesinde sâkine 
iken hâlike olan Mariyola’nın sagīre sulbî kızı Sultana’nın vasîsi olup anasından 
bi’l-irsi’ş-şer‘î intikāl eden emvâli hâfız ve zâbit olan Dimo nâm zimmî mübez-
zir olmağla üzerine bir nâzır nasbı lâzım ve mühim olmağla işbu bâ‘isü’s-sifr 
Kanola v.  Panayot nâm zimmî savb-ı şer‘-i metînden vasiyy-i mezbûrun üzeri-
ne nâzır nasb ve ta‘yîn olunup ol dahi nezâret-i mezbûreyi kabûl eylemeğin, mâ 
vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene selâse ve seb‘în ve elf.
Şuhûdü’l-hâl: İbrahim b.  Yusuf, Hasan b.  Ahmed, Ahmed b.  Musa, Kurt Beşe 
b. Abdullah, Zir v. Tanaş, Yani v. Dimo, Nikola v. Papas Todori.

106 [9a-4] Arslan Beşe b. Mustafa’nın el-Hâc Ali b. Hasan’a borcunu 
ödemesi tembih olunduğu
İkrâr-ı deyn
Mahmiye-i İstanbul’da Kâtib Kasım mahallesinde sâkin el-Hâc Ali b.  Hasan 
meclis-i şer‘-i enverde Arslan Beşe b.  Mustafa mahzarında üzerine da‘vâ edip 
mezbûr Arslanyüz akçesini mukaddemâ ahz ve istîfâ edip bâkī bin dört yüz yetmiş akçe kal-
mış idi hâlâ taleb ederim suâl olunsun dedikde gıbbe’s-suâl mezbûr Arslan Beşe 
cevâbında fi’l-vâki‘ müdde‘î-i mezbûr el-Hâc Ali’ye zimmetimde bâkī bin dört 
yüz yetmiş akçe deynim vardır deyû ikrâr etmeğin mûcebince meblağ-ı mezbûru 
edâya mezbûr Arslan Beşe’ye tenbîh birle mâ vaka‘a bi’t-taleb [ketb] olundu.
Fi’l-yevmi’l-âşir min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: Mehmed b. Ramazan, Hüseyin b. Ebûbekir, Şükrullah b. Mustafa, 
Abdi Çelebi b. Hüseyin, Resûl b. Rıdvan.

107 [9a-5] Sâliha bt. Abdullah ile oğlu Sâlih Çelebi b. Hüseyin’in 
veraset davasında sulh olduğu
Sulh
Mahmiye-i İstanbul’da Âşık Paşa mahallesi ahâlîsinden olup mukaddemâ vefât 
eden Mehmed Çelebi b. Abdullah’ın verâseti zevcesi metrûkesi Sâliha bt. Abdullah 
nâm hâtun ile li ebeveyn kız karındaşı Sâliha Hâtun’un sadrî kebîr oğlu Sâlih Çelebi 
b.  Hüseyin’e münhasıra olup Sâliha Hâtun meclis-i şer‘de tereke-i müteveffâ-yı 
mezkûra vâzı‘u’l-yed olan mezbûr Sâlih Çelebi mahzarında tav‘an ikrâr edip zev-
cim mezbûr vefât eyledikde mezbûr Sâlih Çelebi altı bin akçe terekesini kabz ve 
meblağ-ı mezbûrun dört bin sekiz yüz akçesini mezbûrun techîz ve tekfînine ve 
sâir levâzım-ı zarûriyyesine harc eyledikde ben dahi kadr-ı ma‘rûfdan ziyâdesini 
tecvîz etmeyip ziyâdesinden bin beş yüz akçe mehr-i müeccelimi ve rub‘ hissemi 
mezbûrdan taleb eylediğimde mezbûr dahi mehr-i mezbûrun bin beş yüz akçe 
olduğunu inkâr edip beynimizde münâza‘ât-ı kesîre vâkı‘a olup muslihûn tavas-
sut etmekle bin beş yüz akçe mehr-i müeccel ile zikr olunan rub‘ hisse-i ma‘lûme 
da‘vâsında mezbûr ile altı yüz akçe üzerine sulh olup ol dahi sulh-ı mezbûru 
kabûl ve bedel-i sulh olan altı yüz akçeyi mezbûr yedinden alıp kabz edip tereke-i 
müteveffâ-yı mezbûra ve gayra müte‘allika cemî‘ da‘vâdan mezbûrun zimme-
tini ibrâ ve iskāt eyledim dedikde mezbûr Sâlih Çelebi meclis-i şer‘de mezbûre 
Sâliha Hâtun mahzarında tav‘an ikrâr edip ben dahi müteveffâ-yı mezbûrun te-
rekesinden altmış riyâlî guruş ile bin beş yüz hurda akçe ihfâ eyledin, meblağ-ı 
mezbûrdan bana intikāl eden üç rub‘ hissemi ver deyû merkūmdan da‘vâ eyledik-
de ol dahi inkâr edip ben dahi isbâta kādir olmayıp mezbûreye yemîn vermek sa-
dedinde iken vesâtat-ı muslihîn ile da‘vâ-yı merkūmeden mezbûreyi ibrâ ve iskāt 
eyledim dedikde gıbbe’t-tesâduk mâ vaka‘a bi’t-taleb ketb olundu.

 Metinde “Hasan”.
Fi’l-yevmi’r-râbi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: Yusuf Efendi el-İmâm, Hoca Ali Efendi, Hüseyin Çelebi b. Hamza, 
Sâlih Çelebi b. Mehmed, Şaban Beşe b. Hasan, Mustafa b. Şaban, Mustafa Çelebi 
el-Muhzır.

108 [9a-6] Fâtıma bt. Ahmed’in Ahmed b. Mehmed ile sulh olduğu
Sulh
Mahmiye-i İstanbul’da Eğrikapı dâhilinde sâkine Fâtıma bt.  Ahmed nâm 
hâtun meclis-i şer‘-i hatîrde zevc-i mutallıkı râfi‘ü’l-kitâb Ahmed b.  Mehmed 
muvâcehesinde bi tav‘ihâ ikrâr ve takrîr-i kelâm edip mukaddemâ mezbûr 
Ahmed benim zevcim iken beni bırakıp âhar diyâra gitmiş idi hâlâ gelip beni 
tatlîk ettikde ben dahi bin beş yüz akçe mehr-i müeccelimden ve nafaka-i 
iddet-i ma‘lûmemden mezbûr Ahmed’in zimmetini ibrâ-i âm-ı kātı‘ü’n-nizâ‘ 
ile ibrâ ve iskāt eylediğimden sonra mezbûr Ahmed, benden yedinde bir çuka 
ferâcem ile bir muhay yem ve bir kumaş yastık ve iki velense ve bir çarşaf ve bir 
sepet sandığı kaldı deyû da‘vâ edip da‘vâ-yı mezbûreden iki bin akçeye benim 
ile sulh olup sulh-ı mezbûru kabûl ettikden sonra meblağ-ı mezbûru yedimden 
alıp kabz eyleyip zikr olunan eşyâ da‘vâsından zimmetimi ibrâ-i âm-ı kātı‘ü’n-
nizâ‘ ile ibrâ eyledi suâl olunsun dedikde gıbbe’s-suâl mezbûr Ahmed, fi’l-vâki‘ 
kaziyye bâlâda tasrîh olunduğu üzre olmuşdur deyû mezbûr Fâtıma’nın cemî‘ 
kelimâtını tahkīk ve tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem sene 1073.
Şuhûdü’l-hâl: Hasan Beşe er-Râcil, Ahmed b.  Mehmed, Davud b.  İbrahim, Ali 
Beşe Çukadar, el-Hâc Ahmed b. Mahmud, Ahmed Çelebi.

109 [9a-7] Bâli Beşe b. Şükrullah’ın vasiyeti ve Sâfiye Hâtun bt. Abdullah ile 
Kâtibe Hâtun bt. Abdullah’a olan borçlarını itirafı
Vasiyyet
Husûs-ı âti’l-beyânın mahallinde tahrîri iltimâs olunmağın kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Akseki mahallesinde Bâli Beşe b.  Şükrullah’ın sâkin olduğu menzi-
line varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde mezbûr Bâli Beşe meclis-i ma‘kūd-ı mezbûrda 
işbu hâfızü’l-kitâb İsmail Çelebi b.  Süleyman mahzarında takrîr-i kelâm edip 
ben bi irâdetillâhi te‘âlâ dâr-ı fenâdan dâr-ı bekāya irtihâl eylediğimde cemî‘ 
malımın sülüsünden [9b] altmış esedî guruş ile sekiz bin akçe ifrâz olunup 
meblağ-ı mezbûr altmış esedî guruşdan bin akçesini iskāt-ı salâtıma ve kadr-i 
kifâye techîz ve tekfînime ve yevm-i fevtimden üçüncü günü ve yedinci günü ve 
sâir eyyâm-ı mu‘tâdede rûhum için tabh-ı ta‘âm olunup fukarâya it‘âm oluna ve 
meblağ-ı merkūm sekiz bin akçeden Timurhan ve Gonca ve Lütfiye ve Şahbaz 
nâm mu‘takalarımdan her birine ikişer bin akçe verile deyû vasiyyet ve bu vasiy-
yetimi tenfîze mezkûr İsmail Çelebi’yi vasiyy-i muhtâr nasb ve ihtiyâr eyledim 
dedikde ol dahi vesâyet-i mezbûreyi kabûl ve hizmet-i lâzımesini edâya ta‘ahhüd 
eyledikden sonra mezbûr Bâli Beşe meclis-i ma‘kūd-ı mezbûrda zevcetân-ı 
menkûhetânı Sâfiye Hâtun bt.  Abdullah ve Kâtibe Hâtun bt.  Abdullah mahzar-
larında her birinin zimmetimde mütekarrir ve ma‘kūdun-aleyh onar bin akçe 
mehr-i müeccelleri vardır deyû ikrâr ve i‘tirâf eyledikde gıbbe’t-tesâdıki’ş-şer‘î 
vâki‘ hâlî Mevlânâ-yı mûmâ-ileyh mahallinde tahrîr ba‘dehû ma‘an irsâl olu-
nan Receb b. Osman ile meclis-i şer‘a gelip ihbâr ve takrîr eylemeğin mâ vaka‘a 
bi’t-taleb ketb olundu.
Fi’l-yevmi’s-sâbi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: Yusuf Efendi b.  Abdullah el-İmâm, el-Hâc Hasan b.  Ali, Mustafa 
Efendi b. eş-Şeyh Mehmed Efendi, Şaban Efendi b. Ahmed el-imâm bi Yavaşça, 
Hasan Beşe b.  Mehmed, Hasan Çelebi b.  Osman, Mehmed Çelebi b.  Hasan, 
Osman Beşe, Receb b.  Osman, Mehmed Çelebi b.  Süleyman, Süleyman Beşe 
b. Nurullah.

110 [9b-1] Bâli Beşe b. Şükrullah’ın Çerkez asıllı cariyesi Gonca bt. Abdullah’ı 
azat ettiği
İkrâr bi’l-ıtk
Husûs-ı âti’l-beyânın mahallinde tahrîri iltimâs olunmağın kıbel-i şer‘-i enver-
den Mevlânâ Keşfî Mustafa Efendi irsâl olunup ol dahi mahmiye-i İstanbul’da 
Akseki mahallesinde Bâli Beşe b. Şükrullah’ın sâkin olduğu menzile varıp zeyl-i 
rakīmde muharrerü’l-esâmî olan müslimîn huzûrunda akd-i meclis-i şer‘-i 
şerîf eyledikde merkūm Bâli Beşe meclis-i ma‘kūd-ı mezbûrda takrîr-i kelâm 
edip işbu bâ‘isetü’l-kitâb orta boylu açık kaşlı gök elâ gözlü Çerkesiyyetü’l-
asl bundan akdem câriye-i memlûkem olan Gonca bt.  Abdullah’ı hasbeten 
lillâhi’l-kerîm ve taleben li merzâti’r-Rabbi’r-rahîm târih-i kitâbdan on sene 
mukaddem tahrîr ve i‘tâk ve zümre-i harâir-i asliyyâta idrâc ve ilhâk eylemi-
şimdir mevsûfe-i mezbûre Gonca târih-i mezbûrdan berî sâir harâir-i asliyyât 
gibi hürre olup üzerinde velâdan gayrı hakkım kalmamışdır dedikde vâki‘ 
hâli Mevlânâ-yı mezbûr mahallinde tahrîr, ba‘dehû ma‘an irsâl olunan Receb 
b.  Osman ile meclis-i şer‘-i hatîre gelip ihbâr ve takrîr eylemeğin, mâ vaka‘a 
bi’t-taleb ketb olundu.
Fi’l-yevmi’s-sâbi‘ min [şehri] Şevvâli’l-mükerrem li sene selâse ve seb‘în ve elf.
Şuhûdü’l-hâl: es-Sâbikūn.

111 [9b-2] Bâli Beşe b. Şükrullah’ın vefatında Rus asıllı cariyesi Latîfe 
bt. Abdullah’ın azat olacağı
Tedbîr
Ve kezâlik merkūm Bâli Beşe yine meclis-i ma‘kūd-ı mezbûrda takrîr-i kelâm 
edip bana rıkkıyyetini mu‘terife olan kısa boylu, açık kaşlı, sarı elâ gözlü 
Rusiyyetü’l-asl bâ‘isetü hâze’l-kitâb Latîfe bt. Abdullah nâm câriye-i memlûkemi 
tedbîr-i mutlak ile müdebbere eyledim, bi irâdetillâhi te‘âlâ kazâ-i nahb eyledi-
ğimde mezbûre Latîfe sâir harâir-i asliyyât gibi hürre olsun dedikde mâ vaka‘a 
bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbikūn.

112 [9b-3] Bâli Beşe b. Şükrullah’ın Rus asıllı cariyesi Timurhan 
bt. Abdülmennân’ı azat eylediği
Itâknâme
Ve kezâlik mezbûr Bâli Beşe meclis-i ma‘kūd-ı mezbûrda takrîr-i kelâm edip bana 
rıkkıyyetini mu‘terife olan işbu orta boylu, açık kaşlı, gök elâ gözü Rusiyyetü’l-
asl bâ‘isetü’l-vesîka Timurhan bt.  Abdülmennân câriye-i memlûkemi hasbeten 
lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i harâir-i 
asliyyâta idrâc ve ilhâk eyledim ba‘de’l-yevm merkūme Timurhan sâir harâir-i 
asliyyât gibi hürre olup üzerinde velâdan gayrı hakkım bâkī kalmadı dedikde 
mâ vaka‘a bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbikūn.

113 [9b-4] Bâli Beşe b. Şükrullah’ın Rus asıllı cariyesi Şahbaz 
bt. Abdullah’ı azat ettiği
Ve kezâlik mezbûr Bâli Beşe meclis-i ma‘kūd-ı mezbûrda takrîr-i kelâm edip 
bana rıkkıyyetini mu‘terife olan işbu orta boylu, açık kaşlı, gök elâ gözlü 
Rusiyyetü’l-asl bâ‘isetü’l-vesîka Şahbaz bt.  Abdullah nâm câriye-i memlûkemi 
hasbeten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
harâir-i asliyyâta idrâc ve ilhâk eyledim ba‘de’l-yevm merkūme Şahbaz sâir 
harâir-i asliyyât gibi hürre olup üzerinde velâdan gayrı hakkım bâkī kalma-
dı dedikde vâki‘ hâli Mevlânâ-yı mezbûr mahallinde tahrîr etmeğin mâ vaka‘a 
bi’t-taleb ketb olundu.
Fi’t-târihi’l-mezbûr.
Şuhûdü’l-hâl: es-Sâbikūn.

114 [9b-5] Hoca Sinan Vakfı’na ait iki arsanın Saadet bt. Ahmed’e kiralandığı
Vakıf arsaya müte‘allikadır
Mahmiye-i İstanbul’da merhûm Hoca Sinan vakfına hâlâ mütevellî olan 
Mehmed Çelebi b.  Hasan meclis-i şer‘-i hatîr-i lâzımü’t-tevkīrde işbu bâ‘isetü’l-
vesîka Saadet bt.  Ahmed nâm hâtun mahzarında ikrâr ve takrîr-i kelâm edip 
mütevellîsi olduğum vakf-ı mezbûrun müştemilâtından olup mahmiye-i 
mezbûrede Küçükpazar kurbunda Hatîb Muhyiddin mahallesinde vâki‘ üç tara-
fı vakf-ı mezbûr ve bir tarafı tarîk-i hâs ile mahdûd bir bâb oda icâre-i mu‘accele 
ve her şehr yirmi beş akçe ücret-i müeccele ile mezbûre Saadet Hâtun’un tasar-
rufunda iken muhterik olup tûlen yedi zirâ‘ ve arzen beş buçuk zirâ‘ bi hesâb-ı 
şatrancî otuz sekiz buçuk zirâ‘ arsa-i hâliye kaldıkdan sonra mezbûre Saadet 
Hâtun arsa-i mezbûre üzerine benim iznim ile bir bâb tahtânî oda binâ etmiş 
idi hâlâ zikr olunan arsaya muttasıl vakf-ı mezbûrdan tarîk-i hâs cânibinde vâki‘ 
tûlen altı zirâ‘ ve arzen beş buçuk zirâ‘ bi hesâb-ı şatrancî otuz üç zirâ‘ arsa bu 
âna değin hâliye ve mu‘attala kalıp bir kimesne ücret ile tâlib olmayıp vakfı-
na bir nesne âid olmamağın, arsa-i mezbûreyi beher mâh onar akçe ecr-i mis-
li ile mezbûre Saadet Hâtun[‘a] tevliyyetim hasebiyle îcâr ve teslîm eyledim. 
Fîmâ ba‘d mezbûre Saadet Hâtun’un kadîmî taht-ı icâresinde olan arsa ile hâlâ 
zam olunan arsa ki cem‘an yetmiş bir buçuk zirâ‘ arsa-i mevkūfe-i mezbûre 
beher şehr otuz beş akçe ücret-i müeccele ile mezbûre Saadet Hâtun’un taht-ı 
icâresindedir dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Osman Efendi b.  İsmail el-İmâm, Mustafa Çelebi b.  Fethullah 
el-Müezzin, Hüseyin b.  Mustafa, Hüseyin b.  Ali, İsmail b.  Mehmed, Ahmed 
Halîfe b. Ahmed, Ali Çelebi b. Osman, Oruc Beşe b. Abdurrahman.

115 [9b-6] Muharrem b. Zünnûn’un Mehmed Beşe b. Ali’ye borcunun üç bin 
akçesinin ibrâ edildiği
İbrâ
Mahmiye-i İstanbul’da Cebecibaşı mahallesi ahâlîsinden Muharrem b.  Zünnûn 
nâm kimesne meclis-i şer‘de hâmilü’l-kitâb Mehmed Beşe b.  Ali mahzarında 
tâyi‘an ikrâr ve i‘tirâf edip mezbûr Mehmed Beşe’den mukaddemâ yirmi üç bin 
akçe iktirâz ve kabz eylediğimden sonra adedi ve cinsi beynimizde ma‘lûm olup 
mezbûr Mehmed Beşe yedinde emânet olan eşyâ-i memlûkemi yedinden alıp kabz 
eylediğimde meblağ-ı mezbûrun üç bin akçesinden geçip zimmetimi ibrâ edip 
mezbûre bâkī yirmi bin akçe deynim kalmış idi hâlâ mezbûr Mehmed Beşe’den 
suâl olunsun dedikde gıbbe’s-suâl mezbûr Mehmed Beşe cevâbında kaziyye bâlâda 
tafsîl ve beyânı mürûr ettiği üzredir deyû ikrâr edicek ikrârı bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan Efendi b. Mustafa müezzin-i mahalle-i merkūme, Mehmed 
Çelebi b.  Hızır, İbrahim Beşe b.  Yusuf, Sâ‘atî Mustafa Çelebi, Müezzin Ahmed 
Çelebi, Ahmed Beşe b.  Ahmed, Mehmed Beşe b.  İbrahim, Veli Beşe b.  Muslu, 
Ömer Çelebi odabaşı 23 C[emâ‘at], Abdi Çelebi b. Hüseyin el-Muhzır, Mehmed 
b. Ramazan el-Muhzır.

116 [9b-7] Sâliha bt. Mahmud’un Muharrem Bey b. Hasan’daki alacağını 
tahsil ettiği
Saka gediğine müte‘allikadır
Mahrûse-i Üsküdar’a tâbi‘ Kadıköy nâm karye sâkinelerinden Sâliha bt. Mahmud 
nâm hâtun meclis-i şer‘-i şerîf-i lâzımü’t-teşrîfde, işbu bâ‘isü’l-kitâb Muharrem 
Bey b.  Hasan mahzarında ikrâr ve takrîr-i kelâm edip mahmiye-i İstanbul’da 
Atmeydanı başında vâki‘ çeşmede ruûs-ı hümâyûn ile mutasarrıf olduğum bir 
re’s at sakası gediğime ve iki mülk at kırbası ve iki kovaya bi gayr-ı vech-i şer‘î 
vaz‘-ı yed eder hâlâ kasr-ı yedine tenbîh olunmak matlûbumdur deyû mezbûr 
Muharremaltmış beş Receb’inin ruûs-ı hümâyûn ile mutasarrıf olduğun bir re’s at sakası 
gediğini ve iki kat‘ kırbası ve iki kovasını dört bin akçe mukābelesinde târih-i 
mezbûrda bana ferâğ edip bedel-i ferâğ olan dört bin akçeyi yedimdem alıp kabz 
eyledin deyû def ‘ eyledikde ben dahi inkâr etmekle beynimizde münâza‘ât-ı kesîre 
vukū‘undan sonra vesâtat-ı muslihîn ile merkūm Muharrem Bey benim ile bin 
altı yüz akçe üzerine sulh olup ben dahi sulh-ı mezbûru kabûl ve bedel-i sulh olan 
meblağ-ı mezbûr bin altı yüz akçeyi mezbûr Muharrem Bey yedinden bi’t-tamâm 
ahz u kabz edip husûs-ı merkūma müte‘allika da‘vâdan mezbûr Muharrem Bey’in 
zimmetini ibrâ eyledim dedikde mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Bosnavî İslâm Çavuş el-Mübâşir, Mustafa Çelebi b.  Mehmed 

 Metinde “Mehmed”.









Çelebi Bülbülzâde, Hacı Ali Bey Yekçeşm, Hüseyin Çelebi b. Pîrî, Cevher Fürûş 
Emir Çelebi, Ahmed Çelebi b. Ali Serbölük.

117 [10a-1] Zülfi Hâtun bt. Abdullah’ın Mehmed Ağa’dan alacağını tahsil ettiği
Bi’l-vekâle kabz-ı deyn
Mahmiye-i İstanbul’da Gazanfer Ağa mahallesi sâkinelerinden Mehmed ve 
Abdullah ibney Osman Bey nâm sagīrlerin vâlideleri ve kıbel-i şer‘den mansûbe 
vasîleri olan Zülfi Hâtun bt.  Abdullah tarafından husûs-ı âtîye vekîl olup zâtını 
ma‘rifet-i şer‘iyye ile ârifân Ahmed Efendi b. Hüseyin ve Hasan Beşe b. Hızır nâm 
kimesneler şehâdetleri ile şer‘an vekâleti sâbite olan zevci Mehmed b.  Osman 
meclis-i şer‘-i hatîrde sagīr-i mezbûrânın li eb karındaşları fahrü’l-eşbâh Mehmed 
Ağa mahzarında bi’l-vekâle ikrâr ve takrîr-i kelâm edip müvekkilem Zülfi Hâtun 
kendi hâlinde ve sagīrân-ı mezbûrânın mallarından mezbûr Mehmed Ağa’ya 
ikrâz ve teslîm eylediği zimmetinde olan kırk iki bin akçeyi vekâletim hasebiy-
le mezbûr Mehmed Ağa’nın yedinden bi’t-tamâm ahz u kabz eyledim. Meblağ-ı 
mezbûrdan mezbûr Mehmed Ağa zimmetinde bir akçe ve bir habbe bâkī kalma-
dı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mefharü’l-kuzât Abdülbâkī Efendi, Umdetü’l-kuzât Hüseyin 
Efendi, Muharrem b. Abdullah, Abdi Çelebi b. Hüseyin, Şükür Beşe b. Mustafa, 
Osman b. Abdullah, Ramazan b. Ali.

118 [10a-2] Şâhin b. Abdullah’ın azat ettiği Mehmed Çelebi b. Ali’nin 
zimmetini ibrâ ettiği
İbrâ
Mahmiye-i İstanbul’da Akşemseddin mahallesinde sâkin Şâhin b.  Abdullah 
meclis-i şer‘-i hatîrde mu‘tıkı işbu sâhibü’l-kitâb Mehmed Çelebi b.  Ali mahza-
rında ikrâr ve takrîr-i kelâm edip merkūm Mehmed Çelebi beni i‘tâk ettikden 
sonra ba‘de’l-i‘tâk kesb ettiğim malımdan beynimizde ma‘lûm ba‘zı eşyâm ye-
dinde kalmış idi deyû mu‘tıkım mezbûru da‘vâ etmişdim hâlâ fâriğ olup husûs-ı 
merkūma müte‘allika da‘vâm [kalmadı] ve beynimizde ma‘lûm şirket da‘vâsından 
mezbûrun zimmetini ibrâ ve iskāt eyledim dedikde gıbbe’t-tasdîk mâ vaka‘a bi’t-
taleb ketb şüd.
Fi’l-yevmi’s-sânî aşer min Şevvâli’l-mükerrem sene 1073.
Şuhûdü’l-hâl: Yusuf Çelebi b. Abdullah, Hasan b. İsmail, Mehmed Çelebi b. Hasan, 
Mehmed Çelebi b. İbrahim, Hasan b. Mehmed, Mehmed Çelebi b. Abdülmennân.









119 [10a-3] Petiso v. Kiko ile Kolo v. Kosta’nın muhtelif yerlerdeki bağ, bostan, 
tarla ve hanelerinin müşterek olduğu
Mülknâme-i bağ ve bostan ve tarla
Vilâyet-i Rumeli’nde Upar kazâsına tâbi‘ Doşar? nâm karyeden Petiso v.  Kiko 
nâm zimmî ile karındaşı Kosta nâ[m] zimmî meclis-i şer‘de ibni ammile-
ri râfi‘ü’l-vesîka Kolo v.  Kosta muvâcehesinde her biri takrîr-i kelâm edip bi-
zim babamız merkūm Kiko ile mezbûr Kolo’nun babası li ebeveyn karındaşlar 
olup karye-i mezbûrda vâki‘ babalarından intikāl eden cemî‘ emlâk ve tarlaları 
iştirâk-i seviy üzre mutasarrıflar olup helâk olduklarından sonra mezbûr Kolo 
kemâ kân bizim ile iştirâk-i seviy üzre tasarruf murâd ettikde, bizim babamız 
Kiko karye-i mezbûrede kendi malı ile menzil ve on kıt‘a tarla ve iki bağ ve iki 
bostan iştirâ etmiş idi deyip mezbûr Kolo ile beynimizde nizâ‘ vâki‘ olmuş idi 
hâlâ merkūm Kolo husûs-ı mezbûr için bize dört bin akçe def ‘ ve teslîm eyle-
di biz dahi tesellüm ve kabz edip karye-i mezbûrede vâki‘ cümle bağ ve menzil 
ve bostan ve tarlalar İstanbul’da Kartal’da ve Parmakkapı’da ve Cebeali’de vâki‘ 
üç yüz hânede olan âlât-ı lâzıme ke’l-evvel merkūm Kolo ile ale’s-seviyye mül-
kümüz ve taht-ı tasarrufumuzdadır dediklerinde, mezbûrânın cemî‘ kelimâtını 
mezbûr Kolo tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem sene 1073.
Şuhûdü’l-hâl: Mustafa b.  Abdullah, Hüseyin Beşe b.  Hasan, Receb b.  Abdullah, 
Mehmed Beşe b.  Mahmud, Mustafa b.  Mehmed, el-Hâc Mehmed b.  Mahmud, 
Andriye v. Duşte, Mozaki v. Murad, Dud v. Petro, Kiko v. Menasar ve gayruhüm.

120 [10a-4] Meryem bt. Mustafa’nın kocası es-Seyyid Mehmed b. Veli’den 
muhâlaa yoluyla boşandığı
Hul‘
Mahmiye-i İstanbul’da Tercüman Yunus mahallesi sâkinelerinden Meryem 
bt.  Mustafa nâm hâtun meclis-i şer‘de zevci es-Seyyid Mehmed b.  Veli mahza-
rında ikrâr ve takrîr-i kelâm edip zevcim mezbûr es-Seyyid Mehmed zimmetin-
de mütekarrir ve ma‘kūdun-aleyh olan iki bin iki yüz akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre, mezbûr Seyyid Mehmed ile muhâla‘a-i sahîha-i şer‘iyye ile hul‘ edip 
ol dahi hul‘-ı mezbûru kabûl eyledikden sonra, zevciyyete ve gayra müte‘allika 
cemî‘ da‘vâdan her birimiz âharın zimmetini ibrâ-i âm-ı kātı‘ü’n-nizâ‘ ile ibrâ 
ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem sene 1073.Şuhûdü’l-hâl: Mehmed 
Efendi b. Mustafa, Cafer Çelebi b. Pîrî, Mehmed b. Ahmed, Şükrullah b. Mustafa, 
Abdi Çelebi b.  Hüseyin, Mehmed b.  Abdullah, Resûl b.  Rıdvan, Mehmed 
b. Ramazan.

121 [10a-5] Arakiyeci İbrahim Çelebi b. Ahmed’in Hüseyin Beşe b. Hasan’daki 
alacağını taksite bağladığı
Taksît
Husûs-ı âti’l-beyânı mahallinde tahrîr iltimâs olunmağın kıbel-i şer‘den 
Mevlânâ Mehmed Efendi irsâl olunup ol dahi mahmiye-i İstanbul’da hâlâ ye-
niçeri ağası kāimmakāmı olan umdetü’l-emâcid ve’l-ekârim câmi‘ü’l-mehâmid 
ve’l-mekârim Haseki Mehmed Ağa’nın sâkin oldukları menzile varıp zeyl-i 
kitâbda mastûrü’l-esâmî olan müslimîn huzûrunda akd-i meclis-i şer‘-i şerîf ey-
ledikde yine mahmiye-i mezbûrede Molla Fenârî mahallesi sükkânından olup 
hâlâ Dergâh-ı âlî yeniçerilerinin kırk dördüncü cemâ‘atine mahsûs odanın oda 
başısı olan Arakiyyeci İbrahim Çelebi b.  Ahmed meclis-i ma‘kūd-ı mezbûrda, 
mahrûse-i Galata’ya tâbi‘ kasaba-i Kasımpaşa mahallâtından Emin Hasan 
Efendi mahallesinde sâkin Hüseyin Beşe b.  Hasan mahzarında bi tav‘ihî ikrâr 
ve takrîr-i kelâm edip mezbûr Hüseyin Beşe zimmetinde cihet-i deyn-i şer‘îden 
iki bin dört yüz kırk yedi esedî guruş hakkım olup meblağ-ı mezbûrun iki bin 
yüz kırk yedi guruşunu târih-i kitâbdan üç yüz altmış gün tamâmına değin te’cîl 
edip bâkī kalan üç yüz esedî guruş ile yine mezbûrun zimmetinde olan bir samur 
kürk bahâsından yüz seksen guruş ki cem‘an dört yüz seksen esedî guruş hakkı-
mı her otuz günde kırk esedî guruş vermek üzre târih-i mezkûrdan üç yüz alt-
mış gün tamâmına değin taksît edip ol dahi taksît-i mezbûru kabûl ve meblağ-ı 
mezbûru vech-i muharrer üzre edâya ta‘ahhüd eyledi dedikde gıbbe’t-tasdîki’l-
mu‘teber vâki‘ hâli Mevlânâ-yı mezbûr mahallinde tahrîr, ba‘dehû ma‘an irsâl 
olunan Fazlullah b. Mehmed ile meclis-i şer‘-i hatîre gelip alâ vukū‘ihi ihbâr ve 
takrîr etmeğin mâ vaka‘a bi’l-ibtigā ketb ve imlâ olundu.
Fi’l-yevmi’s-sâlis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mahmud Efendi b. Hasan el-İmâm, Yazıcı Abdülbâkī Çelebi, Mehmed 
Efendi b. Ahmed el-İmâm, Hacı Yusuf Ağa çavuş-ı Dergâh-ı âlî, Hacı Yusuf Beşe 
b.  Ali, Hasan b.  Hüseyin el-Kayyım, Abdullah b.  Mehmed el-İmâm, Ömer Beşe 
b.  Mehmed, Mehmed Beşe b.  Yusuf, Hasan Beşe b.  Mehmed er-Râcil, Mehmed 
Çelebi b. Ebûbekir seroda [Bölük] 4, Ali Efendi b. Hasan [Bölük] 4, Seyyid Ahmed 
b.  Süleyman, Yorganî İbrahim Çelebi, Yorganî Ramazan Beşe b.  Kadri, Osman 
b. Ahmed el-Müezzin, Hüseyin Beşe seroda [Bölü]k 57, Mehmed b. Ömer.









122 [10a-6] Mustafa b. Ahmed’in Mehmed b. İlyas’tan alacağına Hüseyin 
b. Mehmed’in kefil olmadığı
Men‘
Vilâyet-i Anadolu’da kasaba-i Mihaliç’de Yenice mahallesinde sâkin Mustafa 
b. Ahmed meclis-i şer‘de yine kasaba-i mezbûrede serdâr olan işbu bâ‘isü’l-kitâb 
Hüseyin b.  Mehmed mahzarında üzerine da‘vâ ve takrîr-i kelâm edip mezbûr 
Hüseyin Beşe kasaba-i mezbûrede serdâr iken bundan akdem gāib ani’l-meclis 
Mehmed b.  İlyas zimmetinde olan üç bin akçe hakkıma mezbûr Hüseyin Beşe 
târih-i kitâbdan üç sene mukaddem kefîl bi’l-mâl olmuş idi hâlâ kefâleti hase-
biyle meblağ-ı mezbûru merkūmdan taleb ederim suâl olunsun dedikde gıbbe’s-
suâl ve’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin fi’l-vâki‘ müdde‘î-i 
mezbûrun gāib-i merkūm Mehmed zimmetinde olan üç bin akçe hakkına kefîl 
bi’l-mâl olmadığına mezbûr Hüseyin Beşe’ye yemîn teklîf olundukda ol dahi alâ 
vefki’l-mes’ûl yemîn billâhi te‘âlâ etmeğin müdde‘î-i mezbûr Mustafa Beşe’yi 
bilâ-beyyine mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hüseyin b.  Abdullah el-Mübâşir, Ali Beşe Çukadar, Baba Resûl 
b. Rıdvan, Mustafa b. Abdullah.

123 [10b-1] Mehmed Efendi b. Mustafa’nın el-Hâc Mahmud b. Nasûh’un Hoca 
Gıyaseddin mahallesindeki arsası üzerine bina ettiği avlu duvarını 
yıkması gerektiği
Kal‘-ı duvara hüküm
Husûs-ı âti’l-beyânı mahallinde istimâ‘ ve tahrîr için gıbbe’l-iltimâs kıbel-i 
şer‘-i mutahhardan Mevlânâ Keşfî Mustafa Efendi irsâl olunup ol dahi Hâssa 
mi‘mârlardan üstâd Ahmed b. Ahmed ile mahmiye-i İstanbul’da Hoca Gıyaseddin 
mahallesinde vâki‘ zikri âtî muhterik vakıf menzil arsasının üzerine varıp zeyl-i 
vesîkada muharrerü’l-esâmî olan müslimîn huzûrunda akd-i meclis-i şer‘-i şerîf 
eyledikde mahalle-i mezbûrede vâki‘ merhûm şeyhü’l-harem Mehmed Efendi 
evkāfından olup iki tarafı vakf-ı mezbûr ve bir tarafı Mehmed Efendi b. Mustafa 
mülkü ve bir tarafı tarîk-i hâssa müntehî muhterik menzil arsasının icâre-i 
mu‘accele ve müeccele-i ma‘lûmeteyn ile mutasarrıfı işbu bâ‘isü’l-kitâb el-Hâc 
Mahmud b.  Nasûh nâm kimesne meclis-i ma‘kūd-ı mezbûrda, vakf-ı mezbûr 
mütevellîsi Kaytas Bey b.  Abdullah huzûrunda taht-ı tasarrufumda olan arsa-i 
mezkûreye muttasıl muhterik mülk menzil arsasının maliki mezbûr Mehmed 
Efendi muvâcehesinde üzerine da‘vâ ve takrîr-i kelâm edip mezbûr Mehmed 
Efendi benim tasarrufumda olan tûlen altı zirâ‘ ve arzen bir buçuk zirâ‘ vakf-ı 
mezbûr arsasını gasb edip kendi mülk arsasına ilhâk eyledikden sonra üzerine hav-
lu duvarı binâ eylemişdir hâlâ mezbûr Mehmed Efendi’den suâl olunup zikr olu-
nan duvarı kal‘ ve kendi mülk arsası üzerine binâ etmeğe tenbîh taleb ederim de-
dikde gıbbe’s-suâl ve akībe’l-inkâr, müdde‘î-i mezbûrdan müdde‘âsını mübeyyine 
beyyine taleb olundukda kable’l-harîk mahalle-i mezbûre sükkânından olup hâlâ 
medîne-i Ebâ Eyyûb el-Ensârî -radiye anhü’l-Bârî- mahallâtından Nişancı Paşa 
mahallesinde sâkin udûl-i müslimînden Ahmed Çelebi b. Hasan ve mahmiye-i 
mezbûrede Ali Paşa-yı Atîk mahallesinde sâkin Ali Çelebi b. Halil nâm kimesne-
ler li ecli’ş-şehâde meclis-i ma‘kūd-ı mezbûrda hâzırân olup istişhâd olundukda 
fi’l-hakīka kable’l-harîk işbu mi‘mâr-ı mezbûr mesâha eylediği tûlen altı zirâ‘ ve 
arzen bir buçuk zirâ‘ arsa vakf-ı mezbûrun akārâtından olup mezbûrun tasarru-
funda iken muhterik olup ba‘de’l-harîk mezbûr Mehmed Efendi gasb edip üzeri-
ne işbu duvarı binâ eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinden sonra mûcebince duvar-ı 
mezkûrun kal‘ı muzır olmamağla kal‘ına mezbûr Mehmed Efendi’ye tenbîh eyle-
diğini Mevlânâ-yı mezbûr mahallinde tahrîr, ba‘dehû ma‘an irsâl olunan İsmail 
b. Mehmed ile meclis-i şer‘a gelip alâ vukū‘ihi inhâ ve takrîr etmeğin Mevlânâ-yı 
mezbûrun hükmü tenfîz olunup mâ vaka‘a bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene selâse ve seb‘în ve elf.
Şuhûdü’l-hâl: el-Hâc Ali b. Resûl, Mehmed Çelebi b. Hüseyin, Mehmed Çelebi 
b.  Osman, Halil Çelebi b.  Nasrullah kâtib-i vakf-ı mezbûr, Mehmed Çelebi 
b. İsmail câbi-i vakf-ı mezbûr, Ahmed b. Hüseyin, Halil b. Ali.

124 [10b-2] Asaline bt. Yani’nin Rus asıllı cariyesi Sofuye bt. Vasil’i azat ettiği
Itâknâme
Medîne-i Galata müzâfâtından kasaba-i Beşiktaş kurâsından Kuruçeşme 
nâm karyede sâkine Asaline bt.  Yani nâm nasrâniyye meclis-i şer‘-i hatîr-i 
lâzımü’t-tevkīrde ikrâr ve i‘tirâf edip orta boylu, açık kaşlı, gök elâ gözlü, sa-
rışın Rusiyyetü’l-asl hâfızatü’l-kitâb Sofuye bt.  Vasil nâm memlûke câriyemi lâ 
li garazin âcil ve lâ li ivazin âcil malımdan âzâd ve mülkümden ihrâc ve silk-i 
harâir-i asliyyâta ilhâk ve idrâc eyledim min ba‘d câriye-i mevsûfe-i mezkûre 
sâir harâir-i asliyyât gibi hürre olup üzerinde velâdan gayrı hakkım bâkī kalma-
dı dedikde mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Şükrullah b.  Mustafa el-Muhzır, Osman Çelebi b.  Abdullah 
Serbölük, Veli Bey b. Mahmud el-Muhzır, Abdi Çelebi el-Muhzır, Mustafa Çelebi 
b. İsâ el-Muhzır, Çorbacı Mustafa Beşe, Yanaki, İstoraytoz v. Yorgi, Terzi Yorgaki, 
Papayani, Olor v. ( ).

125 [10b-3] Hacı Osman b. Mustafa’nın menzilini Ayşe Hâtun 
bt. Abdullah’a sattığı
Mülknâme
Mahmiye-i İstanbul’da Akşemseddin mahallesinde sâkin Hacı Osman b.  Mus-
tafa meclis-i şer‘-i hatîr-i lâzımü’t-tevkīrde işbu bâ‘isetü’l-kitâb Ayşe Hâtun 
bt.  Abdullah tarafından husûs-ı âti’z-zikri tasdîke vekîl olup bimâ hüve tarîki’s-
sübût şer‘an vekâleti sâbite olan Hasan Çelebi b. Abdullah mahzarında ikrâr ve 
takrîr-i kelâm edip akd-i âtî sudûruna değin mülküm olup mahalle-i mezkûrede 
vâki‘ bir tarafı İbrahim Efendi mülkü ve bir tarafı Abdi Bey mülkü ve iki ta-
rafı tarîk-i âm ile mahdûd tahtânî iki bâb oda ve bir su kuyusu ve kenîfi ve 
zât-ı eşcâr-ı müsmire ve gayr-ı müsmireyi müştemil mülk menzili bi cümleti’t-
tevâbi‘ ve’l-levâhık müvekkile-i mezbûre Ayşe Hâtun’a yirmi beş bin nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi minvâl-i muharrer üzre iştirâ ve tesellüm ve kabûl ey-
ledikden sonra, semeni olan meblağ-ı mezbûr yirmi beş bin akçeyi müvekki-
lem mezbûre Ayşe Hâtun yedinden tamâmen ahz u kabz eyledim ba‘de’l-yevm 
menzil-i mahdûd-ı mezkûr merkūme Ayşe Hâtun’un mülk-i müşterâsıdır, key-
fe mâ yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: Ali Efendi b.  Mehmed el-İmâm, Mahmud Efendi b.  Mustafa 
el-Müezzin, İbrahim Efendi kâtib-i Kethüdâ Bey, Abdi Çelebi b.  Mustafa, 
Mehmed Efendi, Yusuf Beşe b.  Abdullah, Osman Beşe b.  Ali, Mehmed Efendi 
b. el-Hâc İsmail, Satı‘ Beşe.

126 [10b-4] Ahmed Çelebi b. Mehmed Çavuş’un kendi adına yazdırdığı saka 
gediğini müvekkilesi Ayşe bt. Mehmed Çavuş için almış olduğu
Saka gediği
Mahmiye-i İstanbul’da Ördek Kasap mahallesinde sâkine Ayşe bt. Mehmed Çavuş 
nâm hâtunun zevci ve tarafından husûs-ı âti’l-beyâna sâbitü’l-vekâle vekîli olan 
işbu bâ‘isü’l-kitâb Ali Efendi b. Mahmud meclis-i şer‘de müvekkile-i mezbûrenin 
li ebeveyn karındaşı Ahmed Çelebi b. Mehmed Çavuş mahzarında takrîr-i kelâm 
edip müvekkilem mezbûre Ayşe bin altmış dokuz senesi Zilhiccesi gurresinde 
mezbûr Ahmed Çelebi yedine her biri yedişer dirhem olmak üzre üç yüz elli riyâlî 
guruş teslîm edip vekîlim olup meblağ-ı mezbûr ile bana Kadıçeşmesi’nden bir 
at sakası gediğini tefevvüz ediver deyû emretmekle ol dahi emrine binâ’en gāib 
ani’l-meclis el-Hâc Mehmed ve Yusuf nâm kimesnelerin iştirâken tasarrufların-
da olan at sakası gediğini bir bârgir iki at kırbası ve iki kova ve bir örtüsüyle mü-
vekkilem için tefevvüz edip lâkin zikr olunan gediğin tezkiresini ihrâc eyledikde 
ol tezkire ferâğ-ı mezbûru kendi nâmına yazdırmışdır hâlâ mezbûrdan suâl olu-
nup takrîri tahrîr olunmak matlûbumdur dedikde gıbbe’s-suâl mezbûr Ahmed 
Çelebi cevâbında ben mezbûre Ayşe Hâtun tarafından vekâleten meblağ-ı mezbûr 
ile ol gediği müvekkilem mezbûre için tefevvüz edip lâkin ber minvâl-i mezbûr 
tezkire-i ferâğ-ı mezbûru kendi nâmıma yazdırdım. Ol gedikle bârgir ve sâir sa-
kaya müte‘allik olan âlâtda alâka ve medhalim yoktur deyû ikrâr etmeğin ikrârı 
bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Efendi el-imâm bi câmi‘-i Dülgerzâde, Abdullah Çelebi 
el-Müezzin, Mustafa Beşe Papuççu, Veli b.  Hızır, Mehmed el-saka, Şükrullah 
Çelebi b. Mustafa, Hasan Beşe b. ( ), Resûl b. Rıdvan.

127 [10b-5] Yakub v. Ferhad’ın menzilini Mardiros v. Serkis’e sattığı
Mülknâme
Mahmiye-i İstanbul’da Kefeli mahallesinde sâkin Yakob v. Ferhat meclis-i şer‘-i 
hatîrde râfi‘ü’l-vesîka Mardiros v.  Serkis nâm Ermeni muvâcehesinde ikrâr ve 
takrîr-i kelâm edip mahalle-i mezkûrede vâki‘ bir tarafı bâyi‘-i mezbûr mül-
kü ve bir tarafı Yakob v. Ferhat mülkü ve bir tarafı Bayram Çavuş tasarrufunda 
olan vakıf menzil ve bir tarafı tarîk-i âm ile mahdûd olup bir bâb tahtânî oda-
yı ve fevkinde tahtapûşu ve mahzeni ve bir mikdâr arsa-i hâliyeyi müştemil 
menzilimi merkūm Mardiros’a yüz elli esedî guruşa bey‘ ve teslîm edip ol dahi 
iştirâ ve tesellüm ve kabûl eyledikden sonra, meblağ-ı mezbûr elli esedî guruşu 
yedinden tamâmen alıp kabz edip fîmâ ba‘d menzil-i mezbûr cemî‘ tevâbi‘i ile 
mezbûrun mülk-i müşterâsıdır, keyfe mâ yeşâ’ mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem sene 1073.
Şuhûdü’l-hâl: Ahmed Efendi b. Mahmud el-İmâm, Abdünnebî Halîfe el-Müezzin, 
Ali Beşe b. Hasan, Hasan b. el-Hâc Mehmed.









128 [10b-6] Sâliha bt. Resûl’ün kocası Bayram’dan muhâlaa yoluyla boşandığı
Hul‘
Mahmiye-i İstanbul’da Koruk Mahmud mahallesinde sâkine Sâliha bt.  Resûl 
nâm hâtun meclis-i şer‘de zevci işbu bâ‘isü’l-kitâb Bayram nâm kimesne mah-
zarında ikrâr ve takrîr-i kelâm edip zevcim Bayram zimmetinde mütekarrir 
ve ma‘kūdun-aleyh olan altı yüz akçe mehr-i müeccelim ve nafaka-i iddet-i 
ma‘lûmem ve me’ûnet-i süknâm dahi kendi üzerime olmak üzre, muhâla‘a-i 
şer‘iyye ile muhâla‘a edip ol dahi hul‘-ı mezbûru kabûl ettikden sonra zevciyye-
te müte‘allik âmme-i da‘vâdan herbirimiz âharın zimmetini ibrâ eyledik dedik-
de gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Şükrullah Bey, Abdi Çelebi b.  Hüseyin, Baba Resûl b.  Rıdvan, 
Mehmed b. Ramazan, Hızır b. Abdünnebî.

129 [11a-1] Ayşe Hanım’ın kocası Hüseyin Paşazâde Ahmed Efendi’nin eş-Şeyh 
Osman Efendi Vakfı’na olan borcuna karşılık rehin verdiği menzilini, 
borcunu ödeyerek geri aldığı
Fekk-i rehin
Husûs-ı âti’l-beyânın mahallinde tahrîri iltimâs olunmağın savb-ı şer‘den irsâl 
olunan Mevlânâ Brusî Hüseyin Efendi mahmiye-i İstanbul’da (  ) mahallede, 
kıdvetü’l-meşâyih ve’l-vâ‘izîn hâlâ Ayasofya-i kebîr vâ‘izî olup zikri âtî vakfı-
na nâzır olan eş-Şeyh Osman Efendi b.  Mustafa Ağa’nın sâkin olduğu menzi-
le varıp zeyl-i kitâbda isimleri mastûr müslimîn huzûrunda akd-i meclis-i şer‘-i 
hatîr eyledikde müşârün-ileyh eş-Şeyh Osman Efendi’nin vakf eylediği akçeye 
ber vech-i meşrûtiyyet mütevellî olan fahrü’l-müderrisîn Ali Efendi b. Osman ile 
nâzır-ı müşârün-ileyh Osman Efendi meclis-i ma‘kūd-ı mezbûrda, sâbıkan Budin 
Beylerbeyisi olup ba‘dehû vefât eden Osman Paşa’nın sulbiye kebîre kızı fahrü’l-
muhadderât tâcü’l-mestûrât aliyyetü’z-zât hâfızatü’l-kitâb Ayşe Hanım tarafın-
dan husûs-ı âtîye vekîl olan Ali Ağa b.  Ramazan mahzarında ikrâr ve takrîr-i 
kelâm edip mukaddemâ müvekkile-i müşârün-ileyhâ Ayşe Hanım’ın zevci iken 
vefât eden Hüseyin Paşazâde Ahmed Efendi tevliyyet ve nezâretimiz hasebiy-
le yedimizden vakf-ı mezbûrdan karz eylediği beş bin riyâlî guruşa müşârün-
ileyhâ Ayşe Hanım emr ve kabûlü hâviye kefîl olmağla mahmiye-i merkūmede 
Sancakdar Hayreddin mahallesinde vâki‘ lede’l-ahâlî ma‘lûmü’l-hudûd mülk 
menzilinin dâhiliyyesini meblağ-ı mezbûr mukābelesinde bize rehin ve teslîm 
biz dahi irtihân ve tesellüm etmiş idik. el-hâletü hâzihî tevliyyet ve nezâretimiz 
hasebiyle tamâmen alıp kabz etmekle fekk-i rehin edip meblağ-ı mezbûrdan bir 
akçe ve bir habbe bâkī kalmadı. Min ba‘d menzil-i mezbûra mülkiyyet üzre mu-
tasarrıfe olsun dediklerinde, gıbbe’t-tasdîki’ş-şer‘î vâki‘ hâli Mevlânâ-yı mezbûr 
mahallinde tahrîr, ba‘dehû ma‘an irsâl olunan Muharrem b. Abdullah ile meclis-i 
şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mükerrem sene 1073.
Şuhûdü’l-hâl: el-Hâc Halil b. Mehmed, Mehmed Çelebi el-Hâc Derviş, Mehmed 
Çelebi b. Osman, Eyüb Halîfe b. Süleyman el-Müezzin, Mustafa Çelebi b. Ahmed, 
Mehmed Çavuş b. Hüseyin el-Mübâşir, Mustafa Efendi, Şaban Çavuş b. Receb.

130 [11a-2] Baba Yasef v. Dimitri’nin Belaş v. Mihal’deki alacağına Furtese 
bt. Andriye ile Belase bt. Yamandi’nin kefil olduğu
İkrâr-ı kefâlet
Mahmiye-i İstanbul’da Abdi Subaşı mahallesinde sâkin Baba Yasef v.  Dimitri 
meclis-i şer‘de mahrûse-i Galata a‘mâlinden Büyükdere nâm karye sâkine le rin-
den olup kendi tarafından asâleten ve gāib ani’l-meclis sadriyye kebîre kızı Belase 
bt. Yamandi tarafından husûs-ı âtîye sâbitü’l-vekâle vekîl olan Furtese bt. Andriye 
nâm nasrâniyye mahzarında takrîr-i kelâm edip mezbûre Furtese’nin dâmâdı 
olup bundan akdem hâlik olan Belaş v. Mihal nâm zimmînin zimmetinde cihet-i 
karzdan yüz otuz beş riyâlî guruş hakkım olup meblağ-ı mezbûrun yirmi guruşu-
nu merkūmun yedinden ahz u kabz edip bâkī yüz on beş riyâlî guruşuna mezbûre 
Furtese ile müvekkilesi merkūme Belase ma‘an emr ve kabûlü hâviye kefâlet-i 
sahîha ile kefîl olmuş idi hâlâ vekîl-i mezbûre Furtese’den suâl olunup takrîr tahrîr 
olunmak murâdımdır dedikde gıbbe’s-suâl mezbûre Furtese cevâbında meblağ-ı 
mezbûr yüz on beş guruşa müvekkilem mezbûre ile ma‘iyyet üzre kefîl olmuş idik 
deyû bi tav‘ihâ ikrâr etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene selâse ve seb‘în ve elf 
min hicreti men lehü’l-izz ve’ş-şeref.
Şuhûdü’l-hâl: Şükrullah Bey b. Mustafa, Abdi Çelebi b. Hüseyin, Osman Çavuş 
el-Mübâşir, Ahmed Beşe b. Abdullah, Mehmed b. Ramazan, Simo v. Yani attâr, 
Kostantin v. Toma, Gırali v. Nikola, Yani v. Laskari, Lanpari v. Kosta.

131 [11a-3] Ayşe Hanım bt. Osman Paşa’nın menzilini eski kocası Mehmed Bey 
b. İsâ’ya sattığı
Mülknâme
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Sancakdar Hayreddin mahallesinde kıdvetü’l-muhadderât zübdetü’l-
muvakkarât Ayşe Hanım bt.  el-merhûm Osman Paşa’nın sâkine olduğu menzi-
line varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde müşârün-ileyhâ Ayşe Hanım zâtı mahalle-i 
mezbûre sükkânından el-Hâc Halil Çelebi b.  Mehmed ve Ali Efendi b.  Osman 
ta‘rîfleri ile mu‘arrefe oldukdan sonra meclis-i ma‘kūd-ı mezbûrda zevci râfi‘ü’l-
kitâb fahrü’l-ümerâ’i’l-kirâm Mehmed Bey b.  İsâ mahzarında bi tav‘ihâ ikrâr 
ve takrîr-i kelâm edip mahalle-i mezbûrede vâki‘ bir tarafı ba‘zan mahalle-i 
mezbûre mescid-i şerîfine ve ba‘zan Abdülhalim Çelebi tasarrufunda olan va-
kıf menzile ve bir tarafı ba‘zan Hasan Efendizâde İbrahim Çelebi tasarrufunda 
olan vakıf menzile ve ba‘zan tarîk-i âma ve iki tarafı dahi tarîk-i âma müntehî, 
hâriciyyesini tabaka-i ulyâda üç bâb fevkānî oda ve iki sofa ve bir kenîf ve bir 
taş musluk ve tabaka-i vustâda altı bâb oda ve bir kenîf ve tabaka-i süflîde bir 
ahır ve def ‘a beş bâb fevkānî oda ve tahtında bir ahır ve bir kebîr matbah ve 
bir su kuyusu ve bir kenîf ve bir arpa anbarı ve bir kebîr ve bir sagīr iki sokak 
kapısı ve bir havuz ve bir köşk ve üç bahçe odası ve bir kameriye ve bir kay-
gan sofa ve def ‘a bir su kuyusu ve zât-ı eşcâr-ı müsmire ve gayr-ı müsmire bah-
çe ve dâhiliyyesi fevkānî iki bâb oda ve iki şehnişînli bir bâb fevkānî oda ve 
iki sofa ve tahtânî iki bâb oda ve bir sofa ve üç kenîf ve kapı kurbunda bir bâb 
tahtânî oda ve bir matbah ve yine iki bâb tahtânî oda ve iki sofa ve bir hamam 
ve bir câmekân ve bir tatlı su kuyusu ve iki acı su kuyusu ve iki taş musluk ve 
bir harem kapısı ve iki tarafdan taş nerdübân ve zât-ı eşcâr-ı müsmire ve gayr-ı 
müsmire bahçeyi müştemil mülk menzilimin hâriciyyesini, mukaddemâ zev-
cim müşârün-ileyh Mehmed Bey’e dört bin kıt‘a riyâlî guruşa bey‘ ve teslîm 
ve kabz-ı semen eylemiş idim hâlâ dâhiliyyesini dahi müşârün-ileyh Mehmed 
Bey’e beş bin kıt‘a riyâlî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi iştirâ ve kabûl ve kabz ve tesellüm eyle-
dikden sonra semeni olan meblağ-ı mezbûr beş bin kıt‘a riyâlî guruşu müşterî-i 
müşârün-ileyh Mehmed Bey yedinden tamâmen ahz u kabz eyledim ba‘de’l-
yevm menzil-i mahdûd-ı mezbûrun hâriciyye ve dâhiliyyesi müşârün-ileyhin 
mülk ve müşterâsıdır benim kat‘â alâka ve medhalim yoktur dedikde gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû ma‘an 
irsâl olunan Abdi b. Mahmud ile meclis-i şer‘a gelip alâ vukū‘ihi inhâ ve takrîr 
etmeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mu‘azzam li sene selâse ve seb‘în ve elf.
Şuhûdü’l-hâl: Mustafa Efendi b.  Mehmed Efendi el-İmâm, el-Hâc Halil 
b. Mehmed, Mustafa Ağa b. Hızır, Ahmed Çelebi b. Mehmed er-Râcil, Eyüb Halîfe 
b. Süleyman, Mehmed Ağa b. Hüseyin, Ali Çelebi b. Ramazan, Mehmed Çelebi 
b.  Mustafa, Abdi Çelebi b.  Mahmud, Sinan Beşe b.  Abdullah er-Râcil, İsmail 









Çelebi b. Kasım, el-Hâc Mehmed b. Halil, Beşir b. Mahmud, Şâhin b. Abdullah.

132 [11a-4] Kirkor v. Yako’nun bağlarını ve tarlalarını sattığı Karabet v. Feros 
ile karındaşlarından alacağı kalmadığı
İsbât-ı def ‘-i semen
Ekmekçi tâifesinden Kirkor v. Yako nâm Ermeni meclis-i şer‘de Karabet v. Feros 
nâm Ermeni muvâcehesinde üzerine da‘vâ edip mezbûr Karabet ve karın-
daşları gāibûn ani’l-meclis Asadur ve Dasnik ve Nikogos nâm Ermeniler ber 
vech-i iştirâk-i seviy mülk-i mevrûsları olup karye-i mezbûre dâhilinde vâki‘ 
lede’l-ahâlî ma‘lûmü’l-hudûd üç kıt‘a bağ ile mülk ceviz eşcârı (...) [11b] safka-i 
vâhide ile altmış riyâlî guruşa bana bey‘ ve teslîm ve tasarruflarında olan lede’l-
ahâlî ma‘lûmü’l-hudûd dört kıt‘a tarla ile bir kıt‘a bostan yerini sâhib-i arz izni 
ile bana ferâğ ve tefvîz eylediklerinden sonra, semen-i mezbûr altmış riyâlî gu-
ruş ile bedel-i mezbûr elli riyâlî guruş ki cem‘an yüz on kıt‘a riyâlî guruşdan her 
biri hissesine isâbet eden yirmi yedi buçuk riyâlî guruşu benden alıp kabz ey-
lediklerinden sonra, mezbûr Karabet ol bağlar ile tarlaları tasarrufuma mâni‘ 
olur suâl olunsun dedikde gıbbe’s-suâl mezbûr Karabet cevâbında fi’l-vâki‘ ol 
bağlar ile ol tarlaları mezbûr Kirkor’a bey‘ ve teslîm ve ferâğ eyledik. Lâkin se-
men ile bedel olan cem‘an yüz on guruşdan kendi hisseme isâbet eden yirmi 
yedi buçuk guruşun ancak on iki buçuk guruşunu alıp kabz etmekle tasarrufu-
na mâni‘ olurum deyip bey‘-i mezbûr ile ferâğ-ı mezbûru ikrâr ve kendi hissesi 
olan yirmi yedi buçuk riyâlî guruşa tamâmen kabzını inkâr eyledikde müdde‘î-i 
mezbûrdan müdde‘âsı için beyyine taleb olundukda udûl-i müslimînden 
Hüseyin b. Ahmed ve Ali b. Ahmed nâm kimesneler li ecli’ş-şehâde meclis-i şer‘a 
hâzırûn olup gıbbe’l-istişhâd fi’l-vâki‘ mezbûr Karabet ve karındaşı gāibûn ani’l-
meclis merkūmun Astador ve Dasnik ve Nikogos zikr olunan bağlar ile tarlala-
rı mezbûr Kirkor’a yüz on riyâl[î] guruşa minvâl-i muharrer üzre bey‘ ve teslîm 
ve ferâğ ve tefvîz edip semen ile bedel olan yüz on riyâlî guruşdan her biri 
hisselerine isâbet eden yirmi yedi buçuk riyâlî guruşu huzûrumuzda mezbûr 
Kirkor’dan aldıklarında mezbûr Karabet dahi hissesine isâbet eden yirmi yedi 
buçuk riyâlî guruşunu mezbûr Kirkor’dan alıp kabz eyledi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de ri‘âyeti şerâiti’l-kabûl şehâdetleri makbûle olmağın mezbûr 
Kirkor Ermeni’nin tasarrufuna mâni‘ olmamak için mezbûr Karabet Ermeni’ye 
tenbîh olundukdan sonra mezbûr bî-vech mu‘ârazadan men‘ birle mâ vaka‘a 
bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem sene 1073.
Şuhûdü’l-hâl: Fahrü’l-kuzât Abdülbâkī Efendi, Brusî Hüseyin Efendi el-Kâtib, 
Şükrullah Bey el-Muhzır, Abdi Çelebi b. Hüseyin el-Muhzır, Mehmed b. Ramazan 
el-Muhzır, Karabet v. Kurt, Karanil v. Asadur.

133 [11b-1] Ermeni Nikogos v. Sadet’in yanan vakıf menzil arsasına bina 
inşasına Meryem bt. Devlet’in engel olmaması
Vakıf arsaya müte‘allikadır
Mahmiye-i İstanbul’da Şeyh Ferhad mahallesinde sâkin olup zikri âtî vakıf 
menzilin mütevellîsi olan Nikogos v.  Sadet nâm Ermeni meclis-i şer‘de yine 
mahalle-i mezbûrda sâkin olup menzil-i mevkūf-ı câi’z-zikrin meşrûtun-
lehâsından Meryem bt. Devlet nâm nasrâniyye tarafından husûs-ı âti’l-beyâna 
vekîl-i müsecceli olan Duma v.  Asadur nâm Ermeni mahzarında üzerine bi’t-
tevliyye da‘vâ edip mahalle-i mezbûrede vâki‘ bir tarafı Gena? mülküne ve bir 
tarafı Avadik v.  Rüchan mülküne ve iki tarafı tarîk-i âm ile mahdûd iki bâb 
fevkānî ve bir bâb tahtânî odayı müştemil menzili bundan akdem hâlike olan 
Pagona bt. Asadur nâm nasrâniyye hâl-i sıhhatinde vakf-ı lâzım ile vakf, tasar-
rufunu evvelâ kendi nefsine, ba‘de helâkihâ fevkānî iki bâb odasını mu‘tekası 
Gena? ile gelini müvekkile-i mezbûreye ve tahtânî bir bâb oda yed-i mütevellî 
ile îcâr olunup hâsıl olan ücreti mahrûse-i Bursa’da nefy olunan Ermeni 
cemâ‘ati ve Ankara ve Tanrıvermiş cemâ‘atleri fukarâsının hâne-i avârızına ve-
rile deyû şart etmiş idi. Lâkin menzil-i mezbûr harîk-iâlî’de bi’l-külliye muhte-
rik olup arsa-i sırf kaldıkda şart-ı vâkıf üzre bi’t-tevliyye arsa-i merkūme üze-
rine bir bâb tahtânî oda binâ etmek murâd eylediğimde müvekkile-i mezbûre 
Meryem mâni‘a olup vekîl-i mezbûrdan suâl olunup vakfiyetü’l-mevkūfe 
mûcebince ta‘arruzdan men‘ olunması murâdımdır deyû mazmûnu takrîr-i 
meşrûhunu nâtık vakfiye-i ma‘mûlün-bihâ ibrâz edip nazar ve vekîl-i mezbûr 
istintâk olundukda müvekkilesinin mazmûn-ı vakfiyeyi mu‘terife olduğunu 
bi’l-vekâle mu‘terif olmağın mûcebince ta‘arruzdan men‘ birle mâ vaka‘a bi’t-
taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Şükrullah Bey b.  Mustafa, Abdi Çelebi b.  Hüseyin, Mehmed 
b. Ramazan, Mustafa b. İsâ.

134 [11b-2] Piyâdezâde demekle meşhur Mehmed Efendi’nin menzil arsasını 
Nâzikizâde demekle meşhur Mustafa b. Mehmed’e vefâen sattığı
Bey‘ bi’l-vefâ
Mahmiye-i İstanbul’da Molla Ahî mahallesinde sâkin mefharü kuzâti’l-İslâm 
Piyâdezâde demekle şehîr Mehmed Efendi meclis-i şer‘-i hatîr-i lâzımü’t-
tevkīrde mefharü’l-müderrisîni’l-kirâm Nâzikîzâde demekle şehîr Mustafa 
Efendi b.  Mehmed mahzarında ikrâr ve takrîr-i kelâm edip silk-i mülk-i 
sahîhimde münselik olup mahmiye-i mezbûrede Aksaray kurbunda Murad 
Paşa-yı Atîk mahallesinde vâki‘ bir tarafı Yusuf Çavuş b. Receb mülkü ve bir ta-
rafı merhûm Ahmed Bey vakfı ve bir tarafı Ahmed Çavuş mülkü ve bir tarafı 
tarîk-i âm ile mahdûd muhterik menzil arsamı mûmâ-ileyh Mustafa Efendi’ye 
iki yüz elli esedî guruşa bey‘-i bi’l-vefâ tarîki ile bey‘ ve teslîm edip ol dahi iştirâ 
ve tesellüm ve kabûl eyledikden sonra semeni olan meblağ-ı mezbûr iki yüz elli 
esedî guruşu mûmâ-ileyh Mustafa Efendi yedinden tamâmen ahz u kabz eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Fahrü’l-müderrisîn Hüseyin Efendi b.  Abdülbâkī, es-Seyyid Hü-
se yin Efendi, Mustafa Çelebi b.  Osman, Müezzin Hasan Çelebi, Kâtib Mustafa 
Efendi.

135 [11b-3] Yako v. İsak’ın Hasan Ağa b. Hüseyin’e olan borcun kefili Haydar 
v. Bereket’in ödemesi gerektiği
İsbât-ı kefâlet
Mahmiye-i İstanbul’da Âşık Paşa mahallesi ahâlîsinden hâfızü’l-vesîka Hasan 
Ağa b.  Hüseyin meclis-i şer‘de (  ) cemâ‘atinden Haydar v.  Bereket nâm yahudi 
muvâcehesinde üzerine da‘vâ edip bin yetmiş üç Muharrem’inde gāib ani’l-meclis 
Yako v.  İsak nâm yahudi benden dört yüz esedî guruş iktirâz ve kabz eyledik-
de mezbûr Haydar meblağı mezbûra emr ve kabûlü hâviye kefâletle kefîl olduk-
dan sonra asîl-i mezbûr Yako ile kefîl-i mezbûr Haydar minvâl-i muharrer üzre 
deyn-i vekâleti hâvî yedime temessük verdiklerinden sonra meblağ-ı mezbûrun 
yüz elli esedî guruşunu asîl-i mezbûr Yako yahudiden bi’d-defe‘ât alıp mâ‘adâsını 
almamakla, kefîl-i mezbûr Haydar yahudiden taleb ederim suâl olunsun dedik-
de gıbbe’s-suâl mezbûr yahudi cevâbında deyn-i mezbûra kefâleti inkâr eyledikde 
müdde‘î-i mezbûr Hasan Ağa’dan müdde‘âsı için beyyine taleb olundukda udûl-i 
müslimînden mahalle-i merkūme imâmı es-Seyyid Lütfullah Efendi b. es-Seyyid 
Emrullah ve müezzini Mustafa Çelebi b. Halil li ecli’ş-şehâde meclis-i şer‘de hâzırân 
olup ınde’l-istişhâd fi’l-vâki‘ mezbûr Yako meblağ-ı mezbûr dört yüz esedî guru-
şu târih-i mezkûrda müdde‘î-i merkūmdan iktirâz ve kabz eyledikde meblağ-ı 
mezbûr dört yüz esedî guruşa mezbûr Haydar huzûrumuzda emr ve kabûlü hâviye 
kefâletiyle kefîl olup biz bu husûsa vech-i muharrer üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-
kabûl şehâdetleri makbûle olmağın kefâleti cihetiyle meblağ-ı bâkī iki yüz elli esedî 
guruşa müdde‘î-i merkūm Hasan Ağa’ya edâya merkūm Haydar’a tenbîh olunup 
mâ vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Sefer Efendi b. Mehmed, Ahmed Halîfe b. ( ), Çorbacı Mustafa Bey, 
Abdi Çelebi b. Hüseyin, Şükrullah b. Mustafa ve gayruhüm.

136 [11b-4] Nikola’nın babası Tanaş’a intikal eden Yorgaki v. Dimitri 
zimmetindeki alacağını tahsile Papa İstemad v. Tanaş’ın vekil olduğu
İsbât-ı verâset
Husûs-ı âti’z-zikre vekâlet iddi‘â eden bâ‘isü’l-vesîka Papa İstemad v. Tanaş nâm 
zimmî meclis-i şer‘-i hatîrde Yorgaki v.  Dimitri muvâcehesinde da‘vâ edip ka-
rındaşım Nikola nâm hâlik işbu merkūm Yorgaki zimmetinde karzdan beş yüz 
yetmiş akçe hakkı olup ba‘de’l-helâk meblağ-ı mezbûr hâlik-i merkūmun baba-
sı ve hasren vârisi olup cezîre-i Mora’da Benefşe’de sâkin Tanaş nâm zimmîye 
intikāl etmekle meblağ-ı mezbûru da‘vâ ve ahz ve îsâle beni tevkîl etmekle bi’l-
vekâle meblağ-ı mezbûru [taleb ederim suâl olunsun dedikde], mezbûr Yorgaki 
cevâbında hâlik-i mezbûra vech-i muharrer üzre zimmetinde beş yüz yetmiş 
akçe deyni olduğunu ikrâr edip müvekkil-i mezbûr hâlik-i merkūmun baba-
sı ve hasren vârisi olduğunu ve vekâlet-i mezbûreyi münkir olıcak müdde‘î-i 
mezbûrdan da‘vâsına mutâbık beyyine taleb olundukda cezîre-i mezbûre 
sâkinlerinden Nikola v. Mihal ve Kiryaki v.  İstani nâm zimmîler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ müvekkil-i mezbûr Tanaş hâlik 
Nikola’nın babası ve hasren vârisidir. Meblağ-ı mezbûr bi hasebi’l-irsi’ş-şer‘î ba-
bası merkūm Tanaş’a intikāl etmekle merkūm Papa İstemad’ı meblağ-ı mezbûru 
merkūm Yorgaki’den da‘vâ ve ahz ve kendiye îsâle bizim huzûrumuzda tevkîl ey-
ledi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle meblağ-ı mezbûru müvekkil için vekîl-i mezbûr def ‘ ve 
teslîme medyûn-ı merkūma [12a] tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: el-Hâc Ahmed b. Mahmud, Ali Beşe Çukadar, Mehmed b. Abdullah, 
Baba Resûl b. Rıdvan, Pireşkova v. Todoş, Yorgi v. İstani, İstani v. Dimitri.

137 [12a-1] el-Hâc Mehmed b. el-Hâc Abdi’nin Mehmed Emin Bey’deki 
alacağını tahsil ettiği
İbrâ
Mahmiye-i İstanbul’da Samadya kurbunda el-Hâc Hüseyin mahallesi 
sâkinlerinden râfi‘ü’l-kitâb el-Hâc Mehmed b. el-Hâc Abdi meclis-i şer‘-i hatîr-i 
lâzımü’t-tevkīrde merhûm İsmail Paşa mahdûmu zahrü’l-emâsil Mehmed 
Emin Bey mahzarında bi tav‘ihî ikrâr ve i‘tirâf edip mezkûr Mehmed Bey zim-
metinde deyn-i şer‘îden bin üç yüz elli esedî guruş hakkım olup hâlâ meblağ-ı 
mezbûr bin üç yüz elli esedî guruşun bin yüz elli guruşunu müşârün-ileyh 
Mehmed Bey yedinden alıp kabz edip bâkī iki yüz esedî guruşdan merkūm 
Mehmed Emin Bey’in zimmetini ibrâ-i âm-ı kātı‘ü’n-nizâ‘ ile ibrâ ve iskāt eyle-
dim dedikde mukırr-ı mezbûru ikrâr-ı meşrûhunda mukarrun-leh müşârün-
ileyh vicâhen ve şifâhen tasdîk ve tahkīk etmeğin mâ hüve’l-vâki‘ bi’l-ibtigā 
ketb olundu.
Fi’l-yevmi’l-âşir min Şevvâli’l-mükerrem li sene selâse ve seb‘în ve elf.
Şuhûdü’l-hâl: Fahrü’l-cüyûş Ali Çavuş b.  Mustafa es-Selâmi, es-Seyyid Ahmed 
Çelebi b. es-Seyyid Hasan, Şeyhzâde Mustafa, el-Hâc Ahmed b. Mahmud, Hamza 
Ağa b. Mehmed, Mahmud b. Ali.

138 [12a-2] Fâtıma bt. Sefer’in el-Hâc Abdi b. el-Hâc Abdülazîz’den muhâlaa 
yoluyla boşandığı
Hul‘
Mahmiye-i İstanbul’da Sultan Selim Hân câmi‘-i şerîfi kurbunda vâki‘ 
Çukurbostan mahallesinde sâkine Fâtıma bt.  Sefer nâm hâtun meclis-i şer‘-i 
hatîr-i lâzımü’t-tevkīrde zevci işbu râfi‘ü’l-kitâb el-Hâc Abdi b. el-Hâc Abdülazîz 
mahzarında ikrâr ve takrîr-i kelâm edip zevcim mezbûrun zimmetinde mü-
tekarrir ve ma‘kūdun-aleyh olan altı yüz akçe mehr-i müeccelim ve nafaka-i 
iddet-i ma‘lûmem üzerine ve me’ûnet-i süknâm dahi kendi üzerime olmak üzre, 
zevcim mezbûr ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eyledikden sonra zevciyyete müte‘allika da‘vâdan her birimiz 
âharın zimmetini ibrâ ve iskāt eyledik dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’s-sâdis aşer min [şehri] Şevvâli’l-mükerrem sene 1073.
Şuhûdü’l-hâl: Veli b. Mahmud, Şükrullah b. Mustafa, Abdi b. Hüseyin, Mehmed 
b. Mustafa, Resûl b. Rıdvan, Hüseyin b. Bayram.

139 [12a-3] Müneccim Sadi Vakfı arsasının vakıf mütevellîsi Mustafa Çelebi 
tarafından Ali Çelebi b. İsâ’ya icâreteyn yoluyla kiraya verildiği
Temessük mûcebince istihkâm
Mahmiye-i İstanbul’da Müneccim Sadi mahallesinde sâkin, işbu sâhibü’l-kitâb 
Ali Çelebi b.  İsâ meclis-i şer‘de takrîr-i kelâm edip zikr olunan Müneccim 
Sadi evkāfından olup mahalle-i mezbûrede vâki‘ bir tarafı merhûm-ı mezbûr 
Müneccim Sadi ve iki tarafı vakf-ı mezbûr ve bir tarafı tarîk-i âm ile mahdûd 
arsa-i hâliyeyi vakf-ı mezbûr mütevellîsi Mustafa Çelebi târih-i kitâb sene-
si Şevvâlinin evâilinde otuz esedî guruş mu‘accele ve beher sene altmış akçe 
mukāta‘a ile bana îcâr ben dahi vech-i muharrer üzre istîcâr ve kabûl edip ye-
dime hat ve hâtemini hâvî temessük vermişdir, mûcebince kıbel-i şer‘den 
istihkâmen hüccet verilmesi murâdımdır deyû mazmûnu takrîr-i meşrûhunu 
nâtık mezbûrun hat ve hâtemini hâvî temessük ibrâz etmeğin mûcebince savb-ı 
şer‘den li ecli’l-istihkâm işbu hurûf ketb olundu.
Fi’l-yevmi’l-hâmis aşer min Şevvâli’l-mükerrem sene 1073.
Şuhûdü’l-hâl: Ali Efendi b.  Mehmed el-İmâm, Mahmud Efendi b.  Mustafa 
el-Müezzin, Mustafa Efendi b. Yusuf el-İmâm, Mustafa b. Yunus, Hasan b. Mustafa, 
Mustafa Beşe b. Abdullah, Ramazan Beşe b. Mehmed, Ali Beşe b. Mustafa, Cafer 
Çelebi b. Yusuf, Mustafa Efendi.

140 [12a-4] Fâtıma Hâtun Vakfı olan arsaya Veli Efendi b. İsmail’in mütevellî 
nasb edildiği
Hasbî mütevellî
Mahmiye-i İstanbul’da Şehzâde câmi‘-i şerîfi kurbunda Molla Hüsrev mahal-
lesinde vâki‘ merhûme Fâtıma Hâtun nâm sâhibetü’l-hayrın Şehzâde Sultan 
Mehmed Hân câmi‘-i şerîfi’nde imâm-ı evvel olanlara gallesini şart eylediği, 
bir tarafı Ömer Halîfe vakfı ve bir tarafı su kemeri ve bir tarafı tarîk-i hâs ve 
bir tarafı tarîk-i âm ile mahdûd muhterik menzil arsasının mütevellîsi olmayıp 
bir mütevellî nasbı lâzım ve mühim olmağın işbu râfi‘ü hâze’l-kitâb Veli Efendi 
b. İsmail vakf-ı mezbûra taraf-ı şer‘den hasbî mütevellî nasb olundukda ol dahi 
tevliyyet-i mezbûreyi kabûl ve hizmet-i lâzımesin edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem sene 1073.
Şuhûdü’l-hâl: es-Seyyid Mehmed Efendi hatîb-i câmi‘-i mezbûr, Mehmed Efendi 
hatîb-i Sultan Selim, Mehmed Efendi b. Hüseyin, Musa Efendi b. Davud.

141 [12a-5] Abdülbâki Çelebi ile Ayşe Hâtun’un mütevellîsi oldukları arsayı 
Mehmed Çelebi b. Mustafa’ya icâreteyn yoluyla kiraya verdikleri
Temessük mûcebince istihkâm
Mahmiye-i İstanbul’da Manisalı Çelebi mahallesinde sâkin işbu bâ‘isü’l-kitâb 
Mehmed Çelebi b.  Mustafa meclis-i şer‘de takrîr-i kelâm edip merhûm Usûl 
Paşa [b.] Ayas Bey vakfından olup mahalle-i mezbûrede vâki‘ bir tarafı Gönderci 
el-Hâc Ali menziline ve bir tarafı vakf-ı mezbûra ve iki tarafı tarîk-i âm ile 
mahdûd büyût-ı adîdeyi müştemil evli odaları bin yetmiş Zilka‘desinde vâki‘ 
harîk-i kebîrde muhterik olup ma‘lûmü’l-hudûd arsa-i hâliyeyi meşrûtiyyet 
üzre vakf-ı mezbûrun mütevellîleri olan Abdülbâkī Çelebi ve Ayşe Hâtun arsa-i 
merkūme üzerine malım ile ihdâs eylediğim ebniye mülküm olmak üzre târih-i 
kitâb senesi Şevvâl-i mübârekinin gurresinden dört bin akçe icâre-i mu‘accele 
ve beher yevm dörder akçe icâre-i müeccele ile bana îcâr, ben dahi istîcâr ve 
kabûl edip yedime hat ve hâtemini hâvî temessük vermişlerdir ba‘de’n-nazar 
kıbel-i şer‘den istihkâmen hüccet verilmesi murâdımdır deyû mazmûnu takrîr-i 
meşrûhunu nâtık mezbûrların hat ve hâtemlerini hâvî temessük ibrâz etmeğin 
mûcebince savb-ı şer‘den li ecli’l-istihkâm işbu hurûf bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: İsmail Efendi el-kadı, Hasan Efendi el-İmâm, Mustafa Çelebi 
b. Ramazan Efendi, el-Hâc Mehmed Beşe b. Mehmed, Hasan Beşe b. Sefer seroda-i 
yedinci sekbânân, Mehmed b.  Davud es-Sarrâc, İsmail Efendi el-Müderris, Ali 
Beşe b. Hızır, Süleyman Beşe b. Abdullah.

142 [12a-6] Kadire bt. Kabil’in Mustafa b. Mehmed’den muhâlaa 
yoluyla boşandığı
Hul‘
Mahmiye-i İstanbul’da Ali Paşa-yı Atîk mahallesinde sâkine Kādire bt.  Kābil 
nâm hâtun meclis-i şer‘-i hatîr-i lâzımü’t-tevkīrde zevc-i muhâlı‘ı işbu râfi‘ü’l-
kitâb Mustafa b.  Mehmed mahzarında takrîr-i kelâm edip zevcim mezbûr 
Mustafa zimmetinde mütekarrir ve ma‘kūdun-aleyh olan bin akçe mehr-i mü-
eccelim ve nafaka-i iddet ve me’ûnet-i süknâm üzerine muhâla‘a-i sahîha-i 
şer‘iyye ile muhâla‘a edip her birimiz âharın zimmetini hukūk-ı zevciyyete ve 
gayra müte‘allika da‘vâdan ibrâ-i âmm-ı kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min [şehri] Şevvâli’l-mükerrem sene 1073.
Şuhûdü’l-hâl: Ali Çelebi b.  Muharrem, Resûl Bey b.  Rıdvan, Mustafa b.  İsâ, 
Mehmed Çelebi b. Ali.









143 [12a-7] Karaki mahallesindeki müşterek arsalarına Osman Çavuş b. Ali’nin 
yaptığı duvar için Mustafa Efendi b. Hasan’ın hissesine düşeni ödeyeceği
Cidârda isbât-ı iştirâk
Husûs-ı âti’l-beyânın mahallinde tahrîri iltimâs olunmağın kıbel-i şer‘-i mutah-
hardan Mevlânâ Keşfî Mustafa Efendi irsâl olunup ol dahi Hâssa mi‘mârlardan 
üstâd Ali b.  Abdullah ile Mahmiye-i İstanbul’da Karaki mahallesinde vâki‘ 
merhûm Şâh Hûbân vakfından olup bir tarafı vakf-ı mezbûrdan el-Hâc Hüseyin 
tasarrufunda olan menzile ve bir tarafı yine vakf-ı mezbûrdan Osman Çavuş 
b.  Ali tasarrufunda olan muhterik menzil arsasına ve iki tarafı tarîk-i âma 
müntehî menzil arsasının üzerine varıp zeyl-i rakīmde muharrerü’l-esâmî olan 
müslimîn huzûrunda akd-i meclis-i şer‘-i şerîf eyledikde zikr olunan arsanın 
icâre-i mu‘accele ve her şehr elli akçe ücret-i müeccele ile mutasarrıfı işbu bâ‘isü’l-
kitâb Mustafa Efendi b. Hasan meclis-i ma‘kūd-ı mezbûrda, hâlâ vakf-ı mezbûr 
mütevellîsi Abdünnebî Ağa b.  Resûl tarafından husûs-ı âti’l-beyâna sâbit vekîli 
olan Yusuf Çavuş b. Mehmed huzûrunda, yine vakf-ı mezbûrdan olup zikr olunan 
arsaya muttasıl icâre-i mu‘accele ve müeccele-i ma‘lûmeteyn ile muhterik men-
zil arsasının mutasarrıfı mezbûr Osman Çavuş muvâcehesinde üzerine da‘vâ ve 
takrîr-i kelâm edip kable’l-harîk mezbûr Osman Çavuş ile mâbeynimizde olan taş 
duvar ve üzerinde dolma duvar ma‘rifet-i mütevellî ile iştirâken tasarrufumuz-
da iken muhterik olmağla hâlâ mezbûr Osman Çavuş zikr olunan taş duvarı mü-
ceddeden kendi binâ edip benim hisseme düşen masrûfunu verir iken tasarru-
fuma mâni‘ olur, mezbûrdan suâl olunsun dedikde gıbbe’s-suâl mezbûr Osman 
Çavuş cevâbında kable’l-harîk işbu taş duvar ve üzerinde olan dolma duvar müs-
takillen benim tasarrufumda idi deyû iştirâken tasarruflarında olduğunu inkâr 
edicek müdde‘î-i mezbûrdan [12b] müdde‘âsını mübeyyine beyyine taleb olun-
dukda udûl-i müslimînden olup mahalle-i mezbûre sükkânından Hasan Efendi 
b. Osman ve Ahmed Çelebi b. Abdurrahman ve Veli Bey b. Halil nâm kimesneler 
li ecli’ş-şehâde meclis-i ma‘kūd-ı mezbûrda hâzırûn olup istişhâd olundukların-
da, fi’l-hakīka müdde‘î-i mezbûr Mustafa Efendi’nin kable’l-harîk mezbûr Osman 
Çavuş ile mâbeynlerinde olan taş duvar ve üzerinde olan dolma duvar ma‘rifet-i 
mütevellî ile iştirâken tasarruflarında iken muhterik oldu hâlâ iştirâken tasarruf-
larındadır, biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mûcebince sâlifü’z-zikr duvarı müdde‘î-i mezbûr ile üslûb-ı 
sâbık üzre iştirâken tasarrufa mezbûr Osman Çavuş’a ba‘de’t-tenbîh mezbûr 
Mustafa Efendi i‘âde-i kelâm edip işbu mi‘mâr-ı mezbûr mesâha ve takvîm eyle-
diği tûlen on zirâ‘ ve kadden beş zirâ‘ bi hesâb-ı şatrancî elli zirâ‘ zikr olunan taş 
duvarın her zirâ‘ı kırkar akçeden iki bin akçe olup meblağ-ı mezbûrdan benim 
hisseme âid ola[n] bin akçeyi mezbûr Osman Çavuş’a teslîme ta‘ahhüd eyledim 
dedikde gıbbe’t-tasdîk vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Hasan b. Bayram ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Abdurrahman Çelebi b. Hasan Efendi, Mehmed Çelebi b. eş-Şeyh 
Aydın Efendi, el-Hâc Hüseyin b. Abdullah, Mehmed Çelebi b. Ahmed, Mehmed 
Dede.

144 [12b-1] Bayram b. İlyas’ın kölesi İvaz b. Abdullah’ı azat ettiği
İsbât-ı ıtk
Mahmiye-i İstanbul’da Manisalı Çelebi mahallesi ahâlîsinden olup mukaddemâ 
fevt olan Bayram b. İlyas’ın verâseti zevce-i metrûkesi Güllü bt. Abdullah nâm 
hâtun ile li ebeveyn kız karındaşı Kamer Hâtun’a münhasıra oldukdan son-
ra, mezbûre Güllü asâleten ve mezbûre Kamer Hâtun tarafından husûs-ı âtîye 
vekîl olup nehc-i şer‘î-i mu‘teber üzre vekâleti sâbite olan sadrî oğlu Derviş 
b. Mehmed vekâleten meclis-i şer‘de İvaz b. Abdullah nâm sagīrin mütebennîsi 
ve kıbel-i şer‘den mansûb vasîsi olan Ahmed Çelebi b.  Mahmud mahzarında 
üzerine da‘vâ ve takrîr-i kelâm edip sagīr-i mezbûr müteveffâ-yı mezbûrun 
abd-i memlûkü olup irsen bize intikāl etmişdir. Suâl olunup sagīr-i mezbûru 
mezbûr Ahmed Çelebi bize teslîme tenbîh olunmak matlûbumuzdur de-
diklerinde, gıbbe’s-suâl vasiyy-i mansûb Ahmed Çelebi cevâbında fi’l-vâki‘ 
sagīr-i mezbûr müteveffâ-yı mezbûrun mukaddemâ abd-i memlûkü olup 
lâkin müteveffâ-yı merkūm sıhhatinde huzûr-ı müslimînde sagīr-i mezbûr 
için oğlumdur demekle âzâd olup hür olmuşdur deyû def ‘le mukābele eyle-
dikde gıbbe’l-istintâk ve’l-inkâr ve akībe’l-istişhâd udûl-i ricâl-i müslimînden 
İbrahim Beşe b. Abdullah ve Mustafa Beşe b. Abdullah ve İsmail Beşe b. Mustafa 
ve Ahmed Çelebi b. Mahmud ve Ali b. Abdullah ve Sâlih b. Ali nâm kimesneler 
li ecli’ş-şehâde meclis-i şer‘a hâzırûn olup gıbbe’l-istişhâd fi’l-vâki‘ müteveffâ-
yı mezbûr Bayram hâl-i sıhhatinde abd-i memlûkü olan gulâm-ı mezbûr için 
huzûrumuzda oğlumdur deyip bizi işhâd eyledi elân sagīr-i mezbûr sâir ahrâr 
gibi hürdür. Biz bu husûsa bu vech üzre şâhidleriz şehâdet dahi ederiz deyû 
herbiri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl 
şehâdetleri makbûle olmağın gulâm-ı mezbûrun ıtkına ba‘de’l-hükm mezbûre 
Güllü ve vekîl-i merkūm Derviş Çelebi mu‘ârazadan men‘ olundukdan sonra 
sagīr-i mezbûr vasiyy-i merkūm Ahmed Çelebi yedinde ibkā olunup mâ vaka‘a 
bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah Bey b.  Mustafa, Mehmed 
b. Abdülmennân, Resûl b. Rıdvan, Mehmed b. Ramazan, Ahmed Çelebi kethüdâ-
yı muhzırân, Hüseyin b. Abdülcebbar, Muharrem Çelebi b. ( ).

145 [12b-2] Kırkıncı cemaate mahsus vakıf paradan ödünç alan Mehmed Beşe 
b. Mustafa’nın menzilini rehin verdiği
İstiğlâl
Medîne-i Ebâ Eyyûb Ensârî’de Takyecibaşı mahallesi ahâlîsinden Mehmed Beşe 
b.  Mustafa nâm kimesne meclis-i şer‘de Kırkıncı cemâ‘ate mahsûs odaya vakf 
olan akçenin bi’l-fi‘l mütevellîsi hâfızü’l-kitâb Halil Beşe b.  Hasan mahzarın-
da ikrâr ve i‘tirâf edip vakf-ı mezbûrdan mütevellî-i mezbûr yedinden iktirâz 
ve kabz eylediğim seksen üç esedî guruşa mahalle-i merkūmede vâki‘ bir ta-
rafı Helvacızâde Efendi veresesi mülklerine ve bir tarafı Ayşe Hâtun mülküne 
ve bir tarafı tarîk-i âma müntehî büyût-ı adîdeyi müştemil mülk menzilimi bi 
tarîki’l-istiğlâl mütevellî-i mezbûra bey‘ ve teslîm ol dahi ber minvâl-i muhar-
rer iştirâ ve tesellüm eyledikden sonra, târih-i kitâbdan sene-i kâmile tamâmına 
dek mütevellî-i mezbûrdan on iki buçuk esedî guruş ücretle menzil-i mezbûru 
ba‘de’t-tahliyyeti’ş-şer‘iyye istîcâr ve tesellüm, ol dahi vech-i muharrer üzre îcâr 
ve teslîm eyledi dedikde mukırr-ı mezbûru ikrâr-ı meşrûhunda mütevellî-i 
mezbûr Halil Beşe vicâhen tasdîk etmeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: Odabaşı Bâli Beşe, Mehmed Beşe b.  Abdullah, Ahmed Çelebi 
b.  Mehmed, Ahmed Beşe b.  Mahmud, Mehmed b.  Rıdvan, İbrahim b.  Yusuf, 
Şükrullah Bey el-Muhzır, Abdi Çelebi el-Muhzır, çukadar Ali Beşe.

146 [12b-3] Yakub Odabaşı b. Hasan’ın arsasını Fâtıma Hâtun bt. el-Hâc 
Kalender’e sattığı
Mülknâme
Mahmiye-i İstanbul’da Sofular mahallesi ahâlîsinden Yakub Odabaşı b.  Hasan 
meclis-i şer‘-i hatîr-i lâzımü’t-tevkīrde Fâtıma Hâtun bt.  el-Hâc Kalender tara-
fından husûs-ı âti’l-beyâna vekîl olan sadrî oğlu Abdülbâkī Beşe b. Mustafa mah-
zarında tav‘an ikrâr edip mahalle-i merkūmede vâki‘ bir tarafı Yorganî el-Hâc 
Mehmed mülküne ve bir cânibi Hüseyin Odabaşı mülküne ve bir cânibi ba‘zan 
gallesi Sofular câmi‘i müezzinlerine vakf olan menzile ve ba‘zan Şaban Çelebi 
menziline ve bir cânibi tarîk-i hâssa müntehî bi’r-i mâyı müştemil tûlen yirmi 
altı ve arzen on dört bi hesâb-ı şatrancî cem‘an üç yüz altmış dört zirâ‘ mülk 
arsa-i hâliyemi, yirmi bin fıddî akçeye müvekkile-i merkūme Fâtıma Hâtun için 
vekîl-i merkūm Abdülbâkī Beşe’ye tarafeynden îcâb ve kabûlü hâvî bey‘-i kat‘î 
ile bey‘ ve teslîm ol dahi minvâl-i muharrer üzre iştirâ ve tesellüm eyledikden 
sonra, semeni olan yirmi bin akçeyi vekîl-i mezbûr yedinden alıp kabz eyle-
dim min ba‘d arsa-i mahdûde-i mezkûre merkūme Fâtıma Hâtun’un mülk-i 
müşterâsı olup keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: Latîf Efendi el-İmâm, Mehmed Efendi el-Müezzin, el-Hâc 
Hüseyin, el-Hâc Muharrem, el-Hâc Ali, Abdülbâkī Çelebi b.  Mustafa, Osman 
Halîfe el-Müezzin, Hüseyin Beşe sâbıkan Odabaşı, Ahmed Bey b.  Hüseyin 
el-Cündî Yorgancı Sâlih Beşe, Şaban Çelebi er-Râcil, Cebeci Mehmed Çelebi, 
Berber Mehmed Beşe, Cafer Beşe er-Râcil.

147 [12b-4] Hüseyin Ağa b. Yusuf ’un Macar asıllı kölesi Dilaver 
b. Abdullah’ı azat ettiği
Itâknâme
Mahmiye-i İstanbul’da Topkapısı kurbunda Bayezid Ağa mahallesinde sâkin 
Hüseyin Ağa b.  Yusuf tarafından ıtk-ı âti’z-zikre vekîl olup Mehmed Beşe 
b.  Ramazan ve Ali Beşe b.  Osman şehâdetleriyle vekâleti sâbite olan Ahmed 
Ağa b.  el-Hâc Yusuf meclis-i şer‘-i hatîr-i lâzımü’t-tevkīrde bi’l-vekâle ikrâr ve 
i‘tirâf edip müvekkilim mezbûr Hüseyin Ağa orta boylu, açık kaşlı, koyun elâ 
gözlü, sarışın, sağ gözünün kuyruğunda bıçak yarası eseri olan Macariyyü’l-asl 
hâfızü’l-kitâb işbu Dilaver b. Abdullah nâm abd-i memlûkünü, niyet-i hâlisa ile 
hasbeten lillâhi’l-azîm ve taleben li merzâti’r-Rabbi’r-rahîm malından âzâd ve 
mülkünden ihrâc ve silk-i ahrâr-ı asliyyîne ilhâk ve idrâc edip min ba‘d mevsûf-ı 
mezkûr Dilaver sâir ahrâr-ı asliyyîn gibi hür olup üzerinde velâdan gayrı hak-
kım bâkī kalmadı dedi dedikde mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: İmâm Mustafa Efendi, Mahmud Beşe b.  Mustafa, Murad Bey 
b. Abdullah, Mehmed Çelebi b. Hüseyin, Müezzin Hüseyin Çelebi, Abdi Çelebi 
el-Muhzır, Şükrullah Bey el-Muhzır, Veli b. Mahmud el-Muhzır.

148 [12b-5] Minho v. Manol’ün Rus asıllı kölesi Yuvan v. Danil’i azat ettiği
Itâknâme
Mahmiye-i İstanbul’da Kumkapı’da meyhâneci olan Minho v.  Manol nâm 
zimmî meclis-i şer‘-i hatîr-i lâzımü’t-tevkīrde bi’t-tav‘i’s-sâf ikrâr ve i‘tirâf 
edip orta boylu, açık kaşlı, sarı elâ gözlü, sarışın Rusiyyü’l-asl hâmilü’l-kitâb 
işbu Yuvan v.  Danyal nâm abd-i memlûkümü lâ li garazin âcil ve lâ li ivazın 
âcil malımdan âzâd ve mülkümden ihrâc ve silk-i ahrâr-ı asliyyîne ilhâk ve 
idrâc eyledim min ba‘d mevsûf-ı mezkûr sâir ahrâr-ı asliyyîn gibi hür olup 
üzerinde velâdan gayrı hakkım bâkī kalmadı dedikde mâ vaka‘a bi’t-taleb ketb 
olundu.
Fi’l-yevmi’s-sâdis aşer min Şevvâli’l-mükerrem sene 1073.
Şuhûdü’l-hâl: Fahrü’l-kuzât Abdülbâkī Efendi el-Kâtib, Ahmed Çelebi b.  Ali, 
el-Hâc Veli b. Ali, Şükrullah Bey b. Mustafa, Abdi Çelebi b. Hüseyin.

149 [12b-6] Saraylı Ayşe bt. Abdullah’ın kocası Yusuf ’tan kalan mirası için oğlu 
Ahmed Ağa ile sulh olduğu
Sulh-i tehârüc
Mahmiye-i İstanbul’da Topkapısı kurbunda Bayezid Ağa mahallesinden olup 
bundan akdem vefât eden el-Hâc Yusuf [b.] Ali’nin verâseti, zevce-i metrûkesi 
Saraylı Ayşe bt.  Abdullah ile sulbî kebîr oğlu Ahmed Ağa’ya münhasıra oldu-
ğu şer‘an zâhir ve müte‘ayyin oldukdan sonra mezbûre Ayşe meclis-i şer‘de 
müteveffâ-yı [13a] mezbûrun muhallefâtına vâzı‘u’l-yed olan oğlu işbu râfi‘ü’l-
vesîka mezbûr Ahmed Ağa mahzarında ikrâr ve takrîr-i kelâm edip zevcim 
müteveffâ-yı mezbûrun muhallefâtından sekiz sehimde bir sehim sümün 
hisse-i şer‘iyyemi da‘vâ ve taleb eylediğimde mezbûr Ahmed Ağa dahi vesâtat-ı 
muslihîn ile şerâit-i sulhu hâvî tehârüc-i şer‘î tarîki üzre altı bin akçeye beni ıslâh 
ve ihrâc eylediğinde, ben dahi sulh-ı mezbûru kabûl ve bedel-i sulh-ı mezbûr 
altı bin akçeyi yedinden tamâmen alıp kabz edip müteveffâ-yı mezbûrun akār 
ve menkūl ve esâs-ı beyt ve evânî-i nühâsiyye ve gayr-ı nühâsiyyede ism-i 
mal ıtlâk olunur kalîl ve kesîr, celîl ve hakīr muhallefâta müte‘allika de‘âvî ve 
mütâlebât ve eymân-ı muhâsamâtdan mezbûr Ahmed Ağa’nın zimmetini ibrâ-i 
âm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem sene 1073.
Şuhûdü’l-hâl: Anber Ağa b. Abdullah, Sünbül Ağa b. Abdullah, Hacı Yusuf Bey 
b. Mehmed, Hüseyin Çelebi b. Ahmed el-Müezzin, Mustafa Çelebi b. Mehmed 
el-Müezzin, Hacı Mahmud b. Eşref el-mu‘îd, Ahmed Çelebi b. Hızır, es-Seyyid 
Mehmed Çelebi b. Ahmed, Baltacı Zülfikār Bey b. ( ), Mustafa Bey b. Abdullah, 
Mustafa b. Mehmed el-Müezzin, Bedirhan b. Hacı Murad.









150 [13a-1] el-Hâc Yusuf b. Ali’nin mehir borcuna karşılık Saraylı Ayşe 
bt. Abdullah’a menzil verildiği
Mehr mukābelesinde menzil bey‘i
Mahmiye-i İstanbul’da Topkapısı dâhilinde Bayezid Ağa mahallesinde sâkine 
iken bundan akdem vefât eden el-Hâc Yusuf b.  Ali’nin terekesine vâzı‘u’l-
yed olan sulbî kebîr oğlu Ahmed Ağa meclis-i şer‘de müteveffâ-yı mezbûrun 
zevce-i metrûkesi Saraylı Ayşe bt.  Abdullah nâm hâtun mahzarında ikrâr ve 
takrîr-i kelâm edip babam müteveffâ-yı mezbûrun terekesinden olup mahalle-i 
merkūmede vâki‘ bir tarafdan Sâliha Sultan bahçesi ve bir tarafı Odabaşı Ali 
Çelebi mülkü ve bir tarafdan Hıçak nâm Ermeni menzili ve taraf-ı râbi‘i tarîk-i 
âma müntehî fevkānî ve tahtânî büyûtu müştemil mülk menzili mezbûr[e] 
Ayşe’nin babam müteveffâ-yı mezbûr zimmetinde mütekarrir ve ma‘kūdun-
aleyh olan on altı bin akçe mehr-i müeccel me’ûneti mukābelesinde mezbûreye 
verip ol dahi ber minvâl-i muharrer kabûl ve kabz eyledi. Min ba‘d menzil-i 
mahdûd-ı mezkûr merkūme Ayşe’nin mülkü olup benim kat‘â alâka ve medha-
lim yoktur dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer min [şehri] Şevvâli’l-mükerrem sene 1073.
Şuhûdü’l-hâl: es-Sâbikūn.

151 [13a-2] es-Seyyid Mahmud Efendi b. Receb’in vârisi Receb Beşe b. Mustafa 
ile sulh oldukları
Sulh
Vilâyet-i Anadolu’da Ulaş kazâsına tâbi‘ Tarhana nâm karyeden olup mahmiye-i 
İstanbul’da Sâlih Paşa mahallesinde sâkine Receb Beşe b.  Mustafa nâm kimes-
nenin menzilinde fevt olan es-Seyyid Mahmud Efendi b.  Receb sulbiyenin 
verâseti, vâlidesi Akpula Hâtun ile li ebeveyn kız karındaşları Ayşe ve Meryem 
nâm hâtunlar ve ibni ammileri Züfer ve Şaban ibney Veznedâr nâm kimesnele-
re münhasıra olduğu şer‘an zâhir oldukdan sonra, mezbûrât Akpula ve Ayşe ve 
Meryem ve merkūmân Züfer ve Şaban taraflarından zikri âtî husûsa ve da‘vâya 
ve sulh ve ibrâya vekîller olup yine karye-i mezbûrede Edhem b.  Hüseyin ve 
Ahmed b.  Hüseyin şehâdetleriyle vekâletleri sâbite olan mezbûretân Ayşe ve 
Meryem’in zevcleri Mehmed b.  Halil ve Mustafa b.  Mehmed nâm kimesne-
ler meclis-i şer‘de râfi‘ü’l-kitâb merkūm Receb Beşe mahzarında her biri bi’l-
vekâle ikrâr ve takrîr-i kelâm edip mezbûr es-Seyyid Mahmud Efendi fevt ol-
dukda terekesin veresesine îsâl için işbu merkūm Receb Beşe’yi vasiyy-i muhtâr 
nasb ettikde, vefâtından sonra kassâm defteri[nde] nâtık olduğu üzre terekesini 
mukaddemâ verese-i mezbûreye teslîm eyleyip lâkin defterden hâric terekeden 
beynimizde ma‘lûm ba‘zı eşyâsını ihtifâ eylemişdir deyû bi’l-vekâle merkūm 
Receb Beşe’yi da‘vâ ve beynimizde münâza‘ât-ı kesîre vukū‘undan sonra, mezbûr 
Receb Beşe da‘vâ-yı mezbûreden bizi üç bin akçe üzerine sulh ettikde, biz dahi 
bi’l-vekâle sulh-ı mezbûru kabûl ve bedel-i sulh olan meblağ-ı mezbûru müvek-
killerimiz için alıp kabz edip husûs-ı mezbûra müte‘allik da‘vâdan ve beynimiz-
de ma‘lûm zülüflük akçesi ve çuka ferâce da‘vâsından mezbûr Receb Beşe’nin 
zimmetini vekâletimiz hasebiyle ibrâ-i âm-ı kātı‘ü’n-nizâ‘ ile ibrâ ve iskāt eyle-
dik dediklerinde, gıbbe’t-tasdîk mâ [va]ka‘a bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem sene 1073.
Şuhûdü’l-hâl: İbrahim Efendi b.  Halil, Receb b.  Şaban, Mustafa b.  İslâm, Hacı 
Mahmud b. Musa, Ali b. Sadi, Mustafa b. Ramazan, Ramazan b. Güvendik.

152 [13a-3] Petro v. Aleksandri’nin Ebûbekir Efendi b. Mehmed Dede’ye 
olan borcunu kabul ettiği
İkrâr-ı deyn
Tâife-i zimmîyândan Petro v.  Aleksandri nâm zimmî meclis-i şer‘de hâfızü’l-
kitâb Ebûbekir Efendi b. Mehmed Dede mahzarında tav‘an ikrâr ve i‘tirâf edip 
târih-i kitâbdan beş sene mukaddem mezbûr Ebûbekir Efendi’den yüz elli riyâlî 
guruş iktirâzzimmetinde vâcibü’l-edâ ve lâzımü’l-kazâ deynimdir dedikde mezbûru ikrâr-ı 
meşrûhunda mezbûr Ebûbekir Efendi vicâhen tasdîk etmeğin mâ vaka‘a bi’t-
taleb ketb şüd.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: İsmail Beşe er-Râcil, Abdülbâkī Efendi el-kadı, Osman b. Ahmed, 
çukadar Ali Beşe, Ahmed Çelebi kethüdâ-yı muhzırân, Abdi Çelebi b. Hüseyin, 
Şükrullah b. Mustafa ve gayruhüm.

153 [13a-4] Ebûbekir Efendi b. Mehmed Dede’nin Mehmed Beşe b. Ahmed’e 
olan borcunu kabul ettiği
İkrâr-ı deyn
Fahrü’l-kuzât Ebûbekir Efendi b.  Mehmed Dede meclis-i şer‘de hâfızü’l-kitâb 
Mehmed Beşe b.  Ahmed mahzarında tav‘an ikrâr ve i‘tirâf edip mukaddemâ 
Malta cezîresinde esir iken mezbûr Mehmed Beşe emrim ile beni bin altmış beş 
riyâlî guruşa tahlîs eyledikden sonra, mezbûr Mehmed Beşe iki def ‘ada yedi yüz 
riyâlî guruş alıp kabz edip mezbûr Mehmed Beşe’ye zimmetimde vâcibü’l-edâ 

 Metinde “ikrâz”.
ve vâcibü’l-kazâ üç yüz altmış beş riyâlî guruş deynim bâkī kalmışdır dedikde 
gıbbe’t-tasdîk mâ vaka‘a bi’t-taleb ketb şüd.
Fi’[l-yevmi’]r-râbi‘ aşer min Şevvâli’l-mükerrem sene 1073.
Şuhûdü’l-hâl: es-Sâbikūn.

154 [13a-5] Petro v. Aleksandri’nin Mehmed Beşe b. Ahmed’e kalan borcunu 
ödemeye Ebûbekir Efendi’yi vekil tayin ettiği
Vekâlet
Medîne-i Galata’da Emir odalarında sâkine Mehmed Beşe b.  Ahmed meclis-i 
şer‘de ikrâr ve takrîr-i kelâm edip işbu Petro v.  Aleksandri nâm zimmî 
mukaddemâ cezîre-i Malta’da esir iken mezbûru emri ile yedi yüz elli beş riyâlî 
guruşa tahlîs eylediğimde mezbûrun dört yüz riyâlî guruşun yedinden alıp 
kabz edip zimmetinde bâkī kalan üç yüz elli riyâlî guruşu mezbûrdan taleb ve 
ahz u kabz ve bana teslîme ve kabz [ve] tesellüm mütevakkıf olduğu umûra işbu 
hâfızü’l-kitâb Ebûbekir Efendi’yi tarafından vekîl ve nâib-i menâb nasb ve ta‘yîn 
eylediğinde, ol dahi vezâyif-i mezbûreyi kabûl ve hizmetini edâya ta‘ahhüd ey-
ledi dedikde gıbbe’t-tasdîk mâ vaka‘a bi’t-taleb ketb şüd.
Fi’l-yevmi’r-râbi‘ aşer Şevvâli’l-mükerrem sene 1073.
Şuhûdü’l-hâl: es-Sâbikūn.

155 [13a-6] Mehmed Beşe b. İskender’in Rus asıllı cariyesi Hatice 
bt. Abdullah’ı azat ettiği
Itâknâme
Mahmiye-i İstanbul’da Müftü Ali Çelebi mahallesinde sâkin Mehmed Beşe 
b.  İskender meclis-i şer‘-i hatîrde takrîr-i kelâm edip işbu uzun boylu, kara 
gözlü, kara kaşlı Rusiyyetü’l-asl Hatîce bt.  Abdullah nâm câriye-i memlûkemi, 
hasbeten lillâhi’l-hallâk ve taleben li merzâtihî malımdan âzâd ve sâir harâir-i 
asliyyâta idrâc ve ilhâk eyledim ba‘de’l-yevm mezbûre Hatîce sâir harâir-i 
asliyyât gibi hürre olup üzerinde velâdan gayrı alâka ve medhalim kalmadı de-
dikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Sâlih Efendi b.  Sâlih el-İmâm, Mehmed Halîfe b.  İbrahim 
el-Müezzin, el-Hâc Yusuf b. Halil, Mustafa Ağa Usta, Feridun Bey b. Abdullah, 
Ali b.  Mahmud el-Hayyât, Hasan Çelebi el-Hayyât, İbrahim Bey el-Hayyât, 
Mustafa Efendi el-Kâtib, Hasan Efendi el-Kâtib.









156 [13b-1] Mustafa Çelebi b. İsmail’in Rus asıllı cariyesi Mehcibin 
bt. Abdullah’ı azat ettiği
Itâknâme
Hazret-i Ebâ Eyyûb Ensârî -radiye anhü’l-Bârî- mahallâtından Câmi‘-i Kebîr 
mahallesi sâkinlerinden Mustafa Çelebi b. İsmail meclis-i şer‘-i hatîrde ikrâr ve 
i‘tirâf edip işbu uzun boylu, elâ gözlü, açık kaşlı Rusiyyetü’l-asl râfi‘atü’l-kitâb 
Mehcibin bt.  Abdullah nâm câriye-i memlûkemi hasbeten lillâhi te‘âlâ malım-
dan tahrîr ve i‘tâk ve sâir harâir-i asliyyâta idrâc ve ilhâk eyledim ba‘de’l-yevm 
mezbûre Mehcibin sâir harâir-i asliyyât gibi hürredir, üzerinde mevâlî için sâbit 
hakk-ı velâdan gayrı hak ve alâkam kalmadı dedikde mâ hüve’l-vâki‘ mezbûre 
talebiyle ketb olunup yedine def ‘ olundu.
Fi’l-yevmi’s-sâmin aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Zahrü’l-a‘yân Hüseyin Ağa b. Ahmed, İbrahim b. Musa, İbrahim 
b. Mustafa, Mustafa b. Hüseyin, Ali Beşe Çukadar, Mehmed b. Mustafa, Mehmed 
Ağa sermuhzırân, İslâm b. Mustafa.

157 [13b-2] Mehmed b. Abdullah’ın karısı Timurhan bt. Abdullah ve iki çocuğu 
için nafaka ödemesi gerektiği
Nafaka
Mahmiye-i İstanbul’da Kovacıdede mahallesinde sâkine hâfızatü’l-kitâb Timur-
han bt. Abdullah nâm hâtun meclis-i şer‘de takrîr-i kelâm edip zevcim Mehmed 
b.  Abdullah nâm kimesne âhar diyâra gitdikde, bana ve veledleri Mahmud ve 
Emine nâm sagīrlere nafaka makūlesi bir şey komayıp nafakaya ihtiyâcımız 
olmağla üçümüze kadr-i ma‘rûf nafaka takdîr olunmak matlûbumdur dedik-
de mezbûre Timurhan mezbûr Mehmed’in zevcesi ve menkûhası olduğunu 
sikāt-ı müslimîn haber verdiklerinden sonra merkūm mezbûre Timurhan’a 
nafaka makūlesinden bir şey komadığına ba‘de’t-tahlîfi’ş-şer‘î üçü için savb-ı 
şer‘den yevmî sekiz akçe nafaka takdîr olunup vakt-i zarûretde istidâne ve sarfa 
ve lede’z-zafer gāib-i mezbûr Mehmed’e rücû‘a izin verilip mâ vaka‘a bi’t-taleb 
ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Beşe b.  Mustafa, Veli b.  Muslu, Ebûbekir b.  Hasan, 
Abdülfettah b.  Nasrullah, Mustafa Beşe er-Râcil, Emrullah b.  Mustafa, Abdi 
Çelebi el-Muhzır, Şükrullah Bey el-Muhzır.









158 [13b-3] el-Hâc Receb b. Abdullah’ın Şilo v. Todori’den 
alacağını tahsil ettiği
İbrâ
Mahmiye-i İstanbul’da Karagümrük’de Ali Paşa-yı Cedîd mahallesi ahâlîsinden 
el-Hâc Receb b.  Abdullah nâm kimesne tarafından husûs-ı âti’z-zikre vekîl 
olup Müezzin Ahmed Halîfe b.  İbrahim ve Mustafa b.  Sefer nâm kimesne-
ler şehâdetleri ile vekâleti sâbite olan Mustafa b.  Zülfi nâm kimesne meclis-i 
şer‘-i hatîr-i lâzımü’t-tevkīrde hâfızü’l-vesîka Şilo v.  Todori nâm zimmî 
muvâcehesinde bi’l-vekâle ikrâr edip müvekkilim mezbûr el-Hâc Receb 
mezbûr Şilo’ya mukaddemâ karz verdiği elli iki bin akçenin kırk sekiz bin ak-
çesini mezbûr Şilo zimmetinden alıp kabz edip dört bin akçesi mezkûr zimmî 
zimmetinde bâkī kalmış idi el-hâletü hâzihî meblağ-ı mezbûr dört bin akçe-
nin üç bin akçesini mezbûr zimmî yedinden alıp kabz edip bâkī kalan bin ak-
çesinden mezbûr Şilo zimmetini ibrâ eyledim dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem sene 1073.
Şuhûdü’l-hâl: Abdülbâkī Efendi el-Kâtib, Sâlih Çelebi el-İmâm, Hüseyin Çelebi 
b.  Yusuf, Mustafa Çelebi b.  Hüseyin, Hasan Beşe b.  Abdullah, Mustafa Çelebi 
b. Mehmed, Mustafa Beşe b. Rıdvan çorbacı, Abdi Çelebi el-Muhzır.

159 [13b-4] Ayşe bt. İbrahim’in Mustafa b. Bayram’dan muhâlaa 
yoluyla boşandığı
Hul‘
Mahmiye-i İstanbul’da Manisalı Çelebi mahallesinde sâkine Ayşe bt.  İbrahim 
nâm hâtun meclis-i şer‘-i hatîr-i lâzımü’t-tevkīrde zevci bâ‘isü’l-kitâb Mustafa 
b. Bayram nâm kimesne mahzarında ikrâr ve takrîr-i kelâm edip zevcim mezbûr 
zimmetinde mukarrer ve ma‘kūdun-aleyh olan bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzeri-
me olmak üzre, mezbûr Mustafa ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl ettikden sonra zevciyyete müte‘allika âmme-i 
da‘vâdan her birimiz âharın zimmetini ibrâ eyledik dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem sene 1073.
Şuhûdü’l-hâl: es-Seyyid Receb Çelebi b.  es-Seyyid Şükrullah, el-Hâc Meh-
med b.  Kenan, Mehmed b.  Muharrem, Abdi Çelebi b.  Hüseyin, Mehmed 
b. Ramazan.









160 [13b-5] Mühtedî Receb’in vefatıyla çocukları Mustafa ve Hatice’ye 
Mehmed Beşe b. Receb’in vasî tayin edildiği
Vesâyet
Medîne-i Galata müzâfâtından Marmara adasında vâki‘ Povastiyo nâm karye 
ahâlîsinden hâl-i küfründe ismi Dimitraki ve şeref-i İslâm ile müşerref olduk-
dan sonra Receb olup ba‘dehû vefât eden kimesnenin sulbî sagīr oğlu ve sulbiye 
sagīre kızı olup bi hakki’l-hidâne vâlideleri Hıristiya bt.  (  ) nâm nasrâniyyenin 
hacr ve terbiyesinde olan Mustafa ve Hatîce’nin tesviye-i umûru için bir vasî 
lâzım olmağın işbu hâmilü’l-kitâb Mehmed Beşe b. Receb sagīrân-ı mezbûrâna 
vasî nasb ve ta‘yîn olundukda ol dahi vesâyet-i merkūmeyi kabûl ve hıdemâtın 
edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem sene 1073.
Şuhûdü’l-hâl: Fahrü’l-kuzât ve’l-vülât Abdülbâkī Efendi, Fahrü’l-kuzât 
Abdülkādir Efendi, Ahmed Çelebi kethüdâ-yı muhzırân, Mehmed Ağa 
b.  Mahmud sermuhzırân, Abdi Çelebi el-Muhzır, Şükrullah Bey el-Muhzır, 
Mehmed b. Ramazan.

161 [13b-6] İsmihan bt. Rüstem’in Durmuş b. Hasan’a borcunu kabul ettiği
İkrâr-ı deyn
Mahmiye-i İstanbul’da Mi‘mâr Sinan mahallesinde sâkin işbu bâ‘isü’l-kitâb 
Durmuş b.  Hasan meclis-i şer‘de İsmihan bt.  Rüstem nâm hâtun mahzarında 
üzerine [da‘vâ] ve takrîr-i kelâm edip mezbûre İsmihan zimmetinde yedimden 
müşterâ ve makbûz adedi beynimizde ma‘lûm don ve gömlek semeninden iki bin 
altı yüz beş akçe hakkım vardır hâlâ [taleb] ederim suâl olunsun dedikde gıbbe’s-
suâl merkūme İsmihan cevâbında fi’l-vâki‘ adedi ma‘lûm don ve gömlek seme-
ninden müdde‘ î-i mezbûra iki bin altı yüz beş akçe zimmetimde deynim vardır 
deyû bi tav‘ihâ ikrâr ve i‘tirâf etmeğin mûcebince meblağ-ı mezbûru müdde‘î-i 
mezbûra edâya merkūme İsmihan’a tenbîh birle mâ vaka‘a [bi’t-taleb] kayd şüd.
Fi’l-[yevmi’l-]ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Şükrullah Bey b.  Mustafa, Abdi Çelebi b.  Hüseyin, Hüseyin 
b. Ebûbekir, Mehmed b. Ramazan, Resûl b. Molla Hasan.

162 [13b-7] Muslu Beşe b. Hızır’ın zapt ettiği arsanın yol olduğu
İsbât-ı tarîk
Mahmiye-i İstanbul’da Elvanzâde mahallesi ahâlîsinden Murtaza b. Abdülmennân 
ve el-Hâc Mehmed b. Ali ve Abdülbâkī Efendi b. el-Hâc Ferhad ve Hatîb Ahmed 
Efendi b.  Mustafa ve Abdurrahman Çelebi b.  Mehmed ve Murad Beşe b.  Sefer 
ve sâirleri meclis-i şer‘de herbiri takrîr-i kelâm edip işbu hâzır bi’l-meclis Muslu 
Beşe b.  Hızır mahalle-i mezbûrede vâki‘ bir tarafı İsmail Çelebi tasarrufunda 
olan menzile ve bir tarafı el-Hâc Mehmed menzili tarafında olan su kuyusuna ve 
bir tarafı mezbûr Muslu Beşe tasarrufunda olan menzilin kârgîr  duvarına ve bir 
tarafı Ahmed veresesi mülklerine müntehî kadîmü’l-eyyâmdan bu âna gelince 
âmme-i nâs mürûr edecek tarîk-i âmı mezbûr Muslu Beşe fuzûlen zabt eylemiş-
dir. Kıbel-i şer‘den üzerine varılıp vâki‘ü’l-hâl mahalle-i mezbûreye karîb olan 
mahallât ahâlîsinden suâl olunup haberleri tahrîr olunmak murâdımdır dedik-
lerinde, kıbel-i şer‘den Mevlânâ Ahmed Efendi irsâl olunup ol dahi zikr olunan 
mahalle varıp zeyl-i vesîkada isimleri mastûr olan müslimîn huzûrunda ba‘de’l-
keşf mezbûr Muslu Beşe’den suâl olundukda merkūm Muslu Beşe cevâbında 
zikr olunan arsayı Medîne-i Münevvere vakfından olmak üzre icâre-i mu‘accele 
ve müeccele ile mutasarrıfesi olan Ayşe nâm hâtundan bedel-i ma‘lûme [ile] te-
fevvüz eyledim ana binâ’en vaz‘-ı yed ederim deyû tarîk-i âm olduğunu inkâr 
etmeğin mahalle-i mezbûreye karîb Sâlih Paşa mahallesi ahâlîsinden el-Hâc 
Cafer b. Abdullah ve Ahmed Efendi b. Mustafa ve Yunus Beşe b. Hızır ve Ömer 
Beşe b. Receb ve el-Hâc Eyüb b. Ahmed ve el-Hâc İbrahim b. Ali nâm kimesne-
lerden vâki‘ü’l-hâl istihbâr olundukda fi’l-vâki‘ işbu İsmail Çelebi tasarrufunda 
olan menzilin zikr olunan tarîk-i âma açılan kapı kurbunda mârrü’z-zikr kapı 
dibi ile mezbûr Muslu Beşe’nin kârgîr  duvarı dibinden Sâlih Paşa mahallesine 
varınca kadîmden bu âna gelince âmme-i nâs mürûr ede geldiği tarîk-i âmdır 
deyû mezbûrun her biri haber vermeğin, vâki‘ hâli Mevlânâ-yı mezbûr mahal-
linde tahrîr, ba‘dehû meclis-i şer‘a gelip alâ vukū‘ihi inhâ ve takrîr etmeğin mâ 
vaka‘a bi’t-taleb ketb olundu.
Fi’s-sâlis min Cemâziyelâhir li sene selâse ve seb‘în ve elf.
Şuhûdü’l-hâl: Abdi b. Hüseyin, İbrahim b. Mehmed, Hasan b. Bayram, Mehmed 
b. Ramazan.

163 [13b-8] Câmeşûyân kethüdâlığına Murad b. Süleyman’ın tayin edildiği
Câmeşûyân kethüdâlığı
Mahmiye-i İstanbul’da câmeşûy tâifesinin şeyhleri Süleyman Dede b.  Şâhin ve 
yiğidbaşıları Mehmed b. Bayram ve tâife-i mezbûreden Ahmed b. Pîrî ve el-Hâc 
Mustafa b. Abdullah ve Ali b. İbrahim ve Mehmed b. Maden ve Mehmed b. Hasan 
ve İbrahim b. Kasım ve Hasan b. Maden ve el-Hâc Ali ve Uzun Hasan b. Mehmed 
ve Ahmed b. Şaban ve [14a] Dülgerci Ali ve Hüseyin nâm kimesneler meclis-i 
şer‘-i hatîrde her biri takrîr-i kelâm ve tebyîn-i merâm edip kethüdâmız İsâ fevt 
olup mu‘tâd üzre beynimizde kethüdâ ta‘yîn olunmak mühim olup işbu hâzır 
bi’l-meclis Murad b.  Süleyman cümlemizin ihtiyârı ve kethüdâlık hizmetinin 
uhdesinden gelmeğe ikdârı olmağın mezbûr Murad tâife-i mezbûreye kethüdâ 
nasb ve ta‘yîn olunmak matlûbumuzdur dediklerinde, mezbûr Murad kethüdâ 
ta‘yîn olunup ol dahi kethüdâlığı kabûl ve merâsimin edâya ta‘ahhüd etmeğin 
işbu hurûf mezbûrlar talebiyle ketb olunup yedlerine def ‘ ve teslîm olundu.
Fi’l-yevmi’s-sâmin aşer min Şevvâli’l-mükerrem sene 1073.
Şuhûdü’l-hâl: Şükrullah b.  Mustafa, Abdi Çelebi b.  Hüseyin, el-Hâc Ahmed 
b. Mahmud, Baba Resûl b. Rıdvan.

164 [14a-1] Mehmed Çelebi b. Osman’ın menzilini Naime bt. Mehmed’e sattığı
Mülknâme
Mahmiye-i İstanbul’da Yenibahçe kurbunda Karabaş mahallesi ahâlîsinden 
Mehmed Çelebi b.  Osman nâm kimesne meclis-i şer‘-i hatîr-i lâzımü’t-tevkīrde 
hâfızatü’l-kitâb Nâime bt.  Mehmed nâm hâtun mahzarında tav‘an ikrâr ve i‘tirâf 
edip mahalle-i merkūmede vâki‘ bir cânibi Hâfız Ahmed Paşa bostanı ve bir 
cânibi Şahbaz bt. Abdullah mülkü ve bir cânibi Ahmed Bey b. Hüseyin mülkü ve 
bir cânibi tarîk-i âm ile mahdûd ve mümtâz iki bâb tahtânî odaları ve önünde bir 
sofayı ve bir matbahı ve bir kenîfi ve cüneyneyi müştemil mülk menzilimi tevâbi‘ 
ve levâhıkı ile merkūme Nâime Hâtun’a otuz bin fıddî râyic fi’l-vakt akçeye tara-
feynden îcâb ve kabûlü hâvî bey‘-i kat‘î ile bey‘ ve teslîm mezbûr Nâime Hâtun 
dahi minvâl-i muharrer üzre iştirâ ve tesellüm edip semeni olan otuz bin akçe-
yi merkūme yedinden bi’t-tamâm ve’l-kemâl alıp kabz eyledim min ba‘d menzil-i 
mezbûr Nâime Hâtun’un mülk-i müşterâsı olup keyfe mâ yeşâ’ ve yahtâr muta-
sarrıfe olsun dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem sene 1073.
Şuhûdü’l-hâl: Hasan Efendi b.  Mustafa el-İmâm, Abdullah Çelebi b.  Ramazan 
el-Müezzin, Fazlı Çelebi b. Abdullah el-Kayyım, Mustafa Çelebi bevvâb-ı sultânî, 
Ahmed Beşe b.  Abdullah, Yahya Çelebi b.  Receb, Yusuf b.  Abdullah, Mehmed 
Çelebi b.  Hızır, Mehmed b.  Ahmed, sarrâc Mehmed b.  Hüseyin, Mehmed 
b. Mustafa, Mehmed Çelebi b. Mustafa.

165 [14a-2] Ayşe Hâtun bt. Şeyh Mehmed Efendi’nin vakıf menziline Rukıyye 
bt. Abdullah’ı vasî tayin ettiği
Vasiyyet
Mahmiye-i İstanbul’da Harâccı Muhyiddin mahallesi sâkinelerinden Ayşe 
Hâtun bt.  Şeyh Mehmed Efendi meclis-i şer‘-i şerîf-i şâmihu’l-imâdda takrîr-i 
kelâm edip işbu dâr-ı fenâ bî-sebât ve bî-bekā olup ni‘met-i zıl zâil ve mukīmi 
dayf-ı râhil olduğunu mülâhaza, ve mâ tukaddimû li enfüsiküm min hayrin 
tecidûhu ındillâhi, âyet-i kerîmesinin ma‘nâ-yı latîfî dahi ma‘lûmum olmağın 
ba‘zı hıdemât-ı mebrûre inşâsına niyet ve müzâfen ilâ mâ ba‘de’l-mevt şöyle 
vasiyyet eyledim ki bi emrillâhi te‘âlâ fevt olduğumda, mahmiye-i mezbûrede 
Kumkapı kurbunda Sarrac İshak mahallesinde vâki‘ iki tarafı Rıdvan Ağa mül-
kü ve bir tarafı Arakil nâm Ermeni mülkü ve bir tarafı tarîk-i âm ile mahdûd bir 
bâb tahtânî ve bir bâb fevkānî odaları ve bi’r-i mâyı müştemil menzilim vakf-ı 
sahîh ile vakf olup evvelâ atîkam Rukiyye bt.  Abdullah sâkine ola, vefâtından 
sonra mezbûre Rukiyye’nin evlâdı ve evlâd-ı evlâdı ve evlâd-ı evlâd-ı evlâdın 
batnen ba‘de batnin sâkin olalar ba‘de’l-inkırâz ulemâdan meskene muhtâc 
bir sâlih kimesne sâkin olup mukābelesinde rûhum için beher gün üç İhlâs 
bir Fâtiha-i şerîfe tilâvet eyle[ye] deyû şart eyleyip bu vasiyyetimi tenfîz için 
işbu Rukiyye bt.  Abdullah nâm hâtunu vasiyy-i muhtâr nasb ve ihtiyâr eyle-
dim, mezbûre Rukiyye dahi kabûl etmeğin mâ hüve’l-vâki‘ mezbûre Ayşe tale-
biyle ketb olundu.
Hurrire fi’l-yevmi’s-sâmin aşer min Şevvâli’l-mükerrem li sene selâse ve seb‘în 
ve elf.
Şuhûdü’l-hâl: Mustafa Çavuş b.  Hüseyin Çavuş, Abdülkādir Efendi el-kadı, 
el-Hâc İshak el-Kâtib, Abdurrahman Çelebi el-Cündî Mehmed b.  Mustafa, 
Ahmed b.  Bayram, Mehmed Halîfe, el-Hâc Ahmed b.  Mahmud, Abdi Çelebi 
b. Hü seyin, Şükrullah b. Mustafa.

166 [14a-3] Mehcibin bt. Abdullah’ın İbrahim Çelebi b. Mustafa’ya borcunu 
kabul ettiği
İkrâr-ı deyn
Mahmiye-i İstanbul’da Şehremîni kurbunda Ereğli mahallesinde sâkine 
Mehcibin bt. Abdullah meclis-i şer‘-i şerîfde râfi‘ü’l-kitâb İbrahim Çelebi b. Mus-
tafa muvâcehesinde ikrâr ve takrîr-i kelâm edip merkūm İbrahim Çelebi’ye 
deyn-i şer‘îden on iki bin akçe zimmetimde lâzımü’l-edâ ve vâcibü’l-kazâ dey-
nimdir deyicek mezbûre Mehcibin’in ikrâr-ı meşrûhunu mukarrun-leh mezbûr 
İbrahim Çelebi vicâhen tasdîk ve şifâhen tahkīk etmeğin mâ vaka‘a bi’t-taleb 
ketb olundu.
Fi’l-yevmi’s-sâmin aşer min Şevvâli’l-mükerrem sene 1073.
Şuhûdü’l-hâl: Hüseyin Ağa b.  Ahmed, İslâm b.  Mustafa, Mehmed b.  Mustafa, 
İbrahim b. Musa.









167 [14a-4] Mustafa Bey’in kızları Fâtıma Hanım ve Emine Hanım’ın Ali Çelebi 
b. Şaban’a olan borçlarını kabul ettikleri
İkrâr-ı deyn
Merhûm Pertev Paşa evlâdından Fâtıma Hanım ve Emine Hanım ibnetey 
Mustafa Bey meclis-i şer‘-i hatîrde râfi‘ü’l-kitâb Ali Çelebi b.  Şaban muvâ-
cehesinde her biri ikrâr ve i‘tirâf edip işbu merkūm Ali Çelebi yedinden ale’l-
iştirâk iki yük seksen bin seksen sekiz akçe istikrâz ve kabz edip meblağ-ı 
mezbûr iki yük seksen bin seksen sekiz akçe merkūm Ali Çelebi’ye zimmeti-
mizde iştirâk-i seviy üzre vâcibü’l-kazâ ve lâzımü’l-edâ deynimizdir dedikle-
rinde, mukırratân-ı mezbûretân Fâtıma ve Emine Hanım’ın ikrâr-ı meşrûhunu 
mukarrun-leh mezbûr Ali Çelebi vicâhen ve şifâhen tasdîk ve tahkīk etmeğin 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem sene 1073.
Şuhûdü’l-hâl: Mehmed Çelebi b. Halil, Hasan b. Aydın, Hâfız Mustafa Efendi 
el-İmâm, İbrahim Çelebi el-Müezzin, Ebûbekir Bey el-Cündî Himmet b. Yusuf 
er-Râcil, Osman b.  Ahmed, Abdullah Çelebi b.  İsmail el-Attâr, Berber Ali 
b.  Abdullah, Mehmed Efendi b.  Murad, Kurt Çelebi b.  Mahmud, Mehmed 
Efendi kâtib, Abdülkādir Çelebi b.  Mehmed, Mustafa b.  Hasan, Abdülhâlik 
Efendi.

168 [14a-5] Arakiyeci İbrahim Çelebi b. Ahmed’in Rus asıllı cariyesi Timurhan 
bt. Abdullah’ı mükâtebe yoluyla azat ettiği
Itk ale’l-hizmet
Mahmiye-i İstanbul’da Molla Fenârî mahallesi sükkânından olup Dergâh-ı âlî 
yeniçerilerinin kırk dördüncü cemâ‘atine mahsûs odanın odabaşısı Arakiyyeci 
İbrahim Çelebi b. Ahmed meclis-i şer‘-i hatîrde ikrâr ve takrîr-i kelâm edip işbu 
orta boylu, açık kaşlı, elâ gözlü Rusiyyetü’l-asl bâ‘isetü hâze’l-kitâb Timurhan 
bt.  Abdullah nâm câriye-i memlûkemi tahrîr eyledim, bana iki sene hizmet et-
mek üzre, ol dahi hizmet-i mezbûreyi kabûl eyledi dedikde mezbûre Timurhan 
dahi efendisi merkūmun cemî‘ kelimâtını tasdîk etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâmin aşer min [şehri] Şevvâli’l-mükerrem li sene selâse ve seb‘în 
ve elf.
Şuhûdü’l-hâl: Mahmud Efendi b. ( ) el-İmâm, el-Hâc Yusuf Beşe seroda 43, Ömer 
Beşe b. ( ) seroda 39, Mustafa Çelebi b. ( ) seroda 92.









169 [14a-6] Mustafa b. Hanefi’nin menzilini bey‘ bi’l-istiğlâl yoluyla Mehmed 
Çelebi b. Mustafa’ya sattığı
İstiğlâl
Mahmiye-i İstanbul’da Hatîce Sultan mahallesinde sâkin Mustafa b.  Hanefî 
mahfil-i kazâda, mahmiye-i mezbûrede Keçeci Pîrî mahallesi avârızına mevkūfe 
nukūdun mütevellîsi olan bâ‘isü’l-kitâb Mehmed Çelebi b.  Mustafa mahzarında 
ikrâr ve takrîr-i kelâm edip mahalle-i mezbûrede vâki‘ bir tarafı Mehmed Çelebi 
mülkü ve iki tarafı Mahmud Çelebi mülkü ve bir tarafı tarîk-i âm ile mahdûd 
büyût-ı adîdeyi müştemil mülk menzilimi bi tarîki’l-istiğlâl mütevellî-i merkūm 
Mehmed Çelebi’ye yüz esedî guruşa bey‘ ve teslîm ol dahi mâl-ı vakf-ı mezbûr ile 
iştirâ ve kabûl ve tesellüm eyledikden sonra menzil-i mahdûd-ı mezbûru ba‘de’t-
tahliyyeti’ş-şer‘iyye ve’t-takābuzi’l-mer‘î târih-i kitâbdan bir sene tamâmına dek 
mütevellî-i merkūm Mehmed Çelebi on beş esedî guruşa bana îcâr ve teslîm 
ben dahi vech-i muharrer üzre iştirâ ve tesellüm eyledim dedikde gıbbe’t-
tasdîk mukırr-ı mezbûru vâlidesi Hibetullah nâm hâtun mütevellî-i merkūm 
muvâcehesinde ikrâr ve takrîr-i kelâm edip menzil-i mezbûr-ı mahdûdun der-
kine ve ücret-i lâzımesine tarafeynin îcâb ve kabûlü hâvî kefâlet-i sahîha ile kefîl 
oldum dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdi’l-ışrîn min [şehri] Şevvâli’l-mükerrem sene 1073.
Şuhûdü’l-hâl: Mehmed b.  Halil el-İmâm, Mehmed b.  Mustafa el-İmâm, el-Hâc 
Ahmed Beşe el-Müezzin, Ali b. Halil, Receb b. Mehmed, Mehmed b. Ramazan 
ve gayruhüm.

170 [14b-1] Liyo v. Kalayodi’nin arsasını Hıristodoli v. Misail’e sattığı
Mülknâme
Mahmiye-i İstanbul’da kuyumcu tâifesinden Liyo v.  Kalayodi nâm Ermeni 
meclis-i şer‘-i hatîr-i lâzımü’t-tevkīrde hâmilü’l-kitâb Hıristodoli v.  Misâil 
[Mikail?] nâm zimmî muvâcehesinde tav‘an ikrâr ve takrîr-i kelâm edip 
mahmiye-i İstanbul’da Muhsine Hâtun mahallesinde vâki‘ bir tarafı Kürkçübaşı 
vakfı ve bir tarafı kilise cidârı ve iki tarafı tarîk-i âm ile mahdûd ve mümtâz ve 
bi’r-i mâyı müştemil olup tûlen sekiz ve arzen altı bi hesâb-ı şatrancî kırk sekiz 
zirâ‘ mülk arsa-i hâliyemi mezbûr Hıristodoli nâm zimmîye on beş bin akçeye 
tarafeynden îcâb ve kabûlü hâvî bey‘-i kat‘î ile bey‘ ve teslîm ol dahi minvâl-i 
muharrer üzre iştirâ ve tesellüm eyledikden sonra semeni olan on beş bin akçe-
yi mezbûr zimmî yedinden tamâmen alıp kabz eyledim min ba‘d arsa-i mezkûre 
merkūmun mülk-i müşterâsı olup mutasarrıf olsun dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem sene 1073.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Mustafa Çelebi 
el-Muhzır, Çorbacı Mustafa Beşe, Zülfikār b.  Abdullah, Baba Resûl el-Muhzır, 
Osman Çelebi b. Abdullah el-Muhzır, Abdi Çelebi b. Hüseyin, Adam v. Yordan, 
Basil v. Panayot, Mevasdos v. Yakob, Dovizu v. Efteyka, Andriye v. Save.

171 [14b-2] Abdurrahman Çelebi b. Mustafa’nın gözüne ok ile vuran Mehmed 
Çelebi’nin gerekli parayı ödemesiyle sulh oldukları
Sulh ve ibrâ
Mahmiye-i İstanbul’da Çukurçeşme kurbunda Ahaveyn mahallesinde sâkin 
Mehmed Çelebi tarafından husûs-ı âti’z-zikre vekîl olup Mehmed Efendi 
b.  Mustafa ve Mehmed Beşe b.  Musa şehâdetleri ile vekâleti sâbite olan ba-
bası Mahmud Çelebi b.  Mustafa nâm kimesne meclis-i şer‘-i hatîr-i lâzımü’t-
tevkīrde hâmilü’l-kitâb Abdurrahman Çelebi b.  Mustafa nâm kimesne mahza-
rında bi’l-vekâle ikrâr ve takrîr-i kelâm edip târih-i kitâbdan on üç gün mu-
kaddem beyne’s-salâteyn Okmeydanı’nda mezbûr Abdurrahman Çelebi mü-
vekkilim mezbûr Mehmed Çelebi ile ok atıştıklarında, müvekkilim mezbûrun 
sol gözün ok ile vurup mecrûh etmeğin mûcebini merkūm Abdurrahman 
Çelebi’den da‘vâ eylediğinde, mezbûr Abdurrahman Çelebi inkâr edip müvek-
kilim mezbûr Mehmed Çelebi dahi müdde‘âsını isbâta kādir olmayıp merkūm 
Abdurrahman Çelebi’ye yemîn vermek sadedinde iken vesâtat-ı muslihîn ile 
merkūm Abdurrahman Çelebi müvekkil-i mezbûr Mehmed Çelebi ile da‘vâ-yı 
merkūmeden an inkâr dört bin beş yüz akçe üzerine sulh olup mezbûr Mehmed 
Çelebi dahi sulh-ı mezbûru kabûl ve bedel-i sulh olan meblağ-ı mezbûr dört bin 
beş yüz akçeyi bi’t-tamâm yedinden alıp kabz edip cerh-i mezbûrun mûcebini 
da‘vâdan ve ol cerhden hâdis olacak şeyden mezbûr Abdurrahman Çelebi’nin 
zimmetini ibrâ-i âm-ı kātı‘ü’n-nizâ‘ ile ibrâ eyledim dedikde gıbbe’t-tasdîk mâ 
vaka‘a bi’l-ibtigā ketb ve imlâ olundu.
Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Efendi b.  Mustafa, Ömer Efendi el-mukayyid, Kefeli 
el-Hâc Mehmed, Ali Efendi b.  Mehmed imâm-ı mahalle-i merkūme, İbrahim 
Çelebi b. Abdullah, Mehmed Çelebi b. Abdurrahman, Ahmed Çelebi b. Mahmud 
kethüdâ-yı muhzırân, İbrahim Çelebi b. Mustafa, Çorbacı Mustafa Beşe es-Sarrâc, 
el-Hâc Ebûbekir Beşe b.  Ahmed, çukadar Ali Beşe, Osman Çelebi b.  Abdullah 
el-Muhzır, Abdi Çelebi el-Muhzır, Baba Resûl el-Muhzır, el-Hâc Ramazan Çelebi 
b. Hasan es-Sâ‘atî.









172 [14b-3] Hacı Hüseyin b. üstâd Veli’nin Rus asıllı cariyesi Timurhan 
bt. Abdullah’ı azat ettiği
Itâknâme
Mahmiye-i İstanbul’da Kızıltaş mahallesinde sâkin Hacı Hüseyin b.  üstâd Veli 
meclis-i şer‘-i hatîrde ikrâr ve takrîr-i kelâm edip rıkkıyyetini bana mu‘terife 
olan işbu orta boylu, açık kaşlı, elâ gözlü Rusiyyetü’l-asl bâ‘isetü hâze’l-kitâb 
Timurhan bt.  Abdullah nâm câriye-i memlûkemi hasbeten lillâhi te‘âlâ ve ta-
leben li merzâti Rabbihi’l-a‘lâ tahrîr ve i‘tâk ve silk-i harâir-i asliyyâta idrâc ve 
ilhâk eyledim ba‘de’l-yevm merkūme Timurhan sâir harâir-i asliyyât gibi hür-
re olup üzerinde velâdan gayrı hakkım kalmadı dedikde vâki‘ hâl bi’t-taleb ketb 
olundu.
Fi’l-yevmi’s-sânî ve’l-ışrîn min Şevvâli’l-mükerrem sene 1073.
Şuhûdü’l-hâl: Ali Beşe b.  Mehmed, Halil b.  Hüseyin, Yusuf b.  Hacı Hüseyin, 
Mehmed b. Ramazan, Şükrullah b. Mustafa, Veli b. Mahmud, Resûl b. Rıdvan.

173 [14b-4] Mehmed Efendi b. Ahmed’in zeytin ağaçlarını el-Hâc Ahmed Ağa 
b. Yusuf Çavuş’a sattığı
Mülknâme-i eşcâr-ı zeytin
Mahmiye-i İstanbul’da Çerağī Hamza mahallesinde misâfiren sâkin fahrü’l-
müderrisîni’l-kirâm Mehmed Efendi b.  Ahmed meclis-i şer‘-i hatîr-i lâzımü’t-
tevkīrde fahrü’l-emâcid ve’l-ekârim hâfızü’l-kitâb el-Hâc Ahmed Ağa b.  Yusuf 
Çavuş mahzarında ikrâr ve takrîr-i kelâm edip medîne-i İzmir müzâfâtından 
Yakacık nâm mahalde vâki‘ bir cânibi Küçük Ali veresesi bahçesine ve bir cânibi 
Su kuyusu vakfına ve bir cânibi Bölükbaşı oğlu el-Hâc Mehmed Efendi tarlasına 
ve bir cânibi tarîk-i âma müntehî olup el-Hâc Mehmed nâm kimesnenin tasar-
rufunda olan tarla üzerinde hâlâ adedi beynimizde ilm-i şer‘î ile ma‘lûm mülk 
zeytin eşcârımı müşârün-ileyh el-Hâc Ahmed Ağa’ya üç yüz esedî guruşa tara-
feynden îcâb ve kabûlü hâvî bâtten bey‘ ol dahi minvâl-i muharrer üzre iştirâ ve 
kabûl eyledikden sonra semeni olan üç yüz esedî guruşu müşârün-ileyh Ahmed 
Ağa yedinden tamâmen alıp kabz edip ol eşcârı mahallinde tesellüm ve zabta 
müşârün-ileyhi taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: es-Seyyid Hasan Çelebi kāimmakām-ı nakībü’l-eşrâf, Yusuf 
Çelebi b.  Mehmed, el-Hâc Hüseyin Çelebi b.  Mahmud, el-Hâc İbrahim Çelebi 
b.  Ömer, Ali Beşe b.  Abdullah er-Râcil, Mehmed Çelebi b.  Mehmed, Veli Bey 
b.  Ali, Mehmed Çelebi b.  Ahmed, Musa b.  (  ), Keşfî Mustafa Efendi el-Kâtib, 
Kâtibü’l-vesîka Hüseyin Efendi reis-i küttâb-ı mahkeme, Ahmed Çelebi 
b. Mahmud kethüdâ-yı muhzırân, Abdi Çelebi b. Hüseyin el-Muhzır, Şükrullah 
Bey b. Mustafa.

174 [14b-5] Hatice bt. el-Hâc Mehmed’in Kurt b. Süleyman’dan muhâlaa 
yoluyla boşandığı
Hul‘
Mahmiye-i İstanbul’da Çukur mahallede sâkine Hatîce bt. el-Hâc Mehmed nâm 
hâtun tarafından zikri âtî hul‘ı ikrâra vekîl olup mezbûrenin zâtını ma‘rifet-i 
şer‘iyye ile ârifân İmâm Hüseyin Efendi b.  Abdülfettah ve Müezzin Receb 
Efendi b. Hüsam şehâdetleri ile şer‘an vekâleti sâbite olan babası mezbûr el-Hâc 
Mehmed b.  Selim meclis-i şer‘-i hatîr-i lâzımü’t-tevkīrde mezbûrenin zevc-i 
mutallıkı Kurt b.  Süleyman mahzarında bi’l-vekâle ikrâr ve takrîr-i kelâm 
edip kızım müvekkilem mezbûrenin zevci mezbûr Kurt zimmetinde mütekar-
rir ve ma‘kūdun-aleyh olan altı bin akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre, 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl ey-
ledikden sonra mezbûrun zimmetine lâzım gelen yirmi riyâlî guruş nafaka-i 
mefrûza-i müstedânemden ve zevciyyete müte‘allika olan da‘vâdan mezbûrun 
zimmetini ibrâ-i âmm-ı kātı‘ü’n-nizâ‘ ile ibrâ eylediğimden sonra mezbûrun 
firâşından hâsıl Mustafa nâm sagīr dahi yedi yaşına bâliğ olunca kendi ma-
lımdan infâk ve iksâya ta‘ahhüd eyledim dedi dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min [şehri] Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Mehmed Çelebi b.  Rıdvan, Ahmed Efendi b.  Hüseyin el-İmâm, 
Ömer b.  Mustafa, Mustafa b.  Mehmed, İbrahim b.  Ali, Abdi Çelebi el-Muhzır, 
Baba Resûl.

175 [14b-6] Yahya Efendi’nin vârislerinin vasîsi olan Emine bt. Mustafa Ağa’nın 
vasîliği vekil tayin edilen Ahmed Efendi b. Mustafa Ağa’ya devrettiği
Vesâyetten ferâğ
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Harâccı Muhyiddin mahallesinde mefharü kuzâti’l-İslâm Mehmed 
Mukīm Efendi’nin sâkin olduğu menziline varıp zeyl-i rakīmde muharrerü’l-
esâmî olan müslimîn huzûrunda akd-i meclis-i şer‘-i şerîf eyledikde cezîre-i 
İstanköy sükkânından Davud Efendi b.  Mehmed meclis-i ma‘kūd-ı mezbûrda 
cezîre-i Rodos sükkânından olup bundan akdem vefât eden Yahya Efendi’nin 
verâseti zevce-i metrûkesi Emine bt.  Mustafa Ağa nâm hâtun ve sulbî sagīr 
oğulları Ahmed Çelebi ve Sâlih Çelebi ve sulbiye sagīre kızları Nesli ve 
Emetullah’a münhasıra olduğu şer‘an zâhir ve müte‘ayyin oldukdan sonra 
sıgār-ı mezbûrûnun vâlideleri ve tesviye-i umûrlarına kıbel-i şer‘den mansûbe 
vasîleri olan merkūme Emine Hâtun tarafından husûs-ı âti’z-zikre vekîl-i mü-
secceli olan karındaşı mefharü’l-müderrisîni’l-kirâm bâ‘isü hâze’l-kitâb Ahmed 
Efendi b. [15a] Mustafa Ağa mahzarında ikrâr ve takrîr-i kelâm edip müteveffâ-
yı merkūm Yahya Efendi’nin mahmiye-i mezbûrede Bezzâzistân-ı cedîdde 
ma‘rifet-i şer‘le emânet vaz‘ olunan eşyâsını ve sâir kimesneler zimmetinde olan 
terekesini hıfz ve tahsîl için taraf-ı şer‘den beni vasî nasb ve ta‘yîn eylemişler 
idi hâlâ ben vesâyet-i merkūme uhdesinden gelmeğe kādir olmamağla, bir şeye 
müdâhale etmeyip müteveffâ-yı mezbûrun mahmiye-i mezbûrede olan tere-
kesini yerli yerinden vasiyy-i mezbûrun vekîli mûmâ-ileyh Ahmed Efendi’ye 
gösterip vesâyet-i mezbûreden kasr-ı yed eyledim dedikde gıbbe’t-tasdîki’ş-şer‘î 
vâki‘ hâli Mevlânâ-yı mezbûr mahallinde tahrîr, ba‘dehû ma‘an irsâl olunan 
Mehmed b. Ramazan ile meclis-i şer‘a gelip alâ vukū‘ihi inhâ ve takrîr etmeğin 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem sene 1073.
Şuhûdü’l-hâl: Mefharü kuzâti’l-İslâm Mehmed Mukīm Efendi b.  Ahmed 
Efendi el-kadı bi Siroz sâbıkan, Mefharü’l-a‘yân Abdülbâkī Efendi kâtib-i fod-
la sâbıkan, Abdülvehhab Efendi b.  Ziyaeddin el-kadı, Ahmed Efendi b.  Ali 
Efendi el-kadı, Mehmed Efendi b.  Ali Efendi el-kadı, es-Seyyid Mehmed 
Efendi b. es-Seyyid İbrahim Efendi, Abdülbâkī Efendi b. Musa, Abdurrahman 
Efendi b.  Mehmed Mukīm Efendi, el-Hâc Hızır b.  Ali, Ali Beşe b.  Ali, sarrâc 
Halil Çelebi b. Hüseyin.

176 [15a-1] Züleyha Hâtun bt. Sinan’ın anası ve babası gibi hür olduğu
İsbât-ı hürriyet
Râfi‘atü’l-kitâb Züleyhâ Hâtun bt. Sinan meclis-i şer‘-i hatîrde kendiye rakīk ol-
mak üzre vaz‘-ı yed eden zahrü’l-kuzât İbrahim Efendi b. Selim muvâcehesinde 
takrîr-i da‘vâ edip ben vilâyet-i Rumeli’nde Yanya sancağında nefs-i Konice’de? 
sâkin Sinan nâm hürrü’l-aslin sulbiye kızı ve Sâliha nâm hürretü’l-asıldan 
mütevellîde olup babam mezbûr Sinan ve vâlidem merkūme Sâliha olup aslâ 
ebeveynime rık târî olmamış iken, mezbûr İbrahim Efendi bana mâlikâne 
vaz‘-ı yed eder suâl olunup kasr-ı yedine tenbîh olunmak matlûbumdur de-
dikde gıbbe’s-suâl merkūm İbrahim Efendi cevâbında müdde‘iyye-i mezbûreyi 
târih-i kitâbdan on ay mukaddem medîne-i Selânik’de Esirci Mehmed nâm ki-
mesneden yüz on guruş kıymetli bir re’s câriye ile on beş riyâlî guruşa iştirâ 
eyledim. Vech-i muharrer üzre hürretü’l-asl olduğu ma‘lûmum değildir deyû 
inkâr edicek müdde‘iyye-i mezbûre Züleyhâ’dan da‘vâsını mübeyyine beyyi-
ne taleb olundukda zikr olunan Konice’den olup mahmiye-i İstanbul’da Suhte 
Sinan mahallesi sükkânından udûl-i ricâlden Mustafa b.  Mehmed ve Hüseyin 
b.  Ali ve bostancılardan Süleyman b.  Mehmed ve Sinan b.  Arslan nâm ki-
mesneler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ 
müdde‘iyye-i mezbûre Züleyhâ Hâtun zikr olunan Konice’de sâkin Sinan nâm 
hürrü’l-aslin sulbiye kızı Sâliha nâm hürretü’l-asıldan mütevellîde olup ba-
bası merkūm Sinan ve anası mezbûre Sâliha olup aslâ ebeveyne rık târî ol-
mamıştır. Müdde‘iyye-i mezbûre hürretü’l-asl olduğuna biz şâhidiz, şehâdet 
dahi ederiz deyû her biri edâ-i şehâdet-i şer‘iyye ettiklerinde, ba‘de’t-ta‘dîl ve’t-
tezkiyye şehâdetleri makbûle olmağın mûcebiyle ba‘de’l-hükm müdde‘iyye-i 
mezbûreden kasr-ı yedine mezbûra tenbîh birle mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Zahrü’l-a‘yân Mehmed Ağa Muhtesib Ağası, Mehmed Çelebi 
b. Ömer, İbrahim Çavuş b. Kalender, el-Hâc Sinan b. Mehmed, el-Hâc Ahmed 
b. Mahmud.

177 [15a-2, Arapça] Hâkimin, Ümmühânî bt. Mustafa adlı küçüğe nafaka takdir 
etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Ümmühânî 
bt.  Mustafa nâm sagīrenin nafakası, kisvesi ve sâir havâic-i zarûriyyesi için, 
mahmiye-i Kostantıniyye mahallâtından Gazanfer Ağa mahallesinde sâkine 
Havva bt.  Osman nâm annesi ve hâdinesinin talebiyle mezbûr babası üzerine 
zeyilde mezkûr târihden i‘tibâren râyicü’l-vakt yevmî dört akçe farz ve takdîr 
etti ve meblağ-ı mefrûzu sagīre-i mezbûrenin havâic-i lâzımesine sarf etmesine 
ve vakt-i hâcette istidâne etmesine mezbûre Havva’ya izin verdi.
Cerâ zâlike ve hurrire fi’l-yevmi’l-hâdî ve’l-ışrîn min Şevvâli’l-mükerrem sene 
1073.
Şuhûdü’l-hâl: Keşfî Mustafa Efendi, Şükrullah Beşe b.  Mustafa, Osman Beşe 
b. Abdullah, Abdi Çelebi b. Hüseyin, Mehmed b. Ramazan









178 [15a-3] Ali Çelebi b. Sefer’in cariyesi Çerkez asıllı Nazenin bt. Abdullah’ın 
efendisi tarafından tedbîren azat edildiği
İsbât-ı tedbîr
Mahmiye-i İstanbul’da Tercüman Yunus mahallesi sükkânından Ayşe Hâtun 
bt. Mehmed Efendi meclis-i şer‘-i hatîrde zevci râfi‘ü’l-kitâb Ali Çelebi b. Sefer 
muvâcehesinde üzerine da‘vâ edip zevcim mezbûr Ali Çelebi yedinde olan 
hâzıre bi’l-meclis orta boylu açık kaşlı Çerkesiyyetü’l-asl Nâzenin bt.  Abdullah 
nâm câriyesini târih-i kitâbdan dört sene mukaddem bana hibe ve temlîk edip 
ben dahi ittihâb ve temellük edip mülküm olmuş iken, merkūm Ali Çelebi zab-
tıma mâni‘ olur suâl olunsun dedikde gıbbe’s-suâl merkūm Ali Çelebi cevâbında 
işbu câriye-i mezbûreyi kable’l-hibe târih-i kitâbdan dört buçuk sene mukad-
dem tedbîr-i mutlak ile tedbîr eyledim câriye-i mezbûre müdebberedir deyicek 
gıbbe’l-istintâk ve’l-inkâr mezbûr Ali Çelebi’den takrîr-i meşrûhuna mutâbıka 
beyyine taleb olundukda mahmiye-i mezbûrede Enserci mahallesi ahâlîsinden 
Ahmed Beşe b.  Şaban ve Mehmed b.  el-Hâc Veli ve Hızır Beşe b. Ahmed nâm 
kimesneler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ 
mezbûr Ali Çelebi işbu câriyesini târih-i kitâbdan dört buçuk sene mukaddem 
tedbîr-i mutlak ile huzûrumuzda tedbîr eyledi. Elân merkūme Nâzenin mü-
debberedir. Biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
hayyiz-i kabûlde vâkı‘a oldukdan sonra mezbûre Ayşe Hâtun bî-vech da‘vâdan 
men‘ birle mâ hüve’l-vâki‘ bi’l-ibtigā ketb olundu.
Fi’l-yevmi’s-sâmin aşer min Şevvâli’l-mükerrem sene 1073.
Şuhûdü’l-hâl: Ahmed Beşe el-Mübâşir, es-Seyyid İbrahim Çelebi es-Seyyid Ali, 
İsmail Çelebi b. Mehmed, çukadar Ali Beşe, es-Seyyid Mehmed b. es-Seyyid Ali, 
el-Hâc Ahmed b. Mahmud, Ahmed Çelebi b. Ali ed-Dâ‘î, Şükrullah b. Mustafa.

179 [15a-4] Ayşe bt. Musa’nın el-Hâc Abdurrahman b. el-Hâc Sadi’den boşandığı
Kabz-ı mehr ve ibrâ
Mahmiye-i İstanbul’da Kalenderhâne mahallesi sâkinelerinden Ayşe bt. Musa nâm 
hâtun meclis-i şer‘-i hatîrde zevc-i mutallıkı râfi‘ü’l-kitâb el-Hâc Abdurrahim 
b. el-Hâc Sadi muvâcehesinde ikrâr ve i‘tirâf edip mezbûr Abdurrahim beni tatlîk 
etmekle zimmetinde mütekarrir olan dört bin akçe mehr-i müeccel-i müsemmâm 
ve nafaka-i iddet-i ma‘lûmem için dahi üç yüz akçe cem‘an dört bin üç yüz akçeyi 
zevcim mezbûr el-Hâc Abdurrahim yedinden alıp kabz eyledim. Fîmâ ba‘d zevciy-
yete ve gayra müte‘allika âmme-i da‘vâdan mezbûr el-Hâc Abdurrahim’in zimme-
tini ibrâ-i âm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem sene 1073.
Şuhûdü’l-hâl: İvaz b. Hasan, Ferhad b. İbrahim, Ahmed b. Ali, Ahmed b. Mustafa, 
Mehmed b. Mustafa.

180 [15a-5] Mehmed Ağa b. Sinan’ın Ramazan Bey b. Maksud’a olan borcu için 
karısı Afife Hâtun’un iki menzilini rehin vererek kefil olduğu
Rehin ve kefâlet bi’l-mâl
Mahmiye-i İstanbul’da Kâtib Muslihiddin mahallesi sâkinlerinden Mehmed Ağa 
b.  Sinan meclis-i şer‘-i hatîrde Ramazan Bey b.  Maksud mahzarında ikrâr ve 
i‘tirâf edip merkūm Ramazan Bey’e zimmetimde lâzımü’l-edâ yüz kırk yedi bin 
akçe deynim olup mukābelesinde zevcem işbu hâzıre bi’l-meclis Afife Hâtun’un 
mahalle-i mezbûrede vâki‘ bir tarafı Mısırlızâde Mehmed Çelebi mülkü ve bir 
tarafı el-Hâc Mehmed vakfı ve bir tarafı yine zevceme meşrûta vakıf menzil ve 
bir tarafı tarîk-i âm ile mahdûd mülk menzili ile hazret-i Ebâ Eyyûb Ensârî’de 
Emir Buhârî’de vâki‘ lede’l-ahâlî ma‘lûmü’l-hudûd mülk menzili izniyle mezbûr 
Ramazan Bey’e rehin vaz‘ ve teslîm edip ol dahi irtihân ve kabz eyledi dedikde 
gıbbe’t-tasdîki’ş-şer‘î mezbûre Afife Hâtun meblağ-ı mezbûr yüz kırk yedi bin ak-
çenin mecmû‘una kefâlet-i sahîha-i şer‘iyye ile kefîl oldum ve zikr olunan men-
zil meblağ-ı mezbûr mukābelesinde benim iznim ile merhûndur deyip mezbûre 
Afife’nin kebîr oğlu Mehmed Çelebi b. Şeyhî dahi meblağ-ı mezbûrun cümlesine 
kezâlik kefâlet-i sahîha ile kefîl olmağın mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ali Ağa kethüdâ yeri hâlâ, İbrahim Ağa kethüdâ yeri hâlâ 
silahdârân, Ali Ağa selâm çavuşu hâlâ, Oruc Çavuş b. Mustafa, Mehmed Çavuş 
b.  Sefer, Ali Çavuş b.  Mehmed, Osman Çavuş el-Mübâşir, Ebûbekir Çavuş 
sipâhiyân, İbrahim Çavuş b.  İbrahim, Mahmud Efendi b.  Abdülkādir, el-Hâc 
Ahmed b. Ramazan.

181 [15a-6] Gülistan bt. Abdullah’ın ölen kocasından kalan mirası ve mehr-i 
müeccel alacağını tahsil ettiği
Kabz-ı mehr ve hisse ve tereke
Havâss-ı Aliyye kazâsına tâbi‘ nâhiye-i Silivri mülhakātından Harâccı nâm 
karyeden olup fevt oldukda terekesinin selâse-i erbâ‘ı cânib-i beytülmâle âid 
olan Bayram nâm müteveffânın zevce-i metrûkesi Gülistan bt.  Abdullah tara-
fından husûs-ı âti’z-zikre sâbitü’l-vekâle vekîl olan Mustafa b.  Ramazan [15b] 
meclis-i şer‘-i hatîrde tereke-i mezbûreye vâzı‘u’l-yed olan Emin Süleyman Ağa 
b. Mehmed muvâcehesinde bi’l-vekâle ikrâr ve takrîr-i kelâm edip müvekkilem 
mezbûrenin iki bin akçe mehr-i müeccel-i müsbeti ve tereke-i merkūmeden 
yedi yüz elli akçe rub‘ hissesini vekâletim hasebiyle emîn-i mezbûr yedinden 
tamâmen alıp kabz eyledim. Fîmâ ba‘d tereke-i merkūmeden rub‘ hissemden 
bir akçe bâkī kalmadı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: Ali Beşe Çukadar, Halil b.  İbrahim, Mustafa b.  Receb, Mehmed 
Çelebi b. Ramazan.

182 [15b-1] Mustafa b. Ramazan’ın hizmetkârları olan Bayram ve Mustafa’nın 
terekelerini kabz etmediği
Yemîn
Havâss-ı Aliyye kazâsına tâbi‘ nâhiye-i Silivri ve mülhakātında emîn-i beytülmâl 
olan Sinan Ağa b.  Mehmed meclis-i şer‘-i hatîrde Mustafa b.  Ramazan 
muvâcehesinde bi’l-emâne da‘vâ edip mezbûr Mustafa b.  Ramazan’ın nâhiye-i 
mezbûreye tâbi‘ Harâccı nâm karyede vâki‘ çiftliğinde hizmetkârlarından 
Mustafa nâm kimesne bilâ-vâris fevt olup ve Bayram nâm kimesne dahi fevt 
olup zevcesi Gülistan bt. Abdullah nâm hâtunu terk eyleyip mezbûr Mustafa’nın 
cemî‘ terekesi ve mezbûr Bayram’ın terekesinin selâse-i erbâ‘ı cânib-i beytülmâle 
âid olmuş iken, merkūm Mustafa müteveffâ-yı mezbûr Bayram’ın terekesin-
den dört bin ve Mustafa’nın terekesinden üç bin akçe kabz etmişdir. Mezbûr 
Bayram’ın terekesinin selâse-i erbâ‘ını ve merkūm Mustafa’nın mecmû‘-ı tereke-
sini bi’l-emâne merkūm Mustafa’dan da‘vâ ederim deyicek gıbbe’l-istintâk ve’l-
inkâr müdde‘î-i mezbûrdan beyyine taleb olundukda izhâr-ı acz edip istihlâf et-
meğin mezbûr Mustafa’ya hizmetkârları müteveffiyân-ı mezbûrânın vech-i mu-
harrer üzre terekesin kabz etmediğine yemîn teklîf olundukda ol dahi hasebi’l-
mes’ûl half billâhi te‘âlâ etmeğin bilâ-beyyine emîn-i mezbûr da‘vâdan men‘ 
olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem sene 1073.
Şuhûdü’l-hâl: es-Sâbikūn.

183 [15b-2] Rodos’ta vefat eden Yahya Efendi’nin vârislerinin Mehmed Çelebi 
b. Musa’ya verilen emanetten alacakları kalmadığı
Kabz-ı emânet
Husûs-ı âti’l-beyânı mahallinde tahrîr için kıbel-i şer‘-i mutahhardan Mevlânâ 
Keşfî Mustafa Efendi irsâl olunup ol dahi mahmiye-i İstanbul’da Harâccı 
Muhyiddin mahallesinde mefharü kuzâti’l-İslâm Mehmed Mukīm Efendi’nin 
sâkin olduğu menzile varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i şerîf eyledikde mezbûr Mehmed Mukīm 
Efendi’nin karındaşı olup cezîre-i Rodos’da vefât eden merhûm Yahya Efendi’nin 
sulbî sagīr oğulları Ahmed Çelebi ve Sâlih Çelebi ve sulbiye sagīre kızla-
rı Nesli ve Emetullah’ın tesviye-i umûrlarına kıbel-i şer‘den mansûbe vasîleri 
ve vâlideleri Emine bt.  Mustafa tarafından husûs-ı âti’z-zikre vekîl-i müseccel 
olan vasiyy-i mezbûrenin karındaşı fahrü’l-müderrisîni’l-kirâm Ahmed Efendi 
b.  Mustafa Ağa meclis-i ma‘kūd-ı mezbûrda, Balkapanı’nda tüccâr tâifesinden 
Öküz Mehmed Çelebi mahallesinde işbu bâ‘isü’l-kitâb Mehmed Çelebi b. Musa 
mahzarında bi’l-vekâle ikrâr ve takrîr-i kelâm edip müteveffâ-yı merkūmun 
mahmiye-i mezbûrede olan terekesinden merkūm Mehmed Çelebi yedi-
ne emânet vaz‘ olunan bir mühürlü sepet içinde mevcûd altı yüz altmış aded 
şerîfî altın ve iki yüz doksan bir riyâlî guruş taraf-ı mîrîden taleb olunduk-
da ben zikr olunan meblağ-ı mezbûrdan iki yüz altmış altın ile iki yüz dok-
san bir riyâlî guruşu alıp cânib-i mîrîye teslîm eyleyip bâkī kalan dört yüz altı-
nı dahi vekâletim hasebiyle merkūm Mehmed Çelebi yedinden tamâmen ahz u 
kabz eyledim ba‘de’l-yevm merkūm Mehmed Çelebi yedinden kat‘â emânet vaz‘ 
olunan meblağdan bir akçe ve bir habbe bâkī kalmadı dedikde gıbbe’t-tasdîki’ş-
şer‘î vâki‘ hâli Mevlânâ-yı merkūm mahallinde tahrîr ve ba‘dehû ma‘an irsâl 
olunan Mehmed b. Ramazan ile meclis-i şer‘-i hatîre gelip ikrâr ve takrîr etme-
ğin mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mefharü kuzâti’l-İslâm Mehmed Mukīm Efendi b. Ahmed el-Kadı 
be Siroz sâbıkan, Mefharü’l-a‘yân Abdülbâkī Efendi kâtib-i fodla sâbıkan, 
Abdülvehhab Efendi b. Ziyaeddin el-kadı, Ahmed Efendi b. Ali el-kadı, es-Seyyid 
Mehmed Efendi b. es-Seyyid İbrahim Efendi el-kadı, Abdülbâkī Efendi b. Musa 
Efendi el-kadı, el-Hâc Hızır b. Ali, Ali Beşe b. Ali, sarrâc Halil Çelebi b. Hüseyin.

184 [15b-3] Mehmed Bey b. Süleyman’ın Receb Bey b. Müstecâb’ın damlalık 
arsası üzerine diktiği direk taşlarını sökmesi gerektiği
Damlalık
Husûs-ı âti’l-beyânı mahallinde istimâ‘ ve tahrîr için kıbel-i şer‘den Mevlânâ 
Keşfî Mustafa Efendi irsâl olunup ol dahi mahmiye-i İstanbul’da Esirci Kemal 
mahallesinde vâki‘ zikri âtî damlalık arsasının üzerine varıp zeyl-i rakīmde 
muharrerü’l-esâmî olan müslimîn huzûrunda akd-i meclis-i şer‘-i şerîf eyledik-
de yine mahalle-i mezbûrede vâki‘ bir tarafı Solak Ali Çelebi mülkü ve bir tarafı 
Mehmed Bey b. Süleyman mülkü ve bir tarafı tarîk-i hâs ve bir tarafı tarîk-i âm 
ile mahdûd menzilin mâliki işbu bâ‘isü’l-kitâb Receb Bey b.  Müstecâb meclis-i 
ma‘kūd-ı mezbûrda, câr-ı mülâsıkı olup arsa-i mezbûrede vaz‘-ı yedi sâbit olan 
mezbûr Mehmed Bey muvâcehesinde üzerinde da‘vâ ve takrîr-i kelâm edip 
işbu mezbûr Mehmed Bey’in binâ eylediği menzili köşesinden tûlen mezbûr 
Solak Ali Çelebi mülküne varınca ve arzen buçuk zirâ‘ arsa menzilimin damla-
lığı olup menzilimin damlası kadîmde arsa-i mezbûre üzerine cereyân ede gel-
miş iken, mezbûr Mehmed Bey arsa-i mezbûre üzerine direk taşları vaz‘ etmiş-
dir, mezbûrdan suâl olunup ol taşları kal‘ ve ref ‘ ve damlalık arsasından kasr-ı 
yedine tenbîh olunmak taleb ederim dedikde gıbbe’s-suâl mezbûr Mehmed Bey 
cevâbında zikr olunan damlalık arsası benim mülk menzilim arsasından olmak 
üzre ol direk taşları vaz‘ ettim, müdde‘î-i merkūmun damlalığı arsası olduğu 
ma‘lûmum değildir deyû inkâr edicek müdde‘î-i mezbûrdan müdde‘âsını mü-
beyyine beyyine taleb olundukda udûl-i müslimînden olup mahalle-i mezbûra 
sükkânından Şaban b. el-Hâc Hamza ve Ali b. Seydî Bâli ve Muslu b. Yunus ve 
Hasan b. Mehmed nâm kimesneler li ecli’ş-şehâde meclis-i ma‘kūd-ı mezbûrda 
hâzırûn olup istişhâd olundukda fi’l-hakīka işbu Mehmed Bey’in binâ eylediği 
menzili köşesinden tûlen mezbûr Solak Ali Çelebi mülküne varınca ve arzen bu-
çuk zirâ‘ arsa-i mezbûre müdde‘î-i mezbûrun menzilinin damlalığıdır, menzil-i 
mezbûrun damlası kadîmden arsa-i mezbûre üzerine cereyân ede geldiğine biz 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de’t-ta‘dîl ve’t-tezkiyye [16a] şehâdetleri makbûle olmağın mûcebince zikr 
olunan damlalık arsasından ol direk taşları ref ‘ ve arsa-i merkūmeden kasr-ı 
yedine mezbûr Mehmed Bey’e tenbîh olundukdan sonra, vâki‘ hâli Mevlânâ-yı 
mezbûr mahallinde tahrîr, ba‘dehû ma‘an irsâl olunan sarrâc Mustafa Beşe ve 
Receb b. Süleyman ile meclis-i şer‘a gelip alâ vukū‘ihi inhâ ve takrîr etmeğin mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan Efendi b.  İdris, Ali Beşe b.  Abdülkerim, Osman Beşe 
b. Hasan, Hızır b. Ramazan Abacı, Ali b. Receb, Mustafa Efendi b. ( ).

185 [16a-1] Yorgaki v. Todori’nin Rus asıllı cariyesi Ane bt. Abdullah’ı azat ettiği
Itâknâme
Mahrûse-i Galata a‘mâlinden Yeniköy sükkânından Yorgaki v.  Todori tarafın-
dan husûs-ı âti’z-zikre vekîl olup Noreski v.  Melekşah ve Darador v.  Karabet 
şehâdetleriyle şer‘an vekâleti sâbite olan Kostantin v.  Todori meclis-i şer‘-i 
hatîrde bi’l-vekâle ikrâr ve i‘tirâf edip müvekkilim mezbûr zimmî orta boylu, açık 
kaşlı, gök elâ gözlü Rusiyyetü’l-asl Âne bt. Abdullah nâm câriye-i memlûkesini 
lâ li ivazın âcil ve lâ li garazin âcil malından tahrîr ve i‘tâk eyledi ba‘de’l-yevm 
mezbûre Âne sâir harâir gibi hürredir üzerinde hakk-ı velâdan gayrı hakkı kal-
madı dedikde mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hüseyin b.  Abdi, Baba Resûl b.  Rıdvan, Şükrullah b.  Mustafa, 
Hüseyin b. Mehmed, Avanos, Norbali v. Karabet, Zülfi v. Mihal.

186 [16a-2] Mustafa Çelebi b. İsmail ile Mehcibin bt. Abdülvehhab’ın birbirinin 
zimmetini ibrâ ettikleri
İbrâ
Medîne-i Ebâ Eyyûb el-Ensârî -radiye anhü’l-Bârî- mahallâtından Câmi‘-i Kebîr 
mahallesi sükkânından Mustafa Çelebi b.  İsmail meclis-i şer‘-i hatîr-i lâzımü’t-
tevkīrde atîkası râfi‘atü’l-kitâb Mehcibin bt.  Abdülvehhab muvâcehesinde ikrâr 
ve i‘tirâf edip ba‘de’l-i‘tâk mezbûre Mehcibin ile beynimizde ba‘zı bey‘ u şirâ ve 
ahz u i‘tâ ve mu‘âmelât-ı şettâ vâkı‘a olmuş idi hâlâ târih-i kitâba gelince beyni-
mizde cârî olan mu‘âmelât ve sâir hukūk-ı ma‘lûmeye müte‘allika âmme-i de‘âvî 
ve mütâlebât ve eymân ve muhâsamâtdan her birimiz âharın zimmetini ibrâ-i 
âm-ı kātı‘ü’n-nizâ‘ ile ibrâ eyledik dedikde mezbûr Mustafa Çelebi’nin ikrâr-ı 
meşrûhunu mezbûre Mehcibin vicâhen tasdîk ve ibrâ-i mezbûru tahkīk etme-
ğin mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn [min şehri Şevvâli’l-mükerrem li sene selâse ve seb‘în 
ve elf].
Şuhûdü’l-hâl: Zahrü’l-a‘yân Hüseyin Ağa b.  Ahmed, İbrahim b.  Mustafa, 
İbrahim b.  Musa, Mustafa b.  Hüseyin, Ali Beşe Çukadar, Mehmed b.  Mustafa, 
İslâm b. Mustafa.

187 [16a-3] Ayşe bt. el-Hâc Hasan’ın Hoca Muhyiddin vakfından kiraladığı 
menzilin yanmasıyla yerine bina ettiği oda kirasının düşürüldüğü
Tenzîl-i ücret-i müeccele
Mahmiye-i İstanbul’da Hatîb Muhyiddin mahallesi sâkinelerinden Ayşe 
bt.  el-Hâc Hasan nâm hâtun meclis-i şer‘-i şerîf-i lâzımü’t-teşrîfde takrîr-i 
kelâm edip Hoca Muhyiddin vakfından olup mahmiye-i mezbûrede vâki‘ iki ta-
rafdan vakf-ı mezbûr ve bir tarafdan Hacı Harîmîoğlu tasarrufunda olan vakıf 
menzil ve bir tarafdan tarîk-i hâs ile mahdûd olan bir bâb tahtânî vakıf men-
zil icâre-i mu‘accele ve ayda otuz akçe ücret-i müeccele ile tasarrufumda iken 
harîk-iazîmde muhterik olup arsa-i sırfa kalıp kendi malımla arsa-i mezbûre 
üzerine bir bâb oda binâ etmiş idim. Lâkin ayda otuz akçe ücret-i müeccele ecr-i 
mislinden zâyidedir, üzerine varılıp ecr-i misli tahmîn-i sahîh ile tahmîn olun-
mak matlûbumdur dedikde cânib-i şer‘den Mevlânâ Sofu Mehmed Efendi irsâl 
olunup ol dahi Hâssa mi‘mârlardan üstâd Ali b. Abdullah ile ve sikāt-ı sahîhi’l-
kelimâtdan Mustafa Çelebi b. Fethullah el-Müezzin ve Mehmed Çelebi b. Yusuf 
ve el-Hâc Mustafa b.  Müstehab ve Hüseyin b.  Mustafa ve Mustafa b.  Mehmed 
ve Hüseyin b. Ali ve Mehmed b. Receb ve Şaban b. Mustafa nâm kimesneler ile 
zikr olunan vakıf odanın üzerine varıp tahmîn ettiklerinde, zikr olunan odanın 
ayda ecr-i misli ancak yirmi altı akçe[dir] deyû mütevellî-i vakıf olan Mehmed 
Çelebi b. Hasan muvâcehesinde her biri hakīkat-i hâli haber vermeğin, vâki‘ hâli 
Mevlânâ-yı mezbûr mahallinde tahrîr, ba‘dehû ma‘an irsâl olunan Yusuf Çavuş 
b. Abdullah ile meclis-i şer‘-i hatîre gelip inhâ ve takrîr etmeğin mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn aşer min Şevvâli’l-mükerrem sene 1073.
Şuhûdü’l-hâl: el-Hâc Ahmed b.  Mahmud kethüdâ-yı muhzırân, Abdi Çelebi 
b. Hüseyin, Şükrullah Bey b. Mustafa, Baba Resûl b. Rıdvan.

188 [16a-4] Fâtıma Hâtun’un vakıf arsasını mukātaa yoluyla kiralayan 
Abdurrahman Efendi b. İbrahim’in istihkâm hücceti talebi
Temessük mûcebince istihkâm hücceti
Mahmiye-i İstanbul’da Karababa mahallesi ahâlîsinden hâfızü’l-kitâb 
Abdurrahman Efendi b.  İbrahim meclis-i şer‘-i hatîr-i lâzımü’t-tevkīrde takrîr-i 
kelâm edip mahalle-i merkūmede sâkine olup mukaddemâ vefât eden Fâtıma 
Hâtun nâm sâhibetü’l-hayrın gallesini mahalle-i merkūmede Ali Paşa-yı Atîk 
câmi ‘-i şerîfi’nde imâm olanlara meşrût vakfı olup mahalle-i mezkûrede vâki‘ 
lede’l-ahâlî ma‘lûmü’l-hudûd olan menzil bin altmış iki senesinde olan harîkde 
muhterik olup arsa-i sırfa kalıp cânib-i vakıfda binâya müsâ‘ade ve meşrûtun-
lehüm olanlarda binâya kudret olmayıp mürûr-ı eyyâm ile arsa-i mezkûre mez-
bele olup vakfa küllî gadr olmağla sâhib-i vukūf müslimîn ile arsa-i mezkûrenin 
üzerine varılıp, zeylinin ihrâcı tahmîn-i sahîh ile sekiz bin akçeye tahmîn olun-
dukdan sonra, meblağ-ı mezbûr mu‘accelesine mahsûb olup ihdâs edeceğim 
binâ kendi mülküm olmak üzre menzil-i mezbûrun hasbî mütevellîsi Mehmed 
Çelebi b.  Ali icâre-i mu‘accele ve yevmî bir akçe ücret-i müeccele ile bana 
îcâr ve teslîm ve ben dahi vech-i muharrer üzre istîcâr ve tesellüm edip ye-
dime îcâr ve iznini hâvî temessük vermiş idi hâlâ ol temessüke nazar olunup 
mûcebince istihkâmen yedime hüccet verilmek taleb ederim deyû mazmûnu 
takrîr-i meşrûhınu nâtık ve mütevellî-i mezbûrun imzâ ve hâtemini hâvî temes-
sük ibrâz edip nazar olundukdan sonra mûcebince işbu hurûf li ecli’l-istihkâm 
ketb olunup yed-i tâlibe def ‘ olundu.
Fi’l-yevmi’s-sânî ve’l-ışrîn min Şevvâli’l-mükerrem sene 1073.
Şuhûdü’l-hâl: Ali Ağa b.  İsmail, İbrahim Çavuş, Hacı Receb bevvâb-ı sultânî, 
Hasan Beşe b.  Abdullah, Mehmed Çavuş, Bayram Beşe, Kundakçı Mehmed 
Çelebi, Zerreci Mehmed Çelebi, Celasin Ahmed Çelebi, Mustafa Çelebi 
b. Süleyman, Ebûbekir Çelebi b. Abdullah, İslâm b. Abdullah Kilârî, Abdi Çelebi 
el-Muhzır, Şükür Beşe el-Muhzır.

189 [16a-5] Mehmed Çelebi b. Ebûbekir’in babasından intikal eden hissesini 
dava için Ali Beşe b. Yahya’yı vekil tayin ettiği
Vekâlet
Mahmiye-i İstanbul’da Deniz Abdal mahallesi sâkinlerinden Mehmed Çelebi 
b.  Ebûbekir nâm kimesne meclis-i şer‘-i hatîrde Ali Beşe b.  Yahya mahzarın-
da ikrâr ve takrîr-i kelâm edip müteveffâ babam mezbûr Ebûbekir b. Osman’ın 
muhâllefâtından bana intikāl eden hisse-i şer‘iyyemi muhallefât-ı mezkûreye 
vâzı‘atü’l-yed olan üveyi anam Sarayî Ka[dı]n bt.  Abdullah’dan da‘vâ ve taleb 
ve ahz u kabza mütevakkıf olduğu umûrun cümlesine tarafımdan mezbûr Ali 
Beşe’yi vekîl ve nâib-i menâb nasb ve ta‘yîn eyledim dedikde ol dahi vekâlet-i 
mezbûreyi kabûl ve hizmet-i lâzımesin edâya ta‘ahhüd etmeğin mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Fahrü’l-müderrisîni’l-kirâm Mehmed Efendi b.  Seyfeddin, Ali 
Beşe b.  Sâlih, Şükrullah Çelebi b.  Mustafa, Abdi Çelebi b.  Hüseyin, Mehmed 
b. Ramazan.

190 [16a-6, Arapça] Hâkimin, Ayşe bt. Arslan adlı kadına ve oğlu Ali’ye 
nafaka takdir ettiği
Nafaka
Mahmiye-i Kostantıniyye mahallâtından Çukurbostan mahallesinde sâkine olan 
Ayşe bt. Arslan nâm hâtuna meclis-i şer‘-i şerîf ve mahfil-i dîn-i münîfde Osman 
b. ( ) nâm gāib zevcinin kendisine ve gāib-i mezbûrdan olma Ali b. Osman nâm 
sagīr oğluna nafaka ve kisve ve nafaka cinsinden bir şey bırakmadığına dâir 
yemîn verilmesinin ardından işbu hüccet-i şer‘iyyenin üzerinde imzâsı bulu-
nan hâkim, mezbûrenin talebiyle kendisi ve sagīr oğlu için zevc-i mezbûru üze-
rine nafakası, kisvesi ve sâir havâic-i zarûriyyesi için zeyilde mezkûr târihden 
i‘tibâren yevmî râyicü’l-vakt dört akçe farz ve takdîr etti. Hâkim-i mûmâ ileyh 
ayrıca meblağ-ı mefrûz-i mezbûru kendisinin ve sagīr-i merkūmun havâic-i 
lâzımesine sarf etmesine ve vakt-i hâcette istidâne edip vakte’z-zafer zevcine 
rücû‘ etmesine mezbûre Ayşe’ye izin verdi.
Cerâ zâlike ve hurrire fi’l-yevmi’r-râbi‘ ve’l-ışrîn min Şevvâli’l-mükerrem sene 
selâse ve seb‘în ve elf.
Şuhûdü’l-hâl: Mehmed Çelebi b.  Abdülmennân, Yusuf b.  Mehmed el-Muhzır, 
Mehmed b.  Ramazan el-Muhzır, Fazlullah b.  (  ) el-Muhzır, Hasan b.  Mustafa 
el-muhzır

191 [16b-1] Nazenin bt. Abdullah’ın Câbî Mustafa Beşe b. Resûl’den alacak 
davasının menedildiği
Yemîn
Mahmiye-i İstanbul’da Çıkrıkçı Kemal mahallesinde sâkine Nâzenin 
bt.  Abdullah nâm hâtun meclis-i şer‘-i hatîr-i lâzımü’t-tevkīrde mahmiye-i 
mezbûrede Yahnikapan mahallesi sükkânından Câbi Mustafa Beşe b. Resûl nâm 
kimesne mahzarında üzerine da‘vâ ve takrîr-i kelâm edip mukaddemâ mezbûr 
Mustafa Beşe’ye bi tarîki’l-emâne sekiz bin akçe def ‘ ve teslîm edip ol dahi ye-
dimden ahz u kabz etmiş idi. Meblağ-ı mezbûr sekiz bin akçeden beş bin akçe-
sini mezbûr Câbi Mustafa Beşe yedinden ahz u kabz edip meblağ-ı bâkī üç bin 
akçe zimmetinde kalmışdır hâlâ suâl olunup alıverilmesi matlûbumdur dedikde 
gıbbe’s-suâl ve’l-inkâr müdde‘iyye-i mezbûreden müdde‘âsını mübeyyine bey-
yine taleb olundukda ityân-ı beyyineden izhâr-ı acz edip istihlâf etmeğin fi’l-
vâki‘ müdde‘iyye-i mezbûreden bi tarîki’l-emâne sekiz bin akçe alıp meblağ-ı 
mezbûrdan üç bin akçesi zimmetinde bâkī kalmadığına mezbûr Câbi Mustafa 
Beşe’ye yemîn teklîf olundukda ol dahi alâ vefki’l-mes’ûl half billâhi’l-aliyyi’l-
a‘lâ etmeğin müdde‘iyye-i mezbûre bilâ-beyyine mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Abdünnebî b.  Abdülazîz el-Mübâşir, Mustafa b.  Resûl, Mehmed 
b. Abdülmennân, Yusuf b. Musa, Hasan b. Mustafa, Mehmed b. Mustafa.

192 [16b-2] Mehmed Çelebi b. Kasım Çavuş’un Hasan b. Karanfil’de 
alacağı kalmadığı
Men‘
Mahmiye-i İstanbul’da Molla Gürânî mahallesinde sâkin iken bundan akdem 
vefât eden Mehmed Çelebi [b.] Kasım Çavuş’un li ebeveyn karındaşı ve hasren 
vârisi Ali Çelebi nâm kimesne meclis-i şer‘de Havâss-ı Refî‘a müzâfâtından Terkos 
nâhiyesine tâbi‘ Yayla nâm karye sükkânından bâ‘isü’l-kitâb Hasan b.  Karanfil 
nâm kimesne mahzarında üzerine da‘vâ edip mûrisim müteveffâ-yı mezbûr hâl-i 
sıhhatinde mezbûr Hasan’a bi tarîki’l-mudârebe yirmi bin akçe def ‘ ve teslîm ol 
dahi ahz u kabz ettikden sonra, on bin akçesi mukābelesinde üç su sığırı tosunu 
ile üç Selânik ineğini emr-i mezbûr ile alıp müteveffâ-yı merkūma hâl-i hayâtında 
teslîm edip bâkī on bin akçesini kable’l-ahz merkūm Mehmed Çelebi vefât et-
mekle meblağ-ı mezbûr irsen bana intikāl etmişdir hâlâ taleb ederim suâl olun-
sun dedikde gıbbe’s-suâl mezbûr Hasan cevâbında meblağ-ı mezbûr yirmi bin ak-
çeyi vech-i muharrer üzre müteveffâ-yı mezbûr Mehmed Çelebi yedinden kabzı-
nı ikrâr, lâkin meblağ-ı mezbûrun on bin akçesini hâl-i sıhhatinde müteveffâ-yı 
mezbûra huzûr-ı müslimînde def ‘ ve teslîm ve bâkī on bin akçesine zikr olunan 
üç su sığırı tosunu ile üç Selânik ineğini müteveffâ-yı mezbûr Mehmed Çelebi’ye 
verip ol dahi âhara bey‘ ve semenlerinden on bin akçesini kendi alıkoyup fâ’ide 
hâsıla olursa beynimizde taksîm etmek üzre iken merkūm Mehmed Çelebi vefât 
etmekle zikr olunan üç su sığırı ile üç Selânik ineğini mezbûr Ali Çelebi kabz et-
mişdir deyû def ‘le mukābele edicek gıbbe’l-istintâk ve’l-inkâr mezbûr Hasan’dan 
def ‘-i mezbûrunu mübeyyine beyyine taleb olundukda nâhiye-i mezbûreye tâbi‘ 
Ayazma nâm karye sükkânından Hasan b. Hamza ve Abdi b.  İsâ nâm kimesne-
ler li ecli’ş-şehâde meclis-i şer‘a hâzırân olup istişhâd olunduklarında, fi’l-vâki‘ 
mezbûr Hasan meblağ-ı mezbûr yirmi bin akçenin on bin akçesini hâl-i sıhha-
tinde müteveffâ-yı mezbûr Mehmed Çelebi’ye def ‘ ve teslîm ve on bin akçesi 
mukābelesinde zikr olunan üç su sığırı tosunu ile üç Selânik ineğini müteveffâ-
yı mezbûr Mehmed Çelebi’ye verip ol dahi âhara bey‘ ve semenlerinden on bin 
akçesini kendi alıkoyup hâsıl olan fâ’idesini beynlerinde taksîm etmek üzre iken 
merkūm Mehmed Çelebi vefât etmeğle, ol üç su sığırı ve üç Selânik ineğini mezbûr 
Ali Çelebi kabz etmişdir, biz bu husûsa şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mûcebince bî-vech mu‘ârazadan men‘ birle mâ vaka‘a bi’t-taleb 
ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Ali Beşe b. Osman, Mehmed b. Ramazan, Abdi Çelebi [b.] Hüseyin, 
Hayrullah Beş, Baba Ahmed b. Abdülmennân ve gayruhüm.

193 [16b-3] Hüseyin b. Mustafa’nın Hoca Muhyiddin vakfından kiraladığı ve 
yandıktan sonra tekrar inşa ettiği odaların kirasının tenzil edildiği
Tenzîl-i ücret
Mahmiye-i İstanbul’da Hatîb Muhyiddin mahallesi sâkinlerinden Hüseyin 
b.  Mustafa nâm kimesne meclis-i şer‘-i hatîrde takrîr-i kelâm edip Hoca 
Muhyiddin vakfından olup mahalle-i mezbûrede vâki‘ iki tarafdan vakf-ı 
mezbûr ve bir tarafdan Yusuf Bey tasarrufunda olan vakıf menzil ve bir taraf-
dan tarîk-i hâs ile mahdûd tûlen sekiz zirâ‘ ve arzen altı zirâ‘ bi hesâb-ı terbî‘î 
kırk sekiz zirâ‘ arsa üzerinde mebnî bir bâb fevkānî ve bir bâb tahtânî odalar, 
icâre-i mu‘accele ve beher şehr elli beşer akçe ücret-i müeccele ile tasarrufumda 
iken harîk-i kebîrde muhterik olup kendi malımdan arsa-i mezbûre üzerinde bir 
bâb fevkānî ve bir bâb tahtânî odalar binâ eylediğimden sonra ecr-i misli olan 
ayda otuz akçeyi cânib-i [vakfa] verir iken mütevellîsi ayda benden elli beşer 
akçe taleb eder, hâlâ savb-ı şer‘den üzerine varılıp tahmîn-i sahîh ile ecr-i misli 
tahmîn olunmak matlûbumdur dedikde cânib-i şer‘den Mevlânâ Sofu Mehmed 
Efendi irsâl olunup ol dahi hâssa mi‘mârlardan üstâd Ali b. Abdullah ile zeyl-i 
rakīmde isimleri mezkûr husûs-ı mezbûra kemâl-i şu‘ûrlârı olan müslimîn ile 
mahall-i mezbûra varıp zikr olunan odaların ayda ecr-i misli ancak otuz akçe 
olduğunu mütevellîsi Mehmed Çelebi b.  Hasan muvâcehesinde haber verdikle-
rinde, hakīkat-i hâli Mevlânâ-yı mezbûr mahallinde tahrîr, ba‘dehû ma‘an irsâl 
olunan Yusuf Çavuş ile meclis-i şer‘a gelip inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem sene 1073.
Şuhûdü’l-hâl: Mustafa Çelebi b. Fethullah el-Müezzin, Mehmed Çelebi b. Yusuf, 
el-Hâc Mustafa b. Müstecâb, Hüseyin b. Mustafa, Mustafa b. Mehmed, Hüseyin 
b. Ali, Mehmed b. Receb, Şaban b. Mustafa.

194 [16b-4] Râbia bt. Ahmed’in vârislerinin Rus asıllı cariye Timurhan 
bt. Abdullah’ı azat ettikleri
Itâknâme
Mahmiye-i Galata müzâfâtından Kasaba-i Kasımpaşa mahallâtından el-Hâc 
Ahmed mahallesinde sâkine iken bundan akdem vefât eden Râbia bt.  Ahmed 
nâm hâtunun verâseti zevc-i metrûkü el-Hâc Muharrem b.  Ali’ye ve zevi’l-
erhâm cihetinden Mustafa Çelebi b. Yahya’ya münhasıra olduğu şer‘an zâhir ve 
müte‘ayyin oldukdan sonra, merkūmân el-Hâc Muharrem ve Mustafa Çelebi 
meclis-i şer‘-i hatîr-i lâzımü’t-tevkīrde her biri ikrâr ve takrîr-i kelâm edip 
mûrisimiz müteveffâ-yı merkūme Râbia hâl-i hayâtında kendiye rıkkıyyetini 
mu‘terife olan uzun boylu, gök elâ gözlü, açık kaşlı Rusiyyetü’l-asl Timurhan 
bt.  Abdullah nâm câriye-i memlûkesini kendiye dört sene hizmet etmek üzre 
kitâbete kesip iki sene hizmet ettikden sonra mezbûre Râbia fevt olup bize 
intikāl ettikde, biz dahi mezbûre Timurhan’ı i‘tâk ve tahrîr eyledik ba‘de’l-yevm 
mezbûre Timurhan sâir harâir-i asliyyât gibi hürre olup üzerinde velâyet-i 









şer‘iyyeden gayrı hakkımız bâkī kalmadı dediklerinde, mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis ve’l-ışrîn min] Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan Efendi b.  Şaban el-İmâm, Mahmud Efendi b.  Mehmed, 
es-Seyyid Ali Çelebi b. es-Seyyid Mehmed, Hasan Çelebi b. Ahmed el-Müezzin, 
Halil Ağa b.  İdris, el-Hâc Ali b.  Ali, İbrahim Beşe b.  Ali, Sefer Bey b.  Hasan 
bevvâb-ı sultânî.

195 [16b-5] Emine bt. Receb’in boşandığı kocası Kasab Mustafa b. Mehmed’le 
birbirinin zimmetini ibrâ ettikleri
İbrâ
Mahmiye-i İstanbul’da Sultan Selim kurbunda Kovacı Dede mahallesin-
de sâkine Emine bt.  Receb nâm hâtun meclis-i şer‘de zevc-i mutallıkı kasap 
Mustafa b.  Mehmed mahzarında ikrâr ve takrîr-i kelâm edip mukaddemâ 
mezbûr Mustafa zevcim olup talâk-ı selâse ile beni tatlîk etmekle zimmetin-
de mütekarrir olan üç yüz akçe mehr-i müeccelim ile altı buçuk miskāl bir al-
tın bileziğim yedinde kalmış idi deyû mezbûrdan da‘vâ ve taleb eylediğimde ol 
dahi ber minvâl-i muharrer talâk-ı mezbûr ile mehr-i müeccel-i merkūmu ikrâr 
edip lâkin zikr olunan bileziği inkâr etmeğin hâlâ mehr-i müeccelim ile bilezik 
da‘vâsından ve zevciyyete müte‘allika de‘âvî ve mütâlebâtdan her birimizin zim-
metini ibrâ-i âm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem sene 1073.
Şuhûdü’l-hâl: Osman Beşe b.  Hüseyin, Mehmed b.  Ali, Şükrullah b.  Mustafa, 
Hüseyin b. Ebûbekir, Ahmed b. Abdülmennân, Mustafa b. Halil ve gayruhüm.

196 [16b-6] Cafer Çelebi b. Kurt Ağa’nın borcuna karşılık menzilini Sefer Beşe 
b. el-Hâc Receb’e rehin verdiği
İstiğlâl
Mahmiye-i İstanbul’da Dâye Hâtun mahallesinde sâkin Cafer Çelebi b.  Kurt 
Ağa nâm kimesne meclis-i şer‘-i hatîr-i lâzımü’t-tevkīrde bâ‘isü’l-vesîka Sefer 
Beşe b. el-Hâc Receb mahzarında ikrâr-ı tâm ve takrîr-i kelâm edip mukaddemâ 
mezbûr Sefer Beşe yedinden iktirâz ve kabz eylediğim yedi bin akçe lâzımü’l-
edâ deynim mukābelesinde mahalle-i mezbûrede vâki‘ bir tarafdan Ahmed Bey 
nâm kimesne menziline ve iki tarafdan Ahmed Efendi menziline ve taraf-ı râbi‘i 
tarîk-i âma müntehî büyûtu hâvî mülk menzilimi mezbûr [17a] mezbûr Sefer 
Beşe yedine rehin vaz‘ ve teslîm edip ol dahi ber minvâl-i muharrer menzil-i 
mezbûru kabz eyledi dedikde gıbbe’t-tasdîki’l-mu‘teber mezbûr Hızır Çelebi 
meclis-i mezbûrda Mehmed Beşe b.  Abdullah mahzarında takrîr-i makāl edip 
meblağ-ı mezkûru bin akçeyi târih-i kitâbdan üç yüz altmış gün tamâmına de-
ğin edâ ve ibkā etmez isem menzil-i mezbûru mezbûr Sefer Beşe izni ile semen-i 
misline âhara bey‘ ve hâsıl olan semeninden deyn-i mezkûru edâ ve ibkāya ve 
fazla kalırsa bana teslîme mezbûr Mehmed Beşe’yi tarafımdan küllemâ azeltüke 
fe-ente vekîli mısdâkınca azl ve in‘izâlden masûne vekâlet-i devriye ile vekîl ve 
menâbıma nâib nasb ve ta‘yîn edip ol dahi vekâleti mezbûreyi kabûl ve hizmet-i 
lâzımesin edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min [şehri] Şevvâli’l-mükerrem sene 1073.
Şuhûdü’l-hâl: Mehmed Beşe b.  el-Hâc Hüseyin, Abdi Çelebi b. Hüseyin, Receb 
Çelebi b. el-Hâc Murad, İsmail Çelebi b. el-Hâc Murad, Mehmed Beşe er-Râcil, 
Receb Çelebi el-Müezzin, İbrahim b.  Kasım, Şükrullah b.  Mustafa, Mehmed 
Çelebi el-Muhzır, Ahmed Çelebi el-Müezzin, Seyfullah Beşe b. Receb, Mehmed 
b. Mehmed.

197 [17a-1] İsmihan bt. Mahmud’un belirtilen eşyalarıyla mehr-i müeccelini 
kocası Mehmed b. Osman’a hibe ettiği
Hibe
Mahmiye-i İstanbul’da Dülgerzâde mahallesinde sâkine İsmihan bt.  Mahmud 
nâm hâtun tarafından husûs-ı âti’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân Mehmed Efendi b.  Osman el-imâm ve Ali Efendi 
b.  Mahmud el-Müezzin şehâdetleriyle şer‘an vekâleti sâbite olan el-Hâc Ali 
b.  Abdünnebî nâm kimesne meclis-i şer‘-i şerîf-i lâzımü’t-teşrîfde, müvekkile-i 
mezbûrenin zevci işbu bâ‘isü’l-kitâb Mehmed b. Osman mahzarında bi’l-vekâle 
ikrâr ve takrîr-i kelâm edip müvekkilem mezbûre İsmihan silk-i mülkünde 
münselik eşyâsından üç köhne yemeni yorgan ve beş köhne beledî yastık ve iki 
köhne beledî döşek ve bir minder ve bir köhne kebe ve bir cedîd kebe ve bir köh-
ne kilim ve bir mâî velense ve bir köhne seccâde ve üç tencere ve iki tepsi ve bir 
leğen ve bir güğüm ve üç sahan ve bir tas ve bir maşraba ve üç sagīr bakracını 
mezbûr Mehmed’e hibe ve teslîm ol dahi meclis-i hibede ittihâb ve tesellüm ve 
kabûl eylediklerinde zevci Mehmed zimmetinde mütekarrir ve ma‘kūdun-aleyh 
olan bin akçe mehr-i müeccelinin dokuz yüz akçesini dahi mezbûr Mehmed’e 
hibe-i sahîha-i şer‘iyye ile hibe edip ol dahi meclis-i hibede ittihâb ve kabûl 
eyledi ba‘de’l-yevm eşyâ-i mezkûre ile meblağ-ı mezbûr merkūm Mehmed’in 
mülk-i mevhûbudur dedikde mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Efendi b.  Osman el-İmâm, Mahmud Efendi el-İmâm, 
Hüseyin Beşe el-Müezzin, Süleyman Beşe b.  Habîb, Hamza Beşe b.  Muslu, 
Ahmed Çelebi b. Yusuf, el-Hâc Ali b. Abdünnebî, Ahmed Çelebi b. Osman.

198 [17a-2] Mehmed Çelebi b. Ahmed’in alacaklı olduğu Seyyid Ali Çelebi 
b. Habîb’in zimmetini ibrâ eylediği
İbrâ
Mahrûse-i Galata’ya tâbi‘ kasaba-i Tophâne mahallâtından Tomtom mahallesin-
de sâkin Mehmed Çelebi b. Ahmed meclis-i şer‘-i hatîrde râfi‘ü’l-kitâb es-Seyyid 
Ali Çelebi b. Habîb muvâcehesinde ikrâr ve i‘tirâf edip mezbûr Seyyid Ali Çelebi 
mukaddemâ esir oldukda, dört yüz otuz beş riyâlî guruş verip tahlîs ettiğim-
den sonra işbu Hasan b. Hamza nâm kimesneyi meblağ-ı merkūmu mahmiye-i 
İstanbul’da mezbûr es-Seyyid Ali Çelebi’den ahz u kabza tarafımdan tevkîl etti-
ğimde, merkūm Hasan dahi meblağ-ı mezbûrdan yüz yetmiş guruşunu mezbûr 
Seyyid Ali’den alıp kabz edip mâ‘adâdan mezbûr Seyyid Ali Çelebi’nin zimme-
tini fuzûlen ibrâ etmekle hâlâ ben dahi vekîl-i mezbûr Hasan’ın vech-i muhar-
rer üzre olan ibrâsını tecvîz eyledim. Meblağ-ı mezbûr dört yüz otuz beş guru-
şa müte‘allika âmme-i da‘vâdan mezbûr Seyyid Ali’nin zimmetini ibrâ-i âm-ı 
kātı‘ü’n-nizâ‘ ile ibrâ ve iskāt eyledim. Fîmâ ba‘d husûs-ı mezbûra müte‘allika 
mezbûr Seyyid Ali Çelebi’nin üzerine da‘vâ ve nizâ‘ ve husûmetim kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem sene 1073.
Şuhûdü’l-hâl: es-Seyyid Süleyman b.  es-Seyyid İbrahim, es-Seyyid Ali Çelebi 
b. es-Seyyid Mustafa, Ahmed Çelebi ed-Dâ‘î, Baba Resûl b. Rıdvan.

199 [17a-3] İsmihan bt. Davud Çavuş’un Şahbaz b. Abdullah’tan muhâlaa 
yoluyla boşandığı
Hul‘
Husûs-ı âti’l-beyânın mahallinde tahrîri için savb-ı şer‘den bi’l-iltimâs irsâl 
olunan Abdülkādir Efendi mahmiye-i İstanbul’da Tercüman Yunus mahalle-
sinde vâki‘ Şahbaz bt. Abdullah’ın menziline varıp zeyl-i rakīmde muharrerü’l-
esâmî müslimîn huzûrunda akd-i meclis-i şer‘-i mübîn eyledikde mezbûr 
Şahbaz’ın zevcesi İsmihan bt. Davud Çavuş zâtı Pîrî Bey b. Veli nâm bevvâb-ı 
sultânî ve mataracı Ali Beşe b.  Oruc ta‘rîfleri ile mu‘arrefe oldukdan son-
ra meclis-i ma‘kūd-ı mezbûrda, zevc-i muhâlı‘ı mezbûr Şahbaz mahzarında 
ikrâr-ı tâm ve takrîr-i kelâm edip zevcim mezbûr ile zimmetinde mütekar-
rir ve ma‘kūdun-aleyh olan on dört bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre ve mezbûr Şahbaz’ın firâşından hâsıl olan hamlim zuhûr ederse yedi sene 
tamâmına dek kendi malımdan infâk ve iksâ etmek üzre muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zev-
ciyyete müte‘allika de‘âvî ve mütâlebâtdan her birimiz âharın zimmetini ibrâ 
ve iskāt eyledik dedikde gıbbe’t-tasdîki’ş-şer‘î Mevlânâ-yı mezbûr hakīkat-i 
hâli mahallinde tahrîr, ba‘dehû ma‘an irsâl olunan Mustafa Çelebi b.  Rıdvan 
ile meclis-i şer‘a gelip vukū‘u üzre ihbâr ve takrîr etmeğin mâ vaka‘a bi’t-taleb 
ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem sene 1073.
Şuhûdü’l-hâl: Mefharü’l-müderrisîni’l-kirâm Mustafa Efendi necli’l-merhûm 
Mustafa Çavuş, Hasan Efendi b. Hüseyin, Mehmed Efendi b. Süleyman el-İmâm, 
Mustafa Ağa b. Mahmud, Hasan Efendi b. Receb, İbrahim Efendi imâm-ı Fethiye, 
Mustafa Ağa b. Mehmed, Yusuf Ağa b. Mehmed, Hüseyin Çelebi b. Hasan, Ali 
Çelebi b. Ahmed, Süleyman Çelebi b. Hasan.

200 [17a-4] Kosta v. Rizo’ya intikal eden terekeyle ilgili dava için Kosta 
tarafından Yani v. Pavli’nin vekil tayin edildiği
Vekâlet
Vilâyet-i Rumeli’nde Yenişehir kazâsına tâbi‘ Kûhistan nâhiyesi kurâsından 
Kostanya nâm karye ahâlîsinden Kosta v.  Rizo nâm zimmî tarafından ikrâr-ı 
âti’z-zikre vekîl olup mumcu Kostantin v.  Andon ve bakkal İstaryano v.  Yorgi 
nâm zimmîler şehâdetleriyle vekâleti sâbite olan mumcu Dimo v.  Hıristo nâm 
zimmî meclis-i şer‘-i hatîr-i lâzımü’t-tevkīrde bi’l-vekâle ikrâr ve takrîr-i kelâm 
edip müvekkilim mezbûr Kosta’nın li ebeveyn karındaşı olup atasının li ebe-
veyn kız karındaşı Kalo bt.  Yani nâm nasrâniyyenin hâlike olmağla terekesi-
ne vâzı‘u’l-yed olan Todori nâm zimmîden kendiye intikāl eden nısf hissesini 
mezbûr Todori’den da‘vâ ve taleb ve kabz ve kendiye îsâl ve teslîme ve kabz ve 
teslîm mütevakkıf olduğu umûra râfi‘ü’l-kitâb işbu Yani v.  Pavli nâm zimmîyi 
vekâlet-i mevkūfe ile tarafından vekîl ve nâib-i menâb nasb ve ta‘yîn eyledi de-
dikde ol dahi vekâlet-i mezkûreyi kabûl ve hizmet-i lâzımesini edâya ta‘ahhüd 
etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem sene 1073.
Şuhûdü’l-hâl: Abdi Çelebi b.  Hüseyin, Şükrullah Bey b.  Mustafa, mumcular 
kethüdâsı Ömer, Yani v. Yorgi, Todori v. Mihal, Andon v. Dimo, Yiğidbaşı Dimo.









201 [17a-5] Yusuf b. Ali’nin bağını Kapıcı Mustafa’ya sattığı
Bağ bey‘i
Vilâyet-i Anadolu’da Kula kazâsına tâbi‘ Gayblar nâm karyede Yusuf b.  Ali 
meclis-i şer‘de karındaşı râfi‘atü’l-kitâb Mustafa el-Bevvâb mahzarında ikrâr ve 
i‘tirâf edip karye-i mezbûrede Palaki ta‘bîr olunur mevzi‘de vâki‘ bir tarafı Hacı 
Emin ve bir tarafı Ebûbekir Dede ve tarafeyni Şeyhzâde Ali Çelebi mülkleri ile 
mahdûd bağımı, merkūm Mustafa Bey’e yüz bin akçeye bey‘-i kat‘î ile bey‘ edip 
ol dahi iştirâ ve kabûl ettikden sonra meblağ-ı mezbûr yüz bin akçeyi karında-
şı mezbûr Mustafa Bey’e zimmetimde deynim olan on bin akçe hakkımın dört 
bin akçesine takās edip ol dahi takās ve kabûl eylediklerinde zikr olunan bağ ka-
rındaşım mezbûr Mustafa’nın silk-i mülk-i müşterâsı olup mahallinde zabt ve 
kabûle taslît eyledi dedikde gıbbe’t-tasdîk mâ vaka‘a bi’t-taleb ketb olundu.
Fi’[l-yevmi’]s-sâdis ve’l-ışrîn min Şevvâli’l-mükerrem sene 1073.
Şuhûdü’l-hâl: Berber Hasan Çelebi b. ( ), Dülger Mehmedoğlu Mustafa, Ali b. ( ) 
el-Hayyât, Osman b. Ali, Baba Resûl [b.] Rıdvan, Hasan ed-debbâğ.

202 [17b-1] Osman Ağa b. Mehmed’in Mustafa Efendi b. İbrahim’de 
alacağı olmadığı
Hüccet-i semen
Mahmiye-i İstanbul’da Sultan Selim mahallesinde sâkin Osman Ağa b. Mehmed 
nâm kimesne meclis-i şer‘-i hatîrde bâ‘isü’l-kitâb Mustafa Efendi b.  İbrahim 
mahzarında üzerine da‘vâ ve takrîr-i kelâm edip târih-i kitâbdan bir sene mu-
kaddem mezbûr Mustafa Efendi’ye kırk esedî guruş [ikrâziktirâz ve kabz etmiş idi hâlâ taleb ederim suâl olunsun dedikde gıbbe’s-suâl 
ve’l-inkâr müdde‘î-i merkūmdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin fi’l-vâki‘ târih-i 
mezbûrda merkūm Osman Ağa’dan kırk esedî guruş iktirâz ve kabz etmediği-
ne merkūm Mustafa Efendi’ye yemîn teklîf olundukda ol dahi alâ vefki’l-mes’ûl 
yemîn billâhi te‘âlâ etmeğin mûcebince alâniyeten mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Şükrullah 
b. Mus tafa, Muharrem b. Abdullah, Resûl b. Rıdvan, Mehmed b. Ramazan, Hü-
seyin b. Ebûbekir.

 Metinde “iktirâz”.









203 [17b-2] Ahmed Ağa b. Mehmed’in menzil, çiftlik ve mülkünü Bağdad Ağası 
Ahmed Ağa’ya sattığı, tarlalarının tasarrufunu da ferâğ ve tefvîz ettiği
Sâbıkan Bağdad Ağası olan Ahmed Ağa’nın çiftlik hüccetidir
Husûs-ı âti’z-zikrin mahallinde tahrîri iltimâs olunmağın kıbel-i şer‘-i 
kavîmden Mevlânâ Mehmed Efendi irsâl olunup ol dahi mahmiye-i İstanbul’da 
Sofular mahallesinde sâbıkan Bağdad Ağası olan umdetü’l-emâcid ve’l-a‘yân 
Ahmed Ağa’nın sâkin olduğu menzile varıp zeyl-i kitâbda mastûrü’l-esâmî 
olan müslimîn huzûrunda akd-i meclis-i şer‘-i şerîf eyledikde yine mahmiye-i 
mezbûre mahallâtından Mercan Ağa mahallesinde sâkin Ahmed Ağa b. Mehmed 
meclis-i mezbûrda, işbu râfi‘ü’l-kitâb mûmâ-ileyh Ahmed Ağa muvâcehesinde 
bi’t-tav‘ ve’r-rızâ ikrâr ve i‘tirâf edip Havâss-ı Refî‘a müzâfâtından Çekmece-i 
Kebîr nâhiyesine tâbi‘ Firûz nâm karyede vâki‘ bir tarafdan mer‘â ve bir tarafdan 
harman yeri ve iki tarafdan tarîk-i âm ile mahdûd beş bâb tahtânî odaları ve bir 
ahır ve samanlığı ve hazîne yeri ve havlu ve mâ-i cârî ve eşcâr-ı müsmire ve gayr-ı 
müsmire hadîkayı müştemil olan menzil ile yine karye-i mezbûrede vâki‘ iki ta-
rafı Ali Ağa mülkü ve bir tarafı sâhil-i bahr ve bir taraf tarîk-i âm ile mahdûd bir 
bâb fevkānî iki bâb tahtânî odaları ve akarsuyu ve havuz ve zât-ı eşcâr-ı müsmi-
re ve gayr-ı müsmire bahçeyi ve bağı müştemil olup çiftlik ta‘bîr olunur mülk 
menzilimi ve menzil-i ol merkūm içinde mevcûd bir çift camus ile dört çift kara 
sığır öküzlerimi ve Kenan nâm abd-i memlûküm ile Mülâyim nâm câriyemi ve 
dört kara sığır ineği ile beş danayı ve iki güğüm ve dört tencere ve üç sahan ve 
iki bakraç ve dört araba ve dört kovan ve âlât-ı zirâ‘at ve esbâb-ı hırâseti ve sâir 
çiftliğe lâzım olup beynimizde ma‘lûm olan eşyâmı ve menzil-i mezbûr kur-
bunda lede’l-cîrân ma‘lûmü’l-hudûd bir dönüm mülk bahçemi ve yine karye-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd ve’l-cevânib bir kıt‘a 
mülk bostanını ve yine karye-i mezbûrede vâki‘ iki tarafdan çiftlik-i mezbûr tar-
lası ve [bir] taraf-ı sâhil-i bahr ve iki taraf tarîk-i âm ile mahdûd olup tahmînen 
yirmi araba alef hâsıl olur bir kıt‘a mülk çayırımı dahi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık müşârün-ileyh Ahmed Ağa’ya bi safka-
tin vâhidetin bey‘-i bâtt-ı sahîh-i şer‘î ile yüz doksan beş bin nakd-i râyic fi’l-
vakt akçeye bey‘ ve teslîm ol dahi emlâk-ı merkūmeyi vech-i mübeyyeni üzre 
iştirâ ve tesellüm ve kabz ve kabûl eyledikden sonra, ol çiftliğe intimâ ile tahdîd 
ve tavsîfden müstağnî olup karye-i mezbûre hudûdu dâhilinde mevâzi‘-i müte-
ferrikada vâki‘ tahmînen yüz keyl tohum istî‘âb eder, ma‘lûmetü’l-mikdâr olan 
tarlalarımın hakk-ı tasarruflarını dahi merkūm Sultan Bayezid Hân hazretle-
ri evkāfı arâzisinden olmağla mütevellî-i vakf-ı mezbûr ma‘rifetiyle müşârün-
ileyh Ahmed Ağa’ya otuz beş bin akçe bedel mukābelesinde ferâğ ve tefvîz, ol 
dahi vech-i muharrer üzre tefevvüz ve kabûl eyledikden sonra, semen-i mezbûr 
yüz doksan beş bin akçe ile bedel-i merkūm otuz beş bin akçe ki cem‘an iki 
yüz otuz bin akçeyi müşârün-ileyh Ahmed Ağa yedinden bi’t-tamâm ahz ve 
kabz eyledim ba‘de’l-yevm çiftlik-i mezbûr mûmâ-ileyh Ahmed Ağa’nın mülk-i 
müşterâsıdır, keyfe mâ yeşâ’ mutasarrıf ola ve ol tarlalar dahi havza-i tasarrufu 
olmuşdur emsâli tasarruf gibi mutasarrıf olsun, vechen mine’l-vücûhi’ş-şer‘iyye 
ve sebebin mine’l-esbâbi’l-mer‘iyye benim alâka ve medhalim kalmadı dedikde 
gıbbe’t-tasdîk vâki‘ hâli Mevlânâ-yı mezbûr mahallinde tahrîr, ba‘dehû ma‘an 
ba‘s olunan Yusuf Çavuş b. Abdullah ve Şaban b. Mehmed ile meclis-i şer‘a gelip 
alâ vukū‘ihi inhâ ve takrîr etmeğin mâ vaka‘a bi’t-taleb ketb şüd.
Fi’l-yevmi’l-hâmis ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Umdetü’l-a‘yân Anber Ali Ağa, Fahrü’l-a‘yân Hasan Ağa, es-Seyyid 
Mehmed Efendi [b.] es-Seyyid Ahmed, imâm-ı Mercan Ağa, Süleyman Ağa 
b. Ali, Mehmed Bey kethüdâ-yı bevvâbân-ı Saray-ı atîk, Ali Çelebi b. Mehmed 
bevvâb-ı sultânî, Ahmed Ağa b. Hüseyin, Mehmed Efendi b. Osman el-Müderris, 
Süleyman Bey b. Hüseyin bostânî, Murad Beşe b. Hasan, Hüseyin Çelebi b. Musa.

204 [17b-3] Katona bt. Avraham’ın Kumkapı meyhanecilerine olan 
borcunu ödediği
İbrâ
Mahmiye-i İstanbul’da Kumkapı meyhânecilerinden Panayot v. Minho ve Nikola 
v.  Yorgi ve Kanilo v.  Tırandafilo nâm zimmîler meclis-i şer‘-i hatîr-i lâzımü’t-
tevkīrde râfi‘atü’l-vesîka Katona bt.  Avraham muvâcehesinde her biri ikrâr ve 
i‘tirâf edip müşterek malımızdan mezbûre Katona zimmetinde iki yüz seksen 
beş riyâlî guruş hakkımız olup mukābelesinde yedimize bir sorguç rehin vaz‘ 
ve teslîm etmiş idi hâlâ meblağ-ı mezbûr iki yüz seksen beş guruşu tamâmen 
alıp kabz eyledik ve rehin-i mezbûru mezbûre Katona’ya def ‘ ve teslîm eyledik, 
ol dahi tesellüm eyledi ba‘de’l-yevm mezbûre Katona zimmetinde bir akçe ve 
bir habbe hak ve alâkamız kalmadı. Ve mukaddemâ mezbûre Katonaoğlu işbu 
hâzır bi’l-meclis David ve İsak ve Krali nâm yahudiler ile beynimizde ahz ve i‘tâ 
ve mu‘âmelât-ı şettâ vâkı‘a olmuş idi hâlâ zikr olunan mu‘âmelâta müte‘allika 
âmme-i da‘vâdan ve târih-i kitâba gelince beynimizde câriye hukūk-ı ma‘lûme 
ve mechûle da‘vâsından mezbûre Katona’nın zimmetini ibrâ-i âm-ı kātı‘ü’n-nizâ‘ 
ile ibrâ ve iskāt eyledik dediklerinde, mezbûrların ikrâr-ı meşrûhların mezbûre 
Katona ve oğulları vicâhen ve şifâhen tasdîk ve tahkīk etmeğin mâ vaka‘a bi’t-
taleb ketb olundu.
Fi’l-yevmi’s-sâlis min Şevvâli’l-mükerrem li sene selâse ve seb‘în ve elf.
Min hicreti men lehü’l-izz ve’ş-şeref.
Şuhûdü’l-hâl: Mustafa Çavuş tercümânî, Osman Çavuş b.  Hasan, Şaban Çavuş 
b.  Receb, el-Hâc Ahmed b.  Mahmud, Ahmed Çelebi ed-Dâ‘î, Abdi Çelebi 
b. Hüseyin.

205 [18a-1] Altıpoğaça mahallesinden Halil’in Firûzlu köyündeki iki bahçesini 
Osman b. Ali’ye sattığı, tarlalarının tasarruf hakkını da ferâğ ve 
tefvîz ettiği
Mübâye‘a-i bahçe
Fi’l-asl vilâyet-i Anadolu’da Keşab kazâsı müzâfâtından Fîrûzlu nâm karye 
ahâlîsinden olup hâlâ mahmiye-i İstanbul’da Kadıçeşmesi kurbunda Altıpoğaça 
mahallesinde sâkine Halil b.  (  ) nâm kimesne meclis-i şer‘de hâfızü’l-vesîka 
Osman b. Ali mahzarında tav‘an ikrâr edip karye-i merkūme toprağında Tomruk 
Çukuru nâm mahalde vâki‘ bir cânibi Kula deresi ve bir cânibi Kulalı mülkü ve 
bir cânibi Oruclu mülkü ve bir cânibi dere ile mahdûd eşcâr-ı müsmire ve gayr-ı 
müsmireyi müştemil mülk bahçemi ve Elmasekisi nâm mahalde vâki‘ bir tara-
fı Osman müezzin mülküne ve bir tarafı ba‘zan Süleyman ve ba‘zan Ebûbekir 
Halîfe mülküne ve bir tarafı Himmet sınırına ve bir tarafı tarîk-i âma müntehî 
zât-ı eşcâr-ı müsmire ve gayr-ı müsmire bahçeyi ve Çorak nâm mahalde vâki‘ 
beyne’l-ahâlî ma‘lûmü’l-hudûd bir dönüm mikdârı mülk yerimi safka-i vâhide 
ile yirmi riyâlî guruşa mezbûr Osman’a bey‘ ol dahi minvâl-i muharrer üzre 
iştirâken kabûl ve aşağı yolda Kurtini nâm mahalde ve Köydeni? nâm mahalde 
lede’l-ahâlî ma‘lûmü’l-hudûd bir dönüm mikdârı on dört kıt‘a tarlamı sâhib-i arz 
izni ile on beş riyâlî guruş bedel mukābelesinde mezbûr Osman’a ferâğ ve tefvîz, 
ol dahi tefevvüz ve kabûl eyledikden sonra semen-i mezbûr yirmi bir riyâlî guruş 
ile bedeli ferâğ olan on beş riyâlî guruş mezbûr Osman yedinden alıp kabz edip 
bahçeler ve yerlerim cümlesini mahallinde tesellüm ve zabta mezbûr Osman’ı 
taslît eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem sene 1073.
Şuhûdü’l-hâl: Ali b.  Hüseyin, Ömer Efendi b.  Ali, Mahmud Halîfe b.  İbrahim, 
Mehmed Halîfe b. Mustafa, Osman Kethüdâ b. Halil, Veli b. Ali, Musa b. Mustafa 
ve gayruhüm.

206 [18a-2] Drako ve Kostantin’in menziline bitişik seddin yeniden inşası
Binâya izin
Hâlâ Boğdan beyi kethüdâsı olan râfi‘i’r-rakīm Drako ve karındaşı ve karındaşı 
oğlu Kostantin meclis-i şer‘de her biri takrîr-i kelâm edip mahmiye-i İstanbul’da 
Fener kapısı dâhilinde Abdi Subaşı mahallesinde hâlâ sâkin olduğumuz men-
zile muttasıl kâfirî seddin kaddi baştan başa çatlayıp, bizim menzilimiz üzerine 
ziyâde meyl etmekle menzilimizin dahi ba‘zı mevâzi‘i ayrılıp mutazarrır olmu-
şuzdur. Ol sed münhedim olursa biz ve ol seddin önünde vâki‘ menâzil erbâbı 
küllî mutazarrır olduklarından mâ‘adâ telef-i nefs mukarrerdir. Biz bu husûsu 
mukaddemâ ve hâlen Der-i Devlet’e i‘lâm ettiğimizde, cânib-i şer‘den nâib ve 
mi‘mâr varıp keşf oluna deyû yedimizde iki kıt‘a buyruldu-i şerîf ihsân olun-
muşdur. Cânib-i şer‘-i mergūbdan ol seddin üzerine varılıp münhedim olmaya 
karîb olan mevâzi‘i keşf ve def ‘-i zarar edecek mikdârını müceddeden binâya 
izin taleb ederim deyicek savb-ı şer‘den Mevlânâ Abdülbâkī Efendi ve Hâssa 
mi‘mârlardan üstâd el-Hâc Hasan ve Ali b. Abdullah irsâl olunup anlar dahi zikr 
olunan seddin üzerine varıp zeyl-i rakīmde muharrerü’l-esâmî olan müslimîn 
ile keşf ve nazar ettiklerinde, fi’l-vâki‘ zikr olunan seddin yedi zirâ‘ kaddi çat-
layıp mezbûrların menzili üzerine meyl ve münhedim olmağa müşrif olduğun 
ve mezbûrların zararların müşâhede ettiklerinden sonra zikr olunan seddin 
tûlen on beş zirâ‘ ve kadden yedi zirâ‘ yerini müceddeden binâ ile zarar mün-
defi‘ olur deyû mi‘mârân-ı merkūmân ve sâir müslimîn icmâ‘ ve ittifâk ettik-
lerin Mevlânâ-yı mezbûr mahallinde tahrîr, ba‘dehû ma‘an irsâl olunan Memi 
Çelebi ile meclis-i şer‘a gelip haber verdiklerinden sonra binâya muhtâc olan 
mevâzi‘in def ‘-i zarar edecek mikdârı kendi malı ile teberru‘an müceddeden 
binâya ba‘de’l-izin, mâ hüve’l-vâki‘ gıbbe’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: es-Seyyid Lütfullah el-Müezzin, Abdullah Efendi el-İmâm, Abdi 
Odabaşı, Mehmed Çelebi b. Bâli, Mehmed Ağa, el-Hâc Mehmed Efendi, el-Hâc 
Ömer birâder-i o, Kâtibü’l-hurûf Abdülbâkī Efendi.

207 [18a-3] Yaho v. Niko ile Mitro v. Miyo’nun bozahânelerindeki eşyaların üçte 
bir hissesini Marko v. Peçko’ya sattıkları
Mülknâme-i hisse-i bozahâne
Bozacı tâifesinden Yaho v. Niko ve Mitro v. Miyo nâm bozacılar meclis-i şer‘-i şerîf-i 
lâzımü’t-teşrîfde işbu bâ‘isü’s-sifr Marko v. Peçko muvâcehesinde her biri ikrâr ve 
takrîr-i kelâm edip Küçük Karaman’da vâki‘ icâre-i mu‘ayyene ile mutasarrıf oldu-
ğumuz bozahâne içinde mevcûd mülkümüz olan yirmi kova ve on ağaç sini ve on 
beş çömçe ve bir tencere ve iki balta ve iki fıçı ve bir küp ve bozahâneye müte‘allik 
beynimizde ma‘lûm eşyânın üç sehimden bir sehmini merkūm Marko’ya bey‘-i 
bâtt-ı sahîh-i şer‘î ile üç bin sekiz yüz nakd-i râyic fi’l-vakt akçeye bey‘ ve teslîm 
ol dahi iştirâ ve tesellüm ve kabûl eyledikden sonra semeni olan meblağ-ı mezbûr 
üç bin sekiz yüz akçeyi mezbûr Marko yedinden tamâmen ahz u kabz eyledik 
ba‘de’l-yevm eşyâ-i mezbûrenin üç sehimde bir sehmi mezkûr Marko’nun mülk-i 
müşterâsıdır, keyfe mâ yeşâ’ ve yahtâr mutasarrıf olsun dediklerinde, gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem sene 1073.
Şuhûdü’l-hâl: Mehmed Beşe b. Abdullah, Hüseyin Beşe b. Sinan, Mustafa Beşe 
b.  Sinan, Abdi Çelebi b.  Hüseyin, Ali Beşe b.  Osman, Hüseyin Beşe b.  Kasım, 
Mihal v. Didin, Pemo v. Dimo, Petro v. Peçko.

208 [18a-4] Bezzâzistan’da Muhsine Hâtun Vakfı’na ait sandıkta çıkan paraların 
mütevellî Mehmed Efendi b. Sefer’e teslim edildiği
Teslîm-i mâl-ı vakıf ile’l-mütevellî
Mahmiye-i İstanbul’da Muhsine Hâtun vakfına hâlâ mütevellî olan Mehmed 
Efendi b.  Sefer meclis-i şer‘-i hatîrde takrîr-i kelâm edip vakf-ı mezbûra 
mukaddemâ mütevellî olan Abdülbâkī’nin hıyâneti zâhir olmağla ref ‘ olun-
dukdan sonra mâl-ı vakıfdan makbûzu olan dokuz yüz yirmi altı guruşu bana 
teslîm etmeyip ve muhâsebesi görülmeden muhtefî oldukda, mürtezika-i 
vakf-ı mezbûr ile ahvâli Der-i Devlet’e arz olundukda Bezzâzistân-ı cedîdde 
emânet olan mâl-ı vakf-ı mezbûr rihânını cânib-i şer‘den varılıp mütevellîsine 
teslîm oluna deyû yedime buyruldu-i şerîf ihsân olunmuşdur. Cânib-i şer‘den 
zikr olunan Bezzazistân’a varılıp vakf-ı mezbûrun mevcûd olan nukūd ve 
rihânı bana teslîm olunmak matlûbumdur deyicek savb-ı şer‘-i mergūbdan 
Mevlânâ Abdülbâkī Efendi irsâl olunup ol dahi zikr olunan Bezzâzistân’a va-
rıp mürtezika-i vakıfdan zeyl-i kitâbda muharrerü’l-esâmî olan müslimîn 
ve Bezzâzistân kethüdâsı huzûrunda mâl-ı vakf-ı mezbûr vaz‘ olunan san-
dık açılıp, mâl-ı vakf-ı mezbûrdan nakid ancak üç yüz yirmi altı riyâl gu-
ruş, otuz altısı altışar dirhem mâ‘adâsı yedişer dirhem ve dört şerîfî altın ve 
dört yüz dokuz guruşun rihânı bulunup zikr olunan nukūd ve rihânı huzûr-ı 
müslimînde mütevellî-i mezbûra teslîm ol dahi ahz ve tesellüm ettikden son-
ra vâki‘ hâli Mevlânâ-yı mezbûr mahallinde tahrîr, ba‘dehû meclis-i şer‘a ge-
lip Receb b.  Hacı Murad ile inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Şevvâli’l-mükerrem sene 1073.
Şuhûdü’l-hâl: İbrahim Çelebi b. Hacı Hamza kethüdâ, Mustafa Çelebi b. Mehmed, 
es-Seyyid Ahmed Efendi b.  es-Seyyid Hasan el-hatîb, el-Hâc Osman en-nâzır-ı 
hammâmî, Müezzin Mehmed Halîfe, Halil Çelebi el-hânî, Hüseyin Çelebi 
el-Müezzin, Sâlih Çelebi, Ahmed b. Musa.









209 [18a-5] İbrahim Ağa b. Mustafa Ağa’nın Gürcü asıllı kölesi 
Ali b. Mirza’yı azat ettiği
Itâknâme
Mahmiye-i İstanbul’da Topkapısı dâhilinde Bayezid Ağa mahallesinde sâkin 
mefharü’l-a‘yân İbrahim Ağa b.  Mustafa Ağa tarafından i‘tâk-ı âti’z-zikri ikrâra 
vekîl olup Halil Çelebi b. Mustafa ve Mustafa Bey b. Mehmed şehâdetleriyle şer‘an 
vekâleti sâbite olan Mustafa Çelebi b.  Ahmed meclis-i şer‘-i hatîrde bi’l-vekâle 
ikrâr ve i‘tirâf edip müvekkilim mûmâ-ileyh İbrahim Ağa işbu orta boylu, açık 
kaşlı, kara gözlü Gürciyyü’l-asl bâ‘isü’l-vesîka Ali b. Mirza nâm abd-i memlûkünü 
hasbeten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
ahrâr-ı asliyyîn gibi hür olup üzerinde müvekkil-i mûmâ-ileyh İbrahim Ağa’nın 
velâdan gayrı hakkı kalmadı dedikde vâki‘ü’l-hâl bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: es-Seyyid Ebûbekir Ağa b.  es-Seyyid Ahmed, Hamza Efendi, 
Berber Ahmed b. Mehmed, Yusuf Çelebi b. Abdullah, Hasan b. Abdullah, Ömer 
b. Abdullah, Cafer b. Abdullah.

210 [18a-6] Hızır b. el-Hâc Ali’ye Divriği’deki Hanavra köyü merasına yaptığı 
ağılı yıkması tembih olunduğu
Mer‘âda ebniye
Vilâyet-i Anadolu’da Divriği kazâsına tâbi‘ Hanavra nâm karye sükkânından 
Divâne Veli ve Sefer b.  Veli ve Abdünnebî b.  Allahverdi ve İsmail b.  Osman 
nâm kimesneler meclis-i şer‘-i hatîrde yine karye-i mezbûre kurbunda Mansur 
nâm karye sükkânından Hızır b.  el-Hâc Ali mahzarında her biri üzerine da‘vâ 
ve takrîr-i kelâm edip mezbûr Hızır lede’l-ahâlî ma‘lûmü’l-hudûd olan karye-
miz mer‘âsında bir ağıl ve ba‘zı ebniye [18b] ihdâs etmişdir. Ol ağıl ile etti-
ği binânın ref ‘ine tenbîh olunması matlûbumuzdur suâl olunsun dediklerin-
de, gıbbe’s-suâl ve’l-inkâr ve akībe’l-istişhâdi’ş-şer‘î kazâ-i mezbûra tâbi‘ Kârsu 
nâm karye sükkânından Ali b.  Yusuf ve Haydar b.  İbrahim nâm kimesneler li 
ecli’ş-şer‘iyye meclis-i şer‘a hâzırân olup isre’l-istişhâd fi’l-vâki‘ mezbûr Hızır’ın 
ağıl ve binâsı olduğu arâzi karye-i merkūmenin kadîmî mer‘âsındandır. Biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olma-
ğın mûcebince mezbûr Hızır’a ol ağıl ile ettiği binânın ref ‘ine ba‘de’t-tenbîh, mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem sene 1073.
Şuhûdü’l-hâl: Mustafa Efendi b. Muharrem, Mehmed Efendi b. Mustafa, Osman 
Çelebi, Ali Beşe b. Osman Çukadar, Murad Çelebi b. Hasan, Mehmed b. Ramazan, 
Ahmed b. Abdülcebbar, İbrahim Ağa Dizdâr, Halil b. Seydî.

211 [18b-1] Raziye bt. Ahmed Efendi’nin menzilini oğlu Mehmed Çelebi 
b. Ömer’in kızı Rukıyye Hâtun ile oğlu Mustafa’ya hibe ettiği
Hibe
Mahmiye-i İstanbul’da Edirnekapısı dâhilinde Ali Paşa-yı atîk mahallesi sâkine-
le rinden Râziye bt.  Ahmed Efendi tarafından zikri âtî husûsu ikrâra vekîl olup 
mezbûreyi ma‘rifet-i şer‘iyye ile ârifân olan hâlâ ihtisâb ağası zahrü’l-emâsil ve’l-
a‘yân Mehmed Ağa b.  Hamza Ağa ve Mehmed Efendi ibnü’l-müderris şehâ det-
leriyle şer‘an vekâleti sâbite olan Mustafa Efendi b. Durak meclis-i şer‘-i kavîm-i 
lâzımü’t-ta‘zîmde müvekkile-i mezbûre Raziye’nin sadrî kebîr oğlu Mehmed 
Çelebi b.  Ömer muvâcehesinde bi’l-vekâle ikrâr ve i‘tirâf edip müvekkile-i 
mezbûre Raziye Hâtun mahalle-i mezbûrede vâki‘ bir tarafı Şaban Odabaşı bah-
çesi ve bir tarafı mezbûr Mehmed Çelebi vakfı ve bir tarafı Mahmud Çelebi mu-
tasarrıf olduğu vakıf menzil ve bir tarafı ba‘zan mezbûr Mehmed Çelebi vakfı 
ve ba‘zan tarîk-i âm ile mahdûd olup bir fevkānî oda ve bir sofayı ve tahtapûşu 
ve bir bâb tahtânî odayı ve bahçe ve bi’r-i mâyı müştemil mülk menzilini oğlu 
mezbûr Mehmed Çelebi’nin sulbî sagīr oğlu Mustafa ile sulbiye sagīre kızı 
Rukiyye’ye fâriğan ani’ş-şevâgil hibe-i sahîha ile hibe ve temlîk edip mezbûr 
Mehmed Çelebi dahi velâyeten sagīrân-ı mezbûrân için ittihâb ve kabz ve te-
mellük eyledi. Fîmâ ba‘d menzil-i mezbûr merkūmânın mülk-i mevhûbudur de-
dikde vekîl-i mezbûrun ikrâr-ı meşrûhunu merkūm Mehmed Çelebi vicâhen ve 
şifâhen tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: es-Seyyid İbrahim Çelebi b.  Mustafa, Hasan Çelebi el-Müezzin, 
Ali Bey b.  Mehmed Ağa, el-Hâc İsmail b.  el-Hâc Halil, el-Hâc Şaban b.  İsmail, 
el-Hâc Hasan sarrâc, kuyumcu Ahmed Çelebi, Mehmed b. Şaban.

212 [18b-2] Mehmed Çelebi b. Ömer’in menzilini, vefatından sonra oğlu 
Mustafa ile kızı Rukıyye ve onların evlatlarının istifade etmeleri 
şartıyla vakfettiği
Vakfiye
Elhamdü lillâhi’l-meliki’l-müte‘âl el-vâkıfı alâ mâ lâhe bi’l-bâl ve’s-salâtü 
ve’s-selâmü alâ nebiyyihî Muhammedin ve alâ âlihî mâ terâ‘e’l-âl ammâ ba‘d işbu 
kitâb-ı sıhhat-nisâbın sâhibi sâhibü’l-hayrât ve’l-hasenât tâlibü’s-sadakāt ve’l-
hayrât Mehmed Çelebi b. Ömer meclis-i şer‘-i hatîrde vakf-ı âti’l-beyâna li ecli’t-
tescîl mütevellî ta‘yîn ettiği Mustafa b. Durak muvâcehesinde ikrâr ve i‘tirâf edip 
mahmiye-i İstanbul’da Edirnekapısı kurbunda Ali Paşa-yı Atîk mahallesinde vâki‘ 
bir tarafı Fâtıma Sultan mektebi ve bir tarafı Şaban Odabaşı bahçesi ve bir ta-
rafı mezbûr Mehmed Çelebi’nin sulbî oğlu [Mustafa] ve sulbiye kızı Rukiyye’ye 
Raziye Hâtun tarafından hibe ettiği menzil ve bir tarafı tarîk-i âm ile mahdûd 
olup dâhiliyyede iki bâb fevkānî odaları ve bir sofa ve bir tahtapûşu ve bir bâb 
tahtânî odayı ve kileri ve kenîfi ve hâriciyyesi üç bâb fevkānî odaları ve sofa ve 
dehlizi ve iki ahırı ve kenîfi müştemil mülk menzilimi hasbeten lillâhi te‘âlâ vakf 
ve haps edip şöyle şart eyledim ki menzil-i mezbûrda evvelâ kendim sâkin olup 
vefâtımdan sonra sulbî oğlum Mustafa ile sulbiye kızım Rukiyye sâkinler olup di-
lerlerse icâre-i mu‘accele ve müeccele ile îcâr edip ale’s-seviyye gallesine muta-
sarrıf olalar. Ve eğer mezbûrlardan birisi bilâ-veled fevt olursa hissesine ol birisi 
mutasarrıf ola ve mezbûrların fevtinden sonra evlâdı ve evlâd-ı evlâdı ve evlâd-ı 
evlâd-ı evlâdı batnen ba‘de batnin mutasarrıf olalar. Ve zikr olunan meşrûtun-
lehümden biri mâdemki hayâtında ola, âhar evlâdım müdâhale etmeyeler, ba‘de’l-
inkırâz âhar evlâdım ve evlâd-ı evlâdım ile’l-inkırâz mutasarrıf olalar, ba‘dehüm 
utekā ve atîkātım mutasarrıf olup ba‘dehüm utekā ve atîkātımın evlâdı ve evlâd-ı 
evlâdı ile’l-inkırâz mutasarrıf olalar, ba‘de’l-inkırâz oğlum mezbûr Mustafa’nın 
utekā ve atîkātı ba‘dehüm evlâdı ve evlâd-ı evlâdı ile’l-inkırâz mutasarrıflar olup 
ba‘de inkırâzi’l-kül mahalle-i mezbûrede Ali Paşa câmi‘i’nde her kim imâm olur-
sa ol mutasarrıf olup mukābelesinde Cum‘a gecelerinde üçer İhlâs ve birer Fâtiha-i 
şerîfe tilâvet edip sevâbını rûhuma ihdâ eyleye. Ve mâdemki hayâtta olam tebdîl 
ve tağyîri merreten ba‘de uhrâ yedimde ola ve eğer mürûr-ı eyyâm ile şurût-ı 
mezbûreye ri‘âyet müte‘azzire olursa mutlakā fukarâ-yı müslimîne vakf ola deyû 
şart edip menzil-i merkūmu fâriğan ani’ş-şevâgil mütevellî-i mezbûra teslîm edip 
ol dahi tesellüm ve sâir evkāf mütevellîleri gibi tasarruf eyledi dedikde gıbbe’t-
tasdîk vâkıf-ı mezbûr inân-ı kelâmını semt-i âhara sarf edip eğer vakf-ı akār 
İmâm-ı A‘zam hazretleri katında sahîh ve lâzım olmaz. Husûsan vâkıf menâfi‘-i 
vakfı kendi nefsine şart eylese, İmâm Muhammed -aleyhi’r-rahme- katında bâtıl 
olmuş olur. Binâ’en alâ zâlik vakıfdan rücû‘ ve sâlifü’z-zikr menzili mülküme idhâl 
murâd ederim deyû takrîr-i mâ fi’z-zamîr ettikde, mütevellî-i mezbûr cevâb-ı bâ 
savâba mütesaddî olup eğerçi İmâm-ı A‘zam katında vakf-ı akār sahîh ve gayr-ı 
lâzımdır amma İmâm Muhammed katında teslîm ile’l-mütevellî bulunmağla 
sahîh ve lâzım olup kavl-i râci‘ ve müftâ-bih üzre lüzûm sıhhatden münfek olma-
dığına ekser eimme-i Hanefiyye câzimdir. Husûsan İmâm Ebû Yusuf katında vâkıf 
mücerred vakaftü demekle sıhhat ve lüzûm-ı vakf emr-i mütekarrirdir. Ve vâkıf 
menfa‘at-i vakfını kendiye şart ettiği sûretde butlân-ı vakf eğerçi kavl-i Hilâl idiği 
mukarrerdir, lâkin İmâm Ebû Yusuf bu takdîrce dahi cevâz-ı vakfa zâhib olmak ile 
mâ aleyhi’l-fetvâ anların kavl-i şerîfi idiği şemsden ezhârdır, pes bu def ‘a butlân 
gelmez deyû vechen mine’l-vücûh sıhhat ve lüzûmuna nakz ve halel müterettib 
olmaz deyû redden imtinâ‘ ve sıhhat ve lüzûmuna hükm-i şer‘î talebiyle hâkim-i 
muvakki‘-i sadr-i kitâb tûbâ-lehû ve hüsnü me’âb huzûrunda müterâfi‘ân ve fasl 
u hasma tâlibân olduklarında, hâkim-i mûmâ-ileyh dahi tarafeynin kelâmına na-
zar ve mubtıl-ı hayr olmakdan hazer edip cânib-i sıhhat-i vakfı evlâ görmekle 
âlimen bi’l-hilâf beyne’l-eimmeti’l-eslâf alâ kavli men yerâhü mine’l-eimmeti’l-
eşrâf evvelâ vakf-ı mezbûrun sıhhatine, sâniyyen lüzûmuna hükm-i şer‘î ve kazâ-i 
sarîh-i mer‘î kılıp, ba‘de’l-yevm vakf-ı mezbûr bi’l-ittifâk sahîh ve lâzım ve devâm 
ve te’yîdi müstelzim oldu. Fe men beddelehû ba‘de mâ semi‘ahû fe-innemâ ismuhû 
ale’llezîne yübeddilûnehû inna’llâhe semî‘un alîm ve ecrü’l-vâkıfı ale’l-hayyi’l-
cevâdi’l-kerîm, cerâ zâlik.
Ve hurrire fi’l-yevmi’s-sâlis ve’l-ışrîn min Şevvâli’l-mükerrem li sene selâse ve 
seb‘în ve elf.
Şuhûdü’l-hâl: Mustafa Efendi b.  Durak el-İmâm, es-Seyyid İbrahim Çelebi 
b.  Mustafa, Fahrü’l-müderrisîn Veli Efendi el-Müderris bemedrese-i Rüstem 
Paşa, Fahrü’l-müderrisîn Abdullah Efendi el-Müderris bi medrese-i Siyavuş Paşa, 
Mehmed Ağa b. Hamza Bey, Ali Bey b. Mahmud Ağa, Mustafa Ağa Emîn-i mat-
bah, Hacı İsmail b. Hacı Halil, Şaban Çelebi b. İsmail, Mehmed Çelebi b. Şaban 
Çelebi, Osman Bey, Balcı Mehmed Çelebi, Çorbacızâde Ahmed Çelebi, İsmail 
Çelebi b. İbrahim Bey, Hacı Hüseyin sarrâc.

213 [18b-3] Dimo v. Yani ve Andriye v. Nikola ile Baloder’in şirket akdini fesh 
edip birbirlerinin zimmetini ibrâ ettikleri
Fesh-i şirket
Mahmiye-i İstanbul’da Ohri mahallesinde sâkin Dimo v.  Yani nâm zimmî 
meclis-i şer‘de simidçilik san‘atında şerîki olan Andriye v.  Nikola nâm zimmî 
muvâcehesinde ikrâr edip mukaddemâ değirmen-i mezbûr Andriye’nin mül-
kü ve on bin iki yüz akçe sermâye benim olmak üzre mezbûr Andriye ve gāib 
ani’l-meclis Baloder nâm zimmîler ile akd-i şirket edip san‘at-ı mezbûrede 
şerîkler olduğumuzda sermâye olan meblağ-ı mezbûrun dört bin beş yüz akçe-
sin mezbûr Andriye’nin emri [ile] değirmenine emri ile harc ve sarf etmiş idim 
ba‘dehû fesh-i akd-i şirket eyleyip muhâsebe gördüğümüzde mezbûrun zarar 
verdiğim dört bin beş yüz akçe ile değirmenine harc eylediğim beş bin yedi 
yüz akçe ki cem‘an on bin iki yüz akçeyi mezbûr Andriye’den alıp kabz eyledim 
min ba‘d mezbûrun değirmeninin dokuz baş bârgir ve yeni taş ve harcı ve elek 
ve sâir âlâtı ke’l-evvel mezbûrun mülküdür, aslâ alâka [19a] ve medhalim yok-
tur ve şerîkliğe müte‘allika da‘vâdan dahi her birimiz âharın zimmetini ibrâ ve 
iskāt eyledik dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Abdi Çelebi b.  Hüseyin, Resûl b.  Rıdvan, Mehmed b.  Ramazan, 
Ahmed b. Abdülcebbar, Hızır b. Abdünnebî.

214 [19a-1] Ayşe Hâtun bt. Ali’nin eski kocası Mehmed Bey b. Gazanfer’den 
nafakasını aldığı
İbrâ
Mahmiye-i İstanbul’da Yenibahçe kurbunda sâkine Ayşe Hâtun bt.  Ali meclis-i 
şer‘-i hatîrde zevc-i sâbıkı râfi‘ü’l-kitâb Mehmed Bey b. Gazanfer muvâcehesinde 
ikrâr ve i‘tirâf edip mezbûr Mehmed Bey mukaddemâ beni tatlîk ettikde, bi 
hakki’l-hidâne hacr ve terbiyemde olan sagīr oğlu işbu Hasan için beher yevm 
farz ve takdîr olunan beşer akçeden dört senede babası mezbûr üzerinde yedi 
bin iki yüz akçe nafaka-i ma‘rûza-i müstedâne cem‘ olmuş idi hâlâ meblağ-ı 
mezbûrun üç bin akçesini mezbûr Mehmed Bey yedinden alıp kabz edip dört 
bin iki yüz akçe da‘vâsından mezbûrun zimmetini ibrâ-i âm-ı kātı‘ü’n-nizâ‘ ile 
ibrâ ve iskāt eyledim dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hüseyin Efendi el-İmâm, İbrahim Halîfe el-Müezzin, Zülfikār 
Ağa b. Abdullah, Mehmed Çelebi b. Ahmed.

215 [19a-2] Râbia bt. Mehmed’in bozahânesinden Mustafa Çelebi’ye düşen iki 
hisseyi el-Hâc Muharrem b. Ali’ye devrettiği
Sulh
Medîne-i Galata a‘mâlinden kasaba-i Kasımpaşa’da el-Hâc Ahmed mahallesin-
de sâkine olup mukaddemâ vefât eden Râbia bt. Mehmed nâm hâtunun verâseti 
zevc-i metrûkü el-Hâc Muharrem b. Ali’ye ve mezbûrun li ebeveyn kız karındaşı 
Fâtıma Hâtun’un sadrî kebîr oğlu Mustafa Çelebi ile sadriyye kızı Ayşe nâm hâtun 
münhasıra ve tashîh-i mes’eleleri altı sehimden olup sihâm-ı merkūmenin üç seh-
mi mezbûr el-Hâc Muharrem’e ve iki sehmi mezbûr Mustafa Çelebi’ye ve bir sehmi 
mezbûre Ayşe Hâtun’a isâbet eylediği şer‘an zâhir oldukdan sonra, mezbûr Mustafa 
Çelebi meclis-i şer‘-i hatîr-i lâzımü’t-tevkīrde zikri âtî bozahâneye vâzı‘u’l-yed olan 
mezbûr el-Hâc Muharrem mahzarında ikrâr ve takrîr-i kelâm edip mukaddemâ 
vefât eden merkūme Râbia Hâtun’un terekesinden olup kasaba-i mezbûrede 
Debbâğlar sokağında vâki‘ lede’l-ahâlî ma‘lûmü’l-hudûd olan mârrü’z-zikr 
bozahâneden iki sehim hissemi mezbûr el-Hâc Muharrem’den da‘vâ eylediğimde 
mezbûr dahi ol bozahâne Kasımpaşa vakfından olup müteveffât-ı merkūme Râbia 
Hâtun hâl-i sıhhatinde, ol bozahânenin hakk-ı tasarrufun mütevellîsi Abdullah 
Efendi izniyle kendiye meccânen ferâğ eylediğini iddi‘â eyledikde ben dahi inkâr 
etmekle beynimizde münâza‘ât-ı kesîre vâkı‘a olmuş idi el-hâletü hâzihî mezbûr 
el-Hâc Muharrem vesâtat-ı muslihîn ile da‘vâ-yı merkūmdan an inkâr benim ile 
mahalle-i merkūmede vâki‘ lede’l-ahâlî ma‘lûmü’l-hudûd bir bâb tahtânî odayı ve 
sofayı ve müşterek su kuyusunu müştemil on bin akçe kıymetli mülk menzili ile 
sekiz bin akçe üzerine sulh olup ben dahi ber minvâl-i muharrer sulhu kabûl ve 
bedel-i sulh olan menzil-i mezbûr ile sekiz bin akçeyi mezbûr el-Hâc Muharrem 
yedinden alıp kabz edip ol bozahâneye müte‘allika da‘vâdan mezbûr zimmetini 
ibrâ-i âm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’l-mu‘teber 
mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Odabaşı Ali Beşe b. Abdullah, İbrahim Çelebi b. Ali er-Râcil, Ali 
Çelebi b. Ramazan, Ahmed Beşe b. Mustafa, Ahmed Çelebi b. Mustafa, Ahmed 
Çelebi b.  Mahmud kethüdâ-yı muhzırân, Mehmed Çelebi b.  Ali, Abdülkādir 
Efendi el-Kâtib, Şükrullah Bey el-Muhzır, çukadar Ali Beşe, Çorbacı Mustafa 
Beşe, Baba Resûl b.  Rıdvan, Mustafa Çelebi b.  İsâ el-Muhzır, Abdi Çelebi 
el-Muhzır, Mehmed b. Ramazan, Mustafa Çelebi el-Muhzır.

216 [19a-3] İbrahim Çelebi b. Bayram’ın Kayazâde Mehmed Çavuş Vakfı’na olan 
borcunu mütevellî Mustafa Efendi b. İbrahim’e teslim ettiği
İkrâr-ı deyn
Mahmiye-i İstanbul’da Kayazâde Mehmed Çavuş vakfına hâlâ mütevellî olan işbu 
bâ‘isü’l-kitâb Mustafa Efendi b.  İbrahim mahfil-i kazâda, gönderci tâifesinden 
İbrahim Çelebi b.  Bayram ile zevcesi Fâtıma bt.  Osman muvâcehelerinde bi’t-
tevliyye üzerlerine da‘vâ ve takrîr-i kelâm edip mezbûr İbrahim Çelebi zim-
metinde vakf-ı mezbûr malından yüz kıt‘a riyâlî guruş olup meblağ-ı mezbûru 
merkūme Fâtıma tarafından emr [ve] kabûlü hâviye kefâlet-i sahîha-i şer‘iyye 
ile kefîl olmuş idi hâlâ meblağ-ı mezbûru merkūm İbrahim Çelebi’den bi’t-
tevliyye taleb ederim suâl olunsun dedikde gıbbe’s-suâl merkūm İbrahim Çelebi 
cevâbında bi’l-vâki‘ [fi’l-vâki‘] vakf-ı mezbûr malından yüz dokuz riyâlî guruş 
mütevellî-i merkūma zimmetimde vâcibü’l-edâ ve lâzımü’l-kazâ deynim var-
dır deyû bi tav‘ihî ikrâr ve i‘tirâf etmeğin ikrâr[ı] mûcebince meblağ-ı mezbûr 
yüz kıt‘a riyâlî guruşu mütevellî-i merkūma edâ ve teslîm[e] merkūm İbrahim 
Çelebi’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Abdi Çelebi b.  Hüseyin, Şükrullah Çelebi b.  Mustafa, Resûl 
b. Rıdvan, Mehmed b. Ramazan, Hızır b. Abdünnebî.

217 [19a-4] el-Hâc Anber Ali Ağa’nın arsasıyla su kuyusu ve duvarını Şâhin Ağa 
b. Abdülmennân’a sattığı
Mülknâme-i arsa
Mahmiye-i İstanbul’da Sofular mahallesinde sâkin umdetü’l-emâcid ve’l-a‘yân 
el-Hâc Anber Ali Ağa tarafından husûs-ı âti’l-beyânı ikrâra vekîl olup Hacı 
Mehmed Beşe b. Ahmed ve Osman Beşe b. Mustafa şehâdetleri ile şer‘an vekâleti 
sâbite olan Ebûbekir Çelebi b. Mehmed meclis-i şer‘-i hatîrde işbu bâ‘isü’l-kitâb 
Şâhin Ağa b. Abdülmennân mahzarında bi’l-vekâle ikrâr ve takrîr-i kelâm edip 
müvekkil-i müşârün-ileyh el-Hâc Ali Ağa’nın silk-i mülkünde münselik olup 
mahall-i mezbûrede vâki‘ bir tarafı Belkıs nâm hâtuna meşrûta vakıf menzi-
le ve bir taraf müvekkil-i mûmâ-ileyhin mülk bahçesine ve bir tarafı tarîk-i 
hâssa ve bir tarafı tarîk-i âma mahdûd tûlen yirmi yedi zirâ‘ ve arzen on se-
kiz bi hesâb-ı şatrancî dört yüz seksen altı zirâ‘ arsa-i hâliye ve su kuyusu ve 
müvekkil-i mûmâ-ileyhin bahçesi tarafında vâki‘ taş duvarı ile merkūm Şâhin 
Ağa’ya otuz bin nakd-i râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi ber minvâl-i muharrer iştirâ 
ve tesellüm ve kabûl ve kabz eyledikden sonra semeni olan meblağ-ı mezbûr 
otuz bin akçeyi müvekkil-i müşârün-ileyh el-Hâc Ali Ağa müşterî-i merkūm 
Şâhin Ağa yedinden tamâmen alıp kabz eyledi ba‘de’l-yevm zikr olunan dört 
yüz yetmiş altı zirâ‘ ebniye ile su kuyusu ve taş duvar merkūm Şâhin Ağa’nın 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Abdüllatif Efendi b.  Halil el-İmâm, Mehmed Emin b.  Ali 
el-Müezzin, el-Hâc Mehmed Efendi b.  Nurullah, Süleyman Bey b.  Mehmed 
el-Cündî İbrahim Efendi b.  Çelebizâde, Ahmed Çelebi b.  Cafer Ağa, Mehmed 
Çelebi b. Mustafa, Mehmed b. (...).









218 [19b-1] Meryem bt. Abdullah’ın boşandığı kocası Mehmed b. Mustafa ile sulh 
olduğu
Sulh
Mahrûse-i Galata’ya tâbi‘ kasaba-i Tophâne’de Güğümbaşı odalarında sâkine 
Meryem bt.  Abdullah nâm hâtun meclis-i şer‘-i hatîr-i lâzımü’t-tevkīrde zevc-i 
mutallıkı Mehmed b.  Mustafa mahzarında ikrâr ve takrîr-i kelâm edip zevcim 
mezbûr Mehmed târih-i kitâbdan iki sene mukaddem talâk-ı bâyin ile beni tatlîk 
etmeğin zimmetinde mütekarrir ve ma‘kūdun-aleyh olan iki bin akçe mehr-i 
müeccelim kalmış idi. Da‘vâ ve taleb eylediğimde zikr olunan iki bin akçe mehr-i 
müeccelinden fâriğa olmak üzre benimle muhâla‘a-i sahîha ile muhâla‘a eyle-
mişdin dedikde beynimizde münâza‘ât-ı kesîre vâkı‘a olmuş idi el-hâletü hâzihî 
tavassut-ı muslihîn ile beş yüz akçe üzerine beni inşâ-i akd-i sulh ettikde, ben 
dahi sulh-ı mezbûru kabûl ve bedel-i sulh olan meblağ-ı mezbûr beş yüz akçeyi 
yedinden ahz u kabz eyledim ba‘de’l-yevm husûs-ı mezbûra müte‘allika da‘vâdan 
mezbûr Mehmed’in zimmetini ibrâ-i âm-ı kātı‘ü’n-nizâ‘ ile ibrâ ve iskāt eyledim 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan b. Abdullah, Abdi Çelebi b. Hüseyin, Sadi b. Hüseyin, Resûl 
b. Rıdvan, Mehmed b. Ramazan.

219 [19b-2] Mehmed Beşe b. Ali’nin el-Hâc Hasan b. Abdullah’taki alacağını 
terekesinden Âfitab bt. Abdullah’ın ödemesi gerektiği
Yüz elli guruş isbâtı
Mahmiye-i İstanbul’da Seferikoz mahallesi sâkinlerinden râfi‘ü’l-kitâb Mehmed 
Bey b.  Ali meclis-i şer‘-i hatîrde mahalle-i mezbûre sükkânından olup 
mukaddemâ fevt olan el-Hâc Hasan b. Abdullah’ın terekesine vâzı‘atü’l-yed olan 
zevce-i metrûkesi Âfitab bt. Abdullah muvâcehesinde da‘vâ edip mezbûr el-Hâc 
Hasan’a hayâtında mudârebeten yüz elli riyâlî guruş def ‘ ve teslîm edip ol dahi 
tesellüm ve kabz ettikden sonra meblağ-ı mezbûr yedinde iken Mehmed Bey fevt 
olmağla tereke-i vâfiyyesinden bana lâzımü’l-edâ deynidir, mezbûreden tereke-
sinden taleb ederim suâl olunsun dedikde gıbbe’s-suâl mezbûre Âfitab husûs-ı 
mezbûru münkire olıcak müdde‘î-i mezbûrdan müdde‘âsını mübeyyine beyyine 
taleb olundukda udûl-i ricâlden olup mahalle-i mezbûra sâkinlerinden el-Hâc 
Mustafa b.  Abdullah ve Ahmed b.  Ebûbekir nâm kimesneler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ müdde‘î-i mezbûr Mehmed 
Bey merkūm el-Hâc Hasan’a hayâtta iken mudârebeten huzûrumuzda yüz elli 
riyâlî guruş def ‘ ve teslîm eyleyip mezbûr el-Hâc Hasan dahi vech-i muharrer 
üzre meblağ-ı mezbûru tesellüm ve kabz ettikden sonra mezbûr el-Hâc Hasan 
meblağ-ı mezbûr yedinde iken mücehhelen fevt olmağla meblağ-ı mezbûr te-
rekesinden müdde‘î-i mezbûr Mehmed Bey’e lâzımü’l-edâ deynidir. Biz bu 
husûsa bu vech üzre şâhidleriz şehâdet dahi ederiz deyû her biri münkire-i 
mezbûre muvâcehesinde edâ-i şehâdet-i şer‘iyye ettiklerinde, ba‘de’t-ta‘dîl ve’t-
tezkiyye şehâdetleri makbûle olup müdde‘î-i mezbûra meblağ-ı mezbûrdan 
küllen ve ba‘zan müteveffâ-yı mezbûrun hayâtında ahz ve istîfâ veya hibe ve 
taraf-ı şer‘iyyeden bir tarîk ile zimmetini ibrâ etmediğine, ba‘de’t-tahlîfi’ş-şer‘î 
meblağ-ı mezbûru tereke-i vâfiyyesinden müdde‘î-i mezbûra teslîme mezbûre 
Âfitab’a tenbîh olunup mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Mehmed Efendi b.  Mustafa el-İmâm, Ahmed Çelebi b.  Mehmed 
Efendi, Davud Çavuş b. Şaban, Mehmed Bey b. Ramazan.

220 [19b-3] Fâtıma bt. Yusuf ’un eski kocası Mustafa Beşe b. İbrahim’den 
alacağını tahsil ettiği
Sulh
Mahmiye-i İstanbul’da Emin Bey mahallesinde sâkine Fâtıma bt.  Yusuf nâm 
hâtun meclis-i şer‘-i şerîf-i lâzımü’t-teşrîfde, zevc-i sâbıkı işbu bâi‘sü’l-kitâb 
Mustafa Beşe b.  İbrahim mahzarında ikrâr ve takrîr-i kelâm edip mezbûr 
Mustafa Beşe zimmetinde cihet-i karz-ı şer‘îden yirmi beş esedî guruş hakkım 
ile mukaddemâ zevcesi olan Sâliha bt.  Ahmed Kapudân nâm hâtunu tatlîk et-
tikde, mehr-i müecceli olan üç bin akçeyi mezbûre Sâliha’ya ver deyû bana emr 
edip ben dahi emrine binâ’en meblağ-ı mezbûr üç bin akçeyi mezbûre Sâliha’ya 
def ‘ ve teslîm etmiş idim hâlâ meblağ-ı mezbûr üç bin akçe ile meblağ-ı merkūm 
yirmi beş esedî guruşu merkūmdan da‘vâ ve taleb eylediğimde ol dahi inkâr et-
meğin beynimizde münâza‘ât-ı kesîre vukū‘undan sonra vesâtat-ı muslihîn ile 
merkūm Mustafa benimle bin akçe üzerine inşâ-i akd-i sulh ettikde, ben dahi 
sulh-ı mezbûru kabûl ve bedel-i sulh olan meblağ-ı mezbûr bin akçeyi mezbûr 
Mustafa Beşe yedinden tamâmen ahz u kabz eyledim ba‘de’l-yevm meblağ-ı 
mezbûra müte‘allika de‘âvî ve mütâlebâtdan mezbûr Mustafa Beşe’nin zimme-
tini ibrâ-i âm-ı kātı‘ü’n-nizâ‘ ile ibrâ eyledim dedikde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ali Çelebi berber, Ali b. Abdullah, Abdullah Efendi, Veli b. Mahmud, 
Abdi b. Hüseyin, Mehmed b. Ramazan, Resûl b. Rıdvan.









221 [19b-4] Ayşe bt. Mehmed’in Siyavuş Ağa b. Abdülmennân’a bey‘ 
bi’l-istiğlâl yoluyla sattığı menzilini bir seneliğine kiraladığı
İstiğlâl
Mahmiye-i İstanbul’da Seydî Bey mahallesinde sâkine Ayşe bt.  Mehmed nâm 
hâtun tarafından ikrâr-ı âti’z-zikre vekîl olup mezbûreyi bi’l-ma‘rifeti’ş-şer‘iyye 
ârifân olan Süleyman Çelebi b. Dede Bâli ve Hızır Beşe b. Şaban şehâdetleri ile 
vekâleti sâbite olan sadrî oğlu Süleyman Çelebi b.  Sinan meclis-i şer‘-i hatîrde 
hâfızü’l-kitâb Siyavuş Ağa b.  Abdülmennân [ve] ikrâr-ı âtîyi tasdîke vekîl olan 
Mehmed Efendi b.  Hasan mahzarında bi’l-vekâle ikrâr ve takrîr-i kelâm edip 
müvekkil-i mezbûr Siyavuş Ağa’dan iktirâz ve kabz eylediğim yüz seksen beş 
esedî guruşa mahalle-i merkūmede vâki‘ bir cânibi Ahmed Beşe b.  Mehmed 
mülküne ve bir tarafı Molla Gürânî vakfına ve bir cânibi yine mezbûr Mehmed 
Beşe mülküne ve bir cânibi tarîk-i âma müntehî büyûtu hâvî mülk menzilimi 
bi tarîki’l-istiğlâl mezbûr Siyavuş Ağa’ya bey‘ ve teslîm ol dahi ber vech-i mu-
harrer iştirâ ve tesellüm eyledikden sonra ba‘de’t-tahliyyeti’ş-şer‘iyye menzil-i 
mezbûru yirmi yedi esedî guruş ve üç rub‘a târih-i kitâbdan bir sene tamâmına 
değin mezbûr Siyavuş Ağa’dan istîcâr ve tesellüm edip mezbûr Siyavuş Ağa dahi 
bana îcâr ve teslîm eyledi dedikde gıbbe’t-tasdîki’l-mu‘teber mâ vaka‘a ketb 
olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed b. el-Hâc Memi, Mustafa b. Süleyman, Süleyman b. Dede 
Bâli, Ahmed Çelebi b. Ali, keçecibaşı Mehmed Çelebi.

222 [19b-5] Abdurrahman Beşe b. Abdürrahim’in borcuna Osman Beşe 
b. Mahmud’un kefil olduğu
İkrâr-ı deyn ve kefâlet
Dergâh-ı âlî yeniçerilerinin altmışıncı ağa bölüğü odası ahâlîsinden 
Abdurrahman Beşe b.  Abdurrahim nâm râcil meclis-i şer‘-i hatîr-i lâzımü’t-
tevkīrde zikr olunan oda[ya] vakf olan akçenin bi’l-fi‘l mütevellîsi olan Ahmed 
Beşe b.  Bâli mahzarında tav‘an ikrâr ve takrîr-i kelâm edip vakf-ı mezbûr ma-
lından zimmetimde beş yüz dokuz dirhem riyâlî guruş asl-ı mâl ile yetmiş beş 
riyâlî guruş ribh-i şer‘î ki vakf-ı mezbûra cem‘an beş yüz yetmiş beş riyâlî gu-
ruş deynim olup meblağ-ı mezbûru târih-i kitâb şehri gurresinden bir sene 
tamâmına değin edâya ta‘ahhüd eyledim dedikde gıbbe’t-tasdîki’l-mu‘teber 
meblağ-ı mezbûra oda-i merkūme odabaşısı işbu hâzır bi’l-meclis Osman Beşe 
b. Mahmud mezbûr Abdurrahman Beşe Efendi ile kefîl olmağın mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene selâse ve seb‘în ve elf.
1. [20a] Şuhûdü’l-hâl: el-Hâc Mehmed Beşe b. Abdülgani, Ali Beşe b. Mehmed, 
Mehmed Beşe b. Muharrem, Ali Beşe b. Derviş Dede, Mehmed Beşe b. Ahmed, 
İbrahim Beşe b. Uzun İshak Beşe, çukadar Ali Beşe, Türbedâr Ahmed Hoca.

223 [20a-1] Sâliha bt. Muslu’nun Yusuf Beşe b. Abdullah’a olan borcu 
taksite bağlandığı
Taksît
Mahmiye-i İstanbul’da Langa kurbunda sâkine Sâliha bt.  Muslu nâm hâtun 
meclis-i şer‘de işbu bâ‘isü’l-kitâb Yusuf Beşe b.  Abdullah nâm kimesne mahza-
rında bi tav‘ihâ ikrâr ve takrîr-i kelâm edip mezbûr Yusuf Beşe’ye cihet-i deyn-i 
şer‘îden zimmetimde beş bin akçe deynim olup meblağ-ı mezbûru def ‘aten 
edâya iktidârım olmayıp taksîte tâlib olduğumda, ol dahi her ayda yüz akçe 
vermek üzre târih-i kitâbdan elli ay tamâmına dek taksît edip ben dahi taksît-i 
mezbûru kabûl eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Mehmed 
b. Ramazan, Hüseyin b. Ebûbekir, Şükrullah b. Mustafa, Resûl b. Rıdvan.

224 [20a-2] Ayşe Kadın bt. Mehmed Efendi’nin menzilinin Havva 
Kadın bt. Mustafa’ya satıldığı
Mülknâme
Mahmiye-i İstanbul’da mukaddemâ Arpa Emîni mahallesi sâkinelerinden olup 
hâlâ Muhtesib İskender mahallesi sükkânından olan Ayşe Kadın bt.  Mehmed 
Efendi tarafından husûs-ı câi’z-zikre vekîl olup mezbûreyi ma‘rifet-i şer‘iyye 
ile ârifân Süleyman Halîfe b.  Mustafa el-Müezzin ve Mehmed Efendi b.  Yunus 
şehâdetleri ile şer‘an vekâleti sâbite olan Ali Çelebi b.  Abdullah nâm kimesne 
meclis-i şer‘-i şerîf-i şâmihu’l-imâdda râfi‘atü’l-kitâb Havva Kadın bt. Mustafa ta-
rafından tasdîk-ı âti’z-zikre vekîl olup mezbûreyi ârifân olan Ali Halîfe b. Mustafa 
ve Zülfikār b.  Abdullah şehâdetleri ile şer‘an vekâleti sâbite olan Süleyman 
Beşe b.  Hasan muvâcehesinde bi’l-vekâle ikrâr ve takrîr-i kelâm edip müvekki-
lem mezbûre Ayşe Kadın zikr olunan Arpa Emîni mahallesinde vâki‘ bir tara-
fı  Sâime Hâtun mülkü ve bir tarafı el-Hâc Mustafa mülkü ve bir tarafdan ba‘zan 
Paşmakçızâde ve ba‘zan Ömer Beşe mülkleri ve bir tarafdan tarîk-i âm ile mahdûd 
olup iki bâb fevkānî odaları ve matbahı ve bir bâb tahtânî odayı ve odunluğu ve 
ayazma ve zât-ı eşcâr-ı müsmire ve gayr-ı müsmire [ve] cüneyneyi ve kenîfi müş-
temil mülk menzilini cemî‘ tevâbi‘ ve levâhıkı ve kâffe-i hukūk ve merâfıkı ile 
merkūme Havva Kadın’a elli yedi bin akçeye bey‘-i bâtt-ı sahîh-i şer‘î ile bey‘ ve 
teslîm edip ol dahi iştirâ ve tesellüm ve kabûl ettikden sonra meblağ-ı mezbûr elli 
yedi bin akçeyi merkūme Havva yedinden alıp kabz eyledi ba‘de’l-yevm menzil-i 
mezbûr cemî‘ tevâbi‘i ile mezbûre Havva’nın mülk-i müşterâsıdır keyfe mâ yeşâ’ 
ve yahtâr mutasarrıfe olsun dedikde vekîl-i mezbûrun ikrâr-ı meşrûhunu mezbûr 
Süleyman Beşe vicâhen ve şifâhen tasdîk ve tahkīk etmeğin mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Hasan Efendi b. Mahmud el-İmâm, Ali Halîfe b. Mustafa el-Müezzin, 
Bayram b. Sadi, Ahmed Çelebi b. Bâli, Ahmed Hoca Türbedâr, Ebûbekir b. Musa, 
Süleyman b. Hasan, el-Hâc Ahmed b. Mahmud.

225 [20a-3] el-Hâc Mustafa b. Himmet’in mülkünü Râbia bt. el-Hâc 
Mustafa’ya sattığı
Mülknâme
Dârü’l-hilâfeti’l-aliyye Kostantıniyye el-mahmiyye’de [Ke]çeci Pîrî mahalle-
si ahâlîsinden el-Hâc Mustafa b.  Himmet nâm kimesne meclis-i şer‘-i hatîr-i 
lâzımü’t-tevkīrde hâfızatü’l-kitâb Râbia bt.  el-Hâc Mustafa nâm hâtun mahza-
rında tav‘an ikrâr ve takrîr-i kelâm edip mahalle-i mezbûrede vâki‘ bir cânibi 
Suyolcu Mehmed mülküne ve bir cânibi imâm vakfına ve bir cânibi tarîk-i 
hâssa ve bir cânibi tarîk-i âma müntehî hâriciyye bir fevkānî selâmlık odası-
nı ve ahırı ve kenîfi ve dâhiliyye bir bâb fevkānî oda ve bir bâb tahtânî oda ve 
bir kileri ve matbahı ve su kuyusunu ve kenîfi ve muhavvata-i yesîreyi müşte-
mil mülk-i mezbûru Râbia Hâtun’a altmış bin fıddî râyic fi’l-vakt akçeye tara-
feynden îcâb ve kabûlü hâvî bey‘-i kat‘î ile bey‘ ve teslîm ol dahi ber minvâl-i 
muharrer iştirâ ve tesellüm eyledikden sonra semeni olan meblağ-ı mezbûr alt-
mış bin akçeyi mezbûre Râbia Hâtun yedinden bi’t-tamâm ve’l-kemâl alıp min 
ba‘d menzil-i mezkûr mezbûre Râbia Hâtun’un mülk-i müşterâsı olmuşdur key-
fe mâ yeşâ’ ve yahtâr mutasarrıfe olsun dedikde mukırr-ı [mez]bûru mezbûre 
Râbia Hâtun kelimât-ı meşrûhasında vicâhen tasdîk ve şifâhen tahkīk etmeğin 
mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Efendi b.  Yusuf el-İmâm, Mehmed Halîfe b.  Mustafa 
el-Müezzin, Mehmed b.  İsmail el-Kayyım, Hasan Halîfe b.  İbrahim, el-Hâc 
İsmail b. Hüseyin, Ömer Efendi el-İmâm, Ahmed Çavuş, Mustafa Beşe b. Durak, 
Sâlih b.  Mehmed, Ahmed Çelebi b.  Ali Serbölük, İsâ Çelebi b.  İbrahim, Abdi 
Çelebi el-Muhzır.

226 [20a-4] Eğin’in Behrâm mahallesinden Sefer isimli Ermeni’nin vârisleri ile 
Kirkor v. Hindi’nin alacak verecek davasından sulh oldukları
Sulh
Fi’l-asl vilâyet-i Anadolu’da nefs-i kasaba-i Eğin mahallâtından Behrâm mahal-
lesi sükkânından olup bundan akdem mahmiye-i İstanbul’da ekmekçi iken hâlik 
olan Sefer nâm Ermeni’nin verâseti, zevce-i metrûkesi Agike ile sulbî kebîr oğlu 
Markar’a ve sulbiye sagīre kızı Azer’e münhasıra olduğu şer‘an zâhir ve mezbûr 
Markar sagīre-i mezbûrenin vasîsi olduğu mütehakkik oldukdan sonra, mezbûr 
Markar kendi tarafından asâleten ve vesâyeten ve mezbûre Agike tarafından vekîl 
olup Serkis v. Rum ve Mıgırdiç v. Murad şehâdetleri ile şer‘an vekâleti sâbite olduk-
dan sonra vekâleten meclis-i şer‘-i hatîrde Kirkor v. Hindi mahzarında asâleten ve 
vekâleten ve vesâyeten ikrâr ve takrîr-i kelâm edip mûrisimiz müteveffâ-yı mezbûr 
hayâtında mezbûr Kirkor ile ekmekçiler san‘atında şerîkler olup mâl-ı şirketden 
merkūm Kirkor’da yirmi bin akçesi kalıp hâlik olmağla meblağ-ı mezbûru da‘vâ 
ettiğimde inkâr edip ben dahi isbâta kādir olmayıp yemîn etmesi mukarrer olup 
sagīr hakkında sulh enfa‘ olmağla da‘vâ-yı mezbûreden mezkûr Kirkor benim-
le beş bin akçe üzerine sulh olup ben dahi sulh-ı mezbûru kabûl ve bedel-i sulh 
olan meblağ-ı mezbûru yedinden kabz eyledim ba‘de’l-yevm husûs-ı mezbûra 
müte‘allika da‘vâ ve nizâ‘ım kalmadı dedikden sonra merkūm Kirkor dahi meclis-i 
mezbûrda takrîr-i kelâm edip hâlik-i merkūm hâl-i sıhhatinde Hacı Ali nâm ki-
mesneden iktirâz eylediği iki yüz guruşa emri ile ben kefîl olmağla ba‘de helâkihî 
merkūm Hacı Ali benden kefâletime binâ’en meblağ-ı mezbûru ahz eyledi deyû 
da‘vâ etmiş idim. Ol da‘vâdan ve şirket-i mezbûre müte‘allika da‘vâdan verese-i 
merkūmunun zimmetlerini ibrâ-i âm-ı kātı‘ü’n-nizâ‘ ile ibrâ ve iskāt eyledim de-
dikde gıbbe’t-tesâdukı’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem sene 1073.Şuhûdü’l-hâl: 
Şaban Efendi b. Receb el-İmâm, Hâfız Osman Efendi b. Ömer el-Müezzin, Fazlı 
b. Mehmed, Mehmed b. Mustafa.

227 [20a-5] Şeyh Yavsi Zâviyesi’nin vekili Siyami Dede b. Veli’nin zâviyeye yeni 
kuyu açmak işini üç Ermeni’ye kiraladığı
İstîcâr
Mahmiye-i İstanbul’da Sultan Bayezid Hân -aleyhi’r-rahmeti ve’l-gufrân- kutbü’l-
ârifîn Şeyh Yavsi -kuddise sırruhü’l-azîz- hazretleri için binâ eyledikleri zâviyenin 
bi’l-fi‘l mütevellîsi olan iftihârü’l-meşâyih ve’l-mürşidîn eş-Şeyh Abdülbâkī 
Efendi b. eş-Şeyh Abdülmecid Efendi tarafından Mehmed Efendi b. Mustafa ve 
Şaban Efendi b. Musa şehâdetleri ile şer‘an vekâleti sâbite olan Siyami Dede b. Veli 
meclis-i şer‘-i hatîr-i lâzımü’t-tevkīrde tâife-i lağımcıyândan Matik v. Bahâdır ve 
Edil v.  Megar ve Güldede v.  Budak nâm Ermeniler muvâcehesinde bi’l-vekâle 
takrîr-i kelâm edip zâviye-i mezbûrede şeyh olanlara süknâsı meşrût olan menzi-
lin içinde olan kuyu örülüp kābil-i intifâ‘ ve imâret olmamağla menzil-i merkūma 
bir kuyu hafr olunmak ehem ve elzem olmağın ol örülen kuyunun kurbunda ana 
mu‘âdil olup suyu zâhir olunca ağızlık ve bileziğinden mâ‘adâ bi’r-i mezbûrun 
öründüsüne harc ve sarf olunan ahcâr üzerlerine olmak vechi ile on altı kulaç bir 
kuyu hafrına merkūm Ermenileri dört bin beş yüz akçeye istîcâr edip meblağ-ı 
mezbûrdan bin akçesin yedlerine teslîm edip meblağ-ı bâkī üç bin beş yüz ak-
çeleri elân zimmetimde[dir] dedikde merkūm Ermeniler dahi vekîl-i mezbûrun 
kelimât-ı muharreresini vicâhen tahkīk ve şifâhen tasdîk etmeğin vâki‘ü’l-hâl hıf-
zen li’l-makāl ketb ve imlâ olundu.
Fi’l-yevmi’s-sâmin ve’l-ışrîn min Şevvâli’l-mükerrem sene 1073.
Şuhûdü’l-hâl: Musa De[de] b.  İlyas, Mehmed b. Ramazan, Mustafa b.  İsâ, Hacı 
Veli, Abdi Çelebi.

228 [20a-6] Derviş Ali mahallesinden Fâtıma bt. Hasan’ın İsmail Çelebi’den 
muhâlaa yoluyla boşandığı
Hul‘
Husûs-ı âti’l-beyânın mahallinde tahrîri iltimâs olunmağın, savb-ı şer‘den irsâl 
olunan Mevlânâ Brusî Hüseyin Efendi mahmiye-i İstanbul’da Derviş Ali ma-
hallesinde sâkin olan İsmail Çelebi b.  (…) menziline varıp zeyl-i kitâbda isim-
leri mastûr olan müslimîn huzûrunda akd-i meclis-i şer‘-i hatîr [20b] eyledik-
de mezbûr İsmail Çelebi’nin zevcesi olup zâtı Hâfız Mehmed Çelebi b.  İslâm 
Efendi ve Hasan Çelebi b. Yusuf nâm mu‘arrifler ta‘rîfi ile mu‘arrefe olan Fâtıma 
bt.  Hasan nâm hâtun meclis-i ma‘kūd-ı mezbûrda, hâfızü’l-kitâb zevci mezbûr 
İsmail Çelebi mahzarında tav‘an ikrâr ve takrîr-i kelâm edip mezbûr İsmail 
Çelebi zimmetinde mütekarrir ve ma‘kūdun-aleyh olan on bin akçe mehr-i mü-
eccelim ve nafaka-i iddet-i ma‘lûmemden fâriğa olup ve me’ûnet-i süknâm dahi 
kendi üzerime olmak üzre muhâla‘a-i sahîha-i şer‘iyye ile muhâla‘a eylediğimde 
mezbûr İsmail Çelebi dahi vech-i muharrer üzre hul‘-ı mezkûru kabûl ve zev-
ciyyete ve gayra müte‘allika da‘vâdan her birimiz âharın zimmetin ibrâ-i âm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’l-mu‘teber vâki‘ 
hâli Mevlânâ-yı mezbûr mahallinde tahrîr ve ba‘dehû meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Hâfız Mehmed Çelebi b.  İslâm Efendi, Receb Efendi b.  Hasan 
el-hatîb, Mehmed Halîfe, Mustafa Efendi b.  Yusuf, Ahmed Çelebi b.  İbrahim 
el-Müezzin, Mustafa Çelebi bin Mehmed, Musa Dede b.  Osman, Hasan Çelebi 
bin Yusuf, Halil b. İbrahim, Kenan b. Abdullah.

229 [20b-1] Sâbiha bt. İbrahim’in arsasını Rahime Hanım bt. Hasan 
Paşa’ya sattığı
Mülknâme-i arsa
Mahmiye-i İstanbul’da Molla Aşkī mahallesinde sâkine Sâbiha bt.  İbrahim 
nâm hâtun tarafından ikrâr-ı âti’z-zikre vekîl olup zâtını ma‘rifet-i şer‘iyye 
ile ârifân olan Mehmed Çelebi b.  Sinan ve Ali Çelebi b.  Mustafa nâm kimes-
neler şehâdetleriyle vekâleti sâbite olan li ebeveyn karındaşı Mehmed Çelebi 
b.  İbrahim nâm kimesne meclis-i şer‘-i hatîrde hâfızatü’l-kitâb Rahime Hanım 
bt. Hasan Paşa mahzarında bi’l-vekâle ikrâr ve takrîr-i kelâm edip müvekkilem 
mezbûre Sâbiha mahmiye-i merkūmede Cerrâh Mehmed Paşa câmi‘i kurbunda 
el-Hâc Ahmed mahallesinde vâki‘ bir cânibi Çelgin Ahmed Bey mülküne ve bir 
cânibi Sâliha Hâtun mülküne ve bir tarafı tarîk-i hâssa ve bir cânibi tarîk-i âma 
müntehî üç mülk taş duvarı müştemil mülk arsa-i hâliyesini mezbûra Rahime 
Hanım’a doksan beş esedî guruşa bey‘-i kat‘î ile bey‘ ve teslîm ol dahi minvâl-i 
muharrer üzre iştirâ ve tesellüm eyledikden sonra semeni olan meblağ-ı mezbûr 
doksan beş esedî guruşu yedinden tamâmen alıp kabz eyledim min ba‘d arsa-i 
mezbûre Rahime Hanım’ın mülk-i müşterâsı olmuşdur keyfe mâ yeşâ’ ve yahtâr 
mutasarrıfe olsun dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Seyyid Mehmed Çelebi, Mehmed Efendi b.  Mustafa el-İmâm, 
Mahmud Halîfe b.  Mustafa el-Müezzin, Yek-sereci Hacı Mehmed, Acemi 
Çorbacısı İvaz Ağa, Celeb Mehmed Bey el-Cündî Abdi Çelebi el-Muhzır.

230 [20b-2] Ayşe Hâtun’un boşandığı Dilaver b. Abdullah’ta kalan eşyalarının 
anası Fâtıma Hâtun’a verilmesi
Yemîn
Mahmiye-i İstanbul’da Şeyh Muhyiddin mahallesinde sâkine olup mukaddemâ 
vefât eden Ayşe Hâtun’un verâseti zevc-i metrûkü Dilaver b.  Abdullah’a ve 
vâlidesi Fâtıma nâm hâtuna ve sadriyye sagīre kızı Râbia’ya münhasıra olup 
mezbûre Fâtıma Hâtun meclis-i şer‘de mezbûr Dilaver mahzarında üzerine da‘vâ 
edip mukaddemâ kızım müteveffât-ı mezbûreyi mezbûr Dilaver tezevvüc ey-
ledikde ben evsât-ı nâsdan olmağla mezbûre[ye] üç beledî döşek ve üç beledî 
minder altı basma yastık ve otuz miskāl altın bileziğimi âriyet vermiş idim hâlâ 
mezbûre vefât edip ol eşyâ mezbûr Dilaver yedinde mevcûd olmağla taleb ederim, 
mezbûrdan suâl olunsun dedikde gıbbe’s-suâl mezbûr Dilaver dahi cevâbında 
fi’l-vâki‘ mezbûre Fâtıma Hâtun evsât-ı nâsdan olup kızı mezbûreyi tezevvüc 
eylediğimde yedimde mevcûd olan eşyâ-i mezkûreyi kızı mezbûreye hibe ve 
teslîm edip fevtinden sonra kendi rub‘ hisseme ta‘yîn olunmağla zabt ederim 
deyû iddi‘â eylediğinde, gıbbe’l-istintâk ve’l-inkâr mezbûrândan müdde‘âları için 
beyyine taleb olundukda her biri ityân-ı beyyineye kādir olmayıcak, mezbûre 
Fâtıma Hâtun’un şeyh-i meşâyihu’l-İslâm hazretlerinden yedinde olan fetvâ-yı 
şerîfesine nazar olundukda “evsât-ı nâsdan olan Hind kızı Zeyneb’i Zeyd’e tezev-
vüc eyledikde cihâz nâmına Zeyneb’e bir mikdâr emti‘a ve esvâb verip ba‘dehû 
Zeyneb fevt olup zevci Zeyd ile anası Hind’i terk ettikde Hind ol emti‘a ve 
esvâbı âriyet vermiş idim deyû da‘vâ ve Zeyd hibe etmişdin deyip tarafeynin 
müdde‘âlarına beyyineleri olmayıcak Hind ol emti‘a ve esvâbı yemîni ile almağa 
kādir olur mu deyû suâl olundukda cevâb-ı bâ savâblarındanğın” fetvâ-yı şerîfe mûcebince ol eşyâyı âriyet verip ve mezbûreye hibe ve temlîk 
eylediğine yemîn teklîf olundukda mezbûre Fâtıma’ya alâ vefki’l-mes’ûl yemîn 
billâh etmeğin aynıları mevcûd olmağla zikr olunan eşyâyı mezbûreye red ve 
teslîme mezbûr Dilaver’e tenbîh birle mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hüseyin Efendi el-Brusî kâtibü’l-vesîka, Abdünnebî Ağa, Mehmed 
Ağa b. Mahmud kethüdâyi’l-muhzırân, Mehmed Ağa b. Mahmud sermuhzırân, 
çukadar Ali Beşe

231 [20b-3] Mehmed b. Süleyman’ı Mercan çarşısı yakınında yaralayan Mehmed 
b. Abdullah ile sulh olduğu
Sulh
Mahmiye-i İstanbul’da Mercan sûku kurbunda vâki‘ Hoca Kepçe mahallesin-
de sâkin Mehmed b.  Süleyman meclis-i şer‘-i hatîr-i lâzımü’t-tevkīrde hâfızü’l-
vesîka Mehmed b. Abdullah mahzarında ikrâr-ı tâm ve takrîr-i kelâm edip târih-i 
kitâbdan yirmi yedi gün mukaddem mezbûr Mehmed bıçkı ta‘bîr olunur âlet-i 
cârihe ile sol pazum üzerine vurup beni mecrûh etmekle mûcebini mezbûrdan 

 Metinde “nâ sevâblarından”.
taleb ve da‘vâ eylediğimde ol dahi inkâr eylediğinden sonra müdde‘âmı ba‘de’l-
isbât vesâtat-ı muslihîn ile da‘vâ-yı meşrûhumdan benimle mezbûr Mehmed 
beş yüz akçe üzerine inşâ-i akd-i sulh eylediğinde, ben dahi sulh-ı mezbûru 
kabûl ve bedel-i sulh-ı mezbûru yedinden tamâmen alıp kabz edip min ba‘d 
cirâha-yı merkūmeye müte‘allika da‘vâdan mezbûrun zimmetini ibrâ-i âm-ı 
kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ ve[‘l-ışrîn min şehri] Şevvâli’l-mükerrem li sene selâse ve 
seb‘în ve elf.
Şuhûdü’l-hâl: İbrahim Beşe b.  Mehmed er-Râcil, Hüseyin Beşe b.  Abdullah, 
Abdülbâkī Beşe b. Mustafa, Osman Beşe b. İsmail, Halil Beşe b. Mehmed.

232 [20b-4, Arapça] Hâkimin, Ayşe bt. Abdürrezzak adlı kadına ve oğlu 
Mehmed’e nafaka takdir ettiği
Nafaka
Mahmiye-i Kostantıniyye mahallâtından Molla Hüsrev mahallesinde sâkine 
Ayşe bt.  Abdürrezzak nâm hâtuna meclis-i şer‘-i şerîf ve mahfil-i dîn-i 
münîfde Yusuf b. Abdullah nâm gāib zevcinin kendisine ve gāib-i mezbûrdan 
olma Mehmed nâm sagīr oğluna nafaka ve kisve ve nafaka cinsinden bir şey 
bırakmadığına ve göndermediğine dâir yemîn verilmesinin ardından işbu 
hüccet-i şer‘iyyenin üzerinde imzâsı bulunan hâkim, mezbûrenin talebiy-
le kendisi ve sagīr oğlu için zevc-i mezbûru üzerine nafakası, kisvesi ve sâir 
havâic-i zarûriyyesi için, zeyilde mezkûr târihden i‘tibâren yevmî râyicü’l-
vakt on iki akçe farz ve takdîr etti. Hâkim-i mûmâ ileyh ayrıca meblağ-ı 
mefrûz-i mezbûru kendisinin ve sagīr-i merkūmun havâic-i lâzımesine sarf 
etmesine ve vakt-i hâcette istidâne edip vakte’z-zafer zevcine rücû‘ etmesine 
mezbûre Ayşe’ye izin verdi.
Cerâ zâlike ve hurrire fî gurreti Zilka‘deti’ş-şerîfe sene selâse ve seb‘în ve elf.
Şuhûdü’l-hâl: Mustafa Efendi b.  Muharrem, Mehmed Efendi b.  Mustafa, 
el-Hâc Ahmed b. Mahmud, Şükrullah b. Mustafa, Abdi b. Hüseyin, Mehmed 
b. Ramazan

233 [20b-5] Fâtıma Hâtun bt. Ali’nin el-Hâc Yusuf b. Abdullah’a olan borcunu 
ödeyerek rehinini geri aldığı
Bi’l-vekâle edâ-i deyn ve kezâlik kabz-ı rehin
Mahmiye-i İstanbul’da Süleymaniye mahallesi sâkinlerinden el-Hâc Yusuf 
b.  Abdullah tarafından husûs-ı âti’l-beyâna vekîl olup bimâ hüve nehci’s-sübût 
vekâleti sâbite olan Mehmed Bey b. Osman nâm kimesne meclis-i şer‘-i hatîr-i 
lâzımü’t-tevkīrde Fâtıma Hâtun bt.  Ali tarafından deyn-i âti’z-zikri edâya ve 
mukābelesinde vaz‘ olunan rehni ahz u kabza vekîl olup bi hasebi’ş-şer‘ vekâleti 
sâbite olan Mustafa Efendi b.  İbrahim mahzarında ikrâr ve takrîr-i kelâm edip 
müvekkile-i mezbûre Fâtıma Hâtun on iki bin akçe deyn mukābelesinde mü-
vekkilim mezbûr el-Hâc Yusuf ’a alâ tarîki’r-rehn vaz‘ ve teslîm eylediği bir el-
mas hâtemi vekîl-i mezbûr Mustafa Efendi yedinden meblağ-ı merkūm on iki 
bin akçeyi bi’t-tamâm vekâletim hasebiyle alıp kabz eylediğimden sonra def ‘ ve 
teslîm eyledim. Ol dahi bi’l-vekâle rehn-i mezbûru ahz ve tesellüm eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Zi’l-kâ‘deti’l-harâm li sene selâse ve seb‘în ve elf.
Şuhûdü’l-hâl: Mustafa Efendi b. Mustafa, el-Hâc Ahmed Bey b. Mahmud, Hasan 
Efendi b.  Receb, İbrahim Çelebi b.  Halil, Halil Çelebi yağlıkçı, Pazara Giden 
Mustafa Beşe, el-Hâc İbrahim, Süleyman Efendi b. Mustafa.

234 [20b-6] Akseki mahallesinden Gülanber bt. Abdullah’ın Gürcü asıllı 
cariyesi Şahbaz bt. Abdullah’ı tedbîren azat ettiği
Tedbîr
Mahmiye-i İstanbul’da Akseki mahalle sâkinelerinden Gülanber bt.  Abdullah 
nâm hâtun meclis-i şer‘-i şerîf-i lâzımü’t-teşrîfde ikrâr ve takrîr-i kelâm 
edip kendiye rıkkıyyetini mu‘terife olup açık kaşlı, elâ gözlü, orta boylu olan 
Gürciyyetü’l-asl Şahbaz bt.  Abdullah nâm câriye-i memlûkemi tedbîr-i mutlak 
ile [21a] tedbîr eyledim bi irâdetillâhi te‘âlâ kazâ-i nahb ettikde sâir harâir-i 
asliyyât gibi hürre olsun dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-eimme Yusuf b. Abdullah Efendi, Hasan Çelebi b. Mehmed, 
Mehmed b. Mustafa, Mehmed Çelebi b. Hüseyin, Mehmed Beşe er-Râcil, Mustafa 
Çelebi b.  Ahmed Esirci, Mehmed b.  Hüseyin, Abdi Çelebi el-Muhzır, Resûl 
b.  Rıdvan el-Muhzır, Pîrî el-Muhzır, Mehmed b.  Ramazan el-Muhzır, Ahmed 
b. Abdülcebbar.

235 [21a-1] Sakız’da Metrepolit olan Yuvan v. Fransisko’nun Haseki Mehmed 
Ağa’ya olan borcu için kefiller bulduğu
İkrâr-ı deyn ve kefâlet
Tâife-i zimmîyândan olup medîne-i Sakız’da metrepolid olan Yuvan v. Fransisko 
nâm zimmî meclis-i şer‘-i hatîr-i lâzımü’t-tevkīrde kırk dokuz hasekiler oda-
sı çorbacısı olup yeniçeri ağası kāimmakāmı olan fahrü’l-emâcid ve’l-ekârim 
Haseki Mehmed Ağa tarafından ikrâr-ı âti’z-zikri tasdîke vekîl olan oda-i 
mezbûre odabaşısı Ali Beşe b. ( ) mahzarında tâyi‘an ikrâr ve takrîr-i kelâm edip 
müşârün-ileyh Mehmed Ağa yedinden iktirâz ve kabz edip zimmetimde kazâsı 
vâcib olan sekiz yüz otuz dört esedî guruşu târih-i kitâb şehri gurresinden yüz 
seksen gün tamâmına değin edâya ta‘ahhüd eyledim dedikde gıbbe’t-tasdîki’l-
mu‘teber Yanaki v. Mihal ve Mihail v. Fatakazarno ve Papa Makaryo v. Yorgi ve 
Yanaki v. Mihal nâm zimmîler mezbûr Yuvan zimmî emriyle kefîl olmağın mâ 
vaka‘a bi’t-taleb ketb olundu.
Fî gurreti [min şehri] Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Osman Beşe b. İsmail, Mehmed Beşe b. Mustafa, Abdülbâkī Yazıcı, 
Ali Beşe b. Abdullah, Mustafa Beşe b. Abdullah, Abdi Çelebi el-Muhzır, Şükrullah 
Beşe el-Muhzır.

236 [21a-2] Rüstem Paşa evkafından olan Zincirlikuyu yakınlarındaki 
hamamın tasarruf hakkının Abdurrahman Çelebi b. Mehmed Efendi’ye 
tefvîz edildiği
Ferâğ-ı hamam
Mahmiye-i İstanbul’da Zincirlikuyu kurbunda vâki‘ merkūm Rüstem Paşa 
evkāfından olup vâkıfına intimâ ile tecdîdden müstağnî hamama icâre-i 
mu‘accele ve müeccele ile mutasarrıf olan el-Hâc Mustafa b. el-Hâc Ali meclis-i 
şer‘-i hatîrde işbu kitâbın sâhibi Abdurrahman Çelebi b. Mehmed Efendi mahza-
rında ikrâr ve takrîr-i kelâm edip târih-i kitâbdan dört ay mukaddem hamam-ı 
mezbûrun hakk-ı karâr ve tasarrufunu evkāf-ı mezbûre mütevellîsi Receb Ağa 
izin ve ma‘rifetiyle mezbûr Abdurrahman Çelebi’ye ferâğ ve tefvîz, ol dahi ber 
minvâl-i muharrer tefevvüz ve kabûl eyledikden sonra silk-i mülkümde mün-
selik olup hamam-ı mezbûrun içinde mevcûd cins ve adedi beynimizde ilm-i 
şer‘î ile ma‘lûm peştemâl ve havlu ve tas ve aynayı ve ma‘lûmü’l-mikdâr odunu 
ve sâir kalîl ve kesîr âlât-ı hamamı iki bin riyâlî guruş ve iki bin esedî ki cem‘an 
dört bin kıt‘a guruşa mezbûr Abdurrahman Çelebi’ye safka-i vâhide ile bey‘ ve 
teslîm ol dahi vech-i muharrer üzre iştirâ ve kabûl ve kabz eyledikden sonra se-
menleri olan meblağ-ı mezbûr dört bin guruşu vech-i muharrer üzre yedin-
den tamâmen alıp kabz etmiş idim hâlâ eşyâ-i mezkûre mezbûrun mülkü ve 
hamam-ı mezbûr hakk-ı tasarrufudur, benim kat‘â alâka ve medhalim yoktur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-müderrisîn Şeyhzâde Mehmed Efendi ve Mehmed 
Efendi ve İbrahim Çelebi el-Müezzin ve Musa Beşe b. Ömer ve Mustafa Çelebi 
b. Murad ve Maden Çelebi b. Mehmed, Hasan Bey b. Ömer Bey, Zülfikār Çelebi 
b. Abdullah, Abdülvehhab b. İsmail, el-Hâc Ahmed b. Mahmud, Abdi Çelebi [b.] 
Hüseyin ve gayruhüm.

237 [21a-3] Yusuf Beşe b. Abdullah’ın mülk menzilini Ali Çelebi 
b. Arslan’a sattığı
Mülknâme
Mahmiye-i İstanbul’da Sarı Nasûh mahallesi ahâlîsinden Yusuf Beşe b. Abdullah 
meclis-i şer‘de hâfızü’l-kitâb Ali Çelebi b.  Arslan nâm râcil mahzarında tav‘an 
ikrâr ve takrîr-i kelâm edip vilâyet-i Anadolu’da Trabzon mahallâtından Aşağı 
Hisâr’da Arabistan mahallesinde vâki‘ etrâf-ı erba‘ası Siyavuş b.  Abdullah ve 
Deli Piyâle b.  Abdullah ve Hasan b.  Ali ve Mehmed Çelebi b.  Hüseyin Çavuş 
nâm kimesneler mülkleriyle Nârin nâm hâtun mülkü ve tarîk-i âma müntehî 
bir bâb kebîr odalı üç sofa ve iki köşk ve köşk altında bir mahzeni ve bir oda-
yı ve bir sagīr kapısı ve zimmetinde bir odayı ve bir anbarı ve bir fırını ve zât-ı 
eşcâr-ı müsmire ve gayr-ı müsmire hadîkayı müştemil mülk menzilimi, mezbûr 
Ali Çelebi’ye üç yüz yetmiş esedî guruşa bey‘-i kat‘î ile bey‘ ol dahi ber minvâl-i 
muharrer iştirâ ve kabûl ve semeni olan meblağ-ı mezbûr üç yüz yetmiş esedî 
guruşu mezbûr Ali Çelebi yedinden tamâmen alıp kabz edip menzil-i mezbûru 
mahallinde tesellüm ve kabza mezbûr Ali Çelebi’yi taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ramazan b.  Süleyman, Murtaza Beşe b.  Mehmed, İnsan 
b. Abdullah, el-Hâc Ahmed b. el-Hâc Mustafa, Hüseyin Çelebi b. Yusuf, Osman 
Beşe b. Ömer ve gayruhüm.

238 [21a-4] Belkıs Hâtun bt. Abdullah’ın Ayşe Kadın bt. Sefer’e kalan 
borcunu ödemesi
Havâle
Bâ‘isü’l-kitâb Ayşe Kadın bt.  Sefer meclis-i şer‘-i hatîrde Belkıs Hâtun 
bt.  Abdullah muvâcehesinde da‘vâ edip mezbûra Belkıs zimmetinde bin riyâlî 
guruş hakkım olup dört yüz elli esedî guruşu işbu zahrü’l-müderrisîni’l-fihâm 
Abdülcelil Efendi’ye bey‘ ettiği arsa semeninden dört yüz elli esedî guruş hak-
kı olmağla beni havâle edip ben dahi kabûl ettikden sonra bâkī kalan beş yüz 
elli guruşun elli guruşundan mezbûre Belkıs’ın zimmetini ibrâ ve iskāt eyledim, 
bâkī beş yüz guruş hakkım kalmışdır taleb ederim suâl olunsun dedikde gıbbe’s-
suâl mezbûre Belkıs cevâbında fi’l-vâki‘ kaziyye bâlâda tafsîl olunan vech üzre 
olmuşdur deyû havâle-i mezbûreyi [ve] bâkī zimmetinde mezbûre Ayşe’ye beş 
yüz guruş deyni olduğunu ikrâr ve i‘tirâf etmeğin ikrârı mûcebince meblağ-ı 
bâkī beş yüz guruşu müdde‘iyye-i mezbûre[ye] edâya mezbûre Belkıs’a tenbîh 
birle mâ vaka‘a bi’t-taleb [ketb] olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Efendi el-kadı, Ali Çelebi b. ( ), el-Hâc Ahmed b. Mahmud, 
Abdi Çelebi b. Hüseyin, Abdullah Çelebi b. Mustafa, Muharrem b. Sefer, Mustafa 
b. Mehmed, Ali b. Yusuf, Yusuf Efendi b. Yakub, İsmail b. Mehmed, Hasan Ağa 
b. el-Müderris.

239 [21a-5] Sultana bt. Abdünnebi’nin el-Hâc Mustafa Çelebi b. Ahmed’i 
vekil tayin ettiği
Vekâlet
Vilâyet-i Rumeli’nde Rodoscuk sâkinelerinden olup hâlâ mahmiye-i İstanbul’da 
İsakapısı kurbunda sâkine Sultana bt.  Abdünnebî nâm hâtun mahfil-i kazâda 
işbu bâ‘isü’l-kitâb el-Hâc Mustafa Çelebi b. Ahmed mahzarında ikrâr ve takrîr-i 
kelâm edip zikr olunan Rodoscuk sâkinlerinden Mustafa Beşe nâm râcil ve 
Râbia bt.  Veli nâm hâtun ile beynimizde ma‘lûm menzil semenine ve menzil 
ücretine ve dört yük akçeye müte‘allika da‘vâm olmağın mezbûrânı zikr olu-
nan Rodoscuk’dan İstanbul’a ihzâr ve Dîvân-ı âlî’de mezbûrân ile mürâfa‘a-i 
şer‘-i şerîf olmak için ancak tarafımdan mezbûr Hacı Mustafa’yı vekîl nasb ve 
ta‘yîn eyledim dedikde ol dahi kabûl ve vech-i muharrer üzre hıdemâtını edâya 
ta‘ahhüd eyledi dedikde vâki‘ü’l-hâl bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Mehmed Beşe b. Hasan, Hacı Ahmed b. Mahmud, Veli b. Mahmud, 
Mehmed b. Ramazan, Hasan Bey b. Süleyman.

240 [21a-6] Belkıs Hâtun bt. Abdullah’ın muhterik menzil arsasını Abdülcelil 
Efendi’ye sattığı
Mülknâme-i arsa
Sâbıkan vezîr-i a‘zam olup fevt olan Tabanıyassı demekle ma‘rûf Mehmed 
Paşa’nın kethüdâsı Süleyman Ağa’nın mahlûlesi olup hâlâ mahmiye-i 
İstanbul’da el-Hâc Bayram mahallesi sâkinelerinden olan Belkıs Hâtun 
bt. Abdullah meclis-i şer‘-i hatîrde râfi‘ü’l-kitâb umdetü’l-müderrisîni’l-kirâm 
Abdülcelil Efendi muvâcehesinde ikrâr ve i‘tirâf edip mahalle-i mezbûrede 
vâki‘ bir tarafı mukaddemâ başçı [21b] olduğu vakıf menzile ve bir tarafı 
imâma meşrûta vakıf menzile ve tarafeyni tarîk-i âma müntehî olup mülk-i 
mahzım olan muhterik menzil arsasını cemî‘ tevâbi‘i ve levâhıkı ve kâffe-i 
hukūk [ve] merâfıkı ile mûmâ-ileyh Abdülcelil Efendi’ye dört yüz elli esedî 
guruşa bey‘-i kat‘î ile bey‘ ve teslîm edip anlar dahi iştirâ ve tesellüm ve kabûl 
ettikden sonra semeni olan dört yüz elli esedî guruşu işbu hâzıre bi’l-meclis 
Ayşe Hâtun bt.  Sefer’e zimmetimde bin riyâlî guruş deynim olmağla mûmâ-
ileyh Efendi üzerine mezbûre Ayşe’yi havâle-i sahîha-i şer‘iyye ile havâle edip 
anlar dahi kabûl ettiklerinden sonra arsa-i mezbûre cemî‘ tevâbi‘i ile mezkûr 
Abdülcelil Efendi’nin mülk-i müşterâsıdır, keyfe mâ yeşâ’ ve yahtâr mutasar-
rıf olsun dedikde mukırra-i mezbûrenin ikrâr-ı meşrûhunu müşârün-ileyh 
Efendi vicâhen ve şifâhen tasdîk ve tahkīk etmeğin mâ hüve’l-vâki‘ gıbbe’t-
taleb ketb olundu.
Fi’l-yevmi’t-tâsi‘ ve’l-ışrîn min [şehri] Şevvâli’l-mükerrem sene 1073.
Şuhûdü’l-hâl: Hüseyin Efendi, el-kadı, Ali Çelebi b.  (  ), Ahmed Çelebi ed-Dâ‘î, 
el-Hâc Ahmed b. Mahmud.

241 [21b-1] Şeyh Mehmed Efendi’nin Rus asıllı kölesini azat ettiği
Itâknâme
A‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâil ve’l-me‘âlî 
metbû‘ü’l-efâzıl ve’l-e‘âlî hâlâ İstanbul kadısı olan Şeyh Mehmed Efendi haz-
retleri meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip orta 
boylu açık kaşlı (  ) gözlü sarışın Rusiyyetü’l-asl (  ) bt.  Abdullah nâm câriye-i 
memlûkemi niyet-i hâlisa-i vâfiyye ve taviyyet-i tayyibe-i sâfiye ile hasbe-
ten lillâhi’l-aliyyi’l-azîm ve taleben li merzâti’r-Rabbi’r-rahîm malımdan âzâd 
ve mülkümden ihrâc ve silk-i harâir-i asliyyâta ilhâk ve idrâc eyledim min 
ba‘d câriye-i mevsûfe-i mezkûre sâir harâir-i asliyyât gibi hürre olup üzerin-
de velâdan gayrı hakkım bâkī kalmadı dedikde mâ hüve’l-vâki‘ bi’t-taleb ketb 
olundu.
Fî gurreti Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-müderrisîn Hasan Efendi, Fahrü’l-müderrisîn Ahmed 
Efendi, İbrahim Çavuş b. Abdullah, çukadar Ali Beşe b. Osman er-Râcil, Çorbacı 
Mustafa Beşe b. Rıdvan er-Râcil, Hüseyin Çavuş b. Abdullah, Kadızâde Abdullah 
Çelebi, Kābil Beşe b. Abdullah, Mustafa Beşe b. Abdullah er-Râcil.









242 [21b-2] Safiye Kadın bt. Şeyh Mehmed’in Gürcü asıllı kölesini azat ettiği
Itâknâme
A‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-fezâil ve’l-me‘âlî 
metbû‘ü’l-efâzıl ve’l-e‘âlî hâlâ İstanbul kadısı olan Şeyh Mehmed Efendi’nin 
kerîme-i mükerremeleri fahrü’l-muhadderât tâcü’l-mestûrât aliyyetü’z-zât 
safiyyetü’s-sıfât Sâfiye Kadın taraflarından ıtk-ı âti’z-zikri ikrâra vekîl olup nehc-i 
şer‘î-i mu‘teber üzre vekâleti sâbite olan fahrü’l-akrân Abdünnebî Ağa meclis-i 
şer‘-i hatîr-i lâzımü’t-tevkīrde bi’l-vekâle ikrâr ve takrîr-i kelâm edip müvekki-
lem müşârün-ileyhâ Sâfiye Kadın orta boylu açık kaşlı ( ) gözlü Gürciyyetü’l-asl 
hâfızatü’l-kitâb (  ) bt.  Abdülmennân nâm memlûke câriyesini niyet-i hâlisa-i 
vâfiyye ve taviyyet-i tayyibe-i sâfiye ile hasbeten lillâhi aliyyi’l-azîm ve taleben 
li merzâti’r-rahîm malından âzâd ve mülkünden ihrâc ve silk-i harâir-i asliyyâta 
ilhâk ve idrâc eyledi. Min ba‘d câriye-i mevsûfe-i mezkûre sâir harâir-i asliyyât 
gibi hürre olup üzerinde velâdan gayrı hakkım bâkī kalmadı dedi dedikde mâ 
vaka‘a bi’t-taleb ketb olundu.
Fî gurreti Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: es-Sâbikūn.

243 [21b-3] Kaplan v. Agop’un dört adet eşeği ile menzil ve bağını damadı 
Murad v. Ese’ye sattığı
Mülknâme-i menzil ve bağ ve hımâr
Vilâyet-i Anadolu’da medîne-i Kayseriye’de Selbasdı mahallesinden olup hâlâ 
mahmiye-i İstanbul’da Vâlide Sultan Hanı’nda mütemekkin Kaplan v.  Agop 
nâm Ermeni meclis-i şer‘-i hatîrde dâmâdı işbu hâmili’s-sifr Murad v. Ese nâm 
Ermeni muvâcehesinde ikrâr-ı tâm ve takrîr-i kelâm edip silk-i mülkümde mün-
selik olup her re’si beşer riyâlî guruşa dört re’s erkek eşeğimi mezbûr Murad’a 
yirmi riyâlî guruşa bey‘ ve teslîm ol dahi ber minvâl-i muharrer iktirâz ve kabz 
eyledikden sonra mahalle-i mezbûrede vâki‘ etrâf-ı erba‘ası Varıcıoğulları ve 
Boyacıoğlu Bogaz ve Demirci Dido nâm zimmîler menzillerine ve tarîk-i âma 
müntehî üç bâb tahtânî odayı müştemil mülk menzilimi kırk riyâlî guruşa ve 
yine medîne-i mezbûrede Dipinecek nâm mevzi‘de vâki‘ etrâf-ı selâsesi Şeyh 
İbrahim Tennûrî evlâdının tasarrufunda olan tarlalara ve taraf-ı râbi‘i tarîk-i âm 
ile mahdûd olan bir kıt‘a mülk bağımı on riyâlî guruşa safka-i vâhide ile mezbûr 
Murad’a bâtten bey‘ edip ol dahi vech-i muharrer üzre iştirâ ve kabûl eyle-
dikden sonra semenlerinden zimmetinde müctemi‘ olan yetmiş kıt‘a riyâlî gu-
ruşdan mezbûr Murad’ın zimmetini ibrâ ve iskāt eylediğimden sonra menzil-i 
mahdûd-ı mezkûru ve bağ-ı merkūmu kabz ve tasarrufa mesfûr Murad’ı taslît 
eyledim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene 1073.
Şuhûdü’l-hâl: Ahmed Beşe b.  Abdullah, Süleyman Beşe b.  Abdullah, Bayram 
Beşe b. Abdullah, Molla Ahmed b. Abdullah, Ali Beşe b. Abdullah, Mehmed Beşe 
b.  Eskici Mahmud, Kapızâde Ali, İbrahim Beşe, Abdi Çelebi el-Muhzır, Vatris 
v. Sefer, Anter v. Sefer, Serkis v. Sefer, Ferhan v. Hırabalı.

244 [21b-4] Hatice bt. Şeyh Mehmed’in Mehmed Beşe b. Abdullah’tan muhâlaa 
yoluyla boşandığı
Hul‘
Mahmiye-i İstanbul’da Tercüman Yunus mahallesinde sâkine Hatîce bt.  Şeyh 
Mehmed nâm hâtun mahfil-i kazâda işbu bâ‘isü’l-kitâb zevci Mehmed Beşe 
b.  Abdullah mahzarında tav‘an ikrâr ve takrîr-i kelâm edip zevcim mezbûr 
Mehmed Beşe zimmetinde mütekarrir ve ma‘kūdun-aleyh olan bin akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm dahi 
kendi üzerime olmak üzre mezbûr Mehmed Beşe ile muhâla‘a-i sahîha-i şer‘iyye 
ile muhâla‘a edip ol dahi hul‘-ı mezbûru kabûl eyledikden sonra zevciyyete ve 
gayra müte‘allika âmme-i de‘âvîden mezbûr Mehmed Beşe’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Şükür b.  Mustafa, Abdi Çelebi 
b.  Hüseyin, Hüseyin el-Muhzır, Mehmed Çelebi el-Muhzır, Mustafa b.  İsâ, 
Mehmed b. Ramazan.

245 [21b-5] Vefat eden Layo’nun eşi Katerina’nın İslâm’a gelmiş olan cariyeleri 
kâfirlere sattığına dair olan ihbarın asılsız olduğu
Dergâh-ı âlî çavuşlarından Osman Çavuş b. Mehmed yedi ile vârid olan buyruldu-i 
şerîfin mazmûnunda bundan akdem mürd olan Layo’nun avratı Katerina nâm 
nasrâniyye İslâm’a gelmiş nice câriyeleri cem‘ edip kâfire götürmek üzre imiş, 
cânib-i şer‘-i hatîrden varılıp tecessüs ve o makūle İslâm’a gelmiş câriyeleri ve ol 
nasrâniyyeyi ihzâr oluna deyû buyurulmağın savb-ı şer‘-i mergūbdan Mevlânâ 
Abdülbâkī Efendi ve Emin Mustafa ve Abdi ve mübâşir-i mezbûr Osman Çavuş 
ma‘an irsâl olunup anlar dahi Fenerkapısı hâricinde vâki‘ mersûme Katerina’nın 
menziline varıp tecessüs ve tefahhus ettiklerinde, mezbûrenin sâkine olduğu 
menzilde dört re’s kendi mülk câriyeleri ve sekiz re’s zimmî yanaşma Boğdan 
re‘âyâsı nasrâniyyeler bulunup vech-i muharrer üzre zikr olunan câriyeler mül-
kü ve Boğdânî nasrâniyyeler mezbûrenin hizmetkârı olduğunu zeyl-i kitâbda 
muharrerü’l-esâmî olan kimesneler haberleri ile zâhir olup ba‘dehû zeyl-i kitâbda 
muharrerü’l-esâmî olan müslimîn ve nasârâdan mezbûrenin keyfiyeti suâl olun-
dukda cevâblarında, mezbûre Katerina’nın şimdiye değin o makūle İslâm’a gel-
miş müslime câriyeler cem‘ edip kâfire götüreceğin istimâ‘ etmedik, yaramaz hâli 
yoktur deyû her biri mezbûrenin iyiliğin haber vermeğin, vâki‘ hâli Mevlânâ-yı 
mezbûr mahallinde tahrîr, ba‘dehû ma‘an irsâl olunan mezbûrlar ile meclis-i şer‘a 
gelip inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe sene 1073.
Şuhûdü’l-hâl: Ramazan b.  Bayram, Mustafa Çelebi b.  el-Hâc Ömer, Mehmed 
b.  Hasan berber, İbrahim Beşe b.  Abdullah, Yusuf b.  Mansur, Yamandi, Drako, 
Atanaş v. Yorgi, Mihalaki v. Kostantin, Yuvaki v. Aleksi.

246 [22a-1] Vefat eden Mustafa b. Abdullah’ın kölesi Cihan b. Abdullah’ın 
vârislerce azat edildiği
İkrâr bi’l-ıtk
Vilâyet-i Rumeli’nde Görice kazâsına tâbi‘ Kubad nâhiyesi ahâlîsinden olup 
mukaddemâ vefât eden Mustafa b.  Abdullah’ın verâseti kebîr oğulları Hüseyin 
ve Hasan ve Mustafa’ya münhasıra oldukdan sonra mezbûr Mustafa meclis-i 
şer‘-i hatîr-i lâzımü’t-tevkīrde ikrâr ve takrîr-i kelâm edip hâlâ kasaba-i 
Ferecik’de voyvoda olan (  )’nın yava olmak zu‘muyla ahz ve yedinde mazbût 
olduğu istimâ‘ olunan Cihân b.  Abdullah, mukaddemâ babam müteveffâ-yı 
mezbûr Mustafa’nın abd-i memlûkü olup ba‘de vefâtihî irsen üçümüze intikāl 
eyledikden sonra üçümüz mezbûr Cihân’ı tahrîr ve i‘tâk etmekle mezbûr Cihân 
sâir ahrâr-ı asliyyîn gibi hür olup üzerinde velâdan gayrı hakkımız bâkī kalma-
mışdır deyû ikrâr etmeğin ikrâr-ı mezbûr bi’t-taleb ketb olundu.
Fî gurreti Zilka‘deti’ş-şerîfe sene 1073.
Şuhûdü’l-hâl: Ahmed Beşe b.  Hasan, Hüseyin Beşe b.  Mehmed, Ahmed 
b.  İbrahim, Mustafa b.  Süleyman, Mehmed b.  Hüseyin, Mehmed b.  Ali, Abdi 
Çelebi el-Muhzır, Mehmed b. Ramazan.

247 [22a-2] Ahmed Çelebi b. Abdülmennân’ın Hatice bt. Ali’den istediği yüklük 
bedelinde sulh olduğu
Sulh
Mahmiye-i İstanbul’da Sarı Nasûh mahallesinde sâkin fahrü’l-akrân Ahmed 









Çelebi b. Abdülmennân mahfil-i kazâda, Hatîce bt. Ali nâm hâtun mahzarında 
ikrâr ve takrîr-i kelâm [edip], târih-i kitâb senesi şehr-i Ramazânı’nın yirminci 
gününde sâkin olduğum menzilimden, sîmden masnû‘ üç bin akçe kıymetli yük-
lüğümü keçesiyle ma‘an zâyi‘ edip keçesini işbu hâzır bi’l-meclis Hüseyin Beşe 
b. Mehmed yedinde bulup suâl eylediğimde mezbûre Hatîce’den ancak keçesini 
iki bin beş yüz akçeye iştirâ eyledim, sen mülkünden zâyi‘ eylediğin ma‘lûmum 
değildir deyû benim mülküm olduğunu inkâr edip ben dahi merkūm Hüseyin 
Beşe muvâcehesinde zikr olunan keçe yüklüğü ile ma‘an benim mülküm olup 
mülkümden zâyi‘ olduğunu şuhûd-ı udûlle isbât ve zikr olunan yalnız keçemi 
ba‘de’l-hükm mezbûr Hüseyin Beşe yedinden almış idim hâlâ yüklüğünü dahi 
merkūm Hatîce’den bundan akdem da‘vâ ve taleb eylediğimde mezbûre Hatîce 
beni an inkâr bin beş yüz akçe üzerine vesâtat-ı muslihîn ile sulh eyledikde ben 
dahi sulh-ı mezbûru kabûl ve bedel-i sulh olan meblağ-ı mezbûru tamâmen 
mezbûrenin yedinden ahz u kabz eyledikden sonra husûs-ı mezbûra müte‘allika 
da‘vâdan mezbûre Hatîce’nin zimmetini ibrâ-i âm ile ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mehmed Odabaşı b.  Mustafa, Receb Beşe b.  Osman, Hüsrev 
b. Abdullah, Hasan Beşe b. Mehmed, İsâ b. Dede, Ali Bey b. Abdullah, Mehmed 
b. Ramazan, Şükrullah b. Mustafa.

248 [22a-3] Anadolu kazaskeri Mehmed Esad’ın vârislerinden kızı Şerife 
Rahime’nin menzil hissesini kardeşi Mehmed Ebüssuud’a sattığı
Bey‘-i hisse
Mahmiye-i İstanbul’da Dülgerzâde mahallesinde sâkin sâbıkan Anadolu kazaske-
ri olup ba‘dehû vefât eden dâric-i medâric-i rahmet-i hay ve samed Mehmed Esad 
Efendi’nin verâseti mahdûm-ı âlî-kadrleri umdetü’l-ulemâ’i’l-a‘lâm, zübdetü’l-
mevâliyyü’l-izâm es-Seyyid Mehmed Said Efendi ile diğer mahdûm-ı müker-
remleri muhtârü’l-müderrisîni’l-kirâm es-Seyyid Mehmed Ebussuûd Efendi’ye 
ve kerîme-i mükerremeleri mefâhirü’l-muhadderât Şerife Rahime ve Şerife Atika 
ve Şerife Râbia’ya münhasıra ve asl-ı mes’ele yedi sehimden olup ikişer sehmi 
müşârün-ileyhimâ es-Seyyid Mehmed Said Efendi ile es-Seyyid Mehmed Ebussuûd 
Efendi’ye ve birer sehmi esâmîleri zikr olunan üç nefer kerîmelerine isâbet etti-
ği şer‘an zâhir oldukdan sonra, müşârün-ileyh Şerife Rahime tarafından husûs-ı 
âti’z-zikri ikrâra vekîl olup zâtını ma‘rifet-i şer‘iyye ile ârifler olan Mehmed Efendi 
b. Süleyman ve İbrahim Çelebi b. Mehmed şehâdetleri ile şer‘an vekâleti sâbite 
olan kıdvetü’l-müderrisîni’l-kirâm Hâfız Mustafa Efendi b.  Mehmed meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb mûmâ-ileyh Mehmed Ebussuûd 
Efendi tarafından ikrâr-ı âti’l-beyânı tasdîke vekîl olup bi mâ hüve nehci’s-sübût 
vekâleti sâbite olan Ahmed Efendi b. el-Hâc Hasan mahzarında bi’l-vekâle ikrâr 
ve takrîr-i kelâm edip müvekkilem müşârün-ileyhâ Şerife Rahime müteveffâ-yı 
mûmâ-ileyhin terekesinden olup mahalle-i merkūmede vâki‘ lede’l-ahâlî ve’l-
cîrân ma‘lûmü’l-hudûd olan mülk menzil arsasından ve enkāzından süb‘ hisse-i 
şâyi‘asını mûmâ-ileyh es-Seyyid Mehmed Ebussuûd Efendi’ye yalnız üç yüz elli 
esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi iştirâ ve tesellüm eyledikden sonra semeni olan üç yüz elli guruşu 
mûmâ-ileyh Mehmed Ebussuûd Efendi yedinden tamâmen ahz u kabz eyledi de-
dikde vekîl-i mesfûr Hâfız Mustafa Efendi’nin vech-i mübeyyen üzre vekâlete cârî 
olan ikrârını mezbûr Ahmed Efendi bi’l-vekâle vicâhen tasdîk ve şifâhen tahkīk 
etmeğin mâ vaka‘a bi’l-ibtigā ketb u imlâ olundu.
Fî gurreti Zilka‘deti’ş-şerîfe li sene 1073.
Şuhûdü’l-hâl: Mustafa Efendi b. Ramazan Efendi, Ahmed Çelebi b. Derviş Efendi, 
Ali Çelebi b. Mehmed, Molla Şaban b. İbrahim, Molla Osman b. Mehmed.

249 [22a-4] Ostoyko v. Yuvan’ın, Marko v. Avraham’da hizmet bedelinden dolayı 
olan alacağını tahsil ettiği
İbrâ
Mahmiye-i İstanbul’da Lütfi Paşa mahallesi sâkinlerinden Ostoyko v. Yuvan nâm 
zimmî meclis-i şer‘-i hatîrde işbu bâ‘isü’s-sifr Marko v.  Avraham nâm zimmî 
muvâcehesinde ikrâr ve takrîr-i kelâm edip mezbûr Marko’ya bir ayda iki yüz 
seksen akçe ücret ile nefsimi îcâr ve teslîm eyleyip beş ayda ücretimden zimme-
tinde bin dört yüz akçe hakkım müctemi‘ olup dokuz yüz akçesini mukaddemâ 
ahz edip bâkī ücretimden beş yüz akçe kalmış idi. Hâliyâ ol beş yüz akçeden 
mezbûrun zimmetini ibrâ-i âmm-ı kātı‘ü’n-nizâ‘ ile ibrâ eyledim dedikde mâ 
vaka‘a bi’t-taleb ketb olundu.
Fi’l-yevmi’s-sâlis min Zi[lka‘deti’ş-şerîfe li sene 1073].
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Mustafa b. İsâ, 
Mehmed b. Ramazan, Veli b. Mahmud.

250 [22a-5] Mustafa b. Ali’nin, Şermet isimli çobanda olan alacağına Dimitri 
v. Yani’nin kefil olduğunu ispatlayamadığı
Yemîn
Mahmiye-i İstanbul’da Tahtaminâre mahallesi ahâlîsinden olup kendi nefsinden 
asâleten ve şerîki Mustafa b.  Ali tarafından husûs-ı âti’z-zikre vekîl olup nehc-i 









şer‘î-i mu‘teber üzre vekâleti sâbite olan Musa b. Mehmed nâm kimesne meclis-i 
şer‘-i hatîr-i lâzımü’t-tevkīrde Dimitri v.  Yani nâm zimmî muvâcehesinde bi’l-
vekâle üzerine da‘vâ edip gāib ani’l-meclis Şermet v.  (  ) nâm zimmî çobanda 
deyn-i şer‘îden olan otuz bin sekiz yüz akçe hakkıma mezbûr Dimitri kefîl olmağ-
la meblağ-ı mezbûru kefâletine binâ’en mezbûr zimmîden taleb ederim, suâl olun-
sun dedikde gıbbe’s-suâl ve’l-inkâr müdde‘î-i mezbûrdan müdde‘âsı için beyyine 
taleb olundukda ityân-ı beyyineden âciz olup istihlâf edip meblağ-ı mezbûra kefîl 
olmadığına mezbûr Dimitri zimmîye yemîn teklîf olundukda ol dahi alâ vefki’l-
mes’ûl yemîn billâhi’llezî enzele’l-İncîle alâ İsâ -aleyhi’s-selâm- etmeğin mezbûr 
Musa bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene 1073.
Şuhûdü’l-hâl: Mehmed Çavuş b.  Yusuf, İsmail Çelebi b.  Mehmed, çukadar Ali 
Beşe, Abdi Çelebi el-Muhzır, Mustafa Beşe b. Rıdvan, Şükür Bey el-Muhzır.

251 [22a-6] Rumeli’deki Kartine kazasının Voltaşenk ve Korfaşlaya köyleri 
Aşar mültezimleri Nikola v. Senadino ve Kostantin’in, İbrahim Bey 
b. Mahmud’u kendilerine ortak ettikleri
Teşrîk
Mahmiye-i İstanbul’da Kumkapı kurbunda sâkin Nikola v. Senadino ve Kostantin 
v. ( ) nâm zimmîler meclis-i şer‘-i hatîrde râfi‘ü’l-vesîka İbrahim Bey b. Mahmud 
muvâcehesinde her biri takrîr-i kelâm edip vilâyet-i Rumeli’de Kartine kazâsına 
tâbi‘ Voltaşenk ve Korfaşlaya nâm karyelerin sipâhisi Mustafa Bey nâm kimes-
ne bin yetmiş üç Martı ibtidâsından yetmiş dört Martı’na gelince, karyetân-ı 
mezbûretânın hâsıl olan mahsûlâtının a‘şârın ve sâir rüsûmâtın otuz dokuz 
bin akçeye ale’l-iştirâk bize der-uhde biz dahi iltizâm ve meblağ-ı mezbûru ber 
vech-i peşîn teslîm etmiş idik hâlâ zikr olunan karyelerin a‘şârın ve yedimizde 
olan zabıt temessükü[nde] nâtık olduğu üzre rüsûmâtın sene tamâmına değin 
bizim ile iştirâk üzre zabt edip sene tamânında fâ’ide beynimizde ale’s-seviyye 
olmak üzre merkūm İbrahim Bey’i teşrîk ve kavl ve ittifâk eyledik ve bu husûs 
için merkūm İbrahim Bey bize dokuz bin akçe def ‘ ve teslîm eyledi. Bu kavl 
ve ittifâkımız cânib-i şer‘de ketb ve tahrîr ve sûreti yedimizde def ‘ olunmak 
matlûbumuzdur dedikde mezbûr İbrahim Bey merkūmânın kelimâtın ba‘de’t-
tahkīk vâki‘ü’l-hâl bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Süleyman Bey b.  Musa, el-Hâc Ebûbekir b.  Mustafa, Ali Çelebi 
b. Mustafa, Osman bin Mustafa.









252 [22a-7] Ali b. Abdullah’ın Mustafa Beşe b. Ahmed’de olan alacağını 
tahsil ettiği
Kabz-ı deyn
Mahmiye-i İstanbul’da Ali b.  Hayreddin mahallesi sâkinlerinden kazgânî 
tâifesinden Ali b.  Abdullah nâm kimesne meclis-i şer‘-i hatîrde yine tâife-i 
mezbûreden Mustafa Beşe b.  Ahmed muvâcehesinde bi’t-tav‘ ve’r-rızâ [22b] 
ikrâr ve i‘tirâf edip bundan vakıyyesi altmış birer akçeden altı bin yüz akçe-
ye altmış vakıyye bakırımı mezbûr Mustafa’ya bey‘ ve teslîm ettikden sonra, 
mukaddemâ bir def ‘ada üç bin akçesin mezbûr Mustafa yedinden alıp kabz edip 
bâkī üç bin yüz akçe hakkım kalmış idi hâlâ meblağ-ı bâkī-i mezbûr üç bin yüz 
akçe dahi mezbûr Mustafa’dan alıp kabz eyledim min ba‘d zikr olunan bakır se-
meninden mezbûr Mustafa zimmetinde bir akçe ve bir habbe hak ve alâkam 
kalmadı dedikde mukırr-ı mezbûru ikrâr-ı meşrûhunda mukarrun-leh mezbûr 
Ali vicâhen ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene 1073.
Şuhûdü’l-hâl: Ali Kethüdâ b.  Mehmed, Abdurrahman b.  Yahya, İbrahim 
b. Abdülkerim, Hasan Beşe b. Muslu, Yusuf b. Ahmed, el-Hâc İbrahim b. Musa, 
Osman b. Ruh?, el-Hâc Mehmed b. Mehmed.

253 [22b-1] Mehmed Çelebi b. Ahmed vârislerinin Osman Çelebi b. Derviş’te 
olan alacak iddiasında sulh oldukları
Sulh
Mahmiye-i İstanbul’da el-Hâc Hamza mahallesi ahâlîsinden olup mukaddemâ 
vefât eden Mehmed Çelebi b.  Ahmed’in verâseti zevce-i metrûkesi Şerife 
bt.  Seyyid Ali’ye ve sulbî kebîr oğulları Seyyid Mustafa Çelebi ve Ahmed 
Çelebi’ye ve sulbiye sagīre kızı Fâtıma’ya münhasıra oldukdan sonra mezbûrun 
Şerife ve Seyyid Mustafa Çelebi ve Ahmed Çelebi asâleten ve mezbûre Fâtıma’nın 
mansûben vasiyy-i şer‘îsi olan Sinan Beşe b.  Hasan vesâyeten meclis-i şer‘-i 
hatîr-i lâzımü’t-tevkīrde hâfızü’l-kitâb Osman Çelebi b.  Derviş Mehmed mah-
zarında her biri ikrâr ve i‘tirâf edip müteveffâ-yı mezbûrun Tulumcu Mustafa 
Çelebi veresesinden bin riyâlî guruş asl-ı mâl ve yüz elli riyâlî guruş ribh-i şer‘î 
deyni olup ve mezbûr Osman Çelebi zimmetinde ol mikdâr riyâlî guruş hak-
kı olmağla meblağ-ı mezbûru verese-i merkūmun, ver deyû mezbûr Osman 
Çelebi’yi vekîl eylediğimizde, mezbûr dahi bin riyâlî guruş verip yüz elli riyâlî gu-
ruşu vermemekle merkūmun tekrâr bizden almağla, mezbûr Osman Çelebi’den 
da‘vâ eylediğimizde, mezbûr Osman Çelebi dahi tamâmen def ‘ ve teslîmi iddi‘â 
eyledikde bizler inkâr edip ol dahi müdde‘âsını isbât sadedinde olup sulh bize 
ve sagīre-i merkūmeye nâfi‘ olmağla da‘vâ-yı merkūmeden an inkâr mezbûr 
Osman Çelebi ile on dört bin akçe üzerine sulh oldukda, ol dahi sulh-ı mezbûru 
kabûl ve bedel-i sulh olan on dört bin akçeyi mezbûr Osman Çelebi yedin-
den asâleten ve vesâyeten alıp kabz edip meblağ-ı mezbûrdan mezbûr Osman 
Çelebi’de bir akçe ve bir habbe bâkī kalmadı dediklerinde, mâ hüve’l-vâki‘ bi’t-
taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem sene 1073.
Şuhûdü’l-hâl: Hüseyin Efendi el-Brusî kâtibü’l-vesîka, Mefharü’l-kuzât Mehmed 
Efendi b. Musa, Mehmed Çelebi b.  el-Hâc Mustafa, Karatavuk Mehmed Çelebi, 
çukadar Ali Beşe, Mustafa Beşe b. Rıdvan, Abdi Çelebi el-Muhzır, Şükrullah Bey 
b. Mustafa.

254 [22b-2, Arapça] Hâkimin, Emetullah bt. Ahmed adlı küçüğe nafaka takdir 
etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Emetullah bt. Ahmed 
nâm sagīrânın nafakası, kisvesi ve sâir havâic-i zarûriyyesi için medîne-i 
Kostantıniyye mahallâtından Kovacı Dede mahallesinde sâkine râfi‘atü’l-kitâb 
mutallaka Kerime bt. Kasım nâm annesi ve hâdinesinin talebiyle mezbûr baba-
sı üzerine zeyilde mezkûr târihden i‘tibâren yevmî râyicü’l-vakt beş akçe farz 
ve takdîr etti. Hâkim-i mûmâ ileyh ayrıca meblağ-ı mefrûz-i mezbûru sagīre-i 
merkūmenin havâic-i lâzımesine sarf etmesine ve vakt-i hâcette istidâne edip 
vakte’z-zafer zevcine rücû‘ etmesine mezbûre Kerime’ye izin verdi.
Cerâ zâlike ve hurrire fi’l-yevmi’s-sâlis min Zilka‘de eş-şerîfe sene selâse ve 
seb‘în ve elf.
Şuhûdü’l-hâl: Keşfî Mustafa Efendi, Abdi Çelebi b.  Hüseyin, Şükrü Beşe 
b. Mustafa, Resûl Beşe b. Rıdvan, Mehmed b. Ramazan

255 [22b-3] Bayram Çavuş b. Mustafa’nın Mora Mutasarrıfı İsmail Paşa’da olan 
alacağının kefili Mehmed Çavuş b. Abdullah’tan tahsil edilmesi
Kefîle mekfûl-bihî edâya tenbîh
Mahrûse-i Galata a‘mâlinden kasaba-i Tophâne’de Defterdâr Ebü’l-fazl mahal-
lesi sükkânından râfi‘ü’l-kitâb Bayram Çavuş b.  Mustafa meclis-i şer‘-i kavîm-i 
lâzımü’t-ta‘zîmde yine mahalle-i mezbûrede sâkin Mehmed Çavuş b.  Abdullah 
muvâcehesinde da‘vâ edip hâlâ Mora sancağına mutasarrıf ve muhassılü’l-emvâl 
olan İsmail Paşa zimmetinde karzdan bin yüz riyâlî guruş ve altı re’s katır ve 
iki re’s at semenlerinden yedi bin guruş, cem‘an iki bin yüz riyâlî guruş hakkı-
ma işbu merkūm Mehmed Çavuş kefâlet-i sahîha ile kefîl olmağla mukaddemâ 
merkūm Mehmed Çavuş meblağ-ı mezbûrun bin dört yüz yetmiş bir riyâlî guru-
şu mukābelesinde nakid otuz altı bin akçe ile beher kile on sekiz buçuk akçeden 
altı bin sekiz yüz keyl arpayı yüz yirmi beş bin sekiz yüz akçe ki cem‘an yüz alt-
mış bir bin sekiz yüz akçesi bana def ‘ ve teslîm edip ben dahi bin dört yüz yetmiş 
bir riyâlî guruş mukābelesinde ahz u kabz ve kabûl edip bâkī altı yüz yirmi dokuz 
riyâlî guruş hakkım mezbûr Mehmed Çavuş’da kefâleti hasebiyle taleb ederim de-
yicek gıbbe’s-suâl mezbûr Mehmed Çavuş cevâbında fi’l-vâki‘ müdde‘î-i mezbûr 
Bayram Çavuş’un vech-i muharrer üzre mezbûr İsmail Paşa zimmetinde olan 
her biri yedişer dirhem hesâbı üzre iki bin yüz riyâlî guruş hakkına kefîl olmuş 
idim. Kabzını i‘tirâf ettiği meblağ-ı mezbûrdan mâ‘adâ bâkī zimmetimde cihet-i 
kefâletden müdde‘î-i mezbûre altı yüz yirmi dokuz guruş ki her biri yedişer dir-
hemdir, deynimizdir deyû ikrâr ettikden sonra, mezbûr Bayram Çavuş beher gu-
ruşu yüz onar hesâbı üzre altı yüz yirmi dokuz guruş mukābelesinde altmış dokuz 
bin yüz doksan akçe almağa râzı olmağın ol mikdâr akçeyi müdde‘î-i mezbûra 
edâya kefîl-i mezbûra tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene 1073.
Şuhûdü’l-hâl: el-Hâc Ahmed Efendi b.  Muharrem kâtib-i Dîvân-ı hümâyûn, 
Ahmed Bey el-Cündî Mehmed Çavuş b.  Sefer, Ramazan Çavuş el-Mübâşir, 
Mustafa b. Davud, Abdi Çavuş b. Emrullah, Mehmed Çelebi b. el-Hâc İbrahim, 
Mehmed Ağa sermuhzırân.

256 [22b-4] Hacı Mustafa b. Hacı Ali’nin Abdurrahman Çelebi b. Mecid 
Mehmed’de alacağı olduğu
İkrâr-ı deyn
Mahmiye-i İstanbul’da vâki‘ Zincirlikapı Hamamı’nın sâbıkan hamamcısı olan 
bâ‘isü’l-vesîka el-Hâc Mustafa b.  el-Hâc Ali meclis-i şer‘-i hatîr-i lâzımü’t-
tevkīrde hâlâ hamam-ı mezbûrun hamamcısı olan Abdurrahman Çelebi 
b.  Mecid Mehmed Efendi mahzarında takrîr-i kelâm ve bast-ı merâm edip 
mukaddemâ mezbûr Abdurrahman Çelebi’ye altı yüz yirmi beş kıt‘a esedî 
guruş ikrâz ve teslîm ol dahi ber minvâl-i muharrer iktirâz ve kabz eylemiş 
idi hâlâ mezbûrdan suâl olunup takrîri tahrîr ve sûreti yedime def ‘ olunmak 
matlûbumdur dedikde gıbbe’s-suâl mezbûr Abdurrahman Çelebi cevâbında fi’l-
vâki‘ mezbûr el-Hâc Mustafa yedinde vech-i muharrer üzre altı yüz yirmi beş 
kıt‘a esedî guruş iktirâz ve kabz edip meblağ-ı mezkûr mezbûre zimmetimde 
lâzımü’l-edâ deynimdir deyû bi tav‘ihî ikrâr ve i‘tirâf etmeğin işbu vesîka ketb 
ve yedine def ‘ olundu.
Fî gurreti Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-müderrisîn Şeyhzâde Mehmed Efendi, Mehmed Efendi 
el-İmâm, İbrahim Çelebi el-Müezzin, Musa Beşe b.  Ömer er-Râcil, Mustafa 
Çelebi b.  Murad, Maden Çelebi b.  Mehmed, Hasan Bey b.  Ömer Bey, Zülfikār 
Çelebi b. Abdullah, Abdülvehhab b. İsmail, el-Hâc Ahmed b. Mahmud kethüdâ-
yı muhzırân.

257 [22b-5] Hacı Mehmed b. Hüseyin’in Süleyman b. Hasan’da alacağı 
olduğunu ispat ettiği
İsbât-ı deyn
Bâ‘isü’l-kitâb el-Hâc Mehmed b.  Hüseyin meclis-i şer‘-i kavîmde mukaddemâ 
sefîne reisi olan Süleyman b. Hasan muvâcehesinde da‘vâ edip merkūm Süleyman 
zimmetinde karz-ı şer‘îden on sekiz bin yetmiş akçe hakkım olup hattâ karz-ı 
şer‘îden bana on sekiz bin akçe deyni olduğunu huzûr-ı müslimînde ikrâr dahi 
etmiş idi hâlâ meblağ-ı mezbûru mezbûr Süleyman’dan taleb ederim, suâl olun-
sun dedikde gıbbe’s-suâl ve’l-inkâr müdde‘î-i mezbûr el-Hâc Mehmed’denmüdde‘âsını mübeyyine beyyine taleb olundukda kasaba-i Kasımpaşa’da Piyâle 
Paşa Çeşmesi kurbunda sâkin Ramazan Beşe b.  Receb ve İmâm Ömer Efendi 
b.  Veli li ecli’ş-şehâde makām-ı kazâya hâzırân olup isre’l-istişhâd fi’l-vâki‘ 
merkūm Süleyman müdde‘î-i merkūm el-Hâc Mehmed’e karz-ı şer‘îden zim-
metimde on sekiz bin yetmiş akçe deynim vardır deyû huzûrumuzda ikrâr eyle-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle meblağ-ı mezbûr on sekiz bin yetmiş akçeyi müdde‘î-i 
mezbûra edâ ve teslîme mezbûr Süleyman’a tenbîh olunup mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem sene 1073.
Şuhûdü’l-hâl: Süleyman Beşe b.  Bayram el-Mübâşir, Mehmed Bey Bölükbaşı, 
Mustafa Beşe er-Râcil, Baba Resûl b. Rıdvan, Abdi Çelebi b. Hüseyin.

258 [22b-6] Hatice bt. Receb’in boşandığı eşi İvaz b. İshak’ta olan mehr-i 
müeccelini tahsil ettiği
Hul‘
Mahmiye-i İstanbul’da Arpa Emîni mahallesi sâkinelerinden Hatîce bt.  Receb 
meclis-i şer‘de zevc-i mutallıkı İvaz b. İshak mahzarında ikrâr ve takrîr-i kelâm 

 Metinde “Mahmud’dan”.
edip mezbûr İvaz’ın zimmetinde mütekarrir ve ma‘kūdun-aleyh olan dört yüz 
akçe mehr-i müeccelimi mezbûr İvaz’ın yedinden bi’t-tamâm ahz u kabz eyle-
dim, meblağ-ı merkūmdan merkūm İvaz’ın zimmetinde bir akçe bâkī kalmadı 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Zilka‘deti’ş-şerîfe li sene 1073.
Ali Çelebi b. Muharrem, Şükür Beşe b. Mustafa, Abdi Çelebi b. Hüseyin, Mehmed 
b. Ramazan.

259 [23a-1] Mehmed Efendi b. Ali’nin menzilini Yahya Efendi b. Ali 
Efendi’ye sattığı
Mülknâme
Mahmiye-i İstanbul’da Mi‘mâr Şucâ‘ mahallesinde sâkin Dîvân-ı âlî -dâme 
merci‘an li’l-e‘âlî- kâtiblerinden umdetü erbâbi’t-tahrîr ve’l-kalem Mehmed 
Efendi b. Ali meclis-i şer‘-i hatîr-i lâzımü’t-tevkīrde işbu kitâb-ı sıhhat-nisâbın 
sâhibi umdetü’l-kuzâti’l-kirâm, zübdetü vülâti’l-enâm Yahya Efendi necli’l-
merhûm Ali Efendi mahzarında ikrâr-ı sahîh-i şer‘î ve i‘tirâf-ı sarîh-i mer‘î kı-
lıp, akd-i âtî sudûruna değin silk-i mülk-i sahîhimde münselik olup mahmiye-i 
mezbûrede Debbâğzâde mahallesinde vâki‘ bir tarafdan müşterî-yi mûmâ-
ileyh menziline ve bir tarafdan ulemâya meşrût olan vakıf menzile ve tarafey-
ni tarîk-i âma müntehî iki bâb fevkānî odayı ve bir sofayı ve bir su kuyusu-
nu ve kenîfi ve cüneyneyi müştemil ve bir terzi dükkânını hâvî menzilimi bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık tarafeynden îcâb 
ve kabûlü hâvî bey‘-i bâtt-ı sahîh-i şer‘î üç yüz kıt‘a esedî guruş ile seksen kıt‘a 
yaldız altınını mûmâ-ileyh Yahya Efendi’ye bey‘ ve teslîm ol dahi minvâl-i mu-
harrer üzre iştirâ ve kabz eyledikden sonra, semeni olan meblağ-ı mezbûr üç 
yüz esedî guruş ile seksen yaldız altınını yedinden tamâmen alıp kabz eyledim 
min ba‘d menzil-i mezkûr mûmâ-ileyhin mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât İbrahim Efendi el-kadı bi İslimye sâbıkā, Fahrü’l-
kuzât Mehmed Efendi, Fahrü’l-eimme Mustafa Efendi, Fahrü’l-kuzât Halil Efendi, 
Hâfız-ı kütüb Veli Efendi, Hüsam Efendi b.  Receb, Hasan Çelebi b.  Mehmed 
el-Müezzin, Mehmed Çelebi b.  Veli Efendi, Zülfikār Bey, Celeb Mehmed Bey 
b.  Sefer el-Attâr, Ahmed Beşe b.  Mustafa seroda, Molla Ahmed b.  Mehmed 
Efendi, Hüseyin Bey b. Receb.









260 [23a-2] Hırsofi bt. Aleksi’nin, Ulaş köyündeki çiftliğini satmak üzre Cuharo 
v. Apostol’u vekil tayin ettiği
Vekâlet
Vilâyet-i Rumeli’de medîne-i Yenişehir nevâhîsinden Fener nâhiyesine tâbi‘ Ulaş 
nâm karyede sâkine Hırsofi bt.  Aleksi tarafından zikri âtî husûsa vekîl olup 
Ahmed b. Abdullah ve Dimo v. Yani şehâdetleriyle vekâleti sâbite olan Çuharo 
v.  Apostol nâm zimmî meclis-i şer‘-i hatîrde müvekkile-i mezbûrenin zev-
ci râfi‘ü’l-kitâb Aleksi v.  Niko nâm zimmî muvâcehesinde bi’l-vekâle ikrâr ve 
i‘tirâf edip müvekkilem mezbûre Hırsofi zevcim mezbûr Aleksi’ye zimmetimde 
iki yük elli bin akçe lâzımü’l-edâ deynim vardır dedi dedikde gıbbe’t-tasdîki’ş-
şer‘î vekîl-i mezbûr meclis-i mezbûrda takrîr-i kelâm edip müvekkile-i mezbûre 
Hırsofi zevci mezbûr Aleksi’ye olan deyn-i mezbûr için karye-i mezbûrede vâki‘ 
Çiftlik ve sâir emlâkini bey‘a beni tevkîl eyledikde ol çiftliği bey‘a ve semenin-
den deyn-i mezbûru edâya tevkîl eylemiş idi. Zikr olunan çiftlik bey‘ olundukda 
edâ-i deyne ta‘ahhüd etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem sene 1073.
Şuhûdü’l-hâl: Ahmed Bey b.  Mehmed, Mustafa Bey b.  Abdullah, Receb 
b. Abdullah, Ali Bey el-Kâtib, Abdi Çelebi b. Hüseyin.

261 [23a-3] Afife bt. Receb’in Hüseyin b. Mehmed’den muhâlaa 
yoluyla boşandığı
Hul‘
Mahmiye-i İstanbul’da Mi‘mâr Sinan mahallesinde sâkine Afife bt.  Receb Bey 
nâm hâtun tarafından husûs-ı âti’l-beyâna vekîl olup mezbûrenin zâtını ma‘rifet-i 
şer‘iyye ile ârifân mahalle-i mezbûre imâmı Mehmed Efendi b. Ali ve Hüseyin 
b. Muslihiddin nâm kimesneler şehâdetleri ile şer‘an vekâleti sâbite olan vâlidesi 
Hatîce bt. Yusuf nâm hâtun meclis-i şer‘-i hatîr-i lâzımü’t-tevkīrde müvekkile-i 
mezbûrenin zevci işbu bâ‘isü’l-kitâb Hüseyin b.  Mehmed nâm kimesne mahza-
rında bi’l-vekâle ikrâr ve takrîr-i kelâm edip müvekkilem mezbûrenin mezbûr 
Hüseyin zimmetinde mütekarrir ve ma‘kūdun-aleyh olan dört bin akçe mehr-i 
müecceli ve nafaka-i iddet-i ma‘lûmesi üzerlerine ve me’ûnet-i süknâsı dahi 
kendi üzerine olmak üzre vekâletim hasebiyle mezbûr Hüseyin ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden son-
ra zevciyyete müte‘allika da‘vâdan vekâletim hasebiyle mezbûr Hüseyin’in zim-
metini ben ve mezbûr Hüseyin dahi müvekkilem mezbûre Afife’nin zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene 1073.
Şuhûdü’l-hâl: Mustafa b.  Veli, Ahmed Çelebi b.  Bahşi, Receb Çelebi b.  el-Hâc 
Murad, Ahmed b.  Mustafa el-Müezzin, Receb Subaşı b.  Muslihiddin, Ali Ağa 
b.  Ferruh, Fazlı Ağa b.  Ferruh, Mustafa bin Osman, Mehmed Halîfe el-İmâm, 
Abdullah b. İbrahim, İsmail Çelebi b. Mehmed, İbrahim Çelebi b. Mehmed.

262 [23a-4] Bakkal Espalot v. Estati’nin ortağı Espalot v. Todori aleyhine açtığı 
alacak davasının reddedildiği
Men‘
Mahmiye-i İstanbul’da Horhor kurbunda sâkin bakkal tâifesinden Espalot 
v.  İstati nâm zimmî meclis-i şer‘de işbu bâ‘isü’s-sifr diğer Espalot v.  Todori 
muvâcehesinde üzerine da‘vâ ve takrîr-i kelâm edip bundan akdem mezbûr 
Espalot ile bakkallık san‘atından şerîk olmak için yedine yüz yirmi guruş def ‘ 
ve teslîm ol dahi yedimden ahz u kabz edip hâlâ fesh-i akd-i şirket eylediği-
mizde meblağ-ı mezbûr yüz yirmi guruşu mezbûr Espalot’dan taleb ettiğimde 
vermede te‘allül eder suâl olunsun dedikde gıbbe’s-suâl mezbûr diğer Espalot 
cevâbında fi’l-vâki‘ müdde‘î-i mezbûr Espalot’dan yüz yirmi guruşu ahz edip 
ben dahi kendi malımdan yirmi bin akçe ifrâz ve meblağ-ı mezbûre halt edip 
ba‘dehû malımızı bakkal metâ‘ına verip ol metâ‘ın cümlesi dükkânda iken 
harîk-i kebîrde muhterik olup ol metâ‘dan yedimde bir şey kalmamışdır dedik-
de gıbbe’l-istintâk kaziyye minvâl-i muharrer üzre olduğunu tâyi‘an ikrâr etme-
ğin mûcebince mezbûr bî-vech mu‘ârazadan men‘ olunup mâ vaka‘a bi’t-taleb 
ketb olundu.
Fi’l-yevmi’s-sânî min Zilka‘deti’ş-şerîfe li sene 1073.
Şuhûdü’l-hâl: Veli b.  Mahmud, Yusuf b.  Musa, Yusuf b.  Mehmed, Hüseyin 
b. Ebûbekir.

263 [23a-5] Palaşa bt. Yorgi’nin menzilini satma üzere eşi Yofilo v. Mihalaki’yi 
vekil tayin ettiği
Vekâlet
Mahmiye-i İstanbul’da Balatkapısı hâricinde Karabaş mahallesinde sâkine 
Palaşa bt.  Yorgi nâm nasrâniyye meclis-i şer‘-i hatîr-i lâzımü’t-tevkīrde işbu 
râfi‘ü’s-sifr zevci Yofilo v.  Mihalaki nâm zimmî muvâcehesinde takrîr-i kelâm 
edip mahalle-i mezbûrede vâki‘ lede’l-ahâlî ve’l-cîrân ma‘lûmü’l-hudûd olan 
menzilde vâki‘ nısfın nısfı olan hisse-i şâyi‘amı bey‘a ve semenini ahz u kabza ve 
bana îsâle ve ahz u kabz ve îsâl mütevakkıf olduğu umûrun cümlesine mezbûr 
Yofilo’yu tarafımdan vekîl ve nâib-i menâb nasb u ta‘yîn eyledim dedikde ol 
dahi vekâlet-i mezbûreyi kabûl ve hizmet-i lâzımesin edâya ta‘ahhüd etmeğin 
mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene 1073.
Şuhûdü’l-hâl: Pîrî b. Hüseyin, Veli b. Mahmud, Resûl Bey b. Rıdvan, Abdi Çelebi 
b. Hüseyin.

264 [23a-6] Cihan bt. Murad’ın menzilini oğlu Haçador v. Pilor’a sattığı
Mülknâme-i arsa
Mahmiye-i İstanbul’da Kâtib Kasım mahallesi sâkinelerinden Cihân bt.  Murad 
nâm nasrâniyye meclis-i şer‘-i hatîrde sulbî oğlu işbu bâ‘isü’s-sifr Haçador 
v.  Pilor nâm zimmî mahzarında ikrâr ve takrîr-i kelâm edip silk-i mülk-i 
sahîhinde münselik olup mahalle-i mezbûrede vâki‘ bir tarafı Şedci Budak ve 
bir tarafı ba‘zan Hasan Beşe mülkü ve ba‘zan bâyi‘a-i mezbûre mülkü ve bir ta-
rafı Belkıs Hâtun mülkü ve bir tarafı tarîk-i âma müntehî muhterik mülk men-
zil arsası ve içinde müşterek bir bi’r-i mâ ve üzerinde olan enkāzı ile mezbûr 
Haçador’a otuz bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi iştirâ ve kabûl ve kabz ve tesellüm eyledikden son-
ra semeni olan meblağ-ı mezbûr otuz bin akçeyi müşterî-i mezbûr Haçador ye-
dinden tamâmen ahz u kabz eyledim ba‘de’l-yevm zikr olunan menzil arsası ve 
üzerinde olan enkāzı ve müşterek bi’r-i mâyı müşterî-i merkūm Haçador’un 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Zilka‘deti’ş-şerîfe li sene 1073.
Şuhûdü’l-hâl: Hüseyin Beşe, Mehmed Çelebi, İsmail Çelebi, Ahmed Beşe, 
Mustafa Beşe, Hasan Efendi el-Müezzin, Abdi Çelebi b.  Hüseyin, Şükrullah 
Çelebi b.  Mustafa, Mehmed Efendi, İbrahim Efendi, Yahya b.  Abdullah, Keşfî 
Mustafa Efendi b. Muharrem, Hüseyin b. Süleyman, Papasoğlu Eremya, Bağdasar 
v. Hürmüz, Murad v. ( ).

265 [23b-1] Todori v. Mihal’in Leh asıllı cariyesi Marina bt. Pavli’yi azat ettiği
Itâknâme
Uncu tâifesinden Todori v.  Mihal nâm zimmî meclis-i şer‘-i hatîr-i lâzımü’t-
tevkīrde tav‘an ikrâr ve takrîr-i kelâm edip orta boylu, açık kaşlı, gök alâ göz-
lü Lehiyyetü’l-asl işbu Marina bt.  Pavli nâm nasrâniyye memlûke câriyemi, lâ 
li garazin âcil ve lâ li ivazın âcil malımdan âzâd ve mülkümden ihrâc ve silk-i 
harâir-i asliyyâta ilhâk ve idrâc eyledim ba‘de câriye-i mevsûfe-i mezkûre sâir 
harâir-i asliyyât gibi hürre olup üzerinde velâdan gayrı hakkım bâkī kalmadı 
dedikde mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Zilka‘deti’ş-şerîfe li sene 1073.
Şuhûdü’l-hâl: Abdi Çelebi el-Muhzır, Ali Çelebi b. Muharrem el-Muhzır, Hüseyin 
Çelebi b.  Ebûbekir el-Muhzır, uncular kethüdâsı Ali Beşe b.  Abdullah, Receb 
Beşe b.  Abdullah, Kâtib Ali Çelebi, Mîzâncı Mustafa Çelebi, kapan kethüdâsı 
Mehmed Efendi, Yazıcı Kosta, Dimitri v. İstemad, Pireşkovar v. Yani.

266 [23b-2] Huri bt. Minas’ın Meliki bt. Sinan’a olan borcuna karşılık iki adet 
işlemeli yorgan yüzünü rehin verdiği
Vekâlet-i devriye
Mahmiye-i İstanbul’da Mirahor mahallesi sâkinelerinden Huri bt.  Minas 
nâm nasrâniyye meclis-i şer‘-i hatîrde işbu bâ‘isü’s-sifr Meliki bt.  Sinan nâm 
nasrâniyye muvâcehesinde ikrâr ve takrîr-i kelâm edip mezbûre Meliki ye-
dinden müşterâ ve makbûz sandal üzerine kilâbdân ile işleme altı tane yorgan 
yüzü semeninden târih-i kitâbdan yüz yirmi gün tamâmına müeccel doksan 
iki esedî guruş deynim olup mukābelesinde bir elmas hâtem ile dülbend üze-
rine kilâbdân ile işleme iki yorgan yüzünü mezbûre Meliki yedine rehin vaz‘ 
ve teslîm eylediğimden sonra, eğer ecel-i merkūm hulûlünde meblağ-ı mezbûr 
doksan iki esedî guruşu edâ ve teslîm edemezsem rehn-i mezbûru semen-i mis-
li ile âhara bey‘ ve semeninden deyn-i mesfûru tamâmen ahz u kabz eyledik-
den sonra ziyâdesini bana teslîme vekâlet-i devriye ile mezbûre Meliki’yi tara-
fımdan vekîl ve nâib-i menâb nasb u ta‘yîn eyledim, ol dahi kabûl ve hizmet-i 
lâzımesin edâya ta‘ahhüd eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis min Şevvâli’l-mükerrem li sene 1073.
Şuhûdü’l-hâl: Süleyman b. Hasan, Abdi Çelebi b. Hüseyin, Şükrullah b. Mustafa, 
Resûl b. Rıdvan, Mehmed b. Ramazan, Asadur v. Mardiros, Asadur v. Ferhad.

267 [23b-3] Hüseyin’in vasîsi Pîrî Çelebi b. Veli’nin Mehmed Bey b. Ahmed’de 
olan alacağını tahsil ettiği
Kabzü’l-vasî mâli’s-sagīr
Mahmiye-i İstanbul’da Kırkçeşme kurbunda Kapı Ağası odalarında sâkine olup 
mukaddemâ vefât eden Fâtıma bt.  (  ) hâtunun sagīr oğlu Hüseyin’in kıbel-i 
şer‘den mansûb vasiyy-i şer‘îsi olan Pîrî Çelebi b.  Veli nâm bevvâbü’s-sultânî 
meclis-i şer‘-i hatîr-i lâzımü’t-tevkīrde hâfızü’l-kitâb Mehmed Bey b.  Ahmed 
mahzarında bi’l-vesâye ikrâr ve takrîr-i kelâm edip sagīr-i mezbûr malından 
karzdan mezbûr Mehmed Bey zimmetinde olan altı bin akçeyi vesâyetimiz ha-
sebiyle mezbûr Mehmed Bey yedinden bi’t-tamâm ve’l-kemâl alup kabz eyle-
dim min ba‘d mezbûr zimmetinde bir akçe ve bir habbe bâkī kalmadı dedik-
de mukırr-ı mezbûru ikrâr-ı meşrûhunda mezbûr Mehmed Bey tasdîk etmeğin 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b.  Bayram, Mehmed Çelebi, Ahmed Çelebi, Ali 
Beşe, Mustafa Beşe, Abdi Çelebi.

268 [23b-4] Fâtıma Hâtun bt. Hasan’ın vefat eden eşi Fortacı Osman Ağa’dan 
satın aldığı menzil ve bağa elkoyan İsâ Efendi’nin haksız olduğu
Hükm-i menzil ve bağ
Mahmiye-i İstanbul’da Ördek Kasap mahallesi ahâlîsinden olup hâlâ Mısır’da 
misâfiren sâkin olan Fortacı Osman Ağa b.  Gazanfer’in sâbıkan zevcesi olan 
fahrü’l-muhadderât Fâtıma Hâtun bt. Hasan Efendi meclis-i şer‘-i hatîr-i lâzımü’t-
tevkīrde sâbıkan Edirne kadısı olup zikri âtî mülk menzil ile bağa vâzı‘u’l-yed 
olduğu şer‘an sâbit olan İsâ Efendi tarafından husûs-ı âti’z-zikre vekîl olup 
mahmiye-i merkūmede Tatlıkuyu’da sâkin Ali b.  Mehmed ve Karagümrük kur-
bunda sâkin Ahmed b. Mehmed nâm kimesneler şehâdetleri ile vekâleti sâbite 
olan fahrü’l-kuzât Mahmud Efendi b.  el-Hâc İbrahim mahzarında üzerine 
da‘vâ edip mukaddemâ mezbûr Osman Ağa’nın mülkü olup Yoros kazâsına tâbi‘ 
Anadolu Hisârı’nda vâki‘ bir tarafı sâbıkan Vezîr-i a‘zam olan Sâlih Paşa mülküne 
ve bir tarafı sâbıkan şeyhülislâm olan Ebûsaid Efendi mülküne ve bir tarafı sâhil-i 
bahre ve bir tarafı tarîk-i âma müntehî büyûtu hâvî menzilini ve kurbunda vâki‘ 
lede’l-ahâlî ma‘lûmü’l-hudûd bir kıt‘a bağını, bin altmış yedi senesi Şa‘bânı’nın 
on birinci gününde zevciyyet beynimizde kāime iken safka-i vâhide ile üç bin 
beş yüz riyâlî guruşa bana bâtten bey‘ ve teslîm ve kabz-ı semen-i mezbûr ey-
ledikden sonra, a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în 
hâlâ Rumeli kazaskeri olan Abdülkādir Efendi hazretleri İstanbul kadısı iken 
nâibi olan fahrü’l-müderrisîn Abdülbâkī Efendi huzûrunda vech-i muharrer üzre 
bey‘ini ve semeni olan meblağ-ı mezbûru kabzını ikrâr ve yedime ikrârını hâviye 
hüccet verip ol menzil ve bağ mülk-i müşterâm olup mutasarrıfe iken müşârün-
ileyh İsâ Efendi ol menzil ve bağa bî-vech vaz‘-ı yed eder hâlâ vekîli olan mezbûr 
Mahmud Efendi’den suâl olunup kasr-ı yedine tenbîh olunmak matlûbumdur, 
deyû mazmûnu takrîr-i meşrûhunu nâtık ve Mevlânâ-yı mezbûrun imzâ ve 
hâtemini hâvî ve târih-i mezbûr ile müverraha bey‘ hücceti ibrâz edip mezbûr 
Mahmud Efendi muvâcehesinde kırâ’at ve suâl olundukda mezbûr Mahmud 
Efendi cevâbında fi’l-vâki‘ mezbûr Osman Ağa mukaddemâ zikr olunan menzil ve 
bağı müvekkilim müşârün-ileyh İsâ Efendi’ye semen-i misli ile bey‘ ve semenin-
den bin yüz elli riyâlî guruşu deyni olan bin yüz elli riyâlî guruş için îfâ ve fazlasını 
kabza mahmiye-i merkūmede Arpa Emîni mahallesi imâmı olan gāib ani’l-meclis 
Hasan Efendi’yi vekîl etmekle ol dahi târih-i kitâbdan yirmi gün mukaddem iki 
yük akçe[ye] müşârün-ileyhe bey‘ ve teslîm ve semeninden bin yüz elli riyâlî gu-
ruşunu deyn-i mezbûre takâs ve müşârün-ileyh İsâ Efendi dahi takâs-ı mezbûru 
kabûl etmiş idi hâlâ mezbûr Osman Ağa târih-i mezbûrda üç bin beş yüz riyâlî 
guruşa mezbûre Fâtıma Hâtun’a bey‘ ve teslîm ve kabz-ı semen eyledikden son-
ra Mevlânâ-yı mezbûr huzûrunda vech-i muharrer üzre bey‘ ve teslîm ve kabz-ı 
semen eylediğini ikrâr edip yedime ikrârını hâviye işbu hücceti verdiği müvek-
kilim müşârün-ileyhin ma‘lûmu değildir, deyû mazmûn-ı hücceti inkâr eyledik-
de müdde‘iyye-i mezbûre Fâtıma Hâtun’dan mazmûn-ı hücceti mübeyyine beyyi-
ne taleb olundukda zeylinde isimleri mastûr udûl-i müslimînden İmâm Mahmud 
Efendi b. Hasan ve Hasan Efendi b. Hamza ve Mustafa Beşe b. Yusuf ve Abdi Beşe 
ve İbrahim b. Süleyman nâm kimesneler li ecli’ş-şehâde meclis-i şer‘a hâzırûn olup 
gıbbe’l-istişhâdi’ş-şer‘î fi’l-vâki‘ mezbûr Osman Ağa târih-i mezbûrda zevciyyet 
beynlerinde kāime iken ol menzil ve bağı semen-i mezbûr üç bin beş yüz riyâlî 
guruşa merkūme Fâtıma Hâtun’a safka-i vâhide ile huzûrumuzda bey‘ ve teslîm 
ve semen-i mezbûr üç bin beş yüz riyâlî guruşu kabz eyledikden sonra, vech-i 
muharrer üzre bey‘ ve teslîm ve kabz-ı semen eylediğini Mevlânâ-yı mezbûr 
huzûrunda ikrâr edip yedine ikrârını hâviye işbu bey‘ hücceti verdi. Biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de ri‘âyeti şerâiti’l-kabûl şehâdetleri makbûle olmağın zikr olu-
nan menzil ve bağdan müvekkil-i müşârün-ileyhin kasr-ı yedine tenbîh olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Çavuş el-Mübâşir, Hüseyin Efendi el-Brusî el-Kâtib, Keşfî 
Mustafa Efendi el-Kâtib, Ali Çelebi b. Mustafa müezzin-i mahalle-i Arpa Emîni, 
Mustafa Beşe b.  Murad, Fahrü’l-akrân Kethüdâ Abdünnebî Ağa, Mefharü’l-
emâsil ve’l-akrân Muhtesib Ağası Mehmed Ağa, Mehmed Ağa b.  Mahmud 
sermuhzırân, Abdülkādir Efendi el-kadı.

269 [23b-5] Yorgi v. Harito’nun Hacı Mehmed’de un bedelinden alacağı olduğu
İkrâr-ı deyn
Mahmiye-i İstanbul’da vâki‘ uncu tâifesinden bâ‘isü’s-sifr Yorgi v.  Harito nâm 
zimmî meclis-i şer‘-i hatîrde Çörekçi tâifesinden el-Hâc Mehmed b.  Mehmed 
mahzarında üzerine da‘vâ ve takrîr-i kelâm edip mezbûr el-Hâc Mehmed’in 
yedimden iştirâ ve kabz eylediği beher keyl doksanar akçe kıymetli on beş bu-
çuk keyl dakīk semeninden zimmetinde müctemi‘ olan bin üç yüz [24a] dok-
san beş akçe hakkımı mezbûrdan taleb ederim, suâl olunsun dedikde gıbbe’s-
suâl mezbûr el-Hâc Mehmed cevâbında fi’l-vâki‘ mezbûr Yorgi’nin on beş bu-
çuk keyl dakīk semeninden zimmetimde bin üç yüz doksan akçe hakkı var-
dır deyû bi tav‘ihî ikrâr etmeğin alâ mûceb-i ikrârihî meblağ-ı mezbûr bin üç 
yüz doksan beş akçeyi mesfûr Yorgi’ye edâ ve teslîme mezbûr el-Hâc Mehmed’e 
ba‘de’t-tenbîh, mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
Çelebi b. Mustafa, Baba Resûl b. Rıdvan, Baba Ahmed b. Abdülcebbar.

270 [24a-1] Mustafa Beşe b. Mehmed’in kölesi İvaz b. Abdullah’ı azat ettiği
Itâknâme
Dergâh-ı âlî -dâme merci‘an li’l-e‘âlî- yeniçerilerinin eski odalarda vâki‘ 
Altmışıncı Ağa Bölüğü’ne mahsûs oda ahâlîsinden Mustafa Beşe b.  Mehmed 
nâm râcil meclis-i şer‘-i hatîr-i lâzımü’t-tevkīrde ikrâr ve takrîr-i kelâm 
edip bana rıkkıyyetini mu‘terif olan işbu orta boylu açık kaşlı gök elâ gözlü 
Efrenciyyü’l-asl İvaz b. Abdullah nâm abd-i memlûkümü hasbeten lillâhi te‘âlâ 
ve taleben li merzâti’r-Rabbi’l-a‘lâ tahrîr ve i‘tâk ve silk-i ahrâr-ı asliyyînde 
idrâc ve ilhâk eyledim ba‘de’l-yevm mezbûr İvaz sâir ahrâr-ı asliyyîn gibi hür 
olup üzerinde velâdan gayrı hakkım kalmadı dedikde mâ vaka‘a bi’l-ibtigā ketb 
ve imlâ olundu.
Fi’l-yevmi’t-tâsi‘ min Zilka‘deti’ş-şerîfe li sene 1073.
Şuhûdü’l-hâl: el-Hâc Hüseyin b.  Mehmed Konevî, Abdurrahman Beşe 
b. Abdurrahman, Kadri Beşe b. Mehmed, Kara Ahmed Beşe b. Mustafa, el-Hâc 
Ali Beşe b.  Mehmed, Süleyman Çelebi b.  Mehmed, Osman Beşe Odabaşı, Aşçı 
İbrahim Beşe b. ( ), Türbedâr Ahmed Hoca, Türbedâr oğlu Mehmed Çelebi, Ali 
Beşe.

271 [24a-2] Sâliha bt. Abdullah’ın Siyami b. Satı’dan boşandığı
Hul‘
Mahmiye-i İstanbul’da Çukur mahallesinde sâkine Sâliha bt. Abdullah nâm hâtun 
meclis-i şer‘de zevc-i muhâlı‘ı işbu râfi‘ü’l-kitâb Siyami b. Satı‘ mahzarında takrîr-i 
kelâm edip zevcim mezbûr Siyami zimmetinde mütekarrir ve ma‘kūdun-aleyh 
olan üç bin akçe mehr-i müeccelim ve nafaka-i iddet-i ma‘lûmem ve me’ûnet-i 
süknâm üzerine muhâla‘a-i sahîha-i şer‘iyye ile muhâla‘a edip her birimiz âharın 
zimmetini hukūk-ı zevciyyete müte‘allika da‘vâdan ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene 1073.
Şuhûdü’l-hâl: Mehmed Efendi b.  Hüseyin el-İmâm, Abdurrahman b.  Siyami, 
Mustafa Çelebi b. Ali, Hüseyin b. Hasan.

272 [24a-3] Süleyman b. el-Hâc Ahmed’in el-Hâc Ahmed b. Süleyman 
aleyhindeki alacak iddiasında haksız olduğu
Yemîn
Mahmiye-i İstanbul’da Seferikoz mahallesi sâkinlerinden Süleyman b.  el-
Hâc Ahmed meclis-i şer‘-i hatîrde kayın atası râfi‘ü’l-kitâb el-Hâc Ahmed 
b.  Süleyman muvâcehesinde da‘vâ edip mezbûr el-Hâc Ahmed zimmetin-
de karzdan seksen beş riyâlî guruş hakkım vardır, taleb ederim, suâl olunsun 
dedikde gıbbe’s-suâl ve’l-inkâr müdde‘î-i mezbûrdan müdde‘âsını mübeyyine 
beyyine taleb olundukda ityân-ı beyyineden izhâr-ı acz edip istihlâf etmeğin 
mezbûr el-Hâc Ahmed’e müdde‘î-i mezbûr Süleyman için vech-i muharrer üzre 
zimmetinde karzdan seksen beş guruş elân üzerine edâsı lâzım deyni olmadı-
ğına yemîn teklîf olundukda ol dahi hasbe’l-mes’ûl half billâhi te‘âlâ etmeğin 
mûcebince bilâ-beyyine müdde‘î-i mezbûr da‘vâdan men‘ olunup mâ hüve’l-
vâki‘ gıbbe’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Ahmed Çelebi b.  Ali ed-Dâ‘î, Abdi 
Çelebi b. Hüseyin, Şükrullah Bey b. Mustafa.

273 [24a-4] Fâtıma bt. Habib’in Hasan Bey b. Sefer’den muhâlaa 
yoluyla boşandığı
Hul‘
Mahmiye-i İstanbul’da Şeyh Muhyiddin mahallesinde sâkine Fâtıma bt.  Habîb 
nâm hâtun tarafından husûs-ı âti’l-beyâna vekîl olup mezbûrenin zâtını 
ma‘rifet-i şer‘iyye ile ârifân Hasan Efendi b. Mustafa ve Hüseyin Beşe b. Mehmed 
şehâdetleri ile şer‘an vekâleti sâbite olan babası mezbûr Habîb b.  Musa nâm 
kimesne mahfil-i kazâda, müvekkile-i mezbûrenin zevci işbu bâ‘isü’l-kitâb 
Hasan Bey b. Sefer nâm kimesne mahzarında bi’l-vekâle ikrâr ve takrîr-i kelâm 
edip müvekkilem mezbûrenin mezbûr Hasan Bey zimmetinde mütekarrir ve 
ma‘kūdun-aleyh olan bin akçe mehr-i müeccelini ve nafaka-i iddet-i ma‘lûmesi 
üzerlerine ve me’ûnet-i süknâsı dahi kendi üzerine olmak üzre mezbûr Sefer 
Bey ile vekâletim hasebiyle muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl eyledikden sonra zevciyyete ve gayra müte‘allika da‘vâdan 
vekâletim hasebiyle ben mezbûr Sefer Bey’in zimmetini ve mezbûr Sefer Bey 
dahi müvekkilem mezbûre Fâtıma’nın zimmetini ibrâ-i âmm-ı kātı‘ü’n-nizâ‘ ile 
ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Şuhûdü’l-hâl: İsâ b. Mehmed, el-Hâc Yusuf b. Musa, Hüseyin Çelebi b. Ebûbekir, 
İbrahim Çelebi b.  Mehmed, el-Hâc Ahmed Çelebi b.  Mahmud, Baba Resûl 
b. Rıdvan, Hasan Çelebi b. İbrahim, Abdi Çelebi b. Hüseyin.

274 [24a-5] Keresteci Mehmed Beşe b. Yunus’un Yorgi v. Yani’de kereste 
bedelinden alacağı olduğu
İsbât-ı deyn
Mahmiye-i İstanbul’da Abdi Subaşı mahallesi sâkinlerinden Keresteci 
Mehmed Beşe b.  Yunus mahfil-i kazâda Yorgi v.  Yani muvâcehesinde üzeri-
ne da‘vâ ve takrîr-i kelâm edip merkūm Yorgi yedimden iştirâ ve kabz eyle-
diği kereste semeninden mezbûrun zimmetinde beş bin dört yüz akçe hak-
kım olup hattâ târih-i kitâbdan iki ay mukaddem kendi menzilinde huzûr-ı 
müslimînde ikrâr ve işhâd dahi etmişdi. Suâl olunsun dedikde gıbbe’s-suâl ve’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden el-Hâc Ömer b. Ali ve Abdi Beşe b. Hüseyin nâm kimesne-
ler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ müdde‘î-i 
mezbûr Mehmed Beşe’ye kereste semeninden beş bin dört yüz akçe deyni ol-
duğunu bizim huzûrumuzda kendi menzilinde merkūm Yorgi ikrâr ve bizi 
işhâd eyledi biz bu husûsa bu vech üzre şâhidleriz şehâdet dahi ederiz [deyû] 
her biri edâ-i şehâdet-i şer‘iyye eylediklerinde gıbbe ri‘âyet-i şerâiti’l-kabûl 
şehâdetleri makbûl olmağın mûcebince meblağ-ı mezbûr beş bin dört yüz ak-
çeyi müdde‘î-i mezbûr Mehmed’e edâ ve teslîme merkūm Yorgi’ye tenbîh birle 
mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Abdi Çelebi b. Hüseyin, Şükür b. Mustafa, Mustafa b. İsâ, Mehmed 
b. Ramazan, Resûl b. Rıdvan, Muharrem b. Abdi, Hasan b. Mehmed, Ali Çelebi 
el-Muhzır.









275 [24a-6] Balıkçı Yorgi v. Manol, Dimitri v. Andon ve Nikola v. Mihal’in, diğer 
ortakları Yufelu v. Mihalaki’nin zimmetini ibrâ ettikleri
İbrâ
Mahmiye-i İstanbul’da Balatkapısı hâricinde balıkçı tâifesinden Yorgi v.  Manol 
ve Dimitri v.  Andon ve Nikola v.  Mihal nâm zimmîler meclis-i şer‘de yine tâife-i 
mezbûreden işbu bâ‘isü’s-sifr Yukalo v.  Mihalaki nâm zimmî muvâcehesinde her 
biri ikrâr ve takrîr-i kelâm edip mezbûr Yukalo ile balıkçılık san‘atında şerîkler olup 
bir kaç zamân nesî’eten balık alıp satıp, hâsıl olan fâ’ideyi mezbûrun yedinde olan 
mukaffel kutu içine vaz‘ edip fesh-i akd-i şirket eylediğimizde, defterde mastûr 
olan fâ’ideden iki bin akçe nâkıs çıkıp, meblağ-ı mezbûru, mezbûrdan da‘vâ eyledi-
ğimizde mezbûr ahzını inkâr edip biz dahi ikāmet-i beyyine edememekle da‘vâ-yı 
mezbûreden her birimiz mezbûrun zimmetini meccânen ibrâ-i âm ile ibrâ ve iskāt 
eyledik dediklerinde gıbbe’t-tesâdıki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene 1073.
Şuhûdü’l-hâl: Şükrullah Çelebi b. Mustafa, Abdi Çelebi b. Hüseyin, Baba Resûl 
b. Rıdvan, Mustafa b. Mustafa.

276 [24a-7] Mısırlı Mehmed b. Bulut’un kölesi olduğunu iddia ettiği Rus asıllı 
Kaytas b. Abdullah’ın azat edilmiş olduğu
Itâknâme
Mahmiye-i İstanbul’da Manisalı Çelebi mahallesinde sâkin iken vefât eden 
Şem‘î bt. Hasan nâm hâtunun verâseti zevc-i metrûkü Mısırlı Mehmed b. Bulut 
ile li ebeveyn karındaşı Mustafa’nın sulbî kebîr oğlu Mehmed’e münhasıra ol-
dukdan sonra, hâfızü’l-kitâb Rusiyyetü’l-asl Kaytas b.  Abdullah nâm gulâm 
meclis-i şer‘-i hatîr-i lâzımü’t-tevkīrde Mehmed ve zevci Mehmed ve mahza-
rında üzerlerine da‘vâ edip ben iştirâk-i seviy [24b] üzre mezbûrân Şem‘î ve 
Mısırlı Mehmed’in abd-i memlûkü olup ikisi ma‘an beni âzâd edip hür olmuş 
iken mezbûrân rakīk olmak üzre bana vaz‘-ı yed ederler. Suâl olunup kasr-ı 
yedlerine tenbîh olunmak matlûbumdur dedikde gıbbe’s-suâl mezbûr Mehmed 
[cevâbında], gulâm-ı mezbûrun nısf-ı şâyi‘ini mûrisesi mezbûre Şem‘î Hâtun’un 
mülkü olup hâl-i sıhhatinde âzâd eylediğini ikrâr ve mezbûr Mısırlı Mehmed 
dahi cevâbında zikr olunan gulâm müstakillen abd-i memlûküm olup mezbûru 
âzâd eylemedim deyip mezbûra vaz‘-ı yedini ikrâr, lâkin mezbûr merkūme 
Şem‘î ile iştirâk-i seviy üzre mülkü olup mezbûru âzâd eylediğini inkâr eyle-
dikde müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup mahalle-i mezbûre ahâlîsinden Mehmed b. Ahmed ve 
Ramazan b. Abdullah nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâdi’ş-şer‘î fi’l-vâki‘ gulâm-ı mezbûr iştirâk-i seviy üzre müteveffât-ı 
mezbûre ile mezbûr Mısırlı Mehmed’in abd-i memlûkü olup mezbûrân mezbûr 
Kaytas’ı her biri huzûrumuzda i‘tâk-ı sahîh-i şer‘î ile i‘tâk ve tahrîr eylediler. 
Biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle 
olmağın mezbûr Kaytas’dan kasr-ı yedine mezbûr Mısırlı Mehmed’e tenbîh olu-
nup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Beşe b.  İlyas, Hüseyin b.  Kasım, Taşkın b.  Mustafa, 
Mehmed b. Mustafa, Mehmed b. Sefer, Piyâle b. Abdullah, Abdi Çelebi el-Muhzır, 
Şükür Bey b.  Mustafa el-Muhzır, Mehmed b.  Ramazan el-Muhzır, Baba Resûl 
b. Rıdvan el-Muhzır.

277 [24b-1] Kaytas b. Abdullah’ın eski sahibi Mısırlı Mehmed b. Bulut’la alacak 
davasında sulh olduğu
Sulh
Mahmiye-i İstanbul’da Manisalı Çelebi mahallesinde sâkin Kaytas b.  Abdullah 
meclis-i şer‘-i hatîrde mu‘takı râfi‘ü’l-kitâb Mısırlı Mehmed b.  Bulut 
muvâcehesinde ikrâr ve takrîr-i kelâm edip mu‘takım mezbûr Mısırlı Mehmed 
mukaddemâ beni i‘tâk ettikden sonra mu‘takım mezbûr Mısırlı Mehmed’den 
ba‘de’l-ıtk kendi malımdan sana benim için bir câriye alıver deyû elli iki 
kıt‘a riyâlî kebîr guruş vermiş idim. Ol cins câriyemi alıvermemekle meblağ-ı 
mezbûru da‘vâ ve istirdâd murâd eylediğimde mezbûr Mısırlı Mehmed dahi 
meblağ-ı mezbûru vech-i muharrer üzre ahzını inkâr etmekle beynimizde nizâ‘ 
vâki‘ olup beni da‘vâ-yı mezkûreden bin akçe üzerine sulh edip ben dahi sulh-ı 
mezbûru kabûl ve bedel-i sulh olan meblağ-ı mezbûru yedinden alıp kabz ve 
husûs-ı mezbûra müte‘allika da‘vâdan zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene 1073.
Şuhûdü’l-hâl: Şükrullah Çelebi b.  Mustafa, Abdi Çelebi b.  Hüseyin, Resûl 
b. Rıdvan, Hacı Yunus b. Musa.

278 [24b-2] Mehmed b. Abdullah Vakfı’na ait menzil arsasının Receb Halife 
b. Nasûh’a tevcih edildiği
Tevcîh-i arsa
Mahmiye-i İstanbul’da Lâleli Çeşme kurbunda Kuyumcu Bahşâyiş mahallesinde 
vâki‘ merhûm Mehmed b.  Abdullah nâm sâhibü’l-hayr vakf ve süknâsını bir 
recül-i sâliha şart eylediği, iki tarafı Şerife Ayşe Hâtun mülküne ve bir tarafı 
Mihriban Hâtun vakfına ve bir tarafı tarîk-i hâssa müntehî vakıf menzili es-Seyyid 
Abdurrahman Efendi b.  es-Seyyid Şeyh Yakub Efendi tevcîh-i hâkim ile muta-
sarrıf iken, menzil-i mezbûr muhterik olmağla menzil-i mezbûrun arsasından 
merkūm es-Seyyid Abdurrahman Efendi kasr-ı yed etmekle yine sulehâdan olup 
süknâya eşedd-i ihtiyâc ile muhtâc olan işbu bâ‘isü’l-kitâb Receb Halîfe b. Nasûh 
nâm kimesneye menzil-i mezbûrun arsası ber mûceb-i şart-ı vâkıf tevcîh olunup 
tasarrufu için işbu hurûf ketb olunup yedine def ‘ olundu.
Fi’l-yevmi’t-tâsi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mefharü’l-müderrisîn Seyyid Hasan Efendi, Mefharü’l-
müderrisîn Nâzikîzâde Mustafa Efendi, Şeyh İvaz Efendi, Hacı Ali bevvâb-ı 
sultânî, Yusuf Efendi b.  İsmail, Mustafa Bey el-bostânî, Mehmed Beşe b.  (  ), 
Şaban b. Halil.

279 [24b-3] Nusret bt. Abdullah’ın menzilini Yusuf Beşe b. Mehmed’e sattığı
Mülknâme
Mahmiye-i İstanbul’da Yenibahçe kurbunda Karabaş mahallesinde sâkine 
Nusret bt.  Abdullah nâm hâtun meclis-i şer‘-i hatîr-i lâzımü’t-tevkīrde hâfızü’l-
kitâb Yusuf Beşe b.  Mehmed mahzarında tav‘an ikrâr ve takrîr-i kelâm edip 
mahalle-i mezbûrede vâki‘ bir cânibi Himmet Efendi mülküne ve bir cânibi 
Hâfız Mehmed Paşa vakfı bostana ve bir cânibi ( ) mezbûre vakfına ve bir cânibi 
tarîk-i âma müntehî bir bâb tahtânî odayı ve sofayı müştemil mülk menzilimi, 
mezbûr Yusuf Beşe’ye on beş bin akçeye bâtten bey‘ ve teslîm ve mezbûr Yusuf 
Beşe dahi minvâl-i muharrer üzre iştirâ ve tesellüm eyledikden sonra semeni 
olan meblağ-ı mezbûr on beş bin akçeyi mezbûr Yusuf Beşe yedinden tamâmen 
alıp kabz eyledim min ba‘d menzil-i mezbûr merkūm Yusuf Beşe’nin mülkü 
olup keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Efendi b.  Mustafa el-İmâm, Abdi Çelebi b.  Ramazan 
el-Müezzin, Ali Çelebi b. Abdullah, Receb Beşe b. Mehmed, Receb Beşe b. Hızır, 
Mehmed b. Mustafa, Ali Beşe b. Mehmed, Abdülbâkī b. Veli, Süleyman Efendi 
el-Müderris, Mustafa Beşe b.  Rıdvan es-Sarrâc, Abdi Çelebi el-Muhzır, Şükür 
Bey el-Muhzır.









280 [24b-4] Yamandi v. Nikola meyhanelerde olan hissesini kardeşi Yorgi’ye kiraya 
verdiği

Îcâr-ı meyhâne
Meyhâneci tâifesinden Yamandi v.  Nikola nâm zimmî meclis-i şer‘-i hatîr-i 
lâzımü’t-tevkīrde li ebeveyn karındaşı Yorgi nâm zimmî muvâcehesinde tav‘an 
ikrâr ve takrîr-i kelâm edip mahmiye-i İstanbul’da Kumkapı hâricinde lede’l-
ahâlî ma‘lûmü’l-hudûd Panbuk Meyhânesi demekle meşhûr mülk meyhâneden 
üç bölükde bir bölük hisse-i müfrezemi, mezbûr Yorgi’ye târih-i kitâb gü-
nünden sene-i kâmile tamâmına değin altı bin akçe ücret ile îcâr ve teslîm ve 
Balıkpazarı’nda vâki‘ lede’l-ahâlî ma‘lûmü’l-hudûd mülk meyhâneden üç bö-
lükde bir bölük hisse-i müfrezemi iki bin akçe ücret ile îcâr ve teslîm ve mezbûr 
Yorgi dahi minvâl-i muharrer üzre istîcâr ve tesellüm eyledi dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene 1073.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Câbi Mehmed 
Çelebi, Abdi Çelebi el-Muhzır, Ahmed Çelebi b.  Ali Serbölük, Osman Çelebi 
b. Abdullah Serbölük, Şükür Bey el-Muhzır, Baba Resûl el-Muhzır, Yani v. Velisar, 
İstador v. Lambo, İstavri v. Nikola, İstadi v. Panayot, Yorgi v. Yani, Andriye v. Yani.

281 [24b-5] Ahmed Beşe b. Mehmed’in, vefat eden Veli Beşe b. Haydar’ın 
vârisleri hakkındaki iddiasını ispat için mühlet verildiği
Mehil
Vilâyet-i Anadolu’da kasaba-i İznikmid’de sâkin olup mukaddemâ vefât eden 
Veli Beşe b. Haydar nâm râcilin verâseti, zevce-i metrûkesi Havva bt. Abdünnebî 
nâm hâtun ve babası mezbûr Haydar’a ve anası Ayşe ve sulbiye sagīre kızı 
Fâtıma’ya münhasıra oldukdan sonra, Dergâh-ı âlî yeniçerilerinin elli dördüncü 
cemâ‘atine mahsûs odanın hâlâ odabaşısı ve vakıf akçesine mütevellîsi Ahmed 
Beşe b.  Mehmed nâm râcil meclis-i şer‘de müteveffâ-yı mezbûrun vâlidesi 
mezbûre Fâtıma Hâtun ile sagīre-i mezbûrenin mansûben vasîsi olan mezbûr 
Abdünnebî mahzarlarında üzerlerine bi’t-tevliyye da‘vâ edip müteveffâ-yı 
mezbûr Veli Beşe hâl-i sıhhatinde mâl-ı vakıfdan mütevellî-i sâbık yedinden 
karz aldığı otuz bin akçeyi cânib-i vakfa edâ etmeden fevt olup zimmetinde 
kalmağla terekesinden bi’t-tevliyye taleb ederim suâl olunsun dedikde gıbbe’s-
suâl mezbûrân cevâblarında, tereke-i müteveffâ-yı mezbûra vaz‘-ı yedlerini ve 
müteveffâ-yı mezbûrun vakf-ı mezbûra otuz bin akçe deyni olduğunu inkâr ey-
lediklerinde müdde‘î-i mezbûrdan müdde‘âları için beyyine taleb olundukda 
udûl-i müslimînden olup oda-i mezkûre ahâlîsinden Abdülkerim Beşe b. Şaban 
ve Fazlı Beşe b. İsmail nâm râcil li ecli’ş-şehâde meclis-i şer‘a hâzırân olup gıbbe’l-
istişhâdi’ş-şer‘î fi’l-vâki‘ müteveffâ-yı mezbûr Veli Beşe hâl-i sıhhatinde vakf-ı 
mezbûrdan mütevellî-i sâbık yedinden huzûrumuzda karz otuz bin akçe alıp 
meblağ-ı mezbûru cânib-i vakfa kable’l-edâ fevt oldu. Biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm terekeye vaz‘-ı yedleri için mütevellî-i mezbûrdan sâniyyen bey-
yine taleb olundukda ityân-ı beyyine [25a] için istimhâl eyledikde mehl-i şer‘î 
ile imhâl olunmağın, mâ vaka‘a bi’t-taleb ketb olundu.
Fi’l-yevmi’t-tâsi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Abdülkādir b.  Ebûbekir, Hüseyin Beşe b.  Ali er-Râcil, 
Mustafa Beşe b.  Hüseyin er-Râcil, Abdi Beşe b.  Abdürrezzak, Ahmed Çelebi 
b. Ömer, el-Hâc Ahmed Çelebi b. Mahmud, el-Hâc Veli b. Hüseyin, çukadar Ali 
Beşe er-Râcil.

282 [25a-1] İvaz Bey b. Kabil’in Ayşe Hâtun bt. Hasan’da olan alacağını 
tahsil ettiği
Kabz-ı deyn
Mahrûse-i Üsküdar’da Karaca Ahmed tekyesi kurbunda sâkin İvaz Bey b. Kābil 
nâm kimesne meclis-i şer‘-i hatîrde râfi‘atü’l-kitâb Ayşe Hâtun bt. Hasan Efendi 
tarafından tasdîk-i âti’l-beyâna sâbitü’l-vekâle vekîl olan karındaşı Atâullah 
Çelebi muvâcehesinde ikrâr ve i‘tirâf edip müvekkile-i mezbûre Ayşe zimmetin-
de karzdan beş bin akçe hakkım var idi hâlâ meblağ-ı mezbûr yirmi beş bin ak-
çeyi tamâmen alıp kabz eyledim dedikde gıbbe’t-tasdîki’ş-şer‘î mezbûr İvaz Bey 
meclis-i mezbûrda i‘âde-i kelâm edip deyn-i mezbûr için mukaddemâ mezbûre 
Ayşe’nin bana def ‘ ettiği temessükü zâyi‘ eyledim. Fîmâ-ba‘d zuhûr ederse amel 
olunmaya dedikde vâki‘ü’l-hâl bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene 1073.
Şuhûdü’l-hâl: Ahmed Çelebi b. Ali ed-Dâ‘î, el-Hâc Ahmed b. Mahmud Kethüdâ, 
Mehmed Çelebi b. Hamza, Mahmud b. Mustafa, Sinan b. Şaban, Ali Beşe çukadar.

283 [25a-2] Hacı İbrahim’in, Hüseyin Dede aleyhine açtığı duvar davasında 
haksız olduğu
Yemîn
Husûs-ı âti’l-beyânın mahallinde istimâ‘ ve tahrîri için savb-ı şer‘den bi’t-
taleb irsâl olunan Mevlânâ Mehmed Efendi, mahmiye-i İstanbul’da Manisalı 









Çelebi mahallesinde vâki‘ zikri âtî mülk duvarın üzerine varıp zeyl-i rakīmde 
mastûrü’l-esâmî müslimîn huzûrunda akd eylediği meclis-i şer‘de mahalle-i 
mezbûre sâkinlerinden el-Hâc İbrahim nâm kimesne zikr olunan duvara müs-
takil mülkü olmak üzre vâzı‘u’l-yed olduğu sâbit olan Hüseyin Dede b. Mehmed 
mahzarında üzerine da‘vâ ve takrîr-i kelâm edip mezbûr Hüseyin Dede menzili 
ile benim menzilim beyninde olup tûlen sekiz buçuk ve arzen on dört usbu‘ du-
var mezbûr Hüseyin Dede ile müşterek mülkümüz iken mezbûr Hüseyin Dede 
zikr olunan duvarın mecmû‘u kendi mülkü olmak üzre vaz‘-ı yed eder hâlâ zikr 
olunan duvar müşterek tasarrruf olunmak için mezbûr Hüseyin Dede’ye tenbîh 
olunmak matlûbumdur dedikde gıbbe’s-suâl ve’l-inkâr müdde‘î-i mezbûrdan 
müdde‘âsı için beyyine taleb olundukda ityân-ı beyyineye kādir olmayıp istihlâf 
etmeğin zikr olunan duvarın nısf-ı şâyi‘i müdde‘î-i mezbûr el-Hâc İbrahim’in 
mülkü olmadığına mezbûr Hüseyin Dede’ye yemîn teklîf olundukda ol dahi 
hasbe’l-mes’ûl half billâhi’l-aliyyi’l-a‘lâ etmeğin mezbûr el-Hâc İbrahim bilâ-
beyyine mu‘ârazadan men‘ birle vâki‘ hâli Mevlânâ-yı mezbûr mahallinde 
tahrîr ba‘dehû meclis-i şer‘a gelip ma‘an irsâl olunan Hüseyin b. Ebubekir ile alâ 
vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Mehmed el-İmâm, Mehmed Çelebi b. Mehmed 
el-Müezzin, Sofu Ahmed b.  Ahmed el-mi‘mâr, üstâd Mehmed b.  Süleyman, 
Davud b. Süleyman, Mehmed b. Ali, Rıdvan b. Abdullah, Mustafa Çelebi b. Veli, 
Mahmud Çavuş b. Nasûh.

284 [25a-3] Rahime bt. Abdullah’ın Yusuf b. Mehmed’den muhâlaa 
yoluyla boşandığı
Hul‘
Mahmiye-i İstanbul’da Sultan Selim kurbunda Çukurbostan mahallesinde sâkine 
Rahime bt.  Abdullah nâm hâtun meclis-i şer‘-i hatîr-i lâzımü’t-tevkīrde zevc-i 
mutallıkı işbu bâ‘isü’l-vesîka Yusuf b.  Mehmed mahzarında ikrâr ve takrîr-i 
kelâm edip mezbûr Yusuf ’un zimmetinde mütekarrir ve ma‘kūdun-aleyh olan 
sekiz yüz akçe mehr-i müeccelim ile nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre muhâla‘a-i sahîha-i şer‘iyye 
ile muhâla‘a edip ol dahi hul‘-ı mezbûru kabûl eyledikden sonra zevciyyete 
müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene 1073.
Şuhûdü’l-hâl: Ali Efendi b. Mehmed el-İmâm, Bayram Beşe b. Mehmed, Şaban 
b. Şaban, Ebûbekir b. Mehmed, el-Hâc Ahmed b. Mahmud.









285 [25a-4] Foti v. Moyusı’nın Domani’ye borcuna Despina bt. Andon ile 
Sultana bt. Moyusı’nın kefil olduğu
Kefâlet
Mahmiye-i İstanbul’da Çakır Ağa mahallesi ahâlîsinden Foti v. Moyusı nâm zimmî 
meclis-i şer‘-i hatîrde râfi‘ü’l-vesîka Domani nâm zimmî muvâcehesinde ikrâr 
ve i‘tirâf edip cihet-i karzdan işbu mezbûr Domani’ye zimmetimde lâzımü’l-edâ 
dört yüz riyâlî guruş deynimiz vardır dedikde gıbbe’t-tasdîki’l-vicâhî medyûn-ı 
mezbûr Foti’nin zevcesi Despina bt. Andon ile medyûn-ı mezbûr Foti zimmînin 
kız karındaşı Sultana bt.  Moyusı nâm nasrâniyyeler meblağ-ı sâlifü’z-zikr dört 
yüz guruşun mecmû‘una kefâlet-i sahîha-i şer‘iyye ile her biri kefîl olmağın mâ 
hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ min Zilka‘deti’ş-şerîfe li sene 1073.
Şuhûdü’l-hâl: Mustafa Çavuş el-Mübâşir, Abdülkādir Efendi el-İmâm, Ahmed 
Halîfe el-Müezzin, Abdi Çelebi b. Hüseyin, Mustafa b. Mehmed.

286 [25a-5] Ayşe Hâtun bt. Mehmed’in boşandığı eşi Ali Çelebi b. Cafer’den 
mehr-i müeccel ve nafaka bedelini tahsil ettiği
İkrâr-ı kabz-ı mehr ve nafaka
Husûs-ı âti’l-beyânı mahallinde tahrîr için cânib-i şer‘-i mergūbdan bi’t-taleb 
irsâl olunan Abdülbâkī Efendi, mahmiye-i İstanbul’da Tercüman Yunus ma-
hallesinde sâkine Ayşe Hâtun bt.  Mehmed’in menziline varıp zeyl-i rakīmde 
muharrerü’l-esâmî olan müslimîn huzûrunda akd-i meclis-i şer‘ eyledikde 
mezbûre Ayşe hâtun meclis-i mezbûrda zevc-i mutallıkı Ali Çelebi b.  Cafer 
muvâcehesinde da‘vâ edip mezbûr Ali Çelebi beni tatlîk etmekle zimmetin-
de mütekarrir olan yüz riyâlî guruş mehr-i müeccel-i müsemmâyı taleb ede-
rim deyicek gıbbe’s-suâl mezbûr Ali Çelebi cevâbında fi’l-vâki‘ müdde‘iyye-i 
mezbûrenin zimmetimde yüz riyâlî guruş mehr-i müecceli vardır deyû tâyi‘an 
ikrâr ve i‘tirâf ettikden sonra, ikrârı mûcebince mehr-i mezbûru müdde‘iyye-i 
mezbûre Ayşe’ye edâya tenbîh ettikden sonra mezbûre Ayşe meclis-i mezbûrda 
i‘tirâf edip mehrim olan meblağ-ı mezbûr yüz guruşu ve nafaka-i iddetim için 
dört yüz kırk akçeyi zevcim mezbûr Ali Çelebi yedinden alıp kabz eyledim de-
dikde gıbbe’t-tasdîki’l-vicâhî vâki‘ hâli Mevlânâ-yı mezbûr mahallinde tahrîr, 
ba‘dehû ma‘an irsâl olunan Mustafa Beşe ve Muhzır Mustafa ile meclis-i şer‘a 
gelip alâ vukū‘ihi inhâ ve takrîr etmeğin mâ hüve’l-vâki‘ bi’l-iltimâs ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene 1073.
Şuhûdü’l-hâl: İsmail Çelebi b.  Mehmed, es-Seyyid Hasan Çelebi b.  Musa, 
Abdünnebî Çelebi b. Ahmed, Mehmed Çavuş b. Abdünnebî.









287 [25a-6] Hatice bt. Hüseyin’in düğme bedeli olarak Havva bt. Yahya’da olan 
alacağından bir kısmını tahsil ettiği
İbrâ
Mahmiye-i İstanbul’da Hüsrev Paşa mahallesinde sâkine Hatîce bt. Hüseyin nâm 
hâtun meclis-i şer‘-i hatîr-i lâzımü’t-tevkīrde bâ‘isetü’l-vesîka Havva bt.  Yahya 
nâm hâtun mahzarında ikrâr ve takrîr-i kelâm edip târih-i kitâbdan yirmi gün 
mukaddem her biri birer miskāl altından masnû‘ dört bin sekiz yüz akçe kıy-
metli on altı aded düğmelerimi mezbûre Havva Hâtun’a bi tarîki’l-âdiye ve-
rip ol dahi vech-i muharrer üzre istifâde ve kabz eylediğinden sonra hıfzında 
taksîrine binâ’en yedinde zâyi‘ olmağın üzerine damânı terettüb eylemiş idi hâlâ 
zikr olunan düğmelerin kıymetinin iki bin beş yüz akçesini yedinden alıp kabz 
edip iki bin üç yüz akçesinden zimmetini ibrâ ve iskāt eyledim dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’t-tâsi‘ min Zilka‘deti’ş-şerîfe li sene 1073.
Şuhûdü’l-hâl: Hasan Efendi b. Mustafa el-İmâm, Ali Çelebi b. İbrahim, Fazlullah 
b. Abdullah, Abdi Çelebi b. Hüseyin.

288 [25a-7] Fâtıma bt. Hasan’ın Receb b. Yakub’dan muhâlaa yoluyla boşandığı
Hul‘
Mahmiye-i İstanbul’da Topkapısı dâhilinde sâkine Fâtıma bt. Hasan meclis-i şer‘de 
zevci Receb b.  Yakub mahzarında ikrâr ve takrîr-i kelâm edip zevcim mezbûr 
Receb zimmetinde mütekarrir ve ma‘kūdun-aleyh olan bin akçe mehr-i müecce-
lim ve nafaka-i iddet-i ma‘lûmem ve me’ûnet-i süknâm dahi kendi üzerime olmak 
üzerlerine [25b] mezbûr Receb ile muhâla‘a-i sahîha-i şer‘iyye ile hul‘ eyledim. 
Ol dahi hul‘-ı mezkûru kabûl eyledikden sonra zevciyyete ve gayra müte‘allika 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene 1073.
Şuhûdü’l-hâl: Keşfî Mustafa Efendi, Şükür Beşe b.  Mustafa, Hasan b.  Mustafa, 
Resûl b. Rıdvan, Mehmed b. Ramazan.

289 [25b-1] Ali b. Abdullah’ın Arslan b. Mustafa’da alacağı olduğuna dair 
iddiasını ispat edemediği
Yemîn
Mahmiye-i İstanbul’da Kâtib Kasım mahallesi sâkinlerinden Ali b. Abdullah nâm 
kimesne meclis-i şer‘de Arslan b. Mustafa mahzarında üzerine da‘vâ ve takrîr-i 
kelâm edip cihet-i karz-ı şer‘îden mezbûr Arslan zimmetinde altı bin akçe hak-
kım vardır, vermede te‘allül eder, suâl olunup alıverilmesi matlûbumdur dedik-
de gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyi-
ne taleb olundukda ityân-ı beyyineden izhâr-ı acz ile istihlâf edicek müdde‘î-i 
mezbûr Ali’ye karz-ı şer‘îden altı bin akçe deyni olmadığına merkūm Arslan’a 
yemîn teklîf olundukda ol dahi alâ vefki’l-mes’ûl half billâhi’l-aliyyi’l-a‘lâ etme-
ğin müdde‘î-i mezbûr bilâ-beyyine mu‘ârazadan men‘ olunup mâ vaka‘a bi’t-
taleb ketb olundu.
Fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Şükrullah Çelebi b. Mustafa, Hasan b. Ahmed, Mehmed b. Ramazan, 
Resûl Beşe b. Rıdvan, Hüseyin b. Ebûbekir, Pîrî b. Hüseyin.

290 [25b-2] Kasap Kurt Beşe b. Abdullah kestiği koyun ve keçilerin yağını 
mumcu esnafından Dimo v. Şiro ve Nikol v. Yani’ye vereceğini 
taahhüt ettiği
Ta‘yîn-i selhhâne
Mahmiye-i İstanbul’da Balıkpazarı’nda vâki‘ merkūm Ebû Said Efendi mahdûmları 
Ahmed Efendi tasarrufunda olan ma‘lûmü’l-hudûd mumhânenin müste’ciri olan 
Dimo v. Şiro nâm zimmî meclis-i şer‘-i hatîrde mahmiye-i mezbûrede vâki‘ ka-
sap tâifesinden Kurt Beşe b. Abdullah mahzarında takrîr-i kelâm ve bast-ı merâm 
edip kadîmden mahmiye-i mezbûrede vâki‘ selhhânelerde zebh olunan koyun 
ve keçinin iç yağı mahmiye-i mezbûrede mumhânelerine ta‘yîn ve bey‘ olun-
mak mu‘tâd-ı kadîm olmağla mezbûr Kurt Beşe’nin dahi Sultan Bayezid kurbun-
da vâki‘ ma‘lûmü’l-hudûd selhhânesinde zebh eylediği koyun ve keçinin yağları 
mukaddemâ kethüdâ ve ihtiyârlarımız ma‘rifeti [ile] benim mumhâneme ta‘yîn 
olunmuşidi. el-hâletü hâzihî mezbûr Kurt Beşe, nezirsiz zikr olunan yağı kış izze-
ti vaktinde alırsız, yazın kesreti zamânında almazsız deyû hilâf-ı mu‘tâd-ı kadîm 
âhara füruht etmekle beynimizde sebeb-i kīl u kāl ve bâ‘is-i ihtilâl olmağın hâlâ 
kethüdâ ve ihtiyârlarımız ma‘rifeti ile mezbûr Kurt Beşe’nin selhhânesinde zebh 
olunan koyun ve keçinin yağını izzet ve kesreti vaktinde benim mumhânem ile 
Eminönü’nde vâki‘ ma‘lûmü’l-hudûd mumhânenin müste’ciri olan işbu Nikola 
v. Yani nâm zimmînin mumhânesine ta‘yîn ve bey‘ olunmak üzre mezbûr Kurt 
Beşe ile tecdîd-i ittifâk ve ahd ü mîsâk etmişizdir. Vech-i muharrer üzre olan 
ittifâkımız mezbûr Kurt Beşe’den suâl olunup takrîr, tahrîr ve sûreti yedimize ve-
rilmek matlûbumuzdur dedikde gıbbe’s-suâl mezbûr Kurt Beşe cevâbında vech-i 
mübeyyen üzre beynlerinde ittifâk olduğunu tahkīk ve tasdîk edip min ba‘d 
selhhânesinde zebh olunan koyun ve keçinin yağını mezbûrâna vermeğe ta‘ahhüd 
etmeğin hıfzen li’l-makāl mâ vaka‘a bi’t-taleb ketb olundu.
Min Zilka‘de sene 1073.
Şuhûdü’l-hâl: Du‘âyî Ahmed Çelebi b. ( ), Ömer Bey b. Abdullah, Ali b. Muharrem, 
Hüseyin b. Ebûbekir, Şükrullah Çelebi.

291 [25b-3] Mehmed Çavuş b. Abdülbâki Çavuş’un Kapan Hanı ve Kefeli 
hanlarında olan hissesini Hacı İbrahim Çelebi b. el-Hâc Receb’e sattığı
Mülknâme
Vilâyet-i Anadolu’da Lârende kasabası mahallâtından el-Hâc Abbas mahallesi 
sükkânından Mehmed Çavuş b. Abdülbâkī Çavuş meclis-i şer‘-i hatîr-i lâzımü’t-
tevkīrde işbu bâ‘isü’l-kitâb fahrü’l-akrân el-Hâc İbrahim Çelebi b. el-Hâc Receb 
mahzarında ikrâr ve takrîr-i kelâm edip kasaba-i mezbûrede vâki‘ lede’l-ahâlî 
ve’l-cîrân ma‘lûmü’l-hudûd Kapan Hânı ve Kefeli Hânı demekle ma‘rûf hânlar 
babam müteveffâ-yı merkūm Abdülbâkī Çavuş’un ile’l-vefât mülkü ve hakkı 
olup ba‘de vefâtihî terekesi altı sehim i‘tibâr olunup iki sehimi bana ve iki se-
himi karındaşım Mustafa Çavuş’a ve birer sehimi kız karındaşlarım Ayşe ve 
Emine’ye isâbet ve intikāl edip bu âna değin mezbûrun ile müşâ‘an mutasarrıf-
lar idik hâlâ zikr olunan hânlarda olan iki sehim hisse-i şâyi‘amı merkūm Hacı 
İbrahim Çelebi’ye otuz üç bin beş yüz nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ ol dahi iştirâ ve kabûl eyle-
dikden sonra semeni olan meblağ-ı mezbûr otuz üç bin beş yüz akçeyi müşterî-i 
mezbûr el-Hâc İbrahim Çelebi yedinden tamâmen ahz u kabz edip zikr olunan 
hânlarda olan iki sehim hisse-i şâyi‘amı mahallinde kabz ve tasarrufa mezbûr 
el-Hâc İbrahim Çelebi’yi taslît eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene 1073.
Şuhûdü’l-hâl: el-Hâc Yahya Çelebi b.  Ali, el-Hâc Mehmed Çelebi b.  el-Hâc 
Ahmed, el-Hâc Hasan Çelebi b. Mehmed, el-Hâc Mustafa b. Sefer, Ali Beşe b. el-
Hâc Mehmed, Ahmed Bey b. Mehmed.

292 [25b-4] el-Hâc Musa’nın vârisleri Mustafa ve Ayşe’nin el-Hâc Ömer 
b. Abdünnebi aleyhindeki davalarının reddedildiği
Men‘
Mahmiye-i İstanbul hısnı ebvâbından Yenikapı kurbunda sâkin iken vefât eden 
el-Hâc Musa’nın hasren vârisleri sulbî kebîr oğlu Mustafa ve sulbiye kebîre 
kızı Ayşe meclis-i şer‘-i hatîr-i lâzımü’t-tevkīrde zikri âtî vakıf akçenin hasbî 
mütevellîsi el-Hâc Ömer b. Abdünnebî mahzarında her biri üzerine da‘vâ edip 
mûrisimiz müteveffâ-yı mezbûr el-Hâc Musa târih-i kitâbdan kırk sene mu-
kaddem maraz-ı mevtinde Saraçhâne’de bir musluğa beş bin akçe ifrâz ve va-
siyyet ve musırran aleyhâ fevt oldukda, ism-i mal ıtlâk olunur şey terk etmeyip 
lâkin mütevellîsi kırk sene meblağ-ı mezbûru huzûrumuzda vakfiyet üzre tasar-
ruf eyledikde bizler hâzır ve bilâ-özr-i şer‘î sükût edip mütevellîsinden meblağ-ı 
mezbûra müte‘allik bir şey da‘vâ eylememiş idik. el-hâletü hâzihî fakīr olmağla 
meblağ-ı mezbûru mütevellîsi olan el-Hâc Ömer’den taleb eder[iz] suâl olunsun 
dedikde mezbûrân mütevellî-i vakf ile kırk sene bir yerde sâkinler olup hâzır 
ve bilâ-özr-i şer‘î sükût edip meblağ-ı mezbûra müte‘allik bir şey da‘vâ eyleme-
diklerini tav‘an ikrâr eylediklerinde otuz dört sene mürûr edip bilâ-özr-i şer‘î 
sükût olunup terk olunan mülk da‘vâsının istimâ‘ı bilâ-emr memnû‘ olmağla 
mezbûrân Mustafa ve Ayşe bî-vech da‘vâdan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Ahmed Çelebi b. Hüseyin, Mahmud Çelebi, Ömer Çelebi, Osman 
Çelebi b. Ömer, Mehmed Çelebi b. Murad, Ali b. Ömer, Sâlih b. Abdi.

293 [25b-5] Arutin v. Şâhin’in Vartiz v. Gencibey’den dava ettiği evin 
kendisine teslim edilmesi
Şuf ‘a
Fi’l-asl medîne-i Kayseriye kurâsından Balaksi nâm karye ahâlîsinden olup 
mahmiye-i İstanbul’da Davud Paşa câmi‘i kurbunda sâkin olan Arutin v. Şâhin 
nâm Ermeni meclis-i şer‘-i hatîrde zikri âtî mülk menzile vâzı‘u’l-yed oldu-
ğu şer‘an sâbit olan Vartiz v.  Gencibey nâm Ermeni muvâcehesinde üzerine 
da‘vâ edip târih-i kitâbdan üç sene mukaddem merkūm Gencibey’den karye-i 
merkūmede vâki‘ bir cânibi Marko Ermeni mülküne ve bir cânibi Andriyas 
Ermeni ve bir cânibi Marko Ermeni mülküne ve bir cânibi tarîk-i âma müntehî 
bir sofa ve tabhâne ve örtme ve havluyu müştemil mülk menzilini seksen riyâlî 
guruşa iştirâ ve kabz eylediğimden sonra, menzil-i mezbûrun câr-ı mülâsıkı 
mezbûr Vartiz bey‘-i mezbûru mahmiye-i merkūmede istimâ‘ eyledikde sükût 
etmekle mezbûrdan [26a] hakk-ı şuf ‘a sâkıt olmuş iken, şerâit-i şuf ‘ayı bi 
tamâmihâ ri‘âyet eyledim deyû da‘vâ-yı şuf ‘a edip hevâsına tâbi‘ hâkimü’ş-şer‘ 
mu‘âveneti ile semen-i mezbûru yedimden almış idi hâlâ mezbûrdan suâl olu-
nup semen-i mezbûru, mezbûra red ve menzil-i mezbûru merkūm Vartiz’den 
almak murâd ederim, suâl olunsun dedikde gıbbe’s-suâl mezbûr dahi cevâbında 
kaziyye minvâl-i muharrer üzre olduğunu ikrâr edicek ikrârı mûcebince semen-i 
mezbûru alıp menzil-i mezbûru mahallinde mezbûr Arutin Ermeni[‘ye] teslîme 
mezbûr Vartiz’e tenbîh olunup mâ vaka‘a bi’t-taleb ketb olundu.
Fi’l-yevmi’l-âşir min Zilka‘de sene 1073.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Abdi Çelebi 
el-Muhzır, Şükür Bey el-Muhzır, Veli b. Mahmud el-Muhzır, Mehmed b. Ramazan 
el-Muhzır, çukadar Ali Beşe er-Râcil.

294 [26a-1] el-Hâc Hüsrev Beşe b. Abdullah’ın çiftlik, menzil, tarla ve çayırını 
oğlu Halil Çelebi’ye sattığı
Mülknâme-i çiftlik
Mahmiye-i İstanbul’da Sarı Nasûh mahallesinde sâkinlerinden el-Hâc Hüsrev 
Beşe b.  Abdullah meclis-i şer‘-i hatîr-i lâzımü’t-tevkīrde sulbî kebîr oğlu işbu 
bâ‘isü’l-kitâb Halil Çelebi muvâcehesinde ikrâr ve takrîr-i kelâm edip vilâyet-i 
Anadolu’da Erzurum kazâsına tâbi‘ Kirahar nâm karyede vâki‘ lede’l-ahâlî ve’l-
cîrân ma‘lûmü’l-hudûd beş bâb tahtânî odaları müştemil mülk çiftliğimi, içinde 
mevcûd olan adedi beynimizde ma‘lûm kara sığır öküzü ve bir araba ve sâir çift-
lik âlâtını iki yüz elli guruşa ve yine medîne-i Erzurum’da Câmi‘-i Kebîr mahal-
lesinde vâki‘ bir tarafı İsmail Çelebi b. el-Hâc Ali mülkü ve iki tarafı sarrâc Hasan 
mülkü ve bir tarafı tarîk-i âm ile mahdûd fevkānî iki bâb oda ve tahtânî iki bâb 
oda ve kenîfi müştemil mülk menzilimi dahi bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık oğlum mezbûr Halil Çelebi’ye iki yüz esedî guruşa 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ol dahi vech-i 
muharrer üzre iştirâ ve kabûl eyledikden sonra yine kazâ-i mezbûra tâbi‘ zikr olu-
nan Kirahar nâm karyede vâki‘ lede’l-ahâlî ma‘lûmü’l-hudûd ve’l-kıt‘a tarla ve ça-
yır yerlerini ve peçeneği ma‘rifet-i sâhib-i arz ile beş yüz bir esedî guruş bedel 
mukābelesinde ferâğ ve tefvîz, ol dahi tefevvüz ve kabûl eyledikden sonra semen-i 
mezbûr dört yüz elli esedî guruş ile bedel-i merkūm beş yüz esedî guruş ki cem‘an 
dokuz yüz elli esedî guruşu târih-i kitâbdan yedi yüz yirmi gün tamânında edâ 
etmek üzre te’cîl edip ol dahi ecel-i mezbûru kabûl eyledikden sonra emlâk-i 
mezbûreyi kabza ve arâzi-i mezbûreyi tasarrufa merkūm Halil Çelebi’yi taslît ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî 12 yevm min Zilka‘de sene 1073.
Şuhûdü’l-hâl: Abdülgani Beşe, Mehmed Beşe seroda, Kenan Bey b.  Abdullah, 
Ahmed Bey, İsmail Çelebi, Ahmed Efendi b.  Abdülmennân, Ali Beşe, Selim 
Çelebi, Mustafa Çelebi, Nişancızâde el-Hâc Mehmed.









295 [26a-2] Fâtıma bt. Mehmed’in boşandığı eşi Mehmed Çelebi b. Mustafa’dan 
mehr-i müeccel ve nafakasını aldığı
Tatlîk
Mahmiye-i İstanbul’da Hoca Hayreddin mahallesinde sâkine Fâtıma bt. Mehmed 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı hâfızü’l-kitâb 
Mehmed Çelebi b.  Mustafa mahzarında tav‘an ikrâr ve takrîr-i kelâm edip zev-
cim mezbûr Mehmed Çelebi beni tatlîk etmekle zimmetinde olan üç bin akçe 
mehr-i müeccelimi ve ber vech-i peşîn beş yüz akçe nafaka-i iddet-i ma‘lûme ve 
me’ûnet-i süknâmı mezbûr Mehmed Çelebi yedinden alıp kabz edip zevciyyete 
ve gayra müte‘allika da‘vâdan her birimiz âharın zimmetini ibrâ ve iskāt eyledik 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene 1073.
Şuhûdü’l-hâl: İbrahim Çelebi b.  Hüseyin, Mustafa b.  İbrahim, Solak Mehmed 
Çelebi b. Mustafa, Mustafa Çelebi b. el-Hâc Hüseyin, Mehmed Çelebi b. Mustafa, 
Mustafa Halîfe, Abdi Çelebi el-Muhzır.

296 [26a-3] el-Hâc Mehmed Çelebi b. Nurullah’ın Halil Çelebi b. Nasrullah’tan 
talep ettiği alacak davasında sulh oldukları
Sulh
Mahmiye-i İstanbul’da Sofular mahallesi ahâlîsinden olup mahalle-i mezbûrda 
mescid-i şerîfde müezzin olan el-Hâc Mehmed Çelebi b. Nurullah meclis-i şer‘-i 
hatîr-i lâzımü’t-tevkīrde Halil Çelebi b.  Nasrullah mahzarında ikrâr ve takrîr-i 
kelâm edip ben mukaddemâ vakf-ı mezbûrun mütevellîsi iken mezbûr Halil 
Çelebi benden rüşvet def ‘a-i ûlâda seksen riyâlî guruş ve def ‘a-i sâniyyede bin 
beş yüz akçe ve sâlisede yirmi riyâlî guruş ve râbi‘ada bin iki yüz akçe almış idi 
el-hâletü hâzihî meblağ-ı mezbûrun cümlesin mezbûr Halil Çelebi’den da‘vâ 
eylediğimde mezbûr ba‘zısını ikrâr ve ba‘zısını inkâr eyledikden sonra vesâtat-ı 
muslihîn ile da‘vâ-yı mezbûreden mezbûr Çelebi benim ile dokuz bin akçe üze-
rine sulh olup ben dahi meblağ-ı mezbûru kabûl ve bedel-i sulh olan dokuz bin 
akçeyi mezbûr yedinden alıp kabz edip da‘vâ-yı mezbûreden mezbûr el-Hâc 
Halil Çelebi’nin zimmetini ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb.
Fi’l-yevm 8 min Zilka‘de sene 1073.
Şuhûdü’l-hâl: Mehmed Çavuş b.  Halil, Fahrü’l-eimme Mustafa Efendi b.  (  ), 
Fahrü’l-eimme Mustafa Efendi, Mehmed Efendi b.  Mahmud Efendi, Mehmed 
Çelebi.









297 [26a-4] Çamaşırcı taifesinden Yusuf b. Hızır’ın izinsiz açmış olduğu 
dükkânın kapatılması
Câmeşûy tâifesine müte‘allikadır
Mahmiye-i İstanbul’da Câmeşûy tâifesinin kethüdâları Murad b.  Süleyman ve 
du‘âcıları Süleyman b. Şâhin ve Yiğidbaşıları Mehmed b. Muslu ve ihtiyârlarından 
Abdüsselam b. Abdullah ve Abdullah b. Hasan ve Bayram b. İsmail ve Hacı Mustafa 
b. Abdullah ve Hasan b. Himmet ve Abdülkerim b. Şükrullah ve Ahmed b. Yusuf 
ve Mehmed b.  Hasan ve Durak b.  Mustafa ve Mehmed b.  Derviş ve Mahmud 
ve İbrahim b.  Mehmed ve sâirleri meclis-i şer‘-i hatîrde tâife-i mezbûreden 
Yusuf b.  Hızır nâm kimesne mahzarında her biri takrîr-i kelâm edip kadîmü’l-
eyyâmdan Yiğidbaşı ve kethüdâmız ve sâir ihtiyârlarımız ma‘rifetleri yok iken 
kimesne dükkân açmak memnû‘ olup husûs-ı mezbûra yedimizde emr-i şerîf-i 
cihân-mutâ‘ ve taraf-ı şer‘den hücec-i müte‘addide var iken mezbûr Yusuf ken-
diye ittifâk ile ta‘yîn olunan Üsküdar’da Suluhan önünde vâki‘ dükkâna kanâ‘at 
etmeyip mu‘tâd-ı kadîme muhâlif ve mugāyir Bitpazarı kurbunda bir dükkân 
ihdâs etmişdir. İşbu yedimizde olan hücec ve emr-i şerîf mûcebince men‘ olun-
mak matlûbumuzdur dediklerinde, yedlerinde olan hücec-i şer‘iyye ve emr-i 
şerîf mûcebince merkūm Yusuf ihdâs eylediği dükkândan çıkıp ihtiyârlar ta‘yîn 
eylediği zikr olunan dükkânda işlemek üzre mezbûr Yusuf ’a tenbîh olunup mâ 
vaka‘a bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene 1073.
Şuhûdü’l-hâl: el-Hâc Ahmed b. Mahmud kethüdâ, Ahmed Çelebi b. Ali ed-Dâ‘î, 
Abdi Çelebi b. Hüseyin, Şükrullah b. Mustafa, Mustafa b. İsâ, Hüseyin b. Mehmed, 
Baba Resûl b. Rıdvan.

298 [26a-5] Nalband İbrahim b. Mehmed’in atının gözünü çıkardığını iddia 
eden İbrahim Ağa b. Ali’nin bunu ispat edemediği
Yemîn
Mahmiye-i İstanbul’da Davud Paşa mahallesi sâkinlerinden İbrahim Ağa b. Ali 
nâm kimesne meclis-i şer‘de nalband tâifesinden işbu bâ‘isü’l-kitâb İbrahim 
b. Mehmed mahzarında üzerine da‘vâ ve takrîr-i kelâm edip târih-i kitâb günü 
mezbûr İbrahim’in nalband dükkânına bir re’s kır atımı bağlayıp, mezbûr İbrahim 
zikr olunan atın sağ gözün darb edip çıkarmışdır. Noksan kıymeti olan beş yüz 
akçeyi taleb ederim, suâl olunsun dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyine-
den izhâr-ı acz edip istihlâf etmeğin mezbûr İbrahim b.  Mehmed müdde‘î-i 
mezbûrun atını darb edip gözün çıkarmadığına yemîn teklîf olundukda ol dahi 
hasbe’l-mes’ûl half billâhi’l-aliyyi’l-a‘lâ etmeğin mûcebince müdde‘î-i mezbûr 
bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene 1073.
Şuhûdü’l-hâl: Abdi Bey b.  Hüseyin, el-Hâc Ömer b.  Ali, Mustafa b.  Hüseyin 
Abdullah b. Mustafa, Ahmed Çelebi b. Ali.

299 [26b-1] Hümâyun Hâtun bt. Abdullah’ın Şeyhülislâm Esad Efendi Çeşmesi 
suyolu tamiri için vakfettiği guruş
Vakfiye
Elhamdü lillâhi’l-meliki’l-müte‘âl el-vâkıfu alâ külli’l-ahvâl ve’s-salâtü ve’s-selâmü 
alâ nebiyyihî Muhammedi’l-mevsûf bi ehâsini’l-hılâl ve mehâsini’l-hısâl ve alâ 
âlihî ve ashâbihî hayrü’l-ashâb ve hayrü’l-âl ve ba‘de, işbu kitâb-ı sıhhat nisâbın 
tahrîrine bâ‘is ü bâdî budur ki medîne-i hazret-i Ebâ Eyyûb Ensârî -radiye anhu 
Rabbihi’l-Bârî- iskelesi kurbunda sâkine fahrü’l-muhadderât sâhibetü’l-hayrât 
Hümâyûn Hâtun bt.  Abdullah meclis-i şer‘-i şerîf-i lâzımü’t-teşrîfde, vakf-ı 
âti’z-zikre mütevellî nasb ve ta‘yîn eylediği Hüseyin Çavuş b.  Abdullah mah-
zarında ikrâr ve takrîr-i kelâm edip etyab-ı mâlımdan ve ahsen-i menâlimden 
niyet-i hâlisa ile yüz esedî guruş ifrâz ve sâir emlâkimden mümtâz edip has-
beten lillâhi te‘âlâ ve taleben li merzâti’r-Rabbi’l-a‘lâ vakf-ı sahîh-i mü’ebbed 
ve haps-i sarîh-i muhalled ile vakf ve haps edip şöyle şart eyledim ki meblağ-ı 
mezbûr rehn-i kavî ve kefîl-i melî ile vech-i şer‘î üzre mütevellî yediyle sene-
de onu on bir buçuk hesâbı üzre her sâl istirbâh ve istiğlâl olunup hâsıl olan 
ribh ve nemâsı mahrûse-i Galata a‘mâlinden kasaba-i Tophâne’ye tâbi‘ Ayas 
Paşa kurbunda Avni Efendi mahallesinde vâki‘ dâric-i medâric-i rahmetullâhi’s-
samed şeyhülislâm Esad Efendi hazretleri binâ eylediği çeşmenin su yolu me-
remmetine sarf ve harc oluna ve mütevellî-i vakf-ı mezbûr cihet-i tevliyyet 
için yevmî bir akçe vazîfeye mutasarrıf ola deyû meblağ-ı mezbûru mütevellî-i 
mersûma teslîm ol dahi vakfiyet üzre kabz ve tesellüm eyledi dedikde gıbbe’t-
tasdîk vâkıfe-i merkūme semt-i vifâkdan cânib-i şikāka teveccüh edip vakf-ı 
mezbûrdan rücû‘ ve ibtâl-i vakf mukaddemâtına şürû‘ eyleyip mütevellî-i 
mezbûr muvâcehesinde takrîr-i da‘vâ edip vakf-ı nukūd ınde’l-eimmeti’s-selâse 
bâtıl ve hilye-i sıhhat ve nifâzdan âtıl olup rücû‘ meşrû‘ olmağın rücû‘ eyledim. 
Meblağ-ı mezbûru istirdâd ederim dedikde mütevellî-i mezbûr dahi cevâbında 
fi’l-hakīka hâl nesc olunan minvâl üzredir, lâkin hazret-i İmâm Züfer -aley-
hi rahmetullâhi’l-ekberden- İmâm Ensârî -aleyhi rahmetü’l-bârî- rivâyeti üzre 
sahîh ve câiz olup fî zamâninâ vülât ol rivâyet üzre hükme müvellâ oldukla-
rı menşûrlarında mastûrdur deyû imtinâ‘ edip işbu tevkī‘-i refî‘i zîver-i kitâb-ı 
anberîn-nikāb olan Efendi hazretleri huzûrunda müterâfi‘ân ve fasl u hasma 
tâlibân olduklarında, hâkim-i müşârün-ileyh -esbağallâhu te‘âlâ ni‘amehû aleyh- 
hazretleri dahi İmâm Züfer kavli üzre vakf-ı nukūdun sıhhatine hükm ettik-
den sonra, vâkıfe-i mezbûre inân-ı kelâmın semt-i âhara atf edip eğerçi hükm-i 
mezbûr ile vakf-ı nukūd-ı sıhhat hâsıla oldu. Lâkin İmâm-ı kebîr ve hümâm-ı 
hatîr Ebû Hanîfe-i Kûfî -cûziye hayrü’l-cezâ ve kûfiye- hazretleri katında sıhhat 
lüzûmu müstelzim olmayıp rücû‘ meşrû‘ olmağın tekrâr rücû‘ eyledim, meblağ-ı 
mezbûru mütevellî-i mesfûrdan taleb ederim dedikde mütevellî-i merkūm dahi 
tekrâr cevâba tesaddî edip eğerçi İmâm-ı A‘zam ve Hümâm-ı efhâm hazret-
leri katında sıhhat müstelzim olmamağla, vakıfdan rücû‘a miknet ve fesh ve 
ibtâle kudret var idiği müstağnî ani’l-beyândır. Lâkin İmâmeyn-i hümâmeyn 
katlarında sıhhat ve lüzûm tev’emân ve mütelâzımân olduğu zâhirdir. Pes 
re’y-i imâmeyn üzre nukūd-ı mezbûrenin vakfiyetinin lüzûmuna hükm ta-
leb ederim deyicek hâkim-i müşârün-ileyh -lâ-zâle beyne’l-enâm- müşârün-
ileyh tenfîz-i vakf tarafını tercîh ve ibkā-i hayrâtı tashîh kasd edip hâlâ amel 
ve fetvâ dahi imâmeyn-i mezbûreyn kavilleri üzre olmağın âlimen bi’l-hilâf fî 
mesâ’ili’l-evkāf, nukūd-ı mezbûrenin vakfiyetine hükm etmekle cümle eimme-i 
dîn -rahmetullâhi te‘âlâ aleyhim ecma‘în- kavilleri üzre vakıf sahîh ve lâzım 
olup naks ve nakzına mecâl muhâl oldu. Femen beddelehû ba‘demâ semi‘ahû 
fe-innemâ ismuhû ale’llezîne yübeddilûnehû inna’llâhe semî‘un alîm ve ecrü’l-
vâkıfı ale’l-hayyi’l-cevâdi’l-kerîm, cerâ zâlike, ve hurrire fi’l-yevmi’s-sâlis min 
Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mefharü’l-ulemâ’i’l-kirâm Ahmed Efendi b.  el-merhûm 
şeyhülislâm Ebûsaid Efendi, Efdalü’l-ulemâ’i’l-izâm Feyzullah Efendi b.  el-
merhûm şeyhülislâm Ebûsaid Efendi, İshak Efendi, Mustafa Efendi b.  Hüseyin 
el-İmâm, Halil Çelebi, Ali Efendi b. Mehmed el-İmâm, İbrahim Ağa, Abdülmümin 
b. Hasan, İbrahim Bey b. Abdullah, Süleyman b. Abdullah, Ali Çelebi b. Mustafa, 
Süleyman Beşe b. Abdullah.

300 [26b-2] Ahmed b. Mustafa’nın, Ali b. Mustafa’da emanet bir bıçağı olduğuna 
dair iddiasını ispat edemediği
Yemîn
Mahmiye-i İstanbul hısnı ebvâbından Bahçekapısı dâhilinde sâkin İmad Ağa 
etbâ‘ından Ahmed b.  Mustafa nâm kimesne meclis-i şer‘-i şerîf-i lâzımü’t-
teşrîfde, işbu bâ‘isü’l-kitâb Ali b.  Mustafa mahzarında üzerine da‘vâ ve takrîr-i 
kelâm edip bundan akdem mezbûr Ali yedinde on guruş kıymetli bir bıçağımı 
alâ tarîki’l-vedî‘a emânet vaz‘ ve teslîm ol dahi yedimden ahz u kabz ve tesel-
lüm eyledikden sonra hâlâ mezbûr bıçağı mezbûr Ali’den taleb ederim suâl olu-
nup alıverilmesi matlûbumdur dedikde gıbbe’s-suâl ve akībe’l-inkâr, müdde‘î-i 
mezbûr Ahmed’den müdde‘âsını mübeyyine beyyine taleb olundukda ityân-ı 
beyyineden izhâr-ı acz edip istihlâf etmeğin müdde‘î-i mezbûr Ahmed yedin-
den alâ tarîki’l-vedî‘a on guruş kıymetli bir bıç
ağını almadığına mezbûr Ali’ye yemîn teklîf olundukda ol dahi alâ vefki’l-mes’ûl 
yemîn billâhi te‘âlâ etmeğin müdde‘î-i mezbûr Ahmed mu‘ârazadan men‘ birle 
mâ vaka‘a bi’t-taleb ketb olundu.
Fi’l-yevmi’s-sâlis aşer min Zilka‘de 1073.
Şuhûdü’l-hâl: Mehmed Çelebi b.  Abdullah, Resûl b.  Rıdvan, Mahmud b.  Veli, 
Mehmed b. Ramazan, Mehmed b. Süleyman.

301 [26b-3] Osman Çelebi b. Mustafa’nın mülkünü Fâtıma bt. Hüseyin’e sattığı
Mülknâme
Mahmiye-i İstanbul[‘da] Akşemseddin mahallesinde sâkin Osman Çelebi 
b. Mustafa nâm kimesne mahfil-i kazâda, işbu bâ‘isetü’l-vesîka Fâtıma bt. Hasan 
nâm hâtun mahzarında ikrâr ve takrîr-i kelâm edip silk-i mülk-i sahîhimde 
münselik olup mahalle-i mezbûrede vâki‘ bir tarafı Mehmed Efendi mülkü ve 
bir tarafı Ali nâm kimesne mülkü ve iki tarafı tarîk-i âm ile mahdûd iki bâb 
fevkānî ve iki bâb tahtânî odalar ve iki kenîf ve ahır ve zât-ı eşcâr-ı müsmire 
ve gayrı müsmire bahçeyi müştemil mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık otuz beş bin nakd-i râyic fi’l-vakt akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile merkūme Fâtıma 
Hâtun’a bey‘ ve teslîm ol dahi vech-i muharrer üzre iştirâ ve kabûl ve tesellüm 
eyledikden sonra semeni olan meblağ-ı mezbûru müşteriye-i mezbûre Fâtıma 
Hâtun yedinden tamâmen ahz u kabz eyledim ba‘de’l-yevm menzil-i mahdûd-ı 
mezbûr müşteriye-i merkūme Fâtıma Hâtun’un mülk-i müşterâsıdır keyfe mâ 
yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi el-İmâm, Halil Çelebi el-Müezzin, üstâd Mehmed 
b. Derviş, Abdülkādir b. Mehmed, Hasan Beşe b. Ali, Seyyid Mehmed b. Seyyid 
Hoca, Hasan Çelebi el-Yesâri, Hasan Çelebi b. Mehmed.

302 [26b-4] İstemad v. Dimo ve kardeşi Todori’nin sürsat ve nüzül bedelinden 
borçlarını Dimo v. Dero’ya ödedikleri
İbrâ
Vilâyet-i Rumeli’nde Ergiri kazâsına tâbi‘ Garbeş nâm karye ahâlîsinden İstemad 
v.  Dimo nâm zimmî kendi tarafından asâleten ve karındaşı Todori v.  Dimo ta-
rafından sâbitü’l-vekâle vekîl olmağla vekâleten meclis-i şer‘-i hatîrde karye-i 
mezbûre ahâlîsinden Dimo v.  Dero nâm zimmî muvâcehesinde takrîr-i kelâm 
ve bast-ı merâm edip bin altmış dokuz senesinde kazâ-i mezbûre ahâlîsinden 
cem‘ ve tahsîli fermân olunan bedel-i nüzül ve sürsat malından karyemiz 
ahâlîsine tevzî‘ olunan on üç bin yüz akçeden karındaşım mezbûr Todori ile be-
nim üzerimize lâzım gelen bin yüz akçe ki cem‘an iki bin iki yüz akçeyi emri-
miz ile mezbûr Dimo mâl-ı merkūmu cem‘ ve kabza me’mûr olan Osman Ağa’ya 
teslîm etmişdir hâlâ biz dahi meblağ-ı mezbûr iki bin iki yüz akçeyi mezbûr 
Dimo’ya tamâmen edâ ve teslîm etmeğin mezbûr Dimo’dan suâl olunup takrîri 
tahrîr ve sûreti yedimize verilmek matlûbumuzdur dedikde gıbbe’s-suâl mezbûr 
Dimo cevâbında fi’l-vâki‘ mezbûr için merkūm Osman Ağa’ya teslîm eylediğim 
meblağ-ı mezkûr iki bin iki yüz akçeyi mezbûrân İstemad ve Todori yedlerin-
den tamâmen alıp kabz edip meblağ-ı merkūmdan yedlerinde bir akçe bâkī kal-
madı dedikde mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene 1073.
Şuhûdü’l-hâl: Mustafa Çavuş b.  Abdullah el-Mübâşir, Mahmud b.  Mustafa, 
Şükrullah Çelebi b. Mustafa, Abdi Çelebi b. Hüseyin.

303 [26b-5] Mumcu Apostol v. Avram’ın ürettiği mumların Yenicami civarında 
kendi tasarrufunda olan iki adet dükkâna tahsis olunduğu
Ta‘yîn-i selhhâne
Mahmiye-i İstanbul’da mumcular tâifesinin kethüdâları Ömer Bey b.  Abdullah 
ve Yiğidbaşıları Dimo nâm zimmî ve tâife-i mezbûreden Niko v. Yako ve Dizo 
v.  Paroş ve Ziro v.  Dimo ve sâirleri meclis-i şer‘-i şerîf-i şâmihu’l-imâd ve 
mahfil-i münîf-i râsihu’l-evtâdda her biri takrîr-i kelâm ve bast-ı merâm edip 
[26(2)-a] mahmiye-i mezbûrede Balıkpazarı kurbunda vâki‘ Arpa Anbarı’na 
muttasıl olup sâbıkan Şam-ı cennet-meşâm kadısı olan üsvetü’l-ulemâ’i’l-izâm 
merhûm Ebûsaid Efendi hazretlerinin mahdûm-ı âlîleri Ahmed Efendi hazret-
lerinin mumhânesine mutasarrıf olan işbu hâzır bi’l-meclis Apostol v.  Avram 
nâm zimmî, zikr olunan mumhânenin mumunu eyyâm-ı sayf ve şitâda yine 
Balıkpazarı kurbunda Yeni câmi‘-i şerîf civârında tasarrufunda olan iki bâb 
bakkal dükkânına verip âhar mumhâneden müdâhale olunmayıp, kadîmden 
mahmiye-i mezbûrede olan mumhânelerin her biri bakkal dükkânlarına 
mu‘ayyenden mezbûr Apostol tasarrufunda olan mumhâne dahi zikr olunan 
iki bakkal dükkânına ta‘yîn ve tahsîs olunup bu minvâl üzre kavl ve ittifâk et-
mişizdir, cânib-i şer‘den ittifâkımız ketb ve tahrîr olunup sûreti yedimize def ‘ 
ve teslîm olunmak matlûbumuzdur dediklerinde, mes’ûllerine muvâfakat birle 
işbu hurûf li ecli’t-temessük bi’t-taleb ketb ve yed-i tâlibe def ‘ olundu.
Fi’l-yevmi’l-hâdî aşer min Şevvâli’l-mükerrem li sene 1073.
Şuhûdü’l-hâl: el-Hâc Ahmed b. Mahmud, Ahmed Çelebi b. Ali, ed-dâ‘î Şükrullah 
b. Mustafa, Abdi Çelebi b. Hüseyin.

304 [26(2)a-1] Mustafa b. Ahmed’in boşandığı eşi Hoşelhan bt. Abdullah’ta 
cariyesi kaldığına dair iddiasını ispat edemediği
Yemîn
Mahmiye-i İstanbul’da Mi‘mâr Ayas mahallesinde sâkin Mustafa b. Ahmed nâm 
kimesne meclis-i şer‘-i hatîrde bâ‘isetü’l-vesîka Hoşelhân bt.  Abdullah nâm 
hâtun mahzarında üzerine da‘vâ ve takrîr-i kelâm edip mukaddemâ mezbûr 
Hoşelhân zevcem olup mezbûreyi tatlîk eylediğimde ba‘de’t-tefrîk yüz riyâlî 
guruş kıymetli Gürciyyetü’l-asl Nâzenin nâm bir câriyem yedinde kalmış idi 
hâlâ mezbûre Hoşelhân’dan taleb ederim, suâl olunsun dedikde gıbbe’s-suâl 
ve’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin mezbûre Hoşelhân’a 
müdde‘î-i mezbûrun yüz riyâlî guruş kıymetli Gürciyyetü’l-asl Nâzenin nâm 
câriyesi ba‘de’t-tefrîk ahz u kabz etmediğine yemîn teklîf olundukda ol dahi alâ 
vefki’l-mes’ûl yemîn billâhi te‘âlâ etmeğin müdde‘î-i mezbûr Mustafa bî-vech 
ta‘arruzdan men‘ birle mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ahmed b.  Mahmud, Ahmed Çelebi, Şükrullah Çelebi 
b. Mustafa, Ahmed Çelebi b. Mahmud, Baba Resûl b. Rıdvan.

305 [26(2)a-2] Abdüllatif Çelebi b. Sinan’ın Semenzar Hâtun bt. Abdullah’ta 
alacağı olduğu
İkrâr-ı deyn
Mahmiye-i İstanbul’da Merhûme Fâtıma Hâtun vakfına mütevellî olan işbu 
bâ‘isü’l-kitâb Abdüllatif Çelebi b.  Sinan meclis-i şer‘de Semenzâr Hâtun 
bt. Abdullah mahzarında üzerine da‘vâ ve takrîr-i kelâm edip mezbûre Semenzâr 
Hâtun’un vakf-ı mezbûre altı yüz altmış riyâlî guruş deyni olup meblağ-ı 
mezbûrdan dört yüz on bir guruşunu tevliyyetim hasebiyle mezbûre Semenzâr 
Hâtun yedinden ahz u kabz edip iki yüz kırk dokuz riyâlî guruş bâkī kalmış-
dır. Tevliyetim hasebiyle mezbûre Semenzâr Hâtun’dan taleb ederim suâl olun-
sun alıverilmesi matlûbumdur dedikde gıbbe’s-suâl mezbûre Semenzâr Hâtun 
cevâbında fi’l-vâki‘ vech-i muharrer üzre vakf-ı mezbûra zimmetimde iki yüz 
kırk dokuz riyâlî guruş deynim vardır deyû bi tav‘ihâ ikrâr ve i‘tirâf etmeğin 
ikrâr-ı mûcebince bâkī kalan meblağ-ı mezbûr iki yüz kırk dokuz kıt‘a riyâlî gu-
ruşu mütevellî-i mezbûr Abdüllatif Çelebi’ye edâ ve teslîme mezbûre Semenzâr 
Hâtun’a tenbîh birle mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah Bey b.  Mustafa, Baba Resûl 
b. Rıdvan.

306 [26(2)a-3] Ayşe Hâtun bt. İbrahim’in Veli b. Ali’den muhâlaa 
yoluyla boşandığı
Hul‘
Mahmiye-i İstanbul’da Edirnekapısı kurbunda Ali Paşa-yı Atîk mahalle-
si sükkânından Ayşe Hâtun bt.  İbrahim meclis-i şer‘-i hatîrde zevc-i muhâlı‘ı 
Veli b.  Ali nâm kimesne muvâcehesinde ikrâr ve takrîr-i kelâm edip zevcim 
mezbûr Veli ile zimmetinde mütekarrir olan dört bin akçe mehr-i müeccel-i 
müsemmâm ve nafaka-i iddet-i ma‘lûmem üzerine ve me’ûnet-i süknâm kendi 
üzerime olmak üzre muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl edip ba‘dehû zevciyyete ve gayra müte‘allika hukūk da‘vâsından 
birbirimizin zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik de-
dikde mezbûre Ayşe’nin kelimât-ı meşrûhasını mezbûr Veli vicâhen tasdîk ve 
vech-i muharrer üzre olan hul‘ı şifâhen tahkīk etmeğin mâ hüve’l-vâki‘ gıbbe’t-
taleb ketb olundu.
Fi’l-yevmi’s-sâlis aşer min Zilka‘deti’ş-şerîfe li sene 1073.
Şuhûdü’l-hâl: Mustafa Efendi b.  Durak el-İmâm, el-Hâc Mahmud b.  Ahmed, 
Hüseyin Çelebi b.  (  ) el-Müezzin, Ahmed Çelebi ed-Dâ‘î, Mehmed Çelebi 
b. Ömer, Ahmed b. İbrahim, Şükrullah b. Mustafa, Abdi b. Hüseyin, Baba Resûl 
b. Rıdvan.

307 [26(2)a-4, Arapça] Hâkimin, Mehmed ve Fâtıma ibney Veli b. Ali adlı 
küçüklere nafaka takdir ettiği ve annelerine borçlanma izni verdiği
Nafaka
İşbu hüccet-i şer‘iyyenin üzerinde imzâsı bulunan hâkim, Mehmed ve Fâtıma 
ibney Veli b.  Ali nâm sagīreynin nafaka, kisve ve sâir havâic-i zarûriyyeleri 
için mahmiye-i Kostantıniyye kapılarından Edirnekapı dâhilindeki Ali Paşa-i 
atîk mahallesinde sâkine olan mutallaka Ayşe bt.  İbrahim nâm anneleri ve 
hâdinelerinin talebiyle mezbûr babaları üzerine zeyilde mezkûr târihden 
i‘tibâren her birine yevmî râyicü’l-vakt dört akçe farz ve takdîr etti. Hâkim-i 
mûmâ ileyh ayrıca meblağ-ı mefrûz-i mezbûru sagīreyn-i merkūmeynin 
havâic-i lâzımesine sarf etmesine ve vakt-i hâcette istidâne edip vakte’z-zafer 
zevcine rücû‘ etmesine mezbûre Ayşe’ye izin verdi.
Cerâ zâlike ve hurrire fi’l-yevmi’r-râbi‘ aşere min Zilka‘de eş-şerîfe sene selâse 
ve seb‘în ve elf.
Şuhûdü’l-hâl: Ahmed Çelebi ed-Dâ‘î, el-Hâc Ahmed b. Mahmud, Abdi b. Hüseyin, 
Şükrullah b. Mustafa

308 [26(2)a-5] Boğdan Beyi kapı kethüdâları Drako ve Mihalaki v. Kostantin’in 
evlerine zarar veren surun tamir edilmesi
Boğdan Beyi kapı kethüdâları olan râfi‘ü’l-vesîka Drako ve karındaşı oğlu 
Mihalaki v.  Kostantin nâm zimmîler meclis-i şer‘de takrîr-i kelâm edip 
mahmiye-i İstanbul’da Fenerkapısı dâhilinde Abdi Subaşı mahallesinde vâki‘ 
sâkin olduğumuz menzilimize muttasıl kâfirî seddin üzerine civârımızda olan 
Emine bt. İvaz ve Fâtıma bt. Abdullah nâm hâtunlar kendi menzillerini tevsî‘ için 
sonradan direkler nasb ve tahtapûş ve şehnişînler binâ ve kurbunda kenîf için 
azîm çukur hafr edip ve dâimâ çirkâbların sed üzerine sabbetmeleri ile ol sed-
din kaddi başdan başa çatlayıp, bizim menzilimiz üzerine ziyâde meyl etmekle 
bizim menzilimizin dahi ba‘zı mevâzi‘i meyl ve inhidâma müşrif olup küllî mu-
tazarrırlarız. Cânib-i şer‘den üzerine varılıp, hakīkat-ı hâl keşf ve müşâhede ve 
sed üzerinde olan muhdes tahtapûş ref ‘ ve bi gayri hakkın ol seddi isti‘mâl et-
memek üzre mezbûretâna ba‘de’t-tenbîh, zikr olunan seddin müşrif-i inhidâm 
olan mevâzi‘ini malımız ile def ‘-i zarar mikdârı tecdîd ve ta‘mîre izin verilmek 
matlûbumuzdur ve bu husûs için yedimize buyruldu-i şerîf dahi ihsân olunmuş-
dur dediklerinde, savb-ı şer‘-i mergūbdan Mevlânâ Abdülbâkī Efendi ve Hâssa 
mi‘mârlardan üstâd el-Hâc Hasan b.  Ömer ve Sofu Ahmed ve Ali b.  Abdullah 
ve Şaban b. Veli irsâl olunup anlar dahi zikr olunan seddin üzerine varıp zeyl-i 
rakīmde muharrerü’l-esâmî olan ahâlî-i mahalle ile keşf ve nazar ettiklerinde 
fi’l-vâki‘ zikr olunan seddin kaddi başdan başa çatlayıp mezbûrân kethüdâların 
menzili üzerine küllî meyl etmekle menzillerinin dahi ba‘zı mahalli çatlayıp za-
rarları olduğu ve mezbûretân Emine ve Fâtıma ol seddin üzerine sonra direk-
ler nasb edip tahtapûş binâ ve kurbunda kenîf hafr ettiklerin ve ol sedde za-
rarlarını mu‘âyene ve müşâhede eylediklerinden sonra, zikr olunan mi‘mârlar 
mezbûretân Emine ve Fâtıma’nın kendi menzillerinden taşra çıkarıp, ol seddin 
üzerine ihdâs ettikleri tahtapûş ve direkler inşâ olunduğu mahalli mesâha ettik-
lerinde mezbûre Emine ol seddin tûlen on zirâ‘ ve arzen dört buçuk zirâ‘ ma-
halline ve mezbûre Fâtıma dahi kezâlik sedd-i mezbûrun [26(2)-b] tûlen dokuz 
zirâ‘ ve arzen dört buçuk zirâ‘ mahalline sonradan tahtapûş ve şehnişînler binâ 
ve kurbunda kenîf çukur hafr ettikleri zâhir olup ba‘dehû mezbûretân Emine ve 
Fâtıma’dan suâl ettiklerinde, cevâblarında fi’l-vâki‘ zikr olunan seddin üzerine 
bâlâda beyân olunduğu vech üzre sonradan direkler dikip kenîf hafr eyledik-
lerin ve tahtapûş ve şehnişînler ihdâs ettiklerin her biri ikrâr ve i‘tirâf ettikden 
sonra, ihdâs ettikleri tahtapûş ve direkler sed üzerinden def ‘ine mezbûretân 
Emine ve Fâtıma ta‘ahhüd ettiklerinden sonra mi‘mârûn-ı mezbûrun ve sâir 
müslimîn zikr olunan seddin çatlayan mahallinden on dokuz zirâ‘ mahalli-
ne varınca değin tecdîd ve ta‘mîr olunmağla mezbûrân kethüdâların zararları 
mündefi‘ olur deyû her biri hakīkat-i hâli haber verdiklerinden sonra, vâki‘ hâli 
Mevlânâ-yı mezbûr mahallinde tahrîr, ba‘dehû ma‘an irsâl olunan Ömer Çelebi 
ve Hasan ile meclis-i şer‘a gelip alâ vukū‘ihi inhâ ve takrîr etmeğin mezbûrân 
Drako ve Mihalaki’ye zararları def ‘ olacak mikdârı ol seddin inhidâma karîb 
olan mahallini kendi malları ile teberru‘an binâ ve ta‘mîre izin verilip mâ hüve’l-
vâki‘ gıbbe’t-taleb ketb olundu.
Fi’l-yevmi’l-hâdî aşer min Zilka‘de li sene 1073.
Şuhûdü’l-hâl: Osman Çelebi b. Ahmed Efendi, Mehmed Çelebi b. Ali, es-Seyyid 
Lütfullah, Hüseyin Çelebi el-Müezzin, Abdullah Efendi el-İmâm, el-Hâc Ömer 
Çavuş b. Ali, Hasan Çelebi b. Veli, Mehmed b. Ali.

309 [26(2)b-1] Petiso v. Kiko İstarova’nın Hoştice köyündeki çayırını Bayram 
b. Ali’ye sattığı
Tefvîz-i çayır
Tâife-i zimmîyândan Petiso v.  Kiko nâm zimmî meclis-i şer‘de hâmilü’l-kitâb 
Bayram b.  Ali nâm kimesne mahzarında tav‘an ikrâr ve takrîr-i kelâm edip 
vilâyet-i Rumeli’nde İstarova kazâsı kurâsından Hoştica nâm karyede vâki‘ bir 
cânibi mezbûr Bayram çayırına ve bir cânibi Hasan Şâkasta çayırına ve bir ta-
rafı Hasan Ukīfa çayırına ve bir cânibi Brend nâm zimmî çayırına müntehî ve 
mutasarrıf olduğum bir kıt‘a çayırımı, mezbûr Bayram’a sâhib-i arz izni ile iki 
bin akçe bedel ile ferâğ ve tefvîz ve mezbûr Bayram dahi tefevvüz ve kabûl ey-
ledikden sonra bedel-i mezbûr iki bin akçeyi mezbûr Bayram yedinden alıp 
kabz edip mahallinde tesellüm ve zabta merkūm Bayram’ı taslît eyledim dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Abdi Beşe b. Hasan, Sefer Beşe b. Hasan, Hasan Beşe b. Abdullah, 
Yusuf Çelebi b. Hasan, Oruc Beşe b. Mehmed, Şükür Bey el-Muhzır, Abdi Çelebi 
b. Mustafa el-Muhzır.









310 [26(2)b-2] Hasan Beşe b. Mehmed’in İstarova’nın tarlalarını Petiso v. Kolid 
ve Petiso v. Kiko’ya sattığı
Tefvîz-i tarla
Medîne-i Üsküdar’da İskele mahallesi ahâlîsinden Hasan Beşe b. Mehmed nâm 
kimesne meclis-i şer‘de kendi nefsinden asîl ve Petiso v. Kolid nâm zimmî tara-
fından husûs-ı âti’z-zikre vekîl olup nehc-i şer‘î-i mu‘teber üzre vekâleti sâbite 
olan diğer Petiso v.  Kiko nâm zimmî muvâcehesinde tav‘an ikrâr ve takrîr-i 
kelâm edip vilâyet-i Rumeli’nde İstarova kazâsı kurâsından Beşeşta nâm kar-
ye toprağında vâki‘ bir cânibi Hasan Çelebi tarlasına ve bir tarafı Marko zimmî 
tarlasına ve bir cânibi tarîk-i âma ve bir cânibi dereye müntehî bir kıt‘a tarla-
mı ve iki cânibi Hasan Beşe tarlasına ve bir tarafı mezbûr Marko tarlasına ve 
bir cânibi tarîk-i âma müntehî bir kıt‘a tarlamı ve bir cânibi Hasan Çelebi tar-
lasına ve bir cânibi Paskon zimmî tarlasına ve iki cânibi tarîk-i âma müntehî 
diğer bir kıt‘a tarlamı dahi sâhib-i arz izni ile mezbûrân Petiso ve diğer Petiso 
zimmîlere iştirâk-i seviy üzre altı bin akçe bedel mukābelesinde ferâğ ve tefvîz 
ve mezbûrân dahi minvâl-i muharrer üzre tefevvüz ve kabûl eylediklerin-
den sonra bedel-i ferâğ olan altı bin akçeyi mezbûrân yedlerinden alıp kabz 
edip mahallinde tesellüm ve zabta mezbûrân zimmîleri taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene 1073.
Şuhûdü’l-hâl: es-Sâbikūn.

311 [26(2)b-3] Havva bt. Mesud’un vasîsi Süleyman Efendi b. Mehmed’de olan 
eşyalarının tamamını teslim aldığı
Teslîmü’l-vasî mâle’s-sagīr
Mahmiye-i İstanbul’da Kovacıdede mahallesinde sâkin iken bundan akdem 
vefât eden Mesud nâm kimesnenin sulbiye kebîre kızı ve hasren vârisesi Havva 
bt. Mesud nâm hâtun tarafından husûs-ı âti’l-beyânı ikrâra vekîl olup mezbûrenin 
zâtını ma‘rifet-i şer‘iyye ile ârifân Ramazan Efendi b.  Mehmed ve Mehmed 
b.  Halil nâm kimesneler şehâdetleri ile şer‘an vekâleti sâbite olan Şaban Çelebi 
b. Ramazan meclis-i şer‘-i hatîrde işbu bâ‘isü’l-kitâb Süleyman Efendi b. Mehmed 
mahzarında bi’l-vekâle ikrâr ve takrîr-i kelâm edip mezbûr Süleyman Efendi mü-
vekkilem mezbûre Havva’nın hâl-i sıgārında vasîsi olmağla müvekkileme babası 
müteveffâ-yı mezbûrun terekesinden intikāl eden eşyâdan işbu defterde mastûr 
olup mezbûr Süleyman Efendi’nin bi’l-vesâye makbûzu olan bir mâî ferâce ve bir 
benefşî mellûta? ve bir müsta‘mel yelek ve bir mâî şirvânî ve bir diğer yelek ve 
bir beyaz entari ve bir köhne makdem ve bir kavuk ve sâir kalîl ve kesîr eşyâsını 
vasiyy-i mezbûr yedinden ahz u kabz eyledi. Müvekkilem mezbûrenin mezbûr 
Süleyman Efendi’nin mukaddemâ bi’l-vesâye makbûzu olan eşyâsından vasiyy-i 
mezbûr yedinde bir şey bâkī kalmadı dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene 1073.
Şuhûdü’l-hâl: Mefharü kuzâti’l-İslâm Abdülbâkī Efendi, Keşfî Mustafa Efendi, 
Şükür Beşe b. Mustafa, Abdi Çelebi b. Hüseyin, Baba Resûl b. Rıdvan, Mehmed 
b. Ramazan, Mustafa Çelebi b. İsâ.

312 [26(2)b-4] Abdullah Beşe b. Mustafa’nın menzil hissesini Âlime Hâtun 
bt. el-Hâc Mehmed’e sattığı
Mülknâme
Mahmiye-i İstanbul’da Sultan Selim Hân câmi‘i kurbunda Çukurbostan mahal-
lesi ahâlîsinden olup mukaddemâ vefât eden Osman Beşe b. Abdullah’ın verâseti, 
zevce-i metrûkesi Fâtıma bt.  Abdullah nâm hâtun ile li ebeveyn ammi oğulları 
Mehmed Ağa b.  Hüseyin Ağa’ya ve Ali Beşe ve Osman Beşe ibney Malkoç’a ve 
Abdullah Beşe b.  Mustafa’ya münhasıra olup tashîh-i mes’eleleri on altı sehim-
den olup sihâm-ı merkūmenin üç sehmi zevcesi mezbûre Fâtıma’ya ve üçer seh-
mi mezbûrâna isâbet eylediği şer‘an sâbit oldukdan sonra mezbûr Abdullah Beşe 
meclis-i şer‘-i hatîrde hâfızü’l-kitâb Âlime bt.  el-Hâc Mehmed nâm hâtun mah-
zarında ikrâr ve takrîr-i kelâm edip mûrisimiz müteveffâ-yı mezbûrun tereke-
sinden olup mahalle-i mezbûrede vâki‘ bir cânibi İbrahim Çelebi mülküne ve 
bir cânibi Ali Çelebi mülküne ve iki cânibi tarîk-i hâssa müntehî bir bâb tahtânî 
odayı müştemil menzilin cümlesini mezbûre Âlime Hâtun’a bey‘ eylediklerin-
de benim hissemi mezbûr Mehmed Ağa fuzûlen bey‘ ve teslîm ve semeni olan 
bin akçeyi mezbûre Âlime Hâtun yedinden kabz eylediklerinden sonra meblağ-ı 
mezbûr on bin akçeden iki bin yedi yüz akçesi mezbûrenin mehr-i müecceli ve 
bin sekiz yüz yirmi beş akçesi rub‘ hissesi için cem‘an dört bin beş yüz yirmi beş 
akçesi mezbûre Âlime Hâtun’a teslîm olundukdan sonra bâkī kalan beş bin dört 
yüz yetmiş beş akçeden üçer sehim hisselerine isâbet eden bin üç yüz altmış se-
kiz akçeyi alıp kabz eylediklerinde benim dahi hisseme isâbet eden bin üç yüz 
altmış sekiz akçeyi mezbûr Mehmed Ağa fuzûlen kabz etmiş idi el-hâletü hâzihî 
hissemde bey‘i tecvîz edip üç sehim hisseme isâbet eden bin üç yüz altmış sekiz 
akçeyi mezbûr Mehmed Ağa’dan alıp kabz eyledim min ba‘d menzil-i mezkûrun 
cümlesi mezbûre Âlime Hâtun’un mülkü olmuşdur keyfe mâ yeşâ’ mutasarrıfe 
olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis aşer min Zilka‘deti’ş-şerîfe [li sene 1073].
Şuhûdü’l-hâl: el-Hâc Yusuf el-Müezzin, el-Hâc Ahmed b.  Abdullah, Hüseyin 
Ağa b.  Ahmed, Yusuf Çelebi b.  Abdullah, İbrahim Çelebi Zıhgirî, Abdi Çelebi 
b. el-Muhzır, Şükür Bey el-Muhzır, Baba Resûl el-Muhzır.

313 [26(2)b-5] Sefer v. Bünyad’ın menzilini dergâh-ı âlî yeniçerileri ikinci 
cemaati vakfına bey‘ bi’l-istiğlâl ile sattığı
İstiğlâl
Mahmiye-i İstanbul’da Dülbendçi Hüsam mahallesinde sâkin Sefer v.  Bünyad 
nâm Ermeni meclis-i şer‘-i hatîr-i lâzımü’t-tevkīrde Dergâh-ı âlî -dâme merci‘an 
li’l-e‘âlî- yeniçerilerinin ikinci cemâ‘atine mahsûs odanın vakıf akçesine hâlâ 
mütevellî olan fahrü’l-akrân el-Hâc Mehmed Odabaşı tarafından ikrâr-ı âti’l-
beyânı tasdîke sâbitü’l-vekâle vekîli olan işbu bâ‘isü’l-kitâb Mustafa Beşe 
b.  Mehmed mahzarında ikrâr ve takrîr-i kelâm edip mahalle-i mezbûrede vâki‘ 
bir tarafı ba‘zan Mardiros Papas menziline ve ba‘zan tarîk-i âma ve bir tara-
fı Tüccâr Mardiros menziline ve bir tarafı Halil Çorbacı mülküne ve bir tarafı 
tarîk-i âma müntehî üç bâb fevkānî ve iki bâb tahtânî odaları ve kenîfi müştemil 
mülk menzilimi [27a] müvekkil-i merkūm el-Hâc Mehmed Odabaşı’ya yirmi beş 
bin nakd-i râyic fi’l-vakt akçeye bey‘ ve teslîm ol dahi mâl-ı vakf-ı mezbûr ile bi 
tarîki’l-istiğlâl iştirâ ve kabz ve tesellüm eyledikden sonra semeni olan meblağ-ı 
mezbûr yirmi beş bin akçeyi müvekkil-i merkūm el-Hâc Mehmed Odabaşı ye-
dinden tamâmen ahz u kabz eyledikden sonra, yine menzil-i mahdûd-ı mezbûru 
ba‘de’t-tahliyyeti’ş-şer‘iyye ve’t-takâbuzi’l-mer‘î, târih-i kitâbdan üç yüz alt-
mış gün tamânına dek mütevellî-i merkūm bana üç bin iki yüz elli akçeye îcâr 
ve teslîm ben dahi istîcâr ve tesellüm eyledim dedikde gıbbe’t-tasdîk meblağ-ı 
mezbûr yüz yirmi beş bin akçeye ve menzil-i mezbûrun ücret-i lâzımesine 
mezbûr Sefer’in oğulları işbu hâzırân bi’l-meclis Mardiros ve Avanos nâm 
Ermeniler tarafından emr ve kabûlü hâviye kefâlet-i sahîha-i şer‘iyye ile kefîl ol-
duk dediklerinde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘deti’ş-şerîfe li sene 1073.
Şuhûdü’l-hâl: Mustafa Beşe b.  Hasan, İsmail Beşe b.  Abdullah, Kâtib Abdullah 
Çelebi, Ali Beşe, Akkirmânî Mehmed Beşe, Kâtib Ali Çelebi, Abdullah b. Abdullah, 
mestçi Mustafa Beşe, Edirnevî İbrahim Beşe.

314 [27a-1] Yenişehir kazasında yeniçeri kirpasına tayin olunan köyler 
ahalisinin paraları teslim etmek üzre Yani v. Skarlet’i vekil tayin ettikleri
Vekâlet
Vilâyet-i Rumeli’nde Yenişehir kazâsına tâbi‘ Fenar nâhiyesinde vâki‘ olup yeniçeri 
kirpasına ta‘yîn olunan karyelerden Kartise nâm karyeden Hıristodo v. Manko ve 
Lizdon nâm karyeden Andon v. Papa Dimo ve Kırhalı nâm karyeden Dimo v. Yani 
ve Kilitsiz nâm karyeden Dimo v.  Polohoro[ni] ve Kurna nâm karyeden Tutuş 
ve Plazo nâm karyeden Aleksandri v. Andron ve KoPalaş nâm karyeden Dimo 
v. Yani ve Mirleş nâm karyeden Nikola v. Rizo ve Tomyanoz nâm karyeden Hıristo 
v. Dimitri ve Porta nâm karyeden Yani ve Niş nâm karyeden Dimo v. Makri ve 
Veneşte nâm karyeden Harlo v. Esteryano ve Komoyano nâm karyeden Yorgola 
v.  Dimo ve Kiraso nâm karyeden Dimitri ve Pişerleva nâm karyeden Todoş 
v. Andriye ve Kereste nâm karyeden Esteryo ve Tomyanoz nâm karyeden Yorgi 
ve Nisto nâm karyeden Giri v. Yani ve Tehorna nâm karyeden Dimitri v. Manol 
ve Dendino nâm karyeden Hıristodolo v.  Yano nâm zimmîler, kendi tarafların-
dan asıl ve sâir mahsûrü’l-aded ma‘lûmü’l-esâmî olan kurâ-i merkūme ahâlîsi ta-
raflarından husûs-ı âtîye vekîl ve âharı tevkîle me’zûn oldukları mütehakkik ol-
mağla meclis-i şer‘-i hatîr-i lâzımü’t-tevkīrde Kiraso nâm karyeden hâmilü’l-kitâb 
Yani v. İskerlet nâm zimmî muvâcehesinde her biri asâleten ve vekâleten ikrâr ve 
takrîr-i kelâm edip zikr olunan karyelerimiz kadîmden her biri kirpasa bağlı ol-
mağla hâlâ târih-i kitâb senesinde karye-i merkūme ahâlîsinden üzerlerine def ‘ 
ve teslîmi lâzım gelen kırk iki bin iki yüz bir aded top-ı mîrî kirpasa ve her top 
başına beşer buçuk akçeden cem‘ ve tahsîl ve ahz u kabza ba‘dehû dört bin akçe-
sin Kirsüz nâm karye ahâlîsinden ve üç bin beş yüz akçesin Torda ve Anter karye 
ahâlîsine ve üç bin beş yüz akçesin İstefanya nâm karye ahâlîsine ve yirmi bin ak-
çesin Apostol v. Papa Dimo’ya teslîme ve anbar harcını görüp Defterdâr Paşa’dan 
teslîm temessükünü alıvermeğe mezbûr Yani zimmîyi tarafımızdan vekîl ve nâib-i 
menâb nasb eylediğimizde, mezbûr dahi vekâlet-i merkūmeyi kabûl ve hizmet-i 
lâzımesin edâya ta‘ahhüd eyledi dediklerinde, gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Efendi el-Kâtib, Abdülkādir Efendi el-Kâtib, Keşfî Mustafa 
Efendi el-Kâtib, Mehmed Ağa muhzırbaşı, Ahmed Çelebi kethüdâ, Abdi Çelebi, 
çukadar Ali Beşe, Şükür Bey el-Muhzır.

315 [27a-2] Ali Çavuş b. Üveys’in Hamid Efendi b. Mustafa’ya olan borcuna 
karşılık bazı eşyalarını rehin verdiği
Rehin
Havâss-ı Kostantıniyye’de Bıçakcı Ferhad mahallesinde sâkin Dergâh-ı âlî yeni-
çerileri çavuşlarından Ali Çavuş b.  Üveys meclis-i şer‘-i hatîrde bi’l-fi‘l Dârü’l-
hadîs müderrisi olan umdetü’l-müderrisîni’l-kirâm zübdetü’l-müdakkikīni’l-
fihâm hâfızü’l-kitâb Hamîd Efendi b.  el-merhûm Mustafa mahzarında tav‘an 
ikrâr ve i‘tirâf edip târih-i kitâbdan iki sene mukaddem mûmâ-ileyh Hamîd 
Efendi malından bin dört yüz esedî guruş iktirâz ve kabz edip mukābelesinde 
fıddî elmas iki altın hâtem ve bir elmaslı altın hançer ve bir çift elmaslı çap-
raz rehin vaz‘ ve teslîm ol dahi tesellüm ve kabz etmiş idi el-hâletü hâzihî zikr 
olunan iki altın hâtemimi mûmâ-ileyh Hamîd Efendi’ye dört yüz esedî guru-
şa bâtten bey‘ ve teslîm ol dahi iştirâ ve tesellüm edip semeni olan meblağ-ı 
mezbûr dört yüz esedî guruşu zimmetimde mûmâ-ileyh Hamîd Efendi’ye cihet-i 
mezbûreden deynim olan bin dört yüz esedînin dört yüz esedî guruş hakkına 
takās eylediğimde ol dahi takāss-ı mezbûru kabûl ettikden sonra mârrü’z-zikr 
hançer ve çaprazı zimmetimde bâkī kalan bin esedî hakkı mukābelesinde rehn-i 
makbûz olmak üzre kaldıkdan sonra meblağ-ı mezbûr bin esedî guruşu târih-i 
kitâb şehrinin on beşinci gününden sene tamâmına varınca, onu on iki hesâbı 
üzre üzerine iltizâm-ı ribh olunmuşdur. Sene tamâmına değin meblağ-ı mezbûr 
bin esedî ve üzerime vech-i şer‘î üzre iltizâm olunan iki yüz esedî vâcibü’l-edâ 
ve lâzımü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis aşer min Zilka‘deti’ş-şerîfe li sene 1073.
Şuhûdü’l-hâl: Abdülkādir Efendi b.  Ebûbekir el-imâm bi câmi‘-i şerîf-i Zeyrek, 
İbrahim Çelebi b.  Mahmud, Hasan Beşe b.  Abdullah, İsmail Çelebi b.  Mustafa, 
Umdetü erbâbi’t-tahrîr ve’l-kalem Mehmed Çelebi b. Mahmud, Mustafa Çelebi.

316 [27a-3] Ali Beşe b. Üveys’in Veli b. Mehmed’de olan alacağının ödenmesi
Da‘vâ
Dergâh[-ı âlî] yeniçerilerinin çavuşlarından Ali Beşe b. Üveys nâm râcil meclis-i 
şer‘-i hatîr-i lâzımü’t-tevkīrde Veli b.  Mehmed mahzarında üzerine da‘vâ edip 
mezbûr Veli’nin karındaşı gāib ani’l-meclis Ali Beşe’ye üç yüz yirmi esedî gu-
ruş vereceğim olmağla erguvânî çukaya kaplı altmış esedî guruş kıymetli bir sa-
mur kürk ve kırk esedî guruş kıymetli bir re’s siyah at ve mâ‘adâsı esedî guruş ki 
cem‘an üç yüz yirmi esedî guruş deynim için karındaşınız mezbûr Ali Beşe’ye 
ver deyû mezbûr Veli’ye emr ve teslîm eylediğimde mezbûr Veli dahi yedim-
den alıp kabz eyledikden sonra mezbûr Ali Beşe’ye teslîm etmeyip yedinde kal-
mağla mezbûr Ali Beşe meblağ-ı mezbûr üç yüz yirmi esedî guruşu benden al-
dıkda, ben dahi ol kürk ve at ve akçeyi târih-i kitâbdan dört gün mukaddem 
Cum‘a günü huzûr-ı müslimînde mezbûr Veli’den istirdâd eylediğimde mezbûr 
Veli eşyâ-i mezkûreyi kabzını bi’l-külliye inkâr etmekle el-hâletü hâzihî zikr 
olunan kürk ve at ve akçenin aynıları mevcûde ise aynıların değil ise kürk ve 
atın yevm-i ahzda kıymet-i şer‘iyye-i mezbûrelerin ve akçenin mislini mezbûr 
Veli’den taleb ederim, suâl olunsun dedikde gıbbe’s-suâl mezbûr Veli cevâbında 
kıymet-i mezbûreli eşyâ-i mezkûreyi kabz ve emri ile deyni için karındaşım 
mezbûr Ali Beşe’ye verdim, yedimde kalmadı deyip vech-i muharrer üzre kab-
zını ikrâr ve müdde‘î-i mezbûr Ali Beşe eşyâ-i mezbûreyi kendiden istirdâd 
eyledikde mukaddemâ bi’l-külliye inkâr eylediğini inkâr eyledikde mezbûr Ali 
Beşe’den müdde‘âsı için beyyine taleb olundukda udûl-i müslimînden Mehmed 
Ağa b. Mustafa ve Ahmed Ağa b. Abdi nâm kimesneler li ecli’ş-şehâde meclis-i 
şer‘a hâzırân olup gıbbe’l-istişhâd fi’l-vâki‘ mezbûr Ali Beşe, karındaşının Ali 
Beşe’ye deynim için ver deyû emir ve sana teslîm eylediğim kürk ve at ve ak-
çeyi karındaşın mezbûra vermemekle benden aldı, ver deyû mezbûr Veli’den 
istirdâd eyledikde mezbûr Veli dahi yevm-i mezbûrda huzûrumuzda zikr olu-
nan eşyâyı vech-i muharrer üzre kabzını bi’l-külliye inkâr eyledi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de ri‘âyeti şerâiti’l-kabûl şehâdetleri makbûle olmağın zikr 
olunan kürk ve at ve akçe mevcûd ise aynıların, değil ise kürk ve atın yevm-i 
ahzda kıymet-i şer‘iyye-i merkūmelerini ve akçenin mislini mezbûr Ali Beşe’ye 
edâ ve teslîme mezbûr Veli’ye tenbîh olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: (…), Keşfî Mustafa Efendi el-Kâtib, Ahmed Çelebi kethüdâ-yı 
muhzırân, çukadar Ali Beşe, Mustafa Beşe, Abdi Çelebi el-Muhzır, Şükür Bey 
el-Muhzır.

317 [27b-1] Müftü Ali Çelebi mahallesi avârızına vakfedilmiş akçenin 
mütevellîliğine Ahmed Çelebi b. Receb’in tayin edildiği
Nasb-ı mütevellî
Mahmiye-i İstanbul’da Müftü Ali Çelebi mahallesi avârızına vakf olup her bir 
guruşu yüz yirmi akçeden altmış bin akçe olan beş yüz esedî guruşa bi’l-fi‘l 
mütevellî olan el-Hâc Abdülfettah b.  Abdülvedûd nâm kimesne pîr ve ihtiyâr 
olup hıdemât-ı vakfı görmeğe kādir olmamağla azl ve yerine hıdemât-ı vakfı 
görmeğe kādir ve ehil olduğunu mahalle-i mezbûre ahâlîsinden zeyl-i kitâbda 
isimleri mastûr sikāt-ı müslimîn haberleri ile sâbit ve zâhir olan mezbûrun 
dâmâdı işbu hâfızü’l-kitâb Ahmed Çelebi b. Receb nâm kimesne savb-ı şer‘den 
vakf-ı mezbûra mütevellî nasb ve ta‘yîn olundukda mezbûr Ahmed Çelebi dahi 
tevliyyet-i merkūmeyi kabûl ve hıdemât-ı lâzımesini edâya ta‘ahhüd etmeğin 
mâ hüve’l-vâki‘ bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Sâlih Efendi b.  Sâlih el-İmâm, Mehmed Efendi b.  İbrahim 
el-Müezzin, el-Hâc Hasan b.  Veli, Durmuş Bey b.  Ebûbekir, Mehmed Odabaşı 
b.  Ali, Osman Odabaşı b.  Receb, Siyavuş b.  Abdullah, Hüseyin b.  Mehmed, 
el-Hâc Receb, Hüseyin Çelebi Solak, Mehmed Beşe b.  Ömer Efendi, Mustafa 
Ağa el-müteferrika, Mehmed b.  Hasan, İbrahim b.  el-Hâc Zeyneddin, Kırbacı 
el-Hâc Mustafa, Mehmed Çelebi er-Râcil, Kenan b. Abdullah, Mustafa b. el-Hâc 
Abdülfettah, Yusuf Beşe b. Abdullah er-Râcil, Abdi Çelebi el-Muhzır, Şükür Bey 
el-Muhzır.

318 [27b-2] Nikola v. Yani’nin Mehmed b. Mehmed’de un bedelinden 
alacağı olduğu
İkrâr-ı deyn
Uncu tâifesinden işbu bâ‘isü’s-sifr Nikola v.  Yani nâm zimmî meclis-i şer‘de 
Mehmed b.  Mehmed mahzarında üzerine da‘vâ ve takrîr-i kelâm edip mezbûr 
el-Hâc Mehmed zimmetinde keyli beynimizde ma‘lûm müşterâ ve makbûz un 
bahâsından iki bin yedi yüz akçe hakkım vardır hâlâ taleb ederim suâl olun-
sun dedikde gıbbe’s-suâl mezbûr el-Hâc Mehmed cevâbında fi’l-vâki‘ müdde‘î-i 
mezbûr Nikola’ya un bahâsından iki bin yedi yüz akçe zimmetimde vâcibü’l-edâ 
ve lâzımü’l-kazâ deynim vardır deyû bi tav‘ihî ikrâr etmeğin ikrârı mûcebince 
meblağ-ı mezbûr iki bin yedi yüz akçeyi müdde‘î-i mezbûr Nikola’ya edâ ve 
teslîme mezbûr el-Hâc Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene 1073.
Şuhûdü’l-hâl: Şükrullah b.  Mustafa, Osman Çelebi b.  Abdullah, Osman Çelebi 
b. Hüseyin, Muharrem b. Abdullah, Mustafa b. Mustafa.

319 [27b-3] Vefat eden el-Hâc Ali Çavuş’un vârislerine intikal eden vakıf oda ve 
dükkânlarda olan hisselerinin vasîlerine teslim edilmesi
Vürûd-ı nakil
Vilâyet-i Anadolu’da Lârende kazâsı kurâsından Irla nâm karyeden olup 
mahmiye-i İstanbul’da başçavuşlukdan mütekā‘iden vefât eden el-Hâc Ali 
Çavuş’un sulbî sagīr oğlu Hüseyin ve kendinden sonra vefât eden oğlu Hasan’ın 
sulbî oğlu Ali ve sulbiye kızı Nesli nâm hâtunun sadrî oğlu Ömer ve sadriyye kızı 
Esma’nın savb-ı şer‘den mansûb vasîleri olan el-Hâc Ramazan b. Arslan tarafın-
dan husûs-ı âti’z-zikre vekâlet iddi‘â eden li ebeveyn karındaşı Abdülkādir Çelebi 
meclis-i şer‘de mahmiye-i mezbûrede Kadı Hüsam vakfına hâlâ mütevellî olan 
Halil Bey b. Eyüb mahzarında üzerine da‘vâ edip vakf-ı mezbûrdan icâre-i mü-
eccele ve mu‘accelelü lede’l-ahâlî ma‘lûmü’l-hudûd olup müteveffâ-yı mezbûr 
Ali Çavuş’un tasarrufunda olan elli bâb vakf oda ile dört bâb dükkân ba‘de 
vefâtihî intikāl-i âdî ile evlâdı Hüseyin ve Hasan ve Nesli ve Emineteyn ve Âlime 
ve Şemsi ve Halime ve Mümine’ye intikāl eyledikden sonra Emineteyn ve Âlime 
ve Şemsi ve Halime ve Mümine bilâ-veled fevt olup hisseleri vakfa intikāl edip 
hâlâ mezbûr Hüseyin’in müteveffâ-yı mezbûrdan intikāl eden hissesin ve ken-
diden sonra vefât eden oğlu mezbûr Hasan’ın oğlu mezbûr Ali ve kızı mezbûre 
Nesli Hâtun’un sadrî sagīr oğlu Ömer ve sadriyye kızı Esma’ya müteveffâ-yı 
mezbûr Ali Çavuş’dan intikāl-i âdî ile babaları ve anaları mezbûrân Hasan ve 
Nesli’ye intikāl ve ba‘de vefâtihimâ evlâdı mezbûrun Ali ve Ömer ve Esma’ya 
intikāl-i âdî ile intikāl eden hisselerin vâzı‘u’l-yed olanlardan vasiyy-i mezbûr 
tarafından da‘vâ ve taleb ve kabz ve kendiye îsâl ve teslîme ve kabz ve teslîm 
mütevakkıf olduğu umûra beni vekîl etmekle ben dahi vekâleten zikr olunan 
hisselere bi’t-tevliyye vâzı‘u’l-yed olan mezbûr Halil Bey’den taleb ederim suâl 
olunsun dedikde gıbbe’s-suâl mezbûr Halil Bey cevâbında zikr olunan hisselere 
bi’t-tevliyye vaz‘-ı yedini ikrâr, lâkin mezbûr Hüseyin müteveffâ-yı mezbûr Ali 
Çavuş’un sulbî oğlu ve mezbûrun Ali ve Ömer ve Esma müteveffâ-yı mezbûrun 
kendinden sonra vefât eden sulbî oğlu Hasan ve sulbiye kızı Nesli Hâtun’un 
evlâdı ve mezbûr el-Hâc Ramazan mezbûrûnun vasîleri ve mezbûr Abdülkādir 
Çelebi vasiyy-i mezbûrun minvâl-i muharrer üzre vekîli olduğun inkâr eyledik-
de hâlâ Lârende kadısı Abdullah Efendi b. Hasan b. Ahmed kıbelinden ünvânı 
ile mu‘anven ve hâtemi ile mahtûm ve târih-i kitâb senesi Şevvâli’nin on dör-
düncü günü ile müverrah kitâb-ı naklî vârid olup mazmûnu karye-i mezbûre 
sâkinlerinden Hüseyin b.  Ali Çavuş ve Ali b.  Hasan ve Ömer ve Esma ibney 
Osman nâm sagīrlerin vasîleri olan el-Hâc Ramazan b.  Arslan nâm kimes-
neden vech-i âtî üzre da‘vâ-yı sahîha ile mesbûk istişhâd-ı şer‘î sudûrundan 
sonra udûl-i müslimînden olup karye-i mezbûre sâkinlerinden olan Halil 
b.  Musa b.  Cemal ve Ramazan b.  Hasan b.  Abdurrahman nâm kimesneler na-
kil ve tahvîl için mahall-i cerh ve ta‘dîl olan meclis-i şer‘a li ecli’l-şehâde hâzırân 
olup gıbbe’l-istişhâd fi’l-vâki‘ fi’l-asl karye-i merkūme sâkinlerinden olup bun-
dan akdem mahmiye-i İstanbul’da vefât edip zâhirde vâris-i ma‘rûfu olmamak 
zu‘muyla mahmiye-i merkūmede hudûdu beyne’l-ahâlî ma‘lûm olur dükkânları 
beytülmâl emîni ve sâir kimesneler yedlerinde mazbût olan dergâh-ı âlî -dâme 
merci‘an li’l-e‘âlî- yeniçerilerine reis-i çavuşân iken mütekā‘iden vefât eden Ali 
Çavuş’un sıgār-ı merkūmun sulbî oğlu ve mezbûr Ali kendiden sonra vefât eden 
sulbî oğlu Hasan’ın oğlu ve mezbûrân Ömer ve Esma kendiden sonra vefât eden 
sulbiye kızı Nesli hâtun’un sadrî oğlu ve sadriyye kızıdır. Zikr olunan hisse-
ler intikāl-i âdî ile müteveffâ-yı mezbûr Ali Çavuş’dan oğlu mezbûr Hüseyin’e 
ve Hasan’a ve Nesli’ye intikāl ve ba‘de vefâtihimâ hisseleri evlâdı mezbûr Ali 
ve Ömer ve Esma’ya intikāl eylemişdir. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle oldukdan sonra sıgār-ı mezbûrûnun 
vasîleri mezbûr el-Hâc Ramazan müteveffâ-yı mezbûrdan mezbûrûna intikāl-i 
âdî ile intikāl eden hisselerini vâzı‘u’l-yed olanlardan da‘vâ ve taleb ve kabz ve 
kendiye îsâl ve teslîme ve kabz ve teslîm mütevakkıf olduğu umûra nâkili’l-kitâb 
mezbûr Abdülkādir Çelebi’yi tarafından vekîl nasb eyledikde ol dahi vekâlet-i 
mezbûreyi kabûl eylediğin hâvî olmağın kitâb-ı merkūm vekîl-i mezbûr tale-
bi ile mütevellî-i mezbûr muvâcehesinde kırâ’at ve istintâk olundukda kitâb-ı 
mezbûrun Mevlânâ-yı mezbûr kıbelinden vürûdunu münkir olıcak mezbûr 
Abdülkādir Çelebi’den müdde‘âsı için beyyine taleb olundukda zeyl-i kitâbda 
isimleri mastûr şuhûd-ı tarîkden Ali b.  Musa ve İbrahim b.  Abdullah nâm ki-
mesneler li ecli’ş-şehâde meclis-i şer‘a hâzırân olup gıbbe’l-istişhâd fi’l-vâki‘ işbu 
kitâb-ı naklî Mevlânâ-yı mezbûr Abdullah Efendi’nin olup zeylinde olan hat 
ve zahrında olan hâtem Mevlânâ-yı mezbûrundur bizim huzûrumuzda imzâ 
ve mühürleyip hat ve hâtemine bizi işhâd eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde ba‘de’t-ta‘dîl ve’t-tezkiyye şehâdetleri makbûle oldukdan sonra sıgār-ı 
merkūmunun ol odalar ve dekâkînden intikāl-i âdî ile kendiye intikāl eden 
hisse-i mu‘ayyenelerini vekîl-i mezbûra teslîme mütevellî-i mezbûr Halil Bey’e 
tenbîh olunup mâ vaka‘a bi’t-taleb ketb olundu.
Fi’l-yevmi’s-sânî aşer min Zilka‘de li sene 1073.
Şuhûdü’l-hâl: Hüseyin Efendi el-Brusî, Mehmed Ağa sermuhzırân, Abdülbâkī 
Ağa, çukadar Ali Beşe, sarrâc Mustafa Beşe, Ahmed Çelebi kethüdâ-yı muhzırân, 
Abdi Çelebi el-Muhzır.

320 [27b-4] Vâhide Hâtun bt. Ahmed’in boşandığı eşi Seyyid Mehmed Efendi 
b. Seyyid Ali’de olan mehr-i müeccelini aldığı
İbrâ
Mahmiye-i İstanbul’da Kasım Ağa mahallesi sâkinelerinden Vâhide Hâtun 
bt.  Ahmed meclis-i şer‘-i hatîrde zevc-i mutallıkı râfi‘ü’l-kitâb es-Seyyid 
Mehmed Efendi b.  es-Seyyid Ali muvâcehesinde tâyi‘aten ikrâr ve i‘tirâf edip 
mezbûr Seyyid Mehmed târih-i kitâbdan üç ay mukaddem beni tatlîk edip on 
beş bin akçe mehr-i müeccel-i müsemmâm zimmetinde kalmış idi hâlâ mehr-i 
müeccelim olan meblağ-ı mezbûr on beş bin akçeden mezbûr Seyyid Mehmed 
Efendi’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim. Fîmâ 
ba‘d mezbûr Seyyid Mehmed Efendi ile mehr-i müeccelime müte‘allik da‘vâ ve 
nizâ‘ım yoktur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Zilka‘de li sene 1073.
Şuhûdü’l-hâl: Seyyid Cafer Efendi es-Sahhâf, Seyyid Mehmed Efendi b.  Cafer, 
Seyyid İsmail Çelebi, el-Hâc Ahmed b. Mahmud, Mustafa Beşe er-Râcil, el-Hâc 
Ahmed b. Mahmud, İbrahim Çelebi, Keşfî Mustafa Efendi.

321 [28a-1] Mümine Hâtun bt. Hac Mehmed’in menzil arsasını Ömer Çelebi 
b. Musa ile eşi Safiye Hâtun’a sattığı
Mülknâme-i arsa ma‘a enkāz
Mahmiye-i İstanbul’da Çıkrıkçı Kemal mahallesinde sâkine Mümine Hâtun 
bt.  el-Hâc Mehmed tarafından husûs-ı âti’l-beyâna vekîl olup mezbûreyi 
ma‘rifet-i şer‘iyye ile ârifân olan Ömer Çelebi b.  Hüseyin ve Şaban b.  Ali 
şehâdetleri ile vekâleti sâbite olan mezbûrenin vâlidesi Tâibe Hâtun bt.  Ali 
meclis-i şer‘-i hatîrde kendi tarafından asıl ve zevcesi Sâfiye Hâtun tarafından 
zikri âtî husûsa nâibü’l-vekâle vekîl olan Ömer Çelebi b.  Musa muvâcehesinde 
bi’l-vekâle ikrâr ve i‘tirâf edip müvekkilem ve kızım mezbûre Mümine Hâtun’un 
Molla Hüsrev mahallesinde vâki‘ tarafeyni Cendereci vakfına ve bir tarafı 
Sakabaşı vakfına ve bir tarafı tarîk-i âma müntehî olup senede Cendere vak-
fına beş yüz elli akçe mukāta‘alı büyûtu müştemil mülk menzili harîk-iâlî’de 
muhterik olup beş yüz zirâ‘ arsa kalmış idi hâlâ ol mikdâr arsadan zikr olu-
nan Sakabaşı [Vakfı] ve tarîk-i âm tarafında vâki‘ olup enkāzı ve müşterek bi’r-i 
mâyı müştemil iki yüz elli zirâ‘ arsasını, mezbûre Sâfiye ile zevci merkūm Ömer 
Çelebi’ye on bin yedi yüz elli akçeye bâtten bey‘ ve teslîm edip anlar dahi iştirâk 
üzre iştirâ ve kabûl ettiklerinden sonra meblağ-ı mezbûru tamâmen yedlerin-
den alıp kabz eyledi. Fîmâ ba‘d zikr olunan iki yüz elli üç zirâ‘ arsa-i mezbûre 
cemî‘ tevâbi‘i ile mezbûrların mülk-i müşterâlarıdır dedikde gıbbe’t-tasdîki’l-
vicâhî mâ vaka‘a bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene 1073
Şuhûdü’l-hâl: Halil Efendi b. Ömer Efendi el-mütevellî, Muharrem b. Abdullah, 
Ali Beşe Çukadar, Derviş b. Receb, Şaban b. Ali, Ömer Çelebi b. Hüseyin, Mehmed 
Ağa sermuhzırân, el-Hâc Ahmed b. Mehmed.

322 [28a-2] Mümine bt. el-Hâc Mehmed’in yanan menziline ait arsa ve enkazını 
Mehmed Çelebi b. Derviş ile eşi Sâliha bt. Abdullah’a sattığı
Mülknâme-i arsa ma‘a’l-enkāz
Mahmiye-i İstanbul’da Çıkrıkçı Kemal mahallesi sâkinelerinden Mümine 
Hâtun bt.  el-Hâc Mehmed tarafından zikri âtî husûsa vekîl olup mezbûreyi 
bi’l-ma‘rifeti’ş-şer‘iyye ârifân olan Ömer Çelebi b.  Hüseyin ve Şaban b.  Ali 









şehâdetleri ile vekâleti sâbite olan mezbûrenin vâlidesi Tâibe bt. Ali nâm hâtun 
meclis-i şer‘-i hatîrde kendi tarafından asıl ve zevcesi Sâliha bt.  Abdullah ta-
rafından husûs-ı âtîye sâbitü’l-vekâle vekîl olan Mehmed Çelebi b.  Derviş 
muvâcehesinde bi’l-vekâle ikrâr ve takrîr-i kelâm edip kızım ve müvekkilem 
mezbûre Emine’nin Molla Hüsrev mahallesinde vâki‘ tarafeyni Cendereci vak-
fı ve bir tarafı Sakabaşı vakfı ve bir tarafı tarîk-i âm ile mahdûd olup arsasının 
Cendereci vakfına senede beş yüz altı akçe mukāta‘a-i kadîmeli büyûtu müşte-
mil mülk menzili harîkde muhterik olup beş yüz altı zirâ‘ arsa ve enkāzı kal-
mış idi hâlâ ol mikdâr arsa-i mezbûreden Cendereci vakfı tarafında vâki‘ olup 
enkāzı ve müşterek bi’r-i mâyı müştemil olan iki yüz elli üç zirâ‘ arsası, merkūm 
Mehmed Çelebi ile zevcesi mezbûre Sâliha Hâtun’a on bin yedi yüz elli akçeye 
bâtten bey‘ ve teslîm edip anlar dahi iştirâk-i seviy üzre iştirâ ve kabûl ettikle-
rinden sonra meblağ-ı mezbûru bi’t-tamâm alıp kabz eyledi ba‘de’l-yevm zikr 
olunan iki yüz elli üç zirâ‘ arsa müştemilâtın ile mezbûrların mülkleridir dedik-
de mezbûre Tâibe’nin ikrâr-ı meşrûhunu merkūm Mehmed Çelebi vicâhen ve 
şifâhen tasdîk ve tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene 1073.
Şuhûdü’l-hâl: es-Sâbikūn.

323 [28a-3] Ayşe bt. Mehmed’in ev kirasından dolayı Ali b. Mustafa ile olan 
davalarında sulh oldukları
Mahmiye-i İstanbul hısnı ebvâbından Topkapısı dâhilinde Fâtıma Sultan ma-
hallesi sâkinelerinden Ayşe bt. Mehmed nâm hâtun meclis-i şer‘de işbu bâ‘isü’l-
kitâb Ali b.  Mustafa mahzarında ikrâr ve takrîr-i kelâm edip bundan akdem 
mahalle-i mezbûrede vâki‘ ma‘lûmü’l-hudûd mülk menzilimi beher mâh yet-
mişer akçeye mezbûr Ali’ye îcâr eylemiş idim. Ol dahi istîcâr ve kabûl eyledik-
den sonra menzil-i mezbûrda sâkin olduğu otuz üç ayda zimmetinde müctemi‘a 
olan iki bin üç yüz on akçe ücreti mezbûr Ali’den taleb ve da‘vâ eylediğimde 
beynimizde münâza‘ât-ı kesîre vâkı‘a olmuş idi el-hâletü hâzihî merkūm Ali 
vesâtat-ı muslihîn ile benim ile yedi yüz seksen akçe üzerine sulh olup ben dahi 
sulh-ı mezbûru kabûl ve bedel-i sulh olan meblağ-ı mezbûr yedi yüz seksen ak-
çeyi mezbûr Ali yedinden tamâmen ahz u kabz edip meblağ-ı bâkī bin beş yüz 
otuz akçe da‘vâsından mezbûr Ali’nin zimmetini ibrâ-i âm ile ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘deti’ş-şerîfe li sene 1073.
Şuhûdü’l-hâl: Ali Çelebi b.  Mehmed, Mehmed Çelebi b.  Şaban, Abdi Bey 
b. Hüseyin, Mehmed bin Ramazan.









324 [28a-4] Ayşe bt. Mehmed’in annesinin terekesinden dolayı kız karındaşı 
Fâtıma ile aralarındaki anlaşmazlıkta sulh oldukları
Sulh
Mahmiye-i İstanbul’da Mi‘mâr Ayas mahallesinde sâkine Ayşe bt. Mehmed nâm 
hâtun meclis-i şer‘-i hatîr-i lâzımü’t-tevkīrde li ebeveyn kız karındaşı Fâtıma 
Hâtun mahzarında tav‘an ikrâr ve i‘tirâf edip mukaddemâ vâlidemiz Ümmühânî 
bt.  Mehmed nâm hâtun vefât eyledikde zâhirde mevcûd olan terekesini beyni-
mizde kısmet eylediğimizden sonra kısmet olunan terekeden hâric iki çift bi-
leziğini mezbûre Fâtıma ihfâ eyledikden sonra, ol bileziğin bir çifti irsen bana 
intikāl eylemişdir ver deyû mezbûreden da‘vâ ve taleb eylediğimde mezbûre 
Fâtıma inkâr edip ben dahi ikāmet-i beyyineden âciz olup mezbûreye yemîn 
vermek sadedinde iken vesâtat-ı muslihîn ile da‘vâ-yı merkūmeden an inkâr 
merkūme Fâtıma ma‘lûmü’l-miskāl bir tek altın bilezik üzerine benim ile sulh 
olup ben dahi sulh-i mezbûru kabûl ve bedel-i sulh olan bir tek altın bileziğini 
mezbûre Fâtıma yedinden alıp kabz edip da‘vâ-yı merkūmeden mezbûre Fâtıma 
Hâtun’un zimmetini ibrâ ve merkūme dahi tereke-i müteveffât-ı merkūmeye 
müte‘allika da‘vâdan benim zimmetimi ibrâ ve iskāt eyledi dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sânî aşer min Zilka‘de li sene 1073.
Şuhûdü’l-hâl: Receb Çavuş el-Mübâşir, Mehmed Çavuş, Ahmed Çelebi kethüdâ-
yı muhzırân, Du‘âcı Ahmed Çelebi, Ali b. Muharrem.

325 [28a-5] Mustafa Çelebi’nin, el-Hâc Muharrem b. Ali ile bozahâne hissesi 
anlaşmazlığında sulh oldukları
Sulh
Medîne-i Galata a‘mâlinden kasaba-i Kasımpaşa’da el-Hâc Ahmed mahallesin-
de sâkine olup mukaddemâ vefât eden Râbia bt. Mehmed nâm hâtunun verâseti 
zevc-i metrûkü el-Hâc Muharrem b. Ali’ye ve babası mezbûr Mehmed’in li ebe-
veyn kız karındaşı Fâtıma bt. Ahmed nâm hâtunun sadrî oğlu Mustafa Çelebi’ye 
münhasıra ve asıl mes’elesi iki sehimden olup bir sehimi mezbûr el-Hâc 
Muharrem’e ve bir sehimi mezbûr Mustafa Çelebi’ye isâbet eylediği şer‘an zâhir 
oldukdan sonra mezbûr Mustafa Çelebi meclis-i şer‘de zikri âtî Bozahâne[‘ye] 
vâzı‘u’l-yed olduğu şer‘an zâhir olan mezbûr el-Hâc Muharrem mahzarında 
tav‘an ikrâr ve takrîr-i kelâm edip mezbûr el-Hâc Muharrem’in yedinde olup 
kasaba-i merkūmede Debbâğlar sûkunda vâki‘ lede’l-ahâlî ma‘lûmü’l-hudûd 
olan mezbûr Bozahâne mûrisem müteveffât-ı merkūmenin terekesinden olup 
bir sehimi irsen bana intikāl etmekle ver deyû mezbûr el-Hâc Muharrem’den 
da‘vâ eylediğimde mezbûr dahi ol Bozahâne Kasımpaşa vakfından icâre-i 
mu‘accele ve müeccele ile müteveffât-ı merkūme Râbia Hâtun’un tasarrufunda 
olup mezbûre hâl-i sıhhatinde ol bozahâneyi mütevellîsi Abdullah Efendi izni 
ile kendiye meccânen ferâğ ve tefvîz, mezbûr dahi tefevvüz ve tesellüm eyledi-
ğini da‘vâ eyledikde ben dahi vakfiyetini inkâr etmekle beynimizde münâza‘ât-ı 
kesîre vâkı‘a olmuş idi el-hâletü hâzihî bir sehim hisse da‘vâsından mezbûr 
el-Hâc Muharrem ile mahalle-i merkūmede vâki‘ lede’l-ahâlî ma‘lûmü’l-hudûd 
bir bâb tahtânî odayı ve sofayı ve kenîfi ve müşterek su kuyusunu ve cüneyneyi 
müştemil on bin akçe kıymetli mülk menzil ile sekiz bin akçe üzerine sulh olup 
mezbûr dahi sulh-ı mezbûru kabûl ve bedel-i sulh olan menzil-i mezbûr ile se-
kiz bin akçeyi mezbûr yedinden alıp kabz edip da‘vâ-yı merkūmeden mezbûr 
yedinden alıp kabz edip da‘vâ-yı merkūmeden mezbûr el-Hâc Muharrem’in 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-ışrîn min Şevvâl li sene 1073.
Şuhûdü’l-hâl: Odabaşı Ali Beşe b. Abdullah, İbrahim Çelebi b. Ali er-Râcil, Ömer 
Çelebi b. Şaban, Ahmed Beşe b. Mustafa, Ahmed Çelebi b. Mahmud kethüdâ-yı 
muhzırân, Mehmed Çelebi b.  Ali, Şükrullah Bey el-Muhzır, çukadar Ali Beşe, 
Sarrâc Mustafa Beşe, Baba Resûl el-Muhzır, Mustafa Çelebi b.  İsâ el-Muhzır, 
Abdi Çelebi el-Muhzır, Mehmed b. Ramazan el-Muhzır.

326 [28b-1] Cariye Mülâyim bt. Abdullah’ı sahibi Osman Çelebi b. Mustafa’nın 
azat etmiş olduğu
İhbâr bi’l-ıtk
Mahmiye-i İstanbul’da Akşemseddin mahallesinde sâkine işbu orta boylu, açık 
kaşlı, koyun elâ gözlü Rusiyyetü’l-asl Mülâyim bt.  Abdullah, meclis-i şer‘-i 
hatîr-i lâzımü’t-tevkīrde takrîr-i kelâm edip ben gāib ani’l-meclis Osman Çelebi 
b.  Mustafa’nın câriye-i memlûkesi olup mülkünde iken beni mezbûr Osman 
Çelebi târih-i kitâbdan beş sene mukaddem i‘tâk ve tahrîr eylemiş idi hâlâ 
ahâlî-i mahalle-i mezbûreden olup işbu hâzırûn bi’l-meclis olan kimesneler-
den istihbâr olunup takrîrleri tahrîr olunmak matlûbumdur dedikde mahalle-i 
mezbûre ahâlîsinden Mehmed b.  Derviş ve Yusuf b.  Abdullah ve Abdülkādir 
b. Mehmed nâm kimesneler ile nisâ tâifesinden Raziye bt. Abdullah ve Fâtıma 
bt. Hasan ve Emine bt. Abdullah nâm hâtunlardan istihbâr olundukda mezbûrun 
fi’l-hakīka târih-i mezbûrda gāib-i mezbûr Osman Çelebi işbu Mülâyim nâm 
câriye-i mevsûfe-i mezbûreyi mülkünde iken bizim huzûrumuzda i‘tâk ve tahrîr 
ve silk-i harâir-i asliyyâta idhâl eyledi deyû her biri alâ tarîki’ş-şehâde haber ver-
diklerinde, vâki‘ hâl hıfzen li’l-makāl ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: Şükrullah b.  Mustafa, Baba Resûl b.  Rıdvan, Muharrem Çelebi, 
Abdi Çelebi, Mustafa Çelebi, Mehmed Çelebi, Hasan Çelebi.

327 [28b-2] Fâtıma bt. Abdullah’ın vefat eden kocası Ali Çavuş b. Murad ile kızı 
Emine’nin terekelerinden hisselerini teslim aldığı
İbrâ
Dergâh-ı âlî -dâme mahfûfen bi’l-me‘âlî- yeniçeri çavuşlarından olup 
mahmiye-i İstanbul’da Kalenderhâne mahallesinde sâkin iken vefât eden Ali 
Çavuş b.  Murad’ın zevce-i metrûkesi Fâtıma bt.  Abdullah nâm hâtun tarafın-
dan husûs-ı âti’z-zikri ikrâra vekîl olup mezbûrenin zâtını ma‘rifet-i şer‘iyye 
ile ârifân Ahmed Çelebi b. Ali ve İsmail Beşe b. Abdullah şehâdetleri ile şer‘an 
vekâleti sâbite olan Mustafa Beşe b. Mehmed nâm kimesne meclis-i şer‘-i hatîr-i 
lâzımü’t-tevkīrde müteveffâ-yı mezbûrun muhallefâtına vâzı‘u’l-yed olup 
ve sagīre kızı Emine nâm müteveffânın kıbel-i şer‘den mansûb vasîsi el-Hâc 
Ramazan b. Arslan tarafından ikrâr-ı câi’z-zikri tasdîke vekîl-i şer‘îsi olan Kadri 
Beşe b. Arslan nâm kimesne mahzarında bi’l-vekâle ikrâr ve takrîr-i kelâm edip 
müvekkilem mezbûrenin zevci müteveffâ-yı mezbûrun tereke-i ma‘lûmesinden 
bi tarîki’l-münâsaha bana isâbet eden sümün hisse-i mu‘ayyene-i ma‘lûmem ile 
kızım müteveffât-ı merkūmenin tereke-i ma‘lûmesinden südüs hisse-i şer‘iyye-i 
mu‘ayyeneme mukābil olan on beş bin akçeyi vasiyy-i mezbûr el-Hâc Ramazan 
yedinden tamâmen alıp kabz eyledim min ba‘d zevcem müteveffâ-yı mezbûrun 
ve kızım müteveffât-ı merkūmenin terekelerine müte‘allika bi vech mine’l-
vücûh biri birimiz ile da‘vâ ve nizâ‘ımız yoktur dedi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ahmed Beşe b.  Mustafa, Ali Beşe b.  Halayir?, el-Hâc Ahmed 
b.  Abdülkerim, el-Hâc Mehmed b.  Palacı, Ahmed b.  Murad, Osman b.  Arslan, 
el-Hâc Ahmed b. Mahmud, Baba Ahmed b. Abdülcebbar.

328 [28b-3] Ömer Çelebi b. Hasan’ın menzilini Mustafa Çelebi 
b. Ali’ye kiraladığı

Îcâr-ı menzil
Mahmiye-i İstanbul’da Seferikoz mahallesi sâkinlerinden Ömer Çelebi b. Hasan 
nâm kimesne mahfil-i kazâda işbu bâ‘isü’l-kitâb Mustafa Çelebi b.  Ali mahza-
rında ikrâr ve takrîr-i kelâm edip mahalle-i mezbûrede vâki‘ bir tarafı merkūm 
Mustafa Çelebi mülküne ve bir tarafı Helvacı Mustafa Çelebi mülküne ve bir ta-
rafı Fâtıma Hâtun mülküne ve bir tarafı tarîk-i âma müntehî menzilimi târih-i 
kitâbdan üç sene tamâmına değin beher sene altışar yüz akçeden cem‘an bin se-
kiz yüz akçeye mezbûr Mustafa Çelebi’ye îcâr ve teslîm ol dahi vech-i muharrer 
üzre istîcâr ve kabûl eyledikden sonra üç senenin ücreti olan bin sekiz yüz ak-
çeyi merkūm Mustafa Çelebi yedinden bi’t-tamâm ahz u kabz eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: Murad Beşe b.  Mustafa, Ömer Çelebi b.  Hasan, Ahmed Beşe 
b.  Hüseyin, Halil Beşe b.  Mehmed, Karakaş Mehmed Beşe b.  Sinan, Şükrullah 
Çelebi b. Mustafa.

329 [28b-4] Ömer Çelebi b. Hasan’ın menzilini Mustafa Çelebi 
b. Ali’ye kiraladığı

Îcâr-ı menzil
Mahmiye-i İstanbul’da Seferikoz mahallesi sâkinelerinden Fâtıma Hâtun 
bt.  İskender tarafından husûs-ı âti’l-beyâna vekîl olup bimâ hüve nehci’s-sübût 
vekâleti sâbite olan li üm karındaşı Ömer Çelebi b. Hasan nâm kimesne mahfil-i 
kazâda, işbu bâ‘isü’l-kitâb Mustafa Çelebi b. Ali mahzarında bi’l-vekâle ikrâr ve 
takrîr-i kelâm edip müvekkilem mezbûre Fâtıma Hâtun mahalle-i mezbûrede 
vâki‘ bir tarafı Fâtıma Hâtun mülküne ve bir tarafı Ömer Çelebi mülküne ve bir 
tarafı Helvacı Mustafa Çelebi mülküne ve bir tarafı tarîk-i âma müntehî men-
zilini târih-i kitâbdan üç sene tamâmına değin beher sene altışar yüz akçeden 
cem‘an bin sekiz yüz akçeye mezbûr Mustafa Çelebi’ye îcâr ve teslîm ol dahi 
vech-i muharrer üzre istîcâr ve kabûl eyledikden sonra zikr olunan menzilin üç 
senede müctemi‘ olan bin sekiz yüz akçeyi müvekkilem mezbûre Fâtıma Hâtun 
mezbûr Mustafa Çelebi yedinden bi’t-tamâm ahz u kabz eyledim dedi dedikde 
mâ vaka‘a bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: es-Sâbikūn.

330 [28b-5] Karaca v. Yuvan’ın Hıristo v. Tano’dan talep ettiği hizmet bedelini 
vekili Polmino’ya ödediği
Men‘
Havâss-ı Aliyye kazâsına tâbi‘ Litroz nâm karye sâkinlerinden Karaca v.  Yuvan 
nâm zimmî meclis-i şer‘de Hıristo v. Tano mahzarında üzerine da‘vâ ve takrîr-i 
kelâm edip târih-i kitâbdan on bir sene mukaddem zirâ‘at ameli için bir sene 
tamâmına değin beş bin üç yüz akçe ücret üzre ben nefsimi mezbûr Hıristo’ya 
îcâr ve teslîm ol dahi minvâl-i muharrer üzre istîcâr ve kabûl etmeğin hâlâ 
ücret-i mezbûre beş bin akçeyi mezbûr Hıristo’dan taleb ederim, vermede te‘allül 
eder, suâl olunup alıverilmesi murâdımdır dedikde gıbbe’s-suâl mezbûr Hıristo 
cevâbında hâl minvâl-i muharrer üzredir. Lâkin meblağ-ı mezbûr beş bin üç yüz 
akçeyi mezbûr Karaca üçümüz bir meclisde iken gāib ani’l-meclis Polmino nâm 
zimmîye havâle-i sahîha-i şer‘iyye ile havâle ben dahi kabûl etmekle mezbûr 
Polmino’ya edâ eyledim deyû def ‘ ile mukābele edicek gıbbe’l-istintâk ve’l-
inkâr mezbûr Hıristo’dan müdde‘âsını mütebeyyine beyyine taleb olundukda 
udûl-i ricâlden karye-i mezkûrede Nerdo Yazıcı v.  İstordo ve Yorgi v. Angelo li 
ecli’ş-şehâde meclis-i şer‘a hâzırân olup isre’l-istişhâd fi’l-vâki‘ meblağ-ı mezbûr 
beş bin üç yüz akçeyi mezbûr Karaca bizim huzûrumuzda vech-i muharrer 
üzre merkūm Polmino’ya havâle edip ve mezbûr Hıristo merkūm Polmino’ya 
karye-i mezkûrede meyhâne kapısında meblağ-ı mezbûru edâ ve teslîm eyledi 
biz bu husûsa vech-i meşrûh üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mezbûr Karaca mu‘ârazadan men‘ birle mâ-hüve’l-vâki‘ bi’t-
taleb ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: Abdi Çelebi b.  Hüseyin, Şükür Beşe b.  Mustafa, Ahmed Çelebi 
el-Mübâşir, mumcu Ahmed Çelebi, el-Hâc Ahmed b.  Mahmud, Karaferyeli 
Ahmed b. Abdullah, Mehmed b. Hasan, Ahmed b. Abdülcebbar.

331 [28b-6] el-Hâc Abdülkadir b. el-Hâc Nasır’ın babasının terekesi hususunda 
kardeşi el-Hâc İsmail aleyhindeki davasında haksız olduğu
Yemîn
Mahmiye-i İstanbul’da Dâye Hâtun mahallesi ahâlîsinden olup mukaddemâ 
vefât eden el-Hâc Nasır’ın verâseti, zevce-i metrûkesi Gürz bt.  İbrahim nâm 
hâtun’a ve sulbî kebîr oğulları el-Hâc Nasreddin ve el-Hâc Abdülkādir ve el-Hâc 
İsmail ve el-Hâc Nimetullah ve Fethi Beşe ve sulbiye kebîre kızları Neslihan ve 
Emine’ye münhasıra ve tashîh-i mes’eleleri doksan altı sehimden olup on iki se-
himi zevce-i mezbûre Gürz’e ve on dört sehimi oğulları mezbûrûna ve yedişer 
sehimi kızları mezbûretâna isâbet eylediği zâhir oldukdan sonra mezbûr el-Hâc 
Abdülkādir meclis-i şer‘-i hatîrde karındaşı mezbûr el-Hâc İsmail mahzarında 
üzerine da‘vâ edip babam müteveffâ-yı mezbûr fevt oldukda zâhirde olan sekiz 
bin guruş terekesinden hissemi aldığımdan sonra altmış bin guruş terekesi dahi 
zuhûr etmekle ondan dahi on dört sehim hisseme isâbet eden terekeyi taleb 
ederim, mezbûr el-Hâc İsmail’den suâl olunsun dedikde gıbbe’s-suâl ve’l-inkâr 
müdde‘î-i mezbûrdan müdde‘âsı için beyyine taleb olundukda ityân-ı beyyi-
neye kādir olmamağla istihlâf etmeğin zikr olunan sekiz bin guruşdan mâ‘adâ 
müteveffâ-yı mezbûrun terekesinden şeyi ihfâ etmeyip ve mezbûr el-Hâc İsmail 
sâir verese ile zuhûr eden altmış bin guruş fazla terekesine vaz‘-ı yed eyleme-
diğine mezbûr el-Hâc İsmail’e yemîn teklîf olundukda ol dahi alâ vefki’l-mes’ûl 
yemîn billâhi’l-azîm etmeğin mezbûr el-Hâc Abdülkādir bî-vech mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘de li sene 1073.
Şuhûdü’l-hâl: Osman Çelebi b.  Mustafa, Mehmed Ağa muhzırbaşı, İbrahim 
b. Ahmed, es-Seyyid Fethi Çelebi b. Salahaddin, Veli Çavuş el-Mübâşir, el-Hâc 
Hüseyin, Mehmed bin Ramazan el-Muhzır, Abdi Çelebi el-Muhzır, Hacı 
Bedreddin b. Ömer.

332 [29a-1] Sefer Beşe b. Mehmed Macar asıllı kölesini İngiliz elçisi tercümanı 
Drako v. Eştaki’ye sattığı
Bey‘-i abd
Mahmiye-i İstanbul’da Emir Buhârî mahallesi ahâlîsinden Sefer Beşe b. Ahmed 
nâm kimesne meclis-i şer‘de hâmilü’l-kitâb İngiliz elçisi tercümanı olan Drako 
v.  Eştaki nâm zimmî mahzarında ikrâr edip orta boylu, açık kaşlı, gök elâ göz-
lü Macariyyü’l-asl işbu Farnari Pavlo v.  Farnari Pavlo nâm abd-i memlûkümü 
mezbûr Drako zimmîye beş bin akçeye bâtten bey‘ ve teslîm edip mezbûr 
zimmî dahi vech-i muharrer üzre iştirâ ve tesellüm eyledikden sonra semeni 
olan meblağ-ı mezbûr beş bin akçeyi mezbûr Drako zimmî yedinden alıp kabz 
eyledim min ba‘d mezbûr Farnari Pavlo mezbûr Drako zimmînin mülkü ol-
muşdur dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘de li sene 1073.
Şuhûdü’l-hâl: Mehmed Beşe b.  Mustafa er-Râcil, çukadar Ali Beşe, Mustafa 
Beşe b.  Hüseyin, Ali b.  Muharrem el-Muhzır, kasap es-Seyyid Mehmed Çelebi, 
Hüseyin b. Sinan, Ali b. Abdullah, Abdi Çelebi el-Muhzır.

333 [29a-2] Mustafa Çelebi b. Hüseyin ve Yusuf b. Abdullah’ın menzillerini 
Yusuf b. Ali’ye sattıkları
Mülknâme
Mahmiye-i İstanbul’da Cebecibaşı mahallesi sâkinlerinden Mustafa Çelebi 
b.  Hüseyin ve Yusuf b.  Abdullah nâm kimesneler meclis-i şer‘-i hatîr-i 
lâzımü’t-tevkīrde işbu bâ‘isü’l-kitâb Yusuf b. Ali nâm kimesne mahzarında her biri 
ikrâr ve takrîr-i kelâm edip silk-i mülk-i sahîhimizde münselik olup mahmiye-i 
mezbûrede Melek Hâtun mahallesinde vâki‘ bir tarafı Hasan Bey mülkü ve bir ta-
rafı Hızır Bey mülkü ve iki tarafı tarîk-i âm ile mahdûd iki bâb tahtânî oda ve bir 
sofa ve bir su kuyusu ve kenîfi ve cüneyneyi müştemil olup iştirâk-i seviy üzre 
mülkümüz olan menzilimizi, bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık sekiz bin nakd-i râyic fi’l-vakt akçe[ye] tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ 
ve kabûl ve kabz ve tesellüm eyledikden sonra semeni olan meblağ-ı mezbûr se-
kiz bin akçeyi müşterî-i merkūm Yusuf yedinden tamâmen ahz u kabz eyledik 
ba‘de’l-yevm menzil-i mahdûd-ı mezbûr müşterî-i merkūm Yusuf ’un mülk-i 
müşterâsıdır, keyfe mâ yeşâ’ ve yahtâr mutasarrıf olsun dediklerinde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: İbrahim Çelebi b.  Hüseyin el-Hayyât, Abdi Çelebi b.  Hüseyin, 
Şükrullah Çelebi b. Mustafa, Baba Resûl b. Rıdvan.

334 [29a-3] Süleyman Beşe b. Abdullah ile vâlidesi Ayşe Hâtun bt. Ali’nin 
menzil hisselerini Mehmed Çelebi’ye, onun da yanmış olan menzil 
arsasının tamamını Fâtıma bt. Mehmed Ağa’ya sattığı
Mülknâme-i arsa
Mahmiye-i İstanbul’da Kemal Paşa mahallesi sâkinelerinden olup bundan 
akdem vefât eden Hacer bt.  Ali nâm hâtunun verâseti, zevci Süleyman Beşe 
b. Abdullah ile vâlidesi Ayşe Hâtun bt. el-Hâc Ali’ye ve sadrî kebîr oğlu Mehmed 
Çelebi b.  Süleyman’a münhasıra olduğu şer‘an zâhir ve mezbûrân Süleyman 
Beşe ve Ayşe müteveffât-ı mezbûrenin terekesinden menzil-i âti’z-zikrde olan 
hisse-i ma‘lûmelerini merkūm Mehmed Çelebi’ye bey‘ edip mecmû‘-ı menzil-i 
mezbûr merkūm Mehmed Çelebi’nin mülkü olduğu mütehakkik oldukdan son-
ra merkūm Mehmed Çelebi meclis-i şer‘-i hatîrde hâlası râfi‘atü’l-kitâb Fâtıma 
Hâtun bt.  Mehmed Ağa tarafından tasdîk-ı âti’l-beyâna sâbitü’l-vekâle vekîl 
olan zevci Hüseyin Ağa b.  Ali muvâcehesinde ikrâr ve i‘tirâf edip mahalle-i 
mezbûrede vâki‘ bir tarafı Cafer nâm kimesne tasarrufunda olan vakıf men-
zil ve tarafeyni mezbûre Fâtıma mülkü ve bir tarafı Kestel vakfı ile mahdûd 
büyûtu müştemil olup bâlâda beyân olunduğu üzre irsen ve şirâen mâlik ol-
duğum menzil harîkde muhterik olup arsa-i sırfa kalmış idi el-hâletü hâzihî 
mecmû‘-ı arsa-i mahdûde-i mezbûreyi enkāzı ile teyzem mezbûre Fâtıma 
Hâtun’a on üç bin beş yüz akçeye bey‘-i bâtt-ı sahîh-i şer‘î ile bey‘ ve teslîm edip 
ol dahi iştirâ ve kabûl ettikden sonra semeni olan meblağ-ı mezbûru tamâmen 
alıp kabz eyleyip ba‘de’l-yevm arsa-i mezbûrenin mecmû‘u mezbûre Fâtıma’nın 
mülk-i müşterâsıdır keyfe mâ yeşâ’ ve yahtâr mutasarrıfe olsun dedikde mukırr-ı 
mezbûru ikrâr-ı meşrûhunda vekîl-i mezbûr vicâhen ve şifâhen tasdîk ve tahkīk 
etmeğin mâ vaka‘a bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: Hamza Efendi el-İmâm, el-Hâc Mehmed b.  Hüseyin, Süleyman 
b. Abdullah, Yusuf b. Hüseyin, Osman b. Abdullah, Abdülbâkī Çelebi b. Çavuş, 
Ali Beşe b. Abdullah, Hüseyin b. Abdullah, Ahmed b. Hüseyin.

335 [29a-4] Ayşe bt. Yusuf ’un Osman b. Hasan’dan muhâlaa yoluyla boşandığı
Hul‘
Mahmiye-i İstanbul’da Lütfi Paşa mahallesinde sâkine Ayşe bt.  Yusuf nâm 
hâtun tarafından zikri âtî hul‘ı ikrâra vekîl olup mezbûrenin zâtını ma‘rifet-i 
şer‘iyye ile ârifân olan el-Hâc Fazlı b. Mehmed ve Halil b. Habîb nâm kimesne-
ler şehâdetleri ile şer‘an vekâleti sâbite olan Receb Çelebi b.  Musa nâm kimes-
ne meclis-i şer‘-i hatîrde bâ‘isü’l-vesîka Osman b. Hasan mahzarında bi’l-vekâle 
ikrâr ve takrîr-i kelâm edip mukaddemâ müvekkilem mezbûrenin merkūm 
Osman zevci olup beynlerinde hüsn-i zindegânî olmamağla, mezbûrun zim-
metinde mütekarrir ve ma‘kūdun-aleyh olan iki bin akçe mehr-i müeccelim ile 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl eyledikden sonra zevciyyete müte‘allika da‘vâdan her birimiz âharın zim-
metini ibrâ ve iskāt eyledik dedi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: Eskici el-Hâc Osman b. Abdullah, na‘lçacı Ahmed Çelebi b. Mustafa, 
Abdullah Çelebi b. Şucâ‘, Mehmed b. Mehmed, Abdi Çelebi b. Hüseyin, el-Hâc 
Ahmed b. Mahmud, Hızır Çelebi b. Abdünnebî.

336 [29a-5] Süleyman Ağa b. Selim’in yahudi Mosi v. Arslan’da olan alacağının 
taksitle ödenmesini kabul ettiği
Taksît
Mahmiye-i İstanbul’da el-Hâc İsâ mahallesi ahâlîsinden fahrü’l-emâcid ve’l-
ekârim sâbıkan Doğancıbaşı olan Süleyman Ağa b. Selim tarafından ikrâr-ı âti’z-
zikre vekîl olup Sâlih Bey b. İbrahim ve Mehmed Bey b. Yusuf nâm kimesneler 









şehâdetleri ile vekâleti sâbite olan fahrü’l-akrân Mustafa Ağa b.  Musa meclis-i 
şer‘de medîne-i Galata müzâfâtından Kuruçeşme nâm karyede sâkin Portakal 
cemâ‘atinden Mosi v.  Arslan nâm yahudi muvâcehesinde bi’l-vekâle ikrâr edip 
müvekkilim müşârün-ileyh Süleyman Ağa’nın yedinde olan hüccet-i şer‘iyye[de] 
nâtık olduğu üzre mezbûr yahudi zimmetinde deyn-i şer‘îden olan yüz yetmiş üç 
bin akçe hakkını âcilen edâya iktidârı olmayıp taksît taleb etmekle târih-i kitâbdan 
on bir sene tamâmına dek cümlesini edâ etmek üzre müvekkilim müşârün-ileyh 
Süleyman Ağa meblağ-ı mezbûrdan târih-i kitâb gününden her doksan günde dört 
bin akçe vermeğe taksît eyledikde mezbûr yahudi dahi vech-i muharrer üzre olan 
taksîti kabûl ve her doksan gün tamâmında dört bin akçeyi müvekkil-i müşârün-
ileyhe edâ ve teslîme ta‘ahhüd eyledi dedikde gıbbe’t-tasdîk mezbûr Mosi yahu-
dinin nefsine ve vakt-i mütâlebede meclis-i şer‘a ihzârına vâlidesi Sultana bt. İsak 
nâm yahudi ile Kurtuva cemâ‘atinden Yako v. Avraham nâm yahudi kefîl olmağın 
mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: Ahmed Çelebi b.  Ali Serbölük, Arpacı Ahmed Çelebi, Utârid 
Mehmed Çelebi, Aydınlı Mehmed Bey, Mehmed Çelebi b.  Abdullah el-Muhzır, 
el-Hâc Mehmed Ağa, Ahmed b. Mustafa, Şükür Bey el-Muhzır.

337 [29a-6, Arapça] Hâkimin, Ömer b. Mehmed adlı küçüğe nafaka takdir etmesi 
ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Ömer b. Mehmed nâm 
sagīrin nafakası, kisvesi ve sâir havâic-i zarûriyyesi için, medîne-i mahmiye-i 
Kostantıniyye mahallâtından Gül câmi‘i mahallesinde sâkine hâmile-i hâze’l-
kitâb Âlime bt.  Hasan nâm annesi ve hâdinesinin talebiyle zevc-i mutallıkı 
olan mezbûr Ömer’in babası üzerine zeyilde mezkûr târihden i‘tibâren yevmî 
râyicü’l-vakt dört akçe farz ve takdîr etti. Hâkim-i mûmâ ileyh ayrıca meblağ-ı 
mefrûz-i mezbûru sagīr-i merkūmun havâic-i lâzımesine sarf etmesine ve vakt-i 
hâcette istidâne edip vakte’z-zafer zevcine rücû‘ etmesine mezbûre Âlime’ye 
izin verdi.
Cerâ zâlike ve hurrire fi’l-yevmi’s-sâmin aşere min Zilka‘de eş-şerîfe sene selâse 
ve seb‘în ve elf.
Şuhûdü’l-hâl: Mustafa b.  el-Hâc Ali, İsmail Efendi b.  Mehmed el-İmâm, Ah-
med Çelebi b.  Musa el-Müezzin, Abdülkerim Efendi b.  İbrahim el-Müezzin, 
Mustafa Çelebi b.  Mehmed, el-Hâc Mehmed el-Attâr, Mustafa b.  Osman, Ah-
med b. Hızır









338 [29b-1] Hüseyin Bey b. Osman’ın at bedelinden Mehmed Reis b. Ali’de 
alacağı olduğu
İkrâr-ı deyn
Mahmiye-i İstanbul’da Aksaray’da Cellad Çeşmesi kurbunda sâkin Hüseyin Bey 
b.  Osman nâm kimesne meclis-i şer‘de Mehmed Reis b.  Ali mahzarında da‘vâ 
ve takrîr-i kelâm edip bundan akdem bir re’s al atımı mezbûr Mehmed’e yetmiş 
esedî guruşa bey‘ ve teslîm edip semenini mezbûrdan taleb eylediğimde sen ol 
atı bana ancak iki bin akçeye bey‘ edip bin akçesini sana def ‘, bâkī zimmetimde 
bin akçe kalmışdır deyip ben dahi bin akçeyi almadığıma mezbûrun iltimâsıyla 
yemîn edip i‘tirâfı üzre iki bin akçesini edâya ta‘ahhüd etmeğin vermede te‘allül 
eder. Suâl olunup takrîr tahrîr olunması matlûbumdur dedikde gıbbe’s-suâl 
mezbûr Mehmed Reis, fi’l-hakīka kaziyye vech-i muharrer üzre olup ancak iki 
bin akçe deynim vardır deyû ikrâr etmekle edâsına tenbîh birle mâ vaka‘a bi’t-
taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b.  Ahmed, Mehmed Efendi b.  Mustafa, Hacı 
Ahmed b.  Mahmud, Abdi Bey b.  Hüseyin, Mehmed b.  Ramazan, Fazlullah 
b. Mehmed.

339 [29b-2] Emrullah Beşe b. Mahmud’un, Mustafa Çelebi b. Mehmed’de olan 
alacak davasında sulh olduğu
Sulh
Medîne-i Edirne’de vefât eden Mahmud Efendi b.  Mehmed’in sulbî kebîr oğlu 
ve hasren vârisi Emrullah Beşe nâm râcil meclis-i şer‘de işbu bâ‘isü’l-kitâb 
Mustafa Çelebi b.  Mehmed mahzarında ikrâr ve takrîr-i kelâm edip babam 
müteveffâ-yı mezbûr Mehmed Efendi hâl-i hayâtında bir husûsun temşiyye-
tiyçün mezbûr Mustafa Çelebi yedine bi tarîki’r-rüşvet yüz elli esedî guruş def ‘ 
ve teslîm eyledikden sonra, ol husûsun temşiyyeti müyesser olmadın babam 
mezbûr Mehmed Efendi vefât etmekle meblağ-ı mezbûr bana intikāl eylemişdir 
deyû mezbûr Mustafa Çelebi’den bundan akdem verâsetim hasebiyle meblağ-ı 
mezbûru da‘vâ ve taleb eylediğimde beynimizde münâza‘ât-ı kesîre vâki‘ olmuş 
idi el-hâletü hâzihî vesâtat-ı muslihîn ile mezbûr Mustafa Çelebi beni meblağ-ı 
mezbûr da‘vâsından yüz esedî guruş üzerine inşâ-i akd-i sulh eyledikde ben 
dahi sulh-ı mezbûru kabûl ve bedel-i sulh olan meblağ-ı mezbûr yüz esedî gu-
ruşu mezbûr Mustafa Çelebi yedinden ahz u kabz edip mâ‘adâ elli esedî guruş-
dan ve sâir da‘vâdan mezbûr Mustafa Çelebi’nin zimmetini ibrâ eyledim dedik-
de gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ aşer min Zilka‘deti’ş-şerîfe li  sene selâse ve seb‘în ve elf.
Şuhûdü’l-hâl: Hacı Receb Çelebi b.  Süleyman, Muharrem Efendi b.  Mehmed, 
Davud Çelebi b.  Şaban Çavuş, Ali Beşe b.  Mehmed er-Râcil, Resûl Beşe 
b. Mehmed, Abdi Çelebi b. Hüseyin, Muharrem Çelebi b. Abdullah.

340 [29b-3] Ali Efendi tasarrufunda olan vakıf menzil arsasını Şeyh Mustafa 
b. Ömer’e devrettiği
Tevcîh-i arsa
Dârü’l-hilâfeti’l-aliyye Kostantıniyye el-mahmiyye’de Mesih Paşa mahallesin-
de vâki‘ olup ashâb-ı hayrâtdan Ali Hoca nâm sâhibü’l-hayr vakıf ve süknâsını 
ulemâdan bir recüle şart ve ta‘yîn eylediği lede’l-ahâlî ve’l-cîrân ma‘lûmü’l-hudûd 
menzil-i muhterikin arsasına tevcîh-i hâkimü’ş-şer‘le mutasarrıf olan Ali Efendi 
meclis-i şer‘de işbu bâ‘isü’l-kitâb Şeyh Mustafa b. Ömer mahzarında ikrâr ve takrîr-i 
kelâm edip arsa-i merkūme mezbûre tevcîh-i hâkimü’ş-şer‘le benim tasarrufum-
da olup lâkin üzerine menzil binâsına kudretim olmamak ile arsa-i merkūmeyi 
hüsn-i ihtiyârım ile mezbûr Şeyh Mustafa Efendi’ye fâriğ oldum dedikde mezbûr 
Şeyh Mustafa Efendi dahi kabûl eyledikden sonra arsa-i merkūme merkūm Şeyh 
Mustafa Efendi’ye ulemâdan olup müstahık olmağın cânib-i şer‘-i kavîmden dahi 
tevcîh olunup yedine tasarrufiyçün işbu vesîka-i enîka bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Osman Efendi b.  Abdullah, Mehmed Efendi b.  Ali, Sâlih Efendi 
b. ( ), Ali Beşe b. ( ), Receb Çelebi b. el-Hâc Murad.

341 [29b-4] Belkıs bt. Mehmed’in Rus asıllı cariyesini azat ettiği
Itâknâme
Mahmiye-i İstanbul’da Karabaş mahallesinde sâkine Belkıs bt.  Mehmed nâm 
hâtun meclis-i şer‘de ikrâr ve takrîr-i kelâm [edip], orta boylu, açık kaşlı, gök 
elâ gözlü, yüzünün sağ tarafında et beni olan Rusiyyetü’l-asl işbu bî-zebân 
Şûhî bt.  Abdullah nâm câriye-i memlûkemi, hasbeten lillâhi te‘âlâ ve taleben 
li merzâti’r-Rabbi’l-a‘lâ tahrîr ve i‘tâk ve silk-i harâir-i asliyyâta ilhâk eyledim 
ba‘de’l-yevm merkūme bî-zebân Şûhî sâir harâir-i asliyyât gibi hürre olup üze-
rinde velâdan gayrı hakkım bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu,
Fi’l-yevmi’l-hâdî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Beşe b. Süleyman, Fazlı b. Ramazan, Abdullah b. Mehmed, 
Abdi Çelebi b. Hüseyin, Mehmed b. Mustafa, Ali b. Ömer, Halil b. Davud.









342 [29b-5] el-Hâc Sâdık Vakfı mütevellîsi Gevher bt. Ali’nin yanan menzil 
yerine yaptırmış olduğu binanın keşfi
Keşif
Mahmiye-i İstanbul’da Mercan Ağa mahallesinde vâki‘ merhûm el-Hâc Sâdık nâm 
sâhibü’l-hayr galle ve tasarrufunu evvelâ kendi nefsine ba‘dehû evlâdına ve evlâd-ı 
evlâdına batnen ba‘de batnin ve karnen isre karnin ile’l-inkırâz ulemâdan bir sâlih 
kimesne sâkin olup günde bir cüz’-i şerîf tilâvet edip sevâbını rûhuma ihdâ ey-
leye deyû şart eylediği, bir tarafı Arabacı Şucâ‘ Bey vakfı ve bir tarafı Bozacıbaşı 
vakfı ve bir tarafı vakf-ı mezbûr ve bir tarafı yine ba‘zan vakf-ı mezbûr ve ba‘zan 
tarîk-i hâs ile mahdûd menzilin şart-ı vâkıf üzre mutasarrıfe ve meşrûtiyyet üzre 
mütevellîyesi olan evlâd-ı vâkıfdan işbu bâ‘isetü’l-vesîka Gevher bt. Ali nâm hâtun 
mahfil-i kazâda takrîr-i kelâm edip zikri mürûr eden menzil bin yetmiş senesi 
Zilka‘desi’nin on altıncı gününde vâki‘ olan harîk-iazîmde muhterik olup arsa-i 
sırfa kalıp vakıfda binâya müsâ‘ade olmamağla kendi malımdan bi şarti’r-rücû‘ 
müceddeden bir bâb fevkānî oda ve önünde sofa binâ eylemişdim hâlâ cânib-i 
şer‘den üzerine varılıp, vakf-ı mezbûr nâzırı muvâcehesinde mesâha ve takvîm 
olunup masrafımın mertebe-i tahammülü tahmîn-i sahîh ile tahmîn ve takvîm 
olunmak matlûbumdur dedikde savb-ı şer‘den Mevlânâ Keşfî Mustafa Efendi irsâl 
olunup ol dahi Hâssa mi‘mârlardan üstâd el-Hâc Hasan b. Ömer ve zeyl-i vesîkada 
muharrerü’l-esâmî olan müslimîn ile menzil-i mahdûd-ı mezkûrun üzerine va-
rıp mi‘mâr-ı mezbûr vakf-ı mezbûr nâzırı Sâlih Çelebi b. Şeyhî muvâcehesinde 
mesâha ve takvîm eyledikde tûlen on sekiz zirâ‘ ve arzen sekiz zirâ‘ bi hesâb-ı 
şatrancî yüz kırk dört zirâ‘ sakfın zirâ‘ı beşer akçeden on bin seksen akçe ve tûlen 
ve arzen bi hesâb-ı mezbûr otuz beş zirâ‘, bevvâbın her zirâ‘ı yirmişer akçeden yedi 
yüz akçe ve bi hesâb-ı mezbûr doksan zirâ‘ tahta döşemenin zirâ‘ı kırkar akçeden 
üç bin altı yüz kırk akçe ve bi hesâb-ı mezbûr seksen buçuk zirâ‘ dolma duvarın 
zirâ‘ı otuzar akçeden iki bin dört yüz on beş akçe ve bir masura tûlen bin iki yüz 
akçe ve üç aded parmaklı pencere her biri altmışar akçeden yüz seksen akçe ve bir 
kapı yüz akçe ve iki yama direği sekiz akçeden yüz altmış akçe ve bir nerdübân 
üç yüz akçe ve tahtânîden başlığıyla iki İznikmid direği yüz yirmi beşer akçeden 
iki yüz kırk akçe ve yine tûlen ve kadden bi hesâb-ı mezbûr yirmi bir zirâ‘ dolma 
duvarın zirâ‘ı otuzar akçeden [30a] altı yüz otuz akçe ve bi hesâb-ı mezbûr kırk 
beş zirâ‘ tahta perdenin zirâ‘ı otuzar akçeden bin üç yüz elli akçe ve etrâfında tah-
ta perde ve üzerinde sakfıyla bir kenîf dört yüz akçe ki cem‘an yirmi bin üç yüz 
doksan beş akçe ile ancak binâ mümkündür. Bundan ekal ile olmaz deyû mi‘mâr-ı 
mezbûr ve sâir ebniye ve sukūf ahvâline kemâl-i mertebe ıttılâ‘ ve vukūfu olan bî-
garaz müslimîn ittifâk eylediklerinden, vâki‘ hâli Mevlânâ-yı mezbûr mahallinde 
tahrîr ba‘dehû ma‘an irsâl olunan Receb Çelebi b. el-Hâc Murad ile meclis-i şer‘a 
gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Çelebi b. Hasan, el-Hâc Nasûh b. Şükrullah, Mehmed Beşe 
b.  Ahmed, Ahmed Çelebi b.  Mehmed, üstâd Yusuf b.  Abdullah, el-Hâc Hasan 
b. Süleyman, Mahmud b. Mustafa.

343 [30a-1] el-Hâc Mehmed b. Abdullah’ın tezgâhtarı Seydî b. Abdullah’ın 
zimmetini ibrâ ettiği
İbrâ
Mahmiye-i İstanbul’da Hoca Hayreddin mahallesinde el-Hâc Mehmed b. Abdul-
lah nâm kimesne meclis-i şer‘de işbu bâ‘isü’l-kitâb Seydî b. Abdullah nâm kimesne 
mahzarında ikrâr ve takrîr-i kelâm edip mezbûr Seydî mahmiye-i mezbûre hısnı 
ebvâbından Odunkapısı hâricinde pazarcı dükkânında benim destgâhtârım olup 
hâlâ asl-ı mâl ve fâ’ide hesâb olundukda kendi yediyle verdiği asl-ı mâlımdan 
zimem-i nâsda beş bin yedi yüz on dört akçe hakkım zuhûr etmekle mezbûr 
Seydî yerli yerinden meblağ-ı mezbûru bana gösterip ben dahi kabûl edip târih-i 
kitâba gelince asl-ı mâl ve fâ’ideden mezbûr Seydî’nin yedinde bir akçe ve bir 
habbe bâkī kalmayıp, husûs-ı mezbûre müte‘allik mezbûr Seydî üzerinde vechen 
mine’l-vücûh ve sebebin mine’l-esbâb da‘vâ ve nizâ‘ ve husûmetim yoktur dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çelebi b.  Mahmud, Baba Resûl b.  Rıdvan, Hasan Çelebi 
b. Bayram, Veli b. Mahmud.

344 [30a-2] el-Hâc Veli b. Hüseyin’in vârislerinden Davud ve Kerime’nin diğer 
vâris Rahime aleyhindeki davada sulh oldukları
Sulh
Mahmiye-i İstanbul’da Zeyrek mahallesi sükkânından olup mukaddemâ fevt olan 
el-Hâc Veli b. Hüseyin’in verâseti, sulbiye kebîre kızları Kerime ve Rahime ile li 
ebeveyn kız karındaşı oğulları Davud ve Osman’a münhasıra olduğu şer‘an zâhir 
oldukdan sonra mezbûr Davud asâleten ve mezbûre Kerime tarafından husûs-ı 
âti’z-zikre vekîl olup mezbûreyi bi’l-ma‘rifeti’ş-şer‘iyye ârifân olan Mehmed Çelebi 
b. Ali ve Ali b. Hüseyin şehâdetleri birle vekâleti sâbite olan Ali Çelebi b. Ramazan 
meclis-i şer‘-i hatîrde râfi‘atü’l-kitâb mezbûre Rahime tarafından kezâlik husûs-ı 
câi’z-zikre vekîl olup Mahmud b. Ahmed ve Musa b. Behzad şehâdetleriyle vekâleti 
sâbite olan oğlu İsmail Çelebi b. Mustafa mahzarında asâleten ve vekâleten her biri 
ikrâr ve takrîr-i kelâm edip mûrisemiz müteveffâ-yı mezbûrun zâhirde mevcûd 
olan muhallefâtını beynimizde iktisâm ettikden sonra, terekeden beynimizde 
ma‘lûm ba‘zı eşyâsını ahz u ihtifâ eylemiş idin deyû mezbûre Rahime Hâtun’dan 
da‘vâ ve beynimizde münâza‘ât-ı kesîre vukū‘undan sonra tavassut-ı muslihîn ile 
bizi hisse-i ma‘lûmemiz da‘vâsından iki bin akçe üzerine mezbûre Rahime inşâ-i 
akd-i sulh ettikde, biz dahi sulh-ı mezbûru kabûl ve bedel-i sulh olan meblağ-ı 
mezbûr iki bin akçeyi mezbûre Rahime yedinden tamâmen alıp kabz eyledik, 
fîmâ ba‘d husûs-ı mezbûra müte‘allik cemî‘ da‘vâdan mezbûrenin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledik dediklerinde, gıbbe’t-tasdîki’ş-şer‘î mâ 
hüve’l-vâki‘ gıbbe’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdülkādir Efendi b.  Ebûbekir, Hüseyin Çelebi b.  Ali, İbrahim 
Efendi b.  Mehmed el-Müezzin, Muslu b.  Mustafa, Mehmed b.  Ahmed, Ömer 
Beşe b. Osman er-Râcil, Hızır Efendi b. Abdülkerim, es-Seyyid Ali b. Mustafa, Ali 
Çelebi b. Mehmed, Mustafa b. Ali, İsmail Çelebi b. Hüseyin el-Hâc Ahmed b. ( ).

345 [30a-3] Mustafa Ağa b. İsmail’in, Tırnovalı Papa Yorgi v. Yani’de olan 
alacağını tahsil ettiği
İbrâ
Dergâh-ı âlî -dâme mahfûfen bi’l-me‘âlî- yeniçerilerinin on beşinci ağa bölüğü-
ne mahsûs odada hâlâ Çorbacı olan mefharü’l-a‘yân Mustafa Ağa b.  İsmail ta-
rafından meblağ-ı âti’z-zikri ahz u kabza ve kendiye îsâle vekîl olup Musa Beşe 
b. Mehmed ve Ahmed b. Veli şehâdetleri ile şer‘an vekâleti sâbite olan Süleyman 
Ağa b.  Abdullah nâm kimesne meclis-i şer‘-i hatîr-i lâzımü’t-tevkīrde Rumeli 
Yenişehir kazâsına tâbi‘ Tırnova nâm kasaba sâkinlerinden işbu hâmilü’s-sifr 
Papa Yorgi v. Yani nâm zimmî muvâcehesinde bi’l-vekâle ikrâr ve takrîr-i kelâm 
edip müvekkilim müşârün-ileyhin bi tarîki’l-bidâ‘a mesfûr Papa Yorgi zim-
metinde olan iki yük altmış bin akçenin mukaddemâ yüz seksen bin akçesi-
ni mesfûr Papa Yorgi yedinden bi’l-vekâle alıp kabz edip seksen bin akçesi zim-
metinde kalmış idi hâlâ meblağ-ı bâkī seksen bin akçe ile ribhinden hâsıl olan 
on altı bin akçe ki cem‘an doksan altı bin akçeyi mezbûr Papa Yorgi yedinden 
tamâmen alıp kabz eyledim min ba‘d meblağ-ı mezbûr iki yük altmış bin akçe-
den ve ribhinden mesfûr Papa Yorgi zimmetinde bir akçe ve bir habbe bâkī kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: Kadri Odabaşı b.  Mustafa, Ali Beşe b.  Osman, Mustafa Beşe 
b.  Rıdvan, Odabaşı İbrahim Beşe er-Râcil, Ahmed Beşe er-Râcil, Ömer Bey 
b. Abdullah kethüdâ-yı mumcuyân el-Hâc Ahmed b. Mahmud.

346 [30a-4] Sâliha bt. Himmet’in boşandığı eşi Mehmed b. Ali’de mehir ve 
saireden olan alacağını tahsil ettiği
İbrâ
Mahmiye-i İstanbul’da Sultan Selim Hân câmi‘-i şerîfi kurbunda vâki‘ Çukur-
bostan mahallesinde sâkine Sâliha bt. Himmet nâm hâtun meclis-i şer‘-i hatîr-i 
lâzımü’t-tevkīrde zevc-i mutallıkı işbu bâ‘isü’l-kitâb Mehmed b. Ali nâm kimes-
ne mahzarında bi tav‘ihâ ikrâr ve takrîr-i kelâm edip mezbûr Mehmed beni 
talâk-ı bâyin ile tatlîk etmeğin zimmetinde mütekarrir ve ma‘kūdun-aleyh olan 
dört yüz elli akçe mehr-i müeccelim ve nafaka-i iddet ve me’ûnet-i süknâm 
için ta‘yîn olunan üç yüz elli akçe ve mukaddemâ zevciyyet beynimizde kāim 
iken ma‘an sâkin olduğumuz menzil ücretine mezbûrun emri ile verdiğim yüz 
akçe ki cem‘an mezbûr Mehmed’in zimmetinde dokuz yüz akçe hakkım olup 
meblağ-ı mezbûr mukābelesinde dokuz yüz akçeye mukavvem olup silk-i mül-
künde münselik olan eşyâsından yüz yirmi akçe kıymetli bir çift iç edük ma‘a 
papuç ve yüz yirmi akçe kıymetli bir arakiyye ve üç yüz akçe kıymetli bir ka[ş]
mir ferâce ve yüz elli akçe kıymetli bir beledî döşek ve yüz akçe kıymetli bir 
müsta‘mel yorgan ma‘a çarşaf ve altmış akçe kıymetli bir alaca kilim ve elli 
akçe kıymetli bir müsta‘mel yasdığını mezbûr Mehmed’in yedinden meblağ-ı 
mezbûr için ahz u kabz eyledikden sonra zevciyyete ve gayra müte‘allika âmme-i 
de‘âvîden her birimiz âharın zimmetini ibrâ-i âm ile ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çavuş b.  Abdullah, Şükrullah Çelebi b.  Mustafa, Veli 
b. Mahmud, Abdi Çelebi b. Hüseyin, Hüseyin b. Mustafa, Mehmed b. Ramazan.

347 [30a-5] Emine bt. Yusuf ’un menzilini İsmihan bt. Mustafa’ya sattığı
Mülknâme
Mahmiye-i İstanbul’da Molla Ahaveyn mahallesinde sâkine Emine bt. Yusuf nâm 
hâtun meclis-i şer‘-i hatîr-i lâzımü’t-tevkīrde hâfızatü’l-kitâb İsmihan bt. Mustafa 
nâm hâtun mahzarında tav‘an ikrâr ve takrîr-i kelâm edip mahalle-i merkūmede 
vâki‘ bir cânibi kendi mülküme ve bir cânibi ba‘zan ( ) mülküne ve iki cânibi tarîk-i 
âma müntehî iki bâb tahtânî evi ve su kuyusunu ve kenîfi ve muhavvata-i yesîreyi 
müştemil mülk menzilimi, tevâbi‘ ve levâhıkı ve kâffe-i hukūk ve merâfıkı ile on 
sekiz bin beş yüz akçeye mezbûre İsmihan Hâtun’a tarafeynden îcâb ve kabûlü 
hâvî bey‘-i kat‘î ile bey‘ ve teslîm ol dahi iştirâ ve tesellüm eyledikden sonra seme-
ni olan meblağ-ı mezbûr on sekiz bin beş yüz akçeyi mezbûre İsmihan Hâtun ye-
dinden tamâmen alıp kabz eyledim min ba‘d ol menzil merkūmenin mülkü olup 
keyfe mâ yeşâ’ ve yahtâr mutasarrıfe [30b] olsun dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ali Efendi b.  Mehmed el-İmâm, Mahmud Dede b.  Mustafa 
el-Müezzin, Odabaşı Mustafa Beşe b. Hüseyin er-Râcil, Mehmed Bey b. Derviş, 
Mehmed b.  İsâ, üstâd Ali Beşe b.  Veli, Mirza Beşe b.  İbrahim, Mustafa Çelebi 
b.  Hasan, Ahmed Çelebi b.  Ali, Hüseyin Çelebi b.  Mehmed, Kâtib Mehmed 
Efendi b. Receb, Hasan Bey b. Ömer bevvâbü’s-sultânî, Abdi Çelebi.

348 [30b-1] Vefat eden el-Hâc Hasan b. Abdullah’ın küçük oğlu Musa’nın 
mallarını, vasîsi annesi Belkıs bt. Abdullah’ın teslim aldığı
İbrâ
Mahmiye-i İstanbul’da Molla Hüsrev mahallesinden olup bundan akdem vefât 
eden el-Hâc Hasan b.  Abdullah’ın sulbî sagīr oğlu Musa’nın kıbel-i şer‘den 
mansûbe vasîsi vâlidesi Belkıs bt. Abdullah nâm hâtun tarafından husûs-ı câi’z-
zikri ikrâra vekîl olup mezbûrenin zâtını ma‘rifet-i şer‘iyye ile ârifân Mehmed 
b.  Dilaver ve Osman Bey b.  Mehmed şehâdetleri ile şer‘an vekâleti sâbite olan 
hammâmî Ahmed Çelebi b.  Abdullah nâm kimesne meclis-i şer‘-i hatîrde 
bâ‘isetü’l-vesîka Fâtıma Hâtun bt. Abdullah tarafından ikrâr-ı âti’z-zikri tasdîke 
vekîl olup zât-ı mezbûreyi ma‘rifet-i şer‘iyye ile ârifân şâhidân-ı mezbûrân 
şehâdetleri ile şer‘an vekâleti sâbite mezbûre Fâtıma’nın kayın anası Hatîce 
bt.  Abdi nâm hâtun mahzarında bi’l-vekâle ikrâr ve takrîr-i kelâm edip mü-
vekkilem mezbûre Belkıs vasîsi olduğu sagīr-i mezbûrun mâl-ı mevrûsundan 
mukaddemâ mezbûre Fâtıma Hâtun’a murâbaha-i şer‘iyye-i ma‘lûme ile otuz 
beş bin akçe vermiş idi hâlâ meblağ-ı mezkûr otuz beş bin akçeyi mezbûre 
Fâtıma Hâtun yedinden sagīr-i mezbûr için bi’l-vesâye alıp kabz edip min ba‘d 
asl-ı mâl-ı mezbûr ve murâbahasından mezbûre Fâtıma Hâtun’da bir akçe ve bir 
habbe bâkī kalmadı dedikde mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘de li sene 1073.
Şuhûdü’l-hâl: Mehmed b. Abbas, Osman b. Hüseyin, Receb Çelebi b. Şükrullah 
el-Hammâmî, el-Hâc Receb el-Hammâmî, Ramazan Beşe b. Hüseyin, el-Hâc Ali 
b. Ali, çukadar Osman Beşe b. Ali, Abdi Çelebi b. Hüseyin.









349 [30b-2] Köle Seydî b. Abdullah’ın, sahibi Ramazan Beşe tarafından azat 
edildiğinin tescili
İhbâr bi’l-ıtk
Mahmiye-i İstanbul hısnı ebvâbından Odunkapısı hâricinde pazarcı tâifesinden 
işbu bâ‘isü’l-kitâb Seydî b. Abdullah nâm kimesne meclis-i şer‘-i hatîr-i lâzımü’t-
tevkīrde takrîr-i kelâm edip ben gāib ani’l-meclis Ramazan Beşe nâm râcilin 
abd-i memlûkü iken târih-i kitâbdan sekiz sene mukaddem işbu hâzırûn bi’l-
meclis kimesneler huzûrunda beni mülkünden ihrâc edip i‘tâk eylemiş iken, 
hâlâ gāib ani’l-meclis el-Hâc Mehmed nâm kimesne ba‘zı hizmetinde istihdâm 
murâd eder. Hakīkat-i hâl mezbûrûndan istihbâr ve haberleri tahrîr olunmak 
matlûbumdur dedikde mahmiye-i mezbûre mahallâtından Kethüdâ Hâtun ma-
hallesinde sâkin Veli b. Mehmed ve el-Hâc Osman b. Abdullah ve Hasan b. Resûl 
ve Veli b. Hasan nâm kimesneler li ecli’l-ihbâr meclis-i şer‘a hâzırûn olup mezbûr 
Seydî târih-i mezbûrda merkūm Ramazan Beşe’nin abd-i memlûkü olup mezbûr 
Seydî’yi huzûrumuzda tahrîr ve i‘tâk edip gāib-i mezbûr Ramazan’ın abd-i 
mu‘takıdır deyû her biri haber vermeğin, mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Şükrullah b.  Mustafa, Abdi Çelebi b.  Hüseyin, Resûl b.  Rıdvan, 
Mustafa Efendi b. Muharrem, Mehmed b. Ramazan, Hüseyin b. Ebûbekir.

350 [30b-3] Yorgi v. Oskoli ve diğer kişilerin ortak oldukları mülk menzil 
arsasını İlokerya bt. Mihal’e sattıkları
Mülknâme
Mahmiye-i İstanbul’da Langa kurbunda Çakırağa mahallesinde bir tarafı Papa 
Kostantin v. Papas mülkü ve bir tarafı Hacı Yani v. Yorgi mülkü ve bir tarafı Şehri 
v. Şayka mülkü ve bir tarafı tarîk-i âm ile mahdûd altı sehim i‘tibâr olunan muh-
terik menzil arsasının bir sehimi Yorgi v.  Oskoli nâm zimmînin ve bir sehimi 
dahi Malto v. Yorgi’nin ve iki sehimi Sultana bt. Sava ve bir sehimi Marina nâm 
nasrâniyyenin mülkü ve bir sehimi dahi Yamandi nâm zimmînin mülkü olup 
mezbûr Yamandi’nin helâkinden sonra sagīre kızı Sultana’nın mülk-i mevrûsu 
olduğu müte‘ayyin oldukdan sonra sagīre-i merkūmenin arsa-i mezbûreden bir 
sehim hissesinden gayrı ism-i mal ıtlâk olunur bir şeyi olmamağın, zarûret-i 
nafakası için şer‘an bey‘i lâzım gelmeğin, mezbûrun Yorgi ve Malto ve Sultana 
asâleten ve merkūme Marina dahi kendi tarafından asâleten ve sagīre-i merkūme 
Sultana’nın kıbel-i şer‘den mansûbu vasîsi olmağla vesâyeten meclis-i şer‘-i 
hatîr-i lâzımü’t-tevkīrde işbu râfi‘atü’l-kitâb İlokirya bt.  Mihal nâm nasrâniyye 
mahzarında her biri şöyle takrîr-i kelâm ve ta‘bîr ani’l-merâm eylediler ki arsa-i 
mahdûde-i mezbûreyi içinde olan enkāzı ile merkūme İlokirya’ya yirmi se-
kiz bin nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ edip ol 
dahi iştirâ ve kabûl eyledikden sonra meblağ-ı merkūm yirmi sekiz bin akçe-
yi bi’t-tamâm yedinden alıp kabz eyledik ba‘de’l-yevm arsa-i merkūme mesfûre 
İlokirya’nın mülk-i müşterâsıdır keyfe mâ yeşâ’ ve yahtâr mutasarrıfe olsun de-
dikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdi Çelebi b.  Hüseyin, Şükrullah Bey b.  Mustafa, Baba Resûl 
b.  Rıdvan, Mustafa b.  İsâ, Abdullah Efendi el-imâm bemescid-i mahalle-i 
Çakırağa, Zafir v.  Aleksandri, Kostantin v.  Dimitri, Hacı Yokomo, Papa 
Hırisiyani v.  Kostandil, Matyoz v.  Dimitri, Esteryol v.  Yani, Kostandin v.  Yorgi, 
Yanaki v. Lavirdi, Yorgaki v. Yani, Rizo v. Yani, Kostandil v. Yorgi, Todori v. Yorgi, 
Hürmüz v. Yani.

351 [30b-4] Canfedâ bt. Abdullah’ın Mehmed Çelebi b. Ali’den boşandığı
Hul‘
Mahmiye-i İstanbul’da Gül Câmi‘i mahallesinde sâkine Canfedâ bt.  Abdullah 
nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevci 
Mehmed Çelebi b. Ali mahzarında ikrâr ve takrîr-i kelâm edip mezbûr Mehmed 
Çelebi zimmetinde mütekarrir ve ma‘kūdun-aleyh olan altı bin akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre zevcem mezbûr Mehmed Çelebi ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden son-
ra zevciyyete ve gayra müte‘allika âmme-i da‘vâdan her birimiz âharın zimme-
tini ibrâ-i âm ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: İsmail Efendi b.  Mehmed el-İmâm, Süleyman Efendi b.  İbrahim 
el-İmâm, Halil Efendi b. Hızır, İbrahim Çelebi b. Mehmed, Şükür b. Mustafa.

352 [30b-5] Şakire bt. Abdullah’ın bir çift altın bileziğini Hüseyin Çelebi 
b. Hasan’a hibe ettiği
Hibe-i eşyâ
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i mutah-
hardan Mevlânâ Keşfî Mustafa Efendi irsâl olunup ol dahi mahmiye-i İstanbul’da 
Şeyh Resmî mahallesinde sâkine Şâkire bt. Abdullah nâm hâtunun sâkine olduğu 
menzile varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde zâtı mahalle-i mezbûre sükkânından Hasan Halîfe 
b. Hasan ve Behzad Bey b. Abdullah ta‘rîfleri birle mu‘arrefe olan merkūme Şâkire, 
meclis-i ma‘kūd-ı mezbûrede, işbu bâ‘isü’l-kitâb Hüseyin Çelebi b. Hasan mah-
zarında bi tav‘ihâ ikrâr ve takrîr-i kelâm edip silk-i mülk-i sahîhimde münselik 
olan işbu on beş miskāl altından masnû‘ bir çift cebe bileziğimi mezbûr Hüseyin 
Çelebi’ye hibe-i sahîha-i şer‘iyye ile hibe ve teslîm ve temlîk, ol dahi meclis-i hi-
bede ittihâb ve kabûl ve kabz ve temellük eyledi ba‘de’l-yevm zikr olunan bir çift 
bilezik mezbûr Hüseyin Çelebi’nin mülk-i mevhûbudur, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr ma-
hallinde tahrîr, ba‘dehû ma‘an irsâl olunan Abdi Çelebi b. Hüseyin ile meclis-i şer‘a 
gelip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘de li sene 1073.
Şuhûdü’l-hâl: Hüseyin Efendi el-Müderris, Şaban Efendi b.  Halil el-hatîb, 
Mehmed Efendi b.  İbrahim el-kadı, Behzad Bey b.  Abdullah, Hasan Halîfe 
b. Hüseyin el-Müezzin, Hasan Beşe el-Attâr.

353 [30b-6] Şakire bt. Abdullah’ın Hüseyin Çelebi b. Hasan’ı vasî tayin ettiği
Vasiyyet
Husûs-ı âti’l-beyânın mahallinde tahrîr için gıbbe’l-iltimâs kıbel-i şer‘-i mu-
tahhardan Mevlânâ Mustafa Efendi irsâl olunup ol dahi mahmiye-i İstanbul’da 
Şeyh Resmî mahallesinde Şâkire bt.  Abdullah nâm hâtun sâkine olduğu men-
zile varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde zâtı mahalle-i mezbûre sükkânından Hasan 
Halîfe b.  Hüseyin ve Behzad Bey b.  Abdullah [31a] ta‘rîfleri ile mu‘arrefe olan 
merkūme Şâkire, meclis-i ma‘kūd-ı mezbûrda işbu bâ‘isü’l-kitâb Hüseyin Çelebi 
b.  Hasan mahzarında takrîr-i kelâm edip mezbûr Hüseyin Çelebi işbu meclis-
de mevcûd olup mal ıtlâk olunan dokuz pâre keten bezi ve bir müsta‘mel peçe 
ve bir müsta‘mel Şam alacası kaftan ve bir müsta‘mel bâdnicânî atlas kaftan 
ve bir köhne hamam peştemâlı ve bir münakkaş bohçayı kabz edip ben dâr-ı 
fenâdan dâr-ı bekāya rıhlet eylediğimde zâhirde vârisim olmamağla, mezbûr 
Hüseyin Çelebi semen-i misilleri ile bey‘ edip semenleri olan meblağı techîz ve 
tekfînime ve üçüme ve yedime ve sâir eyyâm-ı mu‘tâdede tabh olunacak ta‘âma 
harc u sarf edip fazlasını vücûh-ı hayrâta harc u sarf etmeğe mezbûr Hüseyin 
Çelebi’yi vasiyy-i muhtâr ve nasb ve ihtiyâr eyledim dedikde ol dahi vesâyet-i 
mezbûreyi kabûl ve hizmet-i lâzımesini edâya ta‘ahhüd eyledikden sonra vâki‘ 
hâli Mevlânâ-yı mezbûr mahallinde tahrîr, ba‘dehû ma‘an irsâl olunan Abdi 
Çelebi b. Hüseyin ile meclis-i şer‘a gelip alâ vukū‘ihi inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: es-Sâbikūn.

354 [31a-1] Kerime bt. Veli ile Davud’un, İsmail Çelebi b. Mustafa aleyhindeki 
miras davasında sulh oldukları
Sulh
Mahmiye-i İstanbul’da Zeyrek mahallesi ahâlîsinden olup fevt olan el-Hâc 
Veli b.  Hüseyin’in verâseti kızları Kerime ve Rahime nâm hâtunlar ile karın-
daşı oğulları Davud ve Osman’a münhasıra olduğu şer‘an zâhir oldukdan son-
ra mezbûr Davud asâleten ve mezbûre Kerime tarafından husûs-ı âti’z-zikre 
vekîl olup mezbûreyi bi’l-ma‘rifeti’ş-şer‘iyye ârifân olan Mehmed Çelebi 
b.  Ali ve Ali b.  Hüseyin şehâdetleri ile şer‘an vekâleti sâbite olan Ali Çelebi 
b. Ramazan meclis-i şer‘-i hatîrde mezbûre Rahime’nin kebîr oğlu bâ‘isü’l-kitâb 
İsmail Çelebi b.  Mustafa muvâcehesinde her biri asâleten ve vekâleten ikrâr ve 
takrîr-i kelâm edip mûrisimiz müteveffâ-yı mezbûr hâl-i sıhhatinde otuz beş 
bin akçeye bir mülk menzilini ve yirmi beş bin akçe bedel mukābelesinde ta-
sarrufunda olan vakıf menzilini ve yirmi bin akçeye nısf dükkânını mezbûr 
İsmail Çelebi’ye bey‘ ve ferâğ edip semen ve bedel olan meblağ-ı mârrı yine 
hayâtında muvâza‘aten aldım, kabz eyledim demiş idi. Lâkin hakīkatde alma-
yıp senin yedinde kaldı deyû zikr olunan menzil ve dükkânın semenlerinden 
ve bedel-i merkūmdan hissemizi mezbûr İsmail Çelebi’den da‘vâ ve beynimiz-
de küllî nizâ‘ vukū‘undan sonra tavassut-ı muslihîn ile da‘vâ-yı mezbûremizden 
bizi merkūm İsmail Çelebi iki bin akçe üzerine inşâ-i akd-i sulh ettikde, biz 
dahi sulh-ı mezbûru kabûl ve bedel-i sulhu alıp kabz edip husûs-ı mezbûra 
müte‘allika da‘vâdan ve mûrisimiz hayâtında vasiyyet ettiği sülüs-i mal yedi bin 
akçe da‘vâsından ve mezbûr İsmail Çelebi’ye hibe ettiği beynimizde ma‘lûme 
esvâba müte‘allika cemî‘ da‘vâdan mezbûr İsmail Çelebi’nin zimmetini her bi-
rimiz asâleten ve vekâleten ibrâ-i âmm-ı kātı‘ü’n-nizâ‘ ile ibrâ ve iskāt eyle-
dik ba‘de’l-yevm husûs-ı mezbûra müte‘allika vechen mine’l-vücûh ve sebebin 
mine’l-esbâb mezbûr İsmail ile da‘vâ ve nizâ‘ ve husûmetimiz yoktur dedikle-
rinde, gıbbe’t-tasdîki’l-vicâhî mâ hüve’l-vâki‘ gıbbe’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdülkādir Efendi b.  Ebûbekir, Hüseyin Çelebi b.  Veli, İbrahim 
Halîfe el-Müezzin, Muslu b. Mustafa el-Kayyım, Mahmud b. Ahmed, Ömer Beşe 
b. Osman, Mustafa b. Ali.









355 [31a-2] Yakut bt. Karabet’in, Yayla v. Beyler aleyhindeki menzil 
davasında sulh olduğu
Sulh
Mahmiye-i İstanbul’da Ohri mahallesinde hâlik olan Karabet nâm Ermeni’nin 
kebîre kızı Yakut nâm nasrâniyye meclis-i şer‘-i hatîrde râfi‘ü’l-vesîka Yayla 
v.  Beyler nâm Ermeni muvâcehesinde ikrâr ve takrîr-i kelâm edip babam 
hâlik-i mezbûrun terekesinden mahalle-i mezbûrede vâki‘ tarafeyni mezbûr 
Beyler mülkü ve bir tarafı Serkis Ermeni mülkü ve bir tarafı tarîk-i âm ile 
mahdûd otuz iki sehim i‘tibâr olunan menzilin yedi sehimi benim mülk-i 
mevrûsum ve yirmi beş sehimi dahi hâlik-i mezbûrun zevcesi Nazlı bt. Sefer’in 
irsen ve şirâen mülkü olup bu vech üzre müşterek mutasarrıfe iken bin altmış 
beş senesinde menzil-i mezbûrda olan zikr olunan yedi sehim hisse-i şâyi‘amı 
altmış üç buçuk riyâlî guruşa ve işbu mezbûre Nazlı dahi bâlâda zikr olu-
nan sehim-i şâyi‘ini iki yüz yirmi altı buçuk guruşa ki cem‘an iki yüz dok-
san guruşa işbu merkūm Yayla Ermeni’ye bey‘-i kat‘î ile bey‘ ve teslîm ey-
lemiş idik. el-hâletü hâzihî ben mezbûr Yayla’dan menzil-i mezbûrda olan 
hisse-i şâyi‘amı bey‘ ettiğim hînde bâliğ değil idim deyû hissemi da‘vâ ve bey-
nimizde nizâ‘-ı küllî vukū‘undan sonra tavassut-ı muslihîn ile mezbûr Yayla 
beni da‘vâ-yı mezbûremden üç bin akçe üzerine inşâ-i akd-i sulh ettikde, ben 
dahi sulh-ı mezbûru kabûl ve bedel-i sulh olan meblağ-ı mezbûru tamâmen 
alıp kabz edip husûs-ı mezbûra müte‘allika cemî‘ da‘vâdan mezbûrun zim-
metini ibrâ-i âm ile ibrâ eyledim dedikde gıbbe’t-tasdîki’ş-şer‘î mezbûre Nazlı 
dahi meclis-i mezbûrda takrîr-i kelâm edip mezbûr Yayla beni tağrîr etmek-
le menzil-i merkūmda olan hisse-i meşrûhamı değer bahâsından noksana bey‘ 
eyledim deyû da‘vâ etmiş idim hâlâ fâriğ olup husûs-ı mezbûra müte‘allik 
âmme-i da‘vâdan mezbûr Yayla’nın zimmetini ibrâ-i âm ile ibrâ eyledim de-
dikde mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ahmed Efendi b. Esad Efendi, el-Hâc Mehmed b. Kenan, Ali Beşe 
b.  Ebûbekir, Receb b.  Abdullah, Hüseyin b.  Abdi, el-Hâc Ahmed b.  Mahmud, 
Ahmed Çelebi ed-dâ‘î.

356 [31a-3] Eğinli Şaban’ın vefat eden kardeşi Ahmed’den kendisine intikal 
eden terekeyi Ermeni Sadet’e sattığı
Bey‘-i bağ ve menzil ve eşyâ
Vilâyet-i Anadolu’da Eğin kazâsı kurâsından Şirzo nâm karye ahâlîsinden olup 
mukaddemâ vefât eden Ahmed nâm mühtedînin li ebeveyn karındaşı ve hasren 
vârisi Şaban nâm kimesne meclis-i şer‘de müteveffâ-yı mezbûrun sulbî kebîr 
oğlu Sadet nâm Ermeni muvâcehesinde tav‘an ikrâr ve takrîr-i kelâm edip 
mezbûr Müslimen vefât eyledikde mezbûr sulbî oğlu mezbûr ile li ebeveyn 
âhar karındaşı Serkis nâm Ermeni kâfir olup verâseti bana münhasıra olma-
ğın müteveffâ-yı mezbûrun terekesinden olup karye-i merkūmede vâki‘ bir ta-
rafı Derviş bağına ve bir tarafı Kirkor nâm Ermeni bağına ve bir tarafı Kolaş 
Ermeni bağına ve bir tarafı el-Hâc Osman bağına müntehî bir dönümü bir kıt‘a 
bağı ve bir tarafı mezbûr Sadet mülküne ve bir tarafı el-Hâc Osman mülküne 
ve bir tarafı Mustafa Beşe ve bir tarafı tarîk-i âma müntehî bir bâb tahtânî oda-
yı müştemil mülk menzili ve dört sahan ve bir sagīr tencere ve bir köhne yeme-
ni yorgan ve bir köhne beledî döşek ve dört beledî yastık ve üç kilim ve iki ve-
lense ve bir mavi Yanbolu kebesi ve dört şarâb küpü ve bir sirke küpü ve iki re’s 
kara sığır ineği irsen bana intikāl etmekle ol bağ ve menzil ve eşyâ-i mezkûreyi 
safka-i vâhide ile mezbûr Sadet Ermeni’ye elli riyâlî guruşa bey‘-i kat‘î ile bey‘ 
ve mezbûr Sadet dahi iştirâ ve kabûl eyledikden sonra semeni olan elli riyâlî 
guruşu mezbûr Sadet yedinden alıp kabz edip mahallinde tesellüm ve zabt-ı 
mezbûru taslît eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Veli Beşe b. Mahmud, Osman Çelebi b. Abdullah, Mehmed b. Kurt, 
Mahmud b. Şaban, Mehmed Çelebi b. İsâ, Ahmed b. Osman, Benli Ali b. Hüseyin, 
Gürcü Ahmed, el-Hâc Osman, Mehmed b. Derviş Beşe, Veli b. Hüseyin, Mehmed 
b. Hüseyin, Şükür Bey el-Muhzır.

357 [31a-4] Hatice bt. Ahmed’in Ahmed Beşe b. Süleyman’dan muhâlaa 
yoluyla boşandığı
Hul‘
Mahmiye-i İstanbul’da Emir Buhârî mahallesinde sâkine Hatîce bt. Ahmed nâm 
hâtun meclis-i şer‘-i hatîrde zevci Ahmed Beşe b. Süleyman nâm kimesne mah-
zarında tav‘an ikrâr ve takrîr-i kelâm edip mezbûr ile zimmetinde mütekar-
rir ve ma‘kūdun-aleyh olan on bin akçe mehr-i müeccelim ve nafaka-i iddet-i 
ma‘lûmemden fâriğa olup ve me’ûnet-i süknâm dahi kendi üzerime olmak üzre 
muhâla‘a-i sahîha eylediğimde mezbûr Ahmed Beşe dahi minvâl-i muharrer 
üzre hul‘-ı mezbûru kabûlda‘vâdan her birimiz âharın zimmetini ibrâ ve iskāt eyledik dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.

 Hüccetin bundan sonraki kısmı, sayfanın yanında dikey olarak devam etmektedir.
Şuhûdü’l-hâl: Ali Beşe b.  Hüseyin, Abdullah b.  İbrahim, Receb Beşe b.  Seydî, 
Hasan Beşe b. Hüseyin, Mehmed Ağa b. Yusuf, Mehmed Ağa, dellâl Ahmed Beşe 
b. Mehmed, Abdi Çelebi.

358 [31b-1] Seyyid Abdurrahman Çelebi b. Seyyid Abdülhak’ın menzil duvarına 
tasarrufunu engelleyen Safiye Hâtun’un davadan menedildiği
Men‘
Husûs-ı âti’l-beyânın mahallinde istimâ‘ ve tahrîri için gıbbe’l-iltimâs kıbel-i 
şer‘-i mutahhardan Mevlânâ Mehmed Efendi irsâl olunup ol dahi Hâssa 
mi‘mârlardan üstâd Sofu Ahmed b.  Ahmed ve üstâd Ali Beşe b.  Abdullah 
ile mahmiye-i İstanbul’da Kaliçeci Hasan mahallesinde vâki‘ zikri âtî muh-
terik menzil arsasının üzerine varıp zeyl-i vesîkada muharrerü’l-esâmî 
olan müslimîn huzûrunda akd-i meclis-i şer‘-i şerîf eyledikde mahalle-i 
mezbûrede vâki‘ merhûm Nişancı Paşa-yı Cedîd evkāfından olup bir ta-
rafı el-Hâc Ebûbekir mutasarrıfında olan menzile ve bir tarafı Sâfiye 
Hâtun mutasarrıfında olan menzile ve bir tarafı tarîk-i âma ve bir tara-
fı tarîk-i hâssa müntehî muhterik menzil arsasının icâre-i mu‘accele ve 
müeccele-i ma‘lûmeteyn ile mutasarrıfı olan işbu bâ‘isü’l-kitâb es-Seyyid 
Abdurrahman Çelebi b.  es-Seyyid Abdülhak nâm kimesne meclis-i ma‘kūd-ı 
mezbûrda, vakf-ı mezbûrun kāimmakām-ı mütevellîsi es-Seyyid Ramazan 
Efendi b.  Abdüllatif huzûrunda yine vakf-ı mezbûrdan icâre-i mu‘accele ve 
müeccele-i ma‘lûmeteyn ile bir bâb menzile mutasarrıfe olan Sâfiye Hâtun 
muvâcehesinde takrîr-i kelâm edip mezbûre Sâfiye Hâtun ile beynimizde 
olan taş duvara sâkin olduğum vakıf menzil-i mezbûrun havlusu duvarını 
on bir seneden berî bilâ-nizâ‘ mezbûre Sâfiye’nin yüzüne zabt ve tasarruf 
edip bir nesne da‘vâ etmemişken hâlâ mezbûre Sâfiye Hâtun bî-vech tasar-
rufuma mâni‘ olur, suâl olunsun dedikde gıbbe’s-suâl mezbûre Sâfiye Hâtun 
cevâbında fi’l-vâki‘ zikr olunan duvar on seneden berî mezbûr es-Seyyid 
Abdurrahman Çelebi’nin bilâ-nizâ‘ mutasarrıfında olup bir nesne da‘vâ et-
mediğini ikrâr ve da‘vâsı bilâ-emr mesmû‘a olmamağla, da‘vâsı istimâ‘ olun-
mayıp bî-vech mu‘ârazadan men‘ olunduğunu Mevlânâ-yı mezbûr mahallin-
de tahrîr, ba‘dehû ma‘an irsâl olunan Ömer Çelebi ile meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Sunullah Efendi, Mustafa b. Ali, Hacı Ramazan b. Zülfikār, Ömer 
Ağa b. Süleyman, Hacı Ebûbekir b. Ali, Mehmed Çelebi b. Ali.









359 [31b-2] Seyyid Abdurrahman Çelebi b. Abdülhak’ın kiracısı olduğu vakıf 
arsasına bina yapmasına izin verildiği
Binâya izin
Husûs-ı âti’l-beyânın mahallinde istimâ‘ ve tahrîri için gıbbe’l-iltimâs kıbel-i 
şer‘-i mutahhardan Mevlânâ Mehmed Efendi irsâl olunup ol dahi Hâssa 
mi‘mârlarından üstâd Sofu Ahmed b. Ahmed ve üstâd Ali Beşe b. Abdullah ile 
mahmiye-i İstanbul’da Halıcı Hasan mahallesinde vâki‘ zikri âtî muhterik men-
zil arsasının üzerine varıp zeyl-i vesîkada muharrerü’l-esâmî olan müslimîn 
huzûrunda akd-i meclis-i şer‘-i şerîf eyledikde mahmiye-i mezbûrda vâki‘ 
merhûm Nişancı Paşa-yı Cedîd evkāfından olup bir tarafı el-Hâc Ebûbekir ta-
sarrufunda olan menzile ve bir tarafı Sâfiye Hâtun tasarrufunda olan menzil 
ile dükkân arsasına ve bir tarafı tarîk-i âm ve bir tarafı tarîk-i hâssa müntehî 
menzil arsasının icâre-i mu‘accele ve müeccele-i ma‘lûmeteyn ile mutasarrıfı 
olan işbu bâ‘isü’l-kitâb es-Seyyid Abdurrahman Çelebi b.  Abdülhak nâm ki-
mesne meclis-i ma‘kūd-ı mezbûrda, vakf-ı mezbûrun kāimmakām-ı mütevellîsi 
es-Seyyid Ramazan Efendi b. Abdüllatif huzûrunda yine vakf-ı mezbûrdan olup 
icâre-i mu‘accele ve müeccele-i ma‘lûmeteyn ile mutasarrıfesi olan merkūme 
Sâfiye Hâtun mahzarında takrîr-i kelâm edip mezbûre Sâfiye Hâtun’un tasarru-
funda olan semerci dükkânı ile beynimizde olan taş duvarın üzerinde kable’l-
harîk sokak cânibinde bir zirâ‘dan dört parmak nâkıs ve bir cânibinden bir zirâ‘ 
altı parmak mezbûre Sâfiye Hâtun’un tasarrufunda olan mismârî dükkânı üze-
rine benim fevkānî olan odamın sathı ve sakfı tecâvüz eylemiş idi hâlâ üslûb-ı 
sâbık üzerine merkūme Sâfiye Hâtun’un rızâsıyla binâ murâdımdır, mezbûreden 
suâl olunup takrîr [ve] tahrîr olunması matlûbumdur dedikde gıbbe’s-suâl 
mezbûre Sâfiye Hâtun’un cevâbında fi’l-hakīka hâl minvâl-i muharrer üzre-
dir üslûb-ı sâbık üzre binâ eylesin dedikde vâki‘ hâli Mevlânâ-yı mezbûr ma-
hallinde tahrîr ba‘dehû ma‘an irsâl olunan Ömer Çelebi meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Sunullah Efendi, Mustafa b.  Ali, Hacı Ramazan b.  Zülfikār, Hacı 
Ebûbekir, Mehmed Çelebi b. Ali, Hacı Yusuf b. Ahmed.

360 [31b-3] Fâtıma Kadın bt. Kurt Ağa’nın satmak üzere Merhaya bt. Salamon’a 
verip kaybolan mücevher kuşağın bedelinin tazmin edilmesi
Tazmîn
Mahmiye-i İstanbul’da Atpazarı kurbunda sâkine râfi‘atü’l-kitâb umdetü’l-
muhadderât Fâtıma Kadın bt.  Kurt Ağa tarafından husûs-ı câi’z-zikre vekîl 
olup mûmâ-ileyhâyı bi’l-ma‘rifeti’ş-şer‘iyye ârifân olan Osman Çavuş b. Receb 
ve Ebûbekir Beşe b.  Ebülkasım şehâdetleri birle vekâleti sâbite İbrahim Beşe 
b.  Abdullah meclis-i şer‘-i şerîf-i şâmihu’l-imâd ve mahfil-i dîn-i münîf-i 
râsihu’l-evtâdda, mahmiye-i mezbûre Tekfursarayı kurbunda sâkine Merhaya 
bt. Salamon nâm yahudiye muvâcehesinde üzerine bi’l-vekâle da‘vâ ve takrîr-i 
kelâm edip müvekkilem mûmâ-ileyhâ Fâtıma işbu merkūm Merhaya’ya yedi 
yüz esedî guruş kıymetli altından masnû‘ mücevher bir kuşağı bey‘ ediver 
deyû def ‘ ve teslîm edip ol dahi ahz u tesellümden sonra zikr olunan ku-
şağı merkūme Merhaya dahi zikr olunan kuşağı bey‘ ediver deyû Sultana 
nâm yahudiye’ye bilâ-izin vaz‘ ve teslîm etmekle istihlâk eylemişdir. Suâl 
olunup mevcûd ise aynı, değil ise ba‘de’s-sübût kıymet-i şer‘iyyesin tazmîn 
matlûbumdur dedikde gıbbe’s-suâl mezbûre Merhaya cevâbında fi’l-vâki‘ 
müvekkile-i mûmâ-ileyhâ Fâtıma Kadın yedi yüz esedî guruş kıymetli zikr 
olunan mücevher ve musanna‘ kuşağını vech-i muharrer üzre bey‘ ediver 
deyû bana def ‘ ve teslîm edip ben dahi ba‘de’t-tesellüm zikr olunan kuşağı 
merkūme Sultana bey‘ ediver deyû bilâ-izin def ‘ ve teslîm eyleyip onun ye-
dinde zâyi‘ oldu deyû zikr olunan kuşağı istihlâk eylediğini ve kıymeti yedi 
yüz esedî guruş olduğunu tâyi‘aten ikrâr ve i‘tirâf etmeğin mûcebince zikr olu-
nan kuşağın kıymetini zâmin birle hükm olunup mâ hüve’l-vâki‘ gıbbe’t-taleb 
ketb olundu.
Hurrire fi’l-yevmi’l-hâdî ve’l-ışrîn min Zilka‘deti’ş-şerîfe li sene selâse ve seb‘în 
ve elf.
Şuhûdü’l-hâl: Receb Beşe b. İbrahim Beşe, Hüseyin b. Kasım, Ahmed b. Abdül-
cebbar, Mehmed Çelebi b. Abdullah, Osman Çavuş b. Resûl.

361 [31b-4] Rali ve Yotati v. Andriye’nin ortaklaşa kullandıkları arsalarını 
Peruze v. Andriye’ye sattıkları
Mülknâme
Medîne-i Ebâ Eyyûb Ensârî kapısı dâhilinde Mustafa Paşa mahallesi sâkinlerinden 
Rali ve Yotati v. Andriye nâm zimmîler mahfil-i kazâda, işbu bâ‘isetü’s-sifr Peruze 
v. Andriye [nâm] nasrâniyye muvâcehesinde her biri ikrâr ve takrîr-i kelâm edip 
ale’l-iştirâk silk-i mülk-i sahîhimizde münselik olup mahalle-i mezbûrede vâki‘ 
bir tarafı Susana zimmî mülkü ve üç tarafı tarîk-i âma müntehî arsa-i hâliyemizi 
hâlâ mezbûre Peruze nasrâniyyeye altı bin nakd-i râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve kabûl ve tesellüm eyledikden sonra semeni olan 
meblağ-ı merkūm altı bin akçeyi müşteriye-i mezbûre Peruze nasrâniyye ye-
dinden ahz u kabz eyledik ba‘de’l-yevm arsa-i mezkûre müşteriye-i mezbûre 
Peruze’nin mülk-i müşterâsıdır, keyfe mâ yeşâ’ ve yahtâr mutasarrıfe olsun [32a] 
dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Hasan, Abdi Çelebi b. Hüseyin, Fazlı b. Mehmed, 
Şükrullah Çelebi, Baba Resûl b.  Rıdvan, Pîrî el-Muhzır, Yanaki v.  (  ), Ziyoli 
v. Harito, Papa Revaritmo v. Hıristodi.

362 [32a-1] el-Hâc Ahmed b. Piyâle mülk menzilini Ayşe bt. Mustafa’ya sattığı
Mülknâme
Mahmiye-i İstanbul’da Şeyh Resmî mahallesi ahâlîsinden el-Hâc Ahmed 
b.  Piyâle nâm kimesne meclis-i şer‘-i hatîr-i lâzımü’t-tevkīrde hâfızatü’l-kitâb 
Ayşe bt.  Mustafa nâm hâtun mahzarında tav‘an ikrâr ve takrîr-i kelâm edip 
mahmiye-i merkūmede Havuzlu Hamam kurbunda Çukur mahallede vâki‘ bir 
cânibi Medîne-i Münevvere vakfı ve bir tarafı İskender Paşa vakfı ve bir tara-
fı Fâtıma Hâtun mülkü ve bir tarafı tarîk-i âm ile mahdûd üç bâb fevkānî oda-
yı ve bir bâb tahtânî odayı ve iki kenîfi müştemil mülk menzilimi beş yüz alt-
mış esedî guruşa mezbûre Fâtıma Hâtun’a bâtten bey‘ ve teslîm ol dahi ber 
minvâl-i muharrer iştirâ ve tesellüm eyledikden sonra semeni olan meblağ-ı 
mezbûr beş yüz altmış esedî guruşu mezbûre Fâtıma Hâtun yedinden alıp kabz 
eyledim min ba‘d menzil-i mezbûr merkūmenin mülk-i müşterâsı olup keyfe 
mâ yeşâ’ mutasarrıfe olsun dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Zilka‘de li sene 1073.
Şuhûdü’l-hâl: Ahmed Ağa, Hasan b.  Mustafa, Sâlih Halîfe el-İmâm, Hüseyin 
Efendi el-İmâm, Receb Halîfe el-Müezzin, Abdi Çelebi el-Muhzır, Muhâsebe 
kâtibi Mehmed Çelebi, Şükür Bey el-Muhzır, Mustafa b. İsâ el-Muhzır, Mehmed 
b. Ramazan el-Muhzır.

363 [32a-2] Ayşe bt. Receb’in Saraylı Eğlence’den talep ettiği kuşak 
davasında sulh olduğu
Sulh
Mahmiye-i İstanbul’da Gül câmi‘i kurbunda Yenikapı dâhilinde sâkine Ayşe 
bt.  Receb meclis-i şer‘-i hatîrde râfi‘atü’l-kitâb Saraylı Eğlence nâm hâtun 
muvâcehesinde ikrâr ve takrîr-i kelâm edip Pazara giden Mustafa nâm kimes-
neye iki yüz guruş deynim mukābelesinde rehin vaz‘ ettiğim iki yüz guruş kıy-
metli mücevher kuşağı, deyn-i mezbûru edâ ettikden sonra mezbûr Mustafa 
bana teslîm etmeyip yedinde kalmış idi hâlâ zikr olunan kuşağımı mezbûre 
Eğlence yedinde bulup da‘vâ ettiğimde, mezbûr Eğlence cevâbında zikr olu-
nan kuşağı bey‘a vekîl ettiği Solak Mehmed Çelebi’den yedi bin akçeye iştirâ 
eyledim deyip vech-i muharrer üzre vekâlet[i] isbâta kādire olamayıp, ben 
yemîn sadedinde iken muslihûn tavassut edip zikr olunan kuşak da‘vâsından 
beni mezbûre Eğlence ile beş bin akçe üzerine inşâ-i akd-i sulh ettiklerinde, 
ben dahi sulh-ı mezbûru kabûl ve bedel-i sulh olan meblağ-ı mezbûr beş bin 
akçeyi mezbûre Eğlence yedinden tamâmen alıp kabz edip zikr olunan kuşa-
ğa müte‘allika âmme-i da‘vâdan mezbûre Eğlence’nin zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledim ba‘de’l-yevm husûs-ı mezbûre müte‘allik 
vechen mine’l-vücûh ve sebebin mine’l-esbâb merkūme Eğlence üzerine da‘vâ 
ve nizâ‘ ve husûmetim yoktur dedikde gıbbe’t-tasdîki’l-vicâhî mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b.  Veli el-Müezzin, Mahmud Dede b.  Şaban 
el-Kayyım, Mustafa Bey el-Bevvâb, Abullah Çelebi b.  (  ) el-Bevvâb, Ahmed 
Çelebi b. Ali, Mehmed Çelebi b. ( ).

364 [32a-3] Mümine Hâtun bt. Mehmed’in vârislerinden Mehmed’in diğer vâris 
Hamza aleyhindeki iddiasını ispatlayamadığı
Sulh
Mahmiye-i İstanbul’da Ereğli mahallesinde sâkine iken bundan akdem vefât 
eden Mümine Hâtun bt. Mehmed’in verâseti, zevci Hamza ile li ebeveyn ammi 
oğlu Mehmed’e münhasıra olduğu şer‘an mütehakkik oldukdan sonra mezbûr 
Mehmed meclis-i şer‘de bâ‘isü’l-kitâb mezbûr Hamza mahzarında üzerine da‘vâ 
ve takrîr-i kelâm edip müteveffât-ı mezbûrenin terekesinden irsen bana isâbet 
eden hakkımdan mezbûr ile bi tarîki’t-tehârüci’ş-şer‘î dokuz bin akçe üzeri-
ne sulh olup bedel-i sulhu aldıkdan sonra müteveffât-ı mezbûrenin sonradan 
zuhûr edip vakt-i sulhde zâhir olmayan on miskāl altın bilezikden hissemi ta-
leb ederim, suâl olunsun dedikde gıbbe’s-suâl ve’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı 
acz edip istihlâf etmeğin mezbûr Hamza dahi alâ vefki’l-mes’ûl yemîn billâhi 
te‘âlâ etmeğin bî-vech mu‘ârazadan mezbûr Mehmed men‘ birle mâ vaka‘a bi’t-
taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene selâse ve seb‘în ve elf.
Şuhûdü’l-hâl: Ali Beşe b.  Mustafa Çukadar, Şükrullah b.  Mustafa, Abdi Çelebi 
b. Hüseyin, Mehmed b. Ramazan.









365 [32a-4] Mümine bt. Mehmed’in vârislerinden Mehmed, diğer vâris Hamza 
Beşe b. İskender aleyhindeki miras davasında sulh olduğu
İbrâ
Mahmiye-i İstanbul’da Şehremîni kurbunda Ereğli mahallesinden olup bun-
dan akdem fevt olan Mümine bt.  Mehmed’in verâseti zevc-i metrûkü Hamza 
Beşe b.  İskender ile li ebeveyn ammi oğlu Mehmed b.  Ahmed’e münhasıra ol-
duğu şer‘an zâhir ve mütehakkik oldukdan sonra mezbûr Mehmed meclis-i 
şer‘-i hatîrde merkūm Hamza Beşe mahzarında ikrâr ve takrîr-i kelâm edip 
mûrisem müteveffât-ı merkūmenin muhallefâtına mezbûr Hamza Beşe vaz‘-ı 
yed etmekle nısf hissemi mukaddemâ tahârüc-i şer‘î tarîki üzre dokuz bin ak-
çeye sulh olup aldığımdan sonra vakt-i sulhde zâhir olmayıp sonradan zuhûr 
eden Rusiyyetü’l-asl Hatîce nâm bir câriye ve ma‘lûmü’l-vezn bir gümüş ku-
şak ve on miskāl bir altın bilezikden hisse-i şer‘iyyemi mezbûr Hamza Beşe’den 
da‘vâ ve taleb eylediğimde ol dahi inkâr etmeğin beynimizde münâza‘ât-ı kesîre 
vukū‘undan sonra vesâtat-ı muslihîn ile mezbûr Hamza Beşe benimle da‘vâ-yı 
meşrûhamdan bin yedi yüz akçe üzerine inşâ-i akd-i sulh eylediğinde, ben dahi 
sulh-ı mezbûru kabûl ve bedel-i merkūmu yedinden tamâmen alıp kabz edip ve 
müteveffât-ı merkūmenin kız karındaşı olup bundan akdem fevt olan mûrisem 
Râbia nâm hâtun hayâtında mezbûr Hamza Beşe’ye muvâza‘aten deyn ikrâr 
edip kabz eylediği yedi bin akçeden hisse-i ma‘lûmem da‘vâsından dahi mezbûr 
Hamza Beşe’nin zimmetini ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Şuhûdü’l-hâl: Çukadar Ali Beşe b.  Osman, Mustafa Beşe b.  Rıdvan, Du‘âcı 
Ahmed Çelebi b. Ali, el-Hâc Ahmed b. Mahmud, Abdi Çelebi b. Hüseyin, Şükür 
Beşe b. Mustafa.

366 [32a-5] Yusuf Beşe b. Ali’nin Rus asıllı cariyesi Kahraman bt. Abdullah’ı 
azat ettiği

1. Itâknâme
Mahmiye-i İstanbul’da Şehremîni kurbunda Müneccim Sadi mahalle-
si sükkânından Yusuf Beşe b.  Ali meclis-i şer‘de ikrâr ve takrîr-i kelâm edip 
işbu orta boylu, elâ gözlü, açık kaşlı Rusiyyetü’l-asl bâ‘isetü’l-kitâb Kahraman 
bt.  Abdullah nâm câriye-i memlûkemi hasbeten lillâhi te‘âlâ ve taleben li 
merzâti’r-Rabbi’l-a‘lâ tahrîr ve i‘tâk ve sâir harâir-i asliyyât silkine idrâc ve ilhâk 
eyledim ba‘de’l-yevm mezbûre Kahraman sâir harâir-i asliyyât gibi hürredir, 
üzerinde mevâlî için sâbit hakk-ı velâdan gayrı hak ve alâkam kalmadı dedik-
de mâ hüve’l-vâki‘ mezbûr talebiyle ketb ve imlâ ve yedine def ‘ ve i‘tâ olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi el-İmâm, Mustafa Çelebi el-Müezzin, Ali b. Halil, 
Şaban b. Mehmed, Abdi Çelebi b. Hüseyin. Veli b. Hüseyin.

367 [32b-1] Danik bt. Hanım’ın boşandığı eşi Avanos v. Murad’ın 
zimmetini ibrâ ettiği
Tatlîk
Mahmiye-i İstanbul’da Kaliçeciler köşkü kurbunda sâkine Danik bt.  Hanım 
nâm Ermeni’ye meclis-i şer‘de zevc-i mutallıkı işbu bâ‘isü’s-sifr Avanos 
v.  Murad nâm Ermeni muvâcehesinde bi tav‘ihâ ikrâr ve takrîr-i kelâm edip 
mezbûr Avanos beni talâk-ı bâyin ile tatlîk etmeğin zimmetinde mütekarrir ve 
ma‘kūdun-aleyh olan beş esedî guruş mehr-i müeccelimi mezbûr Avanos’un 
yedinden tamâmen ahz u kabz edip zevciyyete müte‘allika da‘vâdan mezbûrun 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Keşfî Mustafa 
Efendi, Mehmed Efendi, Baba Resûl b. Rıdvan.

368 [32b-2] Ali Efendi b. Mustafa’nın Mustafa Efendi b. Seydî Ali vakfından 
olan arsayı kiraladığı
İstihkām
Mahmiye-i İstanbul’da (  ) mahallesi ahâlîsinden hâfızü’l-kitâb fahrü’l-
müderrisîn Ali Efendi b. Mustafa meclis-i şer‘de takrîr-i kelâm edip merhûm ve 
mağfûrun-leh Sultan Ahmed Hân -aleyhi’r-rahmeti ve’l-gufrân- hocası Mustafa 
Efendi b.  Seydî Ali vakfından olup mahmiye-i merkūmede (  ) mahallede vâki‘ 
bir cânibi yine vakf-ı mezbûra ve bir cânibi Medîne-i Münevvere vakfından 
Ramazan Ağa tasarrufunda olan menzile ve iki cânibi tarîk-i âma müntehî arsa-i 
hâliye mütevellîsi Mehmed Ağa b. Abdullah on sekiz bin akçe icâre-i mu‘accele 
ve yevmî bir akçe ücret-i müeccele ile bana îcâr ve teslîm ve ben dahi minvâl-i 
muharrer üzre istîcâr ve tesellüm edip yedime işbu temessükü verdi hâlâ nazar 
olunup mûcebince istihkâmen hüccet-i şer‘iyye taleb ederim deyû mazmûnu 
takrîr-i meşrûhunu nâtık ve mütevellî-i mezbûrun imzâ ve hâtemini hâvî icâre 
temessükü ibrâz edip ba‘de’n-nazar işbu hurûf li ecli’l-istihkâm ketb ve tahrîr ve 
yed-i tâlibe def ‘ olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Fahrü’l-kuzât Abdülbâkī Efendi, Keşfî Mustafa Efendi el-Kâtib, 
Hüseyin Efendi el-Brusî kâtibü’l-hurûf, Muhzırbaşı Mehmed Ağa b.  Mahmud, 
Ahmed Çelebi b. Mahmud Kethüdâ-yı Muhzırân, çukadar Ali Beşe b. Osman.

369 [32b-3] Ümmühânî bt. Abdullah ile yanında bulunan küçük kızı Hatice 
için eşi Hüseyin b. Kenan üzerine nafaka tayin olunduğu
Nafaka
Mahmiye-i İstanbul’da Cebecibaşı mahallesinden olup gaybet-i münkatı‘a 
ile gāib olan Hüseyin b.  Kenan’ın zevcesi işbu bâ‘isetü’l-vesîka Ümmühânî 
bt.  Abdullah nâm hâtun meclis-i şer‘-i hatîr-i lâzımü’t-tevkīrde takrîr-i kelâm 
ve bast-ı merâm edip zevcem mezbûr Hüseyin beni ve mezbûrun firâşından 
benden mütevellîde sulbiye sagīre kızı Hatîce’yi bilâ-nafaka bırakıp gaybet et-
meğin hâlâ sagīre-i mezbûrenin nafaka ve kisvesi ve sâir havâic-i lâzımesi ile 
benim nafaka ve kisvem ve me’ûnet-i süknâm için mezbûrun üzerine kıbel-i 
şer‘den kadr-ı kifâye nafaka farz ve takdîr olunması matlûbumdur dedikde 
hâkim-i muvakki‘-i sadr-ı kitâb tûbâ-lehû ve hüsnü me’âb hazretleri dahi gāib-i 
mezbûr[un] merkūme Ümmühânî’ye nafakası cinsinden bir şey koyup gitmedi-
ğine ba‘de’t-tahlîfi’ş-şer‘î sagīre-i mezbûre ve merkūme Ümmühânî’den her bi-
rine beher yevm üçer akçe nafaka farz ve takdîr edip vakt-i zarûretde istidâne 
ve lede’z-zafer gāib-i mezbûra rücû‘a mezbûre Ümmühânî’ye izin vermeğin mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Mehmed Beşe b.  Mustafa er-Râcil, İbrahim Çelebi b.  Mehmed, 
Şükür Beşe b. Mustafa, Kösec Osman Çelebi, Baba Resûl b. Rıdvan, Baba Ahmed 
b. Abdülcebbar, Mehmed b. Ramazan, Mehmed b. Mehmed.

370 [32b-4] İsmihan bt. Yakub’un Süleyman b. Hüseyin’den 
muhâlaa yoluyla boşandığı
Hul‘
Mahmiye-i İstanbul’da Karabaş mahallesinde sâkine İsmihan bt. Yakub nâm hâtun 
meclis-i şer‘-i hatîr-i lâzımü’t-tevkīrde zevc-i mutallıkı Süleyman b.  Hüseyin 
mahzarında ikrâr ve takrîr-i kelâm edip zevcim mezbûrun zimmetinde mütekar-
rir ve ma‘kūdun-aleyh olan beş yüz akçe mehr-i müeccelim ile nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl eyle-
dikden sonra zevciyyete müte‘allika da‘vâdan her birimiz âharın zimmetini ibrâ ve 
iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Mehmed b.  Ramazan, Veli b.  Mahmud, Hüseyin b.  Ebûbekir, 
Mehmed b. Mehmed.

371 [32b-5] Emine Hâtun bt. Mustafa’nın öldüğü vakit, mehr-i müeccel ve bazı 
eşyalarını hür kalacak olan cariyesi Hidâyet bt. Abdullah’a verilmesini 
vasiyet ettiği
Vasiyyet
Husûs-ı âti’l-beyânın mahallinde tahrîri iltimâs olunmağın, savb-ı mergūbdan 
Mevlânâ Abdülbâkī Efendi irsâl olunup ol dahi mahmiye-i İstanbul’da 
Molla Gürânî kurbunda Sarı Musa mahallesi sâkinlerinden Mehmed Ağa 
b. Mustafa’nın menziline varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i şerîf ettikde, mezbûr Mehmed Ağa’nın zevcesi 
Emine Hâtun bt. Mustafa mahremlerinden Ahmed Ağa b. Mehmed ve Nurullah 
b.  Abdi ta‘rîfleri ile mu‘arrefe oldukdan sonra meclis-i mezbûrda zevci râfi‘ü’l-
kitâb mezbûr Mehmed Ağa muvâcehesinde ikrâr ve takrîr-i kelâm edip zev-
cim müşârün-ileyh Mehmed Ağa zimmetinde olan altı bin akçe mehr-i müec-
celimin beş bin akçesini târih-i kitâbdan altı sene mukaddem zevcim mezbûra 
hibe ve temlîk edip yedine hüccet-i şer‘iyye vermiş idim hâlâ zimmetinde 
mehr-i müeccelimden bâkī bin akçe ile ism-i mal ıtlâk olunur eşyâmdan bir 
yeşil çuka ferâce ve bir yorgan ve bir beledî döşek ve bir köhne alaca kilim 
mezbûr Mehmed Ağa’nın yedindedir. Eşyâ-i mezbûreden ve üzerimde olan 
libâsımdan gayrı işbu menzil içinde olan cemî‘ eşyâ zevcim mezbûrun mül-
küdür dedikde gıbbe’t-tasdîki’ş-şer‘î mezbûre Emine Hâtun meclis-i mezbûrda 
i‘âde-i kelâm edip bi irâdetillâhi te‘âlâ vefât ettiğimde zevcim mezbûr Mehmed 
Ağa zimmetinde mehrimden bâkī kalan bin akçe ile yedinde olan zikr olunan 
eşyâmı tedbîr-i mukayyed ile müdebbere ettiğim Hidâyet bt.  Abdullah’a ve-
rile deyû vasiyyet ve tenfîzi için zevcim mezbûru vasî ta‘yîn eyledim dedik-
de vâki‘ü’l-hâli Mevlânâ-yı mezbûr mahallinde tahrîr, ba‘dehû ma‘an irsâl olu-
nan Hızır b. Abdünnebî ile meclis-i şer‘a gelip alâ vukū‘ihi inhâ eylemeğin, mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘de li sene 1073.
Şuhûdü’l-hâl: Ali Efendi b.  Ali el-hatîb, Ahmed Ağa b.  Mehmed, Süleyman 
Çelebi b.  Mustafa el-Müezzin, Mustafa b.  Abdullah, Ahmed b.  Şaban, Mustafa 
b. Mehmed, Hızır b. ( ).









372 [32b-6] Emine Hâtun bt. Mustafa’nın öldükten sonra Rus asıllı cariyesi 
Hidâyet bt. Abdullah’ın hür kalacağını tescil ettirdiği
Tedbîr
Husûs-ı âti’z-zikri mahallinde tahrîr için bi’t-taleb irsâl olunan Mevlânâ 
Abdülbâkī Efendi, mahmiye-i İstanbul’da Molla Gürânî kurbunda Sarı Musa 
mahallesi sükkânından Mehmed Ağa b.  Mustafa’nın menziline varıp zeyl-i 
rakīmde muharrerü’l-esâmî olan müslimîn huzûrunda akd-i meclis-i şer‘ et-
tikde, merkūm Mehmed Ağa’nın zevcesi zahrü’l-muhadderât Emine Hâtun 
bt.  Mustafa mahremden Ahmed Ağa b.  Mehmed ve Nurullah Çelebi b.  Abdi 
ta‘rîfleri birle mu‘arrefe oldukdan sonra meclis-i mezbûrda takrîr-i kelâm edip 
işbu orta boylu, kara kaşlı, kara gözlü Rusiyyetü’l-asl râfi‘atü’l-kitâb Hidâyet 
bt.  Abdullah nâm câriye-i memlûkemi tedbîr-i mukayyed ile müdebbere eyle-
dim, bi irâdetillâhi te‘âlâ vefât ettiğimde mezbûre Hidâyet kırk gün mukaddem 
cemî‘ malımdan âzâd olup sâir harâir-i asliyyât gibi hürredir dedikde vâki‘ hâli 
Mevlânâ-yı mezbûr mahallinde tahrîr edip ba‘dehû meclis-i şer‘a gelip ma‘an 
irsâl olunan Hızır b. Abdünnebî ile alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: es-Sâbikūn.

373 [32b-7] Fâtıma bt. Halil’in Mehmed b. Piyâle’den muhâlaa 
yoluyla boşandığı
Hul‘
Mahmiye-i İstanbul’da Sultan Selim Hân câmi‘-i şerîfi kurbunda Çukurbostan 
mahallesinde sâkine Fâtıma bt. Halil nâm hâtun, meclis-i şer‘-i hatîr-i lâzımü’t-
tevkīrde zevci işbu bâ‘isü’l-kitâb Mehmed b. Piyâle nâm kimesne mahzarında bi 
tav‘ihâ ikrâr ve takrîr-i kelâm edip zevcim mezbûr Mehmed zimmetinde müte-
karrir ve ma‘kūdun-aleyh olan bin akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre ve 
bedel-i hul‘ için silk-i mülkümde münselik olan eşyâmdan bir beledî yorgan ve 
bir tencere ve iki sahan ve iki yastık kılıfı ve bir sandığımı merkūma vermek 
üzre zevcim mezbûr Mehmed ile [33a] muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra zevciyyete müte‘allika cemî‘ 
da‘vâdan her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ali Efendi b. Mehmed el-İmâm, Mehmed Halîfe b. Ali el-Müezzin, 
Mahmud b. Mustafa, Şaban b. Ramazan, İlyas b. Resûl.

374 [33a-1] Fâtıma Hâtun’un Mehmed Ağa b. İlyas aleyhindeki alacak 
davasından kısmen menedildiği
Men‘ ve imhâl
Mahmiye-i İstanbul’da Pirinççi mahallesi ahâlîsinden olup mukaddemâ vefât 
eden Şaban Ağa’nın verâseti, sulbiye sagīre kızı Emine ile li ebeveyn kız ka-
rındaşı Yümn nâm hâtuna münhasıra ve kable’l-kısme mezbûre Yümn Hâtun 
dahi fevt olup verâseti sulbî kebîr oğlu Abdullah ile sulbiye kebîre kızı Fâtıma 
bt.  Ahmed nâm hâtuna münhasıra ve kable’l-kısme mezbûre Emine dahi fevt 
olup verâseti babası mezbûr Şaban Ağa’nın li ebeveyn kız karındaşı müteveffât-ı 
merkūme Yümn Hâtun’un sadrî oğlu mezbûr Abdullah ile sadriyye kızı mezbûre 
Fâtıma Hâtun’a münhasıra ve tashîh-i mes’elesi bi tarîki’l-münâsaha altı sehim-
den olup dört sehimi mezbûr Abdullah’a ve iki sehimi mezbûre Fâtıma Hâtun’a 
isâbet eylediği sâbit oldukdan sonra mezbûre Fâtıma Hâtun meclis-i şer‘-i 
hatîr-i lâzımü’t-tevkīrde sâbıkan sekbanbaşı olan fahrü’l-emâcid ve’l-ekârim 
câmi‘ü’l-mehâmid ve’l-mekârim Mehmed Ağa b.  İlyas tarafından husûs-ı âti’z-
zikre vekîl olup Mustafa Ağa b. Ali ve Mustafa b. Mehmed şehâdetleri ile vekâleti 
sâbite olan fahrü’l-akrân Mahmud Ağa b.  Mehmed mahzarında üzerine da‘vâ 
edip mûrisimiz müteveffâ-yı mezbûr Şaban Ağa’nın müvekkil-i müşârün-ileyh 
zimmetinde deyn-i şer‘îden olan yetmiş bin akçe hakkı bi tarîki’l-münâsaha 
iki sehim hisseme ta‘yîn olunmağla, meblağ-ı mezbûru müvekkil-i müşârün-
ileyhden taleb ederim, vekîl-i mezbûrdan suâl olunsun dedikde gıbbe’s-suâl 
vekîl-i mezbûr cevâbında fi’l-vâki‘ müvekkil-i müşârün-ileyh Mehmed Ağa 
zimmetinde müteveffâ-yı mezbûrun yetmiş bin akçesi olup lâkin sıhhatinde 
bin altmış altı senesi târihinde meblağ-ı mezbûrun kırk bin akçesini merkūm 
Şaban Ağa’ya edâ ve teslîm ve mezbûr dahi alıp kabz eyledikden sonra fevt olup 
meblağ-ı mezbûrun otuz bin akçesi kızı merkūme Emine’nin bir sehim hisse-
sine ta‘yîn olunmağla vasiyy-i mansûbu Mustafa Beşe’ye edâ ve teslîm ol dahi 
bi’l-vesâye alıp kabz eyledi deyû def ‘ ile mukābele edicek gıbbe’l-istintâk ve’l-
inkâr vekîl-i mezbûrdan def ‘-i mezbûru için beyyine taleb olundukda udûl-i 
müslimînden Ramazan Ağa b. Yahya ve Ahmed Bey b. Mehmed nâm kimesneler 
li ecli’ş-şehâde meclis-i şer‘a hâzırân olup gıbbe’l-istişhâd fi’l-vâki‘ mezbûr Şaban 
Ağa hâl-i sıhhatinde târih-i mezbûrda müşârün-ileyh Mehmed Ağa’da olan yet-
miş bin akçenin kırk bin akçesini müvekkil-i müşârün-ileyhden huzûrumuzda 
alıp kabz eyledi biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl 









şehâdetleri makbûle olmağın meblağ-ı bâkī otuz bin akçe için vekîl-i mezbûr 
Mahmud Ağa’dan beyyine taleb olundukda ityân-ı beyyine için istimhâl etme-
ğin mehl-i şer‘î ile imhâl olundukdan sonra meblağ-ı mezbûr kırk bin akçe için 
mezbûre Fâtıma Hâtun bî-vech mu‘ârazadan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Hüseyin Efendi el-Brusî, Muhzırbaşı Mehmed Ağa, Ahmed Çelebi 
kethüdâ-yı muhzırân, Abdi Çelebi el-Muhzır, Şükür Bey el-Muhzır, çukadar Ali 
Beşe b.  Osman er-Râcil, Sarrâc Mustafa Beşe b.  Rıdvan er-Râcil, Mustafa Beşe 
el-Muhzır.

375 [33a-2] Firuz bt. Abdullah’ın Seyyid Celasin b. Satılmış’tan talep ettiği 
alacağının tamamını tahsil ettiği
İbrâ
Mahmiye-i İstanbul’da Davud Paşa mahallesinde sâkin olup mukaddemâ vefât 
eden Rıdvan Çavuş b.  Abdullah’dan sulbî sagīr oğlu Mustafa’ya intikāl eden 
malı hıfz için savb-ı şer‘den mansûbe vasîsi ve vâlidesi Firûz bt. Abdullah nâm 
hâtun meclis-i şer‘-i hatîr-i lâzımü’t-tevkīrde hâfızü’l-kitâb es-Seyyid Celasin 
b.  Satılmış nâm kimesne mahzarında bi’l-vesâye ikrâr ve takrîr-i kelâm edip 
sagīr-i mezbûr malından mezbûr Seyyid Celasin zimmetinde elli şerîfî altın ile 
bin iki yüz akçe çuka semeni olup el-hâletü hâzihî meblağ-ı mezbûr elli al-
tın ile bin iki yüz akçeyi mezbûr Seyyid Celasin yedinden bi’d-defe‘ât alıp kabz 
edip zikr olunan elli şerîfî altın ile bin iki yüz akçeden mezbûr zimmetinde bir 
akçe ve bir habbe bâkī kalmadı dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Kethüdâ Pîrî Ali Ağa, Mehmed Çavuş el-Mübâşir, Hüseyin Bey 
b.  Ahmed, Sefer b.  Abdullah, Süleyman b.  Abdullah, Hüseyin Ağa b.  Ahmed, 
Abdi Çelebi el-Muhzır, Şükrullah Bey el-Muhzır.

376 [33a-3] Vefat eden Rıdvan Çavuş b. Abdullah’ın küçük oğlu Mustafa’ya 
annesi Firuz Hâtun’un vasî tayin olunduğu
Vesâyet
Dergâh-ı âlî çavuşlarından olup mukaddemâ vefât eden Rıdvan Çavuş 
b.  Abdullah’ın sulbî sagīr oğlu Mustafa’nın tesviye-i umûru için bir vasî lâzım 
olmağın vesâyet hıdemâtını görmeğe kādire olan sagīr-i merkūmun vâlidesi 
hâfızatü’l-kitâb Firûz Hâtun savb-ı şer‘den sagīr-i merkūma vasî nasb ve ta‘yîn 
olundukda ol dahi vesâyet-i merkūmeyi kabûl ve hıdemât-ı lâzımesini edâya 
ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Mehmed Çavuş el-Mübâşir, Hüseyin Efendi el-Brusî, Hüseyin 
Bey b. Ahmed, Sefer b. Abdullah, Süleyman b. Abdullah, Abdi Çelebi el-Muhzır, 
Şükür Bey el-Muhzır.

377 [33a-4] Mustafa Çelebi b. Süleyman’ın bazı ev eşyası ile menzilini eşi Fâtıma 
bt. Ali’ye hibe ettiği
Hibe-i menzil ve eşyâ
Mahmiye-i İstanbul’da Nişancı Cafer mahallesinde sâkin Mustafa Çelebi 
b. Süleyman meclis-i şer‘de işbu bâ‘isetü’l-kitâb zevcesi Fâtıma bt. Ali nâm hâtun 
mahzarında ikrâr ve takrîr-i kelâm edip eşyâ-i memlûkemden üç tencere ve bir 
sahan ve bir tepsi ve üç yorgan ve bir beledî döşek ve üç kilim ve iki yastık ve sâir 
mevcûd olan eşyâ-i ma‘lûmem ile yine silk-i mülk-i sahîhimde münselik olup 
mahalle-i mezbûrede vâki‘ bir tarafı Ahmed Beşe mülküne ve bir tarafı arsa-i 
hâliyeye ve iki tarafı tarîk-i âma müntehî iki bâb fevkānî oda ve bir sofa ve bir 
bâb tahtânî oda ve bir sofa ve bir su kuyusunu ve bir kenîf ve eşcâr-ı müsmire ve 
gayr-ı müsmire bahçeyi müştemil mülk menzilimi ba‘de’t-tahliyyeti’ş-şer‘iyye 
ve’t-takābuzi’l-mer‘iyye zevcem mezbûre Fâtıma’ya hibe-i sahîha-i şer‘iyye ile 
hibe ve temlîk ve teslîm ve ol dahi meclis-i hibede ittihâb ve kabûl ve kabz ve te-
sellüm eyledi ba‘de’l-yevm eşyâ-i merkūme ile zikr olunan menzil, cemî‘ tevâbi‘ 
ve levâhıkı ile zevcesi mezbûre Fâtıma’nın mülk-i mevhûbudur keyfe mâ yeşâ’ 
ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b.  Mehmed el-İmâm, Hasan Çelebi b.  Muslu 
el-Müezzin, Mehmed Çelebi b. ( ) el-Kayyım, Sâlih Efendi b. Mehmed, Ahmed 
b. Ali, Abdullah Çelebi b. Mustafa.

378 [33a-5] [Osman Ağa b. el-Hâc Ali] malından bir kısmını vakfederek 
mütevellîliğine azatlı kölesi Kasım b. Abdullah’ı tayin ettiği
Vakfiye
Her matla‘-ı sühan-ı sihr-âferîn ki neyyir-i ism-i a‘zamm-ı Rabbü’l-âlemîn ile 
münevver ve müzeyyen olmaya mânend-i subh-ı nuhustin revnak-ı sıdk u yakīn 
birle zîb ü fer bulmaz ve şol serlevha-i defter-i ferhunde-fer ki sitâyiş-i İzed-i 
Celîl ile müşerref ve mu‘anven kılınmaya mânend-i vakf-ı bî-tescîl mevkıf-ı i‘tibâr 
ve kabûlde cilve-gerefhâm ve’l-ukūl ve hâre fî müşâhedeti melekûtihî efkâre ecilleti’l-kavl ve dahi 
her şâhid-i makāl arûs-ı zî-bâl ki meşşâta-i zikr-i cemîl-i habîb-i Rabbi’l-âlemîn 
ile (...) olmaya ber mûceb-i hadîs-i şerîf men lem yezkurnî fî du‘âihî hakīkun bi 
en lâ yüstecâbe du‘âuhu muhalled-i kabûlde cilve-nümâ ve manassa-i irtizâda 
çehre-güşâ olmaz. Allahümme salli alâ Muhammedin el-meb‘ûs min sirreti’l-
bathâ li’l-fahmi bi i‘câzı fesâhatihî mesâkı‘ı’l-hutebâ ve dahi âl-i kirâm ve 
ashâb-ı zevi’l-ihtirâmları meşâhid-i aliyyelerine hezâr muhabbet ve dürûd ve 
salâvât-ı nâ-ma‘dûd ihdâ olunur ki her biri bir necm-i hudâ ve misbâh-ı duhâ 
olup [33b] zâviye-i âliye-i kümmelînde sadr-nişîn bir şeyh-i celîlü’l-mikdâr ve 
hânkāh-ı yakīn içre bir mürşid-i sâhib-i vekār oldu -rıdvânullâhi te‘âlâ aleyhim 
ecma‘în- ammâ ba‘d işbu kitâb-ı sıhhat-nisâbın tahrîrine bâ‘is ü bâdî oldur ki 
Dârü’l-hilâfeti’l-aliyye Kostantıniyye el-mahmiyye’de Aksaray’da (  ) mahallesinde 
sâkin dergâh-ı âlî -dâme merci‘an li’l-e‘âlî- kapıcıbaşılarından tâlibü’l-hayrât ve’l-
hasenât sâhibü’s-sadakāt ve’l-meberrât, iftihârü’l-emâcid ve’l-ekârim, müstecmi‘-i 
cemî‘i’l-mehâmid ve’l-mekârim zü’l-kadri’r-refî‘ ve ulüvvü’ş-şân, makbûlü’s-
sudûr ve’l-erkân, mebde-i fıtratında müntehâ-yı menziletini tefekkür ve kül-
lü şey’in hâlikün illâ vechehû âyet-i kerîmesinin mazmûnunu tedebbür edip izâ 
mâte’l-insânu inkata‘a anhu amelühû illâ an selâsin ilmin yüntefe‘u-bihî ev vele-
dün sâlihun yed‘û-lehû ve sadâkatin câriyetin hadîs-i şerîfini îkān etmekle hâl-i 
âkıbetinde, li yevmi’l-mî‘âd tezûdü zâde kesîrü’l-imdâd ve li yevmi’t-tenâd avâyidü 
mütekâsürihî a‘dâd edip ber mûceb-i len tenâlü’l-birre hattâ tünfikū mimmâ 
tuhibbûne, vech-i câ’î üzre vücûh-ı birre etyab-ı mâlını bezle âzim ve enfes-i ma-
lını vakfa câzim olup kâffe-i akārîr ve tasarrufâtı nâfize ve câize ve âmme-i tekārîr 
ve teberru‘âtı sıhhati hâ’ize olduğu hâlde, meclis-i şer‘-i şerîf-i şâmihu’l-imâd 
ve mahfil-i dîn-i münîf-i râsihu’l-evkādda zikri âtî vakfına li ecli’d-da‘vâ ve’t-
tescîl ve li itmâmi emri’l-vakf ve’t-tesbîl mütevellî nasb ve ta‘yîn eylediği mu‘takı 
Kasım b. Abdullah muvâcehesinde ikrâr-ı sahîh-i şer‘î kılıp, etyab-ı mal ve ahlas-ı 
menâlimden her biri sekizer dirhem sekiz riyâlî guruş ifrâz ve sâir emlâkimden 
mümtâz kılıp, vakf-ı sahîh-i şer‘î ve haps-i sarîh-i mer‘î ile vakf ve hasb edip şöyle 
şart eyledim ki meblağ-ı mezbûr yed-i mütevellî ve vakf-ı mezbûra nâzır nasb ey-
lediğim efdalü’l-müderrisîn ve ashâbü’l-ifâde Hasan Efendi eş-şehîr bi Mollazâde 
ma‘rifetiyle senede onu on bir hesâbı üzre ale’l-vechi’l-halâl rehn-i kavî ve kefîl-i 
melî ile istiğlâl olunup hâsıl olan ribh ve gallesinden Aksaray’da Gurebâ Ağası 
Hüseyin Ağa mahallesinde binâ eylediğim câmi‘-i şerîfde ale’s-sabâh on beş nefer 
kimesne birer cüz’-i şerîf tilâvet edip sevâbını rûhuma ihdâ edip mukābelesinde 

 Metinde “cilve-göz”.
her biri ikişer akçeye mutasarrıf ola. Bunlardan birisi fevt oldukda mutasarrıf ol-
duğu iki akçe vazîfesi nâzır-ı merkūm Hasan Efendi re’yi ve ma‘rifetiyle bir müs-
tahıkkına tevcîh olunup aslâ berâtla kimesne mutasarrıf olmaya ve utekāmdan 
Kasım ve Halil ve Bilâl ve Murtaza ve Dilaver ve Ferhad ve Abaza Maksûd ve 
Siyavuş ve Hasan ve Hüseyin ve Şaban ve atîkātımdan Nevcivân ve Bağıcinân ve 
Cenâne ve Üftâde ve Bâdısabâ ve Gülistan ve Mülâyim ve Tayyâr ve Demirhan ve 
Mâhıruhsar ve Lâlezâr ve Canfedâ ve Zibâ ve Belkıs ve Latîfe ve Âşub ve Muazzez 
ve diğer Demirhan ve Muammer ve diğer Bağıcinân ve diğer Üftâde ve Nâzver 
nâm mecmû‘ otuz üç nefer utekā ve atîkātımdan her birine yevmî dörder akçe 
vazîfe verile ve utekā ve atîkātımdan birisi fevt oldukda mutasarrıf olduğu vazîfesi 
veledi var ise veledine verile ve eğer bilâ-veled fevt olursa mahlûle olan vazîfesi 
nâzır-ı mûmâ-ileyh Hasan Efendi re’yi [ve] ma‘rifetiyle bir müstahık kimesneye 
tevcîh oluna. Ol dahi mukābelesinde yevmî üç İhlâs-ı şerîf ile bir Fâtiha-i şerîfe 
tilâvet edip sevâbını rûhuma ihdâ ede ve erbâb-ı vezâyifden biri hizmetinde mücid 
olmayıcak azl ve nasbı nâzır-ı mûmâ-ileyh Hasan Efendi yedinde ola ve nezâret-i 
vakf-ı mezbûr merkūm Hasan Efendi’ye ba‘dehû evlâdına meşrûta ola ve merkūm 
Hasan Efendi mukābele-i nezâretde galle-i mezbûreden yevmî beş akçe vazîfeye 
mutasarrıf ola ve mu‘takım mezbûr Kasım mütevellî ve hem kâtib ve câbi olup 
galle-i mezbûreden cihet-i tevliyyet için yevmî on akçe ve kitâbet için yevmî beş 
akçe ve cibâyet için dahi yevmî beş akçe vazîfeyi mutasarrıf ola ve mezbûr Kasım 
fevt oldukda tevliyyet ve kitâbet ve cibâyet nâzır-ı mûmâ-ileyh Mollazâde Hasan 
Efendi’nin re’yine müfevvaz olup onun muhtârı müstakīm kimesneler istihdâm 
oluna ve hükkâm-ı zevi’l-ihtirâm taraflarından aslâ müdâhale olunmayıp, berât-ı 
şerîf ile tasarruf olunmaya ve ekser mürûr-ı eyyâm ile icrâ-yı şurût-ı mezbûre 
müte‘azzir olursa galle-i mezbûre mutlakā fukarâ-yı müslimîne sarf oluna deyû 
meblağ-ı merkūmu mütevellî-i mezbûra teslîm edip ol dahi ahz ve teslîm eyledi 
dedikde gıbbe’t-tasdîki’ş-şer‘î vâkıf-ı mûmâ-ileyh inân-ı kelâmın semt-i rücû‘a atf 
ve zimâm-ı merâmın savb-ı âhara sarf edip vakf-ı nukūd eimme-i selâse-i nehârîr 
re’y-i münîrleri üzre bâtıl ve zımnında olan şurût ve kuyûd hilye-i sıhhatden âtıla 
olmağla vakf-ı mezbûrdan rücû‘ edip meblağ-ı mezbûru mütevellî-i merkūmdan 
istirdâd ederim dedikde mütevellî-i mezbûr cevâb-ı bâ savâba mütesaddî olup 
fi’l-hakīka vakf-ı nukūd ınde’l-eimmeti’s-selâse bâtıldır. Lâkin imâm-ı mu‘teberi 
hümâm-ı cennet-makar hazret-i İmâm Züfer -aleyhi rahmetullâhi’l-ekberden- 
İmâm-ı Ensârî -aleyhi rahmetü’l-bârî- rivâyeti üzre sahîh ve câizdir deyû meblağ-ı 
mevkūf-ı mezbûru redden imtinâ‘ edip i‘lâ-yı kitâbı tevkī‘-i refî‘-i müstetâbı ile 
muvakki‘ olan hâkim-i hâsim huzûrunda müterâfi‘ân ve fasl-ı hasma râgıbân ol-
duklarında hâkim-i mûmâ-ileyh -esbağallâhu te‘âlâ ni‘amehû aleyh- dahi cânib-i 
vakfa nazar edip re’y-i merkūm üzre vakf-ı mezbûrun sıhhatine hükm ettikden 
sonra vâkıf-ı müşârün-ileyh lâ-zâle beyne emsâlihî müşârün-ileyh semt-i rücû‘da 









âhar yüzden tulû‘ edip eğerçi hükm-i hâkim ile cümle eimme kavilleri üzre vak-
fa sıhhat hâsıla oldu. Lâkin pîşvâ-yı kül reh-nümâ-yı seyl İmâm-ı A‘zam ve ek-
rem ve hümâm-ı akdem ve efhâm Ebû Hanîfe-i Kûfî -cûziye hayrü’l-cezâ ve 
kûfiye- hazretleri katında sıhhat müstelzim-i lüzûm olmayıp rücû‘ meşrû‘ ol-
mağın vakf-ı mezbûrdan tekrâr rücû‘ eyledim. Meblağ-ı mezbûru mütevellî-i 
merkūmdan tekrâr taleb ederim dedikde mütevellî-i mezbûr dahi tekrâr cevâba 
mütesaddî olup eğerçi İmâm-ı A‘zam müşârün-ileyh hazretleri katında sıhhat 
lüzûm ifâde etmediği ganiy ani’l-beyândır. Lâkin İmâmeyn-i Hümâmeyn haz-
retleri katlarında sıhhat ve lüzûm tev’emân ve mütelâzımân olup hükm-i sâbık 
ile vakf-ı mezbûra sıhhat hâsıla olıcak anların re’y-i şerîfleri üzre lüzûmuna dahi 
hükm taleb ederim deyicek hâkim-i müşârün-ileyh dahi teşyîd-i mebânî-i vakfı 
evlâ ve ahrâ görüp meblağ-ı mevkūf-ı mezbûrun re’y-i İmâmeyn-i Hümâmeyn 
üzre lüzûmuna dahi hükm ve hükm-i sâbıkın ahkâm etmekle min ba‘d vakf-ı 
mezbûr cümleten eimme kavilleri üzre sahîh ve lâzım olup ibtâl ve ta‘tîli adîmü’l-
ihtimâl oldu. Femen beddelehû ba‘demâ semi‘ahû fe-innemâ ismühû ale’llezîne 
yübeddilûnehû inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-
kerîm, cerâ zâlike, ve hurrire fi’l-yevmi’r-râbi‘ ve’l-ışrîn min Zilka‘deti’ş-şerîfe li 
sene selâse ve seb‘în ve elf.
Şuhûdü’l-hâl: el-Hâc İsmail Efendi, Mehmed Efendi el-İmâm, İbrahim Ağa b. Ali, 
Ahmed b. Ebûbekir, Eyüb Çelebi b. Ömer, el-Hâc Mehmed b. Mahmud, Hasan 
Beşe b. Hamza, Mehmed Bey el-bevvâb.

379 [33b-1] Osman Ağa b. el-Hâc Ali on adet menzil odalarını vakfederek vakıf 
mütevellîliğine azatlı kölesi Kasım b. Abdullah’ı tayin ettiği
Vakfiye
Hamd-i mevfûr ve senâ’-i nâ-mahsûr ol vâkıf-ı zât-ı sudûr Rabb-i gafûr Cenâb-ı 
kibriyâsına muhtas ve maksûrdur ki ibâd-ı müminîn ve imâ-i mü’minâtı zât-ı 
vildân-ı vücûd ve enhâr ve riyâz ve kusûr olan cennât-ı âliyât içre na‘amâ-i 
bâkiye va‘di ile mesrûr eyledi. Ve efdal-i salâvât ve ekmel-i tahiyyât ol hâce-i kev-
neyn ve Resûl-i sakaleyn eşrefü’l-halk ve ahsenü’l-hulk Sultan-ı kātıbe-i enbiyâ 
ve sipehsâlâr-ı kāfile-i evliyâ hâtemü’n-nebiyyîn Muhammedü’n-nebiyyü’l-
ümmiyyü’l-emîn hazretine sezâ-vârdır ki îcâd-ı âleme sebeb-i vücûd-ı şerîfi ve 
nizâm-ı cihân-bâna bâ‘is-i zât-ı latîfidir ve dahi âl-i ashâbına ki tarîk-i Hakk’a 
hâdîler ve sebîl-i tevfîke münâdîlerdir ammâ ba‘d işbu sahîfe-i şer‘iyyenin 
tahrîrine bâ‘is ü bâdî-i vesîka-i enîka-i mer‘iyyenin tastîrine sebeb ve dâ‘î ol-
dur ki mahmiye-i İstanbul’da Aksaray’da Gurebâ Ağası Hüseyin Ağa mahalle-
sinde sâkin Dergâh-ı âlî -dâme merci‘an li’l-e‘âlî- kapıcıbaşılarından iftihârü’l-
e‘âlî ve’l-ekâbir müstecmi‘i’l-me‘âlî ve’l-mefâhir, zevi’ş-şâni’r-refî‘ ve’l-kadri’l-aliy 
Osman Ağa b. el-Hâc Ali mebde’-i fıtratından [34a] müntehâ-yı menziletini te-
fekkür ve küllü şey’in hâlikün illâ vechehû âyet-i kerîmesinin mazmûnunu te-
debbür edip bi’l-âhare inkızâ-i âcâl ile bu der-ağûrdan irtihâl emr-i zarûrî idiği-
ne âbâ vü ecdâdı misâl olup mâ ındeküm yenfidu ve mâ ındellâhi bâkın nass-ı 
şerîfini itkān ve izâ mâte’l-insânü inkata‘a anhu amelühû illâ an selâsin ilmin 
yentefe‘u-bihî ev veledin sâlihin yed‘û-leh ev sadâkatin câriyetin, hadîs-i şerîfini 
îkān eyleyip hâl-i hayâtında li yevmi’l-mî‘âd zâde kesîrü’l-imdâd i‘dâd edip 
ber mûceb-i nazm-ı kerîm, len tenâlü’l-birre hattâ tünfikū mimmâ tuhibbûne 
vech-i câ’î üzre vücûh-ı birre ba‘zı emlâkini vakfa câzim olup kâffe-i akārı ve 
tasarrufâtı câize ve âmme-i takārîr ve teberru‘âtı sıhhati câize olduğu hâlde 
meclis-i şer‘-i hatîr-i lâzımü’t-tevkīrde vakf-ı âti’l-beyâna li ecli’t-tescîl mütevellî 
nasb ve ta‘yîn ettiği el-Hâc Mehmed muvâcehesinde ikrâr ve takrîr-i kelâm edip 
mahalle-i mezbûrede vâki‘ silk-i mülk-i sahîhimde münselik ve münharıt olup 
tarafeyn kendi mülküm ve bir tarafı ba‘zan Receb mülkü ve ba‘zan mataracı 
Abdullah Bey mülkü ve bir tarafı tarîk-i âm ile mahdûd her biri sakfı ve havluyu 
müştemil bir birine muttasıl dokuz bâb tahtânî odalarımı, hasbeten lillâhi te‘âlâ 
ve taleben li merzâtihî vakf ve haps edip şöyle şart eyledim ki zikr olunan oda-
ların birinde atîkātımdan Nevcivan ve birinde Cinâne ve birinde dahi Bâdısabâ 
ve birinde Demirhan ve birinde Aşub ve birinde diğer Demirhan ve birinde 
Üftâde ve birinde Gülistan ve birinde Mâhruhsar sâkine olup mukābelesinde 
her biri birer Yâsîn-i şerîf ve üçer İhlâs-ı münîf ve birer Fâtiha-i şerîfe tilâvet 
edip sevâbını rûhuma ihdâ eyleyeler. Ve bunlardan biri fevt oldukda mahlûl 
olan odasında evlâdı ve evlâd-ı evlâdı ve evlâd-ı evlâd-ı evlâdı batnen ba‘de bat-
nin sâkin olalar. Meşrûtun-lehünneden biri bilâ-veled fevt oldukda, mahlûl olan 
odasında utekā ve atîkātımdan bir meskene muhtâc kimesne iskân oluna ve 
ba‘de inkırâz zikr olunan odalar yed-i mütevellî ile hasbemâ ceret bihi’l-âde îcâr 
oluna, hâsıl olan gallesini beher sene Medîne-i Münevvere -alâ münevverihâ 
efdalü’t-tahiyye- fukarâsına irsâl oluna ve mu‘takım Kasım b.  Abdullah vakf-ı 
mezbûra hasbî mütevellî olup nezâreti efdalü’l-müderrisîni’l-fihâm Mollazâde 
Hasan Efendi’ye meşrûta ola ve eğer mürûr-ı eyyâm icrâ-yı şurût müte‘azzir 
olursa mutlakā fukarâ-yı müslimîne vakf ola deyû şart ve ta‘yîn edip zikr olu-
nan odaları mütevellî-i mezbûra teslîm edip ol dahi tesellüm eyledi dedikde 
gıbbe’t-tasdîki’ş-şer‘î vâkıf-ı mezbûr inân-ı kelâmını semt-i âhara masrûf kı-
lıp, çün vakf-ı akār imâm-ı muhtâr İmâm-ı A‘zam hazretleri katında sahîh 
olup lâkin lâzım olmaz. Husûsan vâkıf menâfi‘-i vakfı kendi nefsine şart eylese, 
İmâm Muhammed -aleyhi’r-rahme- katında bâtıl olmuş olur. Binâ’en alâ zâlik 
vakfımdan rücû‘ ve sâlifü’z-zikr menzili istirdâd ve mülküme idhâl murâd ede-
rim deyû takrîr-i mâ fi’z-zamîr ettikde, mütevellî-i mezbûr mütesaddî-i cevâb-ı 
bâ savâb olup eğerçi İmâm-ı A‘zam hazretleri katında vakf-ı akār sahîh ve gayr-ı 
lâzımdır amma İmâm Muhammed katında teslîm ile’l-mütevellî bulunmağla 
sahîh ve lâzım olup kavl-i râcih ve müftâ-bih üzre lüzûm sıhhatden münfek ol-
madığına ekser-i eimme-i Hanefiyye câzimdir. Husûsan İmâm Ebû Yusuf ka-
tında vâkıf mücerred vakaftü demekle sıhhat ve lüzûm-ı vakf emr-i mukarrer-
dir. Ve vâkıf menfa‘at-i vakfı kendi nefsine şart ettiği sûretde butlân-ı vakf eğer-
çi kavl-i helâl idiği mukarrerdir. Lâkin İmâm Ebû Yusuf bu takdîrce dahi sıh-
hat ve cevâz-ı vakfa zâhib olmak ile mâ-aleyhi’l-fetvâ anların kavl-i şerîfleri idi-
ği şemsden ezhârdır, Pes bu vakfa butlân gelmez, vechen mine’l-vücûh sıhhat 
ve lüzûmuna nakz ve halel müterettib olmaz deyû redden imtinâ‘ ve sıhhat ve 
lüzûm-ı vakfa hükm-i şer‘î talebiyle hâkim-i muvakki‘-i sadr-ı kitâb tûbâ-lehû 
ve hüsnü me’âb huzûrunda iltimâs-ı hasm-ı mâdde-i nizâ‘ edip müterâfi‘ân ol-
duklarında, hâkim-i mûmâ-ileyh -esbağallâhu te‘âlâ ni‘amehû aleyh- hazretle-
ri dahi bu bâbda te’emmül ve i‘mâl-i fikr-i enîk ve im‘ân-ı nazar-ı dakīk bu-
yurup cânib-i sıhhat-i vakfı evlâ görmekle âlimen bi’l-hilâf beyne’l-eimmeti’l-
eslâf alâ kavli men yerâhü mine’l-eimmeti’l-eşrâf evvelen vakf-ı mezbûrun sıh-
hatine ve sâniyyen lüzûmuna hükm-i sahîh-i şer‘î ve kazâ-i sarîh-i mer‘î kılıp, 
ba‘de’l-yevm vakf-ı mezbûr bi’l-ittifâk sahîh ve lâzım ve devâm ve te’yîdi müs-
telzim oldu. Femen beddelehû ba‘demâ semi‘ahû fe-innemâ ismuhû ale’llezîne 
yübeddilûnehû inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-
kerîm, cerâ zâlike, ve hurrire fî selh-i Zilka‘deti’ş-şerîfe li sene 1073.
Şuhûdü’l-hâl: es-Sâbikūn.

380 [34a-1] Börekçi el-Hâc Mehmed b. Ahmed’in vefat ettikten sonra 
techiz-tekfin ve sair hayratı için on bin akçe ayırarak oğlu 
Ahmed’i vasî tayin ettiği
Vasiyyet
Mahmiye-i İstanbul’da Sultan Selim kurbunda Çukurbostan mahallesi 
sükkânından Börekçi el-Hâc Mehmed b.  Ahmed tarafından zikri âtî husûsa 
vekîl olup Abdülazîz b.  Şaban ve Ebûbekir b.  Mehmed şehâdetleri ile vekâleti 
sâbite olan Mehmed b.  Halid nâm kimesne meclis-i şer‘-i hatîrde bi’l-vekâle 
takrîr-i kelâm edip müvekkilim mezbûr el-Hâc Mehmed işbu dâr-ı fenâ bî-
sebât ve bî-bekā olduğunu mülâhaza edip âlem-i fenâ ve şuhûddan menzil-i 
bekā ve halvete rıhlet etmezden mukaddem ba‘zı sadakāt-ı mebrûre inşâsına 
niyet ve muzâfen ilâ mâ ba‘de’l-mevt şöyle vasiyyet eyledi ki bi emrillâhi te‘âlâ 
vefât ettikde etyab-ı mâlımdan on bin akçe ifrâz olunup beş bin akçesi techîz ve 
tekfînime ve bin iki yüz akçesi levâzım-ı defnime ve yevm-i vefâtımda ve ikin-
ci ve üçüncü günlerde mu‘tâd üzre tabh olunacak ta‘âma sarf oluna ve altı yüz 
akçesi iskāt-ı salâtıma ve yüz telkīnim için ve yüz akçe dahi gāsilime verile ve 
yedinci ve kırkıncı günlerde ve senede beşer yüz akçe harc olunup rûhum için 
ta‘âm tabh oluna. Ve Çukurbostan İmâmı Ali Efendi’ye meblağ-ı mezbûrun bin 
beş yüz akçesi verilip ol dahi mukābelede bir senede on beş hatm-i şerîf rûhum 
için tilâvet eyleye deyû vasiyyet ve tenfîzi için işbu kebîr oğlu Ahmed’i vasiyy-i 
muhtâr nasb ve ihtiyâr eyledi dedikde ol dahi vesâyet-i mezbûreyi kabûl ve 
merâsimini edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ali Efendi el-İmâm, Mehmed Çelebi b.  Ali el-Müezzin, Bayram 
b. Mustafa, Ali b. Ahmed, Mehmed b. Ahmed, Şükrullah b. Mustafa, Ebûbekir 
b. Mehmed, Bayram Beşe b. Mehmed.

381 [34a-2] Hüseyin Ağa b. Mehmed Ağa’nın Kasap Zülfikār b. Mustafa’da kira 
bedelinden olan alacağının ödenmesi
İkrâr-ı deyn
Mahmiye-i İstanbul’da Şehzâde Sultan Mehmed Hân câmi‘-i şerîfi kurbunda 
Emin Nûreddin mahallesinde sâkin Hüseyin Ağa b.  Mehmed Ağa nâm sagīrin 
kıbel-i şer‘den mansûbe vasîsi olan işbu bâ‘isü’l-kitâb fahrü’l-akrân Mehmed 
Ağa b.  Ahmed mahfil-i kazâda, kasap tâifesinden Zülfikār b.  Mustafa nâm ki-
mesne mahzarında üzerine da‘vâ ve takrîr-i kelâm edip mahmiye-i mezbûrede 
Büyük Karaman sûkunda vâki‘ sagīr-i mezbûrun mülk-i mevrûsu olan kasap 
dükkânının müşte’ciri mezbûr Zülfikār zimmetinde yirmi yedi ayda müctemi‘ 
olan üç bin altı yüz doksan akçenin bin yedi yüz akçesini yedinde ahz u kabz edip 
bâkī kalan bin dokuz yüz doksan akçesini bi’l-vesâye mezbûr Zülfikār’dan taleb 
ederim suâl olunsun dedikde gıbbe’s-suâl mezbûr Zülfikâr cevâbında fi’l-hakīka 
meblağ-ı mezbûrun bin yedi yüz akçesini kendiye def ‘ ve teslîm edip ücret-i 
merkūmeden zimmetimde bin dokuz yüz akçe bâkī kaldı deyû bi tav‘ihî ikrâr 
etmeğin ikrârı mûcebince bâkī kalan bin dokuz yüz akçeyi vasiyy-i mezbûra edâ 
ve teslîme mezbûr Zülfikār’a tenbîh birle mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Şükrullah Çelebi b. Mustafa, Abdi Çelebi b. Hüseyin, Baba Resûl 
b. Rıdvan, Mehmed b. Ramazan, Veli b. Mahmud, Hüseyin b. Ebûbekir.

382 [34a-3] Reyhan bt. Abdullah’ın boşandığı eşi Ebûbekir Çelebi b. Mehmed’de 
mehr-i müeccelden olan alacağını tahsil ettiği
İbrâ
Mahmiye-i İstanbul’da Samanveren mahallesinde sâkine Reyhân bt.  Abdullah 
nâm hâtun meclis-i şer‘de zevc-i mutallıkı işbu bâ‘isü’l-vesîka Ebûbekir Çelebi 
b.  Mehmed nâm kimesne mahzarında ikrâr ve takrîr-i kelâm edip mezbûr 
Ebûbekir Çelebi mukaddemâ zevcim olup târih-i kitâbdan beş ay mukaddem 
talâk-ı selâse ile beni tatlîk eylemiş idi. Mezbûrun hâlâ zimmetinde mütekarrir 
ve ma‘kūdun-aleyh olan beş bin yüz akçe mehr-i müeccelimi mezbûrun yedin-
den bi’t-tamâm alıp kabz eyledim ba‘de’l-yevm mezbûr Ebûbekir Çelebi zimme-
tinde meblağ-ı mezbûr beş bin yüz akçeden bir akçe ve habbe hakkım bâkī kal-
madı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilka‘deti’ş-şerîfe li sene 1073.
Şuhûdü’l-hâl: Ahmed Efendi b. Abdurrahman el-İmâm, Hasan Halîfe b. İbrahim 
el-Müezzin, Seyyid Mehmed Çelebi b. Seyyid Abdurrahim, Abdüllatif b. Mehmed, 
Ali Beşe b. Osman, Mustafa Çelebi b. Osman er-Râcil, Abdi Çelebi el-Muhzır.

383 [34b-1] Sinan Bey b. Mehmed’in İbrahim b. Yusuf ’ta olan alacağına oğlu 
Mehmed’in kefil olduğu
Kefâlet
Bâ‘isü’l-kitâb Sinan Bey b.  Mehmed meclis-i şer‘-i hatîrde İbrahim b.  Yusuf 
muvâcehesinde da‘vâ edip mezbûr İbrahim zimmetinde deyn-i şer‘îden yirmi 
dört bin akçe hakkım vardır, taleb ederim suâl olunsun dedikde gıbbe’s-suâl 
mezbûr İbrahim cevâbında fi’l-vâki‘ vech-i mübeyyen üzre müdde‘î-i mezbûre 
zimmetimde lâzımü’l-edâ yirmi dört bin akçe deynim vardır deyû tâyi‘an ikrâr 
ve i‘tirâf ettikden sonra mûcebiyle meblağ-ı mezbûru müdde‘î-i mezbûra edâya 
ba‘de’t-tenbîh, medyûn-ı mezbûrun nefsine ve gaybet ederse meblağ-ı mezbûra 
oğlu Mehmed nâm kimesne kefâlet-i sahîha-i şer‘iyye ile kefîl oldukdan sonra 
mezbûr Mehmed’in nefsine dahi İbrahim b. Bektaş nâm kimesne kefîl olmağın 
mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene 1073.
Şuhûdü’l-hâl: Berber Mehmed Çelebi, Osman Çelebi, Ahmed Halîfe, Sâlih 
Çelebi el-Attâr.

384 [34b-2] Hatice bt. Ahmed’in Ahmed Beşe b. Süleyman’dan muhâlaa 
yoluyla boşandığı
Hul‘
Mahmiye-i İstanbul’da Emir Buhârî mahallesinde sâkine Hatîce bt.  Ahmed 
nâm hâtun meclis-i şer‘-i hatîr-i lâzımü’t-tevkīrde zevci bâ‘isü’l-kitâb Ahmed 
Beşe b.  Süleyman mahzarında tav‘an ikrâr ve i‘tirâf edip mezbûr Ahmed Beşe 
ile zimmetinde mütekarrir ve ma‘kūdun-aleyh on bin akçe mehr-i müeccelim 
ve nafaka-i iddet-i ma‘lûmemden fâriğa olup ve me’ûnet-i süknâm dahi ken-
di üzerime olmak üzre muhâla‘a-i sahîha eylediğimde mezbûr Ahmed Beşe 
dahi vech-i muharrer üzre olan hul‘ı kabûl ve zevciyyete ve gayra müte‘allika 
da‘vâdan her birimiz âharın zimmetini ibrâ ve iskāt eyledik dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Ali Beşe b.  Hüseyin, Abdullah b.  İbrahim, Receb Beşe b.  Seydî, 
Hasan Beşe b. Hüseyin, Mehmed Ağa b. Sefer, Mahmud Ağa b. ( ), dellâl Ahmed 
Beşe b. Mehmed, Abdi Çelebi el-Muhzır.

385 [34b-3] Fâtıma Hâtun’un eski eşi Hızır b. Hüdâverdi’de olan 
alacağını tahsil ettiği
İbrâ
Mahmiye-i İstanbul’da Üsküplü mahallesinde sâkine Fâtıma Hâtun meclis-i şer‘-i 
hatîr-i lâzımü’t-tevkīrde sâbıkan zevci olan râfi‘ü’l-kitâb Hızır b. Hüdâverdi  nâm 
kimesne muvâcehesinde tâyi‘an ikrâr ve takrîr-i kelâm edip târih-i kitâbdan on 
iki sene mukaddem mezbûr Hızır’a mudârebe tarîki üzre bin akçe def ‘ ve teslîm 
edip ol dahi ba‘de’t-teslîm târih-i kitâba gelince i‘mâl edip asl-ı mal bin akçe ve 
fâ’ideden benim hisseme sinîn-i mezbûrede dört bin akçe cem‘an beş bin akçe 
hakkımı mezbûr Hızır’dan da‘vâ etmiş idim hâlâ dört bin akçeyi alıp kabz edip 
bâkī bin akçe da‘vâsından mezbûr Hızır’ın zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: el-Hâc Ali b.  Mehmed, Veli b.  Mehmed, Ali b.  Hızır, Şükrullah 
b. Mustafa.

386 [34b-4] el-Hâc İsmail b. Şahverdi’nin Zarok v. Kirakos aleyhindeki alacak 
davasından menedildiği
İsbât-ı ibrâ
Medîne-i Rodoscuk sâkinlerinden el-Hâc İsmail b. Şahverdi nâm kimesne meclis-i 
şer‘-i şerîf-i lâzımü’t-teşrîflerin[d]e işbu râfi‘ü’s-sifr Zarok v. Kirakos nâm Ermeni 
muvâcehesinde üzerine da‘vâ ve takrîr-i kelâm edip mezbûr Zarok ile bakkal-
lık san‘atında şerîkler olup mezbûr Zarok ile akd-i şirket-i mezbûreyi fesh edip 
hesâblaşdığımızda, asl-ı mâlımdan merkūm Zarok zimmetinde otuz üç bin akçe 
hakkım zuhûr eyleyip meblağ-ı mezbûrdan on beş bin akçesini merkūm Zarok 
yedinden ahz u kabz edip on sekiz bin akçe hakkım kalmış idi. Taleb ederim 
suâl olunsun dedikde gıbbe’s-suâl mezbûr Zarok cevâbında fi’l-vâki‘ müdde‘î-i 
mezbûr el-Hâc İsmail ile san‘at-ı mezbûrede şerîkler olup ba‘dehû fesh-i akd-i 
şirket eylediğimizde vech-i muharrer üzre müdde‘î-i mezbûr Hacı İsmail’in be-
nim zimmetimde otuz üç bin akçe hakkı zuhûr edip lâkin meblağ-ı mezbûr otuz 
üç bin akçenin otuz bir bin akçesi mukābelesinde bin üç yüz vakıyye mum yağı 
ve iki bin akçesi mukābelesinde kırk keyl buğday def ‘ ve teslîm edip ol dahi 
ahz ve tesellüm edip bu husûsa müte‘allik cemî‘ da‘vâdan zimmetimi ibrâ-i 
âm ile ibrâ etmiş idi deyû def ‘ ile mukābele edicek gıbbe’l-istintâk ve’l-inkâr 
müdde‘î-i mezbûrdan def ‘-i mezbûrunu mübeyyine beyyine taleb olundukda 
udûl-i ricâlden olup medîne-i mezbûre sâkinlerinden el-Hâc Mustafa b. Ahmed 
ve Kenan b. Abdullah nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-vâki‘ mezbûr Hacı İsmail mezbûr Zarok ile şirket-i 
mezbûreyi fesh ettiklerinde ba‘de’l-hesâb mezbûr Hacı İsmail’in merkūm Zarok 
zimmetinde asl-ı maldan otuz üç bin akçe hakkı zuhûr ettikde, merkūm Zarok 
mezbûr Hacı İsmail’e meblağ-ı merkūm otuz üç bin akçenin otuz bir bin akçesi 
mukābelesinde bin üç yüz vakıyye mum yağını ve iki bin akçesi mukābelesinde 
kırk keyl buğday def ‘ ve teslîm eyleyip merkūm Hacı İsmail dahi zikr olunan bin 
üç yüz vakıyye mum yağı ve kırk keyl buğdayı otuz üç bin akçe mukābelesinde 
alıp kabz edip husûs-ı mezbûra müte‘allik cemî‘ de‘âvîden mezbûr Zarok’un 
zimmetini huzûrumuzda ibrâ-i âm ile ibrâ eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de gıbbe’t-ta‘dîl ve’t-tezkiyye şehâdetleri makbûle olmağın mezbûr Hacı İsmail 
da‘vâdan men‘ birle mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdünnebî Ağa b.  Resûl, Ali Beşe b.  Osman Çukadar, Hüseyin 
Çavuş b. Abdullah el-mübâşir.

387 [34b-5] Börekçi el-Hâc Mehmed b. Ahmed’in menzilini büyük 
oğlu Ahmed’e sattığı
Mülknâme
Çukurbostan’da sâkin Börekçi el-Hâc Mehmed b.  Ahmed tarafından husûs-ı 
âti’z-zikre vekîl edip yine Çukurbostan’da sâkin Abdülazîz b. Şaban ve Ebûbekir 
b.  Mehmed şehâdetleri birle vekâleti sâbite olan Mehmed b.  Halid nâm kimes-
ne meclis-i şer‘-i hatîrde müvekkil-i mezbûrun sulbî kebîr oğlu Ahmed nâm ki-
mesne muvâcehesinde bi’l-vekâle ikrâr ve i‘tirâf edip müvekkil-i mezbûr el-Hâc 
Mehmed zikr olunan bostanda vâki‘ bir tarafı mezbûr Ahmed mülkü ve bir ta-
rafı ba‘zan el-Hâc Ahmed ve ba‘zan Fâtıma mülkleri ve bir tarafdan merhûm 
Şeyh Yavsî bahçesine ve bir tarafdan tarîk-i âm ile mahdûd bir bâb tahtânî oda-
yı ve sofayı ve havlu ve kenîfi müştemil mülk menzilini, on iki bin nakd-i fıddî 
râyicü’l-vakt akçeye oğlu mezbûr Ahmed’e bâtten bey‘ ve teslîm edip ol dahi 
iştirâ ve tesellüm ve kabûl ettikden sonra semeni olan meblağ-ı mezbûr on iki 
bin akçeyi tamâmen alıp kabz eyledi ba‘de’l-yevm menzil-i mezbûr merkūm 
Ahmed’in mülküdür, keyfe mâ yeşâ’ mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ali Efendi el-İmâm, Mehmed b. Ali el-Müezzin, Bayram b. Mustafa, 
Ali b. Ahmed, Bayram Beşe b. Mehmed, Mehmed b. Halid, Mehmed b. Ahmed, 
Şükrullah b. Mustafa el-Hâc Ahmed b. Mahmud.

388 [34b-6] Süleyman ve Mustafa ibney Ali’nin menzillerini Alkot 
v. Niko’ya sattıkları
Mülknâme
Vilâyet-i Rumeli’nde Priştina kazâsına tâbi‘ Bıçkı nâm karye sükkânından 
Süleyman ve Mustafa ibney Ali nâm kimesneler meclis-i şer‘-i hatîr-i lâzımü’t-
tevkīrde işbu bâ‘isü’s-sifr Alkot v. Niko nâm zimmî muvâcehesinde her biri ikrâr 
ve takrîr-i kelâm edip mülk-i mevrûsumuz olup karye-i mezbûrede vâki‘ bir tara-
fı Hüseyin mülküne ve bir tarafı Damrı nâm zimmî mülküne ve bir tarafı arsa-i 
hâliyeye ve bir tarafı tarîk-i âma müntehî bir bâb tahtânî oda ve iki kiler [ve] havlu 
ve kenîfi müştemil mülk menzilimizi bi cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık iki bin beş yüz nakd-i râyic fi’l-vakt akçeye mezbûr Alkot’a 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ol dahi vech-i 
muharrer üzre iştirâ ve kabûl eyledikden sonra semeni olan meblağ-ı mezbûr iki 
bin beş yüz akçeyi müşterî-i merkūm Alkot yedinden tamâmen ahz u kabz edip 
zikr olunan menzili mahallinde kabz ve tasarrufuna mezbûr Alkot’u taslît eyledik 
dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Zilhicceti’ş-şerîfe li sene 1073.
Şuhûdü’l-hâl: Ahmed Çelebi b.  Mehmed, Hasan Beşe b.  Osman, Mustafa Beşe 
b.  Rüstem, el-Hâc Ahmed Çelebi, Mehmed Çelebi b.  Abdullah, Abdi Çelebi 
b. Hüseyin, İsmail Çelebi b. Mehmed.

389 [34b-7] İbil kadısı Abdülbâki Efendi’nin es-Seyyid Zeynelabidin b. Ahmed 
Çavuş’a borcu olduğunu kabul ettiği
Mahmiye-i İstanbul’da Emir Buhârî mahallesi sâkinlerinden es-Seyyid Zeyne-
labidin b.  Ahmed Çavuş tarafından deyn-i âti’z-zikri ahz u kabza vekîl olup 
Seyyid İbrahim Çelebi b. Halil ve Seyyid Sadi Çelebi b. Nurullah nâm kimesne-
ler şehâdetleri ile şer‘an vekâleti sâbite olan Seyyid Şaban b.  Mahmud meclis-i 
şer‘-i hatîrde sâbıkan İbil kadısı [35a] Abdülbâkī Efendi mahzarında üzerine 
da‘vâ ve takrîr-i kelâm edip cihet-i deyn-i şer‘îden mezbûr Abdülbâkī Efendi 
zimmetinde müvekkilim mezbûr Seyyid Zeynelabidin’in yüz yirmi beş guruş 
hakkı olmağın meblağ-ı mezbûru merkūm Abdülbâkī Efendi’den bi’l-vekâle 
taleb ederim suâl olunsun dedikde gıbbe’s-suâl mezbûr Abdülbâkī Efendi 
[cevâbında] müvekkil-i mezbûra yüz yirmi beş guruş deyni olduğunu ikrâr et-
meğin mûcebince meblağ-ı mezbûru vekîl-i merkūma edâya tenbîh birle mâ 
vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene 1073.
Şuhûdü’l-hâl: Keşfî Mustafa Efendi, Kadri Çelebi, Abdi Çelebi b. Hüseyin, Şükür 
Beşe b. Mustafa, Mehmed b. Ramazan, Muharrem b. Abdullah.

390 [35a-1] Abdullah Çelebi b. Abdullah’ın para vakfı ve mütevellî olarak 
Mehmed Çelebi b. Abdullah’ı tayini
Vakfiye
Elhamdü lillâhi’l-vâkıfı alâ zamâ’iri’l-ibâd ve’s-salâtü alâ resûlihî Muhammedin 
ve âlihi’l-emcâd ve men tebi‘ahüm ilâ yevmi’l-haşr ve’l-mî‘âd ammâ ba‘d işbu 
kitâbın tahrîrine bâ‘is oldur ki mahmiye-i İstanbul’da Altıpoğaça mahallesi 
ahâlîsinden Abdullah Çelebi b. Abdullah nâm sâhibü’l-hayr meclis-i şer‘de zikri 
âtî vakfına li ecli’t-tescîl mütevellî nasb eylediği Mehmed Çelebi b. Abdullah mah-
zarında tav‘an ikrâr edip etyab-ı mâlımdan iki bin akçe ihrâc ve hasbeten lillâhi 
te‘âlâ vakfedip şöyle şart eyledim ki meblağ-ı mezbûr beher sene yed-i mütevellî 
ve rehn-i kavî ve kefîl-i melî ile on’u on bir buçuk hesâbı üzre irbâh olunup 
hâsıl olan gallesi Hacı Receb nâm kimesnenin vakfı olup mahalle-i merkūmede 
vâki‘ lede’l-ahâlî ma‘lûmü’l-hudûd müte’ehhilîn odalarının dâhilinde olan mâ-i 
cârînin yolu ta‘mîr ve termîmine sarf oluna ve fazla kalır ise yed-i mütevellîde 
hıfz olunup yine ol su yolunun meremmet-i lâzımesine sarf oluna ve mezbûr 
Mehmed Çelebi vakf-ı mezbûra hasbî mütevellî ola ba‘de vefâtihî ol odalarda 
sâkin olan müste’cirlerin aslahı olan kimesne hasbî mütevellî ola ve mahmiye-i 
merkūmede hâkimü’ş-şer‘ olanlar hasbî nâzır ola ve mürûr-ı eyyâm ile şurût-ı 
mezkûreye ri‘âyet müte‘azzire olursa mutlakā fukarâ-yı müslimîne sarf olu-
na deyû meblağ-ı mezbûru mütevellî-i merkūm Mehmed Çelebi’ye teslîm ve 
mezbûr Mehmed Çelebi dahi bi’t-tevliyye vakfiyet üzre tesellüm eyledi deyip 
mütevellî-i mezbûr dahi vâkıf-ı mezbûru kelimât-ı meşrûhasında tasdîk ey-
ledikden sonra vâkıf-ı mezbûr mütevellî-i merkūm muvâcehesinde takrîr-i 
kelâm edip vakf-ı nukūd eimme-i selâse re’yleri üzre bâtıl ve zımnında olan 









şurût ve kuyûd sıhhatden âtıla olmağla vakf-ı mezbûrdan rücû‘ edip meblağ-ı 
mezbûru mütevellî-i merkūmdan istirdâd ederim dedikde mütevellî-i mezbûr 
cevâba mütesaddî olup fi’l-hakīka vakf-ı nukūd ınde’l-eimmeti’s-selâse bâtıldır. 
Lâkin İmâm Züfer’den İmâm Ensârî rivâyeti üzre sahîh ve câizdir deyip 
meblağ-ı mezbûru redden imtinâ‘ edip i‘lâ-yı kitâb-ı muvakki‘ olan hâkim-i 
hâsim huzûrunda müterâfi‘ân ve fasl u hasma tâlibân olduklarında, hâkim-i 
müşârün-ileyh dahi cânib-i vakfa nazar edip re’y-i imâm-ı mûmâ-ileyh üzre 
vakf-ı mezbûrun sıhhatine hükm ettikden sonra, vâkıf-ı mezbûr semt-i rücû‘a 
âhar yüzden tulû‘ edip eğerçi hükm-i hâkim ile cümle eimme kavilleri üzre vak-
fa sıhhat hâsıla oldu. Lâkin pîşvâ-yı kül [ve] reh-nümâ-yı sübül İmâmı A‘zam 
Ebû Hanîfe-i Kûfî hazretleri katında sıhhat lüzûmu müstelzim olmayıp rücû‘ 
meşrû‘ olmağın vakf-ı mezbûrdan tekrâr rücû‘ eyledim, meblağ-ı merkūmu 
mütevellî-i mezbûrdan taleb ederim dedikde mütevellî-i merkūm dahi tekrâr 
cevâba tesaddî edip eğerçi İmâm-ı A‘zam hazretleri katında sıhhat lüzûm 
ifâde etmez, lâkin İmâmeyn-i hümâmeyn hazretleri katında sıhhat ve lüzûmu 
mütelâzımân olup hükm-i sâbık ile vakf-ı mezbûrda sıhhat hâsıla olıcak anların 
re’y-i şerîfleri üzre lüzûm dahi hâsıl olmuşdur lüzûmuna hüküm taleb ederim 
dedikde hâkim-i müşârün-ileyh dahi teşyîd-i mebânî-i vakfı evlâ ve ahrâ gö-
rüp meblağ-ı mevkūf-ı mezkûru re’y-i imâmeyn üzre lüzûmuna dahi hükm ve 
hükm-i sâbıkını ihkâm etmekle min ba‘d vakf-ı mezbûr cümle eimme kavilleri 
üzre sahîh ve lâzım olup ibtâl ve ta‘tîli adîmü’l-ihtimâl oldu. Femen beddelehû 
ba‘demâ semi‘ahû fe-innemâ ismuhû ale’llezîne yübeddilûnehû inna’llâhe 
semî‘un alîm ve ecrü’l-vâkıfı ale’l-hayyi’l-cevâdi’l-kerîm, cerâ zâlike ve hurrire 
fi’l-yevmi’l-ışrîn min Zilka‘deti’ş-şerîfe li  sene 1073.
Şuhûdü’l-hâl: Hüseyin Çavuş b. Abdullah el-Mübâşir, Mehmed Çelebi b. Habîb, 
İbrahim Çelebi b.  el-Hâc Ahmed, Receb Çelebi el-Müezzin, Mehmed Çelebi 
b. Halil, dellâl Hüseyin Çelebi, Yusuf b. Abdullah, Mehmed b. Mustafa, Mehmed 
Çelebi b. Ali, Rıdvan b. Abdullah, Ebûbekir b. Mustafa, Hasan b. Abdullah, Bayram 
Beşe b. Sâlih, Ahmed Çelebi kethüdâ-yı muhzırân, Abdi Çelebi el-Muhzır, Şükür 
Bey el-Muhzır, Baba Resûl el-Muhzır, Mehmed b. Ramazan.

391 [35a-2] Pehlivan Musa b. İbrahim’in para vakfı mütevellî olarak Mehmed 
Çelebi b. Abdullah’ı tayini
Vakfiye
Ve kezâlik yine Altıpoğaça mahallesi ahâlîsinden Pehlevan Musa b. İbrahim nâm 
sâhibü’l-hayr meclis-i şer‘de zikri âtî vakfına li ecli’t-tescîl mütevellî nasb eyledi-
ği Mehmed Çelebi b. Abdullah mahzarında tav‘an ikrâr edip etyab-ı mâlımdan 
iki bin akçe ihrâc ve hasbeten lillâhi te‘âlâ vakfedip şöyle şart eyledim ki meblağ-ı 
mezbûr beher sene yed-i mütevellî ve rehn-i kavî ve kefîl-i melî ile irbâh olunup 
hâsıl olan gallesi Hacı Receb nâm kimesnenin vakfı olup mahalle-i merkūmede 
vâki‘ lede’l-ahâlî ma‘lûmü’l-hudûd müte’ehhilîn odalarının dâhilinde olan mâ-i 
cârînin yolu ta‘mîr ve termîmine sarf oluna ve fazla kalırsa ( ) ilâ âhiri’l-vakfiye, 
cerâ zâlik.
Ve hurrire fi’l-yevmi’l-ışrîn min Zilka‘deti’ş-şerîfe li sene 1073.
Şuhûdü’l-hâl: es-Sâbikūn.

392 [35a-3] Müezzin Ahmed Çelebi Vakfı mütevellîliğine el-Hâc Muslu 
b. Sinan’ın tayin edilmesi
Nasb-ı mütevellî
Mahmiye-i İstanbul’da Eyyûb-i Ensârî kapısı kurbunda olan Müezzin Ahmed 
Çelebi vakfına yevmî iki akçe vazîfe ile mütevellî olan İbrahim Hoca üzeri-
ne lâzım olan hıdemât-ı vakfı görmeğe kādir olmadığından mâ‘adâ mal-ı vakfı 
izâ‘at eylediği ve el-Hâc Muslu b. Sinan nâm kimesne sâlih ve deyyin ve hıdemât-ı 
tevliyyeti görmeğe kādir olduğu mahallesi ahâlîsinden zeyl-i kitâbda isimleri 
mastûr müslimîn haberleri ile sâbit ve zâhir olmağın mezbûr İbrahim Hoca azl ve 
hâfızü’l-kitâb mezbûr el-Hâc Muslu vazîfe-i merkūmesiyle vakf-ı mezbûra kıbel-i 
şer‘den mütevellî nasb ve ta‘yîn olundukda ol dahi tevliyyet-i mezbûreyi kabûl ve 
hıdemâtını edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Hamîd el-İmâm, Mustafa Beşe b. Ebûbekir, Ali 
Çelebi b. Mustafa, Mustafa Çelebi b. Abdullah, Sinan Çelebi b. Süleyman.

393 [35a-4] Ali Bey b. Kasım’ın Yakub Ağa Vakfı’na borcu olduğunu kabul ettiği
İkrâr bi’d-deyn
Mahmiye-i İstanbul’da Akbıyık mahallesi sâkinlerinden olup mahmiye-i 
mezbûrede merhûm Yakub Ağa vakfına hâlâ mütevellî olan Süleyman Ağa 
b.  Abdullah meclis-i şer‘-i şerîfde Ali Bey b.  Kasım mahzarında üzerine da‘vâ 
ve takrîr-i kelâm edip mezbûr Ali Bey zimmetinde vakf-ı mezbûr akārâtından 
olup medîne-i Üsküdar müzâfâtından kasaba-i Beykoz’da vâki‘ icâre-i mu‘accele 
ve yevmî bir akçe ücret-i müeccele ile mutasarrıf olduğu ma‘lûmü’l-hudûd bir 
bâb debbâğhânenin ücret-i müeccelesinden yedi senede müctemi‘ olan iki bin 
beş yüz yirmi akçe icâreyi mezbûr Ali yedinden taleb ederim suâl olunup alıve-
rilmesi matlûbumdur dedikde gıbbe’s-suâl mezbûr Ali Bey cevâbında fi’l-vâki‘ 
cihet-i mezbûrdan vakf-ı mezbûra zimmetimde üzerime edâsı lâzım iki bin beş 
yüz yirmi akçe deynim vardır deyû bi tav‘ihî ikrâr ve i‘tirâf etmeğin [35b] ikrârı 
mûcebince iki bin beş yüz yirmi akçeyi mütevellî-i mezbûr Süleyman Ağa’ya 
edâ ve teslîme mezbûr Ali Bey’e tenbîh birle mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hasan Bey b.  İsmail, Hasan Bey b. Bayram, Abdi Bey b. Hüseyin, 
Zeki Bey b. Mahmud, Resûl Bey b. Rıdvan.

394 [35b-1] Sâliha bt. Mehmed’in Mustafa Çelebi b. Murtaza’dan muhâlaa 
yoluyla boşandığı
Hul‘
Mahmiye-i İstanbul’da Nişancı Paşa mahallesinde sâkine Sâliha bt.  Mehmed 
nâm hâtun mahfil-i kazâda, zevci işbu bâ‘isü’l-kitâb Mustafa Çelebi b. Murtaza 
mahzarında ikrâr ve takrîr-i kelâm edip zevcim mezbûr Mustafa Çelebi zimme-
tinde mütekarrir ve ma‘kūdun-aleyh olan sekiz yüz akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre mezbûr Mustafa Çelebi ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra zevciyyete müte‘allika cemî‘ 
de‘âvîden her birimiz âharın zimmetini ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Abdi Çelebi b. Hüseyin, Mehmed b. Mustafa, Pîrî Bey b. Hüseyin, 
Veli Bey b. Mahmud, Baba Resûl b. Rıdvan, Mehmed el-Muhzır, Hasan Beşe ve 
gayruhüm.

395 [35b-2] Arapkir’in Gömüh köyünden Karabaş v. Havret ve oğlu Sahak’ın 
cizyelerini ödedikleri
Kabz-ı cizye
Vilâyet-i Anadolu’da Arabgir kazâsına tâbi‘ Gömüh nâm karye re‘âyâsı olan 
zimmî tâifesinin cizyelerin cem‘ ve tahsîl ve taraf-ı mîrîye edâ ve teslîme tarafla-
rından vekîl-i müseccelleri olan yine tâife-i mezbûreden İlyelik v. Bağdasar nâm 
zimmî meclis-i şer‘de Karabaş v. Havret ve mezbûrun oğlu Sahak nâm zimmîler 
muvâcehelerinde ikrâr ve takrîr-i kelâm edip mezbûrların târih-i kitâb senesi-
ne düşen cizyeleri için mezbûrların her birlerinden yüz ellişer akçe ki cem‘an 
üç yüz akçe olur mezbûrların yedlerinden ahz u kabz eyledim, mezbûrların ciz-
yelerinden zimmetlerinde bir akçe kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Abdullah, Şükür Beşe b. Mustafa, Abdi Çelebi 
b.  Hüseyin, Veli b.  Mahmud, Mehmed b.  Ramazan, Resûl b.  Rıdvan, Pîrî 
b. Hüseyin.

396 [35b-3] Vefat eden Todoli v. Nikola’nın oğlu Oskoli’nin Yani aleyhindeki 
miras davasında sulh olduğu
Sulh
Medîne-i Ebâ Eyyûb-i Ensârî kurâsından Kaleköy nâm karyede sâkin olup 
hâlik olan Todoli v.  Nikola nâm zimmînin sulbî kebîr oğlu Oskoli nâm zimmî 
meclis-i şer‘de li ebeveyn karındaşı Yani zimmî muvâcehesinde tav‘an ikrâr ve 
takrîr-i kelâm edip babam hâlik-i mezbûrun terekesinden mezbûr Yani yedinde 
olan lede’l-ahâlî ma‘lûmü’l-hudûd yel değirmeninden hisse-i mu‘ayyenemi ve 
vâlidem Ezmerağda terekesinden mezbûr yedinde olan lede’l-ahâlî ma‘lûmü’l-
hudûd mülk bir kıt‘a bağda dahi hisse-i mu‘ayyenemi mezbûrdan da‘vâ eyle-
diğimde mezbûr dahi vâlidem ol menzil ve dükkân ve oda ve bağı sıhhatin-
de on iki bin akçeye kendiye bey‘ ve teslîm ve kabz-ı semen ve babam hâlik-i 
mezbûrun Vidoz Bahçesi vakfına olan yetmiş beş riyâlî guruş deyn-i müsbe-
ti mukābelesinde mütevellîsi olan İbrahim Usta yedinde rehin olan mârrü’z-
zikr değirmenden gayrı ism-i mal ıtlâk olunur nesnesi olmamağla, mütevellî-i 
mezbûr İbrahim Usta sâir verese ma‘rifeti ile sekiz bin akçeye bana bey‘ ve 
teslîm ve semenini deyn-i mezbûr için yedinden alıp kabz eyledi hâlâ emlâk-i 
mezbûrenin cümlesi mülk-i müşterâsıdır deyû da‘vâ-yı def ‘ eyledikde ben dahi 
inkâr edip ol dahi ikāmet-i beyyine sadedinde iken vesâtat-ı muslihîn ile da‘vâ-
yı merkūmeden an inkâr mezbûr Yani ile beş bin beş yüz akçe ve yirmi keyl buğ-
day üzerine sulh olup ol dahi sulh-ı mezbûru kabûl ve bedel-i sulh olan meblağ-ı 
mezbûr ile yirmi keyl buğdayı yedinden alıp kabz edip da‘vâ-yı merkūmeden 
mezbûrun zimmetini ibrâ ve iskāt eyledim dedikde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘de li sene 1073.
Şuhûdü’l-hâl: Hüseyin Efendi el-Brusî, Ahmed Çelebi b.  Mahmud, Ahmed 
Çelebi b.  Ali Serbölük, Abdi Çelebi el-Muhzır, Keşfî Mustafa Efendi el-Kâtib, 
el-Hâc Veli b. Ali Serbölük, Baba Resûl el-Muhzır, Mehmed b. Ramazan.

397 [35b-4] Rahip Lataroz v. Yorgi Gürcü asıllı kölesi Yorgi v. Yani’yi azat ettiği
Itâknâme
Mahmiye-i İstanbul hısnı ebvâbından Fenerkapısı dâhilinde Abdi Subaşı mahallesi 
sükkânından Lataroz v.  Yorgi nâm râhib meclis-i şer‘-i şerîf-i lâzımü’t-teşrîfde, 
kendiye rıkkını mu‘terif olan işbu açık kaşlı, kara gözlü, uzun boylu Gürciyyü’l-
asl bâ‘isü’s-sifr Yorgi v. Yani nâm abd-i memlûkümü lâ li ivazın âcil ve lâ li gara-
zin âcil tahrîr ve i‘tâk ve silk-i ahrâr-ı asliyyîne idrâc ve ilhâk eyledim ba‘de’l-yevm 
mezbûr Yorgi sâir asliyyîn gibi hür olup üzerinde velâdan gayrı hakkım kalmadı 
dedikde mâ vaka‘a ketb olundu.
Fi’l-yevmi’l-ışrîn min Zilhicce li sene 1073.
Şuhûdü’l-hâl: Muharrem b.  Abdullah, Hasan b.  Bayram, Mehmed b.  Ramazan, 
Resûl b. Rıdvan, Mehmed Çelebi b. Abdullah, Yani v. Yorgi, Ralu v. Lefter, Gayiz 
v. Dimitri, Moraldi v. Dimitri.

398 [35b-5] Ayşe bt. Mehmed’in menzil ve müştemilatını eşi İsmail 
b. Musa’ya sattığı
Mülknâme
İstanbul’da Derviş Ali mahallesinde sâkine Ayşe bt.  Mehmed nâm hâtun ta-
rafından husûs-ı âti’z-zikre vekîl olup zâtı bi’l-ma‘rifeti’ş-şer‘iyye ârifân 
Ali Efendi b.  Ahmed el-Müderris ve Mehmed Çelebi b.  Ahmed er-Râcil 
şehâdetleri ile vekâleti sâbite olan mahalle-i merkūme imâmı Mehmed 
Efendi b.  Abdullah meclis-i şer‘-i hatîr-i lâzımü’t-tevkīrde zevci hâfızü’l-
kitâb İsmail b.  Musa nâm kimesne mahzarında bi’l-vekâle ikrâr ve takrîr-i 
kelâm edip müvekkilemin mülkü olup mahalle-i merkūmede vâki‘ bir tara-
fı Mehmed Efendi mülküne ve bir tarafı hammâmî Ali Çelebi mülküne ve bir 
tarafı ba‘zan Osman Efendi ve ba‘zan Solak Mehmed Çelebi mülküne ve bir 
tarafı tarîk-i âma müntehî iki bâb tahtânî oda ve bir sofa ve iki fevkānî odayı 
ve bir sofa ve bi’r-i mâ ve muhavvatayı ve kenîfi ve cüneyneyi müştemil men-
zillerini safka-i vâhide ile zevci mezbûr İsmail’e otuz bin akçeye bâtten bey‘ 
ve teslîm ol dahi minvâl-i muharrer üzre iştirâ ve tesellüm eyledikden son-
ra semeni olan meblağ-ı mezbûr otuz bin akçeden dört bin akçesi alıp kabz 
edip bâkī kalan yirmi altı bin akçesi mezbûre deyni olan yirmi altı bin akçe-
ye takās eyledikde merkūm İsmail dahi takāss-ı mezbûru kabûl eyledi. Min 
ba‘d zikr olunan menziller, mezbûr İsmail’in mülkü olup keyfe mâ yeşâ’ ve 
yahtâr tasarruf eylesin dedi dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ aşer min Zilhicce li sene 1073.
Şuhûdü’l-hâl: Mehmed Ağa b.  Mahmud sermuhzırân, Hüseyin Efendi el-Brusî, 
Ahmed Çelebi b.  Mahmud kethüdâ-yı muhzırân, Şükür Bey b.  Mustafa, Abdi 
Çelebi el-Muhzır.









399 [35b-6] Ayşe bt. Mehmed’in bazı eşyalarını eşi İsmail b. Musa’ya sattığı
Bey‘-i eşyâ
Mahmiye-i İstanbul’da Derviş Ali mahallesinde sâkine Ayşe bt.  Mehmed nâm 
hâtun tarafından husûs-ı âtîye vekîl olup mezbûreyi ma‘rifet-i şer‘iyye ile 
ârifân Ali Efendi b. Ahmed el-Müderris ve Mehmed Çelebi b. Ahmed er-Râcil 
şehâdetleri ile vekâleti sâbite olan mahalle-i merkūme imâmı Mehmed Efendi 
b.  Abdullah meclis-i şer‘-i hatîr-i lâzımü’t-tevkīrde zevci hâfızü’l-kitâb İsmail 
b. Musa mahzarında bi’l-vekâle ikrâr ve takrîr-i kelâm edip müvekkilemin mül-
kü olan dört aded döşek ve üç minder ve iki kumaş yastık ve iki yemeni yas-
tık ve iki beledî yastık ve iki yorgan ve dört tencere ve beş sahan ve iki hamam 
tası ve bir gül kutusu ve bir muhayyer ferâce ve bir alaca ve bir boğası ve mü-
kemmel hamam rahtı ve bir köhne yeşil atlas yen ve bir boğça ve iki sepet san-
dığı ve bir bakır tava ve bir bakraç ve bir kevgir kepçe ve bir köhne ihrâm ve 
üç köhne yüz yasdığı ve bir köhne tahta sandık ve bir güğüm ve bir cüllâh 
destgâhı ve ma‘lûmü’z-zirâ‘ üstübü ipliği ve bezi ve def ‘a on iki zirâ‘ keten ipli-
ği safka-i vâhide ile mezbûra iki bin akçeye bey‘ ve teslîm ol dahi minvâl-i mu-
harrer üzre iştirâ ve tesellüm eyledikden sonra semeni olan meblağ-ı mezbûru, 
mezbûr yedinden alıp kabz edip min ba‘d eşyâ-i mezbûre merkūm İsmail’in 
mülk-i müşterâsı olup keyfe mâ yeşâ’ mutasarrıf olsun dedi dedikde gıbbe’t-
tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Zilhiccete li sene selâse ve seb‘în ve elf.
Şuhûdü’l-hâl: es-Sâbikūn.

400 [36a-1] Ayşe bt. Hüseyin’in Hasan b. İbrahim’den muhâlaa 
yoluyla boşandığı
Hul‘
Mahmiye-i İstanbul’da Mesih Paşa mahallesi sâkinelerinden Ayşe bt.  Hüseyin 
meclis-i şer‘de zevci Hasan b.  İbrahim mahzarında ikrâr ve takrîr-i kelâm edip 
zevcim mezbûr Hasan zimmetinde mütekarrir ve ma‘kūdun-aleyh olan bin üç 
yüz akçe mehr-i müeccelim ve nafaka-i iddet-i ma‘lûmem ve me’ûnet-i süknâm 
dahi kendi üzerime olmak üzre zevcim mezbûr ile muhâla‘a-ı sahîha-i şer‘iyye 
ile muhâla‘a eyledim. Ol dahi hul‘-ı mezbûru kabûl eyledikden sonra zevciyyete 
ve gayra müte‘allika cemî‘ da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene 1073.
Şuhûdü’l-hâl: Şükür Beşe b.  Mustafa, Abdi Çelebi b.  Hüseyin, Baba Resûl 
b. Rıdvan, Mehmed b. Ramazan, Veli b. Mahmud.

401 [36a-2] Şaban b. Ahmed’in Süleyman b. Mehmed’e borcu 
olduğunu kabul ettiği
İkrâr-ı deyn
Pazarcı tâifesinden râfi‘ü’l-kitâb Süleyman b.  Mehmed meclis-i şer‘-i hatîrde 
yine tâife-i mezbûreden Şaban b.  Ahmed muvâcehesinde üzerine da‘vâ edip 
merkūm Şaban benim dükkândan akçem zâyi‘ oldu, sen ahz eyledin deyû ben-
den bi gayri hakkın bin yedi yüz akçem aldı. Taleb ederim suâl olunsun dedik-
de gıbbe’s-suâl mezbûr Şaban cevâbında müdde‘î-i mezbûrdan bi gayri hak-
kın bin iki yüz altmış beş akçe alıp kabz ettiğini ikrâr edip ziyâdeyi münkir olı-
cak müdde‘î-i mezbûr ziyâdeyi beyyineye havâle olundukdan sonra ikrâr ey-
lediği meblağ-ı mezbûr bin iki yüz altmış beş akçeyi müdde‘î-i mezbûra edâya 
mezbûr Şaban’a tenbîh olunup mâ vaka‘a gıbbe’t-taleb ketb olundu.
Fi’l-yevmi’s-sâbi‘ min Zilhicceti’ş-şerîfe li sene 1073.
Şuhûdü’l-hâl: el-Hâc Ahmed b. Mahmud, Ahmed Çelebi b. Ali ed-Dâ‘î, Şükrullah 
b. Mustafa, Abdi Çelebi b. Hüseyin, Baba Resûl b. Rıdvan, Osman b. Abdullah, 
Mustafa b. İsâ.

402 [36a-3] Manuk v. Melkon’un, semerci Murad v. Gazar’da alacağı olduğu 
iddiasını şahitlerle ispat ettiği
İsbât-ı deyn
Mahmiye-i İstanbul’da Vâlide Sultan Hânı’nda sâkin hâmilü’s-sifr Manuk 
v.  Melkon nâm Ermeni dîvân-ı kāimmakām-ı sadr-ı a‘zamîde akd olunan 
meclis-i şer‘-i hatîrde mahmiye-i mezbûrede Kefeli mahallesinde sâkin Semerci 
Murad v.  Gazar Ermeni muvâcehesinde üzerine da‘vâ ve takrîr-i kelâm edip 
târih-i kitâbdan iki buçuk sene mukaddem mecmû‘u iki yük akçe olmak üzre 
mezbûr Semerci Murad’a her kesesi kırk bin akçeden beş kese hurda akçe ikrâz 
ve teslîm ol dahi iktirâz ve yedimden kabz eylemiş idi hâlâ meblağ-ı mezkûru 
mezbûrdan taleb ederim suâl olunsun dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyine beyyine taleb olundukda udûlden olup 
hân-ı mezbûr ahâlîsinden Zakarya v. Asadur ve Sefer v. Kirakos nâm Ermeniler 
meclis-i şer‘a li ecli’ş-şehâde hâzırân olup istişhâd olunduklarında, fi’l-vâki‘ 
mezbûr Manuk târih-i kitâbdan iki buçuk sene mukaddem mezbûr Semerci 
Murad’a mecmû‘u iki yük akçe olmak üzre huzûrumuzda beş kese hurda akçe 
ikrâz ve teslîm edip ol dahi iktirâz ve yedinden ahz u kabz eyledi biz bu husûsa 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde şâhidân-ı mezbûrânı tezkiyye için cânib-i şer‘den Mevlânâ Abdülkādir 
Efendi ta‘yîn ve irsâl olunup ol dahi mahalline varıp şâhidân-ı mezbûrânın 
keyfiyet-i hâllerinden suâl eylediğinde, hân-ı mezbûr ahâlîsinden el-Hâc 
Hüseyin b. İbrahim ve el-Hâc Hüseyin b. el-Hâc Mansur ve Ali Çelebi b. el-Hâc 
Veli ve Mehmed Çelebi b.  Abdullah ve Mustafa Çelebi b.  Mehmed ve Osman 
Çelebi b. Abdullah ve Murad v. Manuk ve Karagöz v. Hürmüz ve Avkeri v. Tenur? 
ve Minas v. Allahverdi ve Sahak v. Mardiros ve Hovsep v. Laçin ve İhtiyar v. Papa 
Avakim ve Karabet v.  Şahruz ve Vartan v.  Nikogos ve Mikail v.  Beyler nâm ki-
mesneler, şâhidân-ı mezbûrânın âdiller olup makbûlü’ş-şehâde olduklarını alâ 
tarîki’ş-şehâde haber verdiklerinde Mevlânâ-yı mezbûr keyfiyet-i hâli mahal-
linde tahrîr, ba‘dehû ma‘an irsâl olunan Yusuf b.  Mehmed ile meclis-i şer‘a ge-
lip alâ vukū‘ihi ihbâr eylediklerinde şâhidân-ı mezbûrânın şehâdetleri makbûle 
olmağın mûcebince meblağ-ı mezbûr iki yük akçeyi müdde‘î-i mezbûra edâ ve 
teslîme mezbûr Semerci Murad’a tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Oruc Çavuş b. Abdullah, Şâhin Çavuş el-Mübâşir, Abdülgani Ağa 
kethüdâ, Mehmed Ağa b. Mahmud sermuhzırân, Ali Beşe b. Osman.

403 [36a-4, Arapça] Hâkimin, Yusuf Ağa b. Abdülvehhab’ı, Ömer ve Ahmed adlı 
küçüklere vasî atadığı
Vesâyet
İşbu hüccet-i şer‘iyyenin üzerinde imzâsı bulunan hâkim, hâfız-ı hâze’l-kitâb Yusuf 
Ağa b. Abdülvehhab nâm kimesneyi, medîne-i Hamîd’de bundan akdem vefât eden 
Ali Çavuş nâm kimesnenin Ömer ve Ahmed nâm sagīr oğullarının hıfz-ı hâlleri 
ve babalarından kendilerine intikāl eden mallarının zabtı için vasî nasb etti. O da 
vesâyet-i mezbûreyi kabul edip hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sânî ve’l-ışrîn min Zilhicce eş-şerîfe sene 1073.
Şuhûdü’l-hâl: Mehmed Efendi b.  Abdurrahman, el-Hâc Mehmed b.  Hüseyin, 
Hüseyin Beşe b. Ali, Abdi Çelebi b. Hüseyin, Ömer Efendi b. İsmail, Şükür Beşe 
b. Mustafa, Sofu Mehmed Efendi el-Kâtib

404 [36a-5] Kadı Sadi Vakfı’na ait harabe fırının yeniden inşası keşfi
Keşf-i fırın
Mahmiye-i İstanbul’da el-Hâc Muhyiddin mahallesi sükkânından Mehmed 
b.  Musa meclis-i şer‘-i hatîrde takrîr-i kelâm ve bast-ı merâm edip mahalle-i 
mezbûrede vâki‘ merhûm Kadı Sadi vakfından olup vakf-ı mezbûra intimâ 
ile tahdîd ve tavsîfden müstağnî Hamal oğlu Fırını demekle ma‘rûf fırın yı-
kılıp harâb olmağla kimesne tâlib olmamağla nice zamân hâlî ve mu‘attal kal-
mış idi hâlâ vakf-ı mezbûr mütevellîsi olan işbu İbrahim Çelebi b.  Abdullah 
ücreteyn-i ma‘lûmeteyn ile zikr olunan harâbe fırını bana îcâr ve teslîm eyleyip 
mu‘accelesine mahsûb olmak üzre müceddeden binâya izin vermişdir. Cânib-i 
şer‘den üzerine varılıp vakf-ı mezbûrun nukzu tahmîn-i sahîh ile tahmîn olun-
mak matlûbumdur dedikde savb-ı şer‘den Mevlânâ Abdülbâkī Efendi ile Hâssa 
mi‘mârlarından Ali Beşe b.  Abdullah irsâl olunup anlar dahi zikr olunan fırın 
üzerine varıp zeyl-i kitâbda muharrerü’l-esâmî olan müslimîn ile keşf ve na-
zar ve mi‘mâr-ı mezbûr mütevellî-i mersûm muvâcehesinde mesâha eyledik-
de tûlen ve kadden bi hesâb-ı şatrancî iki yüz yetmiş beş zirâ‘ taş duvarın be-
her zirâ‘ı yirmişer akçeden beş bin beş yüz akçe ve tûlen ve arzen bi hesâb-ı 
şatrancî altı yüz altmış beş zirâ‘ sakfın her zirâ‘ı yirmi beşer akçeden on altı bin 
altı yüz yirmi beş akçe ve tahta perde yedi yüz akçe ve İznikmid direği yirmi 
dört aded kırkar akçeden dokuz yüz altmış akçe ve sekiz aded yama direği iki 
yüz kırk akçe ve elli zirâ‘ tahta döşemesinin her zirâ‘ı beş akçeden iki yüz elli ve 
iki çarh dört bin akçe ve bir fırın iki bin beş yüz akçe, cem‘an otuz bin yedi yüz 
yetmiş beş akçeye mi‘mâr-ı mezbûr ve zeyl-i rakīmde muharrerü’l-esâmî olan 
müslimîn tahmîn-i sahîh ile tahmîn ve ittifâk ettiklerini Mevlânâ-yı mezbûr 
mahallinde tahrîr, ba‘dehû Ömer Çelebi ile meclis-i şer‘a gelip ihbâr ve tahkīk 
eylediklerinde vâki‘ü’l-hâl bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b.  Yusuf el-İmâm, Mahmud b.  Perviz, Receb 
b.  İbrahim, Abdülkerim Beşe b.  Habîb, Mehmed Beşe b.  Mahmud, Mehmed 
b. Mehmed, Rıdvan b. Abdullah, Mustafa Çelebi b. Süleyman, Mustafa b. Resûl 
el-İmâm.

405 [36a-6] Ayşe bt. Hacı Ahmed’in Süleyman b. Ahmed’den 
muhâlaa yoluyla boşandığı
Hul‘
Mahmiye-i İstanbul’da Üsküplü mahallesinde sâkine Ayşe bt. Hacı Ahmed nâm 
hâtun meclis-i şer‘de zevcesi Süleyman b.  Hacı Ahmed mahzarında ikrâr edip 
zevcim mezbûr Mehmed ile zimmetinde mütekarrir ve ma‘kūdun-aleyh olan 
altı bin akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre muhâla‘a edip ol dahi hul‘-ı 
mezbûru kabûl eyledikden sonra zevciyyete müte‘allika da‘vâdan mezbûrun 
zimmetini ibrâ eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi[’l-yevmi’]s-sâlis min Muharremi’l-harâm li sene 1074.
Şuhûdü’l-hâl: Abdullah Çelebi b. Hüseyin, Şükrullah Bey b. Mustafa (...).

406 [36b-1] Seyyid Hüsam Efendi b. Seyyid Mehmed’in, Yeniçeri 60. Ağa 
Bölüğü Nükud Vakfı’na borcu olduğunu kabul ettiği
Takrîr
Dergâh-ı âlî -dâme merci‘an li’l-e‘âlî- yeniçerilerinin altmışıncı ağa bölüğü-
ne mahsûs odanın fukarâsı levâzımı için mevkūfe nukūdun kāimmakām-ı 
mütevellîsi olan Abdurrahman Beşe b.  Abdurrahim meclis-i şer‘-i hatîr-i 
lâzımü’t-tevkīrde vilâyet-i Anadolu’da Kastamonu sancağına tâbi‘ Taşköprü ka-
sabası mahallâtından Kurşunlu mahallesi sükkânından bâ‘isü’l-kitâb mefharü’l-
kuzât Seyyid Hüsam Efendi b.  Seyyid Mehmed mahzarında bi’t-tevliyye ikrâr 
ve takrîr-i kelâm edip vakf-ı mezbûr malından merkūm Seyyid Hüsam Efendi 
mukaddemâ üç yüz riyâlî guruş istikrâz ve kabz edip deyn temessükü vermiş 
idi. Târih-i kitâba gelince murâbaha-i şer‘iyyesinden dahi yüz guruş olmağla 
cem‘an dört yüz guruş olup tecdîd-i temessük iktizâ edip mukaddemâ verdi-
ği üç yüz guruşun temessükü şak olunmak lâzım gelmiş idi. Lâkin ol temessük 
zâyi‘ olmağla mezbûr Hüsam Efendi deyni olduğunu nâtıka hüccet vermiş idi. 
Mukaddemâ üç yüz guruşa verdiği temessükü zuhûr ederse amel olunmaya de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Zilhicceti’ş-şerîfe li sene 1073.
Şuhûdü’l-hâl: Ahmed Beşe b. Bâli, Mahmud b. Ebûbekir, Mehmed Çelebi b. Eyüb 
Efendi, Abdi Çelebi b. Hüseyin, el-Hâc Hasan b. Mehmed, Şükrullah Bey.

407 [36b-2] Megrem bt. Bidar’ın arsasını Mikail v. Azar’a sattığı
Mülknâme-i arsa
Mahmiye-i İstanbul’da Kızıltaş mahallesinde sâkine Megrem bt.  Bidar nâm 
Ermeniyye cânibinden husûs-ı âti’z-zikre vekîl olup Nikogas v. Sadet ve Aleksan 
v.  Avanos nâm zimmîler şehâdetleri ile vekâleti sâbite olan zevci Hüsrev 
v.  Meyrek nâm Ermeni meclis-i şer‘-i hatîr-i lâzımü’t-tevkīrde hâfızü’l-kitâb 
Mikail v.  Azar nâm Ermeni muvâcehesinde bi’l-vekâle ikrâr ve takrîr-i kelâm 
edip mukaddemâ hâlik Aya Nikola nâm zimmî arsası demekle ma‘rûf olup 
avârıza bağlı olmağla mülkiyyet üzre mutasarrıf olanlar mahalle-i merkūme 
avârızına senede iki yüz akçe veregelip mahalle-i merkūmede vâki‘ bir cânibi 
mezbûre Megrem mülküne ve iki cânibi Asvador v.  Nori nâm Ermeni tasarru-
funda olan menzile ve bir cânibi tarîk-i âma müntehî tûlen ve arzen bi hesâb-ı 
şatrancî üç yüz altmış sekiz zirâ‘ mülk arsa-i hâliyesinden elli akçe avârızı olan 
seksen yedi zirâ‘ arsa-i müfrezesini müvekkilem yüz bir esedî guruş ile bir rub‘a 
mezbûre Mikail Ermeni’ye bâtten bey‘ ve teslîm mezbûr dahi minvâl-i muhar-
rer üzre iştirâ ve tesellüm eyledikden sonra semeni olan meblağ-ı mezbûr yüz 
bir esedî guruş ve bir rub‘u, mezbûr Ermeni yedinden alıp kabz eyledi. Min 
ba‘d arsa-i merkūme mezbûr Ermeni’nin mülkü olsun dedikde gıbbe’t-tasdîk 
mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘de li sene 1073.
Şuhûdü’l-hâl: Şeyh Mehmed Efendi el-İmâm, Oruc Ağa el-müteferrika, Halil 
b. ( ) el-Cündî Ahmed Ağa b. Mustafa el-müteferrika, Mustafa Çelebi el-Müezzin, 
Haffâf Ali Bey, Ali Çelebi b.  Mustafa el-Kayyım, Abdi Çelebi el-Muhzır, Şükür 
Bey el-Muhzır, Papa Nikogas v.  Sadet, Sinan Kethüdâ, Bedros Kethüdâ, Usta 
Arzuman v. Bedros, Serkis v. Altun, Manuk v. Zarok, Karabet v. Ayan?.

408 [36b-3] Megrem bt. Bidar’ın arsasını Ayan v. Hüdâverdi’ye sattığı
Mülknâme-i arsa
Mahmiye-i İstanbul’da Kızıltaş mahallesinde sâkine Megrem bt. Bidar Ermeni’ye 
tarafından husûs-ı âti’z-zikre vekîl olup Nikogas v.  Sadet ve Aleksan v.  Avanos 
nâm Ermeniler şehâdetleri ile vekâleti sâbite olan zevci Hüsrev v. Meyrek nâm 
Ermeni meclis-i şer‘-i hatîr-i lâzımü’t-tevkīrde hâfızü’l-kitâb Iyan v.  Hüdâverdi  
nâm Ermeni muvâcehesinde bi’l-vekâle ikrâr ve i‘tirâf edip mukaddemâ hâlik 
olan Aya Nikola nâm zimmî arsası demekle ma‘rûf olup avârıza bağlı olmağla 
mülkiyyet üzre mutasarrıf olanlar mahalle-i mezbûre avârızına senede iki yüz 
akçe veregelip mahalle-i merkūmede vâki‘ bir cânibi mezbûre Megrem mülkü-
ne ve iki cânibi Asvador v. Nori tasarrufunda olan menzile ve bir cânibi tarîk-i 
âma müntehî tûlen ve arzen bi hesâb-ı şatrancî üç yüz altmış sekiz zirâ‘ mülk 
arsa-i hâliyesinden elli akçe avârızı olan seksen yedi zirâ‘ arsa-i müfrezesini mü-
vekkilem yüz bir esedî guruş ile bir rub‘a mezbûr Ayan Ermeni’ye bâtten bey‘ ve 
teslîm mezbûr dahi minvâl-i muharrer üzre iştirâ ve tesellüm eyledikden son-
ra semeni olan meblağ-ı mezbûr yüz bir esedî guruş ile bir rub‘u mezbûr Ayan 
yedinden alıp kabz eyledi. Min ba‘d arsa-i merkūme mezbûr Ayan Ermeni’nin 
mülkü olup mutasarrıf olsun dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’t-tâsi‘ ve’l-ışrîn min Zilka‘de li sene 1073.
Şuhûdü’l-hâl: es-Sâbikūn.









409 [36b-4] Megrem bt. Bidar’ın arsasını Ohan v. Murad’a sattığı
Mülknâme-i arsa
Mahmiye-i İstanbul’da Kızıltaş mahallesinde sâkine Megrem bt.  Bidar nâm 
Ermeni cânibinden husûs-ı âti’z-zikre vekîl olup Nikogas v.  Sadet ve Aleksan 
v.  Avanos nâm nasrânîler şehâdetleri ile vekâleti sâbite olan zevci Hüsrev 
v.  Meyrek nâm Ermeni meclis-i şer‘-i hatîr-i lâzımü’t-tevkīrde hâfızü’l-kitâb 
Ohan v.  Murad nâm Ermeni muvâcehesinde bi’l-vekâle ikrâr ve takrîr-i kelâm 
edip mukaddemâ hâlike olan Aya Nikola nâm zimmî arsası demekle ma‘rûf olup 
avârıza bağlı olmağla mülkiyyet üzre mutasarrıf olanlar mahalle-i merkūme 
avârızına senede iki yüz akçe vere gelip mahalle-i merkūmede vâki‘ bir cânibi 
mezbûr Megrem mülküne ve iki cânibi Asvador v.  Nori nâm Ermeni mülkü-
ne ve bir cânibi tarîk-i âma müntehî tûlen ve arzen bi hesâb-ı şatrancî üç yüz 
altmış sekiz zirâ‘ mülk arsa-i hâliyesinden elli akçe avârızı olan seksen yedi 
zirâ‘ arsa-i müfrezesini müvekkilem mezbûre yüz bir esedî guruş ile bir rub‘a 
mezbûr Ohan Ermeni’ye bâtten bey‘ ve teslîm edip mezbûr dahi minvâl-i mu-
harrer üzre iştirâ ve tesellüm eyledikden sonra semeni olan meblağ-ı mezbûr 
yüz bir esedî guruşu ve bir rub‘u mezbûr Ohan yedinden alıp kabz eyledi. Min 
ba‘d arsa-i merkūme mezbûr Ermeni’nin mülkü olup mutasarrıf olsun dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘de li sene 1073.
Şuhûdü’l-hâl: es-Sâbikūn.

410 [36b-5] Megrem bt. Bidar’ın arsasını Şehri v. Sadaka’ya sattığı
Mülknâme-i arsa
Mahmiye-i İstanbul’da Kızıltaş mahallesinde sâkine Megrem bt.  Bidar nâm 
Ermeniyye cânibinden husûs-ı âti’z-zikre vekîl olup Nikogas v. Sadet ve Aleksan 
v.  Avanos nâm Ermeniler şehâdetleri ile vekâleti sâbite olan zevci Hüsrev 
v. Meyrek nâm Ermeni meclis-i şer‘de hâfızü’l-kitâb Şehri v. Sadaka nâm Ermeni 
muvâcehesinde bi’l-vekâle ikrâr ve takrîr-i kelâm edip mukaddemâ hâlik olan 
Aya Nikola nâm zimmî arsası demekle ma‘rûf olup avâzıra bağlı olmağla mül-
kiyyet üzre mutasarrıf olanlar mahalle-i merkūme avârızına senede iki yüz akçe 
veregelip mahalle-i merkūmede vâki‘ bir cânibi mezbûre Megrem mülküne ve 
iki cânibi Asvador v.  Nori tasarrufunda olan menzile ve bir cânibi tarîk-i âma 
müntehî tûlen ve arzen bi hesâb-ı şatrancî üç yüz altmış sekiz zirâ‘ mülk arsa-i 
hâliyesinden elli akçe avârızı olan seksen yedi zirâ‘ arsa-i müfrezesini müvek-
kilem yüz bir esedî guruş ile bir rub‘a mezbûr Ayan Ermeni’ye bâtten bey‘ ve 
teslîm mezbûr dahi minvâl-i muharrer üzre iştirâ ve tesellüm eyledikden sonra 
semeni olan meblağ-ı mezbûr yüz esedî guruş ile bir rub‘u mezbûr Şehri yedin-
den alıp kabz eyledi. Min ba‘d arsa-i merkūme mezbûr Şehri Ermeni’nin mül-
kü olup mutasarrıf olsun dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Zilka‘de li sene 1073.
Şuhûdü’l-hâl: es-Sâbikūn.

411 [36b-6] Süprüntücü Şaban’ın odasında yapılan keşifte birkaç gün önce vefat 
ettiğinin anlaşıldığı
Keşf-i meyyit
Mahmiye-i İstanbul’da Küçük Karaman’da vâki‘ lede’l-ahâlî ma‘lûmü’l-hudûd 
fevkānî odaların sâhibesi Kâmuran bt.  Abdullah nâm hâtun meclis-i şer‘-i 
hatîr-i lâzımü’t-tevkīre gelip takrîr-i kelâm edip zikr olunan odaların birinde 
müste’ciren sâkin olan süpründücü Şaban nâm kimesne sâkin olduğu odada 
vefât eylediği mesmû‘umuz olmağla üzerine varılıp vukū‘u üzre keşf olunması 
matlûbumdur dedikde kıbel-i şer‘den Mevlânâ Brusî Hüseyin Efendi irsâl olu-
nup ol dahi zeyl-i kitâbda mastûrü’l-esâmî olan müslimîn ile mezbûr Şaban’ın 
odasına varıp fevti gününden birkaç zamân geçip cenâzesi kaldırılmamağ-
la, müte‘affin olup eriyip kurtlandığı ve eser-i cerâhati görülmediği mezbûre 
Kâmuran muvâcehesinde müşâhede ve mu‘âyene eyledikden sonra, vâki‘ hâli 
Mevlânâ-yı mezbûr mahallinde tahrîr ba‘dehû ma‘an irsâl olunan Ramazan ile 
meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb ketb 
olundu.
Fî gurreti Zilhicce sene 1073.
Şuhûdü’l-hâl: Mehmed Çelebi b. Yusuf kavukçu, Ali b. Nasûh, Mustafa b. Hüseyin, 
Ali b. Hüseyin, Hasan Beşe, Ali b. Abdullah, Osman b. Sefer, Mehmed b. Abdullah, 
Kenan b. Hüseyin, Mehmed b. Abdullah, Ali b. Mehmed, Kavukçu Hasan Beşe.

412 [37a-1] Mardiros, Marko ve Matyoz’un Hazo’dan talep ettikleri bağ 
hissesinin kendilerine teslimi
Bağdan kasr-ı yed
Fi’l-asl vilâyet-i Anadolu’da Eğin kazâsı müzâfâtından Kemerkâb nâm kar-
yeden olup mahmiye-i İstanbul’da Balat’da hâlik olan Canyik v.  Meyrek nâm 
Ermeni’nin verâseti sulbî kebîr oğulları Mardiros ve Marko ve Matyoz nâm 
Ermeniler ile sulbiye kebîre kızı Cani nâm Ermeniyye’ye münhasıra ve asl-ı 
mes’elesi yedi sehimden olup altı sehimi oğulları mezbûrun ve bir sehimi 
kızı mezbûre Cani’ye isâbet eylediği şer‘an zâhir oldukdan sonra mezbûrân 
Mardiros ve Marko asâleten ve mezbûr Matyoz kendi nefsinden asâleten ve kız 
karındaşı mezbûre Cani tarafından husûs-ı âtîye vekîl-i sâbitü’l-vekâlesi olmağ-
la vekâleten meclis-i şer‘-i hatîr-i lâzımü’t-tevkīrde zikri âtî bağa vâzı‘u’l-yed ol-
duğu şer‘an sâbit olan hâfizu’l-kitâb Hazo v. Vasil nâm Ermeni muvâcehesinde 
üzerine da‘vâ ve takrîr-i kelâm edip mûrisimiz babam hâlik-i mezbûr Canyik’in 
babası mezbûr Meyrek hâlik oldukda verâseti sulbî kebîr oğulları mezbûr 
Canyik ve Bogos ve Kara nâm Ermeniler ve sulbiye kebîre kızları Nazlı ve Narik 
nâm Ermeniyyelere münhasıra ve asl-ı mes’eleleri sekiz sehimden olup ikişer 
sehimi oğulları mezbûrûna ve birer sehimi kızları mezbûretâna isâbet eyledik-
den sonra oğlu mezbûr Kara kendi hissesini tereke-i hâlik-i mezbûrdan lede’l-
ahâlî ma‘lûmü’l-hudûd bir mülk menzilden alıp karye-i merkūmede vâki‘ lede’l-
ahâlî ma‘lûmü’l-hudûd mülk bağı babamız hâlik-i merkūm Canyik ve Bogos ve 
kızları mezbûretân Nazlı ve Narik’in altı sehim hisselerine ta‘yîn olunmuş idi 
el-hâletü hâzihî mezbûr babam hâlik-i mezbûr Canyik’in ol bağdan iki sehim 
hissesine bî-vech vaz‘-ı yed eder. Suâl olunup mezkûrun kasr-ı yedine tenbîh 
olunmak matlûbumuzdur dediklerinde, gıbbe’s-suâl mezbûr Hazo Ermeni 
cevâbında fi’l-vâki‘ kaziyye minvâl-i muharrer üzre olduğunu tâyi‘an ikrâr et-
meğin ikrârı mûcebince mezbûr Canyik Ermeni’nin ol bağdan iki sehim hisse-
sini kasr-ı yed edip oğulları mezbûrun Mardiros ve Marko ve Matyoz’a teslîme 
mezbûr HazoFî gurreti Zilhicce sene 1073.
Şuhûdü’l-hâl: Ahmed Çelebi kethüdâ-yı muhzırân, Ahmed Çelebi b.  Ali 
Serbölük, Abdi Çelebi el-Muhzır, Şükür Bey el-Muhzır, Tevekkül v.  Asvador, 
Mircan v. Karabet, Arakil v. Berhur?, Ovanes v. Pulaz.

413 [37a-2] Sâliha bt. İsmail’in Mahmud Çelebi b. Eyüb’den muhâlaa 
yoluyla boşandığı
Hul‘
Mahalle-i İstanbul’da Şehremîni kurbunda Çivizâde mahallesinde sâkine Sâliha 
bt.  İsmail nâm hâtun meclis-i şer‘-i hatîr-i lâzımü’t-tevkīrde zevci işbu bâ‘isü’l-
kitâb Mahmud Çelebi b. Eyüb muvâcehesinde bi tav‘ihâ ikrâr ve takrîr-i kelâm 
edip zevcim mezbûr Mahmud Çelebi zimmetinde mütekarrir ve ma‘kūdun-aleyh 
olan beş yüz akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre muhâla‘a-i sahîha-i şer‘iyye 
ile muhâla‘a edip ol dahi hul‘-ı mezbûru kabûl eyledikden sonra zevciyyete 

 Metinde “Hayiz”.
müte‘allika olan da‘vâdan her birimiz âharın zimmetini ibrâ ve iskāt eyledik de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Zilhicce li sene 1073.
Şuhûdü’l-hâl: Mehmed b. Abdullah, el-Hâc Ahmed b. Mahmud, İsmail b. Meh-
med, Mehmed b. Ramazan, Hasan b. Mustafa, Pîrî Çelebi b. Hüseyin.

414 [37a-3] Taşçızâde el-Hâc Mehmed, Seydî b. Abdullah’ın, Gazi Ramazan’ın 
azatlı kölesi olduğunu onayladığı
İkrâr bi’l-hürriye
Mahmiye-i İstanbul’da Odunkapısı hâricinde Sarmısakçı olan Taşçızâde el-Hâc 
Mehmed meclis-i şer‘-i hatîr-i lâzımü’t-tevkīrde hâfızü’l-kitâb Seydî b. Abdullah 
nâm kimesne mahzarında ikrâr ve takrîr-i kelâm edip mezbûr Seydî gāib ani’l-
meclis Gāzi Ramazan’ın abd-i mu‘takı olup rıkkına müte‘allik alâka ve medha-
lim yoktur. Sâir ahrâr-ı asliyyîn gibi hürdür deyû tav‘an ikrâr etmeğin ikrâr-ı 
mezbûru bi’t-taleb ketb ve tahrîr ve mezbûr Seydî’nin yedine def ‘ olundu.
Fi’l-yevmi’s-sânî min Zilhicceti’ş-şerîfe li sene 1073.
Şuhûdü’l-hâl: Hüseyin Efendi el-Brusî, çukadar Ali Beşe, sarrâc Mustafa Beşe, 
Ali Çelebi el-Muhzır, Şükür Bey el-Muhzır, Mehmed b. Ramazan.

415 [37a-4] Ayşe bt. Ali’nin boşandığı eşi Ahmed b. Mustafa’nın olan mehir ve 
nafaka hususundaki zimmetini ibrâ ettiği
İbrâ
Mahmiye-i İstanbul’da Kadırga limanı kurbunda sâkine Ayşe bt.  Ali nâm hâ tun 
meclis-i şer‘de zevc-i mutallıkı Ahmed b. Mustafa muvâcehesinde ikrâr ve takrîr-i 
kelâm edip mezbûr Ahmed mukaddemâ benim zevcem olup beni bâyinen tatlîk 
etmiş idi hâlâ zimmetinde mütekarrir ve ma‘kūdun-aleyh olan dört yüz akçe 
mehr-i müeccelimden ve hukūk-ı zevciyyete ve bi hakki’l-hidâne hacr ve terbi-
yemde olan Sâliha nâm sagīrenin nafakası için yevmî beşer akçeden iki senede 
müctemi‘ üç bin altı yüz on akçe nafaka-i müstedâneye ve gayra müte‘allika cemî‘ 
de‘âvî ve mütâlebâtdan mezbûr Ahmed’in zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî min Zilhicceti’ş-şerîfe li sene 1073.
Şuhûdü’l-hâl: el-Hâc Ahmed b. Mahmud, Şükrullah b. Mustafa, Ahmed Çelebi 
b.  Ali, Hüseyin b.  Davud, Mehmed b.  Abdullah, Hüseyin b.  Süleyman, Abdi 
b. Hüseyin, Muharrem b. Abdullah, Hasan b. ( ).









416 [37a-5] Ahmed b. Mustafa eski eşi Ayşe bt. Ali’de olan alacak davasından 
vazgeçerek zimmetini ibrâ ettiği
İbrâ
Mahmiye-i İstanbul’da el-Hâc İlyas mahallesinde sâkin Ahmed b.  Mustafa 
nâm kimesne meclis-i şer‘-i şerîf-i lâzımü’t-teşrîfde işbu sâhibetü’l-kitâb Ayşe 
bt. Ali nâm hâtun mahzarında ikrâr ve takrîr-i kelâm edip sâbıkan zevcem olan 
mezbûre Ayşe’de cihet-i karz-ı şer‘îden senede sekiz yüz akçe hakkım vardır 
deyû da‘vâ etmiş idim hâlâ zikr olunan da‘vâdan ferâğ edip mezbûrenin zim-
metini ibrâ ve iskāt eyledim dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’s-sânî min Zilhicce li sene 1073.
Şuhûdü’l-hâl: es-Sâbikūn.

417 [37a-6] Mihal v. İlya ile Sarı Manol v. Yani birbirlerinde olan alacak 
davasında zimmetlerini ibrâ ettikleri
İbrâ
Mahmiye-i İstanbul’da Unkapanı kurbunda sâkin uncu tâifesinden Mihal v. İlya 
nâm zimmî meclis-i şer‘-i hatîrde işbu bâ‘isü’s-sifr Sarı Manol v. Yani nâm zimmî 
muvâcehesinde ikrâr ve takrîr-i kelâm edip Mihaliç kazâsına tâbi‘ Çakıl nâm 
karyede vâki‘ Hacı Süleyman nâm kimesnenin su değirmeninde ben müste’cir 
olup içinde mevcûd olan mülk âlât-ı ma‘lûmemi mezbûr Sarı Manol fuzûlen 
zabt etmiş idi el-hâletü hâzihî âlât-ı mezbûreyi mezbûr Sarı Manol yedinden 
alıp kabz edip husûs-ı mezbûre müte‘allika da‘vâdan mezbûr Sarı Manol’ün 
zimmetini ibrâ [ve] iskāt eyledim dedikde gıbbe’t-tasdîk mezbûr Sarı Manol 
dahi meclis-i mezbûrda mezbûr Mihal muvâcehesinde tav‘an ikrâr edip mezbûr 
Mihal’in âlât-ı mezkûresiyçün benim otuz guruşum sarf olunmuşdur deyû 
mezbûr Mihal’den ol otuz guruşu bundan akdem da‘vâ ve taleb eylemiş idim 
hâlâ zikr olunan otuz guruş da‘vâsından ben dahi mezbûr Mihal’in zimmetini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sânî min Zilhicceti’ş-şerîfe li sene 1073.
Şuhûdü’l-hâl: el-Hâc Ahmed Çelebi b.  Mahmud, Abdi Çelebi b.  Hüseyin, 
Şükrullah b.  Mustafa, Baba Resûl b.  Rıdvan, Mehmed b.  Ramazan, Pîrî Çelebi 
b.  Hüseyin, Eyüb Çelebi b.  Ahmed, Hacı Yusuf b.  Mustafa, Yani Keşiş, Yazıcı 
Kosta, Pavmak v. Manol, Nikola v. Dimitri, Kosta v. İlya.









418 [37a-7] Ayşe bt. Ali’nin Mahmud Beşe b. Mustafa’dan muhâlaa 
yoluyla boşandığı
Hul‘
Mahmiye-i İstanbul’da Sultan Selim câmi‘-i şerîfi kurbunda Çukurbostan ma-
hallesi sâkinlerinden Ayşe bt.  Ali meclis-i şer‘-i şerîfde zevci Mahmud Beşe 
b.  Mustafa mahzarında ikrâr ve takrîr-i kelâm edip zevcem mezbûr Mahmud 
Beşe zimmetinde mütekarrir ve ma‘kūdun-aleyh olan beş yüz akçe mehr-i mü-
eccelim ve nafaka-i iddet-i ma‘lûmem ve me’ûnet-i süknâm dahi kendi ma-
lımdan olmak üzre mezbûr Mahmud Beşe ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl eyledikden sonra zevciyyete ve 
gayra müte‘allika cemî‘ da‘vâdan her birimiz âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Dedezâde Mehmed Efendi, Abdi Çelebi b.  Hüseyin, Şükür Beşe 
b. Mustafa, Mehmed Çelebi b. Ali, Pîrî b. Hüseyin, Baba Resûl b. Rıdvan, Mehmed 
b. Ramazan.

419 [37b-1] Macar asıllı Bâdıseher bt. Abdullah’ın vefat eden sahibi Mehmed 
Çelebi b. Hızır’ın kendisini azat ettiğini ispat ettiği
İsbât-ı ıtk
Mahmiye-i İstanbul’da İskender Paşa mahallesi ahâlîsinden olup mukaddemâ 
vefât eden Mehmed Çelebi b.  Hızır Ağa’nın verâseti, zevce-i metrûkesi Emine 
Hâtun ve sulbiye sagīre kızı Fâtıma’ya ve babası mezbûr Hızır Ağa’ya münhasıra 
oldukdan sonra orta boylu açık kaşlı gök elâ gözlü Macariyyetü’l-asl hâfızatü’l-
kitâb Bâdıseher bt. Abdullah nâm hâtun meclis-i şer‘-i hatîrde mezbûr Hızır Ağa 
mahzarında üzerine da‘vâ edip ben müteveffâ-yı mezbûr Mehmed Çelebi’nin 
mukaddemâ memlûke câriyesi olup mezbûr hâl-i sıhhatinde beni malından âzâd 
edip hürre olmuş iken, tereke-i müteveffâ-yı mezbûrdan olmak üzre mezbûr 
Hızır Ağa asâleten ve velâyeten bana vaz‘-ı yed eder. Mezbûrdan suâl olunsun 
dedikde gıbbe’s-suâl mezbûr Hızır Ağa [cevâbında] mezbûre[nin] müteveffâ-
yı mezbûrun memlûke câriyesi olduğunu ikrâr, lâkin mezbûr Mehmed Çelebi 
mezbûreyi sıhhatinde i‘tâk eylediğini inkâr eyledikde müdde‘iyye-i merkūme 
Bâdıseher’den müdde‘âsı için beyyine taleb olundukda udûl-i müslimînden 
fahrü’l-emâcid ve’l-ekârim Asesbaşı Mehmed Ağa b.  Ahmed ve İmâm Seyyid 
Abdülkerim Efendi b. Seyyid Süleyman ve Yusuf Ağa b. Abdullah li ecli’ş-şehâde 
meclis-i şer‘a hâzırûn olup istişhâd olunduklarında, fi’l-vâki‘ müteveffâ-yı 
mezbûr Mehmed Çelebi hâl-i sıhhatinde memlûke câriyesi mezbûre Bâdıseher’i 
huzûrumuzda malından âzâd eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle olmağın mezbûrenin ıtkına ba‘de’l-
hükm mezbûre Bâdıseher’den kasr-ı yedine mezbûr Hızır Ağa’ya tenbîh olunup 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Zülfikār Bey b.  Abdullah, Muharrem Bey b.  Abdullah, Yusuf 
b.  Abdullah, Ali Çelebi b.  Mehmed, Osman Çelebi b.  Abdullah, Abdi Çelebi 
el-Muhzır, Şükür Bey el-Muhzır.

420 [37b-2] Danevar v. Yakob’un mudârebe şirketiyle ortak olduğu Parunak 
v. Şam ve Kazar v. Samir aleyhindeki davasının kabul edilmediği
Men‘
Uncu tâifesinden Danevar v. Yakob nâm zimmî meclis-i şer‘de Parunak v. Şam 
ve Kazar v. Semir? muvâcehesinde da‘vâ edip mezbûrlar ile târih-i kitâbdan on 
yedi gün mukaddem değirmen işletmek için asl-ı mal benim ve hizmet anla-
rın olmak üzre şerîkler olup hâlâ mal-ı şirketden zarar ettikde mezbûrlardan 
zararını taleb ederim suâl olunsun dedikde mezbûrun vech-i muharrer üzre 
olan da‘vâsı mesmû‘a olmamağın merkūmâna suâl dahi teveccüh etmemeğin, 
müdde‘î-i mezbûru vech-i mu‘ârazadan men‘ birle mâ vaka‘a bi’t-taleb ketb 
olundu.
Fi’l-yevmi’s-sâlis min Zilhicceti’ş-şerîfe li sene 1073.
Şuhûdü’l-hâl: Ahmed b.  Mahmud, Şükrullah b.  Mustafa, Ahmed Çelebi b.  Ali, 
Hüseyin b. Davud, Mehmed b. Abdullah, Hüseyin b. Süleyman.

421 [37b-3] Hatice Hâtun bt. Zülfikār Beşe’nin, Arife bt. keçeci Hasan 
aleyhindeki miras davasında sulh olduğu
Sulh
Mahmiye-i İstanbul’da Beyceğiz mahallesi sâkinlerinden olup bundan akdem vefât 
eden keçeci Hasan Çelebi’nin verâseti, zevce-i metrûkesi Hatîce Hâtun bt. Zülfikār 
Beşe ile sulbiye kebîre kızı Ârife nâm hâtuna münhasıra olduğu şer‘an zâhir olduk-
dan sonra mezbûre Hatîce Hâtun tarafından zikri âtî husûsa vekîl olup mezbûre 
Hatîce’yi bi’l-ma‘rifeti’ş-şer‘iyye ârifân olan Ali Çelebi b. Veli el-Yesâri ve Mustafa 
b. İsâ şehâdetleri birle vekâleti sâbite olan Mehmed Çelebi b. Kasım meclis-i şer‘-i 
hatîrde râfi‘atü’l-kitâb mezbûre Ârife tarafından kezâlik husûs-ı câi’z-zikre vekîl 
olup mezbûre Ârife’yi ma‘rifet-i şer‘iyye ile ârifân Mahmud Çelebi b.  Mehmed 
ve Yusuf b. Mehmed şehâdetleri ile şer‘an vekâleti sâbite olan zevci İsmail Çelebi 
b. Hasan Efendi muvâcehesinde bi’l-vekâle ikrâr ve takrîr-i kelâm edip müvekki-
lem mezbûre Hatîce Hâtun zevci müteveffâ-yı merkūm Hasan Çelebi zimmetinde 
olan on bin akçe mehr-i müecceli mukābelesinde terekeden on bin akçe kıymet-
li beynlerinde ma‘lûme ba‘zı eşyâ ve esvâb mukaddemâ alıp kabz ve kabûl eylemiş 
idi hâlâ müteveffâ-yı mezbûr Hasan Çelebi’nin akār ve menkūl ve arûz ve esâs-ı 
beyt ve evânî-i nühâsiyye ve gayr-ı nühâsiyye ve sâir kalîl ve kesîr, celîl ve hakīr 
cemî‘ terekesinde sümün hisse-i şer‘iyyesi mukābelesinde müvekkilem mezbûre 
Hatîce Hâtun bi tarîki’t-tehârüci’ş-şer‘î on bin akçe üzerine mezbûre Ârife ile sulh 
olup bedel-i sulh olan meblağ-ı mezbûr on bin akçeyi merkūme Ârife yedinden 
tamâmen alıp kabz edip müteveffâ[nın] cemî‘ terekesine müte‘allik da‘vâdan ve 
mezbûr Hasan Çelebi’nin hâl-i sıhhatinde kızı mezbûre Ârife’ye hibe ve temlîk ey-
lediği mahalle-i mezbûrede vâki‘ menzile müte‘allik da‘vâdan mezbûre Ârife’nin 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi ba‘de’l-yevm husûs-ı 
mezbûra müte‘allik vechen mine’l-vücûh, mezbûre Ârife üzerine da‘vâ ve nizâ‘ ve 
husûmeti yoktur dedikde vekîl-i mezbûr Mehmed Çelebi’nin vech-i muharrer 
üzre bi’l-vekâle cârî olan ikrârını mezbûr İsmail Çelebi vicâhen tahkīk ve şifâhen 
tasdîk etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Umdetü’l-fuzalâ’i’l-kirâm Ahmed Efendi, el-Hâc Mehmed Çelebi 
b.  Ahmed, Abdurrahman Efendi el-Müezzin, Ramazan b.  Mehmed, keçe-
ci Mustafa Çelebi er-Râcil, Mehmed b.  İlyas, Mustafa Çelebi b.  Rıdvan, keçeci 
Yakub Çelebi, Ali b. Osman, Ali Halîfe, Halil Börekçi.

422 [37b-4] Zomnatori bt. Gadre’nin, el-Hâc Hacı İbrahim vakfından 
bey‘ bi’l-istiğlâl yoluyla ödünç aldığı
İstiğlâl
Mahmiye-i İstanbul’da Kasım Ağa mahallesinde sâkine Zomnatori bt. Gadre nâm 
nasrâniyye meclis-i şer‘-i hatîr-i lâzımü’t-tevkīrde el-Hâc İbrahim vakfı olan ak-
çenin bi’l-fi‘l mütevellîsi Mehmed Çelebi b. Süleyman mahzarında ikrâr ve i‘tirâf 
edip vakf-ı mezbûrdan mütevellî-i mezbûr Mehmed Çelebi yedinden iktirâz 
ve kabz eylediğim yirmi yedi bin akçeye mahalle-i mezbûrede vâki‘ bir tarafı 
bozahâne ve bir tarafı Hüseyin Efendi vakfı olan yağhâneye ve bir cânibi ( ) ve bir 
cânibi tarîk-i âma müntehî hâriciyye ve dâhiliyye büyût-ı adîdeyi hâvî mülk men-
zilimi mütevellî-i mezbûra bey‘ ve teslîm ol dahi mal-ı vakf-ı mezbûr ile bi tarîki’l-
istiğlâl iştirâ ve tesellüm eyledikden sonra ba‘de’t-tahliyyeti’ş-şer‘iyye menzil-i 
mezbûru târih-i kitâb şehri gurresinden sene tamâmına değin dört bin elli akçe 
ücret-i müeccele ile bana îcâr ve teslîm ben dahi ber minvâl-i muharrer istîcâr ve 
tesellüm eyledim dedikde gıbbe’t-tasdîki’l-mu‘teber menzil-i mezbûrun terkine 
mezbûre emri ile es-Seyyid Cafer Çelebi b. es-Seyyid Abdülkerim kefîl olmağın 
mâ hüve’l-vâki‘ bi’t-taleb ketb olundu.
Fî gurreti Zilhicce li sene selâse ve seb‘în ve elf.
Şuhûdü’l-hâl: İsmail Çelebi b.  Ali, İmâm İbrahim Efendi b.  Mahmud, Seyyid 
Mehmed Çelebi b.  Seyyid Cafer, Mehmed b.  el-Hâc Hasan, mumcu Ramazan 
Beşe er-Râcil, çukadar Ali Beşe b. Osman.

423 [37b-5] Ahmed Efendi b. Mahmud’un mülk bahçesini Aşkar Mehmed 
b. Bayram’a sattığı
Mülknâme-i bahçe
Mahmiye-i İstanbul’da Çerağī Hamza mahallesinde sâkin Ahmed Efendi 
b. Mahmud nâm kimesne meclis-i şer‘de Aşkar Mehmed b. Bayram mahzarında 
ikrâr ve takrîr-i kelâm edip Vilâyet-i Anadolu’da Samako kazâsına tâbi‘ Bektaşlar 
nâm karyede vâki‘ bir tarafdan müşterî-i mezbûr mülkü ve bir tarafdan Ömer 
mülkü ve bir tarafdan Yusuf mülkü ve bir tarafdan tarîk-i âm ile mahdûd mülk 
bahçemi altı yüz râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile mezbûr Aşkar Mehmed’e bey‘ ol dahi minvâl-i muharrer 
üzre iştirâ ve kabûl edip semen-i mezbûr altı yüz akçeyi mezbûrun yedinden 
tamâmen ahz u kabz eylediğimden sonra mebî‘-i merkūmu mahallinde zabt ve 
tasarrufuna mezbûru taslît eyledim ba‘de’l-yevm zikr olunan bahçe-i mezbûr 
Aşkar Mehmed’in mülk-i müşterâsı olup benim alâka ve medhalim kalmadı, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’s-sâlis min Zilhicceti’ş-şerîfe li sene 1073.
Şuhûdü’l-hâl: Ali b. Mustafa, Ömer b. Halil, Şükür Beşe b. Mustafa, Du‘âcı Dede, 
Abdi Çelebi b. Hüseyin, Mustafa Çelebi b. İsâ, Baba Resûl b. Rıdvan.

424 [37b-6] Arife bt. keçeci Hasan’ın, Hatice bt. Zülfikār Beşe aleyhindeki 
eşya davasından vazgeçerek zimmetini ibrâ ettiği
İbrâ
Mahmiye-i İstanbul’da Beyceğiz mahallesi sükkânından olup bundan akdem 
fevt olan keçeci Hasan Çelebi’nin verâseti, zevce-i metrûkesi Hatîce bt. Zülfikār 
Beşe ile sulbiye kebîre kızı Ârife nâm hâtuna münhasıra olduğunu şer‘an zâhir 
oldukdan sonra mezbûre Ârife Hâtun tarafından husûs-ı âti’l-beyâna vekîl olup 
mezbûreyi bi’l-ma‘rifeti’ş-şer‘iyye ârifân olan Mahmud Çelebi b.  Mehmed ve 
Yusuf Beşe b.  Mehmed şehâdetleri birle vekâleti sâbite olan zevci İsmail Çelebi 
b. Hasan Efendi meclis-i şer‘-i hatîrde [38a] mezbûre Hatîce tarafından zikri âtî 
husûsa kezâlik vekîl olup mezbûreyi ma‘rifet-i şer‘iyye ile ârifân olan Mehmed 
Çelebi b. Veli el-Yesâri ve Mustafa b. İsâ şehâdetleriyle şer‘an vekâleti sâbite olan 
Mehmed Çelebi b. Kasım muvâcehesinde bi’l-vekâle ikrâr ve i‘tirâf edip müvek-
kilem mezbûre Ârife mezbûre Hatîce’den babası müteveffâ-yı mezbûr Hasan 
Çelebi’nin tere[ke]sinden mâî çukaya kaplı samur paçası kürk ve bir mor çu-
kaya kaplı sansar boğazı kürk ve bir demir sini ve beynlerinde ma‘lûm ba‘zı 
eşyâ hîn-i vefâtında ketm ve ihfâ eyledin deyû da‘vâ eylemişdi hâlâ fâriğa olup 
husûs-ı mezbûra müte‘allik âmme-i de‘âvî ve mütâlebâtdan mezbûre Hatîce 
Hâtun’un zimmetini ibrâ-i âm ile ibrâ ve iskāt eyledi. Fîmâ ba‘d kaziyye-i 
mezbûre müte‘allika vechen mine’l-vücûh mezbûre Hatîce üzerine da‘vâ ve 
husûmeti yoktur dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Umdetü’l-mevâlî Ahmed Efendi, el-Hâc Mehmed b.  Ahmed, 
Abdurrahman Efendi el-Müderris, Ramazan b. Mehmed, Mustafa b. Ali, Mehmed 
b. İlyas, Mustafa Çelebi b. Rıdvan, keçeci Yakub Çelebi, Halil Beşe er-Râcil, Ali 
Halîfe el-Müezzin.

425 [38a-1] Fâtıma bt. Sıdkı Efendi’nin cariyesi Havva bt. Abdullah’ı Üftâde 
Hâtun bt. Abdullah’a hibe ettiği
Hibe
Mahmiye-i İstanbul’da Çerağī Hamza mahallesinde sâkine fahrü’l-muhadderât 
Fâtıma Hâtun bt.  Sıdkı Efendi tarafından ikrâr-ı âti’z-zikri vekîl olup müşârün-
ileyhânın zâtı bi’l-ma‘rifeti’ş-şer‘iyye ârifân Mahmud Bey b.  Osman ve Haydar 
Bey b. Abdullah şehâdetleri ile vekâleti sâbite olan Osman Beşe b. Sevindik nâm 
kimesne meclis-i şer‘-i hatîr-i lâzımü’t-tevkîrde Üftâde bt. Abdullah nâm hâtun 
mahzarında bi’l-vekâle ikrâr ve takrîr-i kelâm edip müvekkilem müşârün-
ileyhâ Fâtıma Hâtun’un mülkü olup mezbûre Üftâde yedinde olan işbu Havva 
bt.  Abdullah nâm sagīreyi mezbûre Üftâde Hâtun’a hibe-i sahîha-i şer‘iyye ile 
hibe ve teslîm mezbûre dahi ittihâb ve tesellüm eyledi. Min ba‘d sagīre-i mezkûre 
mezbûre Üftâde Hâtun’un silk-i mevhûbu olup keyfe mâ yeşâ’ ve yahtâr muta-
sarrıfe olsun dedi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevm gurreti Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Efendi el-Brusî, Ahmed Çelebi b. Mahmud, Abdi Çelebi 
el-Muhzır, Şükür Bey el-Muhzır, çukadar Ali Beşe, sarrâc Mustafa Beşe.









426 [38a-2] Hatice bt. Zülfikār’ın Arife bt. keçeci Hasan Çelebi aleyhindeki 
alacak davasından vazgeçtiği
İbrâ
Mahmiye-i İstanbul’da Beyceğiz mahallesinden olup bundan akdem fevt olan 
keçeci Hasan Çelebi’nin zevce-i metrûkesi Hatîce Hâtun bt.  Zülfikār Beşe tara-
fından zikri âtî husûsa vekîl olup mezbûre Hatîce’yi ma‘rifet-i şer‘iyye ile ârifân 
olan Ali Çelebi b.  Veli el-Yesâri ve Mustafa Çelebi b.  Ali şehâdetleri ile şer‘an 
vekâleti sâbite olan Mehmed Çelebi b.  Kasım meclis-i şer‘-i hatîrde müteveffâ-
yı mezbûrun kebîre kızı Ârife nâm hâtunun sâbitü’l-vekâle vekîli olan zevci 
İsmail Çelebi b.  Hasan Efendi mahzarında bi’l-vekâle ikrâr ve takrîr-i kelâm 
edip müvekkilem mezbûre Hatîce Hâtun merkūme Ârife’den Lütfi Paşa ha-
mamcısı Ahmed Ağa zimmetinde olan yetmiş bin akçeyi sen kabz eyledin, 
meblağ-ı mezbûr müteveffâ-yı mezbûrun terekesindendir deyû sümün his-
sesine da‘vâ eylemişdi. Hâlen fâriğa olup meblağ-ı mezbûr yetmiş bin akçe-
yi mezbûre Ârife’nin mülküdür benim alâkam yoktur deyip meblağ-ı mezbûra 
müte‘allik âmme-i da‘vâdan mezbûre Ârife’nin zimmetini ibrâ-i âmm-ı kātı‘ü’n-
nizâ‘ ile ibrâ ve iskāt-ı hak eyledi ba‘de’l-yevm husûs-ı mezbûre müte‘allik vec-
hen mine’l-vücûh mezbûre Ârife üzerine da‘vâ ve nizâ‘ ve husûmeti yoktur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Umdetü’l-mevâlî Ahmed Efendi, el-Hâc Ahmed b.  Mahmud, 
Abdurrahman Efendi el-Müderris, Mustafa Çelebi b.  Rıdvan, Mehmed b.  İlyas, 
Ali b. Osman keçeci, Yakub Çelebi Keçeci.

427 [38a-3] Vefat eden Mehmed Çelebi’nin vârislerinin İzmit’te kendilerine 
intikal eden çiftlik hisselerini Emine bt. Osman’a sattıkları
Bey‘-i hisse-i çiftlik
Mahmiye-i İstanbul’da İskender Paşa mahallesi ahâlîsinden iken vefât eden 
Mehmed Çelebi’nin verâseti, zevce-i metrûkesi Emine bt. ( ) nâm hâtun ve sulbiye 
sagīre kızı Emine’ye ve babası Hızır Ağa b. İlyas’a münhasıra ve tashîh-i mes’eleleri 
yirmi dört sehimden olup üç sehimi zevcesi merkūme Emine Hâtun’a ve on iki se-
himi kızı mezbûre Fâtıma’ya ve dokuz sehimi babası mezbûr Hızır Ağa’ya isâbet ey-
lediği şer‘an zâhir oldukdan sonra, sagīre-i merkūmenin ceddi ve velîsi olup kendi 
cânibinden asâleten ve sagīre tarafından velâyeten ve zevce-i merkūme tarafından 
husûs-ı âtîye vekîl olup nehc-i şer‘î-i mu‘teber üzre vekâleti sâbite olan mezbûr 
Hızır Ağa vekâleten meclis-i şer‘-i hatîr-i lâzımü’t-tevkîrde, müteveffâ-yı mezbûr 
Mehmed Çelebi’nin li üm kız karındaşı Emine bt. Osman nâm hâtun tarafından 
ikrâr-ı âti’z-zikri tasdîke vekîl olan fahrü’l-akrân zevci Yusuf Ağa b.  Abdullah 
mahzarında ikrâr ve takrîr-i kelâm edip müvekkilem merkūme Emine Hâtun’un 
müteveffâ-yı mezbûr Mehmed Çelebi zimmetinde karz ve deynden elli dokuz 
bin beş yüz akçe hakkı olup tereke-i menkūlesi şey’-i kalîl olmağla müteveffâ-yı 
mezbûrun vâlidesi ve benim zevcem Ayşe bt. Halil nâm hâtun vefât eyledikde beni 
ve sadrî oğlu müteveffâ-yı mezbûr Mehmed Çelebi’yi ve sadriyye kızı müvekkilem 
merkūmeyi terk eyledikde terekesinden olup İznikmid kazâsında Göçköprüsü 
nâm mahalde vâki‘ lede’l-ahâlî ma‘lûmü’l-hudûd olup üç bâb beyti ve iki saman-
lığı ve anbarı ve su kuyusunu ve sekiz göz anbarı ve kırk zirâ‘ taş duvarı ve kire-
mit örtülü kebîr ahırı müştemil mülk çiftliğin rub‘u irsen bana ve nısfı mezbûr 
Mehmed Çelebi’ye ve rub‘-ı âharı kız karındaşı müvekkilem merkūme Emine 
Hâtun’a intikāl edip ba‘dehû müteveffâ-yı mezbûrun mülkü olup üç sehimi zev-
cesi müvekkilem merkūm Emine’ye ve on iki sehimi kızı merkūme Fâtıma’ya ve 
dokuz sehimi bana intikāl eden iki sehim nısf hisse-i merkūmesi sûk-ı sultânîde 
kirâren müzâyede olundukda kırk bin akçede müvekkilem merkūme kız karın-
daşı Emine Hâtun üzerinde karâr edip bir akçe ziyâde ile tâlib-i âharı bulunma-
mağla kırk bin akçeye mezbûre Emine Hâtun’a bey‘ ol dahi minvâl-i muharrer 
üzre iştirâ ve kabûl ve semeni olan kırk bin akçeyi deyn-i mezbûr elli dokuz bin 
beş yüz akçenin kırk bin akçesine takās eylediğimde mezbûre Emine Hâtun dahi 
takāss-ı mezbûru kabûl ve nısf hisseyi mahallinde tesellüm ve zabta müvekkilem 
merkūmeyi taslît eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis min Zilhiccete li sene 1073.
Şuhûdü’l-hâl: Zülfikār Bey b.  Abdullah, Mehmed Bey b.  Abdullah, Yusuf Bey 
b. Abdullah, Ali Çelebi b. Mehmed, Osman Çelebi b. Abdullah, Ahmed Çelebi 
b. Mahmud, Abdi Çelebi el-Muhzır, Şükür Bey el-Muhzır, Mehmed b. Ramazan.

428 [38a-4] Emine Hâtun’un vefat eden kardeşi Mehmed Çelebi b. Hızır’da 
alacağı olduğunu şahitlerle ispat ettiği
Mahmiye-i İstanbul’da İskender Paşa mahallesi ahâlîsinden olup mukaddemâ 
vefât eden Mehmed Çelebi b.  Hızır Ağa’nın verâseti zevce-i metrûkesi Âmine 
nâm hâtuna ve sulbiye sagīre kızı Fâtıma’ya ve babası mezbûr Hızır Ağa’ya mün-
hasıra olup müteveffâ-yı mezbûrun li üm kız karındaşı Âmine Hâtun tarafından 
husûs-ı âtîye vekîl olup zâtını ma‘rifet-i şer‘iyye ile ârifân Yusuf Bey b. Abdullah 
ve Ali Bey b.  Mehmed nâm kimesneler şehâdetleri ile vekâleti sâbite olan zevci 
fahrü’l-akrân Yusuf Ağa b. Abdullah meclis-i şer‘-i hatîrde müteveffâ-yı mezbûrun 
tereke-i vâfiyyesinden kendi hissesine asâleten ve sagīre-i merkūmenin hissesi-
ne velâyeten vâzı‘u’l-yed olan ceddi mezbûr Hızır Ağa mahzarında bi’l-vekâle 
üzerine da‘vâ edip müvekkile-i merkūme Âmine Hâtun’un müteveffâ-yı mezbûr 
Mehmed Çelebi karzdan on beş bin akçe ve Bâdıseher nâm memlûke câriye se-
meninden kırk dört bin beş yüz akçe hakkını kable’l-edâ fevt olmağın vekâleten 
meblağ-ı mezbûru ve tereke-i vâfiyyesinden taleb ederim [38b] mezbûr Hızır 
Ağa’dan suâl olunsun dedikde gıbbe’s-suâl mezbûr Hızır Ağa müteveffâ-yı 
mezbûrun tereke-i vâfiyyesinden kendi hissesine asâleten ve sagīre-i merkūme 
hissesine velâyeten vaz‘-ı yedini ikrâr, lâkin mezbûrenin müteveffâ-yı mezbûr 
zimmetinde karzdan on beş bin, Bâdıseher semeninden kırk dört bin beş yüz akçe 
hakkı olduğunu bi’l-külliye inkâr eyledikde vekîl-i müşârün-ileyh Yusuf Ağa’dan 
müdde‘âsı için beyyine taleb olundukda udûl-i müslimînden Asesbaşı fahrü’l-
akrân Mehmed Ağa b. Ahmed ve Seyyid Abdülkerim Efendi b. Seyyid Süleyman 
ve Hasan Ağa b. Mehmed nâm kimesneler li ecli’ş-şehâde meclis-i şer‘a hâzırûn 
olup gıbbe’l-istişhâd fi’l-vâki‘ müvekkilem merkūme Emine Hâtun’un müteveffâ-
yı mezbûr zimmetinde karzdan on beş bin ve Bâdıseher nâm memlûke câriye se-
meninden kırk dört bin beş yüz akçe hakkı vardır. Biz bu husûsa vech-i muhar-
rer üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde ba‘de ri‘âyeti şerâiti’l-kabûl şehâdetleri makbûle olmağın müvekkilem 
merkūme muhadderâtdan olup meclis-i şer‘de huzûru şer‘an müte‘azzir olmağla 
mahallinde tahlîf için savb-ı şer‘den irsâl olunan Mevlânâ Mehmed Efendi sâkine 
olduğu menzile varıp zeyl-i kitâbda isimleri mastûr müslimîn huzûrunda ak-
deylediği meclis-i şer‘a ihzâr edip bi’l-ma‘rifeti’ş-şer‘iyye zâtı mu‘arrefe oldukdan 
sonra zikr olunan akçeyi sıhhatinde müteveffâ-yı mezbûr Mehmed Çelebi’den 
küllen ve ba‘zan ahz u istîfâ veya hibe ve taraf-ı şer‘iyyeden bir tarîk ile zimme-
tini ibrâ eylemediğine yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ eyledikden sonra vâki‘ hâli Mevlânâ-yı mezbûr mahallinde 
tahrîr, ba‘dehû meclis-i şer‘a gelip alâ vukū‘ihi inhâ ve takrîr etmeğin meblağ-ı 
mezbûrdan hisseteyn-i merkūmeteyn mikdârı akçeyi müvekkilem merkūmeye 
edâya mezbûr Hızır Ağa’ya tenbîh olunup mâ vaka‘a bi’t-taleb ketb olundu.
Fi’l-yevmi’s-sânî min Zilhicce li sene 1073.
Şuhûdü’l-hâl: es-Sâbikūn.

429 [38b-1] Kostantin v. Todori’nin mülk arsasını Dimotoz v. Nevasaret’e sattığı
Mülknâme-i arsa
Mahmiye-i İstanbul’da mukaddemâ Çakırağa mahallesi sâkinlerinden olup hâlâ 
Edirnekapısı kurbunda sâkin Kostantin v.  Todori nâm zimmî meclis-i şer‘-i 
hatîrde râfi‘ü’l-kitâb Dimotoz v. Nevasart? nâm Ermeni muvâcehesinde ikrâr ve 
i‘tirâf edip zikr olunan Çakırağa mahallesinde vâki‘ bir tarafı Todori v. Kostantin 
mülkü ve bir tarafı Papa Rali mülkü ve bir tarafı Papa Harsani mülkü ve bir tara-
fı tarîk-i âm ile mahdûd büyûtu ve Murad ve Todori nâm Ermeniler ile müşterek 
bi’r-i mâyı müştemil mülk menzil harîkde muhterik olup arsa-i sırfa kalmış idi 
hâlâ hudûd-ı mezbûre ile mahdûde arsa-i mezbûre müşterek bi’r-i mâyı ile mezbûr 
Dimotoz Ermeni’ye bey‘-i bâtt-ı sahîh-i şer‘î ile kırk bin akçeye bey‘ ve teslîm edip 
ol dahi iştirâ ve tesellüm ve kabûl ettikden sonra semeni olan meblağ-ı mezbûr 
kırk bin akçeyi mezbûr Dimotoz yedinden bi’t-tamâm alıp kabz eyledim ba‘de’l-
yevm arsa-i mezbûre cemî‘ tevâbi‘i ile mezbûr Dimotoz’un mülküdür, keyfe mâ 
yeşâ’ mutasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis min Zilhicceti’ş-şerîfe li sene 1073.
Şuhûdü’l-hâl: Abdullah Efendi el-İmâm, Hüseyin Beşe er-Râcil, Mehmed Beşe 
er-Râcil, Hasan Ağa mehter, el-Hâc Ahmed, Papa Rali, Papa Hırsani, Yani 
v. Todori, Dimitri v. Polyader, Dimitri v. Kostantin, Rali v. Todori, Serkis v. Murad, 
Dülbendçi v. Bogos, dellâl Mıgırdiç, Tarakçı Kirkor.

430 [38b-2] İbrahim Paşa Sarayı Ağası Ali Ağa’nın Kapıağası Mehmed Ağa 
Vakfı’na olan borcunu ödediği
Vakıf için 1000 riyâlî hükmü
Merhûm Kapıağası Mehmed Ağa vakfına hâlâ mütevellî olan râfi‘ü’l-kitâb Ali 
Çelebi b. Mehmed Meclis-i şer‘-i hatîrde vakf-ı mezbûre sâbıkan mütevellî olan 
Mustafa b.  Receb nâm kimesne muvâcehesinde bi’t-tevliyye takrîr-i da‘vâ edip 
mezbûr Mustafa zamân-ı tevliyyetinde mal-ı vakf-ı mezbûrdan İbrahim Paşa 
Sarayı Ağası Ali Ağa’da olan bin kıt‘a esedî guruşu kabz etmişdir. Vakıf için tev-
liyyetim hasebiyle taleb ederim dedikde gıbbe’s-suâl mezbûr Mustafa cevâbında 
fi’l-vâki‘ mezbûr Ali Ağa’da olan mal-ı vakf bin esedî guruş alıp kabz etmiş idim. 
Lâkin Aynî ve Fâtıma ve İbrahim nâm kimesneler bizim vakf-ı mezbûrda vazîfe 
ve alâkamız vardır, senin muhâsebeni görürüz deyû beni tahvîf etmekle ben 
dahi anları iskāt için meblağ-ı mezbûrdan üç yüz esedî guruş mezbûre Aynî 
Hâtun’a ve üç yüz esedî guruşu merkūme Fâtıma Hâtun’a ve dört yüz esedî gu-
ruşu mezbûre İbrahim Çelebi nâm kimesneye teslîm eyledim deyû ikrâr et-
meğin mûcebince meblağ-ı mezbûr bin esedî guruşu cânib-i vakf için [edâya] 
mütevellî-i mezbûr Mustafa’ya tenbîh birle mâ vaka‘a bi’t-taleb ketb olundu.
Fi’l-yevmi’s-sâlis min Zilhiceti’ş-şerîfe li sene selâse ve seb‘în ve elf.
Şuhûdü’l-hâl: Receb Çavuş el-Mübâşir, Abdi Çelebi b.  Hüseyin, el-Hâc Ahmed 
b. Mahmud, Ahmed Çelebi ed-dâ‘î.









431 [38b-3, Arapça] Hâkimin, Mehmed b. İbrahim adlı küçüğe nafaka takdir 
etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Mehmed b.  İbrahim 
nâm sagīrin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından Mustafa Paşa mahallesinde sâkine olan râfi‘atü 
hâze’l-kitâb mutallaka Ayşe bt. Sâlih nâm annesi ve hâdinesinin talebiyle mezbûr 
babası üzerine zeyilde mezkûr târihden i‘tibâren râyicü’l-vakt yevmî dört akçe 
farz ve takdîr etti. Hâkim-i mûmâ ileyh ayrıca meblağ-ı mefrûz-i mezbûru 
sagīr-i merkūmun havâic-i lâzımesine sarf etmesine ve vakt-i hâcette istidâne 
edip vakte’z-zafer zevcine rücû‘ etmesine mezbûre Ayşe’ye izin verdi.
Cerâ zâlike ve hurrire fi’l-yevmi’s-sâdis min Zilhicce eş-şerîfe sene 1073.
Şuhûdü’l-hâl: Ahmed b. Abdülcebbar, Pîrî Bey, Abdi Çelebi b. Hüseyin, Şükrullah 
Çelebi b. Mustafa

432 [38b-4] Hüseyin b. Ali’nin evlat edindiği Râbia için günlük dört akçe 
nafaka takdir olunduğu
Tebennî
Mahmiye-i İstanbul’da Molla Gürânî mahallesi ahâlîsinden Hüseyin b. Ali nâm 
bevvâb-ı sultânî meclis-i şer‘-i hatîr-i lâzımü’t-tevkîrde takrîr-i kelâm edip 
işbu terbiye için yedimde olan sagīre Râbia’nın bundan akdem ebeveyni fevt 
olup hâlâ akārib ve evliyâsından zâhirde bir kimesnesi bulunmamağla sagīre-i 
merkūme yedimde ibkā ve alâ men lehû hakku’t-taleb kadr-i ma‘rûf nafaka 
takdîr olunmak matlûbumdur dedikde hâkim-i muvakki‘-i sadr-ı kitâb tûbâ-
lehû ve hüsnü me’âb hazretleri dahi tebennî ve terbiye için sagīre-i merkūme 
Râbia’yı mezbûr Hüseyin Bey yedinde ibkā ve alâ men lehû hakku’t-taleb yevmî 
dört akçe nafaka farz ve takdîr eyledikden sonra vakt-i zarûretde istidâne ve 
sagīre-i merkūmeye sarfa ve lede’z-zafer hakk-ı taleb olan kimesneye rücû‘a izin 
verip mâ vaka‘a bi’t-taleb ketb olundu.
Fi’l-yevmi’l-hâmis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Davud Çavuş b.  Şaban, Mustafa Çelebi b.  Ali, Hızır Çelebi 
b. Abdünnebî, Abdi Çelebi b. Hüseyin, Şükrullah Çelebi b. Mustafa, Receb Çelebi 
b. el-Hâc Murad, Mehmed b. Ramazan.









433 [38b-5] Ayşe Hâtun bt. Mahmud’un kölesi Yusuf b. Abdullah ile altı sene 
çalışması karşılığında azatlık sözleşmesi yaptığı
Kitâbet ale’l-hizmet
Siroz kazâsından ma‘zûlen fevt olan Abdülcelil Efendi’nin zevce-i metrûkesi 
Ayşe Hâtun bt. Mahmud meclis-i şer‘-i hatîrde ikrâr ve takrîr-i kelâm edip işbu 
orta boylu, elâ gözlü, açık kaşlı Rusiyyetü’l-asl Yusuf b.  Abdullah nâm gulâm 
mukaddemâ mezbûrun abd-i memlûkü olup vefâtından sonra benim sümün 
hisse-i şer‘iyyem mukābelesinde bana ta‘yîn olunup mülk-i mevrûsum olmuş 
idi el-hâletü hâzihî evsâf-ı mezbûre ile mevsûf olan mezbûr Yusuf ’u târih-i 
kitâbdan altı sene tamâmına değin hizmet etmek üzre kitâbete kesip ol dahi 
vech-i muharrer üzre olan kitâbeti kabûl eyledi dedikde mezbûr Yusuf dahi 
mezbûre Ayşe’nin cemî‘ kelimâtını tasdîk ve kitâbet-i mezbûreyi tahkīk etme-
ğin mâ vaka‘a bi’t-taleb ketb olundu.
Fi’l-yevmi’s-sâdis min Zilhicceti’ş-şerîf eli sene selâse ve seb‘în ve elf.
Şuhûdü’l-hâl: Fahrü’l-kuzât Şeyhzâde Abdullah Efendi, Ahmed Efendi 
b.  İbrahim, Ahmed Çelebi el-Müezzin, İshak b.  Ahmed, Nâib Ahmed Efendi, 
el-Hâ[c] Mustafa b. Abdullah, Ömer Beşe er-Râcil.

434 [38b-6] Meryem bt. Mehmed, menzilinin yarısını eşi Ali b. Mehmed’e sattığı
Mübâye‘a-i nısf-ı menzil
Mahmiye-i İstanbul’da Sultan Selim câmi‘-i şerîfi kurbunda Çukurbostan ma-
hallesi sâkinelerinden Meryem bt.  Mehmed meclis-i şer‘-i hatîrde zevci Ali 
b. Mehmed mahzarında ikrâr ve takrîr-i kelâm edip mahalle-i mezbûrede vâki‘ 
bir tarafdan el-Hâc Ahmed mülkü ve bir tarafdan Uncuzâde Hasan Çelebi mül-
kü ve bir tarafdan tarîk-i âm ile mahdûd Şeyh Yavsi vakfına senede on akçe 
mukāta‘ası olan harâbe mülk menzilin nısfını on bin akçeye bey‘ ve teslîm ol 
dahi vech-i muharrer üzre iştirâ ve kabûl eyledikden sonra menzil-i mezbûru 
iştirâk-i seviy üzre binâ etmeğe zevcim mezbûr kendi malından on bin [39a] 
akçe sarf edip ve zimmetinde olan sümün-i mezkûr benim on bin akçemi dahi 
menzil-i mezbûrun binâsına sarf etmeğe zevcim mezbûru tarafımdan vekîl 
nasb ve ta‘yîn eyledim. Zikr olunan menzilin nısf-ı şâyi‘i mezbûrun mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde mezbûr Ali dahi 
mukırra-i mezbûrenin ikrârını tasdîk ve vekâlet-i merkūmeyi kabûl ve hizmet-i 
lâzımesin edâya ta‘ahhüd etmeğin mâ vaka‘a bi’t-taleb ketb olundu.
Fî gurreti Zilhicceti’-şerîfe li sene selâse ve seb‘în ve elf.
Şuhûdü’l-hâl: Ali Efendi b.  Mehmed el-İmâm, Mehmed b.  Ali el-Müezzin, 
Abdülazîz b. Hacı Şaban, Ahmed b. Mustafa, Hasan b. Ahmed, Mehmed b. Halid, 
Şaban b. Şaban, Abdi Çelebi b. Hüseyin.

435 [39a-1, Arapça] Hâkimin, Ümmühânî bt. Mehmed adlı küçüğe nafaka 
takdir etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Ümmühânî 
bt.  Mehmed nâm sagīrenin nafakası, kisvesi ve sâir havâic-i zarûriyyesi için, 
mahmiye-i Kostantıniyye mahallâtından Zeyrek mahallesinde sâkine olan 
râfi‘atü hâze’l-kitâb Emine bt. Ali nâm annesi ve hâdinesinin talebiyle mezbûr ba-
bası üzerine zeyilde mezkûr târihden i‘tibâren râyicü’l-vakt yevmî beş akçe farz 
ve takdîr etti. Hâkim-i mûmâ ileyh ayrıca meblağ-ı mefrûz-i mezbûru sagīre-i 
merkūmenin havâic-i lâzımesine sarf etmesine ve vakt-i hâcette istidâne edip 
vakte’z-zafer zevcine rücû‘ etmesine mezbûre Emine’ye izin verdi.
Cerâ zâlike ve hurrire fi’l-yevmi’s-sâdis min Zilhicce eş-şerîfe sene 1073.
Şuhûdü’l-hâl: Hüseyin b.  Ebûbekir, Ali Bey b.  Muharrem, Ahmed b.  Ali serbö-
lük, Ahmed Çelebi Du‘âgû.

436 [39a-2] Ümmühânî bt. Ali’nin menzilinin yarısını İbrahim 
Çelebi b. Yusuf ’a sattığı
Mülknâme
Mahmiye-i İstanbul’da Kızıltaş mahallesinde sâkine Ümmühânî bt.  Ali nâm 
hâtun tarafından husûs-ı âti’z-zikre vekîl olup zâtını bi’l-ma‘rifeti’ş-şer‘iyye ârifân 
Mehmed Çelebi b. Habîb ve Hasan Çelebi b. Mustafa şehâdetleri ile vekâleti sâbite 
olan es-Seyyid Mehmed Çelebi b. Kenan meclis-i şer‘-i hatîr-i lâzımü’t-tevkîrde, 
hâfizu’l-kitâb İbrahim Çelebi b.  Yusuf mahzarında bi’l-vekâle ikrâr ve takrîr-i 
kelâm edip müvekkilem mezbûre ile benim mukaddemâ iştirâk üzre mülkü-
müz olup mahalle-i merkūmede vâki‘ bir tarafı Papasoğlu mu‘allimhânesine ve 
bir tarafı Solak İbrahim Çelebi mülküne ve iki tarafı tarîk-i âma müntehî arsa-i 
hâliyeden müvekkilem mezbûre kendi hissesini üç yüz esedî guruşa mezbûr 
İbrahim Çelebi’ye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm anlar dahi minvâl-i muharrer üzre iştirâ ve tesellüm eyledik-
den sonra semeni olan üç yüz kıt‘a esedî guruşu mezbûr İbrahim Çelebi yedin-
den tamâmen alıp kabz eyledi ba‘de’l-yevm arsa-i mezkûre merkūm İbrahim 
Çelebi’nin mülk-i müşterâsı olup keyfe mâ yeşâ’ ve yahtâr mutasarrıf olsun dedi 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: İmâm Üveys Efendi b.  Şükrullah, Ömer Çelebi b.  Mehmed, 
Mehmed Halîfe b. Ali el-Müezzin, Mustafa Çelebi b. Yusuf, Müyesser b. Şükrullah, 
Cafer b. Abdullah, Ahmed b. Yusuf, Mahmud b. Hızır, Ali Beşe b. Abdullah, Kâtib 
Süleyman Efendi b. Hüseyin, Ali Çavuş b. Nasûh, Kadri b. Hüdâverdi, Mehmed 
b. Ali, Abdurrahman b.  (  ), Seyyid Mehmed b. Nûreddin, Mehmed b. Mustafa, 
Şaban Kethüdâ.

437 [39a-3] Hatice Hanım bt. Yusuf Paşa ile oğlu Hüseyin’in menzillerini 
Edirne kadısı Yakub Efendi’ye sattıkları
Mülknâme
Husûs-ı âti’l-beyânın mahallinde tahrîri iltimâs olunmağın, savb-ı şer‘den irsâl 
olunan Mevlânâ Brusî Hüseyin Efendi Mahmiye-i İstanbul’da Derviş Ali ma-
hallesi İmâmı olan Mehmed Efendi b.  Abdullah sâkin olduğu menzile varıp 
zeyl-i kitâbda isimleri mastûr müslimîn huzûrunda akd-i meclis-i şer‘ eyledik-
de mahalle-i merkūme ahâlîsinden olup mukaddemâ vefât eden Abdülbâkī Bey 
b. Murtaza Paşa’nın verâseti zevce-i metrûkesi Hatîce Hanım bt. el-merhûm Yusuf 
Paşa ile sulbî kebîr oğlu Hüseyin Bey’e münhasıra olduğu şer‘an zâhir oldukdan 
sonra mezbûrân Hatîce Hanım ve Hüseyin Bey taraflarından husûs-ı âti’z-zikre 
vekîl olup zât-ı mezbûreyi ma‘rifet-i şer‘iyye ile ârifân mezbûr Mehmed Efendi 
ve Müezzin Mehmed Çelebi b. Ahmed ve Hüseyin Çelebi b. Ahmed şehâdetleri 
ile vekâleti sâbite olan mezbûrenin li ebeveyn karındaşı Mustafa Bey meclis-i 
mezbûrda a‘lemü’l-ulemâ’i’l-izâm, efdalü’l-fuzalâ’i’l-fihâm, yenbû‘ü’l-fezâil ve’l-
me‘âlî, metbû‘ü’l-efâzıl ve’l-e‘âlî sâbıkan Edirne kadısı olan Yakub Efendi mahzar-
larında bi’l-vekâle ikrâr-ı tâm ve takrîr-i kelâm edip müteveffâ-yı mezbûrun tere-
kesinden müvekkilân-ı mezbûrâtın mülk-i mevrûsları olup mahalle-i mezbûrede 
vâki‘ bir cânibi ba‘zan iftihârü’l-müderrisîni’l-kirâm Sahn müderrisi Beyazî 
Hasan Efendizâde Ahmed Efendi ve ba‘zan fahrü’l-kuzât Hatîbzâde mülküne ve 
üç cânibi tarîk-i âma müntehî ve hâriciyye üç bâb fevkānî odayı ve iki fevkānî 
sofayı ve dehlizi ve tahtânî odayı ve ahırı ve su kuyusunu ve kenîfi ve cüneyne-
yi ve dâhiliyye tabaka-i ulyâda iki fevkānî odayı ve sofayı ve vasatda dört bâb 
odayı ve iki sofayı ve süflîde iki kileri ve mahzeni ve matbahı ve iki su kuyusu-
nu ve kenîfi ve cüneyneyi müştemil menzili iki bin üç yüz esedî guruşa tarafeyn-
den îcâb ve kabûlü hâvî bey‘-i kat‘î ile bi’l-vekâle bey‘ ve teslîm müşârün-ileyh 
Efendi hazretleri dahi minvâl-i muharrer üzre iştirâ ve tesellüm eyledikden sonra 
semeni olan meblağ-ı mezbûr iki bin üç yüz esedî guruşu yedlerinden tamâmen 
alıp kabz eyledim ba‘de’l-yevm menzil-i mezbûr müşârün-ileyh Efendi hazretle-
rinin mülk-i müşterâlarıdır, keyfe mâ yeşâ’ ve yahtâr mutasarrıf olsunlar dedikde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Köse Ahmed b. Abdülcebbâr ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-müderrisîni’l-kirâm zahrü’l-mütehakkikīni’l-fihâm 
Ahmed Efendi b.  Beyazî Hasan Efendi, iftihârü’l-müderrisîn Ahmed Efendi 
b.  Ali, Kadı Mustafa Efendi, Hüseyin Efendi b.  Abdülkerim, Ali Çelebi b.  Veli, 
Mehmed Çelebi b.  Ahmed, Hasan Çavuş b.  Ömer, Mehmed Çelebi b.  Kasım 
er-Râcil, Mehmed Ağa b. Ömer bevvâb-ı sultânî, Mehmed Çavuş b. Ferid Çavuş, 
Ahmed Efendi b. İlyas, Hasan Bey b. Abdurrahman, Ramazan b. Şaban, Mustafa 
Bey b. Ahmed, Ali Bey b. Hüseyin, Mehmed b. Şaban, Mehmed b. Abdülazîz, Köse 
Ahmed b.  Abdülcebbar, Salıcı İbrahim Ağa b.  Ahmed, Abdi Çelebi el-Muhzır, 
Hüseyin Efendi el-Brusî kâtibü’l-hurûf.

438 [39a-4] Rahime, Ayşe ve Fâtıma hâtunların Yayabeyi İbrahim Ağa 
b. Mustafa’nın zimmetini ibrâ ettikleri
İbrâ
Husûs-ı âti’l-beyânı mahallinde istimâ‘ ve tahrîr için gıbbe’l-iltimâs kıbel-i 
şer‘-i mutahhardan Mevlânâ Keşfî Mustafa Efendi irsâl olunup ol dahi 
mahmiye-i İstanbul’da Atpazarı kurbunda Hüsam Bey mahallesinde iftihârü’l-
emâcid ve’l-ekârim Yayabeyi İbrahim Ağa b. Mustafa’nın sâkin olduğu menzi-
line varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şer‘ eyledikde medîne-i Manisa müzâfâtından Belen nâm kasa-
bada sâkin iken bundan akdem vefât eden Hüseyin Beşe b. Veli’nin verâseti li 
ebeveyn karındaşı Mehmed Dede’nin sulbiye kebîre kızları Rahime ve Ayşe ve 
Fâtıma nâm hâtunlara münhasıra olduğu şer‘an zâhir ve müte‘ayyin oldukdan 
sonra mezbûrât Rahime ve Ayşe ve Fâtıma nâm hâtunlar tarafından husûs-ı 
âti’l-beyâna vekîl olup zâtlarını ma‘rifet-i şer‘iyye ile ârifân yine kasaba-i 
mezbûrede sâkin Ebûbekir b.  Hacı Hüseyin ve Hasan b.  Mustafa nâm kimes-
neler şehâdetleri ile şer‘an vekâleti sâbite olan merkūme Ayşe’nin zevci Yusuf 
b.  Abdullah nâm kimesne meclis-i ma‘kūd-ı mezbûrda bâ‘is-i hâze’l-kitâb 
müşârün-ileyh İbrahim Ağa mahzarında bi’l-vekâle ikrâr ve takrîr-i kelâm 
edip müvekkilelerim merkūmâtın mûrisleri müteveffâ-yı merkūm Hüseyin 
Beşe hâl-i hayâtında müşârün-ileyh İbrahim Ağa’nın Yayabeyliği hâssını bin 
yetmiş üç martı ibtidâsından sene tamâmına değin bin dört yüz esedî guru-
şa iltizâm ve kabûl edip müşârün-ileyh İbrahim Ağa yedine beş bin altı yüz 
aded guruşu def ‘ ve teslîm eyledikden sonra üç ay varıp zabt edip bi’l-emâne 
kabz eylediği yetmiş yedi buçuk riyâlî guruş ile mukaddemâ iktirâz ve kabz 
eylediği elli riyâlî guruş ki cem‘an [39b] yüz yirmi yedi buçuk riyâlî guruş-
dan mâ‘adâ dört yüz yetmiş iki buçuk riyâlî guruşu mezbûr İbrahim Ağa’dan 
alıp kabz edip altı yüz guruşdan mezbûr İbrahim Ağa zimmetinde bir akçe 
ve bir habbe bâkī kalmadı dedikde gıbbe’t-tasdîki’ş-şer‘î vâki‘ hâli Mevlânâ-yı 
mezbûr mahallinde tahrîr ba‘dehû ma‘an irsâl olunan Ahmed b.  Abdülcebbar 
ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb 
ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b.  Veli el-İmâm, Ahmed, Efendi b.  Ali, Hasan 
Ağa b.  Mehmed, Mehmed Ağa b.  Süleyman, Mustafa Ağa, Şâhin Beşe b.  Veli, 
Mehmed Halîfe b. Şaban, Mustafa b. Abdülfettah, Mehmed Dede b. İlyas, Ömer 
Çelebi b. İbrahim.

439 [39b-1] Yayabeyi İbrahim Ağa b. Mustafa Ağa’nın vefat eden Hüseyin Beşe 
b. Veli’nin vârislerinin zimmetlerini ibrâ ettiği
İbrâ
Husûs-ı âti’l-beyânı mahallinde istimâ‘ ve tahrîr için gıbbe’l-iltimâs kıbel-i şer‘-i 
mutahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Atpazarı kurbunda Hüsam Bey mahallesinde iftihârü’l-emâcid ve’l-
ekârim Yayabeyi İbrahim Ağa b.  Mustafa Ağa’nın sâkin olduğu menziline va-
rıp zeyl-i rakīmde muharrerü’l-esâmî olan müslimîn huzûrunda akd-i meclis-i 
şer‘-i şerîf eyledikde müşârün-ileyh İbrahim Ağa meclis-i ma‘kūd-ı mezbûrda 
medîne-i Manisa müzâfâtından Belen nâm kasabada sâkin iken bundan ak-
dem vefât eden Hüseyin Beşe b. Veli’nin verâseti li ebeveyn karındaşı Mehmed 
Dede’nin sulbiye kebîre kızları Rahime ve Ayşe ve Fâtıma nâm hâtunlara mün-
hasıra olduğu şer‘an zâhir ve müte‘ayyin oldukdan sonra mezbûrât Rahime ve 
Ayşe ve Fâtıma taraflarından husûs-ı âti’l-beyânı tasdîke vekîl olup zâtlarını 
ma‘rifet-i şer‘iyye ile ârifân yine kasaba-i mezbûre sükkânından Ebûbekir b.  el-
Hâc Hüseyin ve Hasan b. Mustafa nâm kimesneler şehâdetleri ile şer‘an vekâleti 
sâbite olan merkūme Ayşe’nin zevci Yusuf b. Abdullah nâm kimesne mahzarın-
da ikrâr ve takrîr-i kelâm edip mutasarrıf olduğum timarımı bin yetmiş Martı 
ibtidâsından sene tamânına değin bin dört yüz esedî guruşa mezbûr Hüseyin 
Beşe’ye iltizâm ile verip ol dahi kabûl eyledikden sonra varıp kasaba-i mezbûrede 
üç ay zabt edip üç ayda bi’l-emâne kabz eylediği yetmiş yedi buçuk esedî guru-
şu ile mukaddemâ kendiye bi tarîki’l-karz def ‘ ve teslîm eylediği elli esedî gu-
ruş ki cem‘an yüz yirmi yedi buçuk esedî guruşu müteveffâ-yı mezbûrun te-
rekesinden bi’t-tamâm ahz u kabz edip ba‘de’l-yevm husûs-ı mezbûra ve gay-
ra müte‘allika da‘vâdan mezbûrâtın zimmetlerini ibrâ ve iskāt eyledim dedikde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Ahmed b.  Abdülcebbar ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene 1073.
Şuhûdü’l-hâl: es-Sâbikūn.

440 [39b-2] Neslihan bt. Hüsrev’in Rus asıllı cariyesi Gülistan bt. Abdullah’ı 
azat ettiğinin ispat ve tescili
İsbât-ı ıtk
İşbu açık kaşlı, orta boylu, elâ gözlü Rusiyyetü’l-asl râfi‘atü’l-kitâb Gülistan 
bt.  Abdullah meclis-i şer‘-i hatîrde mahmiye-i İstanbul’da Bâzirgânbaşı ma-
hallesinde fevt olan Neslihan bt.  Hüsrev’in kız karındaşı kızı ve vârisesi 
Hacer bt.  İbrahim muvâcehesinde da‘vâ ve takrîr-i kelâm edip ben mezbûre 
Neslihan’ın sâbıkan câriye-i memlûkesi olup hâl-i sıhhatinde beni tedbîr-i 
mutlak ile müdebbere edip vefâtından sonra terekesinin sülüsü kıyme-
time müsâ‘id olmağın cemî‘ malından âzâd olup sâir harâir gibi hürre ol-
muş iken, mezbûre Hacer terekeden olmak zu‘mu ile bana vaz‘ eder, suâl 
olunup kasr-ı yedine tenbîh olunmak matlûbumdur dedikde gıbbe’s-suâl 
mezbûre Hacer müdde‘iyye-i mezbûre Gülistan’ın vech-i muharrer üzre mü-
debbere olup kıymetine sülüs mal müsâ‘id olmağla âzâd olduğunu münki-
re olıcak müdde‘iyye-i mezbûre Gülistan’dan müdde‘âsını mübeyyine bey-
yine taleb olundukda mahmiye-i mezbûrede Hoca Hayreddin mahallesinde 
sâkinlerinden Mustafa Çelebi b.  Hamza ve Çırakçı Kara Mehmed mahalle-
si sükkânından Ahmed b.  Mahmud nâm kimesneler li ecli’ş-şehâde meclis-i 
şer‘a hâzırân olup isre’l-istişhâd fi’l-vâki‘ işbu müdde‘iyye-i mezbûre Gülistan 
bt.  Abdullah mezbûre Neslihan’ın sâbıkan câriye-i memlûkesi olup hâl-i sıh-
hatinde bizim huzûrumuzda tedbîr-i mutlak ile müdebbere edip mezbûre 
Neslihan fevt, terekesinin sülüsü mezbûre Gülistan’ın kıymetine müsâ‘id ol-
mağın mezbûre Gülistan müteveffâ-yı mezbûre Neslihan’ın cemî‘ malından 
âzâd olup sâir harâir gibi hürredir, bu husûsa bu vech üzre şâhidleriz şehâdet 
dahi ederiz deyû her biri münkire-i mezbûre muvâcehesinde edâ-i şehâdet-i 
şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle olma-
ğın mûcebiyle ba‘de’l-hükm müdde‘iyye-i mezbûre Gülistan’dan kasr-ı yedine 
tenbîh olunup mâ hüve’l-vâki‘ gıbbe’t-taleb ketb olundu.
Hurrire fi’l-yevmi’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Ahmed, Ali Çavuş b. Mehmed, Ali Çelebi b. Çukadar, 
Abdi Çelebi, Şükrullah Çelebi.









441 [39b-3] Mehmed Beşe b. Mustafa’nın Kutu ve İskemle Nakışçıları Esnafı 
kethüdâsı tayin olunduğu
Nasb-ı kethüdâ-yı nakkāşân-ı kutu
Mahmiye-i İstanbul’da Mahmud Paşa câmi‘-i şerîfi kurbunda kutu ve iskemle 
nakkāşı olan kimesnelerden Mehmed Çelebi b. Perviz ve Seyyid Mehmed Çelebi 
b. Seyyid Hüseyin ve Mustafa Çelebi b. Osman ve Hasan Çelebi b. Mehmed ve 
Seyyid Cafer Çelebi b. Seyyid İsâ ve Hasan Çelebi b. Osman ve Mehmed Çelebi 
b.  (  ) ve Hüseyin Çelebi b.  Hasan ve Mustafa Çelebi b.  Ramazan ve Ali Çelebi 
b.  Mehmed ve sâiri meclis-i şer‘-i hatîr-i lâzımü’t-tevkīre gelip takrîr-i kelâm 
edip mukaddemâ hırfetimiz kethüdâsı olan Ahmed Çelebi nâm kimesne fevt 
olup yerine bir kethüdâ lâzım olmağla içimizden işbu hâzır bi’l-meclis Mehmed 
Beşe b. Mustafa’yı kethüdâlığa ihtiyâr ve kabûl etmiş idik hâlâ mezbûr Mehmed 
Beşe kıbel-i şer‘den hırfet kethüdâsı nasb ve ta‘yîn olunmak matlûbumuzdur 
dediklerinde, mezbûr Mehmed Beşe tâife-i merkūmeye kethüdâ nasb ve ta‘yîn 
olundukda ol dahi vech-i muharrer üzre kethüdâlığı kabûl ve hizmet-i lâzımesin 
edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min Zilhicce li sene selâse ve seb‘în ve elf.
Şuhûdü’l-hâl: Hüseyin Efendi el-Brusî, Keşfî Mustafa Efendi el-Kâtib, Ahmed 
Çelebi b.  Mahmud kethüdâ-yı muhzırân, Mehmed Çelebi b.  Abdullah, Abdi 
Çelebi el-Muhzır, Şükür Bey el-Muhzır, Baba Resûl b. Rıdvan.

442 [39b-4, Arapça] Hâkimin, Mehmed ve Fâtıma adlı küçüklere nafaka takdir 
etmesi ve vasîlerine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, mahmiye-i Kostan-
tıniyye mahallâtından Akseki mahallesinde sâkin iken bundan akdem vefât 
eden Mehmed nâm kimesnenin Mehmed ve Fâtıma adlı sagīr oğullarının nafa-
kası, kisvesi ve sâir havâic-i zarûriyyesi için, kıbel-i şer‘den mansûb vasîlerinin 
talebiyle mezbûr babalarından kendilerine intikāl eden alınmak üzre zeyilde 
mezkûr târihden i‘tibâren her birine râyicü’l-vakt yevmî üç akçe olmak üzre 
cem‘an altı akçe farz ve takdîr etti. Hâkim-i mûmâ ileyh ayrıca meblağ-ı mefrûz-i 
mezbûru sagīreyn-i merkūmeynin havâic-i lâzımesine sarf etmesine ve vakt-i 
hâcette istidâne edip vakte’z-zafer rücû‘ etmesine vasiyy-i mezbûra izin verdi.
Cerâ zâlike ve hurrire fi’l-yevmi’r-râbi‘ aşere min Zilhicce eş-şerîfe sene 1073.
Şuhûdü’l-hâl: Şükrullah Bey b. Mustafa, Halil Bey el-Cündî Hacı Ömer es-Sarrâc, 
Osman es-Sarrâc, Mahmud Çelebi ...?









443 [39b-5] İsmail Paşa’nın İstanbul ve tevâbii mumcular yiğitbaşılığına 
tayin olunduğu
Mumculara yiğidbaşı nasbı
Mahmiye-i İstanbul’da tâife-i mumcuyândan Andon v.  Dimitri ve Apostol 
v.  Papa Dimo ve Yani v.  Duka ve Atanaş v.  Lambo ve Hıristo v.  Yani ve Yani 
v. Esteryanoz [40a] ve Panayot v. Yorgi ve Todoş v. Nikola ve Todi v. Esteryanoz 
ve Kostantin v. Andon ve Dimo v. Yani ve Rizo v. Danyal ve Hıristo v. Aleksandri 
ve Poliz v.  Panayot ve Sefto v.  Rizo ve Kiziro? v.  Todoşnavsa zimmîler ve sâiri 
meclis-i şer‘-i hatîr-i lâzımü’t-tevkīre gelip her biri takrîr-i kelâm edip biz-
ler mahmiye-i İstanbul’da ve tevâbi‘inde mumcular olup hâlâ kāimmakām-ı 
vezâret-i uzmâ ve mesned-nişîn-i vekâlet-i kübrâ olan düstûr-ı mükerrem 
müşîr-i müfahham vezîr-i muhterem nâzım-ı menâzım-ı ümem muslih-i 
mesâlih-i âlem izzetlü ve sa‘âdetlü İsmail Paşa -yesserallâhu mâ yürîd ve yeşâ’- 
hazretlerinden tâife-i merkūmeden hâmilü’l-kitâb Hıristo v.  (  ) nâm zimmî 
tâife-i merkūmeye yiğidbaşı olmak için yedimize beyaz buyruldu-i şerîf veril-
miş idi hâlâ ol buyruldu-i şerîfe nazar olunup mûcebince taraf-ı şer‘den yiğid-
başı nasb olunmak matlûbumuzdur deyû buyruldu-i şerîf ibrâz eylediklerinde 
fi’l-vâki‘ mazmûnu takrîr-i meşrûhlarına muvâkıf bulunmağın, buyruldu-i şerîf 
mûcebince mezbûr zimmî tâife-yi merkūmeye yiğidbaşı nasb ve ta‘yîn olun-
dukda ol dahi kabûl ve hıdemâtını edâya ta‘ahhüd etmeğin mâ vaka‘a bi’t-taleb 
ketb olundu.
Fi’l-yevmi’r-râbi‘ min Zilhicceti’ş-şerîfe li sene 1073.
Şuhûdü’l-hâl: Arslan Bey b. Abdullah Kethüdâ-yı mûmcıyân, Hasan Ağa b. Sâlih, 
Mehmed Ağa b.  Mahmud sermuhzırân, Ahmed Çelebi b.  Ali, Abdi Çelebi 
el-Muhzır, Mum Nâibi Mustafa Efendi, İbrahim Ağa b.  Musa, Muslu Çelebi 
b. Mustafa Serbölük, Baba Resûl el-Muhzır, Ali b. Muharrem, çukadar Ali Beşe.

444 [40a-1] Vefat eden Yahya Efendi b. Zekeriya Efendi’nin Gürcü asıllı kölesi 
Yusuf b. Abdullah’ı azat ettiğinin tescil olunduğu
İkrâr bi’l-ıtk
Dârü’l-hilâfeti’l-aliyye Kostantıniyye el-mahmiyye’de sâbıkan şeyhülislâm ve 
müfti-i kâffeti’l-enâm olan merhûm Yahya Efendi necli’l-merhûm Zekeriya 
Efendi’nin li ebeveyn karındaşları Lütfullah Efendi ve merhûmun necl-i mü-
kerremleri ve hasren vârisleri a‘lemü’l-ulemâ’i’l-izâm efdalü’l-fuzalâ’i’l-fihâm 
yenbû‘ü’l-fezâil ve’l-me‘âlî metbû‘ü’l-efâzıl ve’l-e‘âlî el-müstağnî zâtihü’ş-şerîf 
an ıtnâbi’l-elkāb beli’l-elkāb teftehıru bi zâlike’l-cenâb hâlâ İstanbul kadısı olan 
hâkim, âlim, âdil, fâzıl, kâmili-şurayh mu‘âdil Şeyh Mehmed Efendi hazretleri 
meclis-i şer‘-i hatîr-i lâzımü’t-tevkīrde ikrâr edip işbu uzun boylu açık kaşlı, 
koyun elâ gözlü Gürciyyü’l-asl hâfızü’l-kitâb Yusuf b.  Abdullah mukaddemâ 
mûrisim Yahya Efendi’nin abd-i memlûkü iken müşârün-ileyh Efendi sıhhat-
lerinde mevsûf mezbûr Yusuf ’u malından âzâd ve mülkünden ihrâc ve silk-i 
ahrâr-ı asliyyîne ilhâk ve idrâc etmişler idi hâlâ mevsûf mezkûr Yusuf vech-i 
muharrer üzre müşârün-ileyh Efendi’nin abd-i mu‘takıdır. Üzerinde velâdan 
gayrı benim hakkım yoktur dediklerinde, mâ hüve’l-vâki‘ bi’t-taleb ketb olundu.
Fi’l-yevmi’l-âşir min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-müderrisîni’l-kirâm Ahmed Efendi, İftihârü’l-
müderrisîni’l-kirâm Abdullah Efendi b.  Zinnûn, Kıdvetü’l-müderrisîni’l-kirâm 
Hasan Efendi, Fahrü’l-emâsil ve’l-a‘yân Abdünnebî Ağa b. Resûl, Hüseyin Efendi 
el-Brusî kâtibü’l-hurûf, Hüsrev Bey b.  Abdullah, çukadar Ali Beşe b.  Osman 
er-Râcil, Sarrâc Mustafa Beşe b. Rıdvan, Ahmed Çelebi b. Mahmud kethüdâ-yı 
muhzırân, Abdi Çelebi el-Muhzır, Şükrullah Bey el-Muhzır.

445 [40a-2] Dülbendçi el-Hâc Ahmed b. Abdullah’ın değirmen hissesini İmam 
Efendi b. el-Hâc Receb’e sattığı
Mülknâme-i değirmen
Mahmiye-i İstanbul’da Horhor kurbunda Murad Paşa-yı Atîk mahallesinde sâkin 
Dülbendçi el-Hâc Ahmed b.  Abdullah tarafından husûs-ı âti’l-beyânı ikrâra 
vekîl olup yine mahalle-i mezbûre sükkânından Ahmed Beşe b. Hızır ve el-Hâc 
Muslu b. Mehmed şehâdetleri ile şer‘an vekâleti sâbite olan Mustafa Çelebi b. el-
Hâc Mehmed meclis-i şer‘-i hatîr-i lâzımü’t-tevkīrde işbu bâ‘isü’l-kitâb İmâm 
Efendi b. el-Hâc Receb mahzarında bi’l-vekâle ikrâr ve takrîr-i kelâm edip mü-
vekkilim mezbûr el-Hâc Ahmed’in vilâyet-i Rumeli’nde Silistre sancağına tâbi‘ 
Bender kal‘asında Çayır nâm mevzi‘de Tuna suyu üzerinde dâir bir göz mülk 
değirmenin nısfı gāib ani’l-meclis Fâik nâm kimesnenin ve nısf-ı âharı müvek-
kilim mezbûr el-Hâc Ahmed’in mülkü olup bu âna değin müşâ‘an mutasarrıf-
lar idi hâlâ müvekkilim merkūm el-Hâc Ahmed nısf hisse-i şâyi‘asını merkūm 
İmâm Mehmed Efendi’ye dört bin nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi iştirâ ve kabûl 
eyledikden sonra semeni olan meblağ-ı merkūm dört bin akçeyi müvekkilim 
mezbûrun, mezbûr Mehmed Efendi’ye mukaddemâ beynlerinde ma‘lûm ücret-
den dört bin akçe deynine takās edip ol dahi mukāssa ve kabûl eyledikden sonra 
meblağ-ı mezbûru mahallinde kabz ve tasarrufa taslît eyledim ba‘de’l-yevm zikr 
olunan değirmenin nısfı merkūm İmâm Mehmed’in mülk-i müşterâsıdır dedi 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b.  İvaz, el-Hâc Fazlı b.  Mehmed, Bayram Bey 
b.  Süleyman, Hasan b.  Abdullah, Ahmed Beşe b.  Hızır, Osman Beşe b.  Hızır, 
el-Hâc Hasan, Ali Beşe, Muslu Beşe.

446 [40a-3] Kestistos v. Ergiri’nin menzil, bağ ve tarlalardaki nısf hissesini 
kardeşi Kirkor’a sattığı
Mülknâme-i bağ ve tarla ve menzil
Vilâyet-i Anadolu’da Divriği kazâsında tâbi‘ Geşher nâm karye sâkinlerinden 
olup bundan akdem hâlik olan Argiri v.  Gırı nâm Ermeni’nin verâseti sulbî 
kebîr oğulları Kestistos ile Kirkor’a münhasıra ve terekesinin nısfı merkūm 
Kestistos’a ve nısfı âharı mesfûr Kirkor’a isâbet ve intikāl eylediği şer‘an zâhir 
ve müte‘ayyin oldukdan sonra merkūm Kestistos karındaşı işbu hâmili’s-sifr 
merkūm Kirkor muvâcehesinde ikrâr ve takrîr-i kelâm edip babam hâlik-i 
mezbûrun terekesinden olup karye-i mezbûrede vâki‘ etrâf-ı selâsesi Serkis 
ve Kirkor ve Asadur nâm Ermeniler menzilleri ve taraf-ı râbi‘i tarîk-i âma 
müntehî mülk menzilde ve yine karye-i mezbûre kurbunda vâki‘ etrâf-ı 
erba‘ası Arniyos ve Asadur ve Serkis nâm Ermeniler bağları ve tarîk-i âm ile 
mahdûd bağda olan nısf hisse-i şer‘iyye-i şâyi‘amı safka-i vâhide ile karındaşım 
merkūm Kirkor’a kırk kıt‘a riyâlî guruşa bâtten bey‘ edip ol dahi ber minvâl-i 
muharrer iştirâ ve kabûl eyledikden sonra yine baba[m] hâlik-i mezbûrun te-
rekesinden olup karye-i mezbûre sınırı dâhilinde vâki‘ etrâf-ı erba‘ası Osman 
Beşe ve Gevher oğlu Yarsık ve Kirkor nâm kimesneler ta[r]laları ve tarîk-i âma 
müntehî tarladan dahi intikāl-i âdî ile intikāl eden nısf hisse-i şâyi‘amı sâhib-i 
arz izin ve ma‘rifeti ile karındaşım mezbûr Kirkor’a yirmi riyâlî guruş be-
del mukābelesinde ferâğ ve tefvîz, ol dahi tefevvüz ve kabûl eyledikden son-
ra semen-i mezbûr kırk guruş ile bedel-i merkūm yirmi guruş ki cem‘an alt-
mış riyâlî guruşu yedinden tamâmen alıp kabz edip zikirleri mürûr eden men-
zil ve bağ ve tarlada olan nısf hisse-i şâyi‘a-i mezkûremi mahallinde kabz ve ta-
sarrufa mezbûru taslît eyledim dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’t-tâsi‘ min Zilhicceti’ş-şerîfe li sene 1073.
Şuhûdü’l-hâl: el-Hâc Ahmed b.  Mahmud, Du‘âcı Ahmed Çelebi, Şükrullah 
Çelebi, Mehmed Beşe b. Rıdvan, Murad Beşe b. Ferhad, Hanem v. Kirkor, Serkis 
v. Andriyas, Melkon v. Maykik.









447 [40a-4] Dimo v. Apostol’un Nikola v. İstemad’a borcu olduğunu kabul ettiği
İkrâr bi’d-deyn
Bakkal tâifesinden râfi‘ü’l-vesîka Nikola v.  İstemad meclis-i şer‘-i hatîrde yine 
tâife-i mezbûreden Dimo v.  Apostol muvâcehesinde üzerine da‘vâ ve takrîr-i 
kelâm edip mezbûr Dimo ile bakkallık san‘atından şerîkler olup ba‘dehû fesh-i 
şirket edip ihtiyârlarımız beyninde hesâb ve kitâb ettiğimizde mezbûr Dimo 
zimmetinde asl-ı mâlımdan dört bin beş yüz akçe hakkım zuhûr etmişdir. 
Taleb ederim suâl olunsun dedikde gıbbe’s-suâl mezbûr Dimo cevâbında fi’l-
vâki‘ müdde‘î-i mezbûr Nikola’nın vech-i muharrer üzre zimmetimde dört bin 
beş yüz akçe [40b] hakkı zuhûr eyledi. Meblağ-ı mezbûr[u] müdde‘î-i mezbûr 
Nikola’ya lâzımü’l-edâ deynimdir deyû tâyi‘an ikrâr ve i‘tirâf etmeğin mûcebince 
meblağ-ı mezbûr dört bin beş yüz akçeyi müdde‘î-i mezbûra edâya merkūm 
Dimo’ya tenbîh olunup mâ vaka‘a bi’t-taleb ketb olundu.
Fi’l-yevmi’s-sâmin min Zilhicceti’ş-şerîfe li sene 1073.
Şuhûdü’l-hâl: el-Hâc Ahmed b. Mahmud, Ahmed Çelebi b. Ali ed-Dâ‘î, Şükrullah 
b. Mustafa, Abdi b. Hüseyin, Franko v. Kiryazi, Nikola v. Esterati, Yani v. Yorgi.

448 [40b-1] Semerci Murad v. Gazar’ın, Ermeni patriği Gazar v. Yakob’da olan 
alacağını tahsil ettiğinden fazla alacak iddiasından menedildiği
Men‘
Mahmiye-i İstanbul’da Karagümrük kurbunda vâki‘ Kasım Ağa mahallesi 
sükkânından Semerci Murad v. Gazar nâm Ermeni Dîvân-ı kāimmakām-ı sadr-ı 
a‘zamîde ma‘kūd meclis-i şer‘-i hatîr-i lâzımü’t-tevkīrde sâbıkan Ermeni patriği 
olan işbu bâ‘isü’s-sifr Gazar v. Yakob nâm Ermeni muvâcehesinde üzerine da‘vâ 
ve takrîr-i kelâm edip târih-i kitâbdan üç sene mukaddem mezbûr Gazar’a her 
biri yüz yirmişer akçeye olmak üzre malımdan bin kıt‘a riyâlî kebîr guruş ikrâz ve 
teslîm ol dahi minvâl-i muharrer üzre yedimden iktirâz ve kabz eyledikden son-
ra meblağ-ı mezbûrdan bundan akdem mezbûr Gazar yedinden yirmi bir bin üç 
yüz akçesini ahz u kabz edip bâkī mezbûr Gazar zimmetinde doksan sekiz bin 
yedi yüz akçe hakkım kalmış idi hâlâ meblağ-ı mezbûr doksan sekiz bin yedi yüz 
akçeyi mezbûr Gazar’dan taleb ederim, suâl olunsun dedikde gıbbe’s-suâl mezbûr 
Gazar cevâbında fi’l-hakīka müdde‘î-i mezbûr Murad’da vech-i muharrer üzre her 
biri yüz yirmişer akçeye olmak üzre târih-i mezbûrda bin kıt‘a riyâlî kebîr guruş 
iktirâz ve kabz eylediğini bi’t-tav‘i’s-sâf ikrâr ve i‘tirâf edip lâkin müdde‘î-i mezbûr 
Murad’ın meblağ-ı mezbûrdan kabzına mu‘terif olduğu yirmi bir bin üç yüz akçe-
den mâ‘adâ mezbûr Murad’a bir def ‘a elli dört bin akçe ve bir def ‘a dahi yirmi altı 
bin dört yüz akçe olmak üzre iki yüz yirmi esedî guruş ki cem‘an bi’d-defe‘ât yüz 
bir bin yedi yüz akçe edâ ve teslîm edip bâkī zimmetimde meblağ-ı mezbûr bin 
riyâlî guruşdan müdde‘î-i mezbûr Murad’a ancak on sekiz bin üç yüz akçe deynim 
bâkī kalmışdır deyû müdde‘î-i mezbûrun kabzına mu‘terif olduğu yirmi bir bin 
üç yüz akçeden ziyâde seksen bin dört yüz akçeyi def ‘le mukābele edicek akībü’l-
istintâk ve’l-inkâr merkūm Gazar’dan def ‘-i mezbûrunu mübeyyine beyyine taleb 
olundukda Ermeni tâifesinden olup mahmiye-i mezbûrede Büyük Langa kurbun-
da Şeyh Ferhad mahallesinde sâkin keresteci Asadur v. Murad ve Asadur v. Kirkor 
nâm Ermeniler li ecli’ş-şehâde meclis-i şer‘a hâzırân olup isre’l-istişhâdi’ş-şer‘î fi’l-
hakīka mezbûr Gazar târih-i mezbûrda müdde‘î-i mezbûr Murad’dan iktirâz ve 
kabz eylediği bin kıt‘a riyâlî kebîr guruşdan müdde‘î-i mezbûr Murad’ın kabzı-
na mu‘terif olduğu mezbûr yirmi bin üç yüz akçeden mâ‘adâ, müdde‘î-i mezbûr 
Murad’a bir def ‘a elli dört bin akçe ve bir def ‘a dahi yirmi altı bin dört yüz akçe 
olmak üzre iki yüz yirmi esedî guruş bizim huzûrumuzda edâ ve teslîm mezbûr 
Murad dahi yedinden kabz ve tesellüm eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde şâhidân-ı 
mezbûrânı mahallelerinden tezkiyye için savb-ı şer‘den Mevlânâ Mustafa Efendi 
irsâl olunup ol dahi varıp şâhidân-ı mezbûrânı mahalleleri ahâlîsinden İbrahim 
Efendi b. Mehmed el-imâm ve Bâli Beşe b. Mustafa ve Ahmed Beşe b. Murad ve 
Papa Yako v. Minas ve Asador v. Yakob ve Şahbaz v. Serkis ve Serkis v. Karagöz 
ve Asadur v. Sefer nâm kimesnelerden sırren ve alenen suâl eyledikde anlardan 
her biri dahi şâhidân-ı mezbûrânın adl ve makbûlü’ş-şehâde olduklarını haber 
verdiklerini Mevlânâ-yı mezbûr mahallinde tahrîr, ba‘dehû meclis-i şer‘a gelip 
vukū‘u üzre inhâ ve takrîr eyledikden sonra şehâdetleri hayyiz-i kabûlde vâkı‘a 
olmağın mûcebiyle müdde‘î-i mezbûr Murad’ın meblağ-ı mezbûr bin riyâlî gu-
ruşdan cem‘an kabz ve istîfâ eylediği yüz bir bin yedi yüz akçe olmağın merkūm 
Gazar’a zimmetinde bâkī kalan on sekiz bin üç yüz akçeyi müdde‘î-i mezbûr 
Murad’a edâ ve teslîme tenbîh olundukdan sonra müdde‘î-i mezbûr Murad dahi 
ziyâde da‘vâsından men‘ olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene 1073.
Şuhûdü’l-hâl: Mehmed Ağa sermuhzırân, Fahrü’l-akrân Abdünnebî Ağa 
kethüdâ-yı hazret Efendi, Ali Beşe b.  (  ) Çukadar, Mustafa Beşe b.  (  ) sarrâc, 
el-Hâc Ahmed b. Mahmud kethüdâ-yı muhzırân, Resûl b. Rıdvan.

449 [40b-2] Vefat eden Hayrünnisa bt. Mustafa’nın vârislerinden Fâtıma’nın, 
terekeden olan hissesini diğer vâris Afife Hanım’dan teslim aldığı
İbrâ
Husûs-ı âti’l-beyânın mahallinde tahrîri iltimâs olunmağın savb-ı şer‘den irsâl 
olunan Mevlânâ Brusî Hüseyin Efendi mahmiye-i İstanbul’da Üçbaş mahallesinde 
Osman Ağa’nın menziline varıp zeyl-i kitâbda isimleri mastûr müslimîn huzûrunda 
akd-i meclis-i şer‘ eyledikde medîne-i Galata’ya tâbi‘ kasaba-i Tophâne’de Hoca 
İlyas mahallesinde vefât eden Hayrünnisâ bt.  Mustafa Efendi nâm sagīrenin 
verâseti vâlidesi fahrü’l-muhadderât Afife Hâtun bt.  el-merhûm İsmailzâde 
Mehmed Efendi’ye li eb kız karındaşı Fâtıma nâm sagīreye ve li ebeveyn ammetî 
oğlunun oğlu Ali Çavuş’a münhasıra ve asl-ı mes’elesi altı sehimden olup iki sehi-
mi vâlidesi mezbûre Afife Hâtun’a ve üç sehimi kız karındaşı mezbûre Fâtıma’ya 
ve bir sehimi mezbûr Ali Çavuş’a münhasıra olduğu şer‘an sâbit oldukdan son-
ra, merkūme Fâtıma’nın kıbel-i şer‘den mansûb vasîsi olan fahrü’l-müderrisîni’l-
kirâm Ahmed Efendi meclis-i mezbûrda müteveffât-ı merkūmenin terekesine 
vâzı‘atü’l-yed olan merkūme Afife Hâtun tarafından husûs-ı âti’z-zikre vekîl olup 
zâtını ma‘rifet-i şer‘iyye ile ârifân olan Mustafa Efendi b. Abdülkādir ve Ali Efendi 
b. Süleyman şehâdetleri ile vekâleti sâbite olan li ebeveyn karındaşları iftihârü’l-
müderrisîni’l-kirâm, zübdetü’l-muhakkikīni’l-fihâm Mustafa Efendi mahzarında 
bi’l-vesâye ikrâr ve takrîr-i kelâm edip müteveffât-ı merkūme Hayrünnisâ fevt ol-
dukda terekesinin cümlesini vâlidesi merkūme Afife hâtun kabz etmiş idi el-hâletü 
hâzihî karındaşı sagīre-i merkūme Fâtıma’nın üç sehim hissesine isâbet eden alt-
mış beş bin akçeyi vekîl-i müşârün-ileyh Mustafa Efendi yedinden vesâyetim 
hasebiyle bi’t-tamâm alıp kabz edip bir akçe ve bir habbe bâkī kalmadı dedik-
de gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Mustafa b. İsâ ile meclis-i şer‘a gelip alâ vukū‘ihi inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene 1073.
Şuhûdü’l-hâl: Ahmed Efendi b.  İlyas, Hamza Efendi b.  Süleyman el-İmâm, 
Ömer Efendi b. Mustafa, Şaban Efendi b. Abdi, Kenan Bey b. Abdullah er-Râcil, 
Mehmed Bey b. Ali er-Râcil, Helvacı Mahmud Bey, el-Hâc Mehmed b. ( ), Yahya 
Çelebi.

450 [40b-3] Abdurrahman Efendi b. Mahmud’un değirmen yerini Mehmed 
Çelebi ve Ali Çelebi b. Ahmed Bey’e eşit şekilde sattığı
Mülknâme-i değirmen
Vilâyet-i Anadolu’da Kastamonu sancağında Zağrı kazâsına tâbi‘ Yanarda nâm 
karye sâkinlerinden Abdurrahman Efendi b.  Mahmud nâm kimesne meclis-i 
şer‘-i şerîf-i lâzımü’t-teşrîfde, işbu bâ‘isü’l-kitâb Mehmed Efendi ve Ali Çelebi ib-
ney Ahmed Bey mahzarlarında ikrâr ve takrîr-i kelâm edip karye-i mezbûrede 
Küçükkaya nâm mevzi‘de vâki‘ bir tarafdan Zarı suyu ve bir tarafdan müşteriyân-ı 
mezbûrân tasarruflarında olan değirmen ve iki tarafdan kaya ile mahdûd olup zikr 
olunan Zarı suyu ile dâir bir bâb mülk değirmen yeri babam müteveffâ-yı mezbûr 
Mahmud’dan ve ammim Ahmed nâm müteveffâdan bana intikāl eden hisse-i 
şâyi‘amı mezbûrân Mehmed Efendi ve Ali Çelebi’ye altı yüz nakd-i râyic fi’l-vakt 
akçeye bey‘-i bâtt-ı sahîh-i şer‘î ile bey‘ anlar dahi ale’l-iştirâki’s-seviy iştirâ ve 
kabûl eyledikden sonra semeni olan meblağ-ı mezbûr altı yüz akçeyi mezbûrân 
yedlerinden tamâmen ahz u kabz edip mahallinde zabt ve tasarrufa mezbûrânı 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hasan Bey b. İbrahim, Hasan b. Bayram, Abdi Çelebi b. Hüseyin, 
Veli Bey b. Mahmud, Resûl Bey b. Rıdvan, Şükür Bey b. Mustafa, Osman Çelebi 
el-Muhzır.

451 [41a-1] Mustafa b. Hüseyin kızı Havva’nın İvaz b. Hüseyin ile 
evlenmesine izin verdiği
Tecvîz-i nikâh
Mahmiye-i İstanbul’da Emin Bey mahallesinde sâkin Mustafa b.  Hüseyin 
meclis-i şer‘-i hatîr-i lâzımü’t-tevkīrde İvaz b.  Hüseyin mahzarında ikrâr ve 
takrîr-i kelâm edip ben müddet-i seferden dûn olan mevzi‘de iken benim iznim-
siz sagīre kızım Havva’yı vâlidesi iki bin akçe mehr-i mu‘accel ve iki bin mehr-i 
müeccel üzerine mezbûr İvaz’a akd-i nikâh edip lâkin nikâh-ı mezbûr benim 
icâzetime mevkūf olmağın hâlâ ben dahi nikâh-ı mezbûru tecvîz eyledim de-
dikde gıbbe’t-tasdîk mâ vaka‘a bi’t-taleb ketb olundu.
Fî gurreti Zilhicce li sene 1073.
Şuhûdü’l-hâl: Şükür Beşe b. Mustafa, Veli Beşe b. Mahmud, Mehmed b. Ramazan, 
Baba Resûl b.  Rıdvan, Mustafa Çelebi b.  İsâ, Pîrî b.  Hüseyin, Abdi Çelebi 
b. Hüseyin.

452 [41a-2] Sâliha bt. Mehmed ve Yusuf Çelebi b. Mahmud’un Ayşe bt. Ali’de 
olan alacaklarını tahsil ettikleri
İkrâr bi kabzi’l-icâre
Mahmiye-i İstanbul’da Şemseddin Haffâf vakfının meşrûtiyyet üzre ale’l-iştirâk 
mütevellîleri olan Sâliha bt.  Mehmed ve Yusuf Çelebi b.  Mahmud tarafların-
dan husûs-ı âti’l-beyâna sâbitü’l-vekâle vekîli olan Mehmed b. Ali meclis-i şer‘-i 
hatîr-i lâzımü’t-tevkīrde işbu bâ‘isetü’l-kitâb Ayşe bt. Ali nâm hâtun mahzarında 
bi’l-vekâle ikrâr ve takrîr-i kelâm edip mezbûre Ayşe Hâtun’un tasarrufunda olup 
vakf-ı mezbûr akārâtından mahmiye-i mezbûrede Ayazma kapısı dâhilinde vâki‘ 
lede’l-ahâlî ve’l-cîrân ma‘lûmü’l-hudûd icâre-i mu‘accele ve ayda kırk beşer akçe 
her biri ücret-i müeccele ile iki demir kapılı iki mahzenin icâre-i müeccelesinden 
merkūme Ayşe Hâtun zimmetinde ba‘de küllî hesâb târih-i kitâba gelince dört bin 
otuz akçe müctemi‘ olmuş idi hâlâ tevliyyetim hasebiyle meblağ-ı mezbûr dört bin 
otuz akçeyi merkūme Ayşe Hâtun yedinden tevliyyetim hasebiyle ahz u kabz eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene 1073.
Şuhûdü’l-hâl: Mustafa Çavuş b. Ahmed, Mustafa Çelebi b. Abdullah, Abdi Çelebi 
b. Hüseyin, Mehmed b. Ramazan, Himmet Beşe b. Mehmed.

453 [41a-3] Yusuf ve Ahmed b. İbrahim’in tarlalarını Mehmed 
b. Sefer’e sattıkları
Tefvîz-i tarla
Vilâyet-i Anadolu’da Kastamonu sancağında Eflani-i Daday kazâsına tâbi‘ Baş 
Aktaş nâm karye sükkânından olup kendi tarafından asıl ve li ebeveyn ka-
rındaşı Ahmed nâm kimesne tarafından husûs-ı âti’l-beyâna vekîl olup yine 
karye-i mezbûre sükkânından Ahmed b.  Mahmud ve Müslim b.  Bünyad nâm 
kimesneler şehâdetleri ile şer‘an vekâleti sâbite olan Yusuf b.  İbrahim nâm ki-
mesne meclis-i şer‘-i hatîr-i lâzımü’t-tevkīrde işbu bâ‘isü’l-kitâb Mehmed 
Efendi b.  Sefer mahzarında asâleten ve vekâleten ikrâr ve takrîr-i kelâm edip 
babam müteveffâ-yı mezbûr İbrahim’den ikimize intikāl-i âdî ile intikāl edip 
karye-i mezbûre sınırı dâhilinde vâki‘ mevâzi‘-i adîdede lede’l-ahâlî ve’l-cîrân 
ma‘lûmü’l-hudûd tahmînen otuz keyl tohum istî‘âb eder ve câ-be-câ içinde 
eşcâr-ı müsmire ve gayr-ı müsmiresiyle taht-ı tasarrufumuzda olan tarlalar 
ile çayırlarımız ve karye-i merkūme korusunda olan hisse-i şâyi‘amız asâleten 
ve vekâleten üç bin akçe bedel mukābelesinde sâhib-i arz izni ile merkūm 
Mehmed Efendi’ye ferâğ ve tefvîz, ol dahi tefevvüz eyledikden sonra bedel-i 
mezbûr üç bin akçeyi yedinden alıp kabz edip mahallinde teslîm ve zabta 
mezbûr Mehmed Efendi’yi taslît eyledim dedikde gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis aşer min Zilhicce li sene 1073.
Şuhûdü’l-hâl: Şaban Efendi b.  Abdülgani, Resûl Bey b.  Muhyiddin, Abdullah 
b.  Musa, Mehmed Çelebi b.  Fazlullah, Mustafa Çelebi b.  Mehmed, İsmail Beşe 
b. Mehmed, Şükrullah b. Mustafa, Abdi Çelebi b. Hüseyin.









454 [41a-4] Süleyman b. Mehmed’in hizmetkârlık bedelinden Şaban b. Ahmed’de 
alacağı olduğu
Hükm bi’l-ücret
Mahmiye-i İstanbul’da Dülgerzâde mahallesi sâkinlerinden Süleyman 
b. Mehmed meclis-i şer‘de Şaban b. Ahmed mahzarında üzerine da‘vâ ve takrîr-i 
kelâm edip târih-i kitâbdan sekiz ay mukaddem bakkallık ilmî için yevmî on 
beş akçeye ben nefsini îcâr, ol dahi vech-i mezkûr üzre istîcâr edip sekiz ay 
amel-i mezkûru edâ eylediğimde mezbûrda yevmî on beşer akçe ücretimden 
müctemi‘ üç bin altı yüz akçe hakkımı mezbûrdan taleb ederim, suâl olun-
sun dedikde gıbbe’s-suâl ve’l-inkâr müdde‘î-i mezbûrdan da‘vâsını mübeyyi-
ne beyyine taleb olundukda ityân-ı beyyineden izhâr-ı acz edip istihlâf etme-
ğin mezbûr Süleyman’ı istîcâr edip ücretinden zimmetinde üç bin altı yüz akçe 
hakkı olmadığına merkūm Şaban’a yemîn teklîf olundukda merkūm yemînden 
nükûl etmekle meblağ-ı mezbûr üç bin altı yüz akçeyi mezbûr Süleyman’a edâ 
ve teslîme merkūm Şaban’a tenbîh birle mâ vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene 1073.
Şuhûdü’l-hâl: Şükür Beşe b.  Mustafa, Osman b.  Abdullah, Hasan b.  Mehmed, 
Abdi Çelebi b. Hüseyin, Mehmed b. Ramazan, Mustafa b. İsâ.

455 [41a-5] Lahvad v. Bergoli’nin Büyük Emine Hâtun vakfından bey‘ 
bi’l-istiğlâl yoluyla ödünç aldığı
İstiğlâl
Medîne-i Gelibolu müzâfâtından Şehirköyü nâhiyesi kurâsından Hora nâm 
karye ahâlîsinden Lahvad v. Bergoli nâm zimmî meclis-i şer‘-i hatîr-i lâzımü’t-
tevkīrde mahmiye-i İstanbul’da Büyük Emine Hâtun vakfına hâlâ mütevellî 
olan el-Hâc Mustafa mahzarında tav‘an ikrâr ve i‘tirâf edip vakf-ı mezbûr ma-
lından mütevellî-i mezbûr el-Hâc Mustafa yedinden iktirâz ve kabz eylediğim 
altı yüz on dört riyâlî guruş ve bir rub‘ ile levn ve zirâ‘ı beynimizde ilm-i şer‘î 
ile ma‘lûm ve semeni târih-i kitâbdan iki yüz altmış gün tamâmına değin mü-
eccel yetmiş riyâlî guruş mukābelesinde, karye-i merkūmede vâki‘ bir tarafı 
Yanaki zimmî mülkü ve bir tarafı Pireşkova zimmî mülkü ve bir tarafı Odamin 
zimmî mülkü ve bir tarafı tarîk-i âm ile mahdûd mülk menzilimi ve iki tara-
fı Lakkandanoz? zimmî mülkü ve bir tarafı Kostantin zimmî dükkânı ve bir 
tarafı sâhil-i bahr ile mahdûd, dâhilinde bir arak kazganı ve yirmi aded fıçı 
ve sâir âlât-ı ma‘lûmeyi müştemil mülk mahzenimi ve iki tarafı Kosta Lilod 
zimmî mülkü ve bir tarafı Dimitraki zimmî mülkü ve bir tarafı tarîk-i âm ile 
mahdûd âhar mülk menzilimi ba‘de’t-tahliyye ve karye-i merkūme toprağında 
lede’l-ahâlî ma‘lûmü’l-hudûd on kıt‘a mülk bağımı mütevellî-i mezbûra rehin 
verdiğimde, ol dahi irtihân eyledikden sonra mahallinde tesellüme mezbûru 
taslît eyledim dedikde gıbbe’t-tasdîki’l-mu‘teber, meblağ-ı mezbûre Kosta 
v. Trandafilo ve Andon v. Lisar nâm zimmîler medyûn-ı mezbûr emri ile kefîl 
olduklarında, mütevellî-i mezbûr dahi kefâlet-i merkūmeyi kabûl etmeğin mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene 1073.
Şuhûdü’l-hâl: Mehmed Çelebi b.  Osman Efendi el-Mübâşir, el-Hâc Mehmed 
Beşe b.  Ramazan, Berber üstâd Hüseyin b.  Mehmed, Sâlih Beşe b.  Şaban, 
Mustafa Beşe b.  Abdullah el-Attâr, Berber Mustafa Çelebi b.  İbrahim, pazarcı 
Mustafa Beşe, Enserci Hüseyin Beşe b. Ahmed, pazarcı Rıdvan Beşe b. Abdullah, 
Mahmud Halîfe b. Ahmed el-Müezzin, Ahmed Çelebi b. Mahmud.

456 [41a-6] Lahvad v. Bergoli, Büyük Emine Hâtun Vakfı’na olan borcunu 
ödeyemediği takdirde rehin emlâkini satmak üzere Kosta v. 
Trandafilo’yu vekil tayin ettiği
Tevkîl
Medîne-i Gelibolu müzâfâtından Şehirköyü nâhiyesi kurâsından Hora nâm 
karye ahâlîsinden Lahvad v.  Bergoli nâm zimmî meclis-i şer‘-i hatîr-i lâzımü’t-
tevkīrde Kosta v. Trandafilo nâm zimmî muvâcehesinde ikrâr ve takrîr-i kelâm 
edip mahmiye-i İstanbul’da Büyük Emine Hâtun vakfına bi’l-fi‘l mütevellî olan 
el-Hâc Mustafa yedinden vakf-ı mezbûr malından iktirâz ve kabz eylediğim altı 
yüz on dört riyâlî guruş ve bir rub‘ ile levn ve zirâ‘ı beynimizde ma‘lûm ve se-
meni târih-i kitâbdan iki yüz altmış gün tamâmına dek müeccel yetmiş riyâlî 
guruş ecel-i mezbûr tamâmında edâya kudretim olmaz ise, mütevellî-i mezbûr 
yedinde rehin olan karye-i merkūmede vâki‘ lede’l-ahâlî ma‘lûmü’l-hudûd iki 
mülk menzilimi ve mahzenimi ve on kıt‘a mülk bağımı mütevellî-i mezbûr izni 
ve semen-i misilleri ile bey‘ ve semenlerin kabz ve tapu ile tasarrufumda olup 
lede’l-ahâlî ma‘lûmü’l-hudûd ve’l-kıt‘a tarlalarımı sâhib-i arz izni ve bedel-i mi-
silleri ile ferâğ ve bedelin kabz eyledikden sonra cânib-i vakfa olan deynimi 
edâya ve fazla kalırsa fazlasını bana teslîme ve kabz ve teslîm mütevakkıf oldu-
ğu umûrun cümlesine mezbûr Kosta’yı vekîl nasb eylediğimde ol dahi vekâlet-i 
mezbûreyi kabûl ve hıdemâtını edâya ta‘ahhüd eyledi dedikde gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene 1073.
Şuhûdü’l-hâl: es-Sâbikūn.









457 [41b-1, Arapça] Hâkimin, Abdüllatif b. Ali adlı küçüğe nafaka takdir etmesi 
ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, gāib Ali’nin 
Abdüllatif nâm sagīr oğlunun nafakası, kisvesi ve sâir havâic-i zarûriyyesi 
için, medîne-i Kostantıniyye mahallâtından Kızıl Mustafa mahallesinde 
sâkine olan râfi‘atü hâze’l-kitâb Râbia bt. Mehmed nâm annesi ve hâdinesinin 
talebiyle, gāib babası üzerine zeyilde mezkûr târihden i‘tibâren râyicü’l-vakt 
yevmî beş akçe farz ve takdîr etti. Hâkim-i mûmâ ileyh ayrıca meblağ-ı 
mefrûz-i mezbûru sagīr-i merkūmun havâic-i lâzımesine sarf etmesine ve 
vakt-i hâcette istidâne edip vakte’z-zafer gāib-i mezbûra rücû‘ etmesine 
mezbûre Râbia’ya izin verdi.
Cerâ zâlike ve hurrire fi’l-yevmi’s-sâdis aşere min Zilhicce eş-şerîfe sene 1073.
Şuhûdü’l-hâl: Mustafa Efendi b. Muharrem, Mehmed Efendi b. Mustafa, Mehmed 
b. Ramazan, Ali Beşe b. Süleyman, Resûl b. Rıdvan

458 [41b-2] Mehmed Ağa’nın Rus kölesi İstefan v. Yuvan’ı azat ettiği
Itk
Mahmiye-i İstanbul’da Müftü Ali Çelebi mahallesi sâkinlerinden Mehmed Ağa 
b. ( ) tarafından ıtk-ı âti’l-beyânı ikrâra vekîl olup Mustafa Efendi b. Ali ve Dilaver 
Bey b. Abdullah şehâdetleriyle şer‘an vekâleti sâbite olan Ali Çelebi b. Mehmed 
meclis-i şer‘-i şerîfde ikrâr ve takrîr-i kelâm edip müvekkilim mezbûr Mehmed 
Ağa kendiye rıkkını mu‘terif olan orta boylu kara gözlü açık kaşlı Rusiyyü’l-asl 
işbu bâ‘isü’s-sifr İstefan v. Yuvan nâm abd-i memlûkünü tahrîr ve i‘tâk ve silk-i 
ahrâr-ı asliyyîne idrâc ve ilhâk eyledi ba‘de’l-yevm mezbûr İstefan sâir ahrâr-ı 
asliyyîn gibi hür olup üzerinde velâdan gayrı hakkım kalmadı dedi dedikde mâ 
vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Mustafa Efendi b. İbrahim, Kâtibü’l-hurûf Mehmed 
Efendi, Ramazan b.  Hamza, Şükür Bey b.  Mustafa el-Muhzır, Abdi Çelebi 
b. Hüseyin el-Muhzır.

459 [41b-3] Mehmed Ağa’nın Rus kölesi İstefan v. Yuvan’ı azat ettiği
Itâknâme
Mahmiye-i İstanbul’da Müftü Ali Çelebi mahallesi sâkinlerinden Mehmed Ağa 
b. ( ) tarafından ıtk-ı âti’l-beyânı ikrâra vekîl olup Mustafa Efendi b. Ali ve Dilaver 
Bey b. Abdullah şehâdetleriyle şer‘an vekâleti sâbite olan Ali Çelebi b. Mehmed 
meclis-i şer‘de ikrâr ve takrîr-i kelâm edip müvekkilim mezbûr Mehmed Ağa 
kendiye rıkkını mu‘terif olan orta boylu açık kaşlı gök elâ gözlü Moskoviyyü’l-
asl işbu bâ‘isü’s-sifr İstefan v. Yuv[an] nâm abd-ı memlûkünü tahrîr ve i‘tâk ve 
silk-i ahrâr-ı asliyyîne idrâc ve ilhâk eyledi ba‘de’l-yevm mezbûr İstefan sâir 
ahrâr-ı asliyyîn gibi hür olup üzerinde velâdan gayrı hakkım kalmadı dedi de-
dikde mâ vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe sene selâse ve seb‘în ve elf.
Şuhûdü’l-hâl: Fahrü’l-kuzât Mustafa Efendi b. İbrahim, Kâtibü’l-hurûf Mehmed 
Çelebi, Ramazan b. Hamza.

460 [41b-4] Hacı İbrahim Ağa b. Mustafa’nın vârislerinin miras hususunda 
birbirlerinin zimmetini ibrâ ettikleri
İbrâ
Mahmiye-i İstanbul’da Altıay Çeşmesi kurbunda Debbâğzâde mahallesi sâkin-
lerinden olup mukaddemâ vefât eden el-Hâc İbrahim Ağa b.  Mustafa’nın 
verâseti, zevcetân-ı metrûketânı Hatîce Hâtun bt.  Abdullah ile Fâtıma 
bt.  Abdülmennân ve sulbî oğulları Mehmed ve Ahmed’e münhasıra olduğu 
şer‘an zâhir ve sagīrân-ı mezbûrânın tesviye-i umûrları için kıbel-i şer‘den 
zahrü’l-müderrisîni’l-kirâm Mehmed Efendi b.  eş-Şeyh Muharrem Efendi 
vasîleri olduğu mütehakkik oldukdan sonra husûs-ı câi’z-zikrin mahallinde 
tahrîrin taleb olunmağın cânib-i şer‘-i mergūbdan Mevlânâ Abdülbâkī Efendi 
irsâl olunup ol dahi mahalle-i mezbûrede vâki‘ müteveffâ-yı mezbûrun men-
ziline varıp zeyl-i rakīmde muharrerü’l-esâmî olan müslimîn huzûrunda 
akd-i meclis-i şer‘ ettikde, mezbûre Fâtıma, Musa Beşe b.  Hüseyin ve Perviz 
b.  Abdullah ta‘rîfleri birle mu‘arrefe oldukdan sonra meclis-i mezbûrda 
râfi‘ü’l-kitâb vasiyy-i müşârün-ileyh Mehmed Efendi mezbûre Hatîce 
muvâcehelerinden ikrâr u i‘tirâf edip zevcim merkūm el-Hâc İbrahim fevt 
oldukdan sonra zimmetinde mütekarrir olan on bin akçe mehr-i müeccelim 
ile cezîre-i Girid’de ve mahmiye-i mezbûrede vâki‘ akār ve menkūl ve nukūd 
ve arûz ve esâs-ı beyt ve sâir kalîl ü kesîr cemî‘ terekesinin semeninden bana 
âid olan altmış dokuz bin yüz yirmi yedi akçe nısf semen hissemden kırk 
dokuz bin yüz yirmi yedi akçesini terekeden mukaddemâ vasiyy-i müşârün-
ileyh yedinden def ‘aten alıp kabz edip bâkī yirmi bin akçe hakkım mezbûre 
Hatîce yedinde kalmışdi hâlâ meblağ-ı mezbûr yirmi bin akçenin on bin ak-
çesini dahi vasiyy-i müşârün-ileyh ve mezbûre Hatîce yedinden tamâmen 
alıp kabz edip bâkī on bin akçeden ve tereke-i mezbûra müte‘allika âmme-i 
de‘âvî ve mütâlebâtdan ve târih-i kitâba gelince beynimizde vâki‘ hukūk-ı 
ma‘lûme ve mechûle da‘vâsından vasiyy-i mezbûr ve sagīrân-ı mezbûrân 
ve merkūme Hatîce’nin zimmetlerini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim ba‘de’l-yevm husûs-ı mezbûra müte‘allik vechen mine’l-vücûh 
da‘vâ ve husûmetim yoktur dedikde gıbbe’t-tasdîki’ş-şer‘î mezbûre Hatîce 
mezbûrân Musa ve Perviz ta‘rîfleri ile mu‘arrefe oldukdan sonra meclis-i 
mezbûrda merkūme Fâtıma muvâcehesinde ikrâr u i‘tirâf edip ben dahi 
mezbûre Fâtıma’nın zimmetini semenden makbûzu olan meblağ-ı sâlifü’z-
zikre müte‘allik da‘vâdan ve târih-i kitâba dek beynimizde vâki‘ hukūk-ı 
ma‘lûme ve mechûle da‘vâsından merkūme Fâtıma’yı ibrâ-i âm ile ibrâ ey-
ledim. Fîmâ-ba‘d tarafeynden mazmûn-ı kitâba mugāyir da‘vâ sudûr eder-
se lede’l-hükkâmi’l-kirâm mesmû‘a olmaya dedikde gıbbe’t-tasdîki’l-mu‘teber 
vâki‘ hâli Mevlânâ-yı mezbûr mahallinde tahrîr, ba‘dehû ma‘an irsâl olunan 
Mustafa b. Hasan ile meclis-i şer‘a gelip alâ vukū‘ihi inhâ ve takrîr etmeğin mâ 
hüve’l-vâki‘ gıbbe’l-iltimâs ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene 1073.
Şuhûdü’l-hâl: Fahrü’l-kuzât İsmail Efendi b.  İbrahim, Mustafa Efendi b.  Süley-
man el-İmâm, Ahmed Çelebi b. Mehmed, Receb b. Abdullah, Mehmed b. Musa, 
Mustafa b. Hasan, Siyavuş b. Abdullah, Halil Hoca.

461 [41b-5] Servinaz Hâtun’un gelirini Cerrahbaşı mahallesi mescidine vakıf 
ettiği menzilin mütevellîliğine Abdurrahman b. Mehmed’in tayini
Nasb-ı mütevellî
Mahmiye-i İstanbul’da Cerrâhbaşı mahallesinde sâkine olup ba‘dehû vefât eden 
Servinaz Hâtun nâm sâhibetü’l-hayrın gallesini mahalle-i mezbûre mescid-i 
şerîfinde imâm olanlara vakıf ve şart eylediği menzilin hasbî mütevellîsi 
olan Seyyid Ali fevt olup yeri mahlûl ve mescid-i mezbûrede müezzin olan 
Abdurrahman b.  Mehmed nâm kimesne hıdemât-ı tevliyyeti görmeğe kādir ol-
duğu mahalle-i merkūme ahâlîsinden zeyl-i kitâbda isimleri mastûr müslimîn 
haberleri ile sâbit ve zâhir olmağın talebleri ile mezbûr Abdurrahman kıbel-i 
şer‘den vakf-ı mezbûra hasbî mütevellî nasb olundukda ol dahi tevliyyet-i 
merkūmeyi kabûl ve hıdemât-ı lâzımesini edâya ta‘ahhüd etmeğin mâ vaka‘a 
bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b.  Mustafa kāimmakām-ı imâm, el-Hâc Ali 
b.  Mustafa, el-Hâc Veli b.  Süleyman, el-Hâc Süleyman b.  Mehmed, Mehmed 
b. Ömer, Ahmed b. Mehmed.









462 [41b-6] Kâğıtçı Ali Beşe b. Ali’nin Vakfı’na ait olup eski mütevellîsi Seyyid 
Mehmed Çelebi b. Nasûh’un zimmetinde kalan altınların tahsil edildiği
Kabz-ı mâl-i mütevelliyi’l-vakf
Mahmiye-i İstanbul’da merhûm kâğıdcı Ali Beşe b.  Ali nâm sâhibü’l-hayrın 
ba‘de’l-i‘mâl hâsıl olan ribhi Büyükkaraman sûkunda vâki‘ vuzû’ için i‘dâd olu-
nan musluğun âb-keşine vakıf ve şart eylediği nukūdun hâlâ mütevellîsi olan 
Bezzâz Ahmed Çelebi b.  Veli nâm kimesne meclis-i şer‘-i hatîrde nukūd-ı 
mezbûrun sâbıkan mütevellîsi olan işbu râfi‘ü’l-vesîka Seyyid Mehmed Çelebi 
b. Seyyid Nasûh mahzarında bi’t-tevliyye ikrâr ve takrîr-i kelâm edip asl-ı mâl-ı 
vakf-ı mezbûrdan mezbûr Seyyid Mehmed Çelebi yedinde olan [42a] on dokuz 
kıt‘a Şerîfî altını tevliyyetim hasebiyle mezbûrun yedinden tamâmen vakıf için 
alıp kabz eyledim min ba‘d asl-ı mâl-ı vakf-ı mezbûrdan ve murâbahasından 
yedinde bir akçe ve bir habbe bâkī kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene 1073.
Şuhûdü’l-hâl: el-Hâc İbrahim b.  Musa, Mehmed Çelebi b.  Abdurrahman, Meh-
med Çelebi b. Abdullah, Abdullah Çelebi b. Abdülkerim, Abdi Çelebi b. Hüseyin.

463 [42a-1] Çörekçi Çarko v. Merci’nin Yuvan v. Buğdan aleyhine açtığı alacak 
davasında iddiasını ispat edemediği
Yemîn
Mahmiye-i İstanbul’da Yenibahçe kurbunda sâkin çörekçi tâifesinden Çarko 
v.  Merci? nâm zimmî meclis-i şer‘-i şerîf-i lâzımü’t-teşrîfde, işbu bâ‘isü’s-sifr 
Yuvan v.  Buğdan nâm zimmî muvâcehesinde üzerine da‘vâ ve takrîr-i kelâm 
edip mezbûr Yuvan zimmetinde cihet-i deyn-i şer‘îden yedi bin akçe hakkım 
vardır, taleb ederim suâl olunup alıverilmesi matlûbumdur dedikde gıbbe’s-suâl 
ve akībe’l-inkâr, müdde‘î-i mezbûr Çarko’dan müdde‘âsını mübeyyene beyyine 
taleb olundukda ityân-ı beyyineden izhâr-ı acz edip istihlâf etmeğin müdde‘î-i 
mezbûr Çarko’ya üzerine edâsı lâzım yedi bin akçe deyni olmadığına mezbûr 
Yuvan’a yemîn teklîf olundukda ol dahi alâ vefki’l-mes’ûl yemîn billâhi’llezî 
enzele’l-İncîle alâ İsâ -aleyhi’s-selâm- etmeğin mûcebince müdde‘î-i mezbûr 
Çarko’yu bilâ-beyyine mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilhicceti’ş-şerîfe sene 1073.
Şuhûdü’l-hâl: Abdi Bey b. Hüseyin, Şükür Bey b. Mustafa, Mehmed b. Ramazan, 
Ahmed b.  Abdülcebbar, Veli b.  Mahmud, Resûl b.  Rıdvan, Ali Beşe Çukadar, 
Osman Çelebi el-Muhzır.









464 [42a-2] Çörekçi Mehmed b. Atiyye’nin dokuz adet bârgir ile beş adet 
kalburunu Mustafa b. Yusuf ’a borcuna karşılık sattığı
Mübâye‘a-i bârgir ve gırbâl
Mahmiye-i İstanbul’da Cebeali Kapısı’nda Seferikoz mahallesi sükkânından çö-
rekçi tâifesinden Mehmed b. Atiyye nâm kimesne meclis-i şer‘-i hatîrde Mustafa 
b.  Mehmed muvâcehesinde ikrâr-ı tâm ve takrîr-i kelâm edip mahmiye-i 
mezbûrede Sıçanlı fırında değirmende vâki‘ silk-i mülkümde olan emlâkimden 
her bir re’si bin beş yüz yirmi yedişer akçeden dokuz re’s bârgirimi on üç bin 
yedi yüz kırk üç akçeye ve beş aded kalburumu iki yüz elli yedi akçeye bi saf-
katin vâhidetin cem‘an on dört bin akçeye mezbûr Mustafa’ya bâtten bey‘ ve 
teslîm olunup mezbûr dahi iştirâ ve tesellüm ve kabûl ettikden sonra seme-
ni olan meblağ-ı mârrü’z-zikr on dört bin akçeyi, işbu meclisde hâzır Mustafa 
Çelebi b.  Ali’ye on dört bin akçe deyni olmağla dâyinim mezbûr Mustafa 
Çelebi’yi medyûnum mezbûr Mustafa b. Yusuf üzerine havâle-i sahîha-i şer‘iyye 
ile havâle olunup mezbûrân dahi havâle-i mezbûreyi kabûl eylediler. Fîmâ-
ba‘d zikr olunan dokuz re’s bârgirler ve beş pâre kalbur mezbûr Mustafa bin 
Yusuf ’un mülküdür dedikde mukırr-ı mezbûrun cemî‘ kelimâtını mezbûrlar 
vicâhen ve şifâhen tasdîk ve tahkīk eylediklerinde mâ hüve’l-vâki‘ gıbbe’l-ibtigā 
ketb olundu.
Hurrire fi’l-yevmi’s-sâdis aşer min Zilhicce li sene 1073.
Şuhûdü’l-hâl: el-Hâc Hasan Odabaşı, el-Hâc Hasan b. Mustafa, Süleyman b. Ali, 
Halil b. Rıdvan.

465 [42a-3] Mehmed Beşe b. Abdullah’ın mirası hususunda vârislerinin 
sulh oldukları
Sulh
Mahmiye-i İstanbul’da Kefeli mahallesinden olup bundan akdem vefât eden 
Mehmed Beşe b.  Abdullah’ın verâseti zevce-i metrûkesi Sâbiha bt.  Mustafa ile 
sulbî sagīr oğlu Mustafa ve Ahmed ve Ramazan’a münhasıra olup ba‘de’l-kısme 
sagīrân-ı mezbûrân Mustafa ve Ahmed dahi fevt olup verâsetleri vâlideleri 
mezbûre Sâbiha ile karındaşları merkūm Ramazan’a münhasıra olduğu şer‘an 
zâhir ve müte‘ayyin oldukdan sonra mezbûr Ramazan meclis-i şer‘de vâlidesi 
merkūme Sâbiha mahzarında ikrâr u takrîr-i kelâm edip mukaddemâ vâlidem 
mezbûr Sâbiha karındaşlarım sagīrân-ı mezbûrânın ve benim hâl-i sıgārımızda 
vasiyy-i şer‘îlerimiz olmağla babamız müteveffâ-yı mezbûrun terekesinden her 
birimize isâbet ve intikāl eden hisse-i şer‘iyye-i ma‘lûmelerimizi bi’l-vesâye 
kabz etmiş idi el-hâletü hâzihî babam müteveffâ-yı mezbûrun defter-i kassâm 
nâtık olduğu terekesinden ve bi tarîki’l-münâsaha karındaşlarım sagīrân-ı 
merkūmânın terekelerinden bi’l-irsi’ş-şer‘î bana isâbet ve intikāl eden on iki bin 
sekiz yüz üç akçe hissemi, mukaddemâ vâlidem mezbûreden da‘vâ ve taleb ey-
lediğimde ol dahi meblağ-ı mezkûru kabzını ikrâr, lâkin sagīrân-ı merkūmânın 
ve senin hâl-i sıgārınızda kıbel-i şer‘den farz u takdîr olunan beher yevm yedişer 
akçe nafakalarınıza sarf eylemiş idim deyû da‘vâ-yı def ‘ eylediğinde, beynimiz-
de münâza‘ât-ı kesîre vukū‘undan sonra vesâtat-ı muslihîn ile vâlidem mezbûre 
benimle da‘vâ-yı meşrûhamdan dört bin akçe üzerine inşâ-i akd-i sulh eyledi-
ğinde, ben dahi sulh-ı mezbûru kabûl ve bedel-i sulh olan dört bin akçeyi ye-
dinden tamâmen alıp kabz edip min ba‘d babam müteveffâ-yı mezbûrun ve 
karındaşlarım sagīrân-ı mezbûrânın terekelerine müte‘allika da‘vâdan vâlidem 
mezbûrenin zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene 1073.
Şuhûdü’l-hâl: Hüseyin Efendi b.  Ahmed, el-Hâc Ahmed b.  Mahmud, Ali Beşe 
b.  Osman, Şükrullah Çelebi b.  Mustafa, Abdi Çelebi b.  Hüseyin, Baba Ahmed 
b.  Abdülcebbar, Süleyman Efendi el-İmâm, el-Hâc Sefer b.  Abdullah, Mustafa 
Beşe b. Rıdvan.

466 [42a-4] Meyhaneci Haci Belohorin v. Yani’nin Rus asıllı cariyesi Maroşka 
bt. Aleksi’yi azat ettiği
Itâknâme
Mahmiye-i İstanbul’da meyhâneci tâifesinden Haci Belohorin v.  Yani nâm 
zimmî meclis-i şer‘-i şerîf-i lâzımü’t-teşrîfde tav‘an ikrâr ve takrîr-i kelâm edip 
orta boylu açık kaşlı koyun elâ gözlü Rusiyyetü’l-asl hâfız[at]ü’l-kitâb Maroşka 
bt. Aleksi nâm memlûke câriyemi, lâ li garazin âcil ve lâ li ivazin âcil malımdan 
âzâd ve mülkümden ihrâc ve silk-i harâir-i asliyyâta ilhâk ve idrâc eyledim min 
ba‘d mevsûfe-i mezkûre sâir harâir-i asliyyât gibi hürre olup üzerinde velâdan 
gayrı hakkım bâkī kalmadı dedikde mâ vaka‘a bi’t-taleb ketb olundu.
Fi’l-yevmi’s-sânî aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Abdullah el-Muhzır, Ahmed Çelebi b. Mahmud 
kethüdâ-yı muhzırân, Abdi Çelebi el-Muhzır, Veli b. Mahmud.

467 [42a-5] Bozacı İstavli v. İstodoli’nin Tanaş v. Sağar’da akçe alacağı olduğu
İkrâr-ı deyn
Mahmiye-i İstanbul’da bozacı tâifesinden İstavli v.  İstodoli nâm zimmî meclis-i 









şer‘-i hatîrde Tanaş v. Sağar muvâcehesinde üzerine da‘vâ ve takrîr-i kelâm edip 
her bir vakıyyesi on beşer akçeye olmak üzre yedimden iştirâ ve kabz eylediği 
altmış iki vakıyye bezir semeninden bâkī altı yüz doksan beş akçe zimmetinde 
hakkım vardır, suâl olunsun dedikde gıbbe’s-suâl ve’l-ikrâr ve meblağ-ı mezbûr 
altı yüz doksan beş akçeyi müdde‘î-i mezbûr İstavli’ye edâ ve teslîme merkūm 
Tanaş’a tenbîh birle mâ vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene 1073.
Şuhûdü’l-hâl: Şükür Beşe b. Mustafa, Abdi Çelebi b. Hüseyin, Osman b. Abdullah, 
Mehmed b. Ramazan, Baba Resûl b. Rıdvan.

468 [42a-6] Ali b. Mehmed’in Receb b. Hasan aleyhine açtığı alacak davasında 
iddiasını ispat edemediği
Yemîn
Mahmiye-i İstanbul’da Molla Aşkī mahallesi sâkinlerinden Ali b. Mehmed nâm 
kimesne meclis-i şer‘de işbu bâ‘isü’l-kitâb Receb b.  Hasan mahzarında üzerine 
da‘vâ ve takrîr-i kelâm edip mezbûr Receb zimmetinde cihet-i karz-ı şer‘îden 
üç bin akçe hakkım vardır hâlâ taleb ederim suâl olunsun dedikde gıbbe’s-suâl 
ve akībe’l-inkâr müdde‘î-i mezbûrdan müdde‘âsını mübeyyene beyyine ta-
leb olundukda ityân-ı beyyineden izhâr-ı acz edip istihlâf etmeğin fi’l-hakīka 
müdde‘î-i mezbûr zimmetinde cihet-i mezbûreden üç bin akçe deyni olmadı-
ğına mezbûr Receb’e yemîn teklîf olundukda ol dahi alâ vefki’l-mes’ûl yemîn 
billâhi te‘âlâ etmeğin mûcebince müdde‘î-i mezbûr Ali’yi mu‘ârazadan men‘ bir-
le mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Abdi Çelebi b.  Hüseyin, Şükrullah Çelebi b.  Mustafa, Mehmed 
Çelebi el-Muhzır, Ali Çelebi el-Muhzır.

469 [42b-1] Mihaliçli Baltacızâde Hacı Yusuf ’un vefat etmeden önce Abaza 
şakîlerinden Hasan’dan herhangi bir şey almadığı
Hâlâ kāimmakām-ı sadr-ı a‘zam olan vezîr-i mükerrem müşîr-i müfahham 
muslih-ı mesâlihi’l-ümem İsmail Paşa hazretleri ağalarından husûs-ı âti’z-zikre 
mübâşir ta‘yîn olunan Mahmud Ağa b.  Yusuf ve Defterdâr paşa kāimmakāmı 
sâhibü’l-izzü ve’l-ihtişâm zi’l-kadri’r-refî‘ Mehmed Paşa taraflarından Cafer Ağa 
meclis-i şer‘-i hatîrde her biri takrîr-i kelâm edip kasaba-i Mihaliç sükkânından 
Baltacızâde el-Hâc Yusuf ’un oğulları işbu Ahmed ve Mehmed için babaları 
mezbûr el-Hâc Yusuf, Abaza Hasan şakīnin seksen kese akçesiyle ba‘zı eşyâsını 
alıp İstanbul’da Bezzâzistân’da emânet vaz‘ edip mezbûr el-Hâc Yusuf fevt ol-
dukda oğulları mezbûrlar ol akçe ve eşyâyı ahz u taksîm eylediler deyû istimâ‘ 
olunmağla, mezbûrları ihzâr için ta‘yîn olunmuş idik hâlâ mezbûrları kasaba-i 
mezbûreden getirtip bunda teftîş ve tefahhus olundukda ol akçe ve eşyâ-i 
mezbûrların babasının mülkü ve hakkı olup vefâtından sonra bi hasebi’l-irsi’ş-
şer‘î oğulları mezbûra intikāl ettiği zâhir ve mübeyyene olup Bezzâzistân’dan al-
dıkları akçe ve eşyâ mülk-i mevrûslarıdır, kat‘â Abaza Hasan ile bunların ve ba-
balarının münâsebet ve mu‘âmele ve ihtilâtı olmayıp bunların hakkında olan 
güft ü şinîd iftirâ-yı mahz idiği zâhir ve mütehakkik oldu dediklerinde, vâki‘ü’l-
hâl talebleri ile ketb olundu.
Fi’l-yevmi’s-sâbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Ahmed b. Mahmud, Ahmed Çelebi b. Ali ed-Dâ‘î, Şükrullah 
Bey b.  Mustafa, Abdi Çelebi b.  Hüseyin, Baba Resûl b.  Rıdvan, Mustafa b.  İsâ, 
Osman Bölükbaşı b. Abdullah.

470 [42b-2] Süleyman Beşe b. Abdullah’ın Hüseyin Çavuş b. Veli aleyhine açtığı 
mülk davasında sulh olduğu
Sulh
Mahmiye-i İstanbul’da Tahtaminâre mahallesi ahâlîsinden Süleyman Beşe 
b.  Abdullah nâm kimesne meclis-i şer‘de zikri âtî menzile vâzı‘u’l-yed olduğu 
şer‘an zâhir olan fahrü’l-akrân Hüseyin Çavuş b.  Veli tarafından husûs-ı âti’z-
zikre vekîl olup Abdülkādir Efendi b. Yusuf ve İbrahim Çelebi b. Mustafa nâm 
kimesneler şehâdetleri ile vekâleti sâbite olan oğlu Halil Ağa mahzarında ikrâr 
ve takrîr-i kelâm edip mahalle-i merkūmede vâki‘ lede’l-ahâlî ma‘lûmü’l-hudûd 
olup müvekkil-i müşârün-ileyh Hüseyin Çavuş sâbıkan zevcem olan işbu 
hâzıre bi’l-meclis Yasemin bt. Abdullah nâm hâtundan otuz bin akçeye iştirâ ve 
vaz‘-ı yed eylediği mülk menzili mezbûre Yasemin müşârün-ileyhe bey‘ etmez-
den mukaddem zevciyyet beynimizde kāime iken nısf-ı şâyi‘ini yirmi bin akçe-
ye bana bey‘ ü teslîm ve semenini hibe ve ben dahi kabûl edip nısf-ı merkūm 
mülk-i müşterâmdır deyû vekîl-i mezbûr Halil Ağa’dan nısf-ı mezbûru da‘vâ 
eylediğimde ol dahi inkâr edip ben dahi müdde‘âmı isbâtdan âciz olmamla, 
da‘vâ-yı mezbûreden vekîl-i mezbûr Halil Ağa ile an inkâr dört bin akçe üzerine 
sulh olup ol dahi sulh-ı mezbûru kabûl ve bedel-i sulh olan dört bin akçeyi ye-
dinden alıp kabz edip da‘vâ-yı mezbûrede müvekkil-i müşârün-ileyh Hüseyin 
Çavuş’un zimmetini ibrâ ve iskāt eyledim min ba‘d menzil-i mezbûrun cüm-
lesi müvekkil-i müşârün-ileyh Hüseyin Çavuş’un mülk-i müşterâsı olmuşdur 
benim alâkam yoktur dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdis aşer min Zilhicceti’ş-şerîfe li sene 1073.
Şuhûdü’l-hâl: Mustafa Çavuş b. Abdullah el-Mübâşir, Musa Bey b. Ali, Bayram 
b.  Abdullah, Ahmed Çelebi kethüdâ-yı muhzırân, Şâhin b.  Abdullah, Hüseyin 
Efendi el-Brusî, Ahmed Çelebi b. Ali ed-Dâ‘î, Şükür Bey b. Mustafa el-Muhzır.

471 [42b-3] Ayşe bt. Pîrî’nin boşandığı kocası Bayram b. Veli’nin 
zimmetini ibrâ ettiği
İbrâ
Mahmiye-i İstanbul’da Murad Paşa mahallesinde sâkine Ayşe bt. Pîrî nâm hâtun 
meclis-i şer‘de zevc-i mutallıkı işbu bâ‘isü’l-kitâb Bayram b.  Veli nâm kimesne 
mahzarında bi tav‘ihâ ikrâr ve takrîr-i kelâm edip mezbûr Bayram beni talâk-ı 
bâyin ile tatlîk etmeğin zimmetinde mütekarrir ve ma‘kūdun-aleyh olan bin 
akçe mehr-i müeccelim ile nafaka-i iddet-i ma‘lûmem ve me’ûnet-i süknâm 
için ta‘yîn olunan iki yüz akçe ki cem‘an bin iki yüz akçeyi mezbûrun yedin-
den tamâmen ahz u kabz eyledim ve zimmetini ibrâ eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilhicce li sene 1073.
Şuhûdü’l-hâl: Şükür Çelebi b.  Mustafa, Abdi Çelebi b.  Hüseyin, Baba Resûl 
b. Rıdvan, Hacı Yusuf b. Musa, Pîrî Bey.

472 [42b-4] Ekmekçi Seyyid Abdülhâlik Çelebi’nin alacak hususunda Reis Ali 
Beşe b. Mehmed ile sulh olduğu
Sulh
Ekmekçi tâifesinden Seyyid Abdülhâlik Çelebi meclis-i şer‘-i hatîrde Reis Ali 
Beşe b.  Mehmed nâm râcil mahzarında tav‘an ikrâr ve takrîr-i kelâm edip 
mezbûr zimmetinde yedimden müşterâ nısf sefîne semeninden seksen bin akçe 
ve âhar deynden beş bin akçe ki cem‘an seksen beş bin akçe hakkımdan on 
yedi bin akçesini mezbûr Ali Reis yedinden alıp kabz edip mâ‘adâ altmış se-
kiz bin akçeden mezbûrun zimmetini ibrâ ve iskāt eyledim dedikde mezbûr Ali 
Reis dahi meclis-i şer‘-i hatîrde mezbûr Seyyid Abdülhâlik Çelebi mahzarında 
ikrâr edip bundan akdem târih-i kitâb gününe değin mezbûr Abdülhâlik Çelebi 
ile beynimizde nice ahz u i‘tâ ve mu‘âmelât-ı şettâ vâkı‘a olmuş idi el-hâletü 
hâzihî ben dahi zikr olunan ahz u i‘tâ ve mu‘âmelât-ı şettâya müte‘allika da‘vâda 
mezbûrun zimmetini ibrâ ve iskāt eyledim dedikde gıbbe’t-tesâdıki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Başkorucu? Mustafa Beşe b. Ali Odabaşı, diğer Mustafa Beşe b. Ali, 
Mustafa Çelebi b.  İbrahim, Yusuf Beşe b.  Abdullah, Mahmud Beşe b.  Zülfikār, 
Mahmud Beşe b. Ahmed, el-Hâc Zülfikār b. Abdullah, Veli b. Himmet.

473 [42b-5] Sultana bt. Yani ve kocası Dimitri v. İstoyo’nun Hacı Muhyiddin 
mahallesindeki menzillerini Yani v. Anekli’ye sattıkları
Mülknâme
Mahmiye-i İstanbul’da Hacı Muhyiddin mahallesi sâkinelerinden Sultana 
bt.  Yani ve zevci Dimitri v.  İstoyo nâm zimmî meclis-i şer‘-i hatîr-i lâzımü’t-
tevkīrde işbu hâmilü’s-sifr Yani v.  Anekli nâm zimmî muvâcehesinde ikrâr ve 
takrîr-i kelâm edip akd-i âtî sudûruna dek silk-i mülk-i sahîhimizde münse-
lik olup mahalle-i mezbûrede vâki‘ bir tarafdan Hacı Kalender b. Hasan mülkü 
ve bir tarafdan Papa Vasil mülkü ve iki tarafdan tarîk-i âm ile mahdûd üç bâb 
tahtânî oda ve bi’r-i mâ ve kenîf ve bahçeyi ve müşterek sokak kapısını müşte-
mil ale’l-iştirâk tasarrufumuzda olan menzilimizi on dokuz bin nakd-i râyic fi’l-
vakt akçeye mesfûr İstoyo’ya bâtten bey‘ ve teslîm ol dahi ber minvâl-i muhar-
rer iştirâ ve tesellüm ve kabûl eyledikden sonra semeni olan meblağ-ı mezkûr 
on dokuz bin akçeyi yedinden tamâmen alıp kabz eyledik. Min ba‘d menzil-i 
mahdûd-ı mezkûr mezbûr İstoyo’nun mülk-i müşterâsıdır, keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min Zilhicceti’ş-şerîfe li sene 1073.
Şuhûdü’l-hâl: Ahmed Efendi b. Abdülkādir el-İmâm, İsmail Çelebi b. Kalender, 
Halil Beşe b.  İbrahim, Mehmed Çelebi b.  Mehmed, Lütfullah b.  Osman 
el-Müezzin, el-Hâc Ahmed b. Mahmud kethüdâ, Şükür Çelebi b. Mustafa, Abdi 
Çelebi b. Hüseyin, Baba Ahmed b. Abdülcebbar.

474 [42b-6] Cidde beyi Süleyman’ın Edirneli Mustafa Bey b. Ali’den rüşvet 
olarak aldığı paranın iadesi
Da‘vâ-yı rüşvet
Mahmiye-i Edirne -huffet bi’l-meymene- mahallâtından Şehabeddin Paşa mahal-
lesi sükkânından râfi‘ü’l-kitâb Mustafa Bey b. Ali dîvân-ı kāimmakām-ı hazret-i 
sadr-ı a‘zamîde ma‘kūd meclis-i şer‘-i şerîfde hâlâ Cidde beyi olan umdetü’l-
ümerâ’i’l-kirâm Süleyman Bey b.  ( ) muvâcehesinde üzerine da‘vâ ve takrîr-i 
kelâm edip târih-i kitâbdan iki sene mukaddem merkūm Süleyman Bey bir tev-
liyyet husûsu için câize deyû benden rüşvet bin üç yüz riyâlî guruşum ahz u kabz 
eylemişdir, taleb ederim suâl olunsun dedikde gıbbe’s-suâl mezbûr Süleyman Bey 
cevâbında fi’l-vâki‘ müdde‘î-i mezbûr Mustafa’dan husûs-ı mezbûr için vech-i mü-
beyyene üzre bin üç yüz guruş ahz u kabz eyledim deyû tav‘an ikrâr u i‘tirâf etme-
ğin mûcebince sâlifü’z-zikr bin üç yüz guruşu müdde‘î-i mezbûra teslîme mezbûr 
Süleyman Bey’e tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene 1073.
Şuhûdü’l-hâl: Mehmed Ağa el-Mübâşir, Fahrü’l-akrân Oruc Ağa kāimmakām-ı 
Çavuşbaşı, Abdünnebî Ağa kethüdâ, Mehmed Ağa, Bayram Ağa, Halil Ağa.

475 [42b-7] İsmail b. Hacı Mehmed’in Çukurbostan’daki menzilini kız karındaşı 
Hayri’ye sattığı
Mülknâme
Mahmiye-i İstanbul’da Çukurbostan’da sâkin İsmail b.  el-Hâc Mehmed 
meclis-i şer‘de kız karındaşı râfi‘atü’l-kitâb Hayri Hâtun bt.  el-Hâc Mehmed 
muvâcehesinde ikrâr ve takrîr-i kelâm edip zikr olunan bostanda vâki‘ babam 
mezbûr Hacı Mehmed[‘in] mukaddemâ bana hibe eylediği bir tarafı Bayram 
b.  Hacı Mehmed ve bir tarafı hamamcı Zülfikār Bey ve bir tarafı kendi ve bir 
tarafı Zâhide Hâtun mülkleri ile mahdûd fevkānî ve tahtânî iki bâb odaları 
ve havluyu müştemil mülk-i mevhûbum menzilimi, kız karındaşım mezbûre 
Hayri Hâtun’a üç bin akçeye bey‘-i bâtt-ı sahîh-i şer‘î birle bey‘ edip ol dahi 
iştirâ ve tesellüm ve kabûl ettikden sonra semeni olan meblağ-ı merkūm üç bin 
akçeyi tamâmen alıp kabz eyledim ba‘de’l-yevm menzil-i mezbûr cemî‘ tevâbi‘i 
ile kız karındaşım mezbûrenin mülk-i müşterâsıdır keyfe mâ yeşâ’ ve yahtâr 
mutasarrıfe olsun dedikde mukırr-ı mezbûrun ikrâr-ı meşrûhunu el-mukarru 
lehâ’l-mezbûre Hayri Hâtun vicâhen ve şifâhen tasdîk ve tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ali Efendi b.  Mehmed el-İmâm, Bayram b.  Mehmed, Şaban 
b. Ramazan, Şaban b. Şaban, el-Hâc Ahmed b. Mahmud, Bayram b. Hacı Mehmed, 
el-Hâc Ahmed b. Mahmud.

476 [43a-1] Eğinli Ermeni Arzuman v. Polat’ın Ali b. Hüseyin aleyhine açtığı 
alacak davasında iddiasını ispat edemediği
Men‘
Fi’l-asl Anadolu’da Eğin kazâsı müzâfâtından Parmaklar nâm karyeden olup 
hâlâ İstanbul’da ( ) mahallede sâkin olan Arzuman v. Polat nâm Ermeni meclis-i 









şer‘de Ali Bey b.  Hüseyin mahzarında üzerine da‘vâ edip mukaddemâ mül-
küm olup karye-i merkūmede vâki‘ lede’l-ahâlî ma‘lûmü’l-hudûd bir kıt‘a ba-
ğım ile iki tahtânî odayı ve sofayı müştemil mülk menzilimi mezbûr Ali Beşe’ye 
târih-i kitâbdan iki sene mukaddem iki yüz altmış guruşu safka-i vâhide ile 
bey‘ ve teslîm ve semeninden iki yüz esedî guruşu alıp altmış esedî guruşu 
zimmetinde kalmağla mezbûr Ali Beşe’den taleb ederim suâl olunsun dedik-
de gıbbe’s-suâl mezbûr Ali Beşe cevâbında târih-i mezbûrda ol  bağ ile menzil-i 
mezbûrdan minvâl-i muharrer üzre iştirâ ve kabz ve def ‘-i semen-i mezbûr ey-
lediğimde ol dahi alıp kabz eyledikden sonra semen-i mezbûr iki yüz altmış 
esedî guruşu müşterî-i mezbûr Ali Beşe yedinden tamâmen alıp kabz eyledim 
deyû hattâ ikrâr dahi etmişdi deyû def ‘ ile mukābele eyledikde gıbbe’l-istintâk 
ve’l-inkâr müdde‘î-i mezbûr Ali Beşe’den müdde‘âsı için beyyine taleb olunduk-
da udûl-i müslimînden Unkapanı hâricinde sâkin Ahmed Beşe b. Süleyman ve 
Hüseyin Bey b.  Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-vâki‘ mezbûr Arzuman huzûrumuzda karye-i 
merkūmede vâki‘ menzil-i mezbûr ile bağ-ı mezbûru ber minvâl-i muharrer iki 
yüz altmış esedî guruşa mezbûr Ali Beşe’ye bey‘ ve teslîm ol dahi iştirâ ve tesel-
lüm eyledikden sonra semeni olan meblağ-ı mezbûr iki yüz altmış esedî guru-
şu mezbûr Ali Beşe’den alıp kabz eyledim, bir akçe ve bir habbe alacağım bâkī 
kalmadı deyû huzûrumuzda ikrâr etti. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle olmağın mezbûr Arzuman bî-vech 
mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Çukadar Ali Beşe er-Râcil, Ahmed Çelebi b. Mahmud kethüdâ-yı 
muhzırân, Keşfî Mustafa Efendi el-Kâtib, Hüseyin Efendi el-Brusî, Şükür Bey 
el-Muhzır, Mehmed b. Ramazan el-Muhzır, Baba Resûl el-Muhzır.

477 [43a-2] Bolu’nun Samako kazasına bağlı Çatak köyünden Mehmed 
b. İbrahim’in menzil, bahçe, bostan ve çayırını oğlu İbrahim’e sattığı
Mülknâme-i menzil ve  bağ ve bostan ve çayır
Vilâyet-i Anadolu’da Bolu sancağında Samako kazâsına tâbi‘ Çatak nâm kar-
ye sâkinlerinden Mehmed Efendi b. İbrahim nâm kimesne meclis-i şer‘-i şerîf-i 
lâzımü’t-teşrîfde, sulbî oğlunun oğlu işbu bâ‘isü’l-kitâb İbrahim b. Receb mahza-
rında ikrâr ve takrîr-i kelâm edip karye-i mezbûrede vâki‘ beyne’l-ahâlî ve’l-cîrân 
ma‘lûmü’l-hudûd bir bâb fevkānî odalı ve tahtında ahırı ve anbarı ve havluyu ve 
kenîfi müştemil mülk menzilimi ve yine karye-i mezbûrede vâki‘ beyne’l-ahâlî 
ve’l-cîrân ma‘lûmü’l-hudûd zât-ı eşcâr-ı müsmire ve gayr-ı müsmire büyük bahçe 
demekle ma‘rûf mülk bahçemi ve ana muttasıl mülk bostan yerimi ve çayırımı altı 
bin akçeye, oğlumun oğlu mezbûr İbrahim’e bi safkatin bey‘-i bâtt-ı sahîh-i şer‘î 
ile bey‘ ol dahi iştirâ ve kabûl eyledikden sonra semenleri olan meblağ-ı mezbûr 
altı bin akçeyi mezbûr İbrahim’e Hibe-i sahîha-i şer‘iyye ile hibe edip ol dahi 
ittihâb ve kabûl eyledikden sonra eşyâ-i mezbûreyi mahallinde zabta taslît eyle-
dim ba‘de’l-yevm emlâk-ı mezbûre İbrahim’in mülk-i müşterâsıdır, keyfe mâ yeşâ’ 
ve yahtâr mutasarrıf olsun dedikde mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe sene selâse ve seb‘în ve elf.
Şuhûdü’l-hâl: Süleyman Efendi b. Mehmed, Ahmed Efendi b. Mahmud, el-Hâc 
Mustafa b. Cafer, Ali b. Abdülehad, Mustafa Efendi b. Ramazan.

478 [43a-3] İbrahim Ağa b. Kurt’un vârislerinden Ayşe ve Hatice’nin 
mirastaki hisselerini Mehmed Beşe b. Mustafa ile karısı 
Mahımünir bt. Abdullah’a sattıkları
Mahmiye-i İstanbul’da Çavuş Câmi‘i mahallesi sâkinlerinden olup bundan ak-
dem fevt olan İbrahim Ağa b.  Kurt’un verâseti zevce-i metrûkesi Ayşe Hâtun 
bt.  el-merhûm Ayas Ağa ile sulbî oğlu Mehmed’e münhasıra olup ba‘de’l-kısme 
mezbûr Mehmed dahi fevt olup verâseti vâlidesi mezbûre Ayşe ile li üm kız ka-
rındaşı Hatîce Hâtun bt.  Mehmed Ağa’ya ve ammi oğulları Alişah ve Sâlih Bey 
ve Mehmed Bey’e münhasıra olduğu şer‘an zâhir ve mezbûrun Alişah ve Sâlih ve 
Ahmed Bey mûrisleri mezbûr Mehmed’in cemî‘ terekesinden hisse-i şer‘iyyeleri 
mukābelesinde mezbûretân Ayşe ve Hatîce yedlerinden bi tarîki’t-tehârüci’ş-şer‘î 
bin kıt‘a riyâlî guruş ile iki bin akçe üzerine sulh olup meblağ-ı mezbûru bi’t-
tamâm alıp kabz ettikleri mütebeyyin oldukdan sonra husûs-ı âti’l-beyânın ma-
hallinde tahrîri ibtigā olunmağın, cânib-i şer‘den Mevlânâ Abdülbâkī Efendi irsâl 
olunup ol dahi mahalle-i mezbûreye varıp zeyl-i rakīmde muharrerü’l-esâmî olan 
müslimîn huzûrunda akd-i meclis-i şer‘ ettikde, mezbûretân Ayşe ve Hatîce’den her 
birinin zâtı İsâ Çorbacı b. Mehmed ve Zülfikār b. Abdullah ta‘rîfleri birle mu‘arrefe 
oldukdan sonra mezbûretân Ayşe ve Hatîce meclis-i mezbûrda râfi‘ü’l-kitâb 
Mehmed Beşe b. Mustafa ve zevcesi Mâhımünir bt. Abdullah muvâcehelerinde her 
biri ikrâr-ı tâm ve takrîr-i kelâm edip mûrisimiz müteveffâ-yı mezbûr Mehmed’in 
terekesinden olup mahmiye-i mezbûrede Karagümrük demekle ma‘lûm mevzi‘de 
vâki‘ bir tarafdan Osman Bey mülkü ve bir tarafdan Bâli Bey mülkü ve bir taraf-
dan Mustafa Beşe mülkü ve bir tarafdan tarîk-i âm ile mahdûd bir bâb boz[a]hâne 
mûrisimiz merkūmun fevtinden sonra bizim ile ammilerimiz mezbûrûna intikāl 
edip bâlâda beyân olunduğu üzre ibn ammilerimiz merkūmun beynimizden ihrâc 
olunup zikr olunan boz[a]hâne ve içinde olan âlâtı ikimizin mülk-i mevrûsu ol-
muş idi hâlâ hudûd-ı mezbûre ile mahdûd olan zikr olunan boz[a]hâneyi içinde 
mevcûd âlâtından bir büyük kazgan ve bir küçük kazgan ve iki küp ve dört fıçı 
ve bir destgâh fıçısı ve iki destgâh küpü ve bir kova ve bir elek ve bir balta ve bir 
bakır kürek ve bir kebab şişi ve bir gerdel ve iki değirmen ve yirmi iki kova ve 
yirmi dört çapçak ve on bir ağaç tabla ve bir kebab tavası ve bir kancayı bi saf-
katin vâhidetin mezbûrân Mehmed Beşe ile zevcesi Mâhımünir Hâtun’a yüz kırk 
bin nakd-i fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm eyleyip anlar dahi ale’l-iştirâki’s-seviy iştirâ ve te-
sellüm ve kabûl ettiklerinden sonra semeni olan meblağ-ı sâlifü’l-beyân yüz kırk 
bin akçeyi yedlerinden tamâmen alıp kabz eyledik ba‘de’l-yevm zikr olunan boz[a]
hâne ve âlât-ı mastûre mezbûrân Mehmed Beşe ve zevcesi Mâhımünir’in iştirâk-i 
seviy üzre mülkleridir, keyfe mâ yeşâ’ mutasarrıfân olsun dediklerinde mezbûretân 
Ayşe ve Hatîce’nin minvâl-i muharrer üzre cârî ve sâdır olan ikrârlarını el-mukarru 
lehümâ’l-mezbûrân Mehmed Beşe ve Mâhımünir vicâhen ve şifâhen tasdîk ve 
tahkīk etmeğin vâki‘ hâli Mevlânâ-yı mezbûr mahallinde tahrîr, ba‘dehû ma‘an 
irsâl olunan Mustafa Beşe b.  Rıdvan ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene 1073.
Şuhûdü’l-hâl: el-Hâc İbrahim b. Yusuf, İsâ Çavuş b. Mehmed, Siyavuş b. Hüseyin, 
Osman Halîfe b.  Veli, Mehmed Efendi b.  el-Hâc Hüseyin, Mehmed Efendi 
el-İmâm, Ramazan b. Ramazan, Ali b. Hasan, Hasan b. Aydın, Hüseyin b. Hasan, 
İbrahim b.  Mehmed, Mustafa b.  Mehmed, Ömer b.  Mehmed, Mehmed Çelebi 
b. Ahmed, Hüseyin Çelebi b. Ahmed.

479 [43a-4] Ahmed Beşe b. Mustafa’nın menzilinin damlalığına haksız yere 
müdahale eden Bağdad ağası Ali b. Ahmed’in bundan menedilmesi
Husûs-ı âti’l-beyânın mahallinde istimâ‘ ve tahrîri iltimâs olunmağın, savb-ı 
şer‘den irsâl olunan Mevlânâ Brusî Hüseyin Efendi mahmiye-i İstanbul’da Manisalı 
Çelebi mahallesinde Hümâ Hâtun vakfı olan odalara varıp zeyl-i kitâbda isimle-
ri mastûr müslimîn huzûrunda akd-i meclis-i şer‘ eyledikde mahalle-i merkūme 
ahâlîsinden bâ‘isü’l-kitâb Ahmed Beşe b. Mustafa meclis-i mezbûrda icâreteyn-i 
ma‘lûmeteyn ile mutasarrıf ve vâzı‘u’l-yed olduğu şer‘an sâbit olan fahrü’l-akrân 
sâbıkan Bağdad Ağası olan Ali Ağa b. Ahmed tarafından husûs-ı âti’z-zikre vekîl 
olup el-Hâc Mustafa Çelebi b.  Durmuş ve Kadri Beşe b.  Ebûbekir nâm kimes-
neler şehâdetleri ile vekâleti sâbite olan Mehmed Çelebi b.  Mustafa mahzarın-
da vakf-ı mezbûr mütevellîsi Mehmed Ağa b.  Sefer muvâcehesinde üzerine 
da‘vâ edip mukaddemâ mülküm olup mahalle-i merkūmede vâki‘ lede’l-ahâlî 
ma‘lûmü’l-hudûd menzilimin tûlen yirmi zirâ‘ ve arzen yirmi parmak damlalığı 
var iken müvekkil-i müşârün-ileyh Ali Ağa vaz‘-ı yed etmiş idi hâlâ mârrü’z-zikr 
damlalıkdan kasr-ı yedine ve makarr-ı nisvân olan mahalle havâlesini ve buçuk 
zirâ‘ damlalığı olduğunu ikrâr, ziyâdeyi inkâr eyledikde müdde‘î-i mezbûrdan 
ziyâdeyi mübeyyene beyyine taleb olundukda udûl-i müslimînden olup [43b] 
mahalle-i merkūme ahâlîsinden İmâm Mustafa Efendi b.  Mehmed ve Mahmud 
Çavuş b.  Nasûh ve Ahmed Çelebi b.  Halil ve İlyas Çelebi b.  Hasan nâm ki-
mesneler li ecli’ş-şehâde meclis-i şer‘a hâzırûn olup fi’l-vâki‘ mezbûr Ahmed 
Beşe’nin menzil-i mezbûrunun damlalığı işbu Hâssa mi‘mârı üstâd mesâha ey-
lediği tûlen yirmi sekiz zirâ‘ ve yirmi parmakdır, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de ri‘âyeti şerâiti’l-kabûl şehâdetleri makbûle oldukdan sonra zikr olunan 
damlalıkdan müşârün-ileyh Ali Ağa’nın kasr-ı yedi ve havâleyi dahi def ‘i için 
vekîl-i mezbûra tenbîh olundukdan sonra vâki‘ hâli Mevlânâ-yı mezbûr mahal-
linde tahrîr, ba‘dehû ma‘an irsâl olunan kamçıcı Mustafa ile meclis-i şer‘a gelip 
alâ vukū‘ihi inhâ ve takrîr etmeğin Mevlânâ-yı mezbûrun vech-i muharrer üzre 
istimâ‘ ve hükmü ba‘de’t-tenfîz, mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Seyfullah Efendi b.  Osman el-İmâm, Ali Efendi b.  Hüseyin, 
Mehmed Çelebi b.  Mehmed, Mehmed Beşe b.  Ali, Ali Çelebi b.  el-Hâc Memi, 
Ahmed Çelebi b. Ali, Mehmed Beşe b. Mustafa, Kadri Beşe b. Ebûbekir.

480 [43b-1] Küçük Defterdar Süleyman Efendi’nin Nişancı mahallesindeki 
arsasını Abdülkadir Beşe b. Ebûbekir’e sattığı
Mahmiye-i İstanbul’da Kırkçeşme kurbunda sâkin sâbıkan küçük defterdâr olan 
zahrü’l-emâcid ve’l-a‘yân makbûlü’s-sudûr ve’l-erkân Süleyman Efendi tarafla-
rından husûs-ı câi’z-zikre fahrü’l-kuzât Mahmud Efendi ve Müezzin Hüseyin 
Çelebi şehâdetleri ile vekâleti sâbite olan kebîr oğulları Mustafa Efendi meclis-i 
şer‘de râfi‘ü’l-kitâb Abdülkādir Beşe b.  Ebûbekir muvâcehesinde ikrâr u i‘tirâf 
edip babam ve müvekkilim müşârün-ileyh Süleyman Efendi Kumkapı kur-
bunda Nişancı mahallesinde vâki‘ bir tarafı Davud Çelebi ve bir tarafı Mustafa 
Çelebi mülkleri ve bir tarafı imâma meşrûta vakıf menzil ve bir tarafı tarîk-i âm 
ile mahdûd mecmû‘ arsa-i hâliyesini mezbûr Abdülkādir Beşe’ye otuz bin fıddî 
râyic fi’l-vakt akçeye bâtten bey‘ ü teslîm eyleyip ol dahi iştirâ ve kabûl ettikden 
sonra meblağ-ı mezbûr otuz bin akçeyi tamâmen alıp kabz eylediler ba‘de’l-
yevm zikr olunan arsa mezbûrun mülküdür dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hacı Mehmed b.  el-Hâc Abdi, el-Hâc Yusuf b. Abdullah, Ali Bey 
b. Abdullah, Ebûbekir b. Osman ve gayruhüm.

481 [43b-2] Mehmed b. Himmet’in Seyyid Mehmed b. Çerağ aleyhine açtığı 
alacak davasında sulh olduğu
Mahmiye-i İstanbul’da Karaağaç mahallesinde sâkin bâ‘isü’l-vesîka Mehmed 
b. Himmet meclis-i şer‘de Seyyid Mehmed b. Çerağ mahzarında üzerine da‘vâ ve 
takrîr-i kelâm edip mezbûr es-Seyyid Mehmed’in yedimden müşterâ ve makbûz 
vakıyye ve kıymeti beynimizde ma‘lûm pastırma semeninden zimmetinde müc-
temi‘ olan sekiz bin akçe hakkımı mukaddemâ mezbûr es-Seyyid Mehmed’den 
da‘vâ ve taleb eylediğimde ol dahi inkâr etmeğin beynimizde münâza‘ât-ı 
kesîreden sonra vesâtat-ı muslihîn ile da‘vâ-yı merkūmeden mezbûr Seyyid 
Mehmed benimle an inkâr beş bin akçe üzerine inşâ-i akd-i sulh eylediğinde, 
ben dahi sulh-ı mezbûru kabûl etmiş idim hâlâ bedel-i mezbûru bana edâdan 
imtinâ‘ eder, suâl olunup alıverilmek matlûbumdur dedikde gıbbe’s-suâl ve’l-
inkâr müdde‘î-i mezbûrdan müdde‘âsını mübeyyene beyyine taleb olunduk-
da udûl-ı müslimînden olup Mahmiye-i mezbûrede Davud Paşa mahallesinde 
sâkin Mustafa b.  İbrahim ve Tavukpazarı kurbunda sâkin Osman b. Halil nâm 
kimesneler li ecli’ş-şehâde meclis-i şer‘a hâzırân olup istişhâd olunduklarında, 
fi’l-vâki‘ müdde‘î-i mezbûr Mehmed mukaddemâ merkūm es-Seyyid Mehmed 
ile beynlerinde vakıyye ve kıymeti ma‘lûm pastırma semeninden olmak üzre 
sekiz bin akçe da‘vâ ve taleb eylediğinde, ol dahi müdde‘âsını inkâr vesâtat-ı 
muslihîn ile da‘vâ-yı merkūmeden beş bin akçe üzerine inşâ-i akd-i sulh etmişdi, 
bedeli zimmetindedir. Biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle olmağın müdde‘î-i mezbûra bedel-i sulh-ı mezbûr beş bin 
akçeyi edâ ve teslîme mezbûr es-Seyyid Mehmed’e ba‘de’t-tenbîh, mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ali Beşe b. Osman, Mustafa Beşe b. Rıdvan, Şükrullah b. Mustafa, 
Şaladura? Mehmed, Abdi Çelebi b. Hüseyin.

482 [43b-3] Ölen Taşçı Mehmed Bey b. Ali’nin 79. Yeniçeri Cemaati Odası 
vakfından aldığı borcunun terekesinden ödenmesine
Mahmiye-i İstanbul’da el-Hâc İlyas mahallesi ahâlîsinden olup mukaddemâ vefât 
eden Taşçı Mehmed Bey b. Ali’nin verâseti zevce-i metrûkesi Ayşe bt. Mehmed 
nâm hâtun ve sulbî kebîr oğlu Ömer’e ve sulbiye sagīre kızı Ümmühânî’ye mün-
hasıra oldukdan sonra Dergâh-ı âlî yeniçerilerinin yetmiş dokuz cemâ‘atine 
mahsûsa odanın vakıf akçesine hâlâ mütevellî olan odabaşı Ebûbekir Beşe 
b.  Hamza meclis-i şer‘-i hatîrde sagīre-i merkūmenin mansûbe vasîsi olan 
mezbûre Ayşe Hâtun ile oğlu mezbûr Ömer Çelebi mahzarında bi’t-tevliyye 
üzerine da‘vâ edip târih-i kitâbdan on dört sene mukaddem vakf-ı mezbûreden 
mütevellîsi yedinden müteveffâ-yı mezbûr karz aldığı dokuzar dirhem yüz otuz 
yedi buçuk riyâlî guruşu mukābelesinde mahalle-i merkūmede vâki‘ lede’l-
ahâlî ma‘lûmü’l-hudûd olup tereke-i vâfiyyesi olan mülk menzilini mütevellî-i 
mezbûra rehin ve teslîm ve kable’l-edâ ve’l-fekk vefât edip zimmetinde kalmış-
di hâlâ meblağ-ı mezkûru mezbûrân Ayşe Hâtun ve Ömer Çelebi’den taleb ede-
rim suâl olunsun dedikde gıbbe’s-suâl mezbûrân Ayşe Hâtun ve Ömer Çelebi 
menzil-i mezbûr müteveffâ-yı mezbûrun tereke-i vâfiyyesi olduğunu ikrâr, 
lâkin müteveffâ-yı mezbûr sıhhatinde târih-i mezbûrda mâl-ı vakf-ı mezbûrdan 
mütevellî-i sâbık yedinden karz yüz otuz yedi buçuk guruşu alıp mukābelesinde 
menzil-i mezbûrunu yedine rehin vaz‘ ve teslîm eylediğini bi’l-külliye inkâr ey-
lediklerinde müdde‘î-i mezbûrdan müdde‘âsı için beyyine taleb olundukda 
oda-i mezbûre ahâlîsinden olup udûl-i müslimînden Yusuf Beşe b. Ebûbekir ve 
Mehmed Beşe b.  Yusuf nâm râciller li ecli’ş-şehâde meclis-i şer‘a hâzırân olup 
gıbbe’l-istişhâd fi’l-vâki‘ târih-i mezbûrda müteveffâ-yı mezbûr hâl-i sıhhatinde 
vakf-ı mezbûrdan mütevellî-i vakıf ( ) yedinden huzûrumuzda dokuzar dirhem 
yüz otuz yedi buçuk riyâlî guruş ikrâz ve kabz eyledikde tereke-i vâfiyyesi olan 
menzil-i mezbûrunu yedine rehin vaz‘ ve teslîm ol dahi irtihân ve tesellüm edip 
kable’l-istîfâ mezbûr Mehmed Bey fevt olmağla meblağ-ı mezbûr zimmetinde 
kaldı. Biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
makbûle olmağın deyn-i mezbûr mütevellî-i mezbûr Ebûbekir Beşe’ye tereke-i 
mezbûresinden edâ ile fekk-i rehin etmeğe mezbûrân Ayşe Hâtun ve Ömer 
Çelebi’ye tenbîh olunup mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: el-Hâc Hasan [b.] Ömer, Receb Efendi b.  Ebûbekir imâm-ı 
mahalle-i merkūme, Şükrullah b.  Mustafa, Mustafa Çelebi b.  Musa el-Müezzin, 
Ahmed Beşe b. Mehmed, Hasan Beşe b. Ahmed.

483 [43b-4] Afife bt. Esad Efendi’nin Dülgerzâde mahallesindeki menzil 
hissesini kardeşi Seyyid Ebüssuud’a sattığı
Sâbıkan Anadolu kazaskeri olup ba‘dehû vefât eden merhûm Esad Efendi’nin 
verâseti, sulbî kebîr oğulları a‘lemü ulemâ’i’l-izâm es-Seyyid Mehmed Said 
Efendi ve iftihârü’l-müderrisîni’l-kirâm es-Seyyid Ebussuûd Efendi’ye ve sul-
biye kebîre kızları fahrü’l-muhadderât Şerife Rahime Hâtun ve Afife Hâtun 
ve Râbia Hâtun’a münhasıra ve asl-ı mes’elesi yedi sehimden olup ikişer sehi-
mi müşârün-ileyhimâya ve birer sehimi müşârün-ileyhinneye isâbet eylediği 
şer‘an zâhir ve sâbit oldukdan sonra müşârün-ileyhâ Afife Hâtun cânibinden 
ikrâr-ı âtîye vekîl olup zâtını bi’l-ma‘rifeti’ş-şer‘iyye ârifân Bilâl Çelebi b.  Eyüb 
ve Hasan Çelebi b.  Ahmed nâm kimesneler şehâdetleri ile vekâleti sâbite olan 
zevc-i mükerremleri iftihârü’l-müderrisîni’l-kirâm zübdetü’l-muhakkikīni’l-
fihâm hâlâ sahn müderrisi olan Mahmud Efendi b.  Ali meclis-i şer‘-i hatîr-i 
lâzımü’t-tevkīrde bâ‘isü’l-kitâb müşârün-ileyh terekesinden olup mahmiye-i 
İstanbul’da Dülgerzâde mahallesinde vâki‘ müşârün-ileyhe [44a] intimâ ile 
tahdîd ve tavsîfden ârî muhterik mülk menzil arsasından müvekkile-i müşârün-
ileyhâ bir sehim hisse-i şâyi‘asını üç yüz elli riyâlî guruşa bey‘-i kat‘î ile bey‘ 
ve teslîm anlar dahi minvâl-i muharrer üzre iştirâ ve tesellüm eyledikden son-
ra semeni olan meblağ-ı mezbûr üç yüz elli riyâlî guruşa târih-i kitâbdan 
sene-i kâmile tamâmına değin te’cîl eyledikde müşârün-ileyh Efendi dahi ecel-i 
mezbûru kabûl eyledi. Min ba‘d hisse-i mezbûru müşârün-ileyh Ebussuûd 
Efendi’nin mülk-i müşterâsı olup keyfe mâ yeşâ’ ve yahtâr mutasarrıf olsun dedi 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Hurrire fi’l-yevmi’l-âşir min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Efendi el-Brusî kâtib, Ahmed Çelebi kethüdâ-yı muhzırân, 
Ahmed Çelebi b.  Ali Serbölük, Mehmed Ağa b.  Mahmud sermuhzırân, Şükür 
Bey el-Muhzır, Mehmed b. Ramazan el-Muhzır.

484 [44a-1] Koca Mustafa Beşe’nin çocukları Mehmed Çelebi ve Rahime’nin 
vasîsinin terekeden bir şey saklamadığı
Yemîn
Mukaddemâ Mekke-i Mükerreme’de vefât eden Koca Mustafa Beşe nâm râcilin 
verâseti, li ebeveyn kız karındaşı Âsiye bt. İsâ nâm hâtunun sadrî kebîr oğlu Mehmed 
Çelebi ile sadriyye kebîre kızı Rahime nâm hâtuna münhasıra olup kendi nefsin-
den asîl ve kız karındaşı mezbûre cânibinden husûs-ı âti’z-zikre vekîl olup nehc-i 
şer‘î-i mu‘teber üzre vekâleti sâbit olan merkūm Mehmed Çelebi meclis-i şer‘-i 
hatîr-i lâzımü’t-tevkīrde müteveffâ-yı mezbûrun mukaddemâ vasiyy-i muhtârı 
olan Hacı Ali b. Abdullah mahzarında, mûrisimiz müteveffâ-yı merkūm Hacı Ali 
yedinde mazbût olan bin dört yüz riyâlî guruş terekesinden asâleten ve vekâleten 
hisselerimiz alıp yedinde bir nesne kalmadı demiş idik hâlâ zikr olunan bin dört 
yüz riyâlî guruşdan ziyâde altı yüz riyâlî guruş ketm eylediğine vâkıf olmağla on-
dan dahi hisselerimiz asâleten ve vekâleten mezbûr el-Hâc Ali’den taleb ederim 
suâl olunsun dedikde gıbbe’s-suâl ve’l-inkâr müdde‘î-i mezbûrdan müdde‘âsını 
mübeyyene beyyine taleb olundukda ikāmet-i beyyineye kādir olmamağla istihlâf 
etmeğin müteveffâ-yı mezbûrun vârislerine teslîm eylediği meblağ-ı mezbûr bin 
dört yüz riyâlî guruş terekeden ziyâde altı yüz guruş ketm eylediğine mezbûr Hacı 
Ali’ye yemîn teklîf olundukda ol dahi alâ vefki’l-mes’ûl yemîn billâhi’l-azîm etme-
ğin mezbûr Mehmed Çelebi bilâ-beyyine mu‘ârazadan men‘ olunup mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene 1073.
Şuhûdü’l-hâl: Mehmed Ağa b.  Mahmud sermuhzırân, Mehmed Efendi b.  Ebû 
Ahmed, Mehmed Çelebi b. ( ), Abdünnebî Ağa b. Resûl, Hacı Handan b. Abdullah, 
Hacı Nimetullah, Mehmed Reis, Ahmed Çelebi b. Mahmud, Ali Beşe çukadar.

485 [44a-2] Emine bt. Ahmed’in kocası Yusuf Beşe b. Abdullah’tan 
muhâlaa yoluyla boşandığı
Hul‘
Mahmiye-i İstanbul’da Kazgancı Satı‘ mahallesinde sâkine Emine bt. Ahmed nâm 
hâtun meclis-i şer‘de zevci hâfızü’l-kitâb Yusuf Beşe b.  Abdullah mahzarında 
tav‘an ikrâr edip mezbûr ile zimmetinde mütekarrir ve ma‘kūdun-aleyh olan üç 
bin akçe mehr-i müeccel ve nafaka-i iddet-i ma‘lûmemden fâriğa olup me’ûnet-i 
süknâm dahi kendi üzerime olmak üzerine muhâla‘a-i sahîha ile muhâla‘a eyle-
diğimde ol dahi vech-i muharrer üzre hul‘ı kabûl eyledikden sonra zevciyyete ve 
gayra müte‘allika da‘vâdan her birimiz âharın zimmetini ibrâ ve iskāt [eyledik] 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Beşe b. Osman, sarrâclar Yiğidbaşısı Mehmed b. Ramazan, 
Hüseyin Çelebi b. İsmail, İbrahim Çelebi b. Nasûh, Mehmed Çelebi b. Mehmed.

486 [44a-3] Yamandi’nin bakkal Yorgi ve cariyesi Rando aleyhine açtığı 
hırsızlık davasının reddi
Men‘
Mahmiye-i İstanbul’da Abdi Subaşı mahallesinde sâkin olan Yamandi nâm 
zimmî tarafından vekîli olan kızı Libane nâm nasrâniyye dîvân-ı kāimmakām-ı 
sadr-ı a‘zamîde akd olunan meclis-i şer‘de Bakkal Yorgi zimmînin memlûke 
câriyesi Rando nâm nasrâniyye muvâcehesinde üzerine da‘vâ edip gāib ani’l-
meclis Rali nâm zimmînin memlûke câriyesi Maroşka ikrâr edip mukaddemâ 
mezbûr Yamandi’nin evinde zâyi‘ olan seksen guruş kıymetli iki altın yüzük ve 
altın kutu içinde iki dizi inciyi ben alıp mezbûr Yorgi’nin hizmetkârı Marko nâm 
sagīre verip ol dahi câriyesi merkūme Rando’ya verip hâlâ mezbûr câriye ile işbu 
Yorgi zimmîden taleb eylediğimde mezbûrân inkâr ederler mezbûrlardan suâl 
olunsun dedikde mezbûrenin vech-i muharrer üzre bi’l-vekâle da‘vâsı mesmû‘a 
olmayıp mezbûrâna suâl dahi teveccüh etmemeğin, bî-vech ta‘arruzdan men‘ 
olunup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Muhzırbaşı Mehmed Ağa, Abdünnebî Ağa b.  Resûl, çukadar Ali 
Beşe, sarrâc Mustafa Beşe b. Rıdvan, Şükür Beşe el-Muhzır, Ahmed Efendi el-Kâtib, 
Kadri Efendi el-İmâm, Mustafa Çavuş el-Mübâşir, Abdi Çelebi el-Muhzır.

487 [44a-4] Mustafa Efendi’nin Kazasker Mahmud Efendi Medresesi vakfından 
bey‘ bi’l-istîcâr yoluyla ödünç aldığı
İstiğlâl
Mahmiye-i İstanbul’da Tercüman Yunus mahallesinde sâkin efdalü’l-müderrisîni’l-
kirâm Mustafa Efendi meclis-i şer‘-i hatîrde merhûm kazasker Mahmud Efendi 
medrese-i celîlesi vakfına hâlâ mütevellî Cafer Çavuş b.  Mehmed mahzarın-
da ikrâr ve i‘tirâf edip mahalle-i mezbûrede vâki‘ etrâf-ı erba‘ası Boğdan Sarayı 
ve Arpacızâde mülkü ve Nalband ve Kapıcı Mehmed Bey ve Hasan Çavuş ve-
resesi mülklerine ve Receb Bey mülkü ve tarîk-i hâssa müntehî mülk menzili-
mi, her biri yedişer dirhem olmak üzre üç yüz guruş ile yedişer buçuk dirhem 
yüz guruş ki cem‘an dört yüz guruşa bi tarîki’l-istiğlâl mütevellî-i mezbûra bey‘ 
ve teslîm edip ol dahi iştirâ ve kabûl ettikden sonra meblağ-ı mezbûr dört yüz 
riyâlî guruşu mezkûr Cafer Çavuş yedinden alıp kabz edip menzil-i mezbûru 
ba‘de’t-tahliyyeti’ş-şer‘iyye târih-i kitâbdan sene tamâmına değin altmış guru-
şa mütevellî-i mezbûrdan istîcâr ve kabûl, ol dahi îcâr ve teslîm eyledi dedikde 
gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: İsmail Çelebi b.  Beşir, Monla Mehmed b.  Musa, Handan Bey 
b. Abdullah, Mehmed Çavuş b. Abdullah, Fahrü’s-sâlihin Osman Efendi, Receb 
b. Ali, Hüseyin Çavuş b. Mehmed.

488 [44a-5] Kapıcıbaşı Osman Ağa b. Hacı Can’ın iki adet odasını karısı 
Ayşe’ye hibe ettiği
Hibe
Husûs-ı âti’l-beyânın mahallinde tahrîri iltimâs olunmağın, savb-ı şer‘-i celîl-i 
lâzımü’t-tebcîlden Mevlânâ Ömer Efendi b.  İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye’de Aksaray’da Gurebâ Ağası Hüseyin 
Ağa mahallesi sâkinlerinden olup Dergâh-ı mu‘allâ ve bârgâh-ı a‘lâ kapıcıba-
şılarından olan umdetü’l-emâcid ve’l-ekârim câmi‘ü’l-mehâmid ve’l-mekârim 
Osman Ağa b. Hacı Can’ın menziline varıp zeyl-i rakīmde isimleri mastûr olan 
müslimîn huzûrunda akd-i meclis-i şer‘-i kavîm eyledikde meclis-i mezbûrda 
merkūm Osman Ağa bi’t-tav‘i’s-sâf ikrâr ve i‘tirâf edip mahalle-i mezbûrede 
vâki‘ zevcem Ayşe Hâtun’un mülkü olup tarafeyni benim menzilim ve bir tarafı 
mezbûre Ayşe’nin mülk dekâkîni ve bir tarafı tarîk-i âm ile mahdûd olan arsa-i 
muhterika üzerinde, merkūme Ayşe Hâtun’un izni ve kendi malım ile önlerin-
de birer sofalı iki bâb tahtânî odalar binâ etmiş idim hâlâ zikr olunan odaları 
mesfûre Ayşe Hâtun’a hibe-i sahîha-i şer‘iyye ile hibe eyledim, ol dahi ittihâb 
ve kabûl eyledi ba‘de’l-yevm arsa-i mezbûre ve üzerinde olan ebniye cemî‘an 
merkūme Ayşe Hâtun’un mülküdür, kat‘â benim alâka ve medhalim yoktur key-
fe mâ yeşâ’ ve yahtâr mutasarrıfe olsun dedikde vâki‘ü’l-hâli Mevlânâ-yı mezbûr 
mahallinde tahrîr, ba‘dehû ma‘an irsâl olunan Mustafa Çelebi ve İsmail Çelebi 
ile meclis-i şer‘-i hatîr-i lâzımü’t-tevkīre gelip vukū‘u üzre ihbâr ve takrîr etme-
ğin mâ vaka‘a bi’t-taleb ketb ü imlâ olundu.
Fî evâsıtı Zilhicceti’l-harâm li sene selâse ve seb‘în ve elf.
Şuhûdü’l-hâl: Kasım Çelebi b.  Abdullah, İvaz Bey b.  Abdullah, Hacı Mehmed 
b.  İmâm, Yusuf Bey b. Ebûbekir, Mustafa Çelebi b. Baba, Mehmed Bey b. Dost 
Bey, Mehmed Efendi el-İmâm, Hacı İsmail Efendi, Receb Beşe camcı, Mehmed 
Bey el-bevvâb.

489 [44b-1] Kapıcıbaşı Osman Ağa b. Can’ın menzilini Hacı Mehmed 
b. İmam’a sattığı
Mülknâme
Husûs-ı âti’l-beyânın mahallinde tahrîri iltimâs olunmağın, savb-ı şer‘-i celîl-i 
lâzımü’t-tebcîlden Mevlânâ Ömer Efendi b.  İsmail irsâl olunup ol dahi Dârü’l-
hilâfeti’l-aliyye Kostantıniyye el-mahmiyye’de Aksaray’da Gurebâ Ağası Hüseyin 
Ağa mahallesi sâkinlerinden olup Dergâh-ı mu‘allâ ve bârgâh-ı a‘lâ kapıcıba-
şılarından olan umdetü’l-emâcid ve’l-ekârim câmi‘ü’l-mehâmid ve’l-mekârim 
Osman Ağa b. Hacı Can’ın menziline varıp zeyl-i rakīmde mastûrü’l-esâmî olan 
müslimîn mahzarında akd-i meclis-i şer‘-i kavîm eyledikde meclis-i mezbûrda 
merkūm Osman Ağa Hacı Mehmed b.  İmâm mahzarında bi’t-tav‘i’s-sâf ikrâr 
ve i‘tirâf edip mahalle-i mezbûrede vâki‘ etrâf-ı selâsesi tarîk-i âm ve bir tarafı 
utekā ve atîkātıma süknâsını şart ve vakf eylediğim dokuz bâb müte’ehhil oda-
ları ile mahdûd mülk menzilimin hâriciyyesi olup fevkānî bir büyük oda ve bir 
küçük oda ve mâ-beynlerinde bir sofa ve bir küçük kahve odası ve bir kenîf 
ve tahtânî bir oda ve ahır ve samanlık ve havlu ve iki bi’r-i mâ ve zât-ı eşcâr-ı 
müsmire ve gayr-ı müsmire bahçeyi müştemil olan menzili bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık merkūm Hacı Mehmed Bey’e bin 
yüz riyâlî guruşa bey‘-i bât ile bey‘ edip ol dahi iştirâ ve kabûl eyledikden son-
ra semeni olan bin yüz riyâlî guruşu bi’t-tamâm yedinden ahz u kabz eyle-
dim ba‘de’l-yevm menzil-i mezbûr müştemilâtıyla mesfûr Hacı Mehmed Bey’in 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’l-mu‘teber vâki‘ü’l-hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Mustafa Çelebi ve İsmail Çelebi ile meclis-i şer‘-i hatîr-i 
lâzımü’t-tevkīre gelip vukū‘u üzre ihbâr ve takrîr etmeğin mâ vaka‘a bi’l-ibtigā 
ketb ü imlâ olundu.
Fî evâsıtı Zilhicceti’l-harâm li sene selâse ve seb‘în ve elf.
Şuhûdü’l-hâl: Kasım Çelebi b.  Abdullah, İvaz Bey b.  Abdullah, Hacı İsmail 
Efendi, Yusuf Bey b. Ebûbekir, Mustafa Çelebi b. Baba, Mehmed Bey b. Dost Bey, 
Mehmed Efendi el-İmâm, Receb Beşe camcı, Mehmed Bey el-bevvâb.

490 [44b-2] Kapıcıbaşı Osman Ağa b. Can’ın Hüseyin Ağa mahallesindeki 
menzilini vakfedip İvaz Bey b. Abdullah’ı mütevellî tayin ettiği
Vakfiye
Hamd u sipâs ve şükr-i bî-kıyâs ol vâkıfü’l-ahvâl melik-i müte‘âl celle ani’ş-
şebîh ve’l-misâl hazretlerinin dergâh-ı âlîsine maksûr ve derûn-ı nâ-ma‘dûd ol 
habîb-i Rabb-i vedûd hazret-i Muhammedü’l-Mustafa aleyh ve alâ âlihî mine’t-
tahiyyât ezkâhâ ve mine’s-salâvât enhâhâ Âsitâne-i sa‘âdet-âşiyânesine mahsûr 
kılındıkdan sonra bâ‘is-i tastîr-i sütûr-ı şer‘î ve dâ‘î-i tahrîr-i kitâb-ı mer‘î ol-
dur ki Dârü’l-hilâfeti’l-aliyye Kostantıniyye -lâ-zâlet memlüvvetün bi’ş-şe‘âyiri’d-
dîniyye’de Aksaray’da Gurebâ Ağası Hüseyin Ağa mahallesi sâkinlerinden olup 
Dergâh-ı mu‘allâ ve bârgâh-ı a‘lâ kapıcıbaşılarından olan umdetü’l-emâcid ve’l-
ekârim câmi‘ü’l-mehâmid ve’l-mekârim sâhibü’l-hayrât ve’l-hasenât ve râgıbü’s-
sadakāt ve’l-meberrât Osman Ağa b. Hacı Can taraf-ı bâhirü’ş-şerefinden vakıf ve 
tesbîli ikrâra ve da‘vâ-yı rücû‘ ve istirdâda Kasım Çelebi b. Abdullah ve Yusuf Bey 
b. Ebûbekir ve Mustafa Çelebi b. Baba ve Mehmed Bey b. Dost Bey şehâdetleri ile 
şer‘an vekâleti sâbite olan Hacı Mehmed b. İmâm meclis-i şer‘-i hatîr ve mahfil-i 
dîn-i münîrde vakf-ı mezbûra li ecli’t-tescîl ve’l-itmâm emruhü’l-cezîl mütevellî 
nasb ve ta‘yîn eylediği İvaz Bey b. Abdullah mahzarında bast-ı kelâm edip mahalle-i 
merkūmede ağa-yı müşârün-ileyh lâ-zâle beyne’l-a‘yân-ı müşârün-ileyh hazretle-
rinin silk-i mülk-i sarîhinde münselik olup etrâf-ı selâsesi tarîk-i âm ve taraf-ı 
râbi‘i yine ağa-yı mûmâ-ileyh -esbağallâhu ni‘amehû aleyh- hazretlerinin süknâsı 
utekā ve atîkātına meşrûta olmak üzre vakf eylediği dokuz bâb müte’ehhil oda-
ları ile mahdûd olan menzilinin dâhiliyyesi olup fevkānî dört oda ve tahtlarında 
olan muhtib ve mahzen ta‘bîr olunan bir kârgîr  oda ve bir matbah ve havluyu 
müştemil olan menzili hasbeten lillâhi te‘âlâ ve taleben li merzâti’r-Rab vakf ve 
haps edip şöyle şart eyledi ki mâ dâme ki hayâtda ola kendisi sâkin ve mutasar-
rıf olup bâ irâdetillâhi te‘âlâ kazâ-i nahb eylediğinde evlâdı ve evlâd-ı evlâdı sâkin 
olup ba‘dehüm hâliyâ kendisi sâkin olduğu büyük camlı odada zevcesi Ayşe Hâtun 
ve diğer üç odaların birinde Muazzez ve birinde Ziba ve birinde Latîfe ve mah-
zen ta‘bîr olunan odada Nazver nâm mu‘tekaları sâkin olup muhtib ve matbah 
ve havluyu iştirâk-i seviy üzre mutasarrıf olalar ve kendilerden sonra evlâdları 
ve evlâd-ı evlâdları ve evlâd-ı evlâd-ı evlâdları vech-i meşrûh üzre sâkinler olup 
mukābelesinde her biri günde üçer İhlâs-ı şerîf ile birer Fâtiha-i şerîfe tilâvet 
eyleyip sevâbını rûhuna ihdâ eyleyeler ve ba‘de inkırâzi’l-kül menzil-i mezbûr 
hasbemâ ceret bihi’l-âde yed-i mütevellî ile îcâr olunup bi fazlillâhi’l-meliki’l-
müte‘âl icâreden hâsıla olan gılâl her sâl Medîne-i Münevvere -alâ münevverihâ 
efdalü’s-salâvât ve ekmelü’t-tahiyye- fukarâsına irsâl oluna ve eğer mürûr-ı eyyâm 
ve kürûr-ı a‘vâm ile şurût-ı mezkûreye ri‘âyet müte‘azzire olursa, mutlakā fukarâ-yı 
müslimîne sarf oluna. Menzil-i mezbûru fâriğan ani’ş-şevâgil mütevellî-i merkūma 
teslîm ol dahi tesellüm ve kabz edip sâir mütevellîler tasarruf ettikleri gibi tasar-
ruf eyledi dedikde mütevellî-i merkūm vekîl-i mersûmu kelimât-ı muharreresin-
de bi’l-muvâcehe tasdîk ve bi’l-müşâfehe tahkīk ettikden sonra vekîl-i mezbûr 
semt-i vifâkdan cânib-i şikāka teveccüh edip çün vakf-ı akār muktedâ-yı eimme-i 
ahyâr olan İmâm-ı A‘zam ve hümâm-ı akdem Ebû Hanîfe-i Kûfî -cûziye hayrü’l-
cezâ ve kûfiye- hazretleri katında sahîh olur, lâkin lâzım olmayıp kābil-i rücû‘ ve 
mülkiyyete istirdâd meşrû‘ olur, husûsan vâkıf menfa‘at-i vakfı kendi nefsine şart 
eylese, İmâm Muhammed -aleyhi rahmetullâhi’s-samed- katında vakıf bâtıl ve 
hılye-i sıhhatden âtıl olmuş olur binâ’en alâ zâlik bi’l-vekâle vakf-ı merkūmdan 
rücû‘ ve menzil-i mersûmu müvekkilim mülküne redd ü idhâl taleb ederim de-
dikde mütevellî-i mesfûr mütesaddî-i cevâb-ı bâ savâb olup eğerçi imâm-ı kebîr 
ve hümâm-ı hatîr Ebû Hanîfe -aleyhi’r-rahmetü’l-meliki’l-kādir- katında vakf-ı 
akār sahîh, lâkin gayr-ı lâzımdır amma âlim-i rabbânî İmâm Muhammed b. el-
Hasan eş-Şeybânî -aleyhi’r-rahmeti- katında teslîm ile’l-mütevellî bulunmağla 
sahîh ve lâzım olup kavl-i müftâ-bîh üzre lüzûm sıhhatden gayr-ı münfek oldu-
ğuna ekser-i eimme-i Hanefiyye câzimdir, husûsan âlim-i samedânî İmâm Ebû 
Yusuf eş-şehîr bi’l-imâmi’s-sânî -aleyhi’r-rahme- katında vâkıf mücerred, vakaftü 
demekle sıhhat ve lüzûm-ı vakıf emr-i mütekarrirdir ve vâkıf menfa‘at-i vakfı ken-
di nefsine şart eylediği sûretde rivâyet-i Hilâl -aleyhi rahmetü’l-meliki’l-müte‘âl- 
üzre butlân-ı vakıf mukarrerdir. Lâkin İmâm Ebû Yusuf -aleyhi’r-rahmet- hazret-
leri bu takdîrce dahi sıhhat ve cevâz-ı vakfa zâhib olmağla mâ aleyhi’l-fetvâ an-
ların kavl-i şerîfi idiği şemsden ezhârdır, pes bu vakfa butlân gelmez ve bi vec-
hi mine’l-vücûh sıhhat ve lüzûmuna nakz ve halel müterettib olmaz deyû redden 
imtinâ‘ edip sıhhat ve lüzûm-ı vakfa hükm-i şer‘î talebiyle hâkim-i muvakki‘-i 
sadr-ı kitâb tûbâ-lehû ve hüsnü me’âb hazretlerinin huzûr-ı fâ’izü’n-nûrlarından 
iltimâs-ı hasm-i mâdde-i nizâ‘ edip müterâfi‘ân olduklarında, hâkim-i mûmâ-
ileyh -lâ zâle’l-hak câriyyen beyne yedeyhî- hazretleri dahi tenfîz-i vakıf tara-
fını tercîh ve ibkā-i hayrâtı tashîh kasd edip âlimen bi’l-hilâf fî mesâ’ili’l-evkāfı 
beyne’l-eslâf alâ kavli men yerâhü mine’l-eimmeti’l-eşrâf, evvelâ vakf-ı mezbûrun 
sıhhatine sâniyyen lüzûmuna hükm-i sahîh-i şer‘î ve kazâ-i sarîh-i mer‘î kılmakla, 
vakf-ı mezbûr bi’l-ittifâk sahîh ve lâzım ve devâm ve te’bîdi müstelzim olup min 
ba‘d naks ve nakzına mecâl muhâl ve ibtâl ve ta‘tîli mümteni‘ü’l-ihtimâl oldu. Fe-
men beddelehû ba‘demâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-kerîm, cerâ zâlike ve 
hurrire fî evâsıtı Zilhicceti’l-harâm li sene selâse ve seb‘în ve elf.
Şuhûdü’l-hâl: Hacı İsmail Efendi, Mehmed Efendi el-İmâm, İbrahim Ağa b. Ali, 
Ahmed Bey b.  Ebûbekir, Eyüb Çelebi b.  Ömer, Ömer Çelebi b.  Murad, Hacı 
Mehmed b.  Mahmud, Hasan Beşe b.  Hamza, Mehmed Bey el-Bevvâb, Şeyh 
Hasan Efendi b.  Ömer el-Vâ‘iz, Ali b.  Abdi el-Brusî, Mustafa b.  Bâli, Ahmed 
b. Ebûbekir Erzurumî, Molla Mustafa b. ( ), Receb Beşe camcı, Kösec Yusuf, Ali 
Efendi b.  Haydar el-mütevellî beEvkāf-ı Hasan Ağa, Mehmed Efendi el-İmâm 
be Murad Paşa-yı Atîk, Terzi Ahmed Beşe, Berber Yusuf.

491 [44b-3] Emine bt. Abdullah’ın kocası Hüsrev b. Ali’den muhâlaa 
yoluyla boşandığı
Hul‘
Mahmiye-i İstanbul’da Keçeci Pîrî mahallesinde sâkine Emine bt. Abdullah nâm 
hâtun meclis-i şer‘-i şerîfde zevci hâfızü’l-kitâb Hüsrev b. Ali mahzarında ikrâr 
ve takrîr-i kelâm edip mezbûr ile zimmetinde mütekarrir ve ma‘kūdun-aleyh 
olan bin beş yüz akçe mehr-i müeccelim ve nafaka-i iddet-i ma‘lûmemden 
fâriğa olup ve me’ûnet-i süknâm dahi kendi üzerime olmak üzre muhâla‘a-i 
sahîha-i şer‘iyye ile muhâla‘a edip ol dahi vech-i meşrûh üzre hul‘-ı mezbûru 
kabûl eyledikden sonra zevciyyete müte‘allika da‘vâdan her birimiz âharın zim-
metin ibrâ eyledik dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Ali b. Abdullah, Ahmed b. Murad, Hasan b. Ahmed, Abdi Çelebi 
b. Hüseyin.









492 [45a-1] Meyhaneci Nikola v. Dizo’nun Mihal v. Yorgi aleyhine açtığı alacak 
davasında iddiasını ispat edemediği
Men‘
Meyhâneci tâifesinden Nikola v.  Dizo meclis-i şer‘-i hatîrde yine tâife-i 
mezbûreden râfi‘ü’l-kitâb Mihal v.  Yorgi muvâcehesinde da‘vâ edip mezbûr 
Mihal’e müdresi yüzer akçeden seksen müdre hamr bey‘ ve teslîm eyleyip ol 
dahi iştirâ ve tesellüm ettikden sonra semeni olan meblağ-ı mezbûr sekiz bin 
akçeden altı bin iki yüz akçesini alıp kabz edip bâkī bin sekiz yüz akçe hakkı-
mı taleb ederim, suâl olunsun dedikde gıbbe’s-suâl mezbûr Mihal cevâbında 
müdde‘î-i mezbûr Nikola’dan ancak altmış müdre hamr iştirâ eyledim, her 
müdresi seksener akçeden dört bin seksen akçeyi tamâmen edâ eyledim deyip 
ziyâdeyi münkir olıcak müdde‘î-i mezbûrdan ziyâdeye beyyine taleb olunduk-
da ityân-ı beyyineden izhâr-ı acz edip yemîn vermemeğin, ol vechile müdde‘î-i 
mezbûr da‘vâdan men‘ olunup mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Mehmed Çelebi 
b. Abdullah, Osman b. Abdullah.

493 [45a-2] Hıristo v. Diko’nun Ayakapısı haricindeki menzilini Palaşaki 
v. Manolaki’ye sattığı
Mülknâme
Mahmiye-i İstanbul’da Gül câmi‘i kurbunda sâkin Hıristo v.  Diko nâm zimmî 
meclis-i şer‘-i şerîf-i âlî ve mahfil-i dîn-i münîf-i behîde, râfi‘ü’l-vesîka Palaşaki 
v.  Manolaki muvâcehesinde tâyi‘an ikrâr ve takrîr-i kelâm edip Ayakapısı 
hâricinde vâki‘ bir tarafı Musa Paşa veresesi mülkleri ve bir tarafı Karamanlı 
Sultanaşa mülkü ve bir tarafı sâhil-i bahr ve bir tarafı tarîk-i âm ile mahdûd 
hâriciyyesi, fevkānî ve tahtânî iki bâb odaları ve matbah ve sofa ve bi’r-i mâyı 
ve kayıkhâne ve kenîfi ve dâhiliyyesi, fevkānî ve tahtânî iki bâb odaları ve mah-
zeni müştemil mülk menzilimi, cemî‘ tevâbi‘i ile mezbûr Palaşaki’ye sekiz yüz 
esedî guruşa bâtten bey‘ ve teslîm edip ol dahi iştirâ ve kabûl ve tesellüm et-
tikden sonra semeni olan meblağ-ı sâlifü’l-beyân sekiz yüz guruşu tamâmen 
ve kâmilen mezbûr Palaşaki yedinden alıp kabz eyledim fîmâ-ba‘d menzil-i 
mezbûr cemî‘ tevâbi‘i ile mezbûre Palaşaki’nin mülk-i müşterâsıdır keyfe mâ 
yeşâ’ ve yahtâr mutasarrıf olsun dedikde mukırr-ı mezbûr Hıristo zimmînin 
kelimâtını mezbûr Palaşaki vicâhen ve şifâhen tasdîk ve tahkīk etmeğin mâ 
hüve’l-vâki‘ gıbbe’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Sâlih Çelebi b. Şeyhî, Ali Ağa b. Hasan, el-Hâc Mahmud b. Abdullah, 
Mustafa b. Yahya, el-Hâc Receb b. Hüseyin, Kara Mehmed b. Ali, Mehmed Çelebi 
kâtib-i muhâsebe, Abdi Çelebi b.  Hüseyin, Ali Beşe Çukadar, Mehmed Çelebi 
b. Abdülmennân.

494 [45a-3] Palaşaki v. Manolaki’nin Kapı Ağası Halil Ağa vakfından bey‘ 
bi’l-istiğlâl yoluyla ödünç aldığı
İstiğlâl
Mahmiye-i İstanbul’da Ayakapısı hâricinde vâki‘ menzil-i âti’z-zikrin sâhibi 
Palaşaki v. Manolaki meclis-i şer‘-i hatîrde merhûm Kapı Ağası Halil Ağa vakfı-
na mütevellî olan Ali Ağa b. Hasan muvâcehesinde ikrâr ve takrîr-i kelâm edip 
zikr olunan kapı hâricinde vâki‘ bir tarafı Musa Paşa veresesi mülkleri ve bir 
tarafı Karamanlı Sultanaşa mülkü ve bir tarafı sâhil-i bahr ve bir tarafı tarîk-i 
âm ile mahdûd menzilimi dört yüz esedî guruşa bi tarîki’l-istiğlâl mütevellî-i 
mezbûra bey‘ ü teslîm eyleyip ol dahi iştirâ ve tesellüm ettikden sonra meblağ-ı 
mezbûr dört yüz esedî guruşu mütevellî-i mezbûr yedinden alıp kabz eyledim 
ba‘dehû menzil-i mezbûru mütevellî-i mezbûrdan ba‘de’t-tahliyyeti’ş-şer‘iyye 
târih-i kitâbdan sene tamâmına değin altmış esedî guruşa istîcâr ve tesellüm 
eyleyip ol dahi îcâr ve teslîm eyledi dedikde gıbbe’t-tasdîki’l-vicâhî mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Sâlih Çelebi b.  Şeyhî, Ömer Efendi b.  İsmail, el-Hâc Mahmud 
b.  Abdullah, el-Hâc Receb b.  Hüseyin, Kara Mehmed b.  Ali, Mustafa Çelebi 
b. Yahya.

495 [45a-4] Kasım Paşa Vakfı’na ait Gerbeniş kazasındaki dükkânın vakfa 
teslimi için kiracısı aleyhine açılan davada kiracının haklı olduğu
İsbât-ı tefvîz-i dükkân
Medîne-i Eyyûb-i Ensârî’de Kasım Paşa vakfına hâlâ mütevellî olan Mehmed 
Çelebi meclis-i şer‘de zikri âtî vakıf dükkânın nısf-ı şâyi‘ine vâzı‘u’l-yed oldu-
ğu şer‘an sâbit olan Nikola v. Andriye nâm zimmî muvâcehesinde üzerine da‘vâ 
edip vilâyet-i Rumeli’nde Gerbeniş kazâsı kurâsından Kalarte nâm karyede sâkin 
mütevellîsi olduğum vakf-ı mezbûrdan medîne-i mezbûrda Çömlekçiler sûkunda 
vâki‘ lede’l-ahâlî ma‘lûmü’l-hudûd olup icâre-i mu‘accele ve müecceleli vakıf 
dükkânın nısf-ı şâyi‘ine mutasarrıf olan Yorgi nâm zimmî hâlik oldukda hissesi 









âdiyyen sagīr oğlu Yani’ye intikāl eyledikden sonra mezbûr Yani hisse-i mezbûreyi 
hâl-i sıgārında mezbûr Nikola’ya ferâğ ve tefvîz ve bilâ-veled hâlik olup ferâğ-ı 
mezbûr mu‘ter[if] olmamağla, ol hisse vakfa intikāl etmişken, mezbûr zimmî bî-
vech vaz‘-ı yed eder, suâl olunup kasr-ı yedine tenbîh olunmak matlûbumdur de-
dikde gıbbe’s-suâl mezbûr Nikola cevâbında mezbûr Yani ol hisseyi bana ferâğ 
ve tefvîz eyledikde on beş yaşını tamâm eyledikden sonra ferâğ ve tefvîz ve ben 
dahi tefevvüz eylediğimden sonra zabta taslît etmekle ben dahi zabt için İstanbul’a 
gelip mezbûrdan izin taleb eylediğimde mezbûr dahi yedime iznini hâvî temes-
sük verdi deyû def ‘ ile mukābele eyledikde gıbbe’l-istintâk ve’l-inkâr mezbûr 
zimmîden def ‘i için beyyine taleb olundukda udûl-i müslimînden mahmiye-i 
merkūmede Davud Paşa mahallesi ahâlîsinden Receb b.  Abdullah ve Enserci 
mahallesi ahâlîsinden Mehmed Beşe b. Mustafa nâm kimesneler li ecli’ş-şehâde 
meclis-i şer‘a hâzırân olup gıbbe’l-istişhâd mezbûr Yani on beş yaşını tamâm ey-
ledikden sonra zikr olunan hisseyi bedel-i mezbûr mukābelesinde mezbûr Nikola 
zimmîye huzûrumuzda ferâğ ve tefvîz, ol dahi tefevvüz eyledikden sonra izin ve 
zabtı için İstanbul’a geldikde mütevellî-i mezbûr dahi mezbûr Nikola zimmî ye-
dine iznini hâvî temessük verdi. Biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mütevellî-i mezbûr bî-vech mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Receb Çavuş b. Mustafa el-Mübâşir, Mustafa Çelebi b. Receb Çelebi, 
Hacı Ahmed Çelebi b. Mahmud, Ahmed Çelebi b. Ali, Veli Bey b. Mahmud.

496 [45a-5] Ölen Kerime bt. İsmail’in hayatta iken Eflak asıllı cariyesi Nazenin 
bt. Abdülvehhab’ı azat ettiği
İsbât-ı ıtk
Orta boylu, elâ gözlü, açık kaşlı, Eflakiyyetü’l-asl râfi‘atü’l-kitâb Nâzenin 
bt.  Abdülvehhab meclis-i şer‘-i şerîf-i âlî ve mahfil-i dîn-i münîf-i behîde, 
mahmiye-i İstanbul’da Beyceğiz mahallesinde fevt olan seyyidesi Kerime 
bt.  İsmail’in zevci Hüseyin b.  Abdullah tarafından zikri âtî da‘vâdan husûmet 
ve redd-i cevâba vekîli olup mahalle-i mezbûreden Mehmed b.  Mustafa ve 
Hüseyin b. Süleyman şehâdetleri birle vekâleti sâbite olan Ali b. Mehmed mah-
zarında üzerine da‘vâ edip mukaddemâ ben müteveffât-ı mezbûre Kerime’nin 
câriye-i memlûkesi olup hâl-i sıhhatinde beyne’l-müslimîn beni malından âzâd 
edip sâir harâir-i asliyyât gibi hürre olmuşken, mezbûr Hüseyin nısfı bana mün-
takildir deyû terekeden olmak vech üzre vaz‘-ı yed eder, suâl olunup kasr-ı ye-
dine tenbîh olunmak matlûbumdur deyicek gıbbe’s-suâl vekîl-i mezbûr, vech-i 
muharrer üzre müteveffât-ı mezbûre Kerime müdde‘iyye-i mezbûre Nâzenin’i 
âzâd ettiğini münkir olıcak müdde‘iyye-i mezbûre Nâzenin’den müdde‘âsını mü-
beyyene beyyine taleb olundukda mahalle-i mezbûre sâkinlerinden İmâ[m] Veli 
Efendi b. Mustafa ve İbrahim Çelebi b. Mehmed ve Mehmed b. Mustafa ve Ali 
b.  Ahmed ve Hasan b.  Süleyman nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd fi’l-vâki‘ işbu mezbûre Nâzenin sâbıkan mezbûre 
Kerime’nin câriye-i memlûkesi olup mezbûre Kerime hâl-i sıhhatinde bizim ya-
nımızda mezbûre Nâzenin’i malından âzâd ve sâir harâir-i asliyyâta ilhâk eyledi. 
Mezbûre Nâzenin sâir harâir-i asliyyât gibi hürredir, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de’t-ta‘dîl ve’t-tezkiyye şehâdetleri makbûle olmağın mûcibi ile ba‘de’l-hükm 
mezbûre Nâzenin’den kasr-ı yedine merkūm Hüseyin için vekîl-i mezbûra tenbîh 
birle mâ vaka‘a bi’t-taleb ketb olundu.
Fi[’l-yevmi’l]-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: (…), Şükür Beşe b.  Mustafa el-Muhzır, Abdi Çelebi b.  Hüseyin 
el-Muhzır, Şaladura? el-Muhzır.

497 [45b-1] Ayşe bt. Mehmed’in mirası hususunda annesi Âsiye ve kızı 
Âlime’nin Mustafa b. Ferhad’ın zimmetini ibrâ ettikleri
İbrâ
Mahmiye-i İstanbul’da Osman Paşa mahallesinde sâkine iken vefât eden Ayşe 
bt.  Mehmed nâm hâtunun verâseti, zevc-i metrûkü Mustafa Ağa b.  Ferhad ve 
anası Âsiye bt. Receb nâm hâtun ve sadrî kebîr oğlu İbrahim ve sadriyye kebîre 
kızı Âlime Hâtun’a münhasıra [ve] tashîh-i mes’elesi otuz altı sehimden olup 
dokuz sehimi mezbûr Mustafa Ağa’ya ve altı sehimi mezbûre Âsiye’ye ve on 
dört sehimi mezbûr İbrahim’e ve yedi sehimi mezbûr Âlime’ye isâbet eyledik-
den sonra mezbûretân Âsiye ve Âlime taraflarından husûs-ı âtîyi ikrâra vekîl 
olup zâtları bi’l-ma‘rifeti’ş-şer‘iyye ârifûn Solak Mehmed Çelebi ve Mustafa 
Beşe b.  Rıdvan ve Mehmed Çelebi b.  Mustafa nâm kimesneler şehâdetleri ile 
vekâleti sâbite olan Ali nâm kimesne meclis-i şer‘-i hatîrde tereke-i müteveffât-ı 
merkūmeye vâzı‘u’l-yed olan mezbûr Mustafa Ağa mahzarında bi’l-vekâle 
ikrâr edip müvekkiletân-ı mezbûretân mezbûr Mustafa Ağa yedinden hissele-
rini tamâmen alıp kabz edip bir akçe ve bir habbe alacakları kalmadı dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Solak Hızır Bey b.  Receb, İbrahim Çelebi b.  Bayram, Mahmud 
Çelebi b. Mustafa, Ali Beşe b. Ebûbekir, Zıhgirci İbrahim Beşe.









498 [45b-2] Ömer Çelebi b. Taşçı Mehmed’in 79. Yeniçeri Cemaati vakfından 
bey‘ bi’l-istiğlâl yoluyla ödünç aldığı
İstiğlâl
Mahmiye-i İstanbul’da Hacı İlyas mahallesi ahâlîsinden Ömer Çelebi b.  Taşçı 
Mehmed Bey meclis-i şer‘-i hatîrde Dergâh-ı âlî yeniçerilerinin yetmiş dokuz 
cemâ‘atine mahsûs odaya vakıf olan akçenin hâlâ mütevellîsi Ebûbekir Beşe 
b.  Hamza mahzarında tav‘an ikrâr ve takrîr-i kelâm edip vakf-ı mezbûrdan 
mütevellî-i mezbûr yedinden her biri dokuz dirhem iktirâz ve kabz eyledi-
ğim yüz otuz yedi buçuk riyâlî guruşa, mahalle-i mezbûrede vâki‘ lede’l-ahâlî 
ma‘lûmü’l-hudûd mülk menzili bi tarîki’l-istiğlâl mütevellî-i mezbûra bey‘ ü 
teslîm ol dahi minvâl-i muharrer üzre iştirâ ve tesellüm eyledikden sonra ba‘de’t-
tahliyyeti’ş-şer‘iyye târih-i kitâb gününden sene-i kâmile tamâmına değin on üç 
riyâlî guruş ve üç rub‘ ücret ile bana îcâr ve teslîm ben dahi istîcâr ve tesel-
lüm eyledim dedikde gıbbe’t-tasdîki’l-mu‘teber mezbûr Ömer Çelebi’nin dayı-
sı Mehmed Beşe b. Ali ve Ahmed Beşe b. Mehmed nâm kimesnelerden her biri 
menzil-i mezbûrun derkine ve ücretine emri ile kefîl olduklarında, mütevellî-i 
mezbûr dahi kabûl etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: el-Hâc Hasan b. Hamza, Receb Efendi b. Ebûbekir, Mustafa Çelebi 
b. Musa el-Müezzin, Ahmed Beşe b. Mehmed, Arslan Beşe b. Hızır, Hasan Beşe 
b. Ahmed, Şükür Bey el-Muhzır, Abdi Çelebi el-Muhzır.

499 [45b-3] Mîrâhor Vakfı eski mütevellîsi Hacı Ömer b. Hacı Sinan’ın Kapıcılar 
Bölükbaşı Ahmed Ağa b. Pîr Mehmed’den rüşvet aldığı
İkrâr-ı deyn ve mehil
Mahmiye-i İstanbul’da Gedik Paşa’da Dîvâne Ali mahallesi sükkânından olup 
kapıcılar bölükbaşısı olan fahrü’l-a‘yân Ahmed Ağa b.  Pîr Mehmed dîvân-ı 
kāimmakām-ı sadr-ı a‘zamîde akd olunan meclis-i şer‘de mahmiye-i merkūmede 
Kâtib Kasım mahallesinde sâkin olup Mirahor vakfına sâbıkan mütevellî olan 
el-Hâc Ömer b.  el-Hâc Sinan mahzarında üzerine da‘vâ edip mezbûr el-Hâc 
Ömer vakf-ı mezbûra mütevellî iken vakfın hamamını bana îcâr ve teslîm eyle-
dikde câize ve mühür akçesi nâmına rüşvet benden bir def ‘a iki yüz riyâlî guruş 
ikinci def ‘ada iki yüz esedî guruş üçüncü def ‘ada on sekiz bin hurda akçem al-
mış idi hâlâ mezbûr el-Hâc Ömer’den taleb ederim suâl olunsun dedikde gıbbe’s-
suâl mezbûr el-Hâc Ömer vakf-ı mezbûra mütevellî iken müdde‘î-i mezbûra 
hamam-ı mezbûru îcâr eyledikde mezbûrdan câize ve mühür akçesi deyû rüşvet 
iki yüz esedî guruş ile hurda on sekiz bin akçe aldığını ikrâr ve meblağ-ı mezbûr 
iki yüz riyâlî guruşu ahzını inkâr eyledikde müdde‘î-i mezbûrdan müdde‘âsı 
için beyyine taleb olundukda ityân-ı beyyine için istimhâl etmeğin mehl-i şer‘î 
verildikden sonra ikrârı mûcebince meblağ-ı mezbûr iki yüz esedî guruş ile on 
sekiz bin hurda akçeyi müdde‘î-i mezbûr Ahmed Ağa’ya edâ ve teslîme mezbûr 
el-Hâc Ömer’e tenbîh olunup mâ vaka‘a bi’t-taleb ketb olundu.
Fî 3 [Zilhicce 1073.]
Şuhûdü’l-hâl: Mehmed Ağa b. Mahmud sermuhzırân, Abdünnebî Ağa b. Resûl, 
Bostancılar odabaşısı Mehmed Bey, Sipâhiyân kethüdâ yeri ( ) el-Mübâşir, çuka-
dar Ali Beşe, Mustafa Beşe b. Rıdvan.

500 [45b-4] Kadı Sadi Mescidi Vakfı’na ait arsaya Mehmed b. Musa’nın haksız 
yere müdahale ettiği
Keşf
Mahmiye-i İstanbul’da Hacı Muhyiddin mahallesinde vâki‘ Kadı Sadi Mescid-i 
şerîfi vakfına mütevellî olan râfi‘ü’l-kitâb İbrahim Çelebi b.  Abdullah meclis-i 
şer‘-i hatîrde takrîr-i kelâm edip işbu Mehmed b.  Musa’nın sâkin olduğu men-
zil zikr olunan mescidin haremi kurbunda vâki‘ olup harem mescidden tûlen 
on üç buçuk ve arzen bir zirâ‘ arsayı mezbûr Mehmed kendi menzili havlu-
suna ilhâk ve idhâl ve tahta perde vaz‘ etmişdir. Üzerine varılıp ba‘de’l-keşf 
ve’l-mu‘âyene ol tahta perde ref ‘ olunmak matlûbumdur dedikde savb-ı şer‘-i 
mergūbdan Abdülbâkī Efendi irsâl olunup ol dahi mi‘mâr Ali Beşe ve mahalle-i 
mezbûre ahâlîsinden zeyl-i rakīmde muharrerü’l-esâmî olan müslimîn birle 
mahall-i nizâ‘a varıp mezbûr Mehmed muvâcehesinde ba‘de’l-keşf ve’n-nazar 
mi‘mâr-ı mezbûr mesâha ettikde, fi’l-vâki‘ zikr olunan mescid hareminden 
mikdâr-ı mezbûr arsayı merkūm Mehmed kendi menzili havlusuna idhâl ettiği 
ve tahta perde vaz‘ ettiği müşâhede olunup merkūm Mehmed’den suâl olunduk-
da fi’l-vâki‘ zikri mürûr eden tûlen on üç buçuk ve arzen bir zirâ‘ arsa mescid-i 
mezbûrun haremindendir, benim hak ve alâkam yoktur deyû ikrâr u i‘tirâf et-
meğin vâki‘ hâli Mevlânâ-yı mezbûr mahallinde tahrîr, ba‘dehû meclis-i şer‘a 
gelip Ömer Çelebi ile inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene 1073.
Şuhûdü’l-hâl: Mehmed Efendi el-İmâm, Mahmud b.  Perviz, Mehmed Beşe 
b.  Perviz, Ahmed b.  Mehmed, Receb b.  İbrahim, Abdülkerim Beşe b.  Habîb, 
Hüseyin Çelebi b. Mehmed, Rıdvan b. Abdullah.









501 [45b-5] Muslu b. Halil’in amcası oğlu Osman Çelebi b. Mehmed’in zimmetini 
ibrâ ettiği
İbrâ
Mahmiye-i İstanbul’da Cebecibaşı mahallesi ahâlîsinden olup sâbıkan vilâyet-i 
Rumeli’nde Doyran kazâsından münfasıl Muslu Efendi b.  Halil tarafından 
husûs-ı âti’l-beyâna vekîl olup yine mahalle-i mezbûre sükkânından Ömer Beşe 
b.  Derviş ve Mustafa Beşe b.  Mehmed nâm kimesneler şehâdetleri ile şer‘an 
vekâleti sâbite olan Şeyh Mehmed Efendi b.  Ahmed nâm kimesne meclis-i 
şer‘-i hatîr-i lâzımü’t-tevkīrde ammizâdesi işbu bâ‘isü’l-kitâb Osman Çelebi 
b.  Mehmed mahzarında bi’l-vekâle ikrâr ve takrîr-i kelâm edip müvekkilim 
mûmâ-ileyhin zikr olunan Doyran kazâsında mezbûr Osman Çelebi kethüdâsı 
olmağla müvekkilimin emri ile beynlerinde nice ahz u i‘tâ ve mu‘âmelât-ı şettâ 
vâkı‘a olmuş idi hâlâ zikr olunan mu‘âmelâta müte‘allik cemî‘ da‘vâ ve târih-i 
kitâba gelince beynlerinde vâkı‘a hukūk-ı ma‘lûme ve mechûle da‘vâsından 
mezbûr Osman Çelebi’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Nuh Efendi b.  Kemal, Mehmed Efendi el-İmâm, Osman Beşe, 
Mehmed Halîfe el-Müezzin, Mustafa b. ( ), Şükrullah Çelebi b. Mustafa, Mehmed 
Çelebi el-Muhzır, Abdi Çelebi b. Hüseyin, Veli b. Mahmud.

502 [45b-6] Hacı Mehmed b. Receb’in Mustafa Çelebi b. Mehmed’in 
zimmetini ibrâ ettiği
İbrâ
Mahmiye-i İstanbul’da Kirmasti mahallesi ahâlîsinden el-Hâc Mehmed b. Receb 
meclis-i şer‘de hâfızü’l-vesîka Mustafa Çelebi b.  Mehmed mahzarında ikrâr ve 
takrîr-i kelâm edip sekiz sene mukaddem Kastamonu sancağına tâbi‘ Eflani-i 
Daday kazâsı kurâsından Aktaş nâm karyede vâki‘ lede’l-ahâlî ma‘lûmü’l-
hudûd olup tapu ile tasarrufunda olan Hızır Bâli Çayırı dedikleri çayırını 
mukābelesinde yedime rehin vaz‘ ve teslîm eylediği karz-ı şer‘îden zimmetin-
de olan altmış riyâlî guruş hakkımın üç bin akçesini yedinden alıp kabz edip 
mâ‘adâdan mezbûr Mustafa Çelebi’nin zimmetini ibrâ ve iskāt edip min ba‘d 
mâ‘adâyı mezbûrdan da‘vâ edersem mesmû‘a olmasın dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’l-hâmis ve’ş-ışrîn min Zilhicce li sene 1073.
Şuhûdü’l-hâl: Resûl Efendi b. Musa, Mustafa Efendi b. el-Hâc ( ), Mustafa Çelebi 
b. Mehmed, Ahmed Beşe b. Mahmud, İsmail Bey b. Mehmed.

503 [46a-1] Parmasola bt. Nikola’nın kocasına ait meyhane malzemelerinde 
olan hissesini Yanaki v. Todori’ye sattığı
Mübâye‘a-i âlât-ı meyhâne
Meyhâneci tâifesinden olup mürd olan Panbuk Hıristo nâm hâlikin verâseti, 
zevce-i metrûkesi Parmasola bt.  Nikola ile sulbî oğlu Nikola’ya münhasıra ol-
duğu şer‘an zâhir ve mezbûre Parmasola sagīr-i mezbûrun vasiyy-i şer‘îsi ol-
duğu müte‘ayyin oldukdan sonra mezbûr Parmasola’nın li ebeveyn karındaşı 
ve husûs-ı âti’z-zikre tarafından vekîl olup Rali v.  Manol ve Pireşkova v.  Yorgi 
şehâdetleri birle vekâleti sâbite olan Kostantin v.  Yorgi meclis-i şer‘de râfi‘ü’l-
vesîka Yanaki v.  Todori nâm zimmî muvâcehesinde bi’l-vekâle ikrâr ve takrîr-i 
kelâm edip müvekkilem ve kız karındaşım mezbûre Parmasola Kumkapı 
hâricinde Panbuk meyhânesi dâhilinde vâki‘ zevci hâlik-i mezbûr emlâkinden 
olup sekiz sehim i‘tibâr olunan meyhâne âlâtından yetmiş aded fıçı ve iki yüz 
aded iskemle ve elli aded ağaç sini ve kırk aded tencere ve iki büyük kazgan ve 
yirmi aded sac ayak ve yirmi aded kebâb sinisi ve üç aded el tavası ve üç yüz aded 
kaşık ve toprak ve ağaç bin aded tabak, mûrisimiz hâlik-i mezbûr Hıristo’nun 
terekesinden olup ba‘de helâkihî sekiz sehimden bir sehimi bana ve yedi sehim 
vasîsi olduğum mezbûr Nikola’ya isâbet eylemişdi hâlâ zikr olunan âlâtdan mü-
vekkilem mezbûre kendiye isâbet eden sekiz sehimden bir sehim hissesinin nıs-
fını asâleten ve sagīr-i mezbûra isâbet eden sekiz sehimden yedi sehim hissesi-
nin nısf-ı şâyi‘ine vesâyeten mezbûr Yanaki’ye bi safkatin üç yüz esedî guruşa 
bey‘-i kat‘î ile bey‘ ve teslîm edip ol dahi iştirâ ve tesellüm ve kabûl eyledikden 
sonra meblağ-ı mezbûr üç yüz esedî guruşu mezbûr Yanaki yedinden asâleten 
ve vesâyeten alıp kabz eyledi ba‘de’l-yevm zikr olunan âlâtın bâlâda beyân ol-
duğu nısfı mezbûr Yanaki’nin mülk-i müşterâsıdır, keyfe mâ yeşâ’ ve yahtâr mu-
tasarrıf olsun dedikde vekîl-i mezbûr Kostantin’in minvâl-i muharrer üzre hâvî 
olan ikrârını el-mukarru lehü’l-merkūm Yanaki vicâhen ve şifâhen tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b.  Osman Efendi el-Cündî, Mehmed Beşe 
serhammâlîn, Abdülhay Beşe b.  ( ) er-Râcil, Mustafa Berber, İbrahim Reis 
Aynacı, Policeroli v. Nikola, Panayot v. İstani, Andon v. İstadi, Paloluğa v. Niradi?, 
Nikola v. İstani.









504 [46a-2] Hacı Ahmed Çelebi b. İbrahim’in Hatib Muhyiddin mahallesindeki 
arsasını Hacı Mustafa b. Hacı Yusuf ’a sattığı
Mülknâme-i arsa
Mahmiye-i İstanbul’da Unkapanı kurbunda sâkin el-Hâc Ahmed Çelebi 
b.  İbrahim nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-
kitâb el-Hâc Mustafa b. el-Hâc Yusuf nâm kimesne mahzarında ikrâr ve takrîr-i 
kelâm edip mahmiye-i mezbûrede Küçükpazar kurbunda Hatîb Muhyiddin 
mahallesinde vâki‘ bir tarafı el-Hâc Ahmed mülküne ve bir tarafı Rum Mehmed 
Paşa vakfından olup mezbûr el-Hâc Mustafa tasarrufunda olan muhterik menzil 
arsasına ve bir tarafı Abdüsselam vakfına ve bir tarafı ba‘zan tarîk-i hâs ve ba‘zan 
tarîk-i âma müntehî tûlen kırk bir zirâ‘ ve arzen on zirâ‘ bi hesâb-ı şatrancî dört 
yüz on zirâ‘ mülk-i müşterâm olan muhterik menzil arsasının merhûm Rum 
Mehmed Paşa vakfı cânibinden tûlen dokuz zirâ‘ altı parmak ve arzen sekiz 
zirâ‘ on sekiz parmak arsa-i hâliyeyi, ba‘de’l-ifrâz merkūm el-Hâc Mustafa’ya iki 
bin nakd-i râyic fi’l-vakt akçeye tarafeynden îcâb ve kabûlü [hâvî] bey‘-i bâtt-ı 
sahîh-i şer‘î ile bey‘ ve teslîm ol dahi vech-i muharrer üzre iştirâ ve kabûl ve te-
sellüm eyledi ba‘de’l-yevm mebî‘-i mezbûr merkūm el-Hâc Mustafa’nın mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîk 
mâ hüve’l-vâki‘ bi’t-taleb ketb olundu.
Fi’l-yevmi’s-sânî min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Yahya Efendi b.  Seydî el-İmâm, Mehmed Çelebi b.  Mehmed, 
Mehmed Efendi el-İmâm, Dilaver Bey b.  Abdullah, Ali Beşe b.  Mehmed, 
Hamâlzâde Mehmed Çelebi, Abdi Çelebi b.  Hüseyin, el-Hâc Mustafa Çelebi 
b. el-Hâc Yusuf, el-Hâc Yusuf b. Abdullah, Ali Çelebi b. Mehmed, Resûl b. Rıdvan.

505 [46a-3] Kerime bt. Mehmed’in Hatib Muhyiddin mahallesindeki arsasını 
Hacı Ahmed Çelebi b. İbrahim’e sattığı
Mülknâme-i arsa
Mahmiye-i İstanbul’da Çerağī Hamza mahallesinde sâkine Kerime Hâtun 
bt. Mehmed tarafından husûs-ı âti’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân mahalle-i mezbûre sükkânından Mehmed Efendi 
b. Mehmed ve Ali b. Mehmed şehâdetleri ile şer‘an vekâleti sâbite olan fahrü’l-
akrân Hacı Yusuf b.  Abdülmennân meclis-i şer‘-i hatîr-ı lâzımü’t-tevkīrde işbu 
bâ‘isü’l-kitâb Hacı Ahmed Çelebi b.  İbrahim mahzarında bi’l-vekâle ikrâr ve 
takrîr-i kelâm edip müvekkilem mezbûre Kerime Hâtun silk-i mülk-i sahîhinde 
münselik olup mahmiye-i mezbûrede Küçükpazar kurbunda Hatîb Muhyi[ddin] 
mahallesinde vâki‘ bir tarafı Tavîl el-Hâc Ahmed mülkü ve bir tarafı Rum 
Mehmed Paşa vakfı ve bir tarafı Abdüsselam vakfı ve bir tarafı ba‘zan tarîk-i âm 
ve ba‘zan tarîk-i hâs ile mahdûd olup bir mahzen ve bir su kuyusunu müştemil 
muhterik mülk menzil arsasını, bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık mezbûr el-Hâc Ahmed Çelebi’ye elli iki bin nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
ol dahi vech-i muharrer üzre iştirâ ve kabûl ve kabz ve tesellüm eyledikden son-
ra semeni olan meblağ-ı mezbûr elli iki bin akçeyi müvekkilem mezbûre Kerime 
Hâtun müşterî-i merkūm el-Hâc Ahmed yedinden tamâmen ahz u kabz eyledi 
ba‘de’l-yevm zikr olunan muhterik menzil arsası müşterî-i merkūm Hacı Ahmed 
Çelebi’nin mülk-i müşterâsıdır, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene 1073.
Şuhûdü’l-hâl: Yahya Efendi b.  Seydî el-İmâm, Hacı Mustafa Çelebi b.  Hacı 
Yusuf, Hacı Yusuf, Mehmed Çelebi b. Mehmed, Ali b. Mehmed, Şükrullah Çelebi 
b. Mustafa, Abdi Çelebi b. Hüseyin.

506 [46a-4] Agop v. Kirkor’un vârislerinden Mühtedî Helvacı Süleyman’ın 
miras hususunda karındaşlarının zimmetlerini ibrâ ettiği
İbrâ
Mahmiye-i İstanbul’da Kâtib Kasım mahallesinde sâkin olup mukaddemâ 
hâlik olan Agop v.  Kirkor nâm zimmînin verâseti, zevce-i metrûkesi Azaki 
bt. Murad nâm nasrâniyyeye ve helâkinden sonra müslim olan sulbî kebîr oğul-
ları Helvacı Süleyman nâm mühtedîye ve Kirkor ve Bedros’a münhasıra ve 
tashîh-i mes’elesi yirmi dört sehimden olup üç sehimi zevcesi mezbûreye ve 
yedişer sehimi mezbûrûna isâbet eylediği şer‘an zâhir oldukdan sonra mezbûr 
Helvacı Süleyman Bey meclis-i şer‘de hâlik-i mezbûrun terekesine vâzı‘u’l-yed 
olan mezbûrân Kirkor ve Bedros muvâcehelerinde tav‘an ikrâr ve takrîr-i kelâm 
edip mûrisim babam hâlik-i mezbûrun terekesinden yedi sehim hisseme isâbet 
eden iki yüz yirmi esedî guruşu karındaşlarım mezbûrân yedlerinden tamâmen 
alıp kabz edip bir akçe ve bir habbe alacağım bâkī kalmadı. Min ba‘d beyni-
mizde taksîm olunan tereke-i hâlik-i mezbûrdan ziyâde tereke zuhûr ederse, 
ol terekeden hisse da‘vâsından mezbûrânın zimmetlerini ibrâ-i âmm-ı kātı‘ü’n-
nizâ‘ ile ibrâ ve iskāt eyledim dedikde mukırr-ı mezbûr Helvacı Süleyman Bey’i 
ikrârında mezbûrân Kirkor ve Bedros nâm zimmîler vicâhen tasdîk ve şifâhen 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Hacı Süleyman Bey b.  Abdullah, Câmeşûy Ömer Beşe b.  Hasan, 
Hacı Kulu Beşe er-Râcil, Halil Beşe b.  Ali, Mustafa Çelebi er-Râcil, Berber İsâ 
Beşe er-Râcil, Odabaşı Hacı Osman.

507 [46a-5] Megrem bt. Murad’ın kocası Helvacı Süleyman’dan 
muhâlaa yoluyla boşandığı
Hul‘
Mahmiye-i İstanbul’da Sulu Manastır’da Zeytin mahallesi ahâlîsinden Megrem 
bt.  Murad nâm nasrâniyye tarafından husûs-ı âtîye vekîl olup nehc-i şer‘î-i 
mu‘teber üzre vekâleti sâbite olan Arzuman v. Peder nâm Ermeni meclis-i şer‘de 
müvekkilesinin mukaddemâ zevci olan hâmilü’l-kitâb Helvacı Süleyman mah-
zarında bi’l-vekâle ikrâr ve takrîr-i kelâm edip müvekkilemin zevci mezbûr 
Helvacı Süleyman zimmetinde müte‘ahhid olan mehr-i müeccelinden ge-
çip iddet-i ma‘lûmesinden fâriğa olup ve me’ûnet-i süknâsı dahi kendi üzeri-
ne olmak üzre muhâla‘a-i sahîha eyledikde ol dahi vech-i muharrer üzre hul‘-ı 
mezbûru kabûl eyledikden sonra zevciyyete ve gayra müte‘allika da‘vâdan 
mezbûrun zimmetini ibrâ ve iskāt eyledi dedi dedikde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilhicce li sene 1073.
Şuhûdü’l-hâl: Hacı Süleyman b.  Abdullah, Câmeşûy Ömer Beşe b.  Abdullah, 
Hacı Kulu Beşe er-Râcil, Halil Beşe b. Ali er-Râcil, Mustafa Çelebi er-Râcil, Hacı 
Osman Odabaşı, Berber İsâ Beşe er-Râcil.

508 [46a-6] Emine bt. Ahmed’in talebiyle küçük kızı Ümmühânî için 
boşandığı kocası Kayyımzâde Ahmed Çelebi üzerine nafaka tayini
Nafaka
Mahmiye-i İstanbul’da Hâcce Hâtun mahallesinde sâkin Kayyımzâde demek-
le ma‘rûf Ahmed Çelebi nâm kimesnenin zevce-i mutallakası Emine bt. Ahmed 
nâm hâtunun firâşından tevellüd edip mezbûre Emine’nin hacr ve terbiyesin-
de [46b] olan mezbûr Ahmed’in sulbiye sagīre kızı Ümmühânî’nin nafaka ve 
kisvesi ve sâir havâic-i zarûriyyesi için babası mezbûr Ahmed üzerine vâlidesi 
Emine talebiyle cânib-i şer‘den beher yevm dörder akçe nafaka farz u takdîr olu-
nup vakt-i zarûretde istidâneye ve sarfa ve lede’z-zafer babası mezbûr Ahmed’e 
rücû‘a mezbûre Emine’ye izin verilmeğin, mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Şükür Çelebi b. Mustafa, Hüseyin b. Hızır, Abdi Çelebi b. Hüseyin, 
Mustafa Çelebi b. İsâ, Baba Resûl b. Rıdvan.









509 [46b-1] Gevher bt. Toros’un Rus cariyesi Gülistan bt. Abdullah’ı 
azat ettiği
Itâknâme
Mahmiye-i İstanbul’da Topkapısı dâhilinde Bayezid Ağa mahallesinde sâkin 
Gevher bt. Toros nâm nasrâniyye meclis-i şer‘-i şerîfde takrîr-i kelâm ve bast-ı 
merâm edip işbu orta boylu gök elâ gözlü açık kaşlı Rusiyyetü’l-asl Gülistan 
bt. Abdullah nâm câriye-i memlûkemi lâ-li ivazin âcil ve lâ-li garazin [âcil] ma-
lımdan âzâd eyledim. Fîmâ-ba‘d mezbûre Gülistan sâir harâir gibi hürredir de-
dikde vâki‘ü’l-hâl merkūme Gülistan talebiyle ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hasan Efendi el-İmâm, Hacı Mustafa b. Abdullah, Mehmed Beşe 
b. Abdullah, Ahmed Çelebi Pazara Giden, Hüseyin Çelebi el-Müezzin, Şükrullah 
b. Mustafa, Baba Resûl, Kösec Osman, Papa Terminas, Kirkor v. Hızırşa.

510 [46b-2] İsmihan bt. Abdünnebi’nin Akşemseddin mahallesindeki menzilini 
Mehmed Çelebi b. Ali’ye sattığı
Mülknâme
Mahmiye-i İstanbul’da Akşemseddin mahallesi sâkinelerinden İsmihan 
bt.  Abdünnebî tarafından zikri âtî husûsa vekîl olup mezbûreyi bi’l-ma‘rifeti’ş-
şer‘iyye ârifân olan Yusuf b.  Halil ve Hacı Mehmed b.  Mustafa şehâdetleri bir-
le vekâleti sâbite olan Mustafa b.  Süleyman meclis-i şer‘-i şerîfde râfi‘ü’l-kitâb 
Mehmed Çelebi b.  Ali muvâcehesinde bi’l-vekâle ikrâr ve takrîr-i kelâm edip 
müvekkilem mezbûre İsmihan yine zikr olunan mahalle kurbunda Dudu Latîf 
mahallesinde vâki‘ bir tarafı el-Hâc Muslu mülkü ve bir tarafdan Mustafa Bey 
tasarrufunda olan menzil ve bir tarafdan Saraylı Siyavuş Hâtun mülkü ve bir ta-
rafı tarîk-i hâs ile mahdûd olup fevkānî iki bâb odaları ve altında ahırı ve bi’r-i 
mâ ve havlu ve kenîfi müştemil menzilini cemî‘ tevâbi‘i ile on sekiz bin akçe-
ye merkūm Mehmed Çelebi’ye bey‘-i bât ile bey‘ eyleyip ol dahi iştirâ ve kabûl 
ettikden sonra meblağ-ı mezbûru alıp kabz eyledi. Fîmâ-ba‘d menzil-i mezbûr 
merkūm Mehmed Çelebi’nin mülküdür dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Mehmed Efendi kāimmakām-ı imâm-ı mahalle-i mezbûre, 
Seyyid Mehmed Çelebi, Boğasıcı Hacı İbrahim, Kırbacı Hacı Mustafa, Ahmed 
Çelebi sarrâc, Mehmed Çelebi sarrâc, Mustafa Beşe sarrâc, Şükrullah Bey 
el-Muhzır.









511 [46b-3] Nikola v. İstemad’ın Dimo v. Apostol’da olan alacağını kefil 
Yorgi’den tahsil ettiği
Edâ’ü’l-kefîli’l-mâl el-mekfûlü-bih
Bakkal tâifesinden râfi‘ü’l-kitâb Nikola v.  İstemad nâm zimmî meclis-i şer‘-i 
kavîm-i lâzımü’t-ta‘zîmde yine tâife-i mezbûreden Yorgi v. Yanaki muvâcehesinde 
ikrâr ve takrîr-i kelâm edip gāib ani’l-meclis Dimo v.  Apostol nâm zimmî zim-
metinde dört bin dört yüz akçe hakkım olup meblağ-ı mezbûrun mecmû‘una 
işbu mezbûr Yorgi kefîl olmuş idi hâlâ meblağ-ı mezbûru kefîl-i mezbûr yedin-
den tamâmen alıp kabz eyledim min ba‘d asîl-i mezbûr Dimo ve kefîlde bir akçe 
ve bir habbe hak ve alâkam kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilhicce li sene 1073.
Şuhûdü’l-hâl: Şükrullah b. Mustafa, Abdi b. Hüseyin, Mustafa b. İsâ, Baba Resûl 
b. Rıdvan, Yani v. Yorgi, Dimo v. İstani, İstani v. Dimo.

512 [46b-4] Kumkapı’da Çakırcı Ahmed mahallesinde yıkılan Samancı Hacı 
Ahmed’in müteehhilîn odalarının yerinde keşfi
Keşf-i hedm
Mahmiye-i İstanbul’da asesbaşı olan fahrü’l-akrân Mehmed Ağa b.  Ahmed 
meclis-i şer‘a gelip takrîr-i kelâm edip mahmiye-i merkūmede Kumkapı 
dâhilinde Çakırcı Ahmed mahallesinden Samancı el-Hâc Ahmed’in müte’ehhilîn 
odalarının tabaka-i ulyâ ve vustâsı işbu sene selâse ve seb‘în ve elf Zilhiccesi’nin 
yirmi dördüncü günü ba‘de’l-asr yıkılıp, müste’cirleri altında kaldığı mesmû‘ ol-
mağla üzerine varılıp keşf olunmasın taleb ederim dedikde savb-ı şer‘den keşf 
olundukda fi’l-hakīka müste’cir olanlardan altında kaldığı mukarrer olup ihrâc 
olundukda Anna nâm nasrâniyyenin müslime olan kebîre kızı Sultana ve Palaşa 
ve İstanko ve Mülâyim ve Ensercioğlu Abraham ve Ebe Megrem ve Yakob nâm 
zimmîler hâlik ve bunların mâ‘adâsı Anna ve Anna’nın zevci Diko ve sagīre kızı 
hay ve cerîh bulunduklarında fevt olanları mahallerine defni için izin verme-
ğin, vâki‘ hâli Mevlânâ-yı mezbûr mahallinde tahrîr ve ba‘dehû ma‘an irsâl olu-
nan Ömer Çelebi ve Abdullah Çelebi ve İsmail Çelebi ile meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene 1073.
Şuhûdü’l-hâl: Mustafa Çavuş b.  İsmail, Mehmed Efendi b.  Sefer el-İmâm, 
Hüseyin Efendi b. Abdülmümin, Hacı Mustafa Çelebi b. Halil el-Müezzin, İvaz 
Efendi b. Şaban, Ahmed Çelebi b. Musa, Abdullah Çelebi b. ( ).









513 [46b-5] Ermeni patriği Avanos v. Mıgırdiç’in Simon v. Haçador, Asvador 
v. Murad, Bünyad v. Müyesser ve Serkis v. Arakil’e borcu olduğu
İkrâr-ı deyn
Mahmiye-i İstanbul’da Sulu Manastır’da sâkin olup hâlâ Ermeni patriği olan 
Avanos v.  Mıgırdiç meclis-i şer‘-i hatîr-i lâzımü’t-tevkīrde işbu ashâbü’s-
sifr Simon v.  Haçador ve Asvador v.  Murad ve Bünyad v.  Müyesser ve Serkis 
v. Arakil nâm zimmîler muvâcehelerinde bi tav‘ihî ikrâr ve takrîr-i kelâm edip 
merkūmuna cihet-i deyn-i şer‘îden beş bin dokuz yüz esedî guruş ve seme-
ni târih-i kitâbdan üç yüz gün tamâmına dek müeccel ve mev‘ûd, levn ve zirâ‘ı 
beynimizde ilm-i şer‘î ile ma‘lûm müşterâ ve makbûz çuka semeninden dahi 
yüz guruş ki cem‘an merkūmuna zimmetimde altı bin esedî guruş lâzımü’l-edâ 
ve vâcibü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çelebi b. Mahmud, Resûl b. Rıdvan, Abdi Çelebi b. Hüseyin, 
Şükrullah b. Mustafa, Osman Çelebi b. Abdullah, Hüseyin b. Ebûbekir, Mahmud 
b. Abdullah el-hallâk, Mahmud Çelebi b. Hızır, Mehmed b. Ali, Hüseyin b. İbrahim, 
Behrâm Papas v. Varin, Andriye Papas v. Avraham, Papa Agop v. Kirkor.

514 [46b-6] Mustafa Çelebi b. Ali’nin Veli Çelebi b. Haydar’dan alacağı olduğu
İkrâr-ı deyn
Bâ‘isü’l-kitâb Mustafa Çelebi b. Ali meclis-i şer‘-i hatîrde mahmiye-i İstanbul’da 
Hacı Hamza mahallesi sükkânından Veli Çelebi b. Haydar muvâcehesinde da‘vâ 
edip mezbûr Veli Çelebi zimmetinde karzdan altmış bin akçe hakkım vardır, 
taleb ederim suâl olunsun dedikde gıbbe’s-suâl mezbûr Veli Çelebi cevâbında 
müdde‘î-i mezbûr Mustafa Çelebi’ye ancak karzdan yirmi üç bin beş yüz akçe 
deynim vardır deyû ikrâr ziyâdeyi münkir olıcak müdde‘î-i mezbûrdan ziyâdeyi 
mübeyyene beyyine taleb olundukda ityân-ı beyyine için istimhâl edip mehl-i 
şer‘î birle imhâl olundukdan sonra ikrârı mertebesi olan meblağ-ı mezbûr yirmi 
üç bin beş yüz akçeyi müdde‘î-i mezbûr Mustafa Çelebi’ye edâya merkūm Veli 
Çelebi’ye tenbîh olunup mâ vaka‘a gıbbe’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çavuş el-Mübâşir, Mehmed Efendi b.  Mustafa, Murad 
Beşe b.  Mustafa, Mustafa Efendi b.  Ali, es-Seyyid Ahmed Çelebi b.  es-Seyyid 
Murtaza, Ali Beşe çukadar.









515 [46b-7] Apostol v. Balaban’ın Dimitri’deki alacağını ödemesi için kefiline 
otuz ay süre verdiği
Taksît
Mahmiye-i İstanbul’da Nişancı Cafer Çelebi mahallesinde sâkin Apostol 
v.  Balaban nâm zimmî meclis-i şer‘de Pirepepa bt.  Nikola nâm nasrâniyye 
muvâcehesinde ikrâr ve takrîr-i kelâm edip gāib ani’l-meclis olup mezbûre 
Pirepepa’nın zevci Dimitri nâm zimmî zimmetinde üç bin akçe hakkım olup 
meblağ-ı mezbûra işbu Pirepepa kefâlet-i sahîha-i şer‘iyye ile kefîl olmuş-
du hâlâ meblağ-ı mezbûru merkūme Pirepepa’dan taleb ederim, suâl olunup 
alıverilmesi matlûbumdur dedikde gıbbe’s-suâl mezbûre Pirepepa meblağ-ı 
mezbûra zevci mezbûr Dimitri’nin emri ile kefîl olduğunu bi tav‘ihâ ikrâr edip 
lâkin meblağ-ı merkūmu def ‘aten edâya iktidârı olmamağın taksît taleb etmekle 
târih-i kitâbdan otuz ay tamâmına değin her ayda yüzer akçe edâ eylemek üzre 
mezbûr Apostol mezbûre Pirepepa’yı taksît eyledikde mâ hüve’l-vâki‘ bi’t-taleb 
ketb olundu.
Fî selhi Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Abdi Çelebi b. Hüseyin, Şükür Çelebi b. Mustafa, Resûl b. Rıdvan, 
Mehmed Çelebi b.  ( ) muhzır, Hıristodoli v.  Yani, Rizo v.  Tanaş, Sarandeniyo 
v. Tebker?, Saçanoğlu Yorgi.

516 [47a-1] Ölen Mehmed Çavuş b. İbrahim’in borcunu ödemek üzre 
Altıpoğaça mahallesindeki menzilinin satıldığı
Mülknâme
Husûs-ı âti’l-beyânın mahallinde istimâ‘ ve tahrîri için gıbbe iltimâs kıbel-i 
şer‘-i enverden Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Bâb-ı Hisâr mahallesinde fahrü’l-emâsil ve’l-a‘yân Receb Ağa 
b.  Ali’nin sâkin olduğu menzile varıp zeyl-i vesîkada muharrerü’l-esâmî olan 
müslimîn huzûrunda akd-i meclis-i şer‘-i şerîf eyledikde mahmiye-i mezbûrede 
Altıpoğaça mahallesi ahâlîsinden olup bundan akdem vefât eden Mehmed 
Çavuş b. İbrahim’in verâseti, zevce-i menkûhası Vasafhan bt. Ahmed nâm hâtun 
ve sulbiye kebîr oğlu İbrahim nâm kimesneye ve sulbî sagīr oğulları Ahmed 
ve Abdülbâkī’ye ve sulbiye sagīre kızı Hatîce’ye münhasıra olduğu şer‘an zâhir 
ve müte‘ayyin oldukdan sonra zevce-i merkūme Vasafhan Hâtun ile mezbûr 
İbrahim taraflarından husûs-ı âti’l-beyâna vekîl olup mezbûre Vasafhan 
Hâtun zâtını ma‘rifet-i şer‘iyye ile ârifân Şaban Efendi b.  Halil el-imâm ve 
Yusuf Bey b.  Abdullah şehâdetleri ile şer‘an vekâleti sâbite olan Ahmed Çelebi 
b.  Abdülmennân vekâleten ve sıgār-ı merkūmunun kıbel-i şer‘den mansûbe 
vasîleri olan Mehmed Ağa b. Yusuf vesâyeten meclis-i ma‘kūd-ı mezbûrda, işbu 
bâ‘isü’l-kitâb fahrü’l-akrân Hüseyin Ağa b. Mahmud mahzarında her biri ikrâr 
ve takrîr-i kelâm edip müteveffâ-yı merkūmun düyûn-ı kesîre-i müsbetesi ol-
duğu lede’ş-şer‘i’l-mutahhar sâbit ve zâhir olup düyûn-ı mezkûreyi îfâ edecek 
ism-i mal ıtlâk olunur terekesinden zikr olunan Altıpoğaça mahallesinde vâki‘ 
bir tarafı ba‘zan kasap Mustafa Beşe mülkü ve ba‘zan Müderris Ali Efendi men-
zili ve bir tarafı ba‘zan Kadı Ali Efendi mülkü ve ba‘zan Rahime Hâtun mülkü 
ve ba‘zan peremeci Ahmed mülkü ve ba‘zan Attâr Mehmed mülkü ve bir tara-
fı ba‘zan Altıpoğaça vakfı ve ba‘zan Oruc Mehmed Efendi mülkü ve bir tarafı 
tarîk-i âm ile mahdûd, hâriciyyede iki bâb fevkānî oda ve önünde sofa ve deh-
liz ve tahtında ahır ve samanhâne ve bir su kuyusu ve havlu ve kenîfi müşte-
mil ve dâhiliyyede, iki bâb fevkānî kebîr oda ve bir sagīr oda ve sofa ve dehliz 
ve önünde tahtapûş ve tahtında bir bâb tahtânî oda ve bir matbah ve bir muhtib 
ve bir kiler ve bir hamam ve câmekân ve iki su kuyusu ve bir tahtânî kebîr bah-
çe odası ve tahtında mahzeni ve zât-ı eşcâr-ı müsmire ve gayr-ı müsmire bah-
çeyi ve kenîfi müştemil mülk menzilinden gayrı menkūlâtdan bir nesnesi olma-
yıp menzil-i mezbûrun bi’z-zarûre bey‘i lâzım gelmekle, bi’l-izni’ş-şer‘î menzil-i 
mezbûr bey‘a arz olunup ba‘de’l-müzâyede ve inkıtâ‘i’r-rağbe merkūm Hüseyin 
Ağa üzerinde iki yük yirmi bin akçede karâr edip ziyâde ile tâlib-i âhar zuhûr 
etmemekle menzil-i mahdûd-ı mezbûr cümle tevâbi‘i ve levâhıkı ile mezbûr 
Hüseyin Ağa’ya iki yük yirmi bin nakd-i râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl 
ve kabz ve tesellüm eyledikden sonra semeni olan meblağ-ı mezbûr iki yük yir-
mi bin akçeyi müşterî-i merkūm Hüseyin Ağa yedinden tamâmen ahz u kabz 
eyledik ba‘de’l-yevm zikr olunan menzil müşterî-i merkūm Hüseyin Ağa’nın 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû ma‘an 
irsâl olunan Hasan b. Bayram ile meclis-i şer‘a gelip inhâ ve takrîr etmeğin mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicce li sene 1073.
Şuhûdü’l-hâl: Receb Ağa b.  Ali, Şaban Efendi b.  Halil el-İmâm, Ömer Ağa 
b.  Hüseyin, Yusuf Bey b.  Abdullah, Sâlih Efendi b.  İbrahim, kasap Mustafa 
Beşe, Mehmed Halîfe el-Müezzin, Ali Efendi el-kadı, Receb Çelebi el-Müezzin, 
Mehmed Bey el-Yesâri, Mehmed Bey el-Bostânî.

517 [47a-2] Kostantin v. İstani’nin Palaşa bt. Anastas’tan haksız yere akçe aldığı
Mahmiye-i İstanbul’da Fenerkapısı hâricinde sâkine râfi‘atü’l-kitâb Palaşa 
bt.  Anastas nâm nasrâniyye meclis-i şer‘-i hatîrde Kostantin v.  İstani nâm 
zimmî muvâcehesinde üzerine da‘vâ edip zevcim olup bundan akdem hâlik 
olan Nakkāş Dimitri’nin verâseti benim ile sulbiye kızı Palaşa’ya münhasıra 
olup kızım mezbûre Palaşa dahi hâlike olup verâseti bana münhasıra olmuş 
iken, merkūm Kostantin ben hâlik-i mezbûr Nakkāş Dimitri’nin kız karında-
şı oğluyum deyû bi gayri hakkın benden sekiz bin akçe ahz u kabz eyledi, taleb 
ederim suâl olunsun dedikde gıbbe’s-suâl mezbûr Kostantin cevâbında fi’l-vâki‘ 
müdde‘iyye-i mezbûreden ben Nakkāş oğlu Dimitri’nin kız karındaşı oğluyum 
deyû sekiz bin akçe ahz u kabz eylediğini ikrâr etmekle meblağ-ı mezbûru bi 
gayri hakkın ahz ettiği zâhir olmağın ikrârı mûcebince meblağ-ı mezbûr sekiz 
bin akçeyi müdde‘iyye-i mezbûre Palaşa’ya edâ ve teslîme mezbûr Kostantin’e 
tenbîh olunup mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Şükür b. Mustafa, Abdi b. Hüseyin, Baba Resûl b. Rıdvan, Mustafa 
b. Ali.

518 [47a-3] Haçador v. Serkis’in borcuna karşılık olarak Ohri mahallesindeki 
menzilini 81. Yeniçeri Cemaati Vakfı’na sattığı
Mahmiye-i İstanbul’da Ohri mahallesi sâkinlerinden Haçador v.  Serkis nâm 
zimmî meclis-i şer‘-i hatîrde dergâh-i âlî -dâme merci‘an li’l-e‘âlî- yeniçe-
rilerinin seksen bir cemâ‘atine mahsûs odanın mühimmâtı için mevkūfe 
nukūdun mütevellîsi ve odanın hâlâ odabaşısı olan Mustafa Ağa b.  Hüseyin 
mahzarında ikrâr ve takrîr-i kelâm edip mahalle-i mezbûrede vâki‘ iki tarafı 
Solakzâde İbrahim Çelebi mülkü ve bir tarafdan Yakob Papas mülkü ve bir ta-
rafdan tarîk-i âm ile mahdûd, üç bâb fevkānî oda ve bir cüneyne ve bir bi’r-i 
mâ ve kenîfi müştemil mülk menzilimi, bi cemî‘i’t-tevâbi‘ ve’l-levâhık tara-
feynden îcâb ve kabûlü hâvî bey‘-i bâtt-ı sahîh-i şer‘î ile yedi yüz guruşa bey‘ 
ü teslîm ol dahi vech-i muharrer üzre iştirâ ve kabûl ve tesellüm eyledikden 
sonra semeni olan meblağ-ı mezbûr yedi yüz guruşu vakf-ı mezbûra zimme-
timde lâzımü’l-edâ deynim olan yedi yüz guruşa takās eyledim ba‘de’l-yevm 
menzil-i mahdûd-ı mezbûr, mezbûr Mustafa Ağa’nın mülk-i müşterâsıdır, 
keyfe mâ yeşâ’ ve yürîd mutasarrıf olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfi li sene selâse ve seb‘în ve elf.
Şuhûdü’l-hâl: İbrahim Beşe b.  Süleyman, Seydî Beşe b.  Yusuf, Mehmed Beşe 
b. Hüseyin, el-Hâc Muslu Beşe b. Mehmed, Ahmed Bey, Mehmed Beşe b. Şaban, 
Mustafa Beşe b. Ahmed, Süleyman Beşe b. Ahmed, Mustafa b. Bayram, Şeyhzâde 
Abdullah Efendi, Nalçacı Hasan Beşe.









519 [47a-4] Haçador v. Serkis’in Yeniçeri 81. Cemaati’ne olan borcunu ödediği
&lt;&lt;Dergâh-ı âlî -dâme merci‘an li’l-e‘âlî- yeniçerilerinin seksen bir cemâ‘atine 
mahsûs odanın mehterânı için mevkūfe nukūdun mütevellîsi odabaşısı olan 
Mustafa Ağa b.  Hüseyin meclis-i şer‘-i hatîrde Haçador v.  Serkis nâm zimmî 
muvâcehesinde ikrâr ve takrîr-i kelâm edip bi tarîki’d-deyni’ş-şer‘î mâl-ı vakf-ı 
mezbûrdan merkūm Haçador zimmetinde olan yedi yüz guruş tevliyyetim ha-
sebiyle vakf-ı mezbûr için merkūm Haçador yedinden bi’t-tamâm ahz u kabz 
eyledim. Meblağ-ı mezbûrdan merkūm Haçador zimmetinde bir akçe bâkī kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’l-harâm li sene 1037.
Şuhûdü’l-hâl: es-Sâbikūn &gt;&gt;

520 [47a-5] Yorgi v. Yani Manoyil’in Fâtıma’da olan alacağına kefil olduğu 
iddiasıyla Hacı Alihan Çelebi b. Mustafa aleyhine açtığı davada iddiasını 
ispat edemediği
Cezîre-i Paros sükkânından Yorgi v.  Yani Manoyil nâm zimmî dîvân-ı eyvân-ı 
sultânî -dâme memlüvven bi’l-avni’r-rabbânî-de huzûr-ı kāimmakām-ı sadr-ı 
a‘zamîde akd olunan meclis-i şer‘-i hatîrde bâ‘isü’l-kitâb el-Hâc Alihan Çelebi 
b.  Mustafa mahzarında üzerine da‘vâ ve takrîr-i kelâm edip bundan akdem 
dârü’l-harbde esir olan Fâtıma nâm hâtun kendi malından dört yüz guruş verip 
beni tahlîs eyle ben sana edâ edeyim deyû bana emr etmekle ben dahi emri ile 
malımdan dört yüz esedî [guruş] verip mezbûre Fâtıma’yı tahlîs edip mahrûse-i 
Galata’ya dâhil olduğumuzda mezbûr el-Hâc Alihan mezbûre Fâtıma’nın nefsi-
ne gaybet ederse meblağ-ı mezbûr dört yüz esedî guruşa kefîl olmuş idi el-hâletü 
hâzihî mezbûre Fâtıma gaybet etmekle meblağ-ı mezbûr dört yüz esedî guru-
şu mezbûr el-Hâc Alihan’dan taleb ederim, suâl olunsun dedikde gıbbe’s-suâl 
ve’l-inkâr müdde‘î-i mezbûr Yorgi’den müdde‘âsını mübeyyene beyyine taleb 
olundukda ityân-ı beyyineden izhâr-ı acz edip istihlâf etmeğin mezbûre Fâtıma 
nefsine gaybet ederse meblağ-ı mezbûr dört yüz esedî guruşa kefîl olmadığını 
el-Hâc Alihan’a yemîn teklîf olundukda ol dahi alâ vefki’l-mes’ûl yemîn billâhi 
te‘âlâ etmeğin müdde‘î-i mezbûr bilâ-beyyine mu‘ârazadan men‘ olunup mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicce li sene selâse ve seb‘în ve elf.
Şuhûdü’l-hâl: Abdünnebî Ağa Kethüdâ, Edhemzâde Ali, el-Hâc İbrahim 
b.  Hüseyin, el-Hâc Mehmedzâde Mustafa, el-Hâc Mustafa b.  Mehmed, el-Hâc 
Mahmud b. Hasan, Mehmed, el-Hâc Ahmed b. Mahmud.









521 [47b-1] Muslu Beşe b. Mustafa’nın Sofular mahallesindeki menzilini Şâhin 
Beşe b. Abdullah’a sattığı
Mülknâme
Mahmiye-i İstanbul’da Sofular mahallesi ahâlîsinden Muslu Beşe b.  Mustafa 
nâm râcil meclis-i şer‘de hâfızü’l-kitâb Şâhin Beşe b.  Abdullah nâm râcil mah-
zarında tav‘an ikrâr edip mahalle-i merkūmede vâki‘ bir tarafı Hoca Mustafa 
Çelebi mülküne ve iki tarafı Şaban Çelebi mülküne ve bir tarafı tarîk-i âma 
müntehî [bir] bâb tahtânî oda ve sofa ve kenîfi müştemil mülk menzilimi, dokuz 
bin akçeye mezbûr Şâhin Beşe’ye bâtten bey‘ ve teslîm ol dahi minvâl-i muhar-
rer üzre iştirâ ve tesellüm eyledikden sonra semeni olan meblağ-ı mezbûru ye-
dinden bi’t-tamâm alıp kabz eyledim min ba‘d menzil-i mezbûr merkūm Şâhin 
Beşe’nin mülk-i müşterâsı olmuşdur dedikde gıbbe’t-tasdîk mâ vaka‘a bi’t-taleb 
ketb olundu.
Fi’[l-yevmi’s]-sâbi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b.  el-Hâc Nurullah, İsmail Çelebi b.  Yusuf, 
Mehmed Dede el-Kayyım, Hüseyin b. Kemal, Mehmed Çelebi Bağbânîzâde.

522 [47b-2] Ölen Ermeni Gülziz’den kalan arsanın dörtte üçü oğlu Haçador’un 
dörtte biri ise diğer oğlu Abraham’ın olduğunun tescili
Mahmiye-i İstanbul’da Kâtib Kasım mahallesinde sâkin iken hâlik olan Gülziz? v. ( 
) nâm zimmînin verâseti, zevce-i metrûkesi Cihân bt. Murad nâm nasrâniyyeye 
ve sulbî kebîr oğulları Abraham ve Haçador nâm Ermenilere ve sulbiye kebîre 
kızları Bağdar ve İstefan nâm nasrâniyyelere münhasıra oldukdan sonra mezbûr 
Haçador meclis-i şer‘a gelip takrîr-i kelâm edip mukaddemâ malımdan yetmiş 
dört bin akçe harc edip ber vech-i iştirâk karındaşı mezbûr Abraham ile müced-
deden binâ eylediğim iki fevkānî odayı ve iki sofayı ve bir tahtânî oda ve dehlizi 
ve kenîfi müştemil nısfı vâlidem mezbûre Cihân’ın mülkü ve nısf-ı âharı babam 
hâlik-i mezbûrun mülkü olan arsadan vâlidem hissesini otuz bin akçeye bana bey‘ 
ve teslîm ve kabz-ı semen-i mezbûr eyledikden sonra babam hâlik-i mezbûrun 
hissesini ikimizin hissesine ta‘yîn olunmuşdu hâlâ üzerine varılıp ba‘de’n-nazar 
ve’l-müşâhede mesâha olundukdan sonra mezbûr Abraham’dan suâl olunup 
takrîri tahrîr ve yedime def ‘ olunması matlûbumdur dedikde savb-ı şer‘den irsâl 
olunan Mevlânâ Brusî Hüseyin Efendi Hâssa mi‘mâr üstâd Ali b.  Abdullah ile 
menzil-i mezbûrun üzerine varıp mi‘mâr-ı mezbûr zeyl-i kitâbda isimleri mastûr 
vukūf-i ahâlî-i müslimîn huzûrunda arsasının mesâha eyledikde tûlen ve arzen 
bi hesâb-ı şatrancî iki yüz otuz beş zirâ‘ olup mezbûr Abraham zimmîden suâl 
olundukda arsa-i merkūmenin rub‘u benim ve selâse-i erbâ‘ı karındaşı mezbûr 
Haçador’un mülküdür benim alâka ve medhalim yoktur deyû tav‘an ikrâr eyle-
dikde vâki‘ hâli Mevlânâ-yı mezbûr mahallinde takrîr ve ba‘dehû ma‘an irsâl olu-
nan Hasan b. Bayram ve Ömer b. ( ) ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hüseyin Beşe b.  Osman er-Râcil, Mehmed Çelebi b.  Abdullah, 
Mustafa Çelebi, Ahmed Çelebi b. Ali, Veli Bey.

523 [47b-3, Arapça] Fâtıma bt. Mustafa’nın Ayşe bt. Abdullah adlı 
küçüğü evlat edindiği
Tebennî
İşbu hüccet-i şer‘iyyenin üzerinde imzâsı bulunan hâkim, Ayşe bt.  Abdullah 
nâm sagīreyi mahmiye-i Kostantıniyye mahallâtından Mustafa Paşa mahalle-
sinde sâkine olan râfi‘atü hâze’l-kitâb Fâtıma bt.  Mustafa nâm hâtuna teslîm 
etti. Mezbûre Fâtıma hâtun da tebennî, terbiye ve ıyâle için sagīre-i merkūmeyi 
teslîm aldı. Hâkim-i mûmâ ileyh, sagīre-i mezbûrenin nafakası, kisvesi ve sâir 
havâic-i zarûriyyesi için, zeyilde mezkûr târihden i‘tibâren râyicü’l-vakt yevmî 
beş akçe farz ve takdîr etti. Hâkim-i müşârün--ileyh ayrıca meblağ-ı mefrûz-i 
mezbûru sagīre-i merkūmenin havâic-i lâzımesine sarf etmesine ve vakt-i 
hâcette istidâne edip vakte’z-zafer mezbûreyi istirdâd hakkı kime âidse ana 
rücû‘ etmesine mezbûre Fâtıma’ya izin verdi.
Cerâ zâlike ve hurrire fi’l-yevmi’t-tâsi‘ ve’l-ışrîn min Zilhicce eş-şerîfe sene 1073.
Şuhûdü’l-hâl: Abdullah Efendi b.  Şaban el-Kâtib, Ali Çelebi b.  Hüseyin, Şükür 
b. Mustafa, Hacı Yusuf, Hasan Çelebi b. Ahmed

524 [47b-4] 39. Yeniçeri Cemaati odabaşısı Ömer Beşe b. Abdullah’ın Rus 
cariyesi Müstakime bt. Abdullah’ı azat ettiği
Itk
Dergâh-ı âlî -dâme mahfûfen li’l-e‘âlî- yeniçerilerinin otuz dokuzuncu cemâ‘atine 
mahsûs odadan hâlâ odabaşı olan Ömer Beşe b. Abdullah tarafından ıtk-ı âti’z-
zikri ikrâra vekîl olup Mehmed Beşe b.  Mehmed ve Mehmed Beşe b.  Bayram 
şehâdetleri ile şer‘an vekâleti sâbite olan Hüseyin Çelebi b. İsmail meclis-i şer‘de 
bi’l-vekâle ikrâr ve takrîr-i kelâm edip müvekkilim mezbûrun kendiye rıkkı-
nı mu‘terife uzun boylu açık kaşlı gök elâ gözlü Rusiyyetü’l-asl bâ‘isetü’l-vesîka 
Müstakīme bt.  Abdullah nâm câriye-i memlûkesini, hasbeten lillâhi te‘âlâ ve 
taleben li merzâti’r-rahîm i‘tâk ve tahrîr ve silk-i harâir-i asliyyâta ilhâk edip 
ba‘de’l-yevm mezbûre Müstakīme sâir harâir-i asliyyât gibi hürre olup üzerin-
de velâdan gayrı hakkım kalmadı dedi dedikde mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Halil Beşe b. Yusuf, el-Hâc Mehmed Beşe b. ( ) er-Râcil, Hüseyin 
Çelebi el-mütevellî, Şükür Çelebi b. Mustafa, Abdi Çelebi b. Hüseyin.

525 [47b-5] Macuncu Yusuf Beşe b. Abdullah’ın Melek Hâtun mahallesindeki 
menzil hissesini karısı Râbia’ya sattığı
Mülknâme
Mahmiye-i İstanbul’da Melek Hâtun mahallesi ahâlîsinden Macuncu Yusuf Beşe 
b.  Abdullah nâm râcil meclis-i şer‘-i hatîr-i lâzımü’t-tevkīrde kendi tarafından 
asâleten ve zevcesi Râbia Hâtun tarafından husûs-ı âti’z-zikre vekîl olup nehc-i 
şer‘î-i mu‘teber üzre vekâleti sâbite olan Ahmed Çelebi b.  Mustafa nâm kimes-
ne mahzarında tav‘an ikrâr ve takrîr-i kelâm edip mahalle-i mezbûrede vâki‘ 
bir tarafdan Hasan Bey mülkü ve bir tarafdan Hızır Bey mülkü ve iki taraf-
dan tarîk-i âm ile mahdûd olup iki tahtânî odayı ve sofayı ve su kuyusunu ve 
kenîfi müştemil mülk menzilimin nısf-ı şâyi‘i mezbûr Ahmed Çelebi’nin mülkü 
ve nısf-ı şâyi‘i zevcesi müvekkile-i mezbûre Râbia Hâtun’un mülkü olmak üzre 
mezbûr Ahmed Çelebi’ye on bir bin akçeye bey‘-i kat‘î ile bey‘ ü teslîm ol dahi 
vech-i muharrer üzre asâleten ve vekâleten iştirâ ve tesellüm eyledikden sonra 
semeni olan meblağ-ı mezbûr on bir bin akçeyi mezbûr Ahmed Çelebi yedin-
den bi’t-tamâm ve’l-kemâl alıp kabz eyledim min ba‘d menzil-i mezbûrun nısf-ı 
şâyi‘i mezbûr Ahmed Çelebi’nin mülkü ve nısf şâyi‘-i âharı zevcesi müvekkile-i 
mezbûre Râbia Hâtun’un mülkü olmuşdur keyfe mâ yeşâ’ ve yahtâr mutasar-
rıf olsunlar dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilhicce li sene 1073.
Şuhûdü’l-hâl: Hüseyin Efendi el-Brusî, Ahmed Çelebi b.  Mehmed, Ahmed 
Çelebi b. Mahmud, Ahmed Çelebi b. Ali, Veli b. Mahmud el-Muhzır, Mehmed 
b. Ramazan el-Muhzır, Baba Resûl b. Rıdvan el-Muhzır.

526 [47b-6] Todori v. Pandazi’nin Abdi Subaşı mahallesindeki menzil hissesini 
kızı Melamato’ya sattığı
Mülknâme
Mahmiye-i İstanbul’da Fenerkapısı hâricinde Abdi Subaşı mahallesi ahâlîsinden 
Todori v. Pandazi meclis-i şer‘-i hatîrde kebîre kızı râfi‘atü’l-kitâb Melamato nâm 
nasrâniyye tarafından tasdîk-ı âti’l-beyâna vekîl olup bi mâ hüve tarîki’s-sübût 









şer‘an vekâleti sâbite olan zevci Panayoti v. Aleksandri muvâcehesinde ikrâr ve 
takrîr-i kelâm edip mahalle-i mezbûrede vâki‘ bir tarafı Hüseyin nâm kimesne 
mülkü ve bir tarafı Yorgo mülkü ve bir tarafı sâhil-i bahr ve bir tarafı tarîk-i âm 
ile mahdûd fevkānî ve tahtânî iki bâb odaları ve deryâ tarafından bir tahtânî 
oda ve kayıkhâne ve mahzeni müştemil mülk menzilimin nısf-ı şâyi‘ini kızım 
mezbûre Melamato’ya bey‘-i bât ile on beş bin akçeye bey‘ ve teslîm eyleyip 
ol dahi iştirâ ve tesellüm ve kabûl ettikden sonra meblağ-ı mezbûr on beş bin 
akçeyi yedinden tamâmen alıp kabz eyledim ba‘de’l-yevm menzil-i mezbûrun 
nısf-ı şâyi‘i kızım mezbûre Melamato’nundur keyfe mâ yeşâ’ mutasarrıfe [48a] 
olsun dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çelebi ed-Dâ‘î, el-Hâc Ahmed b.  Mahmud, Şükrullah 
b. Mustafa, Veli b. Mahmud, Yorgi v. Vasil, Aleksandri v. Kostantin, Vasil v. Lefter, 
Yorgi v. Hıristo, Kostantin v. Liko.

527 [48a-1] Todori v. Pandazi’nin Abdi Subaşı mahallesinde bulunan menzil 
hissesini kızı Hıristo’ya sattığı
Mülknâme
Mahmiye-i İstanbul’da Fenerkapısı hâricinde Abdi Subaşı mahallesi ahâlîsinden 
Todori v.  Pandazi meclis-i şer‘-i hatîrde sulbiye kebîre kızı Hıristo tarafından 
tasdîk-ı âti’l-beyâna vekîl olup bi mâ hüve nehci’s-sübût şer‘an vekâleti sâbite olan 
zevci Kostantin v.  Niko muvâcehesinde ikrâr ve takrîr-i kelâm edip mahalle-i 
mezbûrede vâki‘ bir tarafı Hüseyin nâm kimesne mülkü ve bir tarafı Yorgo zimmî 
mülkü ve bir tarafı sâhil-i bahr ve bir tarafı tarîk-i âm ile mahdûd olup fevkānî ve 
tahtânî üç bâb odaları ve mahzen ve kayıkhâneyi müştemil mülk menzilimin nısf-ı 
şâyi‘ini kızım mezbûre Hıristo’ya tarafeynden îcâb ve kabûlü hâvî bey-i kat‘î ile on 
beş bin akçeye bey‘ eyleyip ol dahi iştirâ ve kabûl ettikden sonra meblağ-ı mezbûr 
on beş bin akçeyi tamâmen alıp kabz eyledim ba‘de’l-yevm menzil-i mezbûrun 
nısf-ı şâyi‘i mezbûre Hıristo’nun mülk-i müşterâsıdır keyfe mâ yeşâ’ ve yahtâr mu-
tasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene 1073.
Şuhûdü’l-hâl: es-Sâbikūn.

528 [48a-2] Ayşe bt. Ahmed’in boşandığı kocası Hasan b. Mahmud’da 
mehirden alacağı olduğu
İsbât-ı mehr
Mahmiye-i İstanbul’da Keçeci Pîrî mahallesinde sâkine Ayşe bt.  Ahmed nâm 
hâtun meclis-i şer‘de zevc-i mutallıkı Hasan b.  Mahmud mahzarında üzerine 
da‘vâ edip mezbûr Hasan mukaddemâ zevcim olup beş gün mukaddem beni 
talâk-ı selâse ile tatlîk eyledikde zimmetinde on bin akçe mehr-i müeccelim olup 
hattâ on bin akçe mehr-i müeccelim olduğunu beyne’l-müslimîn ikrâr dahi etmiş 
idi hâlâ meblağ-ı mezbûru ve nafaka-i iddet-i ma‘lûmemi ve me’ûnet-i süknâmı 
ve fuzûlen ahz eylediği kırkar akçe kıymetli ibrişim kenarlı otuz beş zirâ‘ ve otu-
zar akçe kıymetli iplik kenarlı yirmi beş zirâ‘ ve yirmi beşer akçe kıymetli kırk 
zirâ‘ cem‘an yüz zirâ‘ keten bezimi ve dokuz yüz akçe kıymetli bir kara sığır ökü-
zümü ve iki nühâs sahan ve bir bakraç ve bir hamam tası ve iki tencere ve iki tep-
si ve bir demir sac ayağımı, mezbûrdan aynıları mevcûd olanın aynıların müs-
tehlek olanın kıymet-i şer‘iyyelerini mezbûr Hasan’dan da‘vâ ederim, suâl olun-
sun dedikde gıbbe’s-suâl mezbûr Hasan cevâbında mezbûre mukaddemâ zev-
cesi olup mezbûreyi selâsen tatlîk eylediğini ve zimmetinde üç yüz akçe mehr-i 
müeccel ile nafaka-i iddet-i ma‘lûmesi ve me’ûnet-i süknâsı olduğunu ikrâr ve 
mâ‘adâyı bi’l-külliye inkâr eyledikde müdde‘î-i mezbûrdan müdde‘âsı için beyyi-
ne taleb olundukda udûl-i müslimînden mezbûrun li ebeveyn er karındaşı Eyüb 
nâm kimesne ve kız karındaşı Ayşe Hâtun ile Ayşe bt.  Mustafa nâm hâtun li 
ecli’ş-şehâde meclis-i şer‘a hâzırûn olup gıbbe’l-istişhâd fi’l-vâki‘ mezbûr Hasan 
mezbûre Ayşe ile gâh ü bî-gâh beynlerinde şikāk vâkı‘a oldukda mezbûreyi tatlîk 
eylesen olmaz mı dediğimizde, nice tatlîk edeyim zimmetimde on bin akçe 
mehr-i müecceli vardır, on bin akçeyi nice vereyim deyû huzûrumuzda ikrâr ey-
ledi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle 
olmağın on bin akçe mehrini ve iddeti münkaziye olunca külle yevm nafakasını 
mezbûreye edâya ve me’ûnet-i süknâsını dahi görmeğe mezbûr Hasan’a tenbîh 
olundukdan sonra mâ‘adâsı için tekrâr beyyine taleb olundukda ityân-ı beyyine 
için mezbûreye mehl-i şer‘î verilip mâ hüve’l-vâki‘ bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene 1074.
Şuhûdü’l-hâl: el-Hâc Ahmed Çelebi b. Mahmud, Mehmed Efendi b. Abdurrahman 
el-İmâm, Mehmed Efendi b.  Ali el-İmâm. Mehmed b.  Mustafa el-Müezzin, 
Şükrullah Çelebi b. Mustafa, Abdi Çelebi b. Hüseyin, Veli el-Muhzır.

529 [48a-3] Babadağlı Ahmed Beşe b. Mustafa’nın 25. Şeniçeri Cemaati 
Vakfı’na borcu olduğu
İkrâz ve kabz-ı deyn
Vilâyet-i Rumeli’nde Babadağı kazâsı sâkinlerinden Ahmed Beşe b.  Mustafa 
meclis-i şer‘-i hatîr-i lâzımü’t-tevkīrde dergâh-ı âlî -dâme merci‘an li’l-e‘âlî- yeni-
çerilerinin yirmi beşinci ağa bölüğüne mahsûs odanın mühimmâtı[na] mevkūfe 
nukūda mütevellî ve odanın hâlâ odabaşısı olan Mustafa Beşe b. Durmuş mah-
zarında ikrâr ve takrîr-i kelâm edip vakf-ı mezbûr mütevellîsi mezbûr Mustafa 
Beşe yedinden cihet-i karz-ı şer‘îden dört bin altı yüz akçe iktirâz ve kabz edip 
meblağ-ı mezbûr zimmetimde vâcibü’l-edâ ve lâzımü’l-kazâ deynimdir dedik-
de gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene 1074.
Şuhûdü’l-hâl: Receb b. Mustafa, Mustafa b. Yusuf, Osman b. Abdullah, Abdi Bey 
b. Hüseyin, Mustafa b. Mahmud.

530 [48a-4] Mustafa Beşe b. Ahmed’in vârislerinin terekeyi zapt eden İzmir 
Yeniçeri Ağası Hacı Hasan’ın zimmetini ibrâ ettikleri
İbrâ
Medîne-i İzmir müzâfâtından Deryande nâhiyesi kurâsından Kayaş nâm kar-
yede vefât eden Mustafa Beşe b. Ahmed’in verâseti, sulbiye sagīre kızı Emine’ye 
ve li ebeveyn karındaşı Mahmud ile li ebeveyn kız karındaşı Belkıs nâm hâtuna 
münhasıra ve tashîh-i mes’elesi altı sehimden olup üç sehimi kızı mezbûreye ve 
iki sehimi karındaşı mezbûr Mahmud’a ve bir sehimi mezbûre Belkıs Hâtun’a 
isâbet eyledikden sonra mezbûr Mahmud asâleten ve merkūme Belkıs Hâtun 
dahi kendi tarafından asâleten ve sagīre-i merkūmenin vasiyy-i mansûbu ol-
mağla vesâyeten meclis-i şer‘de medîne-i merkūmede yeniçeri serdârı olup 
müteveffâ-yı mezbûrun terekesine bi’l-emâne vâzı‘u’l-yed olan fahrü’l-akrân 
el-Hâc Hasan Ağa mahzarında her biri ikrâr ve takrîr-i kelâm edip mûrisimiz 
müteveffâ-yı mezbûr Mustafa Beşe karye-i mezbûrede fevt oldukda zâhirde 
vârisi olmamağla, defter-i kassâm nâtık olduğu dişi ve erkek üç yüz camus ve 
Hasan nâm abd-i memlûkü ve Sâlih nâm abd-i memlûkünü ve bir kula bârgir 
ve kestane tü[y]lü bir bârgiri ve kır bârgirini ve kır tüylü kısrak ve tayı ve mâî 
çukaya kaplı göcen kürkünü ve beş bin üç yüz hurda akçeyi ve bir köhne kır-
mızı kilimi ve köhne bir kırmızı şalını ve iki don ve bir köhne beyaz boğa-
sı zıbınını ve nakışlı makramasını ve bir nühâs leğen ve ibriğini ve bir neftî 
kapamasını ve bir kahve ibriğini ve müsta‘mel eğer ve rahtını, müşârün-ileyh 
Hasan Ağa ahz u kabz etmiş idi el-hâletü hâzihî eşyâ-i mezbûre üç yük akçe-
ye takvîm olunmağla, üç yük akçeden üç sehim hissemizi asâleten ve sagīre-i 
merkūmenin üç sehim hissesini vesâyeten müşârün-ileyh Hasan Ağa yedinden 
alıp kabz edip tereke-i müteveffâ-yı mezbûrdan kendi hisselerimize müte‘allika 
âmme-i de‘âvîden müşârün-ileyh Hasan Ağa’nın zimmetini ibrâ ve iskāt eyle-
dik. Min ba‘d bizden ya vekîlimizden tereke-i müteveffâ-yı mezbûra müte‘allika 
da‘vâ sudûr ederse lede’l-hükkâm makbûle ve mesmû‘a olmasın dediklerinde, 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Fî gurreti Muharremi’l-harâm li sene 1074.
Şuhûdü’l-hâl: Fahrü’l-emâcid ve’l-ekârim câmi‘ü’l-mehâmid ve’l-mekârim hâlâ 
Yeniçeri Ağası kāimmakāmı Mustafa Ağa haseki, Mehmed b.  Yusuf el-Mübâşir, 
Mehmed Beşe b. Mustafa, Yusuf Beşe, Yusuf Çelebi, Dede Mehmed Beşe, Yancıklı 
el-Hâc Hüseyin, Abdülbâkī Yazıcı, Halil Beşe tâbi‘-i başçavuş, mefharü’l-emâsil 
ve’l-akrân Başçavuş Mehmed Ağa, Başçavuş Yazıcısı Ahmed Yazıcı, Abdi Çelebi 
el-Muhzır.

531 [48a-5] Mehmed Çelebi b. İsmail’in Rus cariyesi Nâzike 
bt. Abdülvehhab’ı azat ettiği
Itk
Mahmiye-i İstanbul’da Çıkrıkçı Kemal mahallesi sâkinlerinden zahrü’l-akrân 
Mehmed Çelebi b.  İsmail meclis-i şer‘-i şerîf ve mahfil-i dîn-i münîfde ken-
diye rıkka i‘tirâfı olan orta boylu elâ gözlü açık kaşlı Rusiyyetü’l-asl râfi‘atü’l-
kitâb Nâzike bt. Abdülvehhab nâm câriye-i memlûkesi muvâcehesinde ikrâr ve 
takrîr-i kelâm edip evsâf-ı mezbûre ile mevsûfe işbu mezbûre Çengî Nâzike’yi 
hasbeten lillâhi te‘âlâ ve taleben li merzâtihî malımdan [48b] tahrîr ve i‘tâk ve 
sâir harâir-i asliyyâta idrâc ve ilhâk eyledim ba‘de’l-yevm merkūme Nâzike sâir 
harâir-i asliyyât gibi hürredir, üzerinde hakk-ı velâdan gayrı hak ve alâkam kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Zahrü’l-müderrisîni’l-kirâm Hasan Efendi, Çalık Osman Ağa, 
Hacı Oruc Beşe er-Râcil, Hacı Kadri dâmâd, Monla Mustafa Hoca, Kazzâz 
Ali Beşe oturak, Hacı Mustafa er-Râcil, Mirahor Süleyman, Seyfullah Efendi 
el-İmâm, Süleyman b. Abdullah.

532 [48b-1] Mehmed Çelebi b. İsmail’in Eflak kölesi Receb 
b. Abdülvehhab’ı azat ettiği
Itk
Mahmiye-i İstanbul’da Çıkrıkçı Kemal mahallesi sâkinlerinden fahrü’l-a‘yân 
Mehmed Çelebi b. İsmail meclis-i şer‘-i şerîf ve mahfil-i dîn-i münîfde kendiye 
rıkka mu‘terif olan orta boylu kara gözlü kara kaşlı Eflakiyyü’l-asl râfi‘ü’l-kitâb 
Receb b. Abdülvehhab nâm abd-i memlûkü muvâcehesinde ikrâr ve i‘tirâf edip 
işbu evsâf-ı mezbûre ile mevsûf olan mezbûr Receb’i hasbeten lillâhi’l-hallâk 
ve taleben li merzâtihî malımdan tahrîr ve i‘tâk ve sâir ahrâr-ı asliyyîn zümre-
sine idrâc ve ilhâk eyledim ba‘de’l-yevm merkūm Receb sâir ahrâr gibi hürdür 
üzerinde mevâlî için sâbit hakk-ı velâdan gayrı hak ve alâkam kalmadı dedikde 
gıbbe’t-tasdîki’ş-şer‘î mâ hüve’l-vâki‘ gıbbe’l-ibtigā ketb olundu.
Fi’l-yevmi’r-râbi‘ min Muharremi’l-harâm li sene 1074.
Şuhûdü’l-hâl: es-Sâbikūn.

533 [48b-2, Arapça] Hâkimin, Afife bt. el-Hâc Süleyman adlı küçüğe nafaka 
takdir etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Afife [bt.] el-Hâc 
Süleyman nâm sagīrenin nafakası, kisvesi ve sâir havâic-i zarûriyyesi için, 
mahmiye-i Kostantıniyye mahallâtından Üsküplü mahallesinde sâkine olan 
râfi‘atü hâze’l-kitâb Ayşe bt. el-Hâc Ahmed nâm mutallaka annesi ve hâdinesinin 
talebiyle mezbûr babası üzerine zeyilde mezkûr târihden i‘tibâren râyicü’l-vakt 
yevmî beş akçe farz ve takdîr etti. Hâkim-i müşârün-ileyh ayrıca meblağ-ı 
mefrûz-i mezbûru sagīre-i merkūmenin havâic-i lâzımesine sarf etmesine ve 
vakt-i hâcette istidâne edip vakte’z-zafer babasına rücû‘ etmesine mezbûre 
Ayşe’ye izin verdi.
Cerâ zâlike ve hurrire fi’l-yevmi’s-sâlis min Muharremi’l-harâm sene erba‘a ve 
seb‘în ve elf.
Şuhûdü’l-hâl: Abdi Çelebi b.  Hüseyin, Şükrü Beşe b.  Mustafa, Baba Resûl 
b.  Rıdvan, Mehmed Çelebi el-Muhzır, Mustafa Çelebi b.  İsâ, Veli b.  Mahmud, 
Mustafa Beşe b. Rıdvan
Nafaka

534 [48b-3] Hacı Mustafa b. Hacı Osman’ın Karabaş mahallesindeki menzilini 
Ahmed Ağa’ya sattığı
Mülknâme
Husûs-ı âti’l-beyânı mahallinde tahrîr için bi’t-taleb irsâl olunan Mevlânâ 
Abdülbâkī Efendi Mahmiye-i İstanbul’da Karagümrük kurbunda Hatîce Sultan 
mahallesinde vâki‘ râfi‘ü’l-kitâb Ahmed Ağa b.  Mehmed Ağa’nın menziline va-
rıp zeyl-i kitâbda muharrerü’l-esâmî olan müslimîn huzûrunda akd-i meclis-i 
şer‘ ettikde, mahalle-i mezbûre kurbunda vâki‘ Karabaş mahallesi sükkânından 
el-Hâc Mustafa b. el-Hâc Osman meclis-i mezkûrda müşârün-ileyh Ahmed Ağa 
huzûrunda ikrâr-ı sahîh-i şer‘î ve i‘tirâf-ı sarîh-i mer‘î kılıp, zikr olunan Karabaş 
mahallesinde vâki‘ zikri âtî akdin sudûruna değin mülk ve hakkım olup bir tarafı 
ba‘zan Paşmakçızâde odaları ve ba‘zan Hekîm Hacı Muslu mülkü ve bir tarafı 
ba‘zan Hacı Memi vakfından olan hân ve ba‘zan Ahmed Çavuş odaları ve bir ta-
rafı ba‘zan mûmâ-ileyh Ahmed Ağa mülkü ve ba‘zan Mehmed Efendi mülkü ve 
ba‘zan el-Hâc Muslu arsası ve bir tarafı tarîk-i âm ile mahdûd olup dâhiliyyede 
üç tahtânî ve iki fevkānî odaları ve iki sofayı ve matbah ve kiler ve bi’r-i mâ ve iki 
kenîfi ve bu odaların etrâf-ı erba‘asında zât-ı eşcâr-ı müsmire ve gayr-ı müsmi-
re bahçeyi ve taş nerdübânı ve hâriciyyesi, tahtânî bir bâb ve iki bâb fevkānî oda-
ları ve su kuyusunu ve taş nerdübân ve zât-ı eşcâr-ı müsmire ve gayr-ı müsmi-
re bahçeyi ve bahçeye muttasıl bir bâb tahtânî odayı müştemil menzilimi, cemî‘ 
tevâbi‘ ve levâhıkı ve kâffe-i hukūk ve merâfıkı ile müşârün-ileyh Ahmed Ağa’ya 
tarafeynden îcâb ve kabûlü hâvî bey‘-i kat‘î ile iki bin dokuz yüz elli esedî guruşa 
bey‘ ü teslîm eyleyip anlar dahi iştirâ ve tesellüm ve kabûl ettikden sonra semeni 
olan meblağ-ı sâlifü’z-zikr iki bin dokuz yüz elli esedî guruşu tamâmen mûmâ-
ileyh Ahmed Ağa yedinden alıp kabz eyledim ba‘de’l-yevm menzil-i mezbûr cemî‘ 
tevâbi‘ ve levâhıkı ile müşârün-ileyh Ahmed Ağa’nın mülk-i müşterâsıdır, keyfe 
mâ yeşâ’ ve yahtâr mutasarrıf olsun dedikde mukırr-ı mezbûr Hacı Mustafa’nın 
ikrâr-ı meşrûhunu makbûle mezbûr Ahmed Ağa vicâhen ve şifâhen tasdîk ve 
tahkīk ettikden sonra vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Fazlullah ile meclis-i şer‘a gelip alâ vukū‘ihi inhâ ve takrîr eyle-
diklerinde mâ hüve’l-vâki‘ gıbbe’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Umdetü’l-a‘yân Mehmed Efendi b.  Mustafa Efendi, Fahrü’l-
hutebâ Hasan Efendi b.  Dede Sultan, Hasan Efendi el-İmâm, Abdullah Halîfe 
el-Müezzin, Mehmed Çelebi el-Müezzin, Eyüb Çelebi b.  ( ) tabbâh, Mustafa 
Çelebi b. Osman, Veli Çelebi b. Ali, Osman b. Ömer, Ali Bey el-Cündî Siyavuş 
b. Abdullah.

535 [48b-4] Mısır kadılarından Mehmed b. Ebûbekir’in Hacı Mehmed 
b. Şaban’a 130 guruş borcu olduğu
İkrâr-ı deyn
Mısır kuzâtından Mehmed Efendi b.  Ebûbekir meclis-i şer‘-i hatîr-i lâzımü’t-
tevkīrde hâmilü’l-kitâb el-Hâc Mehmed b.  Şaban nâm kimesne mahzarında 
bi’t-tav‘i’s-sâf ikrâr-ı tâm ve takrîr-i kelâm edip mezbûr el-Hâc Mehmed karz-ı 
şer‘î cihetinden doksan esedî guruş ile semeni târih-i kitâbdan yüz seksen gün 
tamâmına değin müeccel yeşil çuka ferâce semeni olan kırk kıt‘a esedî gu-
ruş ki cem‘an yüz otuz kıt‘a esedî guruş mezbûr el-Hâc Mehmed zimmetinde 
vâcibü’l-edâ ve lâzımü’l-kazâ deynim vardır dedikde gıbbe’t-tasdîki’l-mu‘teber 
mâ hüve’l-vâki‘ bi’t-taleb ketb olundu.
Fi’l-yevmi’s-sânî mine’l-Muharrem li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, Keşfî Mustafa Efendi, Ahmed Çelebi 
b.  Mahmud, Şükrullah Bey b.  Mustafa, Abdi Çelebi b.  Hüseyin, Mehmed 
b. Ramazan.

536 [48b-5] Emine bt. Mehmed’in boşandığı kocası Ahmed b. Mustafa aleyhine 
açtığı alacak davasında iddiasını ispat edemediği
Yemîn
Mahmiye-i İstanbul’da Küçükpazar kurbunda sâkine Emine bt.  Mehmed nâm 
hâtun mahfil-i kazâda zevc-i mutallıkı Ahmed b.  Mustafa muvâcehesinde üze-
rine da‘vâ ve takrîr-i kelâm edip târih-i kitâbdan yirmi gün mukaddem mezbûr 
Ahmed zimmetinde mütekarrir ve ma‘kūdun-aleyh olan bin iki yüz akçe 
mehr-i müeccelim ve nafaka-i iddet-i ma‘lûmem ve me’ûnet-i süknâm üzerine 
muhâla‘a-i sahîha-i şer‘iyye ile muhâla‘a eyledikden sonra eşyâ-i memlûkemden 
bir sahan ve bir tepsi ve bir tencere ve on iki makramayı fuzûlen ahz u kabz ey-
lemiş idi hâlâ suâl olunup zikr olunan eşyâ mevcûde ise a‘yânını ve müstehle-
ke ise kıymetlerini mezbûrdan taleb ederim, suâl olunsun dedikde gıbbe’s-suâl 
ve akībe’l-inkâr müdde‘iyye-i merkūmeden müdde‘âsını mübeyyene beyyine 
taleb olundukda ityân-ı beyyineden izhâr-ı acz edip istihlâf etmeğin fi’l-vâki‘ 
müdde‘iyye-i mezbûre Emine eşyâ-i memlûkesinden on iki makrama ve bir sa-
han ve bir tencere ve bir tepsi fuzûlen ahz u kabz etmediğine mezbûr Ahmed’e 
yemîn teklîf olundukda ol dahi alâ vefki’l-mes’ûl yemîn billâhi te‘âlâ etmeğin 
mûcebince müdde‘iyye-i mezbûre Emine bilâ-beyyine mu‘ârazadan men‘ olu-
nup mâ vaka‘a bi’t-taleb ketb olundu.
Fi’l-yevmi’s-sâlis min Muharremi’l-harâm li sene erba‘a ve seb‘în ve elf.
Şuhûdü’l-hâl: Osman Çelebi b.  Hüseyin, Şükrullah Çelebi b.  Hüseyin, İbrahim 
Efendi el-İmâm, Osman Çelebi el-Müezzin, Musa Halîfe b.  İsmail, Ramazan 
b. Yusuf, Mehmed Efendi el-Müezzin, İbrahim Beşe b. Mehmed.

537 [48b-6] Attar Ahmed’in yaptırdığı yahudihanenin tevliyetini Hızır Çavuş 
mahallesi mescidi imamına şart ettiği
Mahmiye-i İstanbul’da Molla Ahaveyn mahallesinde vâki‘ merhûm Attâr 
Ahmed binâ eylediği mescid-i şerîfde imâm olan işbu bâ‘isü’l-kitâb İbrahim 
Efendi b. Edhem meclis-i şer‘-i hatîrde takrîr-i kelâm edip mahmiye-i mezbûre 
hısnı ebvâbından Balatkapısı dâhilinde Hızır Çavuş mahallesinde vâki‘ olup 
merhûm-ı mezbûr Attâr Ahmed Bey vakıf ve galle ve tevliyyetin mescid-i 
mezbûrda her kim imâm olursa ana şart ettiği yahudihâne’nin galle ve tevliy-
yeti, ber mûceb-i şart-ı vâkıf bana meşrûta iken, Mehmed b.  Mustafa nâm ki-
mesne ben mütevellîyim deyû müdâhaleden hâlî değildir. Mahalle-i mezbûreye 
varılıp hakīkat-i hâl ahâlî-i mahalleden suâl olunup haberleri tahrîr olun-
mak matlûbumdur dedikde savb-ı şer‘den Mevlânâ Sofu Mehmed Efendi irsâl 
olunup ol dahi [49a] mahalle-i mezbûreye varıp hakīkat-i hâl suâl eyledikde 
mahalle-i merkūme ahâlîsinden Pîr Mehmed Efendi b.  Hasan el-kadı ve Ali 
Efendi b.  Mehmed el-imâm bi mescidi Monla Ahaveyn ve Mehmed Efendi 
b.  Yusuf ve Ali Çavuş b.  Abdullah ve Muharrem Beşe b.  Hasan ve Mustafa 
Beşe b. Ali ve Derviş Beşe b. Yusuf ve Hüseyin Çelebi b. Receb ve Mustafa Beşe 
b.  Hasan ve Mustafa Beşe b.  Hüseyin ve Hacı Mehmed b.  Ahmed nâm kimes-
neler hâzırûn olup istihbâr olunduklarında, fi’l-vâki‘ merhûm-ı mezbûrun vak-
fı olan mezkûr yahudihâne’nin galle ve tevliyyeti mescid-i mesfûrda her kim 
imâm olursa ana meşrûtadır hâlâ merkūm İbrahim Efendi mescid-i mezbûrda 
imâm olmağla mezbûr yahudihâne’nin tevliyyeti ve gallesi ana meşrûtadır deyû 
her biri alâ tarîki’ş-şehâde ihbâr ettiklerinde, vâki‘ hâli Mevlânâ-yı mezbûr ma-
hallinde tahrîr, ba‘dehû ma‘an irsâl olunan Ramazan ile meclis-i şer‘-i hatîre ge-
lip inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis min Muharremi’l-harâm li sene 1074.
Şuhûdü’l-hâl: Hacı Ahmed b. Mahmud, Abdi Çelebi b. Hüseyin, Ahmed Çelebi 
b. Ali, Şükrullah Bey b. Mustafa, Mehmed b. Ramazan.

538 [49a-1] Mehmed Çelebi, Mustafa Çelebi ve İsmail’in ölen Mustafa 
b. Hüseyin’in vârisleri olduklarının anlaşıldığı
Mahmiye-i İstanbul’da Mahmudpaşa kurbunda Çaşnigir mahallesi sâkinlerinden 
olup bundan akdem fevt olan ( ) b. Hacı Nasûh’un sulbî kebîr oğulları Mehmed 
Çelebi ve Mustafa Çelebi her biri asâleten ve sagīr oğlu İsmail’in mezbûr Mehmed 
Çelebi vasiyy-i şer‘îsi olmağla vesâyeten meclis-i şer‘de Canbâziyye’de fevt olan 
Mustafa b. Hüseyin’in vâlidesi Hatîce bt. Abdullah nâm mu‘teka tarafından zikri âtî 
da‘vâda husûmet ve redd-i cevâba vekîl-i müsecceli olan Hasan Beşe b. Mehmed 
muvâcehesinde her biri asâleten ve vesâyeten da‘vâ ve takrîr-i kelâm edip müteveffâ-
yı mezbûr Mustafa’nın babası mezbûr Hüseyin bizim ceddimiz merhûm el-Hâc 
Nasûh’un i‘tâk eylediği el-Hâc Hasan’ın mu‘takı olup mezbûr Mustafa’nın cemî‘ te-
rekesinin sülüsü vâlidesi mezbûre Hatîce’ye sülüsânı velâ-yı ıtâk cihetinden bize 
intikāl eylemişken, mezbûre Hatîce tereke-i mezbûrenin mecmû‘una vaz‘-ı yed 
eylemişdir, vekîl-i mezbûrdan suâl olunsun dedikde gıbbe’s-suâl vekîl-i mezbûr 
Hasan Beşe müdde‘iyân-ı mezbûrânın vech-i muharrer üzre velâ-yı ıtâk cihetinden 
verâsetlerini bi’l-vekâle münkir olıcak müdde‘iyân-ı mezbûrândan müdde‘âlarını 
mübeyyene beyyine taleb olundukda mahmiye-i mezbûrede Dikilitaş kurbunda 
Bayram Paşa odalarında sâkin çiçekci Ahmed b. Fethullah ve Emir Bey mahal-
lesi sâkinlerinden Mustafa b.  ( ) ve mahrûse-i Üsküdar’da Hamza Fakīh mahal-
lesi sâkinlerinden Şükür Bey b. Mustafa nâm kimesneler li ecli’ş-şehâde meclis-i 
şer‘a hâzırûn olup isre’l-istişhâd fi’l-vâki‘ müteveffâ-yı mezbûr Mustafa’nın babası 
mezbûr Hüseyin işbu müsteşhidân-ı mezbûrân Mehmed ve Mustafa ve İsmail’in 
cedleri mezbûr el-Hâc Nasûh’un huzûrumuzda i‘tâk eylediği el-Hâc Hasan’ın 
mu‘takıdır, mezbûrun Mehmed ve Mustafa ve İsmail müteveffâ-yı mezbûr 
Mustafa’nın velâ-yı ıtâk cihetinden vârisleridir, bu husûsa bu vech üzre şâhidleriz 
şehâdet dahi ederiz deyû her biri münkir-i mezbûr muvâcehesinde edâ-i şehâdet-i 
şer‘iyye eylediklerinde mûcebiyle ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis min Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed Efendi b.  Yakub, Mehmed Çelebi b.  Arslan, Mehmed 
b.  Mehmed, el-Hâc Ahmed b.  Mahmud, Ali Beşe er-Râcil, Mustafa Çelebi 
b. Rıdvan, Baba Resûl b. Rıdvan.

539 [49a-2] Emine bt. Hasan ve oğlu Mehmed Çelebi’nin Nişancı Cafer Çelebi 
mahallesindeki menzillerini Abdi Bey b. Yusuf ’a sattıkları
Mülknâme
Mahmiye-i İstanbul’da Sultan Selim -tâbe serâhu- câmi‘i kurbunda Nişancı Cafer 
Çelebi mahallesi ahâlîsinden iken vefât eden Mehmed Çelebi b. Mehmed’in has-
ren vârisleri olan zevce-i metrûkesi Emine bt. Hasan nâm hâtun ve sulbî kebîr 
oğlu Mehmed Çelebi meclis-i şer‘-i hatîr-i lâzımü’t-tevkīrde hâfızü’l-kitâb Abdi 
Bey b.  Yusuf mahzarında her biri tav‘an ikrâr ve takrîr-i kelâm edip mülk-i 
mevrûsumuz mahalle-i merkūmede vâki‘ bir cânibi imâm ve müezzin vak-
fı olan menzil ve bir cânibi Medîne-i Münevvere -alâ münevverihâ efdalü’t-
tahiyye- vakfı olan menzil ve bir cânibi Ahmed Ağa vakfı olan menzil ve bir 
cânibi tarîk-i âm ile mahdûd olup iki fevkānî odayı ve iki sofayı ve iki tahtânî 
odayı ve iki su kuyusunu ve kenîfi ve cüneyneyi müştemil menzili mezbûr Abdi 
Bey’e elli üç bin akçeye bey‘-i kat‘î ile bey‘ ü teslîm ol dahi minvâl-i muhar-
rer üzre iştirâ ve tesellüm eyledikden sonra semeni olan meblağ-ı mezbûr elli 
üç bin akçeyi mezbûr Abdi Bey yedinden tamâmen alıp kabz eyledik. Min ba‘d 
menzil-i mezbûr merkūm Abdi Bey’in mülkü olup keyfe mâ yeşâ’ ve yahtâr mu-
tasarrıf olsun dediklerinde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’r-râbi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Kıdvetü kuzâti’l-İslâm Uşşâkīzâde Abdullah Efendi, Sefer Ağa 
b.  Abdi, Mehmed Efendi b.  Süleyman, Hasan Efendi, Hasan Efendi b.  Mustafa 
el-Müezzin, Şeyh Hüseyin Efendi b.  Hamza, Mustafa Efendi b.  Mehmed 
el-İmâm, Mustafa Çelebi b.  Mehmed el-Müezzin, Mehmed Çelebi b.  Mehmed 
el-Müderris, Fazlullah b.  Şükrullah, Receb b.  İbrahim, İbrahim b.  Receb, Abdi 
Çelebi b. Hüseyin el-Muhzır.

540 [49a-3] Şeyhülislâm Yahya Efendi’nin vefatından önce Rus kölesi Mustafa 
b. Rıdvan’ı azat ettiği
Itk
Sâbıkan şeyhülislâm ve müfti-i kâffeti’l-enâm olan merhûm Yahya Efendi b.  el-
merhûm Zekeriya Efendi’nin li ebeveyn karındaşı Lütfullah Efendi’nin sulbî oğlu 
ve hasren vârisi a‘lemü ulemâ’i’l-izâm efdalü fuzalâ’i’l-fihâm yenbû‘ü’l-fezâil ve’l-
me‘âlî metbû‘ü’l-efâzıl ve’l-e‘âlî hâlâ İstanbul kadısı olan Şeyh Mehmed Efendi 
hazretleri meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip 
işbu uzun boylu açık kaşlı sarı elâ gözlü Rusiyyü’l-asl hâfızü’l-kitâb Mustafa 
b.  Rıdvan mûrisim merhûm Yahya Efendi’nin sâbıkan abd-i memlûkü iken 
hâl-i sıhhatinde mezbûr Mustafa’yı hasbeten lillâhi’l-aliyyi’l-azîm ve taleben 
li merzâti’r-Rabbi’r-rahîm malından âzâd ve mülkünden ihrâc ve silk-i ahrâr-ı 
asliyyîne ilhâk ve idrâc etmiş idi hâlâ mezbûr Mustafa sâir ahrâr-ı asliyyîn gibi 
hür olmuşdur. Min ba‘d mezbûr üzerinde velâdan gayrı hakkım yoktur dedikle-
rinde, mâ hüve’l-vâki‘ bi’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Fahrü’l-kuzât Ramazan Efendi, Fahrü’l-akrân Mehmed Ağa 
b.  Mahmud sermuhzırân, Umdetü’l-a‘yân Abdünnebî Ağa, Hüseyin Efendi 
el-Brusî, Hüsrev Bey b.  Abdullah, çukadar Ali Beşe b.  Osman, Mustafa Çelebi 
b.  Osman, Fahrü’l-müderrisîn Hasan Efendi, Ömer Çelebi b.  Oruc, Ali Çelebi 
b. Abdullah, Şükür Bey el-Muhzır.

541 [49a-4] Ayşe bt. Hasan’ın kocası Abdülkerim b. Ali’den muhâlaa 
yoluyla boşandığı
Hul‘
Mahmiye-i İstanbul’da Hatîce Sultan mahallesi sâkinelerinden Ayşe bt.  Hasan 
meclis-i şer‘-i hatîrde zevc-i mutallıkı râfi‘ü’l-kitâb Abdülkerim b.  Ali mahza-
rında ikrâr-ı şer‘î ve i‘tirâf-ı mer‘î kılıp, mezbûr Abdülkerim ile zimmetinde 
mütekarrir olan beş bin akçe mehr-i müeccelim ve nafaka-i iddet-i ma‘lûmem 
üzerine ve me’ûnet-i süknâm kendi üzerime olmak üzre muhâla‘a-i sahîha 
ile muhâla‘a eyleyip ol dahi hul‘-ı mezbûru kabûl ettikden sonra zevciyyete 
ve gayra müte‘allik âmme-i de‘âvî ve mütâlebâtdan biri birimizin zimmetini 
ibrâ-i âmm-ı kātı‘ü’n-nizâ‘ ile ibrâ eyledik dedikde merkūme Ayşe’nin ikrâr-ı 
meşrûhunu mezbûr Abdülkerim vicâhen tasdîk ve hul‘-ı mezbûru tahkīk edi-
cek mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Muharremi’l-harâm li sene erba‘a ve seb‘în ve elf.
Şuhûdü’l-hâl: Hasan Efendi b.  Bayram, Abdullah Çelebi b.  Ahmed Efendi 
el-İmâm, Hüseyin Çelebi el-Müezzin, Mehmed Beşe b.  Ali, Receb b.  Hüseyin, 
Handan b. Abdullah, Şükrullah b. Mustafa.

542 [49a-5] Şaban Çelebi b. Receb’in Abraham’da olan alacağına oğlu 
Asvador’un kefil olduğu
Kefâlete müte‘allikdir
Mahmiye-i İstanbul’da Hoşkadem mahallesinde sâkin işbu bâ‘isü’l-kitâb Şaban 
Çelebi b. Receb mahfil-i kazâda, Kumkapı kurbunda sâkin Asvador v. Abraham 
nâm zimmî muvâcehesinde üzerine da‘vâ ve takrîr-i kelâm edip merkūm 
Asvador’un babası merkūm Abraham zimmetinde kırmızı Diyârbekir bezi se-
meninden kırk bin akçe hakkım olup mezbûrun nefsine ve hîn-ı mütâlebede 
meclis-i şer‘a ihzârına mezbûr kefîl oldukdan sonra mezbûr Abraham İsmail 
Geçidi dedikleri kasabada firâr etmiş hâlâ mezbûr Asvador babası mezbûru 
meclis-i şer‘a ihzâr etmesini taleb ederim, mezbûrdan suâl olunsun dedikde 
gıbbe’s-suâl mezbûr Asvador kaziyye minvâl-i muharrer üzre olduğun ikrâr et-
meğin ikrârı mûcebince mezbûr Abraham’ı ihzâr ve müdde‘î-i mezbûra teslîme 
mezbûr Asvador’a tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ min Muharremi’l-harâm li sene 1074.
Şuhûdü’l-hâl: Mahmud Bey b.  Mustafa, Mehmed Çelebi b.  İsmail, Hasan 
b. Bayram, Abdi Çelebi b. Hüseyin, Şükrullah Çelebi b. Mustafa.

543 [49b-1] Cennet bt. Kemaleddin’in mülküne müdahale ettiği iddiasıyla Musa 
Reis b. Şaban aleyhine açtığı davada iddiasını ispat edemediği
Vilâyet-i Anadolu’da İneboluCennet bt.  Kemaleddin nâm hâtun mahfil-i kazâda, işbu bâ‘isü’l-kitâb Musa 
Reis b.  Şaban nâm kimesne mahzarında üzerine da‘vâ ve takrîr-i kelâm edip 
mezbûr Musa Reis karye-i mezbûre sınırı dâhilinde vâki‘ lede’l-ahâlî ma‘lûmü’l-
hudûd tarla dâhilinde olan mülk elma ve kiras ağaçlarından benim hissem 

 Metinde “Ünye-i Bolu”.
 Ablados, bugün Çamlıca.
olan eşcâr-ı memlûkeme müdâhale edip fuzûlen şu mikdâr vakıyye meyvesi-
ni ahz ve ekl edip hâlâ mezbûrdan suâl olunsun dedikde gıbbe’s-suâl ve’l-inkâr 
müdde‘iyye-i merkūmeden müdde‘âsını mübeyyene beyyine taleb olundukda 
ityân-ı beyyineden izhâr-ı acz edip istihlâf etmeğin müdde‘iyye-i merkūmenin 
hissesi olan eşcâr-ı merkūmeye müdâhale edip ve ol mikdâr meyvesini fuzûlen 
ahz ve ekl etmediğine mezbûr Musa Reis’e yemîn teklîf olundukda ol dahi alâ 
vefki’l-mes’ûl yemîn billâhi te‘âlâ etmeğin mûcebince müdde‘iyye-i merkūme 
bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sâlis min Muharremi’l-harâm li sene erba‘a ve seb‘în ve elf.
Şuhûdü’l-hâl: Şaban b.  Abdurrahman, Abdi b.  Hüseyin, Ali Beşe b.  Osman, 
Mehmed b. Mustafa, Muharrem Çelebi b. Abdullah.

544 [49b-2] Ayşe bt. Sâlih’in Rus asıllı cariyesi Siyavuş bt. Abdullah’ı azat ettiği
Itk
Mahmiye-i İstanbul’da Çerağcı Hamza mahallesinde sâkine Ayşe bt.  Sâlih 
Efendi tarafından husûs-ı âti’z-zikre vekîl olup zâtını ma‘rifet-i şer‘iyye ile 
ârifân Mehmed Bey b. Ramazan ve Osman b. Halil şehâdetleri ile şer‘an vekâleti 
sâbite olan sadriyye kebîre kızı Sâliha bt. Mehmed Bey nâm hâtun meclis-i şer‘-i 
hatîr-i lâzımü’t-tevkīrde takrîr-i kelâm edip müvekkilem mezbûre kendiye rık-
kını mu‘terife olan işbu uzun boylu açık kaşlı elâ gözlü sol yanağında siyah 
beni olan Rusiyyetü’l-asl râfi‘atü hâze’l-vesîka Siyavuş bt. Abdullah nâm câriye-i 
memlûkesini, hasbeten lillâhi’l-a‘lâ tahrîr ve i‘tâk ve silk-i harâir-i asliyyâta idrâc 
ü ilhâk eyledi ba‘de’l-yevm mezbûre Siyavuş sâir harâir-i asliyyât gibi hürre olup 
üzerinde hakk-ı velâdan gayrı hakkım bâkī kalmadı dedikde mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis min Muharremi’l-harâm li sene 1074.
Şuhûdü’l-hâl: Süleyman Efendi el-İmâm, Abdülkādir Halîfe el-Müezzin, 
Mehmed Bey b. Ramazan, Ahmed Çelebi b. Osman, Şükrullah Çelebi b. Mustafa, 
Abdi Çelebi b. Hüseyin, Baba Resûl b. Rıdvan.

545 [49b-3] Ümmühânî bt. Mehmed üzerine annesi Ayşe bt. Mehmed’in vasî 
tayin olunduğu
Vesâyet
Mahmiye-i İstanbul’da el-Hâc İlyas mahallesi ahâlîsinden olup mukaddemâ 
vefât eden Mehmed Bey b.  Ali’nin sulbiye sagīre kızı Ümmühânî’nin tesviye-i 
umûru için bir vasî lâzım olmağın vâlidesi hâfızatü’l-kitâb Ayşe bt.  Mehmed 
nâm hâtun kıbel-i şer‘den sagīre-i merkūmeye vasî nasb olundukda ol dahi 
vesâyet-i mezbûreyi kabûl etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Zilhicce li sene 1073.
Şuhûdü’l-hâl: el-Hâc Hasan b. Ömer, Receb Efendi b. Ebûbekir el-İmâm, Mustafa 
Çelebi b. Musa el-Müezzin, Ahmed Beşe b. Mehmed, Arslan Beşe b. Hızır, Hasan 
Beşe b. Ahmed, Ahmed Çelebi kethüdâ-yı muhzırân, Şükür Bey el-Muhzır.

546 [49b-4] Güzelce Ali Paşa’nın kızı Hatice’nin Debbâğ Yunus mahallesindeki 
evini vakfedip Keşfî Mustafa Efendi’yi mütevellî tayin ettiği
Vakfiye
Elhamdü lillâhi el-vâkıfı alâ zamâyiri’l-ibâd ve’s-salâtü alâ resûlihî Muhammed 
ve âlihi’l-emcâd ve men tebi‘ahüm ilâ yevmi’l-haşr ve’l-mî‘âd ammâ ba‘d işbu 
kitâb-ı sıhhat-nisâbın tahrîrine bâ‘is oldur ki sâbıkan vezîr-i a‘zam olup ba‘dehû 
vefât eden Güzelce Ali Paşa’nın sulbiye kebîre [kızı] olup mahmiye-i İstanbul’da 
Debbâğ Yunus mahallesinde sâkine fahrü’l-muhadderât zahrü’l-muvakkarât 
Hatîce Hanım meclis-i şer‘-i hatîr-i lâzımü’t-tevkīrde zikri âtî vakfına li ecli’t-
tescîl mütevellî nasb eylediği Keşfî Mustafa Efendi huzûrunda ikrâr-ı tâm ve 
takrîr-i kelâm edip silk-i mülkümde münselik olup mahalle-i merkūmede vâki‘ 
bir cânibinden merhûm Muslu Efendi vakfına ve bir cânibinden mahalle-i 
merkūme imâmına meşrûta vakıf menzile ve bir cânibinden Medîne-i Münevvere 
vakfından Usta Faruk tasarrufunda olan vakıf menzile ve bir cânibinden tarîk-i 
âma müntehî, dâhiliyyesi iki bâb fevkānî odayı ve iki matbahı ve bir çardak ve 
bir su kuyusunu ve kenîfi ve cüneyneyi ve hâriciyyesi, iki bâb fevkānî odayı ve 
bir bâb tahtânî odayı ve bir musluk ve bir bahçeyi ve kenîfi müştemil menzi-
limi, hasbeten lillâhi’l-aliyyi’l-azîm ve taleben li merzâti’r-Rabbi’r-rahîm vakf-ı 
mü’ebbed ve haps-i muhalled edip şöyle şart eyledim ki hayâtda olduğumca 
menzil-i mezbûrda kendim sâkine olup tevliyyet ve tasarrufu kendi yedimde 
ola vefâtımdan sonra sadriyye kızım Fâtıma Hanım sâkine ola, dilerse menzil-i 
mezbûru îcâr edip gallesine mutasarrıfı ola ba‘de vefâtihâ evlâdı ve evlâd-ı evlâdı 
ve evlâd-ı evlâd-ı evlâdı ve evlâd-ı evlâd-ı evlâd-ı evlâd-ı evlâdı batnen ba‘de 
batnin sâkinler olup her biri nevbetinde menzil-i mezbûra hasbî mütevellî ola 
ve ba‘de’l-inkırâz ulemâdan bir recül-i sâlih sâkin olup külle yevm rûhum için 
üç sûre-i İhlâs ile bir sûre-i Fâtiha okuyup sevâbını rûhuma ihdâ eyleye. Nevbet 
ulemâya geldikde menzil-i mezbûra Mustafa Çavuş mütevellî ola ve menzil-i 
mezbûrda sâkin olanlar nevbetlerinde menzil-i mezbûrun cüz’î ve küllî me-
remmetini kendi mallarından eyleyeler ba‘de inkırâzi’l-kül re’y-i hâkimü’ş-şer‘ 
ile ahâlî-i mahalle-i merkūmeden biri hasbî mütevellî ola ve mürûr-ı eyyâm 
ile şurût-ı mezkûreye ri‘âyet müte‘azzire olursa, gallesi mutlakā fukarâ-yı 
müslimîne sarf oluna ve şurût-ı mezkûrenin tebdîl ve tağyîri merreten ba‘de 
uhrâ kendi yedimde ola deyû fâriğan ani’ş-şevâgil menzil-i mezbûru mütevellî-i 
mezbûr Keşfî Mustafa Efendi’ye teslîm ol dahi bi’t-tevliyye vakfiyet üzre te-
sellüm eyledi deyip mütevellî-i mezbûr dahi tasdîk eyledikden sonra vâkıfe-i 
müşârün-ileyhâ Hatîce Hanım semt-i vifâkdan taraf-ı şikāka âzime olup vakf-ı 
akār eğerçi imâm-ı muhtâr İmâm-ı A‘zam Ebû Hanîfe hazretleri katında sahîh 
ve câizdir, lâkin mezheb-i şerîflerinde sıhhat [ve] lüzûmu müstelzim olmamağla 
lâzım olmayıp husûsan İmâm hazretleri re’y-i şerîfleri üzre vâkıf menâfi‘-i vak-
fı kendi nefsine şart etmekle vakf-ı mezbûr ve ana mebnî olan şurût u kuyûd 
bâtıl olup vech-i muharrer üzre vakf-ı mezbûrdan rücû‘ meşrû‘ olmağın rücû‘ 
eyledim, mütevellî-i merkūma menzil-i mezbûru bana teslîme tenbîh olun-
mak matlûbumdur dedikde mütevellî-i mezbûr cevâb-ı bâ savâba mütesaddî 
olup fi’l-hakīka hâl minvâl-i muharrer üzredir, lâkin İmâm Ebû Yusuf hazretle-
ri mezheb-i şerîfleri üzre şurût-ı mezkûre sahîha olup ve vâkıf mücerred vakaf-
tü demekle vakıf sahîh ve sıhhat lüzûmu müstelzim olmağla vakf-ı mezbûrun 
sıhhat ve lüzûmuna hüküm taleb ederim deyû hâkim-i muvakki‘-i sadr-ı kitâb 
tûbâ-lehû ve hüsnü me’âb hazretleri huzûrunda müterâfi‘ân ve fasl u hasma 
tâlibân olduklarında, hâkim-i müşârün-ileyh hazretleri tarafeynin kelâmına na-
zar ve mennâ‘un li’l-hayr olmakdan hazer edip taraf-ı vakfı evlâ görüp alâ kavli 
men yerâhü mine’l-eimmeti’l-müctehidîn vakf-ı mezbûrun sıhhat ve lüzûmuna 
hükm etmekle vakf-ı mezbûr sahîh ve lâzım oldu. Fe-men beddelehû ba‘demâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm 
ve ecrü’l-vâkıfı ale’l-hayyi’l-cevâdi’l-kerîm, cerâ zâlike ve hurrire fi’l-yevmi’s-
sâdis min Muharremi’l-harâm li sene 1074.
Şuhûdü’l-hâl: Fahrü’l-akrân Abdullah Çelebi b.  Mehmed Efendi kâtib-i 
muhâsebe-i Harameyn-i şerîfeyn, Hüseyin Efendi el-Brusî kâtibü’l-vesîka, 
Şükrullah Bey b. Mustafa el-Muhzır.

547 [49b-5] Sâkine bt. Şaban’ın satın aldığı Rus cariyesinin verem hastası 
olduğu anlaşıldığından iadesi
Redd-i câriye bi’l-ayb
Mahmiye-i İstanbul’da Demirhan Çeşmesi kurbunda sâkine [Ayşe] bt.  Şaban 
nâm hâtun meclis-i şer‘de Esirci İbrahim b. Himmet nâm kimesne mahzarında 
üzerine da‘vâ edip târih-i kitâb gününden yirmi gün mukaddem işbu orta boy-
lu Rusiyyetü’l-asl câriyeyi cemî‘ uyûb-ı zâhire ve bâtıneden sâlime olmak üzre 
altmış beş esedî guruşa mezbûr İbrahim’den iştirâ ve kabz ve def ‘-i semen-i 
mezbûr eylediğimden sonra câriye-i merkūmenin ınde’t-tüccâr noksan-ı semen 
îcâb eder güzelce verem dedikleri sil marazına mübtelât olduğu ayb-ı kadîmine 
muttali‘ olmağla câriye-i merkūmeyi mezbûr İbrahim’e red ve semen-i mezbûru 
mezbûr İbrahim’den istirdâd ederim, suâl olunsun dedikde gıbbe’s-suâl mezbûr 
İbrahim yirmi gün mukaddem semen-i mezbûr ile câriye-i merkūmeyi uyûb-ı 
mezkûreden sâlime olmak üzre müdde‘iyye-i mezbûreye bey‘ ve kabz-ı semen 
eylediğini ikrâr, lâkin câriye-i merkūme bey‘ vaktinde ınde’t-tüccâr noksan-ı se-
men îcâb eder maraz-ı mezbûr ile mu‘ayyebe olduğu ma‘lûmum değildir deyû 
inkâr eyledikde teveccüh-i husûmet için bu makūle emrâzı teşhîse taraf-ı sal-
tanatdan ta‘yîn olunan Hâssa etıbbâdan Mustafa Efendi b. Mehmed ve Ahmed 
Efendi b.  Mehmed’e câriye-i merkūme irsâl ve irâet olundukda ba‘de’n-nazar 
mezbûrân maraz-ı mezbûr ınde’t-tüccâr noksan-ı semen îcâb eder emrâzdan 
olup câriye-i merkūme maraz-ı mezbûr ile mu‘ayyebe olduğunu meclis-i 
şer‘a gelip haber verdiklerinden sonra gıbbe’l-istintâk mezbûr Esirci İbrahim 
cevâbında. kendi yanında iken câriye-i merkūme maraz-ı mezbûrun güzelce ve-
rem marazı ayb-ı kadîmî olduğunu inkâr eyledikde müdde‘iyye-i mezbûreden 
müdde‘âsı için beyyine taleb olundukda udûl-i müslimînden Mustafa Efendi 
b. Mehmed ve Ahmed Efendi b. Mehmed li ecli’ş-şehâde meclis-i şer‘a hâzırân 
olup gıbbe’l-istişhâd fi’l-vâki‘ câriye-i merkūmeden olan sil marazı bir seneden 
ekalde [50a] hâdis olmuş maraz değildir kadîmdir, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de ri‘âyeti şerâiti’l-kabûl şehâdetleri makbûle olmağın ba‘de’t-tahlîfi’ş-
şer‘î câriyeyi kabz ve semen-i mezbûr altmış beş esedî guruşu müdde‘iyye-i 
merkūme Ayşe Hâtun’a redd ü teslîme mezbûr İbrahim’e tenbîh olunup mâ 
hüve’l-vâki‘ bi’t-taleb ketb olundu.
Fi’l-yevmi’l-sâdis mine’l-Muharremi’l-harâm li sene 1074.
Şuhûdü’l-hâl: Ahmed Çelebi b.  Mahmud kethüdâ-yı muhzırân, Mehmed 
Çelebi b. Abdullah, Şükrullah Bey b. Mustafa el-Muhzır, Abdi Çelebi el-Muhzır, 
Mehmed b. Ramazan, Abdülkerim b. Halil.

548 [50a-1] Yarmini bt. Kosta’nın kocası Kiryaki v. Nikola’dan muhâlaa 
yoluyla boşandığı
Hul‘
Mahmiye-i İstanbul’da Ayakapısı hâricinde sâkine Yarmini bt.  Kosta nâm 
nasrâniyye meclis-i şer‘-i hatîr-i lâzımü’t-tevkīrde zevci işbu bâ‘isü’s-sifr Kiryaki 
v.  Nikola muvâcehesinde ikrâr ve takrîr-i kelâm edip zevcim mezbûrun bey-
nimizde ma‘lûm mehr-i müeccelim ve nafaka-i iddet-i ma‘lûmem üzerlerine 
ve me’ûnet-i süknâm dahi kendi üzerime olmak üzre ve mezbûrun firâşından 
hâsıla benden mütevellîde sadriyye sagīre kızım Ezmerağda’yı dokuz seneye 
dek kendi malımdan infâk ve iksâ eylemek üzre mezbûr ile muhâla‘a-i sahîha-i 









şer‘iyye ile muhâla‘a eylediğimde ol dahi hul‘-ı mezbûru kabûl eyledikden son-
ra zevciyyete ve gayra müte‘allika cemî‘ de‘âvîden her birimiz âharın zimmetini 
ibrâ eyledik dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâmin min Muharremi’l-harâm li sene 1074.
Şuhûdü’l-hâl: Abdi Çelebi b. Hüseyin, Mehmed Çelebi b. Abdülmennân, İsmail 
Çelebi b. Mehmed, Baba Resûl b. Rıdvan, Veli b. Mahmud, Todori v. ( ), Simidçi 
v. Manol, İstematya v. ( ).

549 [50a-2] Hıristo v. İsravi’nin Yani v. Dimo aleyhine açtığı alacak davasında 
iddiasını ispat edemediği
Yemîn
Mahmiye-i İstanbul’da Sultan Selim çarşısı kurbunda yoğurtçu tâifesinden 
Hıristo v. İsravi nâm zimmî mahfil-i kazâda, işbu bâ‘isü’s-sifr Yani v. Dimo nâm 
zimmî muvâcehesinde üzerine da‘vâ edip şerîki olmağın gāib ani’l-meclis Dimo 
v.  Panayot nâm zimmî zimmetinde dahi cihet-i karz-ı şer‘îden dokuz bin akçe 
hakkım olup meblağ-ı mezbûra mezbûr Hıristo kefîl olmuşdu hâlâ meblağ-ı 
mezbûr dokuz bin akçeyi kefîl-i merkūmdan taleb ederim suâl olunsun dedikde 
gıbbe’s-suâl ve akībe’l-inkâr, müdde‘î-i mezbûrdan müdde‘âsını mübeyyene bey-
yine taleb olundukda ityân-ı beyyineden izhâr-ı acz edip istihlâf etmeğin fi’l-vâki‘ 
mezbûr Dimo zimmetinde olan meblağ-ı mezbûr dokuz bin akçeye kefîl olmadı-
ğına merkūm Yani’ye yemîn teklîf olundukda ol dahi [alâ] vefki’l-mes’ûl yemîn 
billâhi’llezî enzele’l-İncîle alâ İsâ -aleyhi’s-selâm- etmeğin mûcebince müdde‘î-i 
merkūm bî-vech mu‘ârazadan men‘ olunup mâ vaka‘a bi’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Şükür Beşe b. Mustafa, Abdi Çelebi b. Hüseyin, Mehmed b. Ramazan, 
Baba Resûl b. Rıdvan, Hızır b. Abdünnebî ve gayruhüm mine’l-huzzâr.

550 [50a-3] İstanbul’daki mumcuların isimleri (noksan hüccet)
&lt;&lt;Mahmiye İstanbul’da tâife-i mumcuyândan Andon v.  Dimitri ve Apostol 
v.  Papa Dimo ve Yani v.  Toka ve Atanaş v.  Lambo ve Hıristo v.  Yani ve Yani 
v.  İstaryanoz ve Panayot v. Yorgi ve Todoş v. Nikola ve Todori v.  İstaryanoz ve 
Kostantin v. Andon ve Dimo v. Yani ve Dino v. Danyal ve Hıristo v. Aleksandri 
ve Pavayero v.  Panayot ve Sefto v.  Dizo ve Kiriz v.  Toros nâmân zimmîler ve 
sâirleri&gt;&gt;









551 [50a-4] Ahmed Bey b. Abdullah’ın Şeyh Muhyiddin Kocavî mahallesindeki 
yarım menzil hissesini Hacı Mehmed b. Mehmed’e sattığı
Mülknâme
Mahmiye-i İstanbul’da Şeyh Muhyiddin Kocavî mahallesi sâkinlerinden Ahmed 
Bey b. Abdullah meclis-i şer‘-i hatîrde râfi‘ü’l-kitâb el-Hâc Mehmed b. Mehmed 
muvâcehesinde ikrâr ve i‘tirâf edip mahalle-i mezbûrede vâki‘ bir tarafı yine 
mezbûr el-Hâc Mehmed mülkü ve bir tarafı Hüseyin Bölükbaşı mülkü ve bir ta-
rafı Hüseyin Ağa vakfından olan bostan ve bir tarafı tarîk-i âm ile mahdûd olup 
fevkānî bir bâb oda ve sofayı ve altında matbah ve odunluğu ve zât-ı eşcâr-ı müs-
mire cüneyneyi ve kenîfi müştemil cemî‘ menzilin nısf-ı şâyi‘i benim ve nısf-ı 
âharı zevcem Canfedâ nâm hâtunun mülkümüz olup mezbûre Canfedâ Hâtun 
nısf hissesini mukaddemâ mezbûr Hacı Mehmed’e bey‘ ü temlîk etmiş idi hâlâ 
ben dahi menzil-i mezbûrda olan nısf hissemi mezbûr Hacı Mehmed’e yirmi beş 
bin akçeye bey‘-i kat‘î ile bey‘ ü teslîm eyleyip ol dahi iştirâ ve tesellüm ve kabûl 
eyledikden sonra meblağ-ı mezbûr yirmi beş bin akçeyi tamâmen mezbûr Hacı 
Mehmed yedinden alıp kabz eyledim ba‘de’l-yevm menzil-i mezbûrda olan nısf 
hissem mezbûr Hacı Mehmed’in mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde mukırr-ı mezbûrun ikrâr-ı meşrûhunu el-mukarru 
lehü’l-merkūm Hacı Mehmed vicâhen ve şifâhen tasdîk ve tahkīk etmeğin mâ 
vaka‘a bi’t-taleb ketb olundu.
Fi’l-yevmi’s-sâdis min Muharremi’l-harâm li sene erba‘a ve seb‘în ve elf.
Şuhûdü’l-hâl: Hüseyin Çelebi b. Ali el-Müezzin, Hasan Efendi mu‘allim-i sıbyân, 
Hüseyin Bölükbaşı b. Mahmud, Hasan Bölükbaşı b. Abdullah, Mehmed Efendi 
b. Maden, Bayram b. İbrahim, Şükrullah b. Mustafa, Veli Beşe b. Mahmud.

552 [50a-5] Adilehan bt. Mehmed Beşe’nin oturduğu vakıf menzile Sünbüle 
bt. Dimitri’nin haksız yere müdahale ettiği
Men‘
Mahmiye-i İstanbul hısnı hâricinde Karabaş mahallesi sâkinelerinden bundan 
akdem fevt olan Mehmed Beşe b.  Abdullah’ın sulbiye sagīre kızı Adilehan’ın 
vâlidesi ve kıbel-i şer‘den mansûbe vasîsi olan Ayşe bt.  Ahmed meclis-i şer‘de 
zikri âtî vakfın mütevellîsi huzûrunda Sünbüle bt.  Dimitri nâm nasrâniyye 
muvâcehesinde bi’l-vesâye üzerine da‘vâ ve takrîr-i kelâm edip mahalle-i 
mezbûrede vâki‘ iki tarafdan Hasan Paşa menzili ve bir tarafdan sâhil-i bahr 
ve bir tarafdan tarîk-i âm ile mahdûd vakıf menzilin nısf-ı şâyi‘i icâreteyn-i 
ma‘lûmeteyn ile mezbûr Mehmed Beşe’nin tasarrufunda olup ba‘de vefâtihî bi 
hasebi’l-âde kızı sagīre-i mezbûre Adilehan’a intikāl etmişken, hâlâ mezbûre 
Sünbüle nısf-ı menzil-i mezbûreye vaz‘-ı yed edip tasarruf eder, suâl olunsun 
dedikde gıbbe’s-suâl mezbûre Sünbüle cevâbında müteveffâ-yı merkūm hâl-i 
sıhhatinde nısf-ı menzil-i mezbûru izn-i mütevellî ile bana ferâğ ve tefvîz ey-
ledi deyû def ‘ edicek ba‘de’l-istintâk ve’l-inkâr mezbûre Sünbüle’den def ‘-i 
mezkûrunu mübeyyine beyyine taleb olundukda udûl-i müslimînden Şaban 
Efendi b.  Abdullah ve Osman b.  Mehmed nâm kimesneler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ merkūm Mehmed Beşe nısf-ı 
menzil-i mezbûru bizim huzûrumuzda mezbûre Sünbüle’ye ferâğ ve tefvîz eyle-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eyledikde gıbbe ri‘âyeti şerâiti’l-kabûl şehâdetleri makbûle ol-
mağın mûcebince vasiyy-i mezbûra mu‘ârazadan men‘ bir[le] mâ vaka‘a bi’t-
taleb ketb olundu.
Fi’l-yevmi’s-sâmin min Muharremi’l-harâm li sene erba‘a ve seb‘în ve elf.
Şuhûdü’l-hâl: Süleyman Çelebi b.  Abdullah, Mustafa b.  Mehmed, Mehmed 
b. Sefer, el-Hâc Ahmed Kethüdâ, Şükür Beşe b. Mustafa, Abdi Çelebi b. Hüseyin, 
Mehmed b. Abdullah, Baba Resûl b. Rıdvan.

553 [50a-6] Ali b. Hacı Münevver’in vârislerinden kardeşi Ramazan’ın miras 
hususunda Şaban b. Ali ile sulh olduğu
Sulh
Mahmiye-i İstanbul’da Şadırvan Ahırı’nda sâkin iken bundan akdem vefât eden 
Ali b.  Hacı Münevver’in verâseti, li ebeveyn karındaşı Ramazan’a ve li üm ka-
rındaşı Veli’ye ve li üm kız karındaşı Âfiye veledey Cafer’e münhasıra olduğu 
şer‘an zâhir ve müte‘ayyin oldukdan sonra mezbûr Ramazan kendi tarafından 
asâleten mezbûrân taraflarından husûs-ı âti’l-beyâna sâbitü’l-vekâle vekîl ol-
mağla vekâleten meclis-i şer‘-i hatîr-i lâzımü’t-tevkīrde müteveffâ-yı mezbûrun 
metrûkâtına vâzı‘u’l-yed olan işbu bâ‘isü’l-kitâb Şaban b.  Ali mahzarında ikrâr 
ve takrîr-i kelâm edip müteveffâ-yı mezbûrun terekesinden olup mezbûrun ye-
dinde mazbûta olan iki bin nakid akçe ve bir sîm hançer ve bir sîm bıçak ve 
bir çuka-i göğe ve iki köhne sarık ve kadife kavuk ve bir iskarlet tuman çakşı-
rı ve bir dârâyî kaftan ve bir yorgan ve bir çarşaf ve bir çuka yastık ve bir gür-
de ve bir çakmaklı tüfenk ve bir beyaz velense ve bir eyer ve bir ihrâm ve bir 
mâî velense ve üç makramasını ahz u kabz etmiş idi hâlâ zikr olunan eşyâyı 
bi’t-tamâm asâleten ve vekâleten mezbûr Şaban yedinden ahz u kabz eyledi-
ğimden sonra müteveffâ-yı mezbûrun üç yüz guruşunu dahi ahz etmiş idin 
deyû bundan akdem mezbûrdan da‘vâ ve taleb eylediğimde ol dahi inkâr et-
mekle beynimizde münâza‘ât-ı kesîre ve muhâsamât-ı şedîde vâkı‘a olmuş idi 
el-hâletü hâzihî vesâtat-ı muslihîn ile mezbûr Şaban [50b] beni bin akçe üze-
rine inşâ-i akd-i sulh eyledikde ben dahi sulh-ı mezbûru kabûl ve bedel-i sulh 
olan meblağ-ı mezbûr bin akçeyi mezbûr Şaban yedinden bi’t-tamâm ahz u 
kabz edip müteveffâ-yı mezbûrun terekesine müte‘allika da‘vâdan mezbûrun 
zimmetini asâleten ve vekâleten ibrâ-i âmm-ı kātı‘ü’n-nizâ‘ ile ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Muharremi’l-harâm li sene 1074.
Şuhûdü’l-hâl: Çukadar Ali Beşe b. Osman, Mehmed el-Muhzır, Resûl b. Rıdvan, 
Himmet b. Ali, Şükrullah Çelebi b. Mustafa, Abdi Çelebi.

554 [50b-1] Sâliha bt. İbrahim’in kocası İsmail b. Nida’dan muhâlaa 
yoluyla boşandığı
Hul‘
Mahmiye-i İstanbul’da Sultan Selim Hân câmi‘-i şerîfi kurbunda vâki‘ 
Çukurbostan mahallesi sâkinelerinden Sâliha bt. İbrahim nâm hâtun tarafından 
hul‘-ı âti’l-beyânı ikrâra vekîl olup mezbûrenin zâtını ma‘rifet-i şer‘iyye ile ârifân 
Mehmed b.  Halid ve Bayram b.  Mehmed şehâdetleri ile şer‘an vekâleti sâbite 
olan babası mezbûr İbrahim meclis-i şer‘de müvekkile-i mezbûrenin zevci işbu 
bâ‘isü’l-kitâb İsmail b.  Nida mahzarında ikrâr ve takrîr-i kelâm edip müvekki-
lem mezbûrenin zevci merkūm İsmail zimmetinde mütekarrir ve ma‘kūdun-
aleyh olan altı yüz akçe mehr-i müecceli ve nafaka-i iddet-i ma‘lûmesi üzer-
lerine ve me’ûnet-i süknâsı dahi kendi üzerine olmak üzre muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciy-
yete müte‘allika da‘vâdan her biri âharın zimmetini ibrâ-i âm ile ibrâ ve iskāt ey-
lediler dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâbi‘ min Muharremi’l-harâm li sene 1074.
Şuhûdü’l-hâl: Ali Efendi el-İmâm, Mehmed b.  Ali el-Müezzin, Şaban b.  Şaban, 
Ebûbekir b. Mehmed, Abdurrahman Efendi b. ( ).

555 [50b-2] Ümmühânî bt. Mehmed’in kocası Mustafa Çelebi b. Mehmed’den 
muhâlaa yoluyla boşandığı
Hul‘
Mahmiye-i İstanbul’da Molla Hüsrev mahallesi sâkinelerinden Ümmühânî 
bt.  Mehmed nâm hâtun meclis-i şer‘de işbu bâ‘isü’l-kitâb zevci Mustafa Çelebi 
b.  Mehmed mahzarında ikrâr ve takrîr-i kelâm edip mezbûr Mustafa Çelebi 
zimmetinde mütekarrir ve ma‘kūdun-aleyh olan dört bin beş yüz akçe mehr-i 
müeccelim ve nafaka-i iddet-i ma‘lûmem üzerlerine me’ûnet-i süknâm dahi 
kendi üzerime olmak üzre ve silk-i mülkümde münselik olan eşyâmdan bin na-
kid akçe ile bir sandal kaftan ve bir takye ve üç gömlek ve üç top ve üç uçkur 
ve beş makramamı bedel-i hul‘ olmak üzre mezbûra teslîm edip ol dahi tesel-
lüm ve kabûl eyledikden sonra mezbûr Mustafa Çelebi ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciy-
yete müte‘allika âmme-i de‘âvîden her birimiz âharın zimmetini ibrâ eyledik de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin min Muharremi’l-harâm li sene 1074.
Şuhûdü’l-hâl: Receb Çavuş b.  Mustafa el-Mübâşir, Abdurrahman Çelebi 
b. Ahmed, Hasan Çelebi b. Halil, Bayram Çelebi b. Pîrî, Osman Beşe b. Mustafa, 
Mustafa Beşe b. Mehmed, Hüseyin Halîfe b. İsmail, Süleyman Çelebi b. Abdullah, 
Seyyid Sadi Çelebi b. Seyyid Nurullah.

556 [50b-3] Râbia bt. Mahmud’un kocası Hızır b. Bayram’dan muhâlaa 
yoluyla boşandığı
Hul‘
Mahmiye-i İstanbul’da Kâtib Muslihiddin mahallesinde sâkine Râbia 
bt.  Mahmud nâm hâtun meclis-i şer‘-i hatîr-i lâzımü’t-tevkīrde zevci bâ‘isü’l-
kitâb Hızır b.  Bayram mahzarında tav‘an ikrâr ve takrîr-i kelâm edip mezbûr 
Hızır beni tezevvüc eyledikde bana dâhil olmayıp ve halvet-i sahîha dahi bulun-
mamağla, nısf-ı mehr-i müeccelim üzerine mezbûr Hızır ile muhâla‘a-i sahîha 
eylediğimde mezbûr dahi hul‘-ı mezbûru kabûl eylediğinden sonra zevciyyete 
müte‘allika da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ min Zilka‘de li sene selâse ve seb‘în ve elf.
Şuhûdü’l-hâl: Osman Çelebi b.  Abdullah, mukayyid Ömer Efendi, Sucuzâde 
Mehmed Efendi, Abdi Çelebi el-Muhzır, Şükür Bey el-Muhzır, Veli b. Mahmud.

557 [50b-4] Ölen Mahruhsar bt. Abdullah’ın azatlı kölelerinden Hâcce Ayşe’nin 
mirastan hakkını vermedikleri iddiasıyla diğer azatlı köleler aleyhine 
açtığı davada iddiasını ispat edemediği
Men‘
Mahmiye-i İstanbul’da Kumkapı kurbunda Cerrâhbaşı mahallesinde sâkine 
Hâce Ayşe bt.  Abdullah dîvân-ı kāimmakām-ı sadr-ı a‘zamîde akd olunan 
meclis-i şer‘de bundan akdem mahalle-i mezbûrede vefât eden Mâhruhsar 
bt.  Abdullah’ın atîkaları Şahbaz bt.  Abdülmennân ve Timurhan ve Siyavuş ve 
Bihruz ve Kâmile ve Yasemin ve Gülziba muvâcehelerinde takrîr-i da‘vâ edip 
müteveffât-ı mezbûre Mâhruhsar hâl-i sıhhatinde sâbıkan mahalle-i mezbûrede 
vâki‘ lede’l-ahâlî ma‘lûmü’l-hudûd muhterik menzil arsasıyla üç bâb müte’ehhilîn 
odaları arsasın vakıf edip galle ve tasarrufâtını atîkātına şart ve ta‘yîn eyleyip 
ben dahi mezbûre Mâhruhsar’ın atîkātından iken ve yedimde işbu vakfiye-i 
ma‘mûlün-bihâda bana dahi şart mastûr ve müsarrah iken mezbûrât beni 
müdâhale ettirmeyip ma‘an tasarrufuma mâni‘alardır ba‘de’s-suâl yedimde olan 
vakfiyeye nazar olunsun dedikde mezbûrân Şahbaz ve Timurhan ve Siyavuş ve 
Bihruz ve Kâmile ve Yasemin ve Gülziba’dan suâl olundukda zikr olunan arsa-
ların galle ve tasarrufunu seyyidemiz merkūme Mâhruhsar ancak bize şart ve 
ta‘yîn etmişdir, vakfiye-i mezbûrede müdde‘iyye-i mezbûre Ayşe’ye şart yoktur 
deyû cevâb verdiklerinden sonra vakfiye-i mezbûreye nazar olundukda fi’l-vâki‘ 
vakfiye-i mezbûre Ayşe’nin ismi mastûr olmayıp ancak mezbûrâta meşrûta olup 
mezbûre Ayşe’ye dahi şart zâhir olmadığı zâhir olup ve zikr olunan arsaların 
galle ve tasarrufun vâkıfe-i mezbûre Mâhruhsar merkūme Ayşe’ye dahi şart ey-
lemediğine müdde‘iyye-i mezbûrenin beyyinesi olmamağla, ol vechile da‘vâda 
mezbûre Ayşe men‘ birle mâ vaka‘a bi’t-taleb ketb olundu.
Fi’l-yevmi’r-râbi‘ min Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed Ağa sermuhzırân, Abdünnebî Ağa kethüdâ, Ali Beşe 
Çukadar, Mustafa Beşe b.  Rıdvan, Muslu Çelebi Bölükbaşı, el-Hâc Ahmed 
Kethüdâ b. Mahmud.

558 [50b-5] Hacı Mehmed b. Abdi’nin Gürcü kölesi Hüseyin’i azat ettiği
Itk
Mahmiye-i İstanbul’da Hacı Hüseyin mahallesi ahâlîsinden Hacı Mehmed b.  Ab-
di meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip orta boylu 
açık kaşlı kara gözlü Gürciyyü’l-asl râfi‘ü’l-kitâb Hüseyin b.  Abdullah nâm abd-i 
memlûkü hasbeten lillâhi’l-aliyyi’l-azîm ve taleben li merzâti’r-Rabbi’r-rahîm ma-
lımdan âzâd ve mülkümden ihrâc ve silk-i ahrâr-ı asliyyîne ilhâk ve idrâc eyledim 
min ba‘d mevsûf-ı mezkûr sâir ahrâr-ı asliyyîn gibi hür olup üzerinde velâdan 
gayrı hakkım bâkī kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Muharremi’l-harâm li sene erba‘a ve seb‘în ve elf.
Şuhûdü’l-hâl: Abdullah Çelebi b.  İbrahim, Pîr Mehmed Bey b.  Yusuf, el-Hâc 
İbrahim, Mehmed Çelebi b.  Ramazan, el-Hâc Receb Çelebi, Mehmed Çelebi 
b.  el-Hâc Yusuf, Mehmed b. Bâli Beşe, Sâlih Çelebi b. Pîr Mehmed, Şükür Bey 
el-Muhzır.









559 [50b-6] Panye bt. Kaplan’ın Gürcü cariyesi Fatini bt. Simon’u azat ettiği
Itk
Mahmiye-i İstanbul’da Mirahor mahallesinde sâkine Panye bt.  Kaplan nâm 
nasrâniyye meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip 
işbu orta boylu açık kaşlı kara gözlü Gürciyyetü’l-asl hâfızatü’l-kitâb Fatini 
bt.  Simon nâm nasrâniyye memlûke câriyemi malımdan âzâd ve mülküm-
den ihrâc ve silk-i harâir-i asliyyâta ilhâk ve idrâc eyledim min ba‘d câriye-i 
mevsûfe-i mezkûre sâir harâir-i asliyyât gibi hürre olup üzerinde velâdan gayrı 
hakkım yoktur dedikde mâ hüve’l-vâki‘ bi’t-taleb ketb olundu.
Fi’l-yevmi’s-sânî mine’l-Muharrem li sene 1074.
Şuhûdü’l-hâl: Şükrullah Bey el-Muhzır, Baba Resûl el-Muhzır, Hüseyin Çelebi 
b. Ebûbekir el-Muhzır, Mehmed b. Abdullah, Arslan v. Kaplan.

560 [50b-7] Zağra-i Atik kadısı Mehmed b. Veli’nin Turnacı Yeniçeri Ocağı 
vakfından bey‘ bi’l-istiğlâl yoluyla ödünç aldığı
İstiğlâl
Mahmiye-i İstanbul’da Harâccı Muhyiddin mahallesinde sâkin olup muvak-
katen Zağra-i Atîk kadısı olan Mehmed Efendi b.  Veli Efendi meclis-i şer‘-i 
hatîrde Dergâh-ı âlî yeniçerilerine mahsûs olan odalardan turnacılar odası-
nın nukūd-ı mevkūfesine mütevellî olan bâ‘isü’l-kitâb Osman Çelebi nâm râcil 
mahzarında tav‘an ikrâr ve i‘tirâf edip mahalle-i mezbûrede vâki‘ olup zikri âtî 
[51a] akdin sudûruna değin silk-i mülkümde münselik bir tarafdan müteveffâ 
Hüseyin Çavuş veresesi mülklerine ve bir tarafdan Kîsedâr Ali Efendi mülkü-
ne ve bir tarafdan İbrahim Beşe mülküne ve bir tarafdan tarîk-i âma müntehî 
olup dâhiliyye ve hâriciyye büyût-ı müte‘addideyi müştemil mülk menzili-
mi, mütevellî-i merkūm Osman Çelebi’ye beş yüz kırk bir kıt‘a esedî guruşa bi 
tarîki’l-istiğlâl bey‘ ve teslîm edip ol dahi mâl-ı vakf-ı mezbûr ile vech-i mu-
harrer üzre bi’t-tevliyye iştirâ ve kabûl ve def ‘-i semen ettikden sonra ba‘de’t-
tahliyye ve’t-tekābuz menzil-i mezbûru merkūm Osman Çelebi bin yetmiş üç 
senesi Zilhiccesi’nin yirminci gününden bir sene tamâmına değin bana seksen 
iki buçuk kıt‘a esedî guruşa îcâr ve teslîm edip ben dahi istîcâr ve kabûl ve te-
sellüm eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fi’l-yevmi’s-sânî min Muharremi’l-harâm li sene 1074.
Şuhûdü’l-hâl: el-Hâc Mehmed Çelebi b.  el-Hâc Mustafa, Bayram Beşe er-Râcil, 
Üsküdarî Mehmed Çelebi er-Râcil, Ahmed Çelebi b. Ebûbekir Çelebi.









561 [51a-1] Benefşe bt. Abdullah’ın kocası Yusuf b. Abdullah’tan muhâlaa 
yoluyla boşandığı
Hul‘
Mahmiye-i İstanbul’da Gül Câmi‘i mahallesi sâkinelerinden Benefşe bt. Abdullah 
meclis-i şer‘de zevci Yusuf b. Abdullah mahzarında ikrâr ve takrîr-i kelâm edip 
zevcim mezbûr Yusuf zimmetinde mütekarrir ve ma‘kūdun-aleyh olan altı yüz 
akçe mehr-i müeccelim ve nafaka-i iddet-i ma‘lûmem ve me’ûnet-i süknâm 
dahi kendi malımdan olmak üzerlerine mezbûr Yusuf ile muhâla‘a-i sahîha-i 
şer‘iyye ile muhâla‘a eylediğimde ol dahi hul‘-ı mezbûru kabûl eyledikden son-
ra zevciyyete ve gayra müte‘allika cemî‘ de‘âvîden her birimiz âharın zimmeti-
ni ibrâ-ı âmm-ı kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’t-tâsi‘ min Muharremi’l-harâm li sene 1074.
Şuhûdü’l-hâl: Mehmed b.  Ali, el-Hâc Rıdvan b.  Abdullah, Hüseyin b.  Veli, Ali 
b. Bekir, Şükür Beşe b. Mustafa, Abdi Çelebi b. Hüseyin, Mehmed b. Ramazan.

562 [51a-2] Hacı Yusuf ’un vârislerinden kızı Kerime’nin miras hususunda 
amcası Hacı Mehmed b. Abdi ile sulh olduğu
Sulh
Mahmiye-i İstanbul’da Sancakdar mahallesinde sâkin iken vefât eden el-Hâc 
Yusuf ’un verâseti zevce-i metrûkesi Sâliha Hâtun’a ve sulbî kebîr oğlu Mehmed 
Çelebi’ye ve sulbî sagīr oğulları Mustafa ve Yusuf ’a ve sulbiye sagīre kızı İlmiye ile 
kebîre kızı Fâtıma nâm hâtuna münhasıra olup mezbûre Kerime Hâtun meclis-i 
şer‘de sıgār-ı merkūmunun sâbıkan vasiyy-i mansûbu olan ammileri hâfızü’l-kitâb 
el-Hâc Mehmed b.  Abdi mahzarında tav‘an ikrâr ve takrîr-i kelâm edip karın-
daşlarım sıgār-ı merkūmun müte‘âkiben fevt olduklarında mezbûr vasî yedinde 
mevcûd olan terekelerinden irsen bana intikāl eden hisse-i mu‘ayyenemi alıp kabz 
eylediğimden sonra ma‘lûmü’l-mikdâr tereke ketm ve ihfâ eyledin, ol terekeden 
hissemi ve babam müteveffâ-yı mezbûrun taht-ı icâresinde olup muhterik olan 
dükkânı masrûfunu tasarruf ile istîfâ etmek üzre mâliki izni [ve] malı ile müced-
deden binâ ve masrûfunu istîfâ etmeden fevt oldukda istîfâ eylemediği ma‘lûmü’l-
mikdâr akçeyi malından aldın, ondan dahi hissemi ver deyû mezbûrdan da‘vâ ey-
lediğimde mezbûr el-Hâc Mehmed inkâr edip ben dahi isbât edememekle da‘vâ-
yı merkūmeden an inkâr mezbûr el-Hâc Mehmed ile beş bin akçe üzerine sulh 
olup ben dahi sulh-ı mezbûru kabûl ve bedel-i sulh olan beş bin akçeyi mezbûr 
el-Hâc [Mehmed] yedinden alıp kabz edip da‘vâ-yı merkūmeden mezbûr el-Hâc 
Mehmed’in zimmetini ibrâ ve iskāt eyledim dediklerinde, gıbbe’t-tasdîk mâ vaka‘a 









[bi’t-taleb] ketb olundu.
Fi’l-yevmi’s-sâmin min Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed b. Bâli Beşe, Abdullah Çelebi b. İbrahim, Pîr Mehmed Bey 
b. Yusuf, el-Hâc İbrahim, Mahmud Çelebi b. Ramazan, el-Hâc Receb, Mehmed 
Çelebi b. el-Hâc Yusuf, Ali Çelebi b. Bâli Beşe.

563 [51a-3] Hacı Ömer b. İbrahim’in Gürcü kölesi Hüseyin’i azat ettiği
Itk
Mahmiye-i İstanbul’da Timurhan mahallesi ahâlîsinden el-Hâc Ömer b. İbrahim 
tarafından zikri âtî husûsa vekîl olup Rıdvan b.  Abdullah ve Mustafa b.  Yahya 
şehâdetleri birle vekâleti sâbite olan oğlu Osman Çelebi meclis-i şer‘-i şerîfde 
mezbûr el-Hâc Ömer’e rıkka mu‘terif olan uzun boylu kara gözlü kara kaşlı 
Gürciyyü’l-asl bâ‘isü’l-kitâb Hüseyin b.  Abdullah muvâcehesinde bi’l-vekâle 
ikrâr ve takrîr-i kelâm edip müvekkilim ve babam mezbûr el-Hâc Ömer işbu 
abd-i memlûkü mezbûr Hüseyin’i hasbeten lillâhi’l-hallâk ve taleben li merzâti 
[Rabbihi’r-rezzâk] malından tahrîr ve i‘tâk eyledi ba‘de’l-yevm mezbûr Hüseyin 
sâir ahrâr-ı asliyyîn gibi hür olsun ve üzerinde hakk-ı velâdan gayrı hak ve 
alâkası kalmadı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min Muharremi’l-harâm li sene erba‘a ve seb‘în ve elf.
Şuhûdü’l-hâl: Zülfikār b.  Abdullah, Ali Çelebi b.  Mustafa, Abdi Beşe er-Râcil, 
Ahmed Reis, Ahmed Çelebi b. ( ) ed-dâ‘î.

564 [51a-4] Havva bt. Mustafa’nın Karabaş mahallesindeki menzilini Hatice 
bt. Kasım’a sattığı
Mülknâme
Mahmiye-i İstanbul’da Arpaemini mahallesi sâkinelerinden Havva bt.  Mustafa 
nâm hâtun meclis-i şer‘-i hatîr-i lâzımü’t-tevkīrde işbu bâ‘isetü’l-kitâb Hatîce 
bt.  Kasım mahzarında ikrâr ve takrîr-i kelâm edip silk-i mülkümde münselik 
olup mahmiye-i mezbûrede Yenibahçe kurbunda Karabaş mahallesinde vâki‘ 
bir tarafdan Hayri Hâtun mülkü ve bir tarafdan Mehmed Ağa bostanı ve bir ta-
rafdan Hürrem Çavuş mescidi imâmına meşrûta vakıf menzil ve bir tarafdan 
tarîk-i hâs ile mahdûd iki bâb tahtânî oda ve bir matbah ve bir sofa ve bir kiler 
ve bir bi’r-i mâ ve bir kenîf ve cüneyneyi müştemil mülk menzilimi, bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık nakd-i râyic fi’l-vâki‘ otuz 
dört bin beş yüz akçeye bey‘-i bâtt-ı sahîh-i şer‘î ile bey‘ ol dahi iştirâ ve kabûl 
eyledikden sonra semeni olan mezbûr otuz dört bin beş yüz akçeyi mezbûre 
Hatîce Hâtun yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr mezkûre Hatîce Hâtun’un mülk-i müşterâsıdır keyfe mâ yeşâ’ 
ve yahtâr mutasarrıfe olsun dedikde gıbbe’t-tasdîki’l-mu‘teber mâ vaka‘a bi’l-i 
ibtigā ketb ü imlâ olundu.
Fi’l-yevmi’s-sâbi‘ min Muharremi’l-harâm li sene erba‘a ve seb‘în ve elf.
Şuhûdü’l-hâl: Hasan Efendi b.  Mustafa el-İmâm, Mustafa Efendi b.  Receb, 
Abdullah Çelebi b.  Ramazan el-Müezzin, Mehmed Ağa b.  Sefer, Mehmed 
Çelebi b.  Sâdık, Mustafa Beşe b.  Nasûh, Şükrullah Bey b.  Mustafa, Ali Çelebi 
b. Muharrem, Hasan Çelebi b. Ahmed.

565 [51a-5] Ayşe bt. Mahmud’un Bayezid mahallesindeki bahçe hissesini 
Bayram b. Şeyh Receb’e sattığı
Mülknâme
Mahmiye-i İstanbul’da Harâccı Muhyiddin mahallesi sâkinelerinden iken fevt 
olan Hayrünnisâ bt.  Mahmud Efendi nâm hâtunun verâseti, zevc-i metrûkü 
Bayram Efendi b.  eş-Şeyh Receb ile li ebeveyn kız karındaşı Ayşe nâm hâtuna 
münhasıra oldukdan sonra mezbûre Ayşe Hâtun tarafından husûs-ı âti’z-zikri 
ikrâra vekîl olup zâtını bi’l-ma‘rifeti’ş-şer‘iyye ârifân İmâm Ahmed Efendi 
b.  Ramazan ve Osman Çelebi nâm kimesneler şehâdetleri ile vekâleti sâbite 
olan fahrü kuzâti’l-İslâm Mehmed Efendi b.  Veli meclis-i şer‘-i hatîr-i lâzımü’t-
tevkīrde mezbûr Bayram Efendi mahzarında bi’l-vekâle ikrâr ve takrîr-i kelâm 
edip müteveffât-ı mezbûre Hayrünnisâ’nın terekesinden olup mahmiye-i 
mezbûrede Topkapısı kurbunda Bayezid Ağa mahallesinde vâki‘ bir cânibi 
Sâime Sultan mülkü ve bir cânibi Mahmud Bey nâm cündî mülkü ve iki cânibi 
tarîk-i âm ile mahdûd dört bâb tahtânî ve bir bâb fevkānî odaları ve su kuyu-
sunu ve kenîfi müştemil mülk bahçenin nısf-ı şâyi‘i ile mezbûr Bayram Efendi 
zimmetinde mütekarrir olan on bin [akçe] mehr-i müeccel-i müsbetinin nıs-
fı olan beş bin akçe müvekkilem mezbûre Ayşe Hâtun’a ve nısf-ı âharı mezbûr 
Bayram Efendi’ye intikāl eyledikden sonra ol bahçeden kendi hissesini yir-
mi bin akçeye mezbûr Bayram Efendi’ye bâtten bey‘ ü teslîm ol dahi minvâl-i 
muharrer üzre iştirâ ve tesellüm eyledikden sonra semen-i mezbûr yirmi bin 
akçe ile mehr-i mezbûrdan kendi hissesi olan beş bin akçenin dört bin akçesini 
alıp bin akçesinden mezbûrun zimmetini ibrâ ve iskāt eyledi dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-âşir mine’l-Muharrem li sene erba‘a ve seb‘în ve elf.
Şuhûdü’l-hâl: Mehmed Efendi b.  Mustafa Efendi, Osman Çelebi b.  Mustafa, 
Hüseyin Çelebi b. Ahmed, Hasan Çelebi tâbi‘-i Mehmed Efendi, Ahmed Çelebi 
tâbi‘-i Mehmed Efendi, el-Hâc Ahmed Ağa er-Râcil, Ahmed Efendi el-Müezzin, 
Hüseyin Efendi el-Brusî, Şükür Bey el-Muhzır, Abdi Çelebi el-Muhzır, Baba 
Resûl el-Muhzır, Ali el-Muhzır.

566 [51b-1] Şeyh Abdülbâki Efendi b. Şeyh Abdülmecid Sivâsî’nin Rus cariyesi 
Dilaver’i azat ettiği
Itk
Mahmiye-i İstanbul’da Çerağcı Hamza mahallesinde sâkin umdetü’l-meşâyih 
ve’l-mesâkîni’l-kirâm eş-Şeyh Abdülbâkī Efendi b.  el-merhûm eş-Şeyh 
Abdülmecid es-Sivasî Efendi tarafından husûs-ı âti’z-zikre vekîl olup aşçı 
Mehmed Dede b.  Mahmud ve Derviş Dede b.  Davud Efendi şehâdetleri ile 
vekâleti sâbite olan Mehmed Çelebi b.  Mustafa meclis-i şer‘-i hatîr-i lâzımü’t-
tevkīrde bi’l-vekâle takrîr-i kelâm edip müvekkilim müşârün-ileyh kendine rık-
kıyyetini mu‘terife olan orta boylu sarı elâ gözlü sarı kaşlı Moskoviyyetü’l-asl 
râfi‘atü hâzihi’l-vesîka Dilaver bt. Abdullah nâm câriye-i memlûkesini hasbeten 
lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i harâir-i 
asliyyâta idrâc ve ilhâk eyledi ba‘de’l-yevm mezbûre Dilaver sâir harâir-i asliyyât 
gibi hürre olup üzerinde hakk-ı velâdan gayrı hakkı bâkī kalmadı dedikde mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mefharü’l-müderrisîni’l-kirâm Abdülcelil Efendi, mefharü’l-
eimme Abdurrahman Efendi, Siyami Dede, Mehmed Dede, Zeki Mehmed Dede, 
Abdi Çelebi el-Müezzin, Hâfız Mustafa Çelebi el-Müezzin, Bahçevân Mustafa 
Dede, Mahmud Çelebi b. Osman, Mustafa Efendi b. Muharrem, Mustafa Dede 
b. Osman.

567 [51b-2] Ayşe bt. Osman’ın kocası Mehmed Beşe b. Murad’dan muhâlaa 
yoluyla boşandığı
Hul‘
Mahmiye-i İstanbul’da Ali Paşa-yı Atîk mahallesi sâkinelerinden Ayşe bt. Osman 
nâm hâtun tarafından husûs-ı âti’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân olan Mehmed Efendi b. Abdullah Efendi ve Osman 
b.  Abdülmennân şehâdetleri ile şer‘an vekâleti sâbite olan Abdülkerim Efendi 
meclis-i şer‘de müvekkile-i mezbûrenin zevci işbu bâ‘isü’l-kitâb Mehmed Beşe 
b.  Murad mahzarında ikrâr ve takrîr-i kelâm edip müvekkilem mezbûre Ayşe 
Hâtun zevci Mehmed Beşe ile zimmetinde mütekarrir ve ma‘kūdun-aleyh olan 
bin iki yüz akçe mehr-i müecceli ve nafaka-i iddet-i ma‘lûmesi üzerlerine ve 
me’ûnet-i süknâsı dahi kendi üzerine ve bedel-i hul‘ olmak üzre mezbûra teslîm 
eylediği eşyâ-i memlûkesinden Goncafem ve Lâletâb nâm iki re’s câriyeleri ve 
on altı miskāl bir çift altın bilezik ve on iki miskāl dokuz altın düğme üze-
rine mezbûr Mehmed Beşe ile muhâla‘a-i sahîha-i şer‘iyye ile muhâla‘a edip 
mezbûr Mehmed Beşe dahi hul‘-ı mezbûru kabûl eyledikden sonra zevciyye-
te müte‘allika âmme-i de‘âvîden her biri âharın zimmetini ibrâ-i âm ile ibrâ ve 
iskāt eyledi dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâdî aşer mine’l-Muharrem li sene 1074.
Şuhûdü’l-hâl: Şaban b.  Fethullah, Mehmed b.  Ali, Hüseyin b.  Ebûbekir, Şükür 
Beşe b. Mustafa, Mehmed Beşe b. Ramazan, Baba Resûl b. Rıdvan.

568 [51b-3] Ahmed Ağa b. Hüsrev’in kaçan kölesinin diğer kölelerle 
saklandıkları Çilingir köyünde çaldıkları eşyalarla birlikte yakalandıkları
Kaçkın kölelerin hüccetidir
Bâ‘isü’l-kitâb Ahmed Ağa b. Hüsrev, hâlâ subaşı olan zahrü’l-a‘yân Hüseyin Ağa 
ile meclis-i şer‘-i şerîfe gelip Yenikapı dâhilinde Laz odabaşının abd-ı memlûkü 
Kenan ve Edirnekapısı kurbunda İsmihan nâm hâtunun abd-ı mu‘takı Sinan 
ve Paşmakçı Hıristo’nun abd-i memlûkü Yorgi ve Topkapısı kurbunda Kirkor 
Ermeni’nin abd-i memlûkü Yasef ve Nakkāş Paşa oğullarının abd-ı memlûkü 
Bayram ve Sarı Osman Ağa’nın abd-ı memlûkü Çâker nâm gulâm ile İstaviko nâm 
zimmîyi ihzâr ve merkūm Ahmed Ağa merkūmunun muvâcehelerinde takrîr-i 
kelâm edip merkūmun Sinan ve Kenan ve Yorgi îd-i fıtrın ikinci günü akşam na-
mazından sonra mezbûr Yorgi’nin kayığın tutup Anadolu Hisârı’nda benim sâkin 
olduğum menzilimin limanına girip merkūm Kenan menzilimin içine girip be-
nim abd-i memlûküm işbu Kenan ve Dilaver’i firâr edelim deyû idlâl edip anlar 
dahi benim eşyâmdan mor çukaya kaplı bir samur kafa kürk ve dört gaddâre ve 
iki sîm kılıç ve leğen ve ibrik ve iki raht ve gülâbdân ve buhurdân ve mücevher 
bardak ve sîm resme ve bunun emsâli zî-kıymet eşyâmı ahz edip mezbûr Kenan’a 
nerdübân başında verip ol dahi kayığa götürüp tahmîl ettikden sonra yine ol gece 
kayık ile Hazret-i Ebâ Eyyûb’de Balçık iskelesine gelip merkūm Kenan’a benim 
eşyâmdan bir kılıç ve bir ferâce ve mezbûr Sinan’a on beş altın ve merkūm Yasef ’e 
bir raht hisse verip ba‘dehû merkūm Sinan benim abdlerim mezbûrları Hazret-i 
Ebâ Eyyûb kazâsına tâbi‘ Baklalı köyünde mezbûr Bayram’ın sâkin olduğu menzi-
le götürüp zikr olunan eşyâmı merkūm Bayram’a teslîm edip ve merkūm Bayram’a 
ol eşyâdan bir raht hisse verip ba‘dehû kazâ-i mezbûrda Çilingir nâm karyede 
mütevattın mezbûr İstaviko’nun mezbûr Sinan ile ihtilâtı olmağla Sinan’ın ya-
nına gelip Bosna köyünde mezbûr Çâker’i dahi merkūm İstaviko ayardıp firâr 
ettiklerinde, hâlâ kāimmakām-ı sadâret-i uzmâ olan devletlü ve sa‘âdetlü İsmail 
Paşa hazretleri merkūmunu buldurup ahz u haps ettikden sonra Baklalı köyün-
de mezbûr Bayram’ın sâkin olduğu menzilde eşyâmdan zikr olunan kürk ve 
gülâbdân ve buhurdân ve iki sîm raht ve bir sîm resme ve bir gaddâre ve bir sîm 
kılıç bulunmuşdur hakīkat-i hâli mezbûrların her birinden suâl olunup takrîrleri 
tahrîr olunmak matlûbumdur dedikde merkūmunun her birinden suâl olunduk-
da fi’l-vâki‘ kaziyye merkūm Ahmed Ağa’nın tafsîl ettiği üzredir deyû merkūm 
Ahmed Ağa’nın kelimât-ı meşrûhasına mutâbık her biri takrîr ve tahkīk etmeğin 
mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene 1073.
Şuhûdü’l-hâl: Mehmed Çelebi b.  Abdullah, Mehmed b.  Ramazan, Hüseyin 
b. Ebûbekir, Veli b. Mahmud.

569 [51b-4] Semerci Ermeni Murad v. Gazar’ın İstanbul Ermeni eski patriği 
Gazar v. Agop’ta olan alacağını tahsil için Haçador v. Ovanes’i 
vekil tayin ettiği
Vekâlet
Tâife-i zimmîyândan Semerci Murad v.  Gazar nâm Ermeni meclis-i şer‘-i 
hatîr-i lâzımü’t-tevkīrde takrîr-i kelâm edip mahmiye-i İstanbul’da olan Ermeni 
tâifesinin sâbıkan patriği olan Gazar v.  Agop nâm zimmî ile bin altı yüz esedî 
guruş husûsuna müte‘allika da‘vâ-yı şer‘iyyemi görmeğe hâmilü’l-kitâb işbu 
Haçador v.  Ovanes nâm Ermeni’yi tarafımdan vekîl ve nâib-i menâb nasb ve 
ta‘yîn eyledim dedikde ol dahi vekâlet-i merkūmeyi kabûl ve hizmet-i lâzımesin 
edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir mine’l-Muharrem li sene 1074.
Şuhûdü’l-hâl: Hasan Çavuş el-Mübâşir, Ali Çavuş el-Mübâşir, Halil Beşe, Şükür 
Bey el-Muhzır, Ahmed Çelebi b.  Mahmud kethüdâ-yı muhzırân, Abdi Çelebi 
el-Muhzır.

570 [51b-5] Yabancı erkekleri evlerine alan Ümmühânî bt. Abdullah ile kiracısı 
Ayşe’nin mahalleden çıkarıldığı
Mahalleden çıkmağa tenbîh
Mahmiye-i İstanbul’da Kâtib Hüsrev mahallesi ahâlîsinden İmâm Yusuf Efendi 
b. Osman ve Ahmed Çelebi b. Sâlih ve Veli Beşe b. Muslu ve Mustafa b. Ali ve 
Müezzin Mehmed Çelebi b.  Atâullah ve Kazgancızâde Mehmed Ağa ve sâiri 
meclis-i şer‘-i şerîfde Ümmühânî bt.  Abdullah nâm hâtun muvâcehesinde her 
biri takrîr-i kelâm edip mezbûr Ümmühânî ile mezbûrenin kirâcısı işbu Ayşe 
nâm hâtun kendilere nâ-mahrem olan ricâle bürûz ve sâkine oldukları menzil-
lerine nâ-mahrem getirdiği mesmû‘umuz oldukda, târih-i kitâb günü ale’s-sabâh 
tecessüs olundukda işbu hâzır bi’l-meclis hâlâ şeref-i İslâm ile müşerref olup 
ismi Mehmed tesmiye olunan şâbb-ı emredin döşeği mezbûre Ümmühânî’nin 
döşeği olduğu evde bırakılmış bulunup mezbûre Ümmühânî’den suâl olunduk-
da mezbûre Ümmühânî cevâbında ben Abdullah kızıyım mezbûre mühtedî be-
nim karındaşım oğludur hısmımdır demiş idi hâlâ mezbûrenin keyfiyet-i hâli 
zeyl-i kitâbda isimleri mastûr bî-garaz müslimînden istihbâr olundukda her 
biri mezbûre Ümmühânî ve Ayşe’nin sû-i hâli olduğunu haber vermeleri ile 
mahalle-i merkūmeden çıkmaları için mezbûretâna tenbîh olunup mâ hüve’l-
vâki‘ bi’t-taleb ketb olundu.
Fi’l-yevmi’l-âşir mine’l-Muharrem li sene 1074.
Şuhûdü’l-hâl: Mehmed Beşe b.  Abdullah, Osman Çelebi, Siyavuş b.  Abdullah, 
İsmail Çelebi b. Rıdvan, el-Hâc Hızır Beşe, Mustafa Çelebi, İsmail Beşe b. Hasan, 
Mustafa b. Ali.

571 [51b-6] Divriğili Gazal v. Yani’nin Karabet v. Demir’e memleketindeki 
menzilini 30 guruşa satıp bir parça tarlasını da 10 guruşa ferâğ ettiği
Mülknâme ve tefvîz-i tarla
Vilâyet-i Anadolu’da Divriği kazâsına tâbi‘ Kesme nâm karye sükkânından 
Gazal v.  Yani nâm zimmî meclis-i şer‘-i hatîr-i lâzımü’t-tevkīrde işbu bâ‘isü’l-
kitâb Karabet v. Demir nâm zimmî muvâcehesinde ikrâr ve takrîr-i kelâm edip 
karye-i mezbûrede vâki‘ bir tarafı Manas mülkü ve bir tarafı Penamoy mül-
kü ve bir tarafı Latîf mülkü ve bir tarafı ba‘zan müşterî-i mezbûr mülkü ve 
ba‘zan tarîk-i âm ile mahdûd bir bâb tahtânî oda ve havlu ve kenîfi müşte-
mil mülk menzilimi, mezbûre Karabet Ermeni’ye otuz kıt‘a riyâlî guruşa bey‘-i 
bâtt-ı sahîh-i şer‘î ile [52a] bey‘ edip ol dahi iştirâ ve kabûl ettikden sonra yine 
karye-i mezbûre sınırı dâhilinde vâki‘ bir tarafı Arslan oğlu Gazal tarlası ve bir 
tarafı Bülbül nâm zimmî tarlası ve bir tarafı ba‘zan su harkı ve ba‘zan tarîk-i 
âm ve bir tarafı Ali Beşe tarlası ile mahdûd bir keyl tohum istî‘âb eder tarlanın 
hakk-ı tasarrufunu dahi ma‘rifet-i sâhib-i arz ile mezbûr Karabet’e on kıt‘a riyâlî 
guruş bedel mukābelesinde ferâğ ve tefvîz, ol dahi tefevvüz ve kabûl eyledikden 
sonra semen-i mezbûr otuz guruş ile bedel-i merkūm on guruş ki cem‘an kırk 
kıt‘a riyâlî guruşu merkūm Karabet yedinden tamâmen ahz u kabz edip ol men-
zil ve tarlayı mahallinde zabta mezbûr Karabet’i taslît eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer mine’l-Muharrem li sene 1074.
Şuhûdü’l-hâl: Abdi Çelebi b. Hüseyin, Şükrullah b. Mustafa, Baba Resûl b. Rıdvan, 
Hüseyin b. Ebûbekir, Murad Beşe b. Ferhad, Abdullah b. Ferhad, Serkis v. Arakil, 
Latîf v. Murad, Karabet v. Arakil, Askodor v. Haçuk, Sahak v. Niko.

572 [52a-1] Rahime bt. İbrahim’in Avcıbey mahallesindeki menzilini 
Hayrünnisa bt. Mehmed’e sattığı
Mülknâme
Mahmiye-i İstanbul’da Avcıbey mahallesi sâkinelerinden Rahime bt. İbrahim ta-
rafından husûs-ı âti’z-zikri ikrâra vekîl olup mezbûrenin zâtını ma‘rifet-i şer‘iyye 
ile ârifân olan Cafer Beşe b. Ahmed ve Mehmed Beşe b. Himmet şehâdetleri ile 
şer‘an vekâleti sâbite olan zevci Mehmed Çelebi b.  Ali meclis-i şer‘-i hatîrde 
Hayrünnisâ bt.  Mehmed tarafından tasdîk-ı âtîye vekîl olan Mehmed Beşe 
b.  Ebûbekir mahzarında ikrâr ve takrîr-i kelâm edip müvekkilem mezbûrenin 
silk-i mülkünde olup mahalle-i mezbûrede vâki‘ bir tarafdan Behrâm Bey kızı 
mülkü ve bir tarafdan Emine Hâtun mülkü ve iki tarafdan tarîk-i âm ile mahdûd 
fevkānî bir oda ve bir sofayı ve tahtında bir ahırı ve bi’r-i mâyı ve havluyu müş-
temil mülk menzilini, bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık müvekkilem merkūme Rahime sekiz bin beş yüz akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile mezbûre Hayrünnisâ’ya bey‘ ve 
teslîm ol dahi vech-i meşrûh üzre iştirâ ve kabûl ve tesellüm eyledikden sonra 
semeni olan meblağ-ı mezbûr sekiz bin beş yüz akçeyi mezbûre Hayrünnisâ’nın 
yedinden tamâmen ahz u kabz eyledi ba‘de’l-yevm menzil-i mahdûd-ı mezkûr 
mezbûre Hayrünnisâ’nın mülk-i müşterâsıdır keyfe mâ yeşâ’ ve yahtâr mutasar-
rıfe olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Muharremi’l-harâm li sene 1074.
Şuhûdü’l-hâl: Abdülkerim Efendi el-İmâm, Kenan Hoca b. Abdullah el-Müezzin, 
Mehmed Çelebi b.  Bilâl, Ali Çelebi b.  İbrahim, İbrahim b.  Mustafa, Ali 
b. Muharrem, Veli b. Mahmud, Mehmed b. Ramazan, el-Hâc Yusuf b. İsâ.

573 [52a-2] Mehmed Beşe b. Ali’nin Dudu Latîf mahallesindeki menzilini Halil 
Beşe b. Hasan’a sattığı
Mülknâme
Mahmiye-i İstanbul’da Yenibahçe kurbunda Dudu Latîf mahallesi ahâlîsinden 
Mehmed Beşe b.  Ali nâm râcil mahfil-i kazâda hâmilü’l-kitâb Halil Beşe 
b.  Hasan mahzarında tav‘an ikrâr ve takrîr-i kelâm edip mahalle-i mezbûrede 
vâki‘ bir tarafı el-Hâc Muslu mülkü ve bir tarafı gallesi mahalle-i merkūme mü-
ezzinine meşrût Mustafa Bey tasarrufunda olan menzile ve bir tarafı Saraylı 
Siyavuş Hâtun mülkü ve bir tarafı tarîk-i hâs ile mahdûd ve mümtâz iki bâb 
fevkānî odayı ve altlarında ahırı ve bir su kuyusunu ve kenîfi ve havluyu müşte-
mil mülk menzilimi, tevâbi‘i ve levâhıkı ve kâffe-i hukūk ve merâfıkı ile mezbûr 
Halil Beşe’ye yirmi iki bin nakd-i râyic fi’l-vakt fıddî akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î bey‘ ve teslîm ol dahi minvâl-i muharrer 
üzre iştirâ ve tesellüm eyledikden sonra semeni olan meblağ-ı mezbûru mezbûr 
Halil Beşe yedinden tamâmen alıp kabz eyledim ba‘de’l-yevm menzil-i mezbûr 
merkūm Halil Beşe’nin mülk-i müşterâsıdır, keyfe mâ yeşâ’ mutasarrıf olsun de-
dikde gıbbe’t-tasdîk mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer mine’l-Muharrem li sene 1074.
Şuhûdü’l-hâl: Kırbacı Hacı Mustafa b.  Receb, Ahmed Çelebi b.  İbrahim, Ali 
Çelebi b. İbrahim, Ahmed Çelebi b. Mehmed, Mehmed Çelebi b. el-Hâc Mustafa 
el-Yesâri, el-Hâc Murad b. Mehmed, el-Hâc Hasan b. Abdülcelil, Eğerci Mehmed 
Halîfe Başkuloğlu, el-Hâc Muslu, Börekci Mahmud Beşe, Boğasıcı İbrahim 
Çelebi.

574 [52a-3] Süleyman b. Ebûbekir’in Bolu’daki değirmen hissesini kardeşi 
Hacı Şaban’a sattığı
Mülknâme-i değirmen
Vilâyet-i Anadolu’da Bolu sancağında Gölpazarı kazâsına tâbi‘ Gönel nâm kar-
yede sâkin iken bundan akdem vefât eden Ebûbekir b.  Süleyman’ın verâseti, 
sulbî kebîr oğulları Süleyman ve el-Hâc Şaban ve Zeynelabidin nâm kimes-
nelere münhasıra olduğu şer‘an zâhir ve müte‘ayyin oldukdan sonra mezbûr 
Süleyman meclis-i şer‘de li ebeveyn karındaşı işbu bâ‘isü’l-kitâb mezbûr el-Hâc 
Şaban mahzarında ikrâr ve takrîr-i kelâm edip karye-i mezbûrede vâki‘ bir ta-
rafı Karapınar câmi‘-i şerîfi’ne ve bir tarafı Mustafa ve Mehmed ve Kara Veli 
mülklerine ve bir tarafı Alemşah mülküne ve bir tarafı tarîk-i âma müntehî zikr 
olunan Karapınar suyu üzerinde dâir bir göz mülk değirmen babam müteveffâ-
yı merkūmun ile’l-vefât mülkü olup ba‘de vefâtihî bir sehimi bana ve birer se-
himi merkūmân el-Hâc Şaban ve Zeynelabidin’e intikāl eylemiş idi hâlâ zikr 
olunan değirmende olan bir sehim hisse-i şâyi‘amı karındaşım mezbûr el-Hâc 
Şaban’a iki bin nakd-i râyic fi’l-vakt akçeye bey‘-i bâtt-ı sahîh-i şer‘î bey‘ ol dahi 
iştirâ ve kabûl eyledikden sonra semeni olan meblağ-ı mezbûr iki bin akçeyi 
müşterî-i merkūm el-Hâc Şaban yedinden ahz u kabz edip meblağ-ı mezbûru 
mahallinde zabt u tasarrufuna merkūm el-Hâc Şaban’ı taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene 1073.
Şuhûdü’l-hâl: Şükrullah Efendi b. Abdullah el-kadı, Mehmed Çelebi b. ( ), Yahya 
Bey b. Hüseyin, Hüseyin Efendi el-kadı, Ramazan, Mehmed b. el-Hâc Sevindik, 
Sâlih Çelebi b. Hüseyin.

575 [52a-4] Mehmed Beşe b. Abdullah’ın Dadyan melikindeki alacağını 
ispat edemediği
Yemîn
Mahrûse-i Galata a‘mâlinden kasaba-i Tophâne’de Arabacı sokağı kurbunda 
sâkin Mehmed Beşe b. Abdullah meclis-i şer‘-i hatîrde hâlâ Dadyan elçisi olan 
râfi‘ü’l-vesîka Şakerkortuva? muvâcehesinde takrîr-i da‘vâ edip târih-i kitâbdan 
on sekiz sene mukaddem ticâret tarîki ile Dadyan İskelesi olan Azgarvi demekle 
ma‘rûf iskeleye varıp zikr olunan iskelede Dadyan melikine dört sandık şişe ve 
bir sandık karanfil ve darçın ve biber ve bir serâser yorgan dört yüz riyâlî guru-
şa bey‘ ve teslîm edip meblağ-ı mezbûra işbu Şükür Kurtova kefîl olmuş idi hâlâ 
mezbûr elçi Şükür Kurtova’ya bunda müsâdif oldum, meblağ-ı mezbûru kefâleti 
hasebiyle taleb ederim suâl olunsun dedikde gıbbe’s-suâl ve’l-inkâr müdde‘î-i 
mezbûrdan müdde‘âsını mübeyyene beyyine taleb olundukda isbât-ı beyyine-
den izhâr-ı acz edip istihlâf etmeğin müdde‘î-i mezbûrun vech-i muharrer üzre 
dört yüz guruşuna kefîl olmadığına mezbûr Şakerkortuva’ya yemîn teklîf olun-
dukda ol dahi hasbe’l-mes’ûl yemîn billâhi’llezî enzele’l-İncîle alâ İsâ -aleyhi’s-
selâm- edicek mûcebince müdde‘î-i mezbûr bilâ-beyyine da‘vâdan men‘ olunup 
mâ hüve’l-vâki‘ gıbbe’t-taleb ketb olundu.
Fi’l-yevmi’s-sâmin mine’l-Muharremi’l-harâm li sene 1074.
Şuhûdü’l-hâl: Yusuf Çavuş el-Mübâşir, İbrahim Çavuş b.  Mustafa, Sefer 
b. Abdullah, Kaytas b. Abdullah, Şükrullah Bey b. Mustafa.

576 [52a-5] Veli Beşe b. Mehmed’in Osman Beşe b. Yahya’da 15.090 akçe 
alacağı olduğu
İkrâr-ı deyn
Navluncu tâifesinden râfi‘ü’l-vesîka Veli Beşe b. Mehmed meclis-i şer‘de Osman 
Beşe b.  Yahya muvâcehesinde takrîr-i da‘vâ edip mezbûr Osman zimmetin-
de yedimden müşterâ ve makbûz beher keyli kırk üçer akçeden altı yüz otuz 
keyl buğday bahâsından yirmi yedi bin doksan akçe hakkım olup meblağ-ı 
mezbûrdan on iki bin akçesin kabz edip bâkī on beş bin doksan akçe hakkı-
mı taleb ederim deyicek gıbbe’s-suâl mezbûr Osman Beşe cevâbında fi’l-vâki‘ 
müdde‘î-i mezbûra vech-i muharrer üzre buğday bahâsından bâkī zimmetim-
de lâzımü’l-edâ on beş bin doksan akçe deynim vardır deyû tâyi‘an ikrâr etme-
ğin mûcebince edâya mezbûr Osman Beşe’ye tenbîh-i şer‘î birle mâ hüve’l-vâki‘ 
bi’t-taleb ketb olundu.
Fi’l-yevmi’l-hâdî aşer min Muharremi’l-harâm li sene 1074.
Şuhûdü’l-hâl: Şükrullah b. Mustafa, Abdi b. Hüseyin, Baba Resûl b. Rıdvan, Veli 
b. Mahmud.

577 [52a-6] Ölen Mustafa’nın Fâtıma bt. Mehmed’de olan alacağının 
çocuklarına ödenmesi gerektiği
İkrâr-ı deyn
Havâss-ı Aliyye müzâfâtından kasaba-i Silivri’de sâkin iken bundan akdem 
vefât eden Mustafa’nın verâseti, sulbî kebîr oğlu Osman ve kebîre kızı Ayşe 
nâm kimesnelere münhasıra olduğu şer‘an zâhir ve mübeyyene oldukdan sonra 
mezbûrân meclis-i şer‘-i hatîrde mahmiye-i İstanbul’da el-Hâc Ahmed mahal-
lesinde sâkine Fâtıma bt.  Mehmed nâm [52b] hâtun mahzarında her biri üze-
rine da‘vâ ve takrîr-i kelâm edip bizim hâl-i sıgārımızda vâlidemiz işbu hâzıre 
bi’l-meclis Rahime bt. Ali nâm hâtun kıbel-i şer‘den mansûbe vasîmiz olmağla 
malımızdan yirmi bin hurda akçe ve otuz yaldız altını mezbûre Fâtıma Hâtun’a 
ikrâz ve teslîm ol dahi iktirâz ve kabz eylemiş idi hâlâ bizler bâliğler olmağla 
meblağ-ı mezbûru mezbûre Fâtıma Hâtun’dan taleb ederim, suâl olunsun de-
dikde gıbbe’s-suâl mezbûre Fâtıma Hâtun cevâbında fi’l-vâki‘ vasiyy-i mezbûre 
Rahime Hâtun yedinden vech-i muharrer üzre elinde yirmi bin hurda akçe ve 
otuz yaldız altını zimmetimde vâcibü’l-edâ deynim vardır deyû tav‘an ikrâr ve 
i‘tirâf etmeğin ikrârı mûcebince meblağ-ı mezbûr yirmi bin akçe ile otuz aded 
yaldız altınını müdde‘iyân-ı merkūmân için mezbûre Fâtıma Hâtun üzerine 
ilzâm olunup mâ vaka‘a bi’t-taleb ketb olundu.
Fi’l-yevmi’s-sâlis aşer min Muharremi’l-harâm li sene 1074.
Şuhûdü’l-hâl: Hızır b. Ahmed, Abdülmümin b. Mehmed, Yusuf b. Musa, Mehmed 
b. Ramazan, Abdi Çelebi b. Hüseyin, Şükrullah el-Muhzır.

578 [52b-1] Dimo v. Yani’nin İstarova kazasına bağlı Ulah köyündeki bağını 
İbrahim Beşe b. Hüseyin’e sattığı
Mülknâme-i bağ
Vilâyet-i Rumeli’nde İstarova kazâsında Ulah nâm karye sâkinlerinden Dimo 
v.  Yani nâm zimmî meclis-i şer‘-i şerîf-i lâzımü’t-teşrîfde, işbu bâ‘isü’l-kitâb 
İbrahim Beşe b.  Hüseyin mahzarında ikrâr ve takrîr-i kelâm edip silk-i mül-
kümde münselik olup karye-i mezbûre sınırı dâhilinde vâki‘ bir tarafdan Oruc 
Beşe bağ ve bir tarafdan Ahmed Beşe bağı ve bir tarafdan diğer Ali Beşe bağı 
ile mahdûd mülk bağımı, bi cümleti’t-tevâbi‘ nakd-i râyic fi’l-vakt altı bin ak-
çeye mezbûr İbrahim Beşe’ye tarafeynden îcâb ve kabûlü hâvî bey‘-i bâtt-ı 
sahîh-i şer‘î bey‘ ol dahi iştirâ ve kabûl eyledikden sonra semeni olan meblağ-ı 
mezbûr altı bin akçemi müşterî-i mezbûr İbrahim Beşe yedinden tamâmen 
ahz u kabz edip mahallinde bağ-ı merkūmu zabt u tasarrufa mesfûr İbrahim 
Beşe’yi taslît eyledim ba‘de’l-yevm bağ-ı mezbûr merkūm İbrahim Beşe’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Muharremi’l-harâm li sene 1074.
Şuhûdü’l-hâl: Mustafa Beşe b.  Hasan, Hüseyin Beşe b.  Hasan, Hüseyin Beşe 
b. Mehmed Beşe, Ali b. Mustafa, Hasan Beşe b. Mustafa, Şükrullah Bey b. Mustafa, 
Baba Resûl b. Rıdvan.

579 [52b-2, Arapça] Hâkimin, Yahya ve Fâtıma adlı küçüklere nafaka takdir 
etmesi ve annelerine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Yahya ve Fâtıma vele-
dey el-Hâc Mansur nâm sagīreynin nafakası, kisvesi ve sâir havâic-i zarûriyyesi 
için, mahmiye-i Kostantıniyye mahallâtından Üsküplü mahallesinde sâkine 
olan râfi‘atü hâze’l-kitâb ( ) nâm anneleri ve hâdinelerinin talebiyle, mezbûr ba-
bası üzerine zeyilde mezkûr târihden i‘tibâren her birine yedi buçuk akçe olmak 
üzre râyicü’l-vakt yevmî on beş akçe farz ve takdîr etti. Hâkim-i müşârün-ileyh 
ayrıca meblağ-ı mefrûz-i mezbûru sagīreyn-i merkūmeynin havâic-i lâzımesine 
sarf etmesine ve vakt-i hâcette istidâne edip vakte’z-zafer babasına rücû‘ etme-
sine mezbûreye izin verdi.
Cerâ zâlike ve hurrire fi’l-yevmi’r-râbi‘ aşere min Muharremi’l-harâm sene 
erba‘a ve seb‘în ve elf.
Şuhûdü’l-hâl: Mehmed b.  Cafer, Ahmed Efendi el-Kadı, Şükrullah Çelebi 
b. Mustafa, Hacı Hatır b. Ali, Baba Resûl b. Rıdvan, Fazlı b. ( ), Abdullah Efendi 
el-İmâm, Mehmed b. Yunus ...?, Mehmed b. Mustafa, Hacı b. el-Yahya, İbrahim 
b. Cemâleddin, Hüseyin b. Ebûbekir, Abdülfettah b. Hacı Mehmed, Hacı Yusuf 
b. Musa, Hacı Ahmed b. Kuveysa, İbrahim b. Hacı Ahmed.
Nafaka









580 [52b-3] Fâtıma bt. Receb’in kocası Receb b. Hüseyin’den muhâlaa 
yoluyla boşandığı
Hul‘
Mahmiye-i İstanbul’da Ali Paşa-yı Cedîd mahallesinde sâkine Fâtıma bt. Receb 
nâm hâtun meclis-i şer‘-i hatîr-i lâzımü’t-tevkīrde zevci hâmilü’l-kitâb Receb 
b.  Hüseyin mahzarında tav‘an ikrâr ve takrîr-i kelâm edip mezbûr Receb ile 
zimmetinde mütekarrir ve ma‘kūdun-aleyh iki bin akçe mehr-i müeccelim ve 
nafaka-i iddet-i ma‘lûmemden geçip ve me’ûnet-i süknân dahi kendi üzerime 
olmak üzre muhâla‘a-i sahîha eylediğimde ol dahi vech-i muharrer üzre hul‘ı 
kabûl eyledikden sonra zevciyyete müte‘allika da‘vâdan her birimiz âharın zim-
metini ibrâ ve iskāt eyledik dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’l-âşir mine’l-Muharrem li sene erba‘a ve seb‘în ve elf.
Şuhûdü’l-hâl: Mahmud Çelebi, Hüseyin Efendi, Mustafa Efendi, Ahmed Çelebi 
b.  Mahmud, Şükür Bey el-Muhzır, Ali Bey b.  Mehmed el-Muhzır, Baba Resûl 
el-Muhzır, Durmuş b.  Mahmud, Ahmed b.  Mehmed, Mehmed Beşe b.  İsâ, 
Hüseyin Beşe b.  Mehmed, Mustafa b.  Hüseyin, Ali Bey b.  Hüseyin el-Kasap, 
Mustafa Bey es-Sarrâc.

581 [52b-4] Sâliha bt. Mustafa’nın kocası Ali b. Mustafa’dan muhâlaa 
yoluyla boşandığı
Hul‘
Mahmiye-i İstanbul’da Manisalı Çelebi mahallesinde sâkine Sâliha bt.  Mustafa 
nâm hâtun meclis-i şer‘de sâbıkan zevci olan işbu bâ‘isü’l-kitâb Ali b.  Mustafa 
mahzarında ikrâr ve takrîr-i kelâm edip târih-i kitâbdan bir ay mukaddem 
mezbûr Ali zimmetinde mütekarrir olan iki bin akçe mehr-i müeccelimin bin 
beş yüz akçesini mezbûr Ali yedinden alıp bâkī beş yüz akçe mehr-i müeccelim 
ve nafaka-i iddet-i ma‘lûmem üzerlerine ve me’ûnet-i süknâm dahi kendi üze-
rime olmak üzre mezbûr Ali ile muhâla‘a-i sahîha-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra zevciyyete müte‘allika âmme-i 
de‘âvîden her birimiz âharın zimmetini ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Muharremi’l-harâm li sene 1074.
Şuhûdü’l-hâl: Muharrem Çelebi b. ( ), Şükrullah Çelebi b. Mustafa, Abdi Çelebi 
b. Hüseyin, Baba Resûl b. Rıdvan, Veli Bey.









582 [52b-5] Fâtıma bt. Ali’nin Rus cariyesi Gülistan’ı azat ettiği
Itk
Mahmiye-i İstanbul’da Ördek Kasap mahallesinde sâkine Fâtıma bt.  Ali nâm 
hâtun meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip bana 
rıkkıyyetini mu‘terife olan orta boylu açık kaşlı elâ gözlü Rusiyyetü’l-asl râfi‘atü 
hâzihi’l-vesîka Gülistan bt. Abdullah nâm câriye-i memlûkemi, hasbeten lillâhi 
te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i harâir-i asliyyâta 
ilhâk eyledim ba‘de’l-yevm mezbûre Gülistan sâir harâir-i asliyyât gibi hür-
re olup üzerinde hakk-ı velâdan gayrı hakkım bâkī kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Muharremi’l-harâm li sene erba‘a ve seb‘în ve elf.
Şuhûdü’l-hâl: Şükrullah Bey b.  Mustafa, Hasan Efendi b.  Mehmed el-İmâm, 
İbrahim Çelebi b. Süleyman el-Müezzin, Siyavuş b. Abdullah, Abdünnebî b. Ali 
el-Kayyım, Hatîbzâde Mustafa b. Yusuf, Mehmed Beşe.

583 [52b-6] Zimmî Meryem bt. Karaca’nın Şeyh Ferhad mahallesindeki arsasını 
kızı Kile’ye hibe ettiği
Mülknâme ma‘a hibe
Mahmiye-i İstanbul’da Şeyh Ferhad mahallesi sâkinelerinden Meryem 
bt.  Karaca nâm nasrâniyye meclis-i şer‘-i hatîrde işbu bâisetü’l-kitâb sadriy-
ye kebîre kızı Kele bt.  Arzuman muvâcehesinde ikrâr ve takrîr-i kelâm edip 
silk-i mülkümde münselik olup mahalle-i mezbûrede vâki‘ iki tarafdan kızım 
müşteriye-i mezbûre Kele menzili ve bir tarafı İbrahim menzili ve bir tarafı 
kahveci Melkon menzili ile mahdûd muhterik mülk menzilimin tûlen ve ar-
zen bi hesâb-ı şatrancî doksan beş zirâ‘ arsayı üzerinde mevcûd olan nukzuyla 
doksan guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile kı-
zım mezbûre Kele’ye bey‘ ü teslîm ol dahi vech-i meşrûh üzre iştirâ ve kabz ve 
kabûl eyledikden sonra semeni olan meblağ-ı mezbûru hibe-i sahîha-i şer‘iyye 
ile mezbûre Kele’ye hibe eyledim ba‘de’l-yevm menzil-i mahdûd-ı mezbûr kı-
zım mezbûrenin mülk-i müşterâsıdır keyfe mâ yeşâ’ ve türîd mutasarrıfe olsun 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Muharremi’l-harâm li sene 1074.
Şuhûdü’l-hâl: Abdurrahman Efendi el-İmâm, Mehmed b.  Durmuş, İbrahim 
Çelebi, el-Hâc Hasan, Osman b.  Ahmed, el-Hâc Ömer b.  Abdullah, Mehmed 
b. İbrahim, Sinan Kethüdâ v. Yakob, Abraham v. Dolak, Anita v. Azman, Ovanes 
v. Sefer, Abraham v. Sefer, Vagob v. Bedros, Haçador v. Bahâdır, Vaton v. Ovanes.









584 [52b-7, Arapça] Hâkimin, Süleyman b. Mehmed adlı küçüğe nafaka takdir 
etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Süleyman b. Mehmed 
nâm sagīrin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından Davud Paşa mahallesinde sâkine olan râfi‘atü 
hâze’l-kitâb Fâtıma bt.  Muslu nâm annesi ve hâdinesinin talebiyle, mezbûr ba-
bası üzerine zeyilde mezkûr târihden i‘tibâren yevmî râyicü’l-vakt dört akçe 
farz ve takdîr etti. Hâkim-i müşârün-ileyh ayrıca meblağ-ı mefrûz-i mezbûru 
sagīr-i merkūmun havâic-i lâzımesine sarf etmesine ve vakt-i hâcette istidâne 
edip vakte’z-zafer babasına rücû‘ etmesine mezbûre Fâtıma’ya izin verdi.
Cerâ zâlike ve hurrire fi’l-yevmi’r-râbi‘ aşere mine’l-Muharremi sene erba‘a ve 
seb‘în ve elf.
Şuhûdü’l-hâl: Abdi Çelebi b. Hüseyin, Baba Resûl el-Muhzır, Şükür Bey el-Muhzır, 
Mehmed b. Ramazan, Ahmed Çelebi b. Mahmud
Nafaka

585 [52b-8] Sâlih Ağa b. Abdurrahman’ın Elvanzade mahallesindeki arsasını 
Şerife Râbia bt. Ahmed’e sattığı
Mülknâme
Mahmiye-i İstanbul’da Elvanzâde mahallesi ahâlîsinden fahrü’l-a‘yân Sâlih Ağa 
b.  Abdurrahman meclis-i şer‘-i hatîrde râfi‘atü’l-kitâb Şerife Râbia bt.  Ahmed 
tarafından tasdîk-ı âti’l-beyâna sâbitü’l-vekâle vekîl olan kebîr oğlu Süleyman 
Çelebi b.  Yusuf muvâcehesinde ikrâr ve i‘tirâf edip mahalle-i mezbûrede vâki‘ 
bir tarafı Mehmed Efendi mülkü ve bir tarafı kal‘a duvarı ve bir tarafı Cihân Bey 
vakfı ve bir tarafı [53a] tarîk-i âm ile mahdûd olup tûlen yirmi iki zirâ‘ ve arzen 
altı zirâ‘ arsa-i hâliyemi mezbûre Şerife Râbia’ya yirmi bin akçeye bâtten bey‘ ve 
teslîm edip ol dahi iştirâ ve kabûl ettikden sonra meblağ-ı mezbûru tamâmen 
alıp kabz eyledim ba‘de’l-yevm arsa-i mezbûre merkūme Şerife Râbia’nın mül-
küdür keyfe mâ yeşâ’ ve yahtâr mutasarrıfe olsun dedikde mezbûr Sâlih Ağa’nın 
ikrâr-ı meşrûhunu vekîl-i mezbûr vicâhen ve şifâhen tasdîk ve tahkīk etmeğin 
mâ hüve’l-vâki‘ gıbbe’t-taleb ketb olundu.
Fi’l-yevmi’r-râbi‘ aşer mine’l-Muharrem li sene 1074.
Şuhûdü’l-hâl: Süleyman Efendi el-İmâm, Mehmed Çelebi İmâmzâde, Mehmed 
Çelebi b. ( ) el-Müezzin, Seyfullah Çelebi Kahveci, Arslan b. Hasan, Muharrem 
Çelebi b.  Hâfız, Ramazan Efendi el-Kâtib, Ahmed Beşe b.  Mustafa, es-Seyyid 
Haşim Çelebi b. ( ), Abdullah Beşe b. ( ) Hallâk, İbrahim Bey b. ( ).









586 [53a-1] Ölen Hacı Mansur’un küçük çocukları Yahya ve Fâtıma’nın üzerine 
Hacı Nasır b. Yusuf ’un vasî tayin olunduğu
Nasb-ı vasî
Mahmiye-i İstanbul’da Üsküplü mahallesinde sâkin iken bundan akdem vefât 
eden el-Hâc Mansur b. Yunus nâm kimesnenin evlâd-ı sıgārı Yahya ve Fâtıma’nın 
kıbel-i şer‘den mansûb vasîleri olan Hacı Mansur âhar diyâra gidip sagīrân-ı 
mezbûrânı bilâ-nafaka bırakıp ve mâl-ı mevrûslarından bir mikdârını kendi 
mesârifine sarf ile istihlâk ettiğini sikāt-ı müslimîn haber vermekle, hâkim-i 
muvakki‘-i sadr-ı kitâb tûbâ-lehû ve hüsnü me’âb hazretleri mezbûru azl ve ye-
rine işbu bâ‘isü’l-kitâb Hacı Nasır b. Yusuf ’u sagīrân-ı mezbûrâna vasî nasb ve 
ta‘yîn eyledikde ol dahi vesâyet-i mezbûreyi kabûl ve hizmet-i lâzımesin edâya 
ta‘ahhüd etmekle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Muharremi’l-harâm li sene erba‘a ve seb‘în ve elf.
Şuhûdü’l-hâl: Hacı Hızır b.  Ali, Abdullah Efendi el-İmâm, Hacı İbrahim 
b.  Müyisî?, İbrahim Çelebi b.  Cemaleddin, Abdülfettah b.  Hacı Mehmed, Ahî 
Ahmed b. Konisa?, Mehmed b. Cafer, Mehmed Yunus b. Noyar, Ahmed Efendi 
el-kadı, Hacı b. Ellinci?, Şükrullah Çelebi b. Mustafa, Baba Resûl b. Rıdvan, Fazlı 
b. Mehmed, Mehmed b. Mustafa.

587 [53a-2] Palaş v. İspelyot’un Ferhad Paşa vakfından kiraladığı dükkânlardaki 
hissesiyle ilgili olarak Meyhaneci Yorgi v. Nikola ile sulh olduğu
Sulh
Mahmiye-i İstanbul’da Balatkapısı hâricinde Karabaş mahallesinde sâkin Palaş 
v.  İspelyot nâm zimmî meclis-i şer‘-i hatîr-i lâzımü’t-tevkīrde râfi‘ü’l-kitâb 
meyhâneci Yorgi v.  Nikola nâm zimmî muvâcehesinde tav‘an ikrâr-ı tâm ve 
takrîr-i kelâm edip Ferhad Paşa vakfından mârrü’z-zikr kapı hâricinde vâki‘ bir 
kuleden kule-i âhara varınca lede’l-ahâlî ma‘lûmü’l-hudûd olup icâre-i mu‘accele 
ve müecceleli dükkânlardan mutasarrıf olduğum rub‘ hisse-i şâyi‘amı iki yüz 
kırk riyâlî guruş bedel ve mütevellîsi İbrahim Çelebi izni ile hâl-i sıgārında 
sana ferâğ ve tefvîz eylediğim mu‘teber olmamağla, bedel-i mezbûru alıp hisse-i 
merkūmeyi ver deyû mezbûr Yorgi zimmîden da‘vâ eylediğimde ol dahi ba‘de’l-
bülûğ ferâğ-ı sahîh-i mu‘teber ile ferâğ eyledik deyû def ‘ ile mukābele eyle-
dikde ben dahi inkâr etmekle ikāmet-i beyyine sadedinde iken beynimizde 
münâza‘ât-ı kesîre vâkı‘a olmuş idi el-hâletü hâzihî vesâtat-ı muslihîn ile da‘vâ-
yı mezbûreden an inkâr mezbûr Yorgi benim ile iki bin akçe üzerine sulh olup 
biz dahi sulh-ı mezbûru kabûl ve bedel-i sulh olan iki bin akçeyi yedinden 
bi’t-tamâm ve’l-kemâl alıp kabz edip hisse-i merkūmeye müte‘allika da‘vâdan 
mezbûr Yorgi zimmînin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim min ba‘d benden ya vekîlimden husûs-ı merkūma müte‘allika da‘vâ 
sudûr ederse, lede’l-hükkâmi’l-kirâm mesmû‘a ve makbûle olmasın dedikde 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm li sene 1074.
Şuhûdü’l-hâl: Mustafa Çavuş b. İbrahim el-Mübâşir, Muharrem Efendi b. İbrahim, 
el-Hâc Mustafa b. Abdullah, Abdi Çelebi, Mustafa Çavuş b. Abdullah, Mehmed 
Çavuş, Hüseyin Efendi el-Brusî, Mehmed b. Ramazan, Polidre v. Yani kethüdâ-i 
mahalle, Yani v. Perto, Todoş v. Dimitri, Manolaki v. Anekli, Manol v. İstodoli.

588 [53a-3] Esirci Mehmed b. Hüseyin’in ayıplı cariye satışıyla ilgili olarak 
Osman b. Ömer ile sulh olduğu
Sulh
Esirci tâifesinden Mehmed b.  Hüseyin meclis-i şer‘de Osman b.  Ömer 
muvâcehesinde takrîr-i da‘vâ edip mezbûr Osman bundan akdem Şahbaz 
nâm câriyemi bi tarîki’l-mukābaza bey‘ ettikden sonra mezbûr Osman câriyen 
mu‘ayyebedir deyû benden bi gayri hakkın yirmi beş esedî guruşum ahz etmiş-
dir, taleb ederim suâl olunsun dedikde gıbbe’s-suâl mezbûr Osman cevâbında 
müdde‘î-i mezbûr vech-i muharrer üzre zikr olunan Şahbaz nâm câriyesini 
bana bey‘ ettikden sonra a‘zâsında eser-i darbı olmağla hâizine müte’essiredir, 
câriye-i mu‘ayyebedir deyû red murâd eylediğimde beynimizde küllî da‘vâ 
vukū‘undan sonra tavassut-ı muslihîn ile da‘vâ-yı mezbûremden mezbûr 
Mehmed beni yirmi beş esedî guruş üzerine sulh edip ben dahi kabûl ettik-
den sonra meblağ-ı mezbûr yirmi beş guruşu bedel-i sulh bana def ‘ ü teslîm et-
mişdi deyicek gıbbe’l-istintâk ve’l-inkâr mezbûr Osman’dan müdde‘âsını mü-
beyyene beyyine taleb olundukda udûl-i ricâlden Kara Mehmed b.  Mahmud 
ve Ahmed b.  Abdullah nâm kimesneler li ecli’ş-şehâde meclis-i şer‘a hâzırân 
olup istişhâd olunduklarından sonra fi’l-vâki‘ mezbûr Osman zikr olunan 
câriye mu‘ayyebedir deyû mezbûr Mehmed’e red murâd edip beynlerinde da‘vâ 
vukū‘undan sonra da‘vâ-yı mezbûresini mezbûr Mehmed yirmi beş guruş üze-
rine huzûrumuzda mezbûr Osman’ı sulh edip meblağ-ı mezbûr yirmi beş guru-
şu bedel-i sulh olmak üzre mezbûr Osman’a teslîm eyledi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘î-i mezbûr Mehmed bî-vech mu‘ârazadan men‘ birle mâ vaka‘a bi’t-taleb 
ketb olundu.
Fi’l-yevmi’l-âşir min Muharremi’l-harâm li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükür Beşe b.  Mustafa, Resûl b.  Rıdvan, 
Mehmed Çelebi b.  ( ) muhzır, Hamza Çelebi b.  Mehmed, Mehmed Çelebi 
b. Mehmed.

589 [53a-4] Ölen yahudi Salamon v. Yako’nun mühtedi oğlu Mehmed Bey’in 
miras hususunda açtığı davada iddiasını ispat edemediği
Men‘
Medîne-i Galata’ya tâbi‘ Ortaköy’de sâkin iken mukaddemâ hâlik olan Salamon 
v.  Yako nâm yahudinin verâseti, sulbî kebîr oğlu Yako nâm yahudi ile sulbiye 
kebîre kızı Nehma’ya münhasıra oldukdan sonra hâlik-i mezbûrun sulbî kebîr 
oğlu olup helâkinden mukaddem şeref-i İslâm ile müşerref oğlu Mehmed Bey 
nâm mühtedî meclis-i şer‘de zikri âtî mülk menzile vâzı‘u’l-yed olduğu şer‘an 
sâbit olan li ebeveyn karındaşı râfi‘ü’l-kitâb mezbûr Yako mahzarında üzeri-
ne da‘vâ edip târih-i kitâbdan kırk gün mukaddem babam mezbûr Salamon 
maraz-ı mevtinde mîrâsımdan mahrûm olmağla helâkimden sonra karye-i 
merkūmede vâki‘ bir tarafı Çalıkoğlu ba‘zan İsak yahudi mülkü ve ba‘zan hâlik-i 
mezbûr mülkü ve bir tarafı Haham Ilgaz oğlu bostanına ve iki tarafı tarîk-i âma 
müntehî mülk menzilimin nısf-ı şâyi‘i mezbûr Mehmed’in olsun deyû vasiy-
yet ve musırran alâ tilke’l-vasiyye hâlik olup ve malının sülüsü nısf-ı merkūma 
müsâ‘id olmağla menzil-i mahdûd-ı mezbûrun nısf-ı şâyi‘ini vâzı‘u’l-yed olan 
karındaşım mezbûr Yako’dan taleb ederim, suâl olunsun dedikde gıbbe’s-suâl 
mezbûr Yako cevâbında fi’l-vâki‘ zikr olunan menzil mukaddem babam hâlik-i 
mezbûrun mülkü olup menzil-i mezbûru hâl-i sıhhatinde bin yetmiş iki senesi 
Şevvâli’nin üçüncü günü bana bâtten bey‘ ü teslîm ben dahi iştirâ ve tesellüm ve 
def ‘-i semen eylediğimden sonra hattâ bana bey‘ ü teslîm ve kabz-ı semen eyle-
diğini huzûr-ı müslimînde ikrâr dahi etmiş idi el-hâletü hâzihî menzil-i mezbûr 
vech-i muharrer üzre mülk-i müşterâm olmuşdur deyû def ‘ ile mukābele edi-
cek gıbbe’l-istintâk ve’l-inkâr mezbûr Yako’dan def ‘-i mezbûrunu mübeyyine 
beyyine taleb olundukda udûl-i müslimînden olup Yeni Bezzâzistân ahâlîsinden 
el-Hâc Muslu Ağa b. Şaban ve Solak Mehmed Çelebi b. Ali ve karye-i merkūme 
ahâlîsinden Mehmed Çelebi b.  Yahya ve Ali Bey b.  Abdullah nâm kimesne-
ler li ecli’ş-şehâde meclis-i şer‘a hâzırûn olup gıbbe’l-istişhâd fi’l-vâki‘ mezbûr 
Salamon yahudi şehr-i mezbûrun üçüncü günü hâl-i sıhhatinde işbu hudûd 
ile mahdûd olan mülk menzilimi oğlum Yako’ya bey‘ u teslîm ve semeni-
ni tamâmen alıp kabz eyledim min ba‘d menzil-i mezbûr merkūm Yako’nun 
mülk-i müşterâsıdır deyû huzûrumuzda ikrâr eyledi biz bu husûsa şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de 
ri‘âyeti şerâiti’l-kabûl şehâdetleri makbûle olmağın mûcebiyle ba‘de’l-hükm 
mezbûr Mehmed Bey bî-vech mu‘ârazadan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’s-sâlis aşer mine’l-Muharrem li sene erba‘a ve seb‘în ve elf.
Şuhûdü’l-hâl: Mustafa Çavuş b. İbrahim el-Mübâşir, İbrahim Çavuş b. Abdullah, 
Ahmed Çelebi b.  Mahmud kethüdâ-yı muhzırân, Şükür Bey el-Muhzır, Abdi 
Çelebi el-Muhzır, Mehmed b.  Ramazan el-Muhzır, Baba Resûl el-Muhzır, 
Mehmed Ağa b. Hamza, Mustafa Çelebi b. Mehmed, Hamza Çelebi b. Mehmed, 
İbrahim Çelebi Bezzâzistânî, Ebûbekir Ağa b.  Mahmud Ağa, Ahmed Çelebi 
Çınarzâde, Sâlih Çelebi b. Mehmed Çelebi Solak, el-Hâc Ahmed b. Abdürrezzak.

590 [53b-1] Süleyman Beşe b. Mehmed’in Mustafa Çelebi b. Mahmud’da 
3179 akçe alacağı olduğu
İkrâr-ı deyn
Tüccâr tâifesinden işbu bâ‘isü’l-kitâb Süleyman Beşe b.  Mehmed mahfil-i 
kazâda yine tâife-i mezbûrdan Mustafa Çelebi b.  Mahmud mahzarında üzeri-
ne da‘vâ ve takrîr-i kelâm edip mezbûr Mustafa Çelebi zimmetinde levn ve ade-
di beynimizde ilm-i şer‘î ile ma‘lûm yedimde müşterâ ve makbûz boğası se-
meninden dört bin yüz yetmiş dokuz akçe hakkım olup meblağ-ı mezbûrdan 
bin akçesini karındaşım işbu hâzır bi’l-meclis Halil Çelebi yediyle bana def ‘ ü 
teslîm edip meblağ-ı bâkī zimmetinde kalan üç bin yüz yetmiş dokuz akçeyi 
dahi merkūm Mustafa Çelebi’den taleb ederim, suâl olunsun dedikde gıbbe’s-
suâl merkūm Mustafa Çelebi cevâbında fi’l-vâki‘ müdde‘î-i mezbûrun boğası 
semeninden zimmetimde bâkī üç bin yüz yetmiş dokuz akçe hakkı vardır deyû 
tav‘an ikrâr etmeğin ikrârı mûcebince meblağ-ı bâkī üç bin yüz yetmiş dokuz 
akçeyi müdde‘î-i mezbûra edâ ve teslîme mezbûr Mustafa Çelebi’ye tenbîh olu-
nup mâ vaka‘a bi’t-taleb ketb olundu.
Fi’l-yevmi’s-sâbi‘ aşer mine’l-Muharrem li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Resûl b.  Rıdvan, Mustafa Çelebi b.  İsâ, 
Mehmed b. Ramazan, Hasan b. Bayram, Şükrullah b. Mustafa, Veli b. Mahmud.

591 [53b-2] Ölen yahudiye Sultana bt. Yahuda’nın mühtedi oğlu Mehmed Bey’in 
miras hususunda kardeşi Yako aleyhine açtığı davada sulh olduğu
Sulh
Husûs-ı âti’l-beyânın mahallinde istimâ‘ ve tahrîri için bi’l-iltimâs bu fakīre 
hitâben buyruldu-i şerîf vârid olmağın imtisâlen savb-ı şer‘den Mevlânâ Keşfî 
Mustafa Efendi irsâl olunup ol dahi medîne-i Galata müzâfâtından Ortaköy’de 
sâkin Yako v.  Salamon nâm yahudinin menziline varıp zeyl-i rakīmde muhar-
rerü’l-esâmî olan müslimîn huzûrunda akd-i meclis-i şer‘ eyledikde karye-i 
merkūmede hâlike olan Sultana bt.  Yahûda nâm yahudiye’nin verâseti zevc-i 
metrûkü mezbûr Salamon ile sadrî kebîr oğulları olup ba‘de helâkihâ müslim 
olan Mehmed Bey’e ve Yako nâm yahudiye ve sadriyye kebîre kızı Nehma nâm 
yahudiyeye münhasıra ve tashîh-i mes’elesi yirmi sehimden olup beş sehimi 
mezbûr Salamon’a ve altışar sehimi mezbûrân Mehmed Bey ve Yako’ya ve üç 
sehimi mezbûre Nehma’ya isâbet eylediği şer‘an zâhir oldukdan sonra ba‘de’l-
kısme mezbûr Salamon dahi hâlik olup verâseti sulbî kebîr oğlu mezbûr Yako 
ile kebîre kızı mezbûre Nehma’ya münhasıra oldukdan sonra mezbûr Mehmed 
Bey meclis-i mezbûrda hâlik-i mezbûrun terekesine vâzı‘u’l-yed olan karında-
şı mezbûr Yako muvâcehesinde ikrâr ve takrîr-i kelâm edip vâlidem mezbûre 
Sultana hâlike oldukda babam mezbûr Salamon zimmetinde olan iki bin riyâlî 
guruş mehr-i müecceli ile sâir terekesinden altı sehim hisseme isâbet eden te-
rekemi babam mezbûrdan almadan hâlik oldukda, ben mîrâsından mahrûm 
olmağla maraz-ı mevtinde fevtimden sonra oğlum müslim-i mezbûra karye-i 
merkūmede vâki‘ iki tarafdan mezbûr Yako mülkü ve bir tarafı İsak yahudi mül-
kü ve bir tarafı tarîk-i âm ile mahdûd iki bâb fevkānî ve bir bâb tahtânî odaları 
ve havluyu ve kenîfi ve  sokak kapısını müştemil mülk menzilimin nısf-ı şâyi‘i 
ile malımdan yüz riyâlî guruş verilsin deyû vasiyyet ve musırran alâ tilke’l-
vasiyye fevt olup sülüs-i malı dahi müsâ‘id olmağın nısf menzili ve yüz guru-
şu vâlidem mezbûre Sultana’dan bana intikāl eden hisse-i şer‘iyye-i merkūmeyi 
tereke-i hâlik-i mezbûra vâzı‘u’l-yed olan karındaşım merkūm Yako’dan da‘vâ 
eylediğimde ol dahi inkâr edip ben dahi müdde‘âmı şuhûd-ı udûl ile isbât sa-
dedinde iken beynimize muslihûn tavassut etmekle da‘vâ-yı merkūmeden an 
inkâr mezbûr Yako ile yüz kıt‘a esedî guruş üzerine sulh olup ol dahi sulh-ı 
mezbûru kabûl ve bedel-i sulh olan meblağ-ı mezbûr yüz esedî guruşu mezbûr 
Yako yedinden alıp kabz edip nısf ile yüz riyâlî guruş ve hisse-i merkūmeme 
müte‘allika da‘vâdan merkūm Yako’nun zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîki’l-mu‘teber vâki‘ hâli Mevlânâ-yı 
mezbûr mahallinde tahrîr, ba‘dehû ma‘an irsâl olunan İbrahim b.  Veli nâm ki-
mesne ile meclis-i şer‘a gelip alâ vukū‘ihi inhâ ve takrîr etmeğin Mevlânâ-yı 
mezbûrun vech-i muharrer üzre tahrîri ba‘de’t-tenfîz, mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis aşer mine’l-Muharremi’l-harâm li sene 1074.
Şuhûdü’l-hâl: Ömer Ağa b.  Ahmed, Muslu Çelebi b.  Şaban, Mehmed Çelebi 
b. Ali, Hüseyin Çelebi b. Abdullah el-Yesâri, Usta Mehmed b. Ahmed, Mustafa 
b. Mehmed, Mehmed Ağa b. Hamza, Mustafa Çelebi b. Mehmed, Hamza Çelebi 
b. Mehmed, Muslu Ağa b. Şaban, İbrahim Çelebi el-Cündî Bezzâzistânî İbrahim 









Çelebi, Receb Çelebi b.  Süleyman, Ebûbekir Ağa b.  Baltacı Mehmed Ağa, 
Mehmed Efendi b. Mahmud Efendi, Ahmed Efendi b. Mustafa Beşe el-Müderris, 
Ömer Ağa Mahmud Usta karındaşı, Yusuf Beşe b.  Abdullah, İbrahim Çelebi 
el-Müezzin.

592 [53b-3] Ayşe bt. Ahmed’in kocası Ali Beşe b. Nurullah’tan muhâlaa 
yoluyla boşandığı
Hul‘
Medîne-i Üsküdar’da Selmân Ağa mahallesinde sâkine Ayşe bt.  Ahmed nâm 
hâtun meclis-i şer‘-i şerîf-i lâzımü’t-teşrîfde zevci hâfızü’l-kitâb Ali Beşe 
b. Nurullah nâm râcil mahzarında ikrâr ve takrîr-i kelâm edip mezbûr ile zimme-
tinde mütekarrir ve ma‘kūdun-aleyh üç bin akçe mehr-i müeccelim ve nafaka-i 
iddet-i ma‘lûmemden fâriğa olup me’ûnet-i süknâm dahi kendi üzerime olmak 
üzre muhâla‘a edip ol dahi vech-i muharrer üzre hul‘-ı mezbûru kabûl eyledik-
den sonra zevciyyete müte‘allika da‘vâdan her birimiz âharın zimmetini ibrâ ve 
iskāt eyledik dedikde mukırra-i mezbûre Ayşe’yi ikrâr-ı meşrûhunda mezbûr 
Ali Beşe dahi tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ mine’l-Muharrem li sene 1074.
Şuhûdü’l-hâl: Ahmed Beşe b.  Mehmed el-Mübâşir, Mustafa Efendi el-Kâtib, 
Şükür Bey el-Muhzır, Osman Çelebi b. Abdullah, Mehmed b. Ramazan, Ahmed 
b. Abdülcebbar.

593 [53b-4] Uncu Dimitri v. İstemad ve Agalo v. Angelo’nun Abdülkerim 
b. Ömer’de 4675 akçe alacaklarını taksite bağladıkları
Taksît
Uncu tâifesinden Dimitri v.  İstemad ve Agalo v. Angelo nâm zimmîler meclis-i 
şer‘de Abdülkerim b.  Ömer mahzarında üzerine da‘vâ ve takrîr-i kelâm edip 
mezbûr Abdülkerim zimmetinde beynimizde keyl ve semeni ilm-i şer‘î ile 
ma‘lûm un bahâsından dört bin altı yüz yetmiş beş akçe hakkım vardır taleb ede-
rim, suâl olunup alıverilmesi matlûbumuzdur dediklerinde, gıbbe’s-suâl mezbûr 
Abdülkerim mezbûrâna vech-i muharrer üzre dört bin altı yüz yetmiş beş akçe 
deyni olduğunu ikrâr edip lâkin meblağ-ı merkūmu def ‘aten edâya iktidârı ol-
mamağla taksît taleb etmekle târih-i kitâbdan yedi yüz iki gün tamâmına de-
ğin her haftada altışar akçe edâ eylemek üzre mezbûr Dimitri ve Ağalo mezbûr 
Abdülkerim’i taksît eylediklerinde mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Muharremi’l-harâm li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükür Beşe b.  Mustafa, Resûl b.  Rıdvan, 
Mehmed Çelebi b. ( ) muhzır, Muharrem Çelebi b. ( ) muhzır.

594 [53b-5] Mustafa b. Receb ve karısı Râbia bt. Abdullah’ın Ayşe 
Hâtun vakfından kiraladıkları pazarcı dükkânını Mustafa 
b. Mehmed’e devrettikleri
Tefvîz-i dükkân
Mahmiye-i İstanbul’da Müftü Ali Çelebi mahallesinde vâki‘ merhûme Ayşe 
Hâtun vakfından olup üç tarafı yine vakf-ı mezbûra ve bir tarafı tarîk-i âma 
müntehî ücreteyn-i ma‘lûmeteyn ile bir kepenk vakıf pazarcı dükkânına 
iştirâk-i seviy üzre mutasarrıflar olan Mustafa b. Receb ve zevcesi Râbia Hâtun 
bt.  Abdullah meclis-i şer‘-i hatîr-i lâzımü’t-tevkīrde râfi‘ü’l-kitâb Mustafa 
b. Mehmed muvâcehesinde her biri ikrâr ve takrîr-i kelâm edip zikr olunan va-
kıf dükkânın hakk-ı tasarrufun vakf-ı mezbûr mütevellîsi ma‘rifetiyle merkūm 
Mustafa’ya on bir bin akçe bedel mukābelesinde ferâğ ve tefvîz eyledik, mezbûr 
Mustafa dahi tefevvüz ve kabûl ettikden sonra bedel-i mezbûr on bir bin akçeyi 
kâmilen ve tamâmen mezbûr yedinden alıp kabz eyledik ba‘de’l-yevm zikr olu-
nan dükkânı mezbûrun hakk-ı müfevvazıdır, emsâli gibi mutasarrıf olsun de-
diklerinde, gıbbe’t-tasdîki’l-vicâhî mâ hüve’l-vâki‘ gıbbe’t-taleb ketb olundu.
Fi’l-yevmi’s-sâdis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Halil b. Zeynelabidin, Mustafa Çelebi b. Mehmed, Halil b. Mehmed, 
Hasan b.  Ali, el-Hâc Ahmed b.  Mahmud, Ömer Efendi el-mukayyid, Sofu 
Mehmed Efendi el-Müezzin.

595 [53b-6] Ekmekçi Ermeni Partak v. Yani’nin ortağı Murad v. Behzad’ın 
zimmetini ibrâ ettiği
İbrâ
Habbâz tâifesinden Partak v.  Yani nâm Ermeni meclis-i şer‘-i hatîrde işbu 
bâ‘isü’s-sifr Murad v.  Behzad nâm Ermeni muvâcehesinde ikrâr ve takrîr-i 
kelâm edip mezbûr Murad ile ekmekçilik san‘atında şerîkler olup fesh-i akd-i 
şirket edip hesâb ü kitâb ettikde, asl-ı mâlımdan mezbûr Murad zimmetinde on 
yedi bin beş yüz akçe hakkım zuhûr edip meblağ-ı mezbûrdan on beş bin akçe-
sin ahz ve istîfâ edip bâkī zimmetinde iki bin beş yüz akçe hakkım kalmışdi hâlâ 
iki bin beş yüz akçe hakkım taleb eyledikde ol dahi meblağ-ı mezbûr iki bin beş 
yüz akçemi def ‘ eyledim deyû şâhidin getirip bir şâhidin dahi ityâna havâle olu-
nup meblağ-ı bâkī iki bin beş yüz akçeden mâ‘adâ şirkete müte‘allika da‘vâda 
ve târih-i kitâba gelince beynimizde ma‘lûm hukūk da‘vâsından mezbûrun 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: İsâ Çelebi [b.] Hasan, Sefer b. Mustafa, Mehmed b. Ramazan, Veli 
b. Mahmud, Baba Resûl, Asvador v. Şahkulu.

596 [53b-7] Navluncu Hacı Mehmed b. Hacı Receb ile ortağı Hacı Veli b. Hacı 
Ramazan’ın Ekmekçi İshak Beşe ile ortağı Osman Beşe’den 10.350 akçe 
alacaklı oldukları
İkrâr-ı deyn
Navluncu tâifesinden bâ‘isiyyü’l-kitâb el-Hâc Mehmed b.  el-Hâc Receb ve 
şerîki el-Hâc Veli b.  el-Hâc Ramazan nâm kimesneler meclis-i şer‘de ekmekçi 
tâifesinden İshak Beşe ile şerîki Osman Beşe mahzarında her [54a] biri üzerleri-
ne da‘vâ ve takrîr-i kelâm edip mezbûrân İshak Beşe ile şerîki Osman Beşe zim-
metlerinde müşterek mülkümüz olup yedimizden müşterâ ve makbûz buğday 
semeninden on bin üç yüz elli akçe hakkım olup meblağ-ı mezbûru mezbûrân 
İshak Beşe ve Osman Beşe’den taleb ederiz, suâl olunsun dediklerinde, gıbbe’s-
suâl mezbûrân dahi cevâblarında, fi’l-vâki‘ vech-i muharrer üzre müdde‘iyân-ı 
mezbûrâna müşterek buğday semeninden on bin üç yüz elli akçe deynimiz var-
dır deyû her biri tav‘an ikrâr etmeğin ikrârları mûcebince meblağ-ı mezbûr on 
bin üç yüz elli akçeyi müdde‘iyân-ı mezbûrâna edâya mezbûrân İshak Beşe ve 
Osman Beşe’ye tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer mine’l-Muharrem li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, Ahmed Çelebi b.  Mahmud kethüdâ-yı 
muhzırân, Abdi Çelebi b.  Hüseyin, Şükrullah Bey, Mehmed b.  Ramazan, Baba 
Resûl.

597 [54a-1] Mehmed Çelebi b. Mustafa’nın arsası Usûl Paşa Ayas Bey Vakfı’na 
ait menzilini Sâlih Çelebi b. Ali’ye sattığı
Mülknâme
Mahmiye-i İstanbul’da Manisalı Çelebi mahallesinde sâkin Mehmed Çelebi 
b. Mustafa nâm kimesne meclis-i şer‘de hâfızü’l-kitâb Sâlih Çelebi b. Ali nâm ki-
mesne mahzarında ikrâr ve takrîr-i kelâm edip arsası Usûl Paşa Ayas Bey vak-
fından yevmî iki akçe ücret-i müeccele ile tasarrufumda ve binâsı mülküm olup 
mahalle-i merkūmede vâki‘ iki tarafdan vakf-ı mezbûr ve iki tarafdan tarîk-i âm 
ile mahdûd ve mümtâz olan menzilimin binâsını on iki bin akçeye mezbûr Sâlih 
Çelebi’ye tarafeynden îcâb ve kabûlü hâvî bâtten bey‘ ve teslîm ve arsasını dahi 
mütevellîsi Abdülbâkī Çelebi izni ve iki bin akçe mukābelesinde ferâğ ve tefvîz, 
ol dahi vech-i muharrer üzre iştirâ ve tefevvüz ve tesellüm eyledikden sonra se-
meni olan on iki bin akçe ile bedel-i mezbûr iki bin akçeyi mezbûr Sâlih Çelebi 
yedinden bi’t-tamâm alıp kabz eyledim min ba‘d binâ-yı mezbûr merkūm Sâlih 
Çelebi’nin mülk-i müşterâsı ve arsa-i merkūme hakk-ı tefevvüzü olup keyfe mâ 
yeşâ’ ve yahtâr mutasarrıf olsun dedikde mukırr-ı mezbûr Mehmed Çelebi’nin 
ikrâr-ı mezbûrunu merkūm Sâlih Çelebi tasdîk etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâdis aşer mine’l-Muharrem li sene 1074.
Şuhûdü’l-hâl: Ali Beşe b. Cafer, Mûytâb Hacı Mustafa, Mûytâb Hacı Ali, İbrahim 
Çelebi er-Râcil, Mustafa Efendi el-İmâm, Mehmed Efendi el-Müezzin, Osman 
Çavuş, Abdi Çelebi el-Muhzır, Şükrullah Bey el-Muhzır.

598 [54a-2] Yahya b. Sefer, Şaban Beşe b. Himmet ve Mahmud b. Receb’in 
davalılarına kefil olan Seyyid Hamdi b. Murtaza’yı kefaletten çıkardıkları
Kefâletden ihrâc
Vilâyet-i Anadolu’da Kiriş kazâsından Yahya b. Sefer ve Şaban Beşe b. Himmet ve 
Mahmud b. Receb nâm kimesneler meclis-i şer‘-i şerîf-i lâzımü’t-teşrîfde, Seyyid 
Ahmed [Hamdi] b.  Murtaza nâm kimesne mahzarında her biri takrîr-i kelâm 
edip gāib ani’l-meclis olan Seyyid Süleyman b.  Abbas ile da‘vâ-yı şer‘iyyemiz 
olup mezbûr Seyyid Hamdi merkūm Süleyman’ın nefsine kefîl olmuş idi hâlâ 
mezbûr Süleyman firâr ve gaybet edip mekânı ma‘lûmumuz dahi olmamağla, 
mezbûr Seyyid Hamdi’yi kefâletden ihrâc eyledik dediklerinde, mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer mine’l-Muharremi’l-harâm li sene 1074.
Şuhûdü’l-hâl: Musa Beşe b. Sefer Serdar, Hacı İlyas b. Mehmed er-Râcil, İbrahim 
Beşe b. Hasan, İsâ Bey b. Abdi.

599 [54a-3] Süleyman Çelebi b. Ali’nin bir miktar eşyasını karısı 
Fâtıma’ya hibe ettiği
Hibe
Mahmiye-i İstanbul’da Sofular mahallesi ahâlîsinden Süleyman Çelebi b. Ali tara-
fından ikrâr-ı âti’z-zikre vekîl olup fahrü’l-akrân Seyyid Mehmed Çelebi b. Seyyid 
Ramazan ve Müezzin İbrahim Çelebi b. Mahmud nâm kimesneler şehâdetleri ile 
vekâleti sâbite olan İlyas Çelebi b. Süleyman nâm kimesne meclis-i şer‘-i hatîr-i 
lâzımü’t-tevkīrde müvekkil-i mezbûrun zevcesi hâfızatü’l-kitâb Fâtıma Hâtun 
mahzarında bi’l-vekâle ikrâr-ı tâm ve takrîr-i kelâm edip müvekkilim mezbûr 
Süleyman Çelebi malından on dokuma yastık ve beş yemeni yorgan ve bir beledî 
döşek ve beş beledî minder ve üç sagīr tencere ve bir orta Selânik keçesi ve iki yan 
keçesi ve iki bakır sahan ve bir sagīr güğüm ve bir baklava tepsisi ve bir bakraç ve 
bir alaca kilim ve bir kırmızı kebe ve tuç havan ve bir kırmızı velense ve bir tava 
ve bir kepçe ve bir leğen ibrik ve bir kahve ibriğini mezbûre Fâtıma Hâtun’a hibe-i 
sahîha-i şer‘iyye ile hibe ve teslîm ol dahi ittihâb ve tesellüm eyledikden sonra 
eşyâ-i mezkûre zevcem mezbûre Fâtıma Hâtun’un mülk-i mevhûbu olsun dedi 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer mine’l-Muharremi’l-harâm li sene 1074.
Şuhûdü’l-hâl: Mehmed Çelebi b. Ali, İsmail Çelebi b. Ali, Hasan Çelebi b. ( ), Ali 
b. Mehmed, Mehmed Çelebi b. Mehmed, Muslu Beşe b. Hasan, Ali Beşe er-Râcil, 
Ahmed Çelebi kethüdâ-yı muhzırân, Abdi Çelebi el-Muhzır.

600 [54a-4] Fâtıma bt. Abdullah’ın kocasından kalan miras hususunda diğer 
vârisler Mehmed Çelebi ile Ümmühânî’nin zimmetini ibrâ ettiği
İbrâ
Mahmiye-i İstanbul’da Derviş Ali mahallesi ahâlîsinden Mehmed Çelebi 
b.  Ebûbekir nâm müteveffânın verâseti, zevce-i metrûkesi Fâtıma bt.  Abdullah 
nâm hâtuna ve sulbî kebîr oğlu Mehmed Çelebi ile sulbiye kebîre kızı Ümmühânî 
nâm hâtuna münhasıra ve tashîh-i mes’elesi yirmi dört sehimden olup üç sehi-
mi mezbûre Fâtıma Hâtun’a ve on dört sehimi oğlu mezbûr Mehmed Çelebi’ye 
ve yedi sehimi kızı mezbûre Ümmühânî’ye isâbet eylediği şer‘an zâhir olduk-
dan sonra mezbûre Fâtıma Hâtun meclis-i şer‘de tereke-i müteveffâ-yı mezbûra 
vâzı‘u’l-yed olan sadrî oğlu mezbûr Mehmed Çelebi ve sadriyye kızı mezbûre 
Ümmühânî tarafından husûs-ı âti’z-zikre vekîl olan zevci el-Hâc Ebûbekir 
b.  el-Hâc Ahmed mahzarında bi’t-tav‘i’s-sâf ikrâr ve takrîr-i kelâm edip bun-
dan akdem zevcim mezbûr Mehmed Çelebi vefât eyledikde terekesinden iki 
bin akçe mehr-i müeccelimi alıp kabz eylediğimden sonra semen-i hissem 
mukābelesinde tehârüc-i şer‘î tarîki ile mezbûrân yedlerinde olan tereke-i 
müteveffâ-yı mezbûrdan on bir bin akçe üzerine sulh olup anlar dahi ba‘de’l-
kabûl meblağ-ı mezbûr on bir bin akçeyi mezbûrân yedlerinden tamâmen 
alıp kabz edip tereke-i müteveffâ-yı mezbûre-i zâhireye müte‘allika da‘vâdan 
mezbûrânın zimmetlerin ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer mine’l-Muharrem li sene 1074.
Şuhûdü’l-hâl: Halil Efendi el-İmâm, el-Hâc Ahmed Çelebi b. Mahmud Kethüdâ-
yı muhzırân, Keşfî Mustafa Efendi, Terlikçi Mustafa Bey, Dedezâde Haffâf 
Ahmed Çelebi, Şükür Bey el-Muhzır, Abdi Çelebi el-Muhzır.

601 [54a-5] Mehmed Çelebi b. sarrâc Mehmed’in Derviş Ali mahallesindeki 
menzil hissesini kardeşi Ümmühânî’ye sattığı
Mülknâme
Mahmiye-i İstanbul’da Derviş Ali mahallesi ahâlîsinden iken vefât eden sarrâc 
Mehmed Çelebi b. Ebûbekir nâm kimesnenin verâseti, zevce-i metrûkesi Fâtıma 
bt. Abdullah nâm hâtuna ve sulbî kebîr oğlu Mehmed Çelebi ile sulbiye kebîre 
kızı Ümmühânî nâm hâtuna münhasıra ve tashîh-i mes’elesi yirmi dört sehim-
den olup üç sehimi mezbûre Fâtıma’ya ve on dört sehimi oğlu mezbûr Mehmed 
Çelebi’ye ve yedi sehimi kızı mezbûre Ümmühânî’ye isâbet eylediği şer‘an zâhir 
oldukdan sonra mezbûr Mehmed Çelebi meclis-i şer‘-i hatîrde li ebeveyn kız ka-
rındaşı mezbûre Ümmühânî Hâtun tarafından husûs-ı âti’z-zikre vekîl olan zev-
ci el-Hâc Ebûbekir b.  el-Hâc Ahmed mahzarında tav‘an ikrâr ve takrîr-i kelâm 
edip babası müteveffâ-yı mezbûrun terekesinden olup mahalle-i mezbûrede 
vâki‘ bir tarafdan Medîne-i Münevvere vakfına ve bir tarafdan Mehmed Çelebi 
mülküne ve bir tarafdan Nefeszâde Efendi mülküne ve bir tarafdan ba‘zan tarîk-i 
âm ve ba‘zan tarîk-i hâs ile mahdûd ve mümtâz olup büyût-ı adîdeyi müşte-
mil mülk menzilden on dört sehim hisse-i şâyi‘amı müvekkilem merkūme yir-
mi bir bin akçeye bey‘-i kat‘î ile bey‘ ve teslîm ol dahi minvâl-i muharrer üzre 
iştirâ ve tesellüm eyledikden sonra semeni olan meblağ-ı mezbûru müvekki-
lem mezbûre yedinden tamâmen alıp kabz eyledim dedikde gıbbe’t-tasdîki’l-
mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer mine’l-Muharrem li sene 1074.
Şuhûdü’l-hâl: es-Sâbikūn.

602 [54a-6] Kasandıra bt. Manol’ün Esma bt. Bayram’a emanet olarak verdiği 
eşyalarının kendisine iadesi
İkrâr bi kabzi’l-emâne
Mahmiye-i İstanbul’da Molla Aşkī mahallesi sâkinelerinden Kasandıra bt. Manol 
nâm nasrâniyye meclis-i şer‘-i âlî ve mahfil-i dîn-i behîde, mahalle-i mezbûre 
sâkinelerinden Esma bt.  Bayram muvâcehesinde üzerine da‘vâ ve takrîr-i 
kelâm edip mukaddemâ mahalle-i mezbûreden Üsküdar’da Kadıköy’üne nakl 
eylediğimde eşyâ-i memlûkemden işbu bir büyük tepsi ve bir kuzu tepsisi ve bir 
küçük tepsi ve bir Kostantin altını ve bir büyük tencere ve bir sırmalı don ve sır-
malı bir takye ve bir ipek boğça ve bir havlu makrama mezbûre Esma yedine [54b] 
emânet vaz‘ eylemiş idim, taleb ederim suâl olunsun dedikde gıbbe’s-suâl mezbûre 
Esma cevâbında müdde‘iyye-i mezbûreye bi’d-defe‘ât üç bin akçe ikrâz ve teslîm 
edip mezbûre Kasandıra dahi eşyâ-i mezbûreyi meblağ-ı mezbûr mukābelesinden 
yedime rehin vermiş idi deyicek gıbbe’l-istintâk ve’l-inkâr merkūme Esma 
Hâtun’dan müdde‘âsını mübeyyene beyyine taleb olundukda ityân-ı beyyine için 
istimhâl edip mehil-i şer‘î birle imhâl olunup müddet-i mehil münkaziye olup 
ikāmet-i beyyineye kādire olmayıp yemîn dahi vermemeğin, ikrârı mûcebince 
yedinde olan eşyâ-i mezbûre müdde‘iyye-i mezbûreye redd ü teslîme mezbûre 
Esma’ya tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Muharremi’l-harâm li sene 1074.
Şuhûdü’l-hâl: Hasan Çavuş el-Mübâşir, Süleyman Bey b.  Hasan, Mehmed 
b. Ramazan, Mustafa b. Abdullah.

603 [54b-1] Ali Çelebi b. Mehmed’in Çukurbostan mahallesindeki mukātaalı 
menzilini Ali Beşe b. Ahmed’e sattığı
Mülknâme
Mahmiye-i İstanbul’da Sultan Selim Hân câmi‘i kurbunda vâki‘ Çukurbostan 
mahallesi ahâlîsinden Ali Çelebi b. Mehmed nâm kimesne meclis-i şer‘-i hatîr-i 
lâzımü’t-tevkīrde Ali Beşe b.  Ahmed nâm kimesne mahzarında tav‘an ikrâr ve 
takrîr-i kelâm edip arsasının senede Sivasî Efendi tekyesine on akçe mukāta‘a-i 
kadîmesi olup mahalle-i mezbûrede vâki‘ bir tarafı Ebûbekir menzili ve bir ta-
rafı Zehra Hâtun mülkü ve bir tarafı Bayram Beşe mülkü ve bir tarafı tarîk-i 
hâs ile mahdûd ve mümtâz bir bâb fevkānî oda ile bir bâb tahtânî odayı ve oda-
lar kapısı üstünde olan bir bâb odayı yedi bin üç yüz akçeye safka-i vâhide 
ile mezbûr Ali Beşe’ye bey‘-i kat‘î ile bey‘ ve teslîm ol dahi minvâl-i muharrer 
üzre iştirâ ve tesellüm eyledikden sonra semeni olan meblağ-ı mezbûru mezbûr 
Ali Çelebi yedinden alıp kabz eyledim min ba‘d mezbûr Ali Beşe’nin mülk-i 
müşterâsıdır, keyfe mâ yeşâ’ tasarruf eylesin dedikde gıbbe’t-tasdîk mâ hüve’l-
vâki‘ bi’t-taleb ketb olundu.
Fi’l-yevmi’s-sâmin aşer min Muharremi’l-harâm li sene 1074.
Şuhûdü’l-hâl: Ali Efendi b.  Mehmed el-İmâm, Bayram Beşe b.  Mehmed, Ali 
Beşe b. Mehmed, Himmet Dede, Müezzin Mehmed Çelebi b. Ali, Mehmed Beşe 
b. Ebûbekir, Abdülazîz b. Şaban, Ali Beşe, Ali Çelebi, Şükür Bey el-Muhzır.









604 [54b-2] Ebûbekir Beşe b. Mehmed’in Çukurbostan mahallesindeki 
mukātaalı menzilini Ali Beşe b. Ahmed’e sattığı
Mülknâme
Mahmiye-i İstanbul’da Sultan Selim Hân câmi‘i kurbunda Çukurbostan mahal-
lesi ahâlîsinden Ebûbekir Beşe b.  Mehmed nâm kimesne meclis-i şer‘-i hatîr-i 
lâzımü’t-tevkīrde Ali Beşe b.  Ahmed nâm kimesne mahzarında tav‘an ikrâr ve 
takrîr-i kelâm edip arsasının senede Sivasî Efendi Tekyesi’ne on akçe mukāta‘a-i 
kadîmesi olup mahalle-i mezbûrede bir tarafı Mustafa Beşe b. Mehmed menzili 
ve bir tarafı Ali Beşe b. Mehmed menzili ve bir tarafı Zehra Hâtun menzili ve bir 
tarafı tarîk-i hâs ile mahdûd bir bâb fevkānî ve bir bâb tahtânî odaları ve kenîfi 
müştemil mülk menzilimi, mezbûr Ali Beşe’ye cânibeynden îcâb ve kabûlü hâvî 
bey‘-i bât ile dört bin yedi yüz akçeye bey‘ ü teslîm ol dahi iştirâ ve tesellüm ey-
ledikden sonra semeni olan dört bin yedi yüz akçeyi mezbûr yedinden alıp kabz 
eyledim min ba‘d menzil-i mezbûru mülkiyyet üzre mutasarrıf olsun dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin aşer min Muharremi’l-harâm li sene 1074.
Şuhûdü’l-hâl: es-Sâbikūn.

605 [54b-3] Muhsine Hâtun Vakfı’na ait olup eski mütevellîsi Mehmed b. Sefer 
zimmetinde kalan paranın tahsil edildiği
Mahmiye-i İstanbul’da Muhsine Hâtun vakfına hâlâ mütevellî Abdülbâkī 
b. Hüseyin meclis-i şer‘-i hatîr-i lâzımü’t-tevkīrde sâbıkan mütevellî olan râfi‘ü’l-
kitâb Mehmed Efendi b. Sefer muvâcehesinde bi’t-tevliyye ikrâr ve takrîr-i kelâm 
edip mukaddemâ yerime vakf-ı mezbûra merkūm Mehmed Efendi mütevellî 
oldukda, mâl-ı vakıfdan yedimde olan otuz altısı elli dirhem mâ‘adâsı yedişer 
dirhem üç yüz yirmi altı nakid guruş ile dört altın ve dört yüz dokuz guruşun 
rihânı mezbûr Mehmed Efendi’ye teslîm olunmuş idi hâlâ tevliyyetim hasebiy-
le zikr olunan dört yüz dokuz guruşun rihânını ve mezbûr Mehmed Efendi zi-
mem ettiği her biri sekizer dirhem iki yüz seksen sekiz guruşun rihânını ve 
her biri yedişer dirhem on beş guruşun rehinleri ve nakid altışar dirhem yir-
mi riyâlî guruşu mütevellî-i sâbık Mehmed Efendi bana def ‘ ü teslîm eyleyip 
ben dahi bi’t-tevliyye vakıf için alıp kabz eyledim dedikde mütevellî-i merkūm 
Abdülbâkī Çelebi’nin ikrâr-ı meşrûhunu mütevellî-i sâbık-ı mezbûr Mehmed 
Efendi vicâhen ve şifâhen tasdîk ve tahkīk etmeğin mâ hüve’l-vâki‘ gıbbe’t-taleb 
ketb olundu.
Fi’l-yevmi’s-sâmin aşer mine’l-Muharrem li sene 1074.
Şuhûdü’l-hâl: Seyyid Ahmed Efendi nâzır-ı vakf, Mustafa Çelebi Bezzâzistânî, 
Hamza Çelebi b. Mehmed Bezzâzistânî, İbrahim Çelebi kethüdâ-yı Bezzâzistân, 
Mustafa b.  Mehmed Elfîzâde, Mehmed Çelebi b.  Mehmed Elfîzâde, Mustafa 
Çelebi Bezzâzistânî, el-Hâc Hüseyin Bezzâzistânî, İbrahim Çelebi b.  Mehmed 
el-Cündî Yahya Çelebi b. Sâlih.

606 [54b-4] Havva bt. Yusuf ’un Mismârî Şuca‘ mahallesindeki menzilini Şaban 
b. Mürsel’e sattığı
Mülknâme
Mahmiye-i İstanbul’da Mismârî Şucâ‘ mahallesi sâkinelerinden Havva Hâtun 
bt. Yusuf Bey meclis-i şer‘-i şerîf-i lâzımü’t-teşrîfde, fahrü’l-emsâl Şaban Efendi 
b. Mürsel mahzarında ikrâr-ı tâm ve takrîr-i kelâm edip silk-i mülkümde mün-
selik olup mahalle-i mezbûrede vâki‘ bir tarafdan ba‘zan Sâliha Hâtun mülkü 
ve ba‘zan vakıf menzil arsası ve bir tarafdan ba‘zan Ebezâde veresesi ve ba‘zan 
Nurullah mülkleri ve bir tarafdan ba‘zan Müezzin Çelebi ve ba‘zan Ayşe Hâtun 
mülkleri ve bir tarafdan tarîk-i âm ile mahdûd üç bâb fevkānî odaları ve bir 
ahırı ve tûlen elli zirâ‘ ve arzen yirmi zirâ‘ eşcâr-ı müsmire ve gayr-ı müsmire-
yi muhîta hadîka ve iki bi’r-i mâyı müştemil mülk menzilimi, bi cümleti’t-tevâbi‘ 
ve’l-levâhık ve cemî‘i’l-menâfi‘ ve’l-merâfık doksan bir bin akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile mezbûr Şaban Efendi’ye bey‘ ve 
teslîm ol dahi minvâl-i muharrer üzre iştirâ ve kabûl ve kabz ve teslîm eyledik-
den sonra semeni olan meblağ-ı mezbûr doksan bir bin akçeyi mezbûr Şaban 
Efendi’nin yedinden bi’t-tamâm ahz u kabz eyledim ba‘de’l-yevm menzil-i 
mahdûd-ı mezkûr mezbûr Şaban Efendi’nin mülk-i müşterâsıdır, keyfe mâ yeşâ’ 
mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer mine’l-Muharremi’l-harâm li sene 1074.
Şuhûdü’l-hâl: Umdetü’l-kuzât Kadri Efendi, Fahrü’l-müderrisîn Mehmed 
Efendi, Abdullah Efendi el-İmâm, Mustafa Efendi el-İmâm, Süleyman Çelebi 
b.  Ali, Mehmed b.  Ali, Mahmud b.  Musa, Ahmed Efendi b.  Mehmed el-İmâm, 
Abdullah b.  Nurullah, Osman b.  Ali, Sefer b.  Mustafa, Abdi Çelebi b.  Hüseyin, 
Ahmed b. Mehmed.

607 [54b-5] Sâliha bt. Derviş’in Neslişah Sultan mahallesindeki yarım menzil 
hissesini kardeşi Receb’e sattığı
Mülknâme-i nısf-ı menzil
Mahmiye-i İstanbul’da Neslişah Sultan mahallesinde sâkine Sâliha bt.  Derviş 
nâm hâtun meclis-i şer‘-i hatîrde li ebeveyn karındaşı işbu bâ‘isü’l-kitâb Receb 
b.  Derviş nâm kimesne mahzarında ikrâr ve takrîr-i kelâm edip mahalle-i 
mezbûrede vâki‘ bir tarafı Hacı Abdülkādir mülkü ve bir tarafı İbrahim Dede 
mülkü ve bir tarafı mahalle-i mezbûre imâmına meşrûta menzil ve bir tara-
fı tarîk-i hâs ile mahdûd iki bâb tahtânî oda ve havlu ve kenîfi müştemil men-
zilimin nısf-ı şâyi‘ini karındaşım mezbûr Receb’e iki bin üç yüz nakd-i râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i muharrer üzre iştirâ ve kabûl ve kabz ve te-
sellüm eyledikden sonra semeni olan meblağ-ı mezbûr iki bin üç yüz akçe-
yi müşterî-i mezbûr yedinden tamâmen ahz u kabz eyledim ba‘de’l-yevm 
zikr olunan menzil-i mahdûd-ı mezbûrun nısfı müşterî-i merkūmun mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene 1074.
Şuhûdü’l-hâl: Mustafa Efendi b.  Ali el-İmâm, Mustafa Çelebi b.  Mehmed 
el-Müezzin, Ali b. İsâ el-Kayyım, İbrahim Dede, el-Hâc Ali b. Ebûbekir, Mehmed 
b. Ramazan, Veli b. Mahmud, Hüseyin Beşe.

608 [54b-6] Murad Beşe kızları Emine ve Hatice’nin Otakçıbaşı mahallesindeki 
arsalarını Ali b. Sefer’e sattıkları
Mülknâme-i arsa
Medîne-i Hazret-i Ebâ Eyyûb-i Ensârî’de Otakçıbaşı mahallesi sâkinelerinden 
Emine Hâtun ve kız karındaşı Hatîce Hâtun ibnetey Murad Beşe meclis-i şer‘de 
Ali b.  Sefer mahzarında ikrâr ve takrîr-i kelâm edip silk-i mülkümüzde olup 
mahalle-i mezbûrede vâki‘ bir tarafdan Taşçı Hânı ve iki tarafdan İbrahim Bey 
oğlu çayırı ve bir tarafdan Hüseyin menzili ile mahdûd eşcâr-ı müsmire ve 
gayr-ı müsmire ve bi’r-i mâyı müştemil harâbe mülk menzilimizin arsasını, beş 
bin beş yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
mezbûr Ali’ye bey‘ ü teslîm ol dahi vech-i meşrûh üzre iştirâ ve kabz ve kabûl 
eyledikden sonra semeni olan meblağ-ı mezbûr beş bin beş yüz akçeyi mezbûr 
Ali’nin yedinden ahz u kabz eyledik ba‘de’l-yevm arsa-i mahdûde-i mezbûre 
merkūm Ali’nin mülk-i müşterâsıdır, keyfe mâ yeşâ’ ve yürîd mutasarrıf olsun 
dediklerinde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene 1074.
Şuhûdü’l-hâl: Mehmed b.  Süleyman, Ramazan b.  Mehmed, Müezzin Mustafa 
Çelebi, Baklavî Mustafa Çelebi, Ömer Beşe, Şükür Beşe b. Mustafa, Baba Resûl 
b. Rıdvan.









609 [55a-1] Ermeni Maros Kethüdâ v. Murad’ın Rus kölesi Şâhin v. Vasil’i bir 
sene hizmet etmek şartıyla azat ettiği
Itk
Mahmiye-i İstanbul’da Ermeni tâifesinden Maros Kethüdâ v.  Murad nâm 
Ermeni meclis-i şer‘-i hatîr-i lâzımü’t-tevkīrde orta boylu açık kaşlı gök elâ 
gözlü Rusiyyü’l-asl hâfızü’l-vesîka abd-i memlûkü Şâhin b.  Vasil nâm zimmî 
muvâcehesinde bi’t-tav‘i’s-sâf ikrâr ve takrîr-i kelâm edip ben târih-i kitâb şeh-
ri gāyetinde Kudüs-i şerîf ’e gitmeğe azîmet etmekle abd-i memlûküm mezbûr 
Şâhin malımdan âzâd, gāyet-i şehr-i mezbûrdan bir sene tamâmına dek hizmet 
üzre dedikde mezbûr Şâhin dahi vech-i muharrer üzre hizmet-i merkūmeyi 
kabûl etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer mine’l-Muharrem li sene erba‘a ve seb‘în ve elf.
Şuhûdü’l-hâl: Osman Beşe b. Abdullah, Ahmed Çelebi b. Mahmud, Abdi Çelebi 
b. Hüseyin, Şükür Bey b. Mustafa, çukadar Ali Beşe, sarrâc Mustafa Beşe, Kābil 
Bey b. Abdullah, Baba Resûl el-Muhzır, Mehmed b. Ramazan el-Muhzır.

610 [55a-2] Fâtıma bt. Hasan’ın boşandığı kocası Ahmed b. Mehmed’de olan 
alacağının taksite bağlandığı
Taksît
Mahmiye-i İstanbul’da Ali Paşa-yı Atîk mahallesinde sâkine Fâtıma bt.  Hasan 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı Ahmed 
b.  Mehmed mahzarında ikrâr ve takrîr-i kelâm edip mezbûr Ahmed’in 
firâşından mütevellid oğlum Ali’nin beynimizde ma‘lûm beher yevm farz ve 
takdîr olunan nafaka-i mefrûza-i müstedânesinden mezbûr Ahmed zimme-
tinde müctemi‘ olan dört bin yüz seksen akçeyi da‘vâ edip beynimizde nizâ‘ 
vukū‘undan sonra tavassut-ı muslihîn ile mezbûr Ahmed beni iki bin akçe 
üzerine sulh ettikde, ben dahi sulh-ı mezbûru kabûl eyledikden sonra bedel-i 
sulh olan meblağ-ı mezbûru mezbûr Ahmed def ‘aten edâya iktidârı olmama-
ğın taksîte tâlib olmağla târih-i kitâbdan beher şehr üçer yüz akçe vermek üzre 
taksît eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fi’l-yevmi’l-hâdî ve’l-ışrîn min Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed b. Mehmed, İsmail b. Mehmed, Ali b. Mustafa, Mehmed 
b. Abbas, Fazlullah b. Mehmed, Mustafa Beşe b. Rıdvan, Mehmed b. Ramazan, 
Muharrem Çelebi b. Abdullah.









611 [55a-3] Mehmed Ağa b. Ahmed ile kardeşi İbadullah’ın Benderkili’deki 
tarlalarına müdahale eden Mustafa b. Osman’ın önlenmesi
Mahmiye-i İstanbul’da Ali Paşa-yı Atîk mahallesi sâkinlerinden Mehmed Ağa ve 
İbâdullah Çelebi ibney Ahmed nâm kimesneler meclis-i şer‘-i hatîrde Mustafa 
b. Osman mahzarında üzerine da‘vâ ve takrîr-i kelâm edip vilâyet-i Anadolu’da 
Bender-i Kili kazâsına tâbi‘ Ardıç nâm karyede vâki‘ bir tarafdan ba‘zan Ali 
Bâli ve ba‘zan Karaağaç tarlası ve bir tarafdan ba‘zan Bürüncek ve Karakovuk 
ve bir tarafdan Şehremen ve Depecikevren nâm mevzi‘ler ile mahdûd olup 
izn-i sâhib-i arz ile iştirâkler tasarruflarımızda olan tarlanın üzerinde mezbûr 
Mustafa’nın birkaç ağaç mülk eşcârı olup tasarrufuna kimesne mâni‘ olmaz iken 
kanâ‘at etmeyip bizim yerimiz üzerinde dahi eşcâr gars eder, suâl olunup takrîri 
tahrîr olunmak matlûbumuzdur dediklerinde, gıbbe’s-suâl mezbûr Mustafa 
cevâbında fi’l-hakīka zikr olunan tarla mezbûrların tasarruflarında olup üze-
rinde olan eşcâr benim mülkümdür, arzda alâkam yoktur dedikde ba‘de’l-yevm 
zikr olunan arzın üzerinde bî-vech eşcâr garsı ile müdâhaleden men‘ olunup mâ 
hüve’l-vâki‘ bi’t-taleb ketb olundu.
Fi’l-yevmi’l-ışrîn mine’l-Muharrem li sene 1074.
Şuhûdü’l-hâl: Mustafa b.  Süleyman, Ahmed Halîfe b.  Osman, mumcu Mustafa 
b.  Şaban, Ali Beşe b. Osman, Mustafa Beşe b. Rıdvan, Fazlı b. Mehmed, Şükür 
Beşe b. Mustafa.

612 [55a-4] Dilaver bt. Abdullah’ın kocası Yusuf b. Kurt Beşe’den boşandığı
Hul‘
Mahmiye-i İstanbul’da Hatîce Sultan mahallesi sâkinelerinden Dilaver 
bt.  Abdullah meclis-i şer‘-i hatîrde işbu bâ‘isü’l-kitâb zevci Yusuf b.  Kurt Beşe 
mahzarında ikrâr ve takrîr-i kelâm edip mezbûr Yusuf zimmetinde mütekar-
rir ve ma‘kūdun-aleyh olan üç yüz akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
zevcim mezbûr Yusuf ile muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl eyledikden sonra zevciyyete ve gayra müte‘allika âmme-i 
de‘âvîden her birimiz âharın zimmetini ibrâ-i âm ile ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharrem li sene 1074.
Şuhûdü’l-hâl: Mehmed b.  Ali, el-Hâc Rıdvan b.  Abdullah, Hüseyin b.  Veli, Ali 
b. Bekir, Şükür Beşe b. Mustafa.









613 [55a-5] Marola bt. Duzker ile kızı Sâfi’nin vârislerinden Murdehay 
v. Salamon’un miras hususunda diğer vâris İsterola bt. Yahuda’nın 
zimmetini ibrâ ettiği
İbrâ
Aragon cemâ‘atinden olup mukaddemâ hâlike olan Marola bt.  Düzker nâm ya-
hudiyenin verâseti zevc-i metrûkü Yahya v. Yasef nâm yahudiye ve anası İsterola 
bt. Yahûda’ya ve sadriyye sagīre kızı Sâfi’ye münhasıra olup kable’l-kısme sagīre-i 
mezbûre Sâfi dahi hâlike olup verâseti anasının anası merkūme İsterola ile ba-
bası Murdehay v.  Salamon nâm yahudiye münhasıra olup tashîh-i mes’elesi bi 
tarîki’l-münâsaha otuz iki sehimden olup üç sehimi ceddesi merkūme İsterola’ya 
ve on beş sehimi babası mezbûr Murdehay yahudiye isâbet eyledikden son-
ra mezbûr Murdehay yahudi meclis-i şer‘-i hatîr-i lâzımü’t-tevkīrde tereke-i 
müteveffât-ı merkūme Sâfi’ye vâzı‘atü’l-yed olan cedde-i merkūme İsterola 
mahzarında tav‘an ikrâr ve i‘tirâf edip sulbiye sagīre kızım mezbûre Sâfi’den 
bi tarîki’l-münâsaha on beş sehim hissem mukābelesinde tehârüc-i şer‘î tarîki 
üzre altı bin akçe üzerine sulh olup ol dahi sulh-ı mezbûru kabûl ve bedel-i 
sulh olan altı bin akçeyi yedinden alıp kabz edip min ba‘d tereke-i müteveffât-ı 
merkūme Sâfi’ye müte‘allika da‘vâdan mezbûre İsterola’nın zimmetini ibrâ ey-
ledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-ışrîn mine’l-Muharrem li sene erba‘a ve seb‘în ve elf.
Şuhûdü’l-hâl: Mehmed Çelebi b.  Abdullah, Şükür Bey b.  Mustafa, Abdi Çelebi 
b.  Hüseyin, Baba Resûl b.  Rıdvan, Haham Mosi v.  Nesim, İsrail v.  İlyazer, İlya 
v. Yasef, Yasef v. Yahya, Murdehay v. ( ).

614 [55a-6] Raziye bt. Receb’in ölen oğlu Ali’nin Kamer Hâtun vakfından 
alacaklı olduğu iddiasıyla açtığı davada sulh olduğu
Mahmiye-i İstanbul’da Nişancı Paşa-yı Atîk kurbunda vâki‘ Dülbendçi Hüsam 
mahallesinde merhûme Kamer Hâtun vakfından olup zikri âtî odaya ücreteyn-i 
ma‘lûmeteyn ile mutasarrıf iken fevt olan Ali nâm kimesnenin verâseti, ba-
bası Mustafa ile vâlidesi Raziye Hâtun bt.  Receb’e münhasıra olduğu zâhir ve 
mezbûre Raziye Hâtun tarafından husûs-ı âti’z-zikre merkūm Mustafa vekîl 
olup şer‘an vekâleti sâbite oldukdan sonra merkūm Mustafa meclis-i şer‘-i 
hatîrde vakf-ı mezbûra mütevellî olan Halil Efendi b.  İbrahim muvâcehesinde 
asâleten ve vekâleten ikrâr ve takrîr-i kelâm edip vakf-ı mezbûrdan mahalle-i 
mezbûrede vâki‘ bir tarafı yine vakf-ı mezbûra ve bir tarafı Aşcızâde mülküne ve 
bir tarafı Mehmed Ağa mülküne ve bir tarafı tarîk-i âma müntehî arsa-i hâliyeyi 
mütevellî-i mezbûr oğlumuz merkūm Ali’ye hayâtında ücreteyn-i ma‘lûmeteyn 
ile îcâr ve teslîm edip icâre-i mu‘accelesine mahsûb olmak üzre üzerine malı 
ile binâya izin verdikden sonra oğlumuz mezbûr Ali dahi kendi malından on 
bin akçe harc u sarf edip bir bâb tahtânî oda binâ edip fevt oldukda, masrûfun 
istîfâ etmeden fevt oldu deyû mütevellî-i mezbûrdan da‘vâ ve beynimizde küllî 
nizâ‘ vukū‘undan sonra vesâtat-ı muslihîn ile da‘vâ-yı mezbûreden asâleten 
ve vekâleten beni mütevellî-i mezbûr iki bin akçe üzerine inşâ-i akd-i sulh et-
tiklerinde, ben dahi sulh-ı mezbûru kabûl ve meblağ-ı mezbûr iki bin akçeyi 
mezbûr Halil Efendi yedinden tamâmen alıp kabz eyleyip min ba‘d cânib-i va-
kıfda bir akçe ve bir habbe hak ve alâkamız yoktur, husûs-ı mezbûra müte‘allik 
vechen mine’l-vücûh ve sebebin mine’l-esbâb mütevellî-i mezbûr ile da‘vâ ve 
nizâ‘ ve husûmetim yoktur dedikde mezbûr Mustafa’nın asâleten ve vekâleten 
sâdır olan ikrârın mütevellî-i mezbûr vicâhen ve şifâhen tasdîk ve tahkīk etme-
ğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn mine’l-Muharrem li sene 1074.
Şuhûdü’l-hâl: Sefer Beşe b.  Abdullah, Hüseyin b.  Receb, Mehmed b.  Ramazan, 
Ahmed b. Mustafa, el-Hâc Ahmed b. Mahmud.

615 [55a-7] Yahudi Tacir Rupa v. Rufa’nın Tacir Beyaz Osman 
Çelebi’de alacağı olduğu
Dîvân-ı kāimmakām-ı sadr-ı a‘zamîde ma‘kūd meclis-i şer‘-i enverde, tüccâr 
tâifesinden işbu bâ‘isü’s-sifr Rupa v.  Rufa nâm yahudi meclis-i ma‘kūd-ı 
mezbûrda mahmiye-i İstanbul’da Ali Paşa [55b] Hânı’nda sâkin yine tâife-i 
mezbûreden Beyaz Osman Çelebi b. ( ) mahzarında üzerine da‘vâ edip târih-i 
kitâbdan elli gün mukaddem her topu yirmi altışar zirâ‘ olmak üzre bin elli-
şer akçeye yüz yirmi altı top muhayyerimi, mezbûr Osman Çelebi’ye bey‘ ve 
teslîm ol dahi iştirâ ve tesellüm eyledikden sonra semeni olan cem‘an yüz otuz 
iki bin üç yüz akçeyi mezbûrdan taleb ederim, suâl olunsun dedikde gıbbe’s-
suâl mezbûr Beyaz Osman Çelebi cevâbında fi’l-vâki‘ mezbûrdan her topu 
bin ellişer akçeye yüz yirmi altı top muhayyer iştirâ ve kabûl ve semeni olan 
meblağ-ı mezbûr yüz otuz iki bin üç yüz akçe zimmetimde vâcibü’l-edâ dey-
nimdir deyû tav‘an ikrâr etmeğin ikrârı mûcebince meblağ-ı mezbûru bâyi‘-i 
merkūma edâya mesfûr Osman Çelebi’ye tenbîh birle mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn mine’l-Muharrem li sene 1074.
Şuhûdü’l-hâl: Abdünnebî Ağa kethüdâ, Fahrü’l-akrân Muhtesib Ağası 
Abdülkerim Ağa muhzırbaşı, İbrahim Çavuş b.  Abdullah el-Mübâşir, Ali Beşe 
çukadar.









616 [55b-1] Mehmed b. Ahmed Çelebi’nin haksız yere altınını aldığı iddiasıyla 
halası Ümmühânî bt. Abdurrahman aleyhine açtığı davada iddiasını 
ispat edemediği
Mahrûse-i Galata’da Müeyyedzâde mahallesi sükkânından olup fevt olan Ahmed 
Çelebi b.  Abdurrahman’ın sulbî kebîr oğlu Mehmed nâm kimesne meclis-i 
şer‘-i hatîrde âmmesi râfi‘atü’l-kitâb Ümmühânî Hâtun bt.  Abdurrahman 
muvâcehesinde üzerine da‘vâ edip babam mezbûr Ahmed Çelebi fevt olduk-
da mezbûre Ümmühânî benden fuzûlen beş yüz altınım ahz u kabz eyledi, ta-
leb ederim suâl olunsun dedikde gıbbe’s-suâl mezbûre Ümmühânî cevâbında li 
ebeveyn karındaşım Mehmed mukaddemâ fevt oldukda terekesinde bi hasebi’l-
irsi’ş-şer‘î bana intikāl eden dört bin beş yüz riyâlî guruş hakk-ı mevrûsumu 
müdde‘î-i mezbûr Mehmed’in babası merkūm Ahmed Çelebi hayâtında kabz 
edip ba‘dehû makbûzu olan sâlifü’l-beyân dört bin beş yüz riyâlî guruşun bin 
yüz altmış altı guruşu mukābelesinde bana yüz kırk bin akçe edâ ve teslîm bâkī 
üç bin üç yüz otuz dört guruş hakkımı edâ etmeden mezbûr Ahmed Çelebi 
fevt oldukda, oğulları hâzır bi’l-meclis mezbûr Mehmed ile gāib ani’l-meclis 
Osman’dan zikr olunan bâkī üç bin üç yüz otuz dört guruş hakkımı da‘vâ et-
tiğimde, mezbûrân Mehmed ve Abdurrahman dahi cevâblarında, babamı-
zın sana ancak bin guruş deyni vardır, hayâtda iken ammeniz Ümmühânî’nin 
bende bin guruş hakkı vardır vefâtımdan sonra beş yüz altın verip irzâ ede-
siz deyû vasiyyet etmiş idi deyû her biri ikrâr ve zikr olunan beş yüz altını 
bin guruş mukābelesinde babaları mezbûrun deyni için bana edâ ve teslîm 
eylemişler idi deyicek gıbbe’l-istintâk ve’l-inkâr merkūme Ümmühânî’den 
takrîr-i meşrûhunu mübeyyine beyyine taleb olundukda udûl-i ricâlden olup 
zikr olunan Müeyyezzâde mahallesi sükkânından Sâlih Çelebi b.  Yusuf ve 
Haydar Paşa mahallesi ahâlîsinden el-Hâc Mehmed b.  Gazanfer nâm kimes-
ne li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ müdde‘î-i 
mezbûr Mehmed’in babası mezbûr Ahmed Çelebi fevt oldukda işbu mezbûre 
Ümmühânî merkūmân Mehmed ve Osman’dan zikr olunan üç bin üç yüz otuz 
dört guruşu vech-i muharrer üzre da‘vâ ettiğimde, anlar dahi cevâblarında ba-
bamızın sana ancak bin guruş deyni vardır, babamız mezbûr hayâtda iken am-
meniz merkūme Ümmühânî’nin bende bin guruş hakkı vardır, vefâtımdan son-
ra beş yüz altın verip irzâ edesiz deyû vasiyyet eyledi deyû ikrâr ve zikr olunan 
beş yüz altını merkūmân Mehmed ve Osman huzûrumuzda babaları mezbûr 
Ahmed’in bin guruş deyni mukābelesinde mezbûre Ümmühânî’ye edâ eyledi-
ler. Biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle müdde‘î-i mezbûr Mehmed bî-vech mu‘ârazadan men‘ olu-
nup mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharrem li sene erba‘a ve seb‘în ve elf.
Şuhûdü’l-hâl: Hüseyin Çavuş b.  İlyas, el-Hâc Hasan b.  Ali, Abdi b.  Hüseyin, 
Mehmed Çelebi b. Halil, İbrahim Çelebi b. Mahmud, el-Hâc Ahmed b. Mahmud, 
Mehmed b. Osman Efendi, Kasım Hoca b. Hüseyin.

617 [55b-2] İstaviko v. Robi’nin kaybolan eşyalarıyla ilgili olarak Hasan Halife 
b. Abdülvehhab’ın zimmetini ibrâ ettiği
İbrâ
Mahmiye-i İstanbul’da Küçükkaraman’da bozacı tâifesinden İstaviko 
v.  Rubi nâm zimmî meclis-i şer‘-i hatîr-i lâzımü’t-tevkīrde Sultan Mehmed 
Hân câmi‘-i şerîfi haremi ferrâşı olan işbu bâ‘isü’l-kitâb Hasan Halîfe 
b. Abdülvehhab mahzarında ikrâr ve takrîr-i kelâm edip bundan akdem işbu 
meclisde mevcûd olan köhne ağaç sandığım içinde mevcûd olan beş aded 
müsta‘mel dokuma makrama ve bir kantar ve iki müsta‘mel barata ve bir 
köhne kalpak ve bir köhne kelle-pûş ve bir kara kılıflı kara saplı varsak ve bir 
kantar ve bir keser ve iki burgu ve üç destere ve bir tarak bel ve bir sagīr des-
tere ve bir çekiç ve bir kilid ve bir sîm halhal ve bir kanca ve iki demir ka-
zık ve bir çengel ve bir mum mikrâzı ve bir çift kırmızı ma‘sûm papucu ve 
iki ustura ve altı bıçak ve iki kilid ve bir çakımı, zikr olunan sandık ile mes-
kenimden zâyi‘ edip mezbûr Hasan ferrâş olmağla eşyâ-i merkūme ile san-
dığımı câmi‘-i mezbûrun Karadeniz cânibinde vâki‘ dördüncü kenîfi süpür-
meğe vardıkda bulup bana teslîm eylediğinden sonra zikri mürûr eden san-
dığım içinde mevcûd sekiz bin akçem var idi deyû mezbûr Hasan’dan da‘vâ 
eylemiş idim. el-hâletü hâzihî meblağ-ı mezbûr da‘vâsından mezbûr Hasan’ın 
zimmetini ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâbi‘ aşer mine’l-Muharrem li sene erba‘a ve seb‘în ve elf.
Şuhûdü’l-hâl: Şükrullah b. Mustafa, Abdi Çelebi b. Hüseyin, Hüseyin b. Ebûbekir, 
Resûl b. Rıdvan, Mehmed b. Ramazan.

618 [55b-3] Kerime bt. Halil’in boşandığı kocası İbrahim b. Abdullah’tan 
mehrini aldığı
İkrâr-ı kabz-ı mehr
Mahmiye-i İstanbul’da Karabaş mahallesi sâkinelerinden Kerime bt.  Halil 
nâm hâtun meclis-i şer‘-i hatîr-i lâzımü’t-tevkīrde zevc-i mutallıkı İbrahim 
b. Abdullah mahzarında ikrâr ve takrîr-i kelâm edip mezbûr İbrahim beni talâk-ı 
bâyin ile tatlîk etmeğin zimmetinde mütekarrir ve ma‘kūdun-aleyh olan beş bin 
akçe mehr-i müeccelim ve nafaka-i iddet ve me’ûnet-i süknâm için dahi üç yüz 
akçe ki cem‘an beş bin üç yüz akçeyi mezbûr İbrahim’in yedinden tamâmen ahz 
u kabz edip zevciyyete ve gayra müte‘allika âmme-i da‘vâdan her birimiz âharın 
zimmetini ibrâ-ı âmm-ı kātı‘ü’n-nizâ‘ [ile] ibrâ ve iskāt eyledik dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharremi’l-harâm li sene erba‘a ve seb‘în ve 
elf.
Şuhûdü’l-hâl: Ahmed Efendi b.  Ali el-İmâm, Mehmed Çelebi b.  Mustafa 
el-Müezzin, Veli Beşe b. Ali, Receb Ağa b. ( ) çorbacı, Murtaza b. Muslu, Mehmed 
b. Mustafa, Ahmed b. Abdullah, Mustafa Beşe b. Rıdvan.

619 [55b-4] Zafara bt. Piyo üzerine Kiryako v. Yorgo’nun vasî, annesi 
Mariyola’nın da vasî üzerine nâzır tayin olunduğu
Vesâyet
Mahmiye-i İstanbul’da Edirnekapısı kurbunda Ali Paşa-yı Atîk mahallesin-
de hâlik olan Piyo’nun sagīre kızı Zafara’nın babasından intikāl eden emvâlin 
hıfz ve ahvâlini zabta bir vasî lâzım olmağla sagīre-i mezbûrenin karîbi 
Kiryako v. Yorgo sagīre-i mezbûre üzerine vasî nasb ve ta‘yîn olunup ol dahi 
vesâyet-i mezbûreyi kabûl ve hizmet-i lâzımesin edâya ta‘ahhüd ettikden 
sonra sagīre-i mezbûrenin vâlidesi Mariyola nâm nasrâniyye vasiyy-i mezbûr 
üzerine nâzır nasb olunup ol dahi kabûl etmeğin mâ hüve’l-vâki‘ gıbbe’t-
taleb ketb olundu.
Fi’l-yevmi’r-râbi‘ aşer mine’l-Muharrem li sene erba‘a ve seb‘în ve elf.
Şuhûdü’l-hâl: Şükrullah b.  Mustafa, Abdi b.  Hüseyin, Baba Resûl b.  Rıdvan, 
el-Hâc Ahmed, Dimitraki, Kürkçü Manol.

620 [55b-5] Hasan Çelebi b. Mustafa’nın Etyemez mahallesindeki ahırını 
Mehmed Çelebi b. Ramazan’a sattığı
Mülknâme-i ahır
Mahmiye-i İstanbul’da Etyemez mahallesi ahâlîsinden Hasan Çelebi b.  Mustafa 
nâm kimesne meclis-i şer‘-i hatîr-i lâzımü’t-tevkīrde hâmilü’l-kitâb Mehmed 
Çelebi b. Ramazan nâm kimesne mahzarında tav‘an ikrâr ve takrîr-i kelâm edip 
mahalle-i merkūmede vâki‘ bir tarafı Solak Mustafa Çelebi mülkü ve bir ta-
rafı Mehmed Çelebi bahçesi ve bir tarafı Etyemez Mustafa Efendi vakfından 
olan menzil ve bir tarafı tarîk-i hâs ile mahdûd mülk ahırı mezbûr ile müşterek 
olan malımızdan yirmi üç bin akçeye iştirâ olunmuşdur ve müşterek mutasarrıf 
olalar deyû târih-i kitâb gününe gelince tasarrufunda nizâ‘ üzre idik. el-hâletü 
hâzihî ol ahır mezbûr Mehmed Çelebi’nin mülküdür, benim alâka ve medhalim 
yoktur keyfe mâ yeşâ’ [56a] mutasarrıf olsun dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharrem li sene 1074.
Şuhûdü’l-hâl: el-Hâc Ali b.  Mehmed, Kurt Beşe b.  Abdullah, Mustafa Çelebi, 
Ahmed Çelebi b. Mahmud, Abdi Çelebi b. Hüseyin, Şükrullah b. Mustafa.

621 [56a-1] Yiğitbaşı üstat Mustafa b. Musa’nın İstanbul Berber 
Kethüdâlığı’na tayini
Berber kethüdâlığı
Dârü’l-hilâfeti’l-aliyye Kostantıniyye el-mahmiyye’de berberler tâifesinin 
ihtiyârlarından şeyhleri üstâd Mehmed b.  Mustafa ve üstâd Hasan b.  Eyüb 
ve üstâd Mehmed b.  Hızır ve Abdullah Çelebi b.  Nurullah ve Hasan Çelebi 
b.  Mustafa ve el-Hâc Mehmed b.  Abdullah ve üstâd Mehmed b.  Ahmed ve 
sâiri meclis-i şer‘-i hatîr-i lâzımü’t-tevkīrde her biri takrîr-i kelâm ve bast-ı 
merâm edip mu‘tâdımız üzre tâife-i merkūmenin kethüdâları Yusuf nâm 
kimesne kethüdâlık hizmetini görmeğe kādir olmayıp hizmet-i merkūme 
mu‘attala kalmağın, hâlâ yiğidbaşımız olan üstâd Mustafa b.  Musa tâife-i 
merkūme üzerine kethüdâ nasb olunmak matlûbumuzdur dediklerinde, 
tâife-i merkūmenin nizâm-ı umûru için hâfızü’l-kitâb mezbûr üstâd Mustafa 
tâife-i merkūmeye savb-ı şer‘den kethüdâ nasb olundukda ol dahi kabûl ve 
hizmetini kemâ yenbağī görmeğe ta‘ahhüd etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-ışrîn mine’l-Muharrem li sene 1074.
Şuhûdü’l-hâl: Abdülbâkī Efendi el-Kâtib, Hüseyin Efendi el-Brusî, Ahmed 
Çelebi b.  Mahmud, Abdi Çelebi b.  Hüseyin, Şükür Bey b.  Mustafa, Mehmed 
b. Ramazan.

622 [56a-2] Ahmed Çelebi b. Mehmed’in Çukurbostan mahallesindeki 
menzilini kızı Ayşe’ye sattığı
Mülknâme
Mahmiye-i İstanbul’da Sultan Selim Hân câmi‘-i şerîfi kurbunda Çukurbostan 
mahallesinde sâkin Ahmed Çelebi b.  Mehmed nâm kimesne meclis-i şer‘-i 
hatîr-i lâzımü’t-tevkīrde sulbiye kebîre kızı işbu bâ‘isetü’l-vesîka Ayşe Hâtun 
mahzarında ikrâr ve takrîr-i kelâm edip mahalle-i mezbûrede vâki‘ arsa-
sının senede merhûm Şeyh Yavsi vakfına on akçe mukāta‘a-i kadîme ve 
binâsı kendi mülküm olup bir tarafı Zehra Hâtun menziline ve bir tara-
fı Bayram Çelebi menziline ve bir tarafı vakf-ı mezbûra ve bir tarafı tarîk-i 
hâssa müntehî olup fevkānî bir bâb oda ve tahtânî bir bâb oda ve havlu-
yu müştemil menzilimin ebniye-i memlûkesi kızım merkūme Ayşe Hâtun’a 
dört bin nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ü teslîm ol dahi iştirâ ve kabûl ve kabz ve tesel-
lüm eyledikden sonra arsasını dahi ma‘rifet-i mütevellî-i vakf-ı mezbûr ile 
beş yüz akçe bedel mukābelesinde ferâğ ve tefvîz, ol dahi tefevvüz ve kabûl 
eyledikden sonra semen-i mezbûr dört bin akçe bedel-i mezkûr beş yüz 
akçe ki cem‘an dört bin beş yüz akçeyi müşteriye-i merkūme Ayşe yedin-
den tamâmen ahz u kabz eyledim ba‘de’l-yevm ebniye-i mezkûre merkūme 
Ayşe’nin mülk-i müşterâsı ve arsa-i mezkûre hakk-ı müfevvazı olmuşdur 
keyfe mâ yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharrem li sene erba‘a ve seb‘în ve elf.
Şuhûdü’l-hâl: Ali Efendi el-İmâm, Mehmed Çelebi b. Ali el-İmâm, Halil Çelebi 
b.  Ahmed, Bayram Çelebi b.  Mehmed, Saatçi Mustafa Çelebi, Osman Bey, 
Şükrullah b. Mustafa, Resûl b. Rıdvan, Mehmed Çelebi b. Ali el-Müezzin.

623 [56a-3] Üstat Ahmed b. Halil’in İstanbul Berberleri Yiğitbaşılığı’na tayini
Berberler yiğidbaşılığı
Dârü’l-hilâfeti’l-aliyye Kostantıniyye el-mahmiyye’de berberler tâifesinin 
ihtiyârlarından şeyhleri üstâd Mehmed b.  Mustafa ve üstâd Hasan b.  Eyüb ve 
üstâd Mehmed b. Hızır ve Abdullah Çelebi b. Nurullah ve Hasan Çelebi b. Mustafa 
ve el-Hâc Mehmed b.  Abdullah ve üstâd Mehmed b.  Ahmed ve sâiri meclis-i 
şer‘-i hatîr-i lâzımü’t-tevkīre gelip her biri takrîr-i kelâm ve bast-ı merâm edip 
yiğidbaşı olan üstâd Mustafa tâife-i merkūmeye kethüdâ nasb olunmağla yeri 
hâlî ve mu‘attal kalmağın, hâlâ çavuş olan üstâd Ahmed b. Halil yiğidbaşı nasb 
olunmak matlûbumuzdur dediklerinde, tâife-i merkūmenin nizâm-ı umûru 
için hâmilü’l-kitâb mezbûr üstâd Ahmed tâife-i merkūmeye savb-ı şer‘den yi-
ğidbaşı nasb olundukda ol dahi kabûl ve hizmet-i lâzımesin görmeğe ta‘ahhüd 
etmeğin mâ hüve’l-vâki‘ bi’t-taleb ketb olundu.
Fi’l-yevmi’l-ışrîn mine’l-Muharrem li sene 1074.
Şuhûdü’l-hâl: Abdülbâkī Efendi el-Kâtib, Hüseyin Efendi el-Brusî, Ahmed Çelebi 
b. Mahmud, Abdi Çelebi b. Hüseyin, Şükrullah b. Mustafa, Mehmed b. Ramazan.









624 [56a-4] Mehmed b. Ahmed’in Fâtıma bt. Abdullah’tan bey‘ bi’l-istiğlâl 
yoluyla ödünç aldığı
İstiğlâl
Mahrûse-i Galata’ya tâbi‘ Kasımpaşa’da Emin Hasan Efendi mahalle-
si sâkinlerinden Mehmed Efendi b.  Ahmed Efendi meclis-i şer‘-i şerîf-i 
lâzımü’t-teşrîfde, Cebecibaşı mahallesinden işbu bâ‘isetü’l-kitâb Fâtıma Hâtun 
bt. Abdullah tarafından tasdîk-ı âti’l-beyâna vekîl olup bi mâ hüve nehci’s-sübût 
vekâleti sâbite olan Mehmed Çelebi b. Ömer mahzarında ikrâr ve takrîr-i kelâm 
edip mahalle-i mezbûrede vâki‘ bir tarafdan Ayşe Hâtun mülkü ve bir tarafdan 
Abdullah Reis veresesi mülkü ve iki tarafdan ba‘zan Ahmed Paşa ve ba‘zan tarîk-i 
âm ile mahdûd mülk menzilimi, bi cümleti’t-tevâbi‘ ve’l-levâhık müvekkile-i 
mezbûre Fâtıma Hâtun’a bi tarîki’l-istiğlâl yüz esedî guruşa bey‘ ve teslîm edip 
ol dahi vech-i muharrer üzre iştirâ ve kabûl ve tesellüm eyledikden sonra se-
meni olan meblağ-ı mezbûr yüz esedî guruşu mezbûre Fâtıma Hâtun yedin-
den tamâmen ahz u kabz edip menzil-i mezbûru gıbbe’t-tahliyyeti’ş-şer‘iyye 
ve’t-tekābuzi’l-mer‘iyye mezbûre Fâtıma Hâtun bana târih-i kitâbdan bir sene 
tamâmına değin on beş esedî guruşa îcâr ve teslîm edip ben dahi istîcâr ve tesel-
lüm eyledim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharrem li sene 1074.
Şuhûdü’l-hâl: Ahmed Efendi b. Mehmed el-İmâm, Mehmed Beşe b. Ebûbekir se-
roda, Kasım Beşe b. Abdullah, Hüseyin Beşe b. Hasan, el-Hâc Ahmed b. Mahmud, 
Mustafa Çelebi, Abdi Çelebi b. Hüseyin.

625 [56a-5] Mehmed b. Bestan’ın Şeyh Muhyiddin mahallesindeki menzilini 
Hacı Mehmed Çelebi b. Mehmed’e sattığı
Mülknâme
Mahmiye-i İstanbul’da Şeyh Muhyiddin mahallesinde sâkin Mehmed b.  Bestan 
nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-kitâb fahrü’l-
akrân el-Hâc Mehmed Çelebi b.  Mehmed mahzarında ikrâr ve takrîr-i kelâm 
edip mahalle-i mezbûrede vâki‘ bir tarafı Hasan Bölükbaşı mülkü ve bir tara-
fı Medîne-i Münevvere vakfından olup Halil Beşe tasarrufunda olan menzil ve 
bir tarafı benim âhar mülküm ve bir tarafı tarîk-i âm ile mahdûd tûlen ve ar-
zen bi hesâb-ı şatrancî seksen zirâ‘ arsa üzerinde mebnî iki bâb fevkānî oda ve 
bir bâb tahtânî oda ve bir su kuyusu ve zât-ı eşcâr-ı müsmire ve gayr-ı müsmire 
cüneyneyi müştemil mülk menzilimi, bi cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık kırk beş bin nakd-i râyic fi’l-vakt akçeye mezbûr el-Hâc 
Mehmed Çelebi’ye tarafeynden îcâb ve kabûlü hâvî bey‘-i bâtt-ı sahîh-i şer‘î bey‘ 
u teslîm ol dahi iştirâ ve kabûl ve kabz ve tesellüm eyledikden sonra semeni olan 
meblağ-ı mezbûr kırk beş bin akçeyi müşterî-i mezbûr Mehmed Çelebi yedinden 
tamâmen ahz u kabz eyledim ba‘de’l-yevm menzil-i mahdûd-ı mezbûr müşterî-i 
mezbûr Mehmed Çelebi’nin mülk-i müşterâsıdır, keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharrem li sene 1074.
Şuhûdü’l-hâl: Hüseyin Çelebi b.  Ali el-Müezzin, Hasan Efendi b.  Mustafa 
el-mu‘allim, Hüseyin Bölükbaşı b.  Mahmud, Hasan Bölükbaşı b.  Abdullah, 
Mehmed b.  Maden, İbrahim b.  Ahmed, Şükrullah b.  Mustafa, Ahmed Bey 
b. Abdullah.

626 [56a-6] Yunus b. Abdullah’ın emanet parasını kendisine iade etmediği 
iddiasıyla Süleyman b. Abdullah aleyhine açtığı davanın reddi
Men‘
Mahmiye-i İstanbul’da Tahtakale kurbunda sâkin Yunus b.  Abdullah meclis-i 
şer‘-i hatîr-i lâzımü’t-tevkīrde Süleyman b. Abdullah mahzarında üzerine da‘vâ 
ve takrîr-i kelâm edip mukaddemâ ben gāib ani’l-meclis Ahmed Çavuş nâm 
kimesnenin abd-ı memlûkü iken mezbûr Süleyman’a kendi kisbinden emânet 
kırk beş guruş def ‘ u teslîm eylemiş idim hâlâ meblağ-ı mezbûru merkūm 
Süleyman’dan taleb ederim, suâl olunsun dedikde müdde‘î-i mezbûr için 
meblağ-ı mezbûru şer‘an hakk-ı taleb olmayıp merkūm Süleyman’a dahi suâl 
teveccüh etmemeğin, müdde‘î-i mezbûr bî-vech mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharrem li sene 1074.
Şuhûdü’l-hâl: Mehmed b.  Ahmed, Cafer b.  Abdullah, Veli b.  Mahmud, Şükür 
Beşe b. Mustafa, Abdi Çelebi b. Hüseyin, Mehmed b. Ramazan.

627 [56a-7] Uncu Nikola v. Yorgi’nin Pîrî b. Şaban’da 5750 akçe alacağı olduğu
İkrâr-ı deyn
Mahmiye-i İstanbul’da uncu tâifesinden Nikola v.  Yorgi nâm zimmî meclis-i 
şer‘de Pîrî b. Şaban mahzarında üzerine da‘vâ ve takrîr-i kelâm edip yedimden 
iştirâ ve kabz eylediği vezni ve kıymeti beynimizde ma‘lûm dakīk semeninden 
bâkī ba‘de küllî hesâb mezbûr Pîrî’nin zimmetinde beş bin yedi yüz elli akçe 
hakkım vardır, suâl olunsun dedikde gıbbe’s-suâl mezbûr Pîrî cevâbında cihet-i 
mezbûreden merkūm Nikola’ya [56b] beş bin yedi yüz elli akçe deyni olduğunu 
ikrâr etmeğin mûcebince meblağ-ı mezbûru merkūm Nikola’ya edâ ve teslîme 
mezbûr Pîrî’ye tenbîh birle mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharrem li sene 1074.
Şuhûdü’l-hâl: Ömer Beşe b.  Mehmed, Abdi Çelebi b.  Hüseyin, Şükür Beşe 
b. Mustafa, Ali b. Muharrem, Mehmed b. Ramazan, Baba Resûl b. Rıdvan.

628 [56b-1] Mühtedi Mehmed’in ölen babası yahudi Yasef ’in alacağına kefil 
olan Elyazer v. İsak aleyhine açtığı davada iddiasını ispat edemediği
Men‘
Mahmiye-i İstanbul’da Nevbethâne mahallesinde sâkin iken hâlik olan Yasef 
v.  Semail nâm yahudinin verâseti, zevce-i metrûkesi Semole ile helâkinden 
sonra müslim olan oğlu Mehmed nâm mühtedîye ve âhar oğulları Yahûda ve 
Salamon nâm yahudilere münhasıra ve tashîh-i mes’elesi yirmi dört sehimden 
olup üç sehimi zevcesi mezbûra ve yedişer sehimi oğulları mezbûrûna isâbet 
eyledikden sonra mezbûr Mehmed dîvân-ı kāimmakāmîde akd olunan meclis-i 
şer‘de Edirne cemâ‘atinden Elyazer v.  İsak nâm yahudi muvâcehesinde üzeri-
ne da‘vâ edip târih-i kitâbdan yedi sene mukaddem babam mezbûr Yasef yahu-
di her miskāli on riyâlî guruşa kırk miskāl inciyi dört yüz riyâlî guruş ve yüz 
riyâlî guruşa sarı yakutlu bir altın hâtem ve yüz elli riyâlî guruşa bir çift züm-
rüd altın küpe ve yüz elli guruşa on çift incili altın küpesi İsak v. Yahûda nâm 
yahudiye bey‘ ve teslîm ol dahi vech-i muharrer üzre iştirâ ve tesellüm edip 
def ‘-i semen etmeden istihlâk etmekle kıymet-i şer‘iyyeleri olan sekiz yüz kıt‘a 
riyâlî guruşa mezbûr Elyazer kefîl oldukdan sonra ben müslim olmazdan ve 
kıymet-i merkūmeyi asîl ve kefîlden almazdan mukaddem babam mezbûr Yasef 
ile medyûn-ı mezbûr hâlik olmağla kıymet-i merkūmeden yedi sehim hissemi 
kefîl-i mezbûr Elyazer’den taleb ederim, suâl olunsun dedikde gıbbe’s-suâl ve’l-
inkâr müdde‘î-i mezbûrdan müdde‘âsı için beyyine taleb olundukda ityân-ı bey-
yineye kādir olmayıp mezbûra yemîn dahi taleb etmemeğin, mezbûr mühtedî 
bilâ-beyyine mu‘ârazadan men‘ olunup mâ vaka‘a bi’t-taleb ketb olundu.
Fi’l-yevmi’s-sânî aşer mine’l-Muharrem li sene 1074.
Şuhûdü’l-hâl: Abdünnebî Ağa, Abdülkerim Bey muhzırbaşı, çukadar Ali Beşe, 
sarrâc Mustafa Beşe, Ömer Çelebi b. Abdullah.

629 [56b-2] Seyyid Mustafa Çelebi b. Fazlullah’ın İstavri v. Aleksi’de olan 
alacağına kardeşi Manol’ün kefil olduğu
İkrâr-ı kefâlet
Mahmiye-i İstanbul’da Çerağī Hamza mahallesi sâkinlerinden işbu bâ‘isü’l-kitâb 
Seyyid Mustafa Çelebi b. Fazlullah meclis-i şer‘-i hatîr-i lâzımü’t-tevkīrde Manol 
v. Aleksi nâm zimmî muvâcehesinde üzerine da‘vâ ve takrîr-i kelâm edip mezbûr 
Manol li ebeveyn karındaşı gāib ani’l-meclis İstavri nâm zimmî zimmetinde 
cihet-i deyn-i şer‘îden olan on beş bin akçe hakkıma kefîl bi’l-mâl olmuş idi hâlâ 
kefâleti hasebiyle meblağ-ı merkūmu mezbûr Manol’den taleb ederim, suâl olu-
nup alıverilmesi matlûbumdur dedikde gıbbe’s-suâl mezbûr Manol cevâbında 
fi’l-vâki‘ müdde‘î-i mezbûr Seyyid Mustafa Çelebi’nin li ebeveyn karındaşı gāib-i 
merkūm İstavri zimmetinde cihet-i mezbûreden olan on beş bin akçe hakkına emr 
ve kabûlü hâviye kefâlet-i sahîha-i şer‘iyye ile kefîl bi’l-mâl olduğun bi’t-tav‘i’s-sâf 
ikrâr ve i‘tirâf etmeğin alâ mûcibi ikrârihî kefâleti hasebiyle meblağ-ı mezbûr on 
beş bin akçeyi müdde‘î-i mezbûr Seyyid Mustafa Çelebi’ye edâya tenbîh birle mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn mine’l-Muharremi’l-[harâm] li sene 1074.
Şuhûdü’l-hâl: Şükrullah b. Mustafa b. Mustafa, Abdi Çelebi b. Hüseyin, Mehmed 
b.  Rıdvan, Hasan Çelebi b.  Ahmed, Mustafa Çelebi b.  İsâ, Mehmed Çelebi 
b. Abdullah.

630 [56b-3] İnekçi Bagoz v. Kirkor’un Halil Çelebi b. Hacı Mehmed’e olan 
borcuna babası Kirkor’un kefil olduğu
Kefâlet
İnekçi tâifesinden Bagoz v.  Kirkor nâm zimmî mahfil-i kazâda, mahmiye-i 
İstanbul’da Nişancı Cafer Çelebi mahallesinde sâkin Halil Çelebi b.  el-Hâc 
Mehmed tarafından ikrâr-ı âti’l-beyânı tasdîke vekîl olup el-Hâc Ahmed Çelebi 
b.  Mahmud ve el-Hâc İbrahim b.  Abdülmennân şehâdetleri ile şer‘an vekâleti 
sâbite olan babası işbu bâ‘isü’l-kitâb mezbûr el-Hâc Mehmed mahzarında ikrâr 
ve takrîr-i kelâm edip müvekkil-i mezbûr Halil Çelebi’ye adedi beynimizde 
ma‘lûm yedinden müşterâ ve makbûz târih-i kitâbdan iki yüz gün tamâmına 
dek müeccel ve mev‘ûd inek semeninden zimmetimde yirmi bin akçe vâcibü’l-
edâ ve lâzımü’l-kazâ deynim vardır dedikde gıbbe’t-tasdîk mukırr-ı mezbûrun 
babası mezbûr Kirkor v.  Totel nâm zimmî meclis-i mezbûrda vekîl-i mezbûr 
el-Hâc Mehmed mahzarında ikrâr ve takrîr-i kelâm edip oğlum mezbûr 
Bagoz’un zimmetinde olan meblağ-ı mezbûr yirmi bin akçeye ben tarafeynden 
emr ü kabûlü hâviye kefâlet-i sahîha-i şer‘iyye ile kefîl oldum dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn mine’l-Muharremi’l-harâm sene erba‘a ve seb‘în ve 
elf.
Şuhûdü’l-hâl: Şükrullah b.  Mustafa, Mahmud Ali b.  Abdullah, Osman Çelebi 
b. Abdullah, Mehmed b. Ramazan, Hasan Çelebi b. Ahmed, Mustafa Çelebi b. İsâ, 
Resûl b. Rıdvan.

631 [56b-4] Hüseyin b. Nesimi’nin alacağına kefil olan Sabatay bt. İsak 
ile sulh olduğu
İbrâ
Kasaba-i Tophâne’de Çavuşbaşı mahallesi sâkinlerinden Hüseyin b. Nesimî nâm 
kimesne meclis-i şer‘-i hatîr-i lâzımü’t-tevkīrde Sabatay bt. İsak nâm nasrâniyye 
muvâcehesinde ikrâr ve takrîr-i kelâm edip gāib ani’l-meclis Şeban v.  Garşon 
nâm yahudi zimmetinde altı yüz zirâ‘ Sinop bezi semeninden sekiz bin akçe 
hakkım olup meblağ-ı mezbûra merkūme Sabatay kefâlet-i sahîha-i şer‘iyye 
ile kefîl olmuş idi deyû bundan akdem meblağ-ı mezbûru da‘vâ ve taleb eyle-
diğimde ol dahi kefîl olduğunu inkâr etmekle beynimizde münâza‘ât-ı kesîre 
vâkı‘a olmuş idi el-hâletü hâzihî vesâtat-ı muslihîn ile mezbûre Sabatay be-
nimle iki bin yedi yüz akçe üzerine inşâ-i akd-i sulh ettikde, ben dahi sulh-ı 
mezbûru kabûl ve bedel-i sulh olan meblağ-ı mezbûr iki bin yedi yüz akçeyi 
bi’t-tamâm mezbûre Sabatay yedinden ahz u kabz edip mâ‘adâ dört bin üç yüz 
akçe da‘vâsından mezbûrenin zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharrem li sene 1074.
Şuhûdü’l-hâl: Mahmud Ağa b.  Mehmed el-Mübâşir, Ahmed b.  Abdülcebbar, 
Kurt Çavuş, Ahmed Çavuş, Abdi Çelebi b. Hüseyin, Şükrullah Çelebi b. Mustafa.

632 [56b-5] Borcunu ödemediğinden dolayı hapiste bulunan Drako v. Yani’nin 
iflas edip alınacak malı olmadığından serbest bırakıldığı
İflâs
Tâife-i Ermeniyândan Aydın v.  Bağdasar nâm Ermeni’nin bin üç yüz seksen 
beş riyâlî guruş deyni olup talebi ile sicn-i sultânîde müddet-i medîde mahbûs 
olan bâ‘isü’l-kitâb medyûnu Drako v.  Yani nâm Ermeni ve müte‘assir olup 
lâbis olduğu libâsdan gayrı ism-i mal ıtlâk olunur nesnesi yoktur deyû asâr 
ve iflâsını zeyl-i kitâbda mastûrü’l-esâmî olan müslimîn dâyini mezbûr Aydın 
muvâcehesinde ihbâr edip ve gınâ ve yesârına dahi beyyine olmayıp ve vech-i 
meşrûh üzre iflâsı zâhir olmağın hâlâ kāimmakām olan düstûr-ı mükerrem ve 
müşîr-i müfahham vezîr-i muhterem sa‘âdetlü İbrahim Paşa hazretlerinden 
ıtlâkı için buyruldu-i şerîf dahi vârid olmağın mezbûr Drako âdemin hapisden 
ıtlâk olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn mine’l-Muharrem li sene 1074.
Şuhûdü’l-hâl: Fahrü’l-akrân Bayram Çavuş, Ahmed Çavuş b.  Abdullah, Dîvân 
küttâbından el-Hâc Ahmed Efendi, el-Hâc Şâhin b.  Abdullah, Ahmed Çavuş, 
Hüseyin Çavuş, el-Hâc Ramazan b. Mehmed.

633 [56b-6] İsmihan bt. Abdullah’ın haksız yere hayvanlarını alan Defterdar 
Kaymakamı Mehmed Paşa’nın malları veya bedelini sahibine 
vermesi gerektiği
Mahmiye-i İstanbul’da Çakır Ağa mahallesinde sâkine bâ‘isetü’l-kitâb İsmihan 
bt.  Abdullah nâm hâtun dîvân-ı kāimmakām-ı sadr-ı a‘zamîde akd olunan 
meclis-i şer‘-i hatîrde emîrü’l-ümerâ’i’l-kirâm hâlâ başdefterdâr kāimmakāmı 
olan Mehmed Paşa mahzarında üzerine da‘vâ edip müşârün-ileyh Mehmed 
Paşa altı çift camusumu fuzûlen kabz etmiş idi hâlâ ol camuslar mevcûd ise ca-
musları, müstehlek ise kıymet-i şer‘iyyelerini müşârün-ileyhden taleb ederim, 
suâl olunsun dedikde gıbbe’s-suâl ve’l-inkâr müdde‘iyye-i mezbûre İsmihan 
Hâtun’dan müdde‘âsı için beyyine taleb olundukda udûl-i müslimînden 
mahalle-i merkūmede imâm olan Yahya Efendi b.  Mehmed ve müezzin olan 
Mehmed Efendi b. Ali nâm kimesneler li ecli’ş-şehâde meclis-i şer‘a hâzırân olup 
fi’l-vâki‘ müdde‘iyye-i mezbûre İsmihan Hâtun’un altı çift camusunu paşa-yı 
müşârün-ileyh huzûrumuzda fuzûlen kabz eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde ba‘de ri‘âyeti şerâiti’l-kabûl şehâdetleri makbûle olmağın ol camuslar 
mevcûd ise camusları, müstehlek ise kıymet-i şer‘iyyelerini mezbûre İsmihan 
Hâtun’a edâya paşa-yı müşârün-ileyhe tenbîh olunup mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn mine’l-Muharrem li sene 1074.
Şuhûdü’l-hâl: Reisü’l-küttâb Efendi, Çavuşbaşı Ebûbekir Ağa, Ali Çavuş b. Yahya, 
Ramazan Ağa, Abdünnebî Ağa, Muhzırbaşı Abdülkerim Ağa.

634 [57a-1] Mehmed Beşe b. Abdullah’ın kardeşi oğlu Osman b. Hasan’a 
İstarova kazasındaki menzilini satıp tarlalarının kullanım 
hakkını da devrettiği
Mülknâme ma‘a tefvîz-i tarla
Vilâyet-i Rumeli’nde İstarova kazâsına tâbi‘ Küçükçeşme nâm karye sükkânından 
Mehmed Beşe b.  Abdullah nâm kimesne meclis-i şer‘de li ebeveyn karındaşı 
oğlu işbu bâ‘isü’l-kitâb Osman b. Hasan mahzarında ikrâr ve takrîr-i kelâm edip 
karye-i mezbûrede vâki‘ bir tarafdan Kelkebumi? nâm zimmî mülkü ve bir tarafı 
Kırıkoğlu Kolo mülkü ve bir tarafı zikr olunan Küçükçeşme ve bir tarafı tarîk-i 
âm ile mahdûd bir bâb tahtânî oda ve bahçe ve zât-ı eşcâr-ı müsmire ve havlu 
ve harman yerini müştemil mülk menzilimi, bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık bin beş yüz nakd-i râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ol dahi iştirâ ve kabûl 
eyledikden sonra yine karye-i mezbûre sınırı dâhilinde mevâzi‘-i adîdede vâki‘ 
lede’l-ahâlî ve’l-cîrân ma‘lûmü’l-hudûd tarlalarımı dahi ma‘rifet-i sâhib-i arz ile 
mezbûr Osman’a beş yüz akçe bedel mukābelesinde ferâğ ve tefvîz edip ol dahi 
tefevvüz ve kabûl eyledikden sonra semen-i mezbûr bin beş yüz akçe ile beş 
yüz akçe ki cem‘an iki bin akçeyi müşterî-i mezbûr Osman yedinden tamâmen 
ahz u kabz edip mebî‘-i mezbûru mahallinde zabt ve arâzi-i mezbûreyi tasarru-
fa mezbûr Osman’ı taslît eyledim dedikde gıbbe’t-tasdîki’l-mu‘teber mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm sene erba‘a ve seb‘în ve 
elf.
Şuhûdü’l-hâl: Ramazan Beşe b.  Mehmed, Hüseyin Beşe b.  Ali, Mustafa Beşe 
b. Ali, Hüseyin Beşe b. Abdullah, Hasan Beşe b. Abdullah, Şükrullah b. Mustafa, 
Abdi b. Hüseyin.

635 [57a-2] Pîrî b. Muslu Çavuş’un Gerbeniş kasabasındaki 
değirmeni suyundan ahalinin bağ ve bahçelerini eskiden beri 
suladıklarının anlaşıldığı
Vilâyet-i Rumeli’nde kasaba-i Gerbeniş ahâlîsinden râfi‘ü’r-rakīm Mehmed 
Çelebi b. Lütfullah ve Yahya b. Yusuf ve Mustafa b. Abdullah ve Rum Mehmed 
oğlu Mustafa ve Abdullah b. Ahmed nâm kimesneler ve Yorgi v. Yako ve Nikola 
v. Kolaş ve Yorgi v. Yani ve Yani v. Manastır ve Franko v. Mihal ve Yorgi v. Yani 
nâm zimmîler meclis-i şer‘-i kavîm-i lâzımü’t-ta‘zîmde mukaddemâ kasaba-i 
mezbûreden olup hâlâ mahmiye-i İstanbul’da Haseki kurbunda sâkin Pîrî 
b. Muslu Çavuş muvâcehesinde her biri takrîr-i kelâm edip kasabamızın üst ya-
nında Ayohora nâm mevzi‘de vâki‘ mezbûr Pîrî’nin değirmen harkından cârî 
olan su ile yaz aylarında senede üç ay karyemizin ahâlîsinin çayır ve tarla ve 
bostanları saky olunup ve dokuz ay mezbûr Pîrî’nin değirmenine cereyân edip 
kadîmü’l-eyyâmdan bu vech üzre isti‘mâl olunagelmiş iken, mezbûr Pîrî’nin ol 
değirmen üzerinde olan vekîlleri kadîmden olagelmişe muhâlefet edip vaktin-
de ol suyu kasabamız ahâlîsi için vermemekle küllî müzâyaka çekilir. Bu âna de-
ğin ol su ne minvâl üzre cereyân edegeldigi mezbûr Pîrî’den suâl olunup takrîri 
tahrîr ve sûreti yedimize vaz‘ ve teslîm olunmak matlûbumuzdur dediklerinde, 
gıbbe’s-suâl mezbûr Pîrî cevâbında fî haddi zâtihî zikr olunan su ile kadîmü’l-
eyyâmdan berî yaz aylarında senede üç ay kasaba-i mezbûre ahâlîsi çayır ve 
bostan ve tarlaların saky edip dokuz ay benim değirmenime cereyân edege-
lip kadîmî bu vech üzre isti‘mâl olunagelmişdir dedikde vâki‘ü’l-hâl hıfzen li’l-
makāl bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharrem li esene 1074.
Şuhûdü’l-hâl: Çukadar Ali Beşe b. Abdullah, Abdi Çelebi b. Hüseyin, Şükrullah 
b. Mustafa, Mustafa b. İsâ.

636 [57a-3] Ünzile bt. Mustafa’nın boşandığı kocası Abdülazîz b. Ahmed 
ile sulh olduğu
Sulh
Mahmiye-i İstanbul’da Koca Mustafa Paşa mahallesi sâkinelerinden Ünzile 
bt.  Mustafa nâm hâtun meclis-i şer‘-i hatîr-i lâzımü’t-tevkīrde zevc-i mu-
tallıkı Abdülazîz b.  Ahmed mahzarında ikrâr ve takrîr-i kelâm edip mezbûr 
Abdülazîz’in firâşından mütevellîde kızım Ayşe’nin beynimizde ma‘lûm be-
her yevm farz ve takdîr olunan nafaka-i mefrûza-i müstedânesinden mezbûr 
Abdülazîz zimmetinde müctemi‘ olan bin beş yüz akçeyi da‘vâ edip beynimizde 
nizâ‘ vukū‘undan sonra tavassut-ı muslihîn ile mezbûr Abdülazîz beni beş yüz 
akçe üzerine inşâ-i akd-i sulh ettikde, ben dahi sulh-ı mezbûru kabûl ve bedel-i 
sulh olan meblağ-ı mezbûr beş yüz akçeyi merkūm Abdülazîz’in yedinden 
ahz u kabz edip ba‘de’l-yevm husûs-ı mezbûra müte‘allika da‘vâdan mezkûrun 
zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharrem li sene 1074.
Şuhûdü’l-hâl: Abdi Çelebi b. Hüseyin, Şükrullah b. Mustafa, Mehmed b. Ramazan, 
Mustafa Beşe b. Rıdvan, Yusuf el-Muhzır, Ahmed b. Abdülcebbar.

637 [57a-4] Ermeni Serkis v. Agop’un kendisinden haksız yere para alan Kassâm 
Kâtibi Ahmed b. Mehmed ile sulh olduğu
Sulh
Mahmiye-i İstanbul’da Sulu Manastır’da sâkin olan Serkis v. Agop nâm Ermeni 
meclis-i şer‘de sâbıkan kassâm-ı beledî kâtibi olan hâfızü’l-kitâb Ahmed Efendi 
b.  Mehmed mahzarında tav‘an ikrâr edip ben mukaddemâ hâlik olan Pelos 
v.  Cümred nâm Ermeni’nin vârisi Sadak Ermeni’nin vekîli olmağla mezbûr 
Ahmed Efendi mu‘tâd üzre kassâmiyye ve kitâbiyye ve ihzâriyye için benim on 
bin akçem aldıkdan sonra sekiz bin akçem dahi alıp ba‘de meblağ-ı mezbûru 
mezbûrdan da‘vâ ve isbât edip almak üzre iken vesâtat-ı müslimîn ile mezbûr 
Ahmed Efendi ile altı bin akçe üzerine sulh olup ol dahi sulh-ı mezbûru kabûl 
ve bedel-i sulh olan altı bin akçeyi mezbûr Ahmed Efendi yedinden alıp kabz 
edip mâ‘adâdan zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledim 
min ba‘d benden ya vekîlimden meblağ-ı bâkīye müte‘allik da‘vâ sudûr eder-
se lede’l-hükkâm mesmû‘a olmasın dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn mine’l-Muharrem li sene 1074.
Şuhûdü’l-hâl: Fahrü’l-akrân Ali Ağa b.  Oruc, Mustafa Çelebi b.  Abdurrahman, 
Fahrü’l-akrân Abdünnebî Ağa, Ahmed Efendi b.  Mustafa, Hüseyin Çavuş 
b. Abdullah el-Mübâşir, Ahmed Çelebi b. Mahmud kethüdâ-yı muhzırân, Şükür 
Bey el-Muhzır, Abdi Çelebi, Mehmed b. Ramazan, Baba Resûl, Hüseyin Efendi 
el-Brusî el-Kâtib, Veli b. Mahmud, Fazlı b. Abdullah.

638 [57a-5] Simaven v. Vartan’ın Hacı Muhyiddin mahallesi Avârız vakfından 
bey‘ bi’l-istiğlâl yoluyla ödünç aldığı
İstiğlâl
Mahmiye-i İstanbul’da Ali Paşa-yı Atîk mahallesinde sâkin Simaven v.  Var tan 
nâm zimmî meclis-i şer‘de el-Hâc Muhyiddin mahallesinin avârızı nukūd-ı 
mevkūfesine mütevellî olan işbu bâ‘isü’l-kitâb İmâm Ahmed Efendi b.  Abdül-
kādir mahzarında ikrâr ve takrîr-i kelâm edip silk-i mülk-i sahîhimde münse-
lik olup zikr olunan Ali Paşa mahallesinde vâki‘ iki tarafı Kasandıra bt.  Dimo 
mülkü ve bir tarafı Dimitri nâm zimmî ve bir tarafı tarîk-i âm ile mahdûd 
mülk menzilimi, merkūm Ahmed Efendi’ye her biri sekizer dirhem yüz riyâlî 
guruş ile otuz esedî guruşa bi tarîki’l-istiğlâl bey‘ ve teslîm edip ol dahi mâl-ı 
vakf-ı mezbûr ile vech-i muharrer üzre iştirâ ve tesellüm eyledikden sonra yine 
menzil-i mahdûd-ı mezbûru ba‘de’t-tahliyyeti’ş-şer‘iyye târih-i kitâbdan üç yüz 
altmış gün tamâmına dek mütevellî-i merkūm bana yirmi kıt‘a riyâlî guruşa îcâr 
ve teslîm ben dahi vech-i muharrer üzre istîcâr ve kabûl ve kabz eyledim dedik-
de gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene 1074.
Şuhûdü’l-hâl: Durmuş Çelebi b. Ramazan, Halil Çelebi b. İbrahim, Hacı Süleyman 
Çelebi kurşuncu, Lütfullah Çelebi b. Osman Efendi, Mehmed Halîfe b. Hüseyin, 
Derviş Beşe b. Mirza, Yusuf b. Abdullah, Hüseyin b. Süleyman, Hasan b. Mustafa, 
Ali Çelebi b. İbrahim.









639 [57a-6] Râbia bt. Osman’ın küçük oğlunun nafakasını vermediği iddiasıyla 
eski kocası İbrahim b. Abdullah aleyhine açtığı davada haksız olduğu
Mahmiye-i İstanbul’da Hoca Üveys mahallesi sâkinelerinden Râbia bt.  Osman 
nâm hâtun meclis-i şer‘de sâbıkan zevci işbu bâ‘isü’l-kitâb İbrahim Bey 
b.  Abdullah mahzarında üzerine da‘vâ ve takrîr-i kelâm edip bi hakki’l-hidâne 
hacr ve terbiyemde olan sagīr oğlum Mehmed’in nafaka ve kisve ve sâir levâzım-ı 
zarûriyye için sâbıkan zevcim olan babası merkūm İbrahim Bey’den taleb eyle-
dikde vermekden imtinâ‘ eder, suâl olunsun dedikde gıbbe’s-suâl mezbûr İbrahim 
Bey dahi cevâbında sâbıkan zevcem mezbûre Râbia Hâtun mukaddemâ mehr-i 
müeccel ve nafaka-i iddet-i ma‘lûmesi ve me’ûnet-i süknâsı üzerlerine ve sagīr-i 
mezbûru yedi yaşını tamâm edince kendi malından infâk etmek üzre benim ile 
[57b] muhâla‘a-i sahîha eylemiş idi deyû def ‘le mukābele edicek gıbbe’l-istintâk 
ve’l-inkâr merkūm İbrahim Bey’den def ‘-i mezbûru için beyyine taleb olunduk-
da udûl-i müslimînden Ali Efendi b. Mehmed el-imâm ve Mustafa Çelebi b. Ali 
li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ mezbûre Râbia 
Hâtun zevci mezbûr İbrahim Bey ile iki bin akçe mehr-i müecceli ve nafaka-i 
iddet-i ma‘lûmesi ve me’ûnet-i süknâsı üzerlerine ve sagīr-i mezbûru yedi ya-
şını tamâm edince kendi malından infâk ve iksâ etmek üzerine huzûrumuzda 
muhâla‘a-i sahîha eyledi biz bu husûsa bu vech üzre şâhidleriz şehâdet ederiz 
dediklerinde gıbbe ri‘âyeti şerâiti’l-kabûl şehâdetleri makbûle olmağın mezbûre 
Râbia Hâtun bî-vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn mine’l-Muharrem li sene 1074.
Şuhûdü’l-hâl: Hasan Efendi [b.] Nasûh, Mehmed b. Ali, Hacı Rıdvan b. Abdullah, 
Hüseyin b.  Veli, Ali b.  Ebûbekir, Şükür Beşe b.  Mustafa, Baba Resûl b.  Rıdvan, 
Mehmed b. Ramazan, Abdullah Çelebi b. Hüseyin.

640 [57b-1] Ölen Ermeni Hoca David’in kızı Sadak’ın miras hususunda kardeşi 
Kirkor’un zimmetini ibrâ ettiği
İbrâ
Medîne-i Galata’da sâkin olup ba‘dehû hâlik olan Hoca David nâm Ermeni’nin 
verâseti, sulbî kebîr oğlu Kirkor nâm Ermeni ile sulbiye kebîre kızı Sadak nâm 
Ermeniye’ye münhasıra olup mezbûre Sadak tarafından husûs-ı âtîye vekîl olup 
Murad v. Manuk ve İhtiyar v. Ogün ve Kırkas v. Raycan Ermeniler şehâdetleri ile 
vekâleti sâbite olan Yakob v. Firmân nâm Ermeni meclis-i şer‘-i hatîrde mezbûr 
Kirkor Ermeni muvâcehesinde bi’l-vekâle ikrâr ve takrîr-i kelâm edip müvekkile-i 
mezbûrenin babası hâlik-i mezbûr ile anası Gülistan nâm nasrâniyye hâlik ol-
duklarından sonra terekelerine mezbûr Kirkor vaz‘-ı yed etmekle müvekkilem 
mezbûre Sadak terekelerinden irsen kendiyi intikāl eden hissesinden beş yüz 
riyâlî guruş ve bir la‘l küpe ve bir elmas hâtem ve bir fîrûze hâtem ve dört atlas 
kaftan ve bir çift sırmayı Bursa yasdığını tehârüc-i şer‘î üzerine mezbûr Kirkor 
Ermeni yedinden alıp kabz edip müteveffiyân-ı mezkûrânın terekelerinden kendi 
hissesine müte‘allika da‘vâdan mezbûr Kirkor’un zimmetini ibrâ-i âmm-ı kātı‘ü’n-
nizâ‘ ile ibrâ ve iskāt eyledi dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’s-sâdis ve’l-ışrîn mine’l-Muharrem li sene 1074.
Şuhûdü’l-hâl: Hüseyin Efendi el-Brusî el-Kâtib, Abdülbâkī el-Kâtib, Keşfî Mustafa 
Efendi el-Kâtib, Mustafa Beşe b.  Rıdvan, Abdullah Çelebi b.  Abdurrahman, çu-
kadar Ali Beşe er-Râcil, Mustafa Çelebi b.  İsâ, Baba Resûl b.  Rıdvan, Kirakos 
v. Haçuk, Mıgırdiç v. Ferruhzad, Fidan v. Sahak, Agop v. Sahak, Devnük v. Murad, 
Asvador v. Manuk, Mardiros v. Serkis.

641 [57b-2] Râbia bt. Ahmed’in kocası Hasan Çelebi b. Muslu’nun izni ile aldığı 
borcun kocası tarafından ödenmesi gerektiği
Mahmiye-i İstanbul’da Timurhan mahallesinden sâkine işbu râfi‘atü’l-kitâb 
Râbia bt.  Ahmed nâm hâtun mahfil-i kazâda, zevci Hasan Çelebi b.  Muslu 
mahzarında üzerine da‘vâ ve takrîr-i kelâm edip zevcim mezbûr Hasan Çelebi 
âhar diyâra gitdikde, ben gelince nafakaya müzâyaka çekersen dilediğin ki-
mesneden kifâyet mikdârı akçe istikrâz ve kabz edip kendi mesârifine sarf eyle 
ben edâ edeyim deyû bana emr edip ben dahi emrine binâ’en işbu hâzır bi’l-
meclis Ahmed b.  Hüseyin nâm kimesneden on esedî guruş ile on riyâlî gu-
ruş istikrâz ve kabz edip kendi mesârifime harc u sarf eyledim hâlâ meblağ-ı 
mezbûru mezbûrdan taleb ederim suâl olunsun dedikde gıbbe’s-suâl ve’l-
inkâr müdde‘iyye-i mezbûreden müdde‘âsını mübeyyene beyyine taleb olun-
dukda ityân-ı beyyineden izhâr-ı acz edip istihlâf etmeğin fi’l-vâki‘ mezbûr 
Hasan Çelebi âhar diyâra gitdikde müdde‘iyye-i merkūmeye ben gelince na-
fakaya müzâyaka çekersen dilediğin kimesneden kifâyet mikdârı akçe istikrâz 
ve kabz edip kendi mesârifine harc eyle ben edâ edeyim deyû emr etmediği-
ne, mezbûr Hasan Çelebi’ye yemîn teklîf olundukda ol dahi nükûl etmeğin 
zikr olunan meblağ-ı mezbûr on esedî guruş ile on riyâlî guruşu müdde‘iyye-i 
merkūmenin deyni için edâya merkūm Hasan Çelebi’ye tenbîh birle mâ vaka‘a 
bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene 1074.
Şuhûdü’l-hâl: Abdi Çelebi b.  Hüseyin, Şükrullah Çelebi b.  Mustafa, Mehmed 
b. Ramazan, Hüseyin b. Ebûbekir, Hasan b. Bayram.









642 [57b-3] Mosi v. David’in kiracısı tarafından terk edilmiş Hacı İsâ 
mahallesindeki kapalı dükkânının yerinde keşfolunduğu
Keşf-i dükkân-ı bakkal
Bâ‘isü’l-kitâb Mosi v.  David meclis-i şer‘de takrîr-i kelâm edip Balat kurbun-
da Hacı İsâ mahallesinde vâki‘ bakkal dükkânımda müste’cirim olan Yeşua 
v.  Mondar nâm yahudi gaybet ve firâr etmekle dükkânım kapalı mu‘attal kalıp 
küllî mütezarrır olmuşumdur, üzerine varılıp açılıp dükkân içinde olan eşyâsı 
tahrîr olunmak matlûbumdur ve bu husûs için yedime buyruldu-i şerîf dahi 
ihsân olunmuşdur deyicek savb-ı şer‘den Mevlânâ Hasan Efendi irsâl olunup ol 
dahi zikr olunan dükkânın üzerine varıp zeyl-i kitâbda muharrerü’l-esâmî olan 
müslimîn huzûrunda açılıp, içinde olan eşyâsından üç tabla bir sahan iki vakıy-
ye pirinç iki vakıyye dakīk iki vakıyye siyah üzüm beş vakıyye erik iki vakıyye 
fındık bir mikdâr nohud bir vakıyye nişa[dır] bir mikdâr sarımsak iki kalıp sa-
bun iki vakıyye şîr-i revgan beş aded teneke huni bir gözlük bir tulum peynir 
iki küp iki fıçı bir varil bir vakıyye simid unu on küçük çömlek beş aded toprak 
ocaklık bir küçük akçe hücresi üç tane tuç dirhem bulunduğunu keşf ve tahrîr 
eyledikden sonra eşyâ-i mezbûreyi Mosi nâm yahudiye emânet vaz‘ edip ve 
zikr olunan dükkânı merkūm Mosi’ye teslîm eylediğinde vâki‘ hâli Mevlânâ-yı 
mezbûr mahallinde tahrîr, ba‘dehû ma‘an irsâl olunan Mustafa Çelebi b.  İsâ ile 
meclis-i şer‘a gelip alâ vukū‘ihi inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’t-tâsi‘ ve’l-ışrîn mine’l-Muharrem li sene 1074.
Şuhûdü’l-hâl: Hasan Efendi el-İmâm, Ali Efendi b. Ahmed el-Müezzin, es-Seyyid 
Mehmed b. İsmail, Halil Çelebi b. Abdullah, Yuhanan v. İskenayi, Viral v. Lerli.

643 [57b-4] Bahçevanların aleyhine açtıkları davadan vazgeçmeleri üzerine 
Mustafa Beşe b. Abdullah’ın da kethüdâlıktan rızasıyla ayrıldığı
Bahçevânlar
Mahmiye-i İstanbul’da Yedikule ve Büyük ve Küçük Langalar’da ve mahrûse-i 
Galata ve Üsküdar’da vâki‘ bostanların bostancıları kethüdâsı Mahmud Ağa 
b.  Abdurrahim ve bostancılar tâifesinden Mustafa Beşe b.  Mehmed ve Ali 
b. Mustafa ve Mehmed Çelebi b. Mehmed ve Mehmed b. Hasan ve Malkoç Beşe 
b. Abdullah ve Mehmed b. Abdullah ve Hüseyin b. Abdülmennân ve Mehmed 
Beşe ve Ahmed b.  Mehmed nâm kimesneler ve zimmîlerden dahi Yuvan ve 
Pireşkova ve Kösec Yorgi ve Dimo ve Yanko ve Minho ve sâirleri meclis-i şer‘-i 
şerîf-i şâmihu’l-imâdda sâbıkan kethüdâları olan Mustafa Beşe b.  Abdullah 
muvâcehesinde her biri ikrâr ve takrîr-i kelâm edip merkūm Mustafa Beşe 
mukaddemâ bize kethüdâ olundukda kefîlnâme nâmına bizden altı bin akçe-
miz alıp meblağ-ı mezbûru da‘vâ etmiş idik hâlâ fâriğler olup zikr olunan meb-
lağa müte‘allika da‘vâdan ve târih-i kitâba gelince beynimizde vâkı‘a hukūk-ı 
ma‘lûme ve mechûle da‘vâsından mezbûr Mustafa Beşe’nin zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledik dediklerinde, gıbbe’t-tasdîki’ş-
şer‘î mezbûr Mustafa Beşe dahi meclis-i mezbûrda merkūmun bostancılar 
muvâcehelerinde takrîr-i kelâm edip ben mukaddemâ mezbûrûnun kethüdâlığı 
hizmetin alıp üzerlerine kethüdâları olup ba‘zı umûrlarına müdâhale etmiş 
idim. Fîmâ-ba‘d mezbûrun bostancılara kethüdâ olmamağa ta‘ahhüd eyledim 
dedikde vâki‘ü’l-hâl gıbbe’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharrem li sene 1074.
Şuhûdü’l-hâl: Hüseyin Beşe b.  Mehmed el-Mübâşir, Süleyman b.  Abdullah, 
el-Hâc Ahmed b.  Mahmud, Hüseyin b.  Mehmed, Abdi Çelebi b.  Mehmed, 
Küçükzâde Mustafa Çelebi, Ahmed Beşe b. Mehmed.

644 [57b-5] Ermeni Emirhan v. Haçador’un arsasını karısı Sultana bt. Abraham 
ile oğlu Bedros’a sattığı
Mülknâme-i arsa
Mahmiye-i İstanbul’da Şeyh Ferhad mahallesinde sâkin Emirhan v.  Haçador 
nâm Ermeni meclis-i şer‘-i hatîrde kendi tarafından asâleten ve menkûhası 
Sultana bt.  Abraham nâm nasrâniyye tarafından husûs-ı âtîye vekîl olan 
sulbî kebîr oğlu Bedros nâm Ermeni muvâcehesinde ikrâr edip mahalle-i 
merkūmede vâki‘ bir tarafı Nörsiz v.  Devlet nâm Ermeni ve bir tarafı Nazar 
v. Yani ve bir tarafı İbrahim Çelebi mülklerine ve bir tarafı tarîk-i âma müntehî 
tûlen ve arzen iki yüz yirmi zirâ‘ mülk arsa-i hâliyemi, iki yüz esedî guruşa 
ale’l-iştirâk mezbûrâna bey‘ ve teslîm anlar dahi vech-i muharrer üzre iştirâ 
ve tesellüm eylediklerinden sonra semeni olan iki yüz esedî guruşun yüz elli 
guruş yedlerinden tamâmen alıp kabz edip elli esedî guruşdan zimmetleri-
ni ibrâ ve iskāt eyledim min ba‘d arsa-i mezbûre mezbûrânın iştirâk-i seviy 
üzre mülkleridir dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn mine’l-Muharrem li sene 1074.
Şuhûdü’l-hâl: Ahmed Çelebi b. Mahmud, Osman b. Ahmed, Veli b. Mahmud, 
Abdurrahman Efendi el-İmâm, Şükür Bey el-Muhzır, Mehmed Halîfe 
b.  Durmuş el-Müezzin, Abdi Çelebi el-Muhzır, İbrahim Çelebi b.  Pervâne, 
Sinan Kethüdâ b. [v.] Yakob, Odabaşıoğlu Ovanes v. Nikolaki, Agop v. Bağdasar, 
Gazar v. Teodos.









645 [57b-6] Haklarında geçimsiz ve kötü ahlaklı oldukları şeklinde şikâyet 
bulunan Ahmed b. Mehmed ile kayınatası İbrahim b. Kaya’nın 
mahalleden çıkarıldığı
Mahalleden ihrâc
Mahmiye-i İstanbul’da Yavuzer mahallesi ahâlîsinden Yahya Efendi b.  Seydî 
el-İmâm ve el-Hâc Ahmed b.  ( ) el-Müezzin ve Muharrem b.  Mustafa ve 
Mehmed b. Şaban ve Derviş b. Süleyman ve Mehmed b. Ahmed el-Bevvâb [58a] 
ve Ali b. Mehmed ve el-Hâc Hüseyin b. Mehmed nâm kimesneler meclis-i şer‘de 
yine mahalle-i mezbûre sükkânından Ahmed b. Mehmed ve kayınatası İbrahim 
b. Kaya nâm kimesneler mahzarlarında herbiri üzerlerine da‘vâ ve takrîr-i kelâm 
edip mezbûrân Ahmed ve İbrahim kendi hâllerinde olmayıp ba‘zı kimesneler ile 
her bâr arbede eylediklerinden mâ‘adâ bed-lisân ve bed-ahlâk olmaları ile her 
birimiz lisânlarından sâlim olmayıp mezbûrânın her ahvâlinden müte’ezzîleriz, 
mahallemizde oldukların istemeziz, mahallemizden ihrâclarına kıbel-i şer‘den 
tenbîh taleb ederiz deyû her biri mezbûrân Ahmed ve İbrahim’den müteşekkîler 
olmaları ile merkūmân Ahmed ve İbrahim mahalle-i mezbûreden hurûcuna 
tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene 1074.
Şuhûdü’l-hâl: Abdi Çelebi b.  Hüseyin, Şükrullah Çelebi b.  Mustafa, Muharrem 
Çelebi b.  Abdullah, Mustafa Çelebi b.  Mahmud, Keşfî Mustafa Efendi el-Kâtib, 
Resûl b. Rıdvan, Yusuf el-Muhzır.

646 [58a-1] Fâtıma bt. Hacı Mahmud’un arsasına Nasır oğulları Hacı Nasreddin 
ve Hacı İsmail’in haksız yere müdahalelerinin yasaklanması
İsbât-ı şirâ
Mahmiye-i İstanbul’da Dâye Hâtun mahallesi sükkânından Fâtıma Hâtun 
bt.  el-Hâc Mahmud meclis-i şer‘-i hatîrde zikri âtî arsaya vaz‘-ı yedi sâbit olan 
el-Hâc Nasreddin b. Nasır ve karındaşı el-Hâc İsmail b. Nasır muvâcehelerinde 
da‘vâ edip mahalle-i mezbûrede vâki‘ bir tarafdan ba‘zan yemişçi Hasan Paşa vak-
fı ve ba‘zan müezzine meşrût vakıf menzil ve ba‘zan Çivizâde merhûm vakfı ve 
bir tarafdan Şahhuban vakfı ve ba‘zan tarîk-i hâs ile mahdûd bir mahzen ve su 
kuyusunu müştemile arsa-i mezbûreyi, târih-i kitâbdan iki sene mukaddem ba-
bam mezbûr el-Hâc Mahmud bana yedi yüz otuz kıt‘a riyâlî guruşa bana bey‘ ve 
teslîm edip ben dahi iştirâ ve kabûl edip mülk-i müşterâm olmuş iken, mezbûrân 
el-Hâc Nasreddin ve karındaşı vaz‘-ı yed etmişlerdir, suâl olunup kasr-ı yed ettiril-
mek matlûbumdur dedikde gıbbe’s-suâl mezbûrân el-Hâc Nasreddin ve karındaşı 
merkūm cevâblarında, arsa-i mezbûreyi müdde‘iyye-i mezbûrenin babası merkūm 
el-Hâc Mahmud târih-i kitâbdan dört ay mukaddem beş yüz esedî guruşa bize 
bey‘ ve teslîm biz dahi iştirâk üzre iştirâ ve tesellüm ve def ‘-i semen eyledik ana 
binâ’en vaz‘-ı yed ederiz, müdde‘iyye-i mezbûre arsa-i mezbûreyi târih-i kitâbdan 
iki sene mukaddem vech-i muharrer üzre babası mezbûr el-Hâc Mahmud yedi 
yüz otuz guruşa bey‘ ve teslîm edip ol dahi iştirâ ve kabûl ettiğini inkâr ettik-
lerinde, müdde‘iyye-i mezbûre Fâtıma’dan müdde‘âsını mübeyyene beyyine ta-
leb olundukda kasaba-i Tophâne sükkânından es-Seyyid Mehmed b.  es-Seyyid 
Mustafa ve el-Hâc Piyâle b. Abdullah ve Kaytas b. Abdullah nâm kimesneler li 
ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ arsa-i mahdûde-i 
mezbûre merkūm el-Hâc Mahmud kızı işbu müdde‘iyye-i mezbûre Fâtıma’ya 
târih-i kitâbdan iki sene mukaddem yedi yüz otuz riyâlî guruşa huzûrumuzda 
bey‘ ve teslîm edip mezbûr dahi iştirâ ve tesellüm edip arsa-i mezbûre, mülkü-
dür. Biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle arsa-i mezbûreden kasr-ı yede mezbûrlara tenbîh birle mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Şaban Çavuş b.  İbrahim el-Mübâşir, Ali Beşe Çukadar, Mustafa 
b. Halil, Abdi Çelebi b. Hüseyin, el-Hâc Ahmed b. Mahmud.

647 [58a-2] Meyhaneci Kanilo v. Todori’nin Mavranos v. Yorgaki’den 
alacağı olduğu
İkrâr-ı deyn
Meyhâneci tâifesinden Kanilo v.  Todori nâm zimmî meclis-i şer‘de Mavranos 
v. Yorgaki nâm zimmî mahzarında üzerine da‘vâ ve takrîr-i kelâm edip mezbûr 
Mavranos zimmetinde cihet-i karz-ı şer‘îden üç bin beş yüz akçe hakkım var-
dır hâlâ taleb ederim suâl olunsun dedikde gıbbe’s-suâl mezbûr Mavranos 
cevâbında fi’l-vâki‘ müdde‘î-i mezbûr Kanilo’ya cihet-i karzdan zimmetimde 
vâcibü’l-edâ ve lâzımü’l-kazâ deynim vardır deyû bi tav‘ihî ikrâr etmeğin ikrârı 
mûcebince meblağ-ı mezbûr üç bin beş yüz akçeyi müdde‘î-i mezbûr Kanilo’ya 
edâ ve teslîme mezbûr Mavranos’a tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn mine’l-Muharrem li sene 1074.
Şuhûdü’l-hâl: Hüseyin Çavuş b.  İlyas el-Mübâşir, Şükrullah b.  Mustafa, Abdi 
Çelebi b.  Hüseyin, Kösec Osman b.  Abdullah, Resûl b.  Rıdvan, Mehmed 
b. Ramazan.









648 [58a-3] Ayşe bt. Ali’nin vârislerinden kocası Hasan Odabaşı b. Hızır’ın 
miras hususunda Pîr Mehmed Çelebi b. Mustafa’nın zimmetini ibrâ ettiği
İbrâ
Mahmiye-i İstanbul’da Abdi Subaşı mahallesi sâkinelerinden olup vefât eden 
Ayşe Hâtun bt.  Ali’nin verâseti, zevci Hasan Odabaşı b.  Hızır ile sadrî kebîr 
oğlu râfi‘ü’l-kitâb Pîr Mehmed Çelebi b.  Mustafa’ya münhasıra olduğu şer‘an 
zâhir oldukdan sonra merkūm Hasan Odabaşı meclis-i şer‘-i hatîrde mezbûr 
Pîr Mehmed Çelebi muvâcehesinde ikrâr ve i‘tirâf edip zevcem müteveffât-ı 
mezbûre Ayşe’nin akār ve menkūl ve arûz ve esâs-ı beyt ve evânî-i nühâsiyye ve 
gayr-ı nühâsiyye ve bi’l-cümle kalîl ü kesîr terekesinden ve beş bin akçe mehr-i 
müeccelinden ve sâir ism-i mal ıtlâk olunup cemî‘ terekesinden bi hasebi’l-irsi’ş-
şer‘î bana intikāl eden rub‘ hisse-i ma‘lûmemi merkūm Pîr Mehmed Çelebi ye-
dinden tamâmen alıp kabz eyledim min ba‘d zevce-i mezbûre Ayşe’nin tere-
kesinden bir akçe ve bir habbe hak ve alâka kalmadı ve tereke-i mezbûreye 
müte‘allika mezbûr Pîr Mehmed Çelebi üzerine vechen mine’l-vücûh ve se-
bebin mine’l-esbâb da‘vâ ve nizâ‘ ve husûmetim dahi yoktur dedikde gıbbe’t-
tasdîki’l-vicâhî mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: Umdetü’l-mevâliyyü’l-kirâm Ahmed Efendi, Ahmed Çelebi 
b.  Mehmed el-İmâm, Abdullah Efendi b.  İbrahim el-İmâm, Mehmed Çelebi 
Odabaşı, Hasan Çelebi b. Mustafa, odabaşı el-Hâc Derviş, Abdi Beşe b. Nurullah, 
Mustafa b.  Kalender, Halil Çelebi b.  Ahmed, Bayram Beşe b.  Mehmed, Hasan 
Halîfe el-Müezzin.

649 [58a-4] Gülistan bt. Abdullah’ın hırsıza yataklık ettiği iddiasıyla Kıptiye 
Altın bt. Hüseyin aleyhine açtığı davada sulh olduğu
Sulh
Mahmiye-i İstanbul’da Sultanhamamı kurbunda sâkine Gülistan bt.  Abdullah 
nâm hâtun meclis-i şer‘-i hatîrde tâife-i Kıbtiyân’dan hâfızatü’l-kitâb Altın 
bt.  Hüseyin nâm hâtun mahzarında tav‘an ikrâr edip gāibe ani’l-meclis Alem 
nâm hâtun kendi dolabımdan dokuz cevâhirli düğmemi ve bir al atlas kaftanı-
mı ve bir Acem serâseri kaftanımı ve sünbülî bir sof ferâcemi hafiyyeten ahz ey-
ledikden sonra sen yatağı olmağla sana teslîm edip ba‘dehû mezbûre Alem firâr 
ve gaybet eyledi hâlâ eşyâ-i merkūmeyi ver deyû da‘vâ eylediğimde merkūme 
Altın inkâr etmekle beynimizde nizâ‘ vâki‘ olmuş idi hâlâ vesâtat-ı muslihîn 
ile da‘vâ-yı merkūmeden an inkâr mezbûr Altın ile bin beş yüz akçe üzerine 
sulh olup ol dahi sulh-ı mezbûru kabûl ve bedel-i sulh olan meblağ-ı mezbûru 
alıp da‘vâ-yı merkūmeden mezbûrenin zimmetini ibrâ ve iskāt eyledim dedik-
de gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-ışrîn mine’l-Muharrem li sene 1074.
Şuhûdü’l-hâl: Şâhin Bey b. Abdullah, Mehmed b. Mustafa, Sâlih b. Ali, Ahmed 
b.  Ahmed, Şükür Bey b.  Mustafa, Mehmed b.  Ramazan, Baba Resûl el-Muhzır, 
Veli b. Mahmud.

650 [58a-5] Sâkine Hanım’ın hırsıza yataklık ettiği iddiasıyla Kıptiye Altın 
bt. Hüseyin aleyhine açtığı davada sulh olduğu
Sulh
Mahmiye-i İstanbul’da Yatağançeşme kurbunda sâkine Sâkine bt. ( ) nâm hâtun 
meclis-i şer‘de Kıbtiyân tâifesinden hâfızatü’l-kitâb Altın bt. Hüseyin nâm hâtun 
mahzarında tav‘an ikrâr ve i‘tirâf edip mukaddemâ gāibe ani’l-meclis Alem nâm 
hâtun bir Çinkârî atlas kaftanımı ve iki paşa dülbendimi ve bir dîbâ zıbınımı ve 
bir yeşil kadife serpûşumu alıp firâr eyledikden sonra sen yatağı olmağla sana 
teslîm eylemiş, hâlâ eşyâ-i merkūmemi ver deyû mezbûre Altın’dan da‘vâ ey-
lediğimde mezbûre dahi inkâr etmekle beynimizde nizâ‘ vâki‘ olmağla da‘vâ-
yı merkūmeden an inkâr mezbûr Altın ile yedi yüz akçe üzerine sulh olup ol 
dahi sulh-ı mezbûru kabûl eyledikden sonra bedel-i sulh olan yedi yüz akçeyi 
mezbûre Altın yedinden tamâmen alıp kabz edip husûs-ı mezbûra müte‘allika 
da‘vâdan mezbûre Altın’ın zimmetini ibrâ ve iskāt eyledim dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’l-ışrîn mine’l-Muharrem li sene 1074.
Şuhûdü’l-hâl: es-Sâbikūn.

651 [58b-1] Hacı Ahmed b. Abdülkerim’in Rus kölesi Hasan’ı azat ettiği
Itâknâme
Mahmiye-i İstanbul’da Karabaş mahallesinde sâkin el-Hâc Ahmed b. Abdülkerim 
meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip kendiye rık-
kını mu‘terif olan işbu orta boylu açık kaşlı gök elâ gözlü Rusiyyü’l-asl bâ‘is-i 
hâze’l-kitâb Hasan b. Abdullah nâm abd-i memlûkünü, hasbeten lillâhi te‘âlâ ve 
taleben li merzâti Rabbihi’l-a‘lâ tahrîr ve i‘tâk ve silk-i asliyyîne ilhâk ve idrâc 
eyledim ba‘de’l-yevm mezbûr Hasan sâir ahrâr-ı asliyyîn gibi hür olup üzerin-
de velâ-i şer‘îden gayrı hakkım bâkī kalmadı dedikde mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ ve’l-ışrîn mine’l-Muharrem li sene erba‘a ve seb‘în ve elf.
Şuhûdü’l-hâl: Ahmed Efendi el-İmâm, Mustafa Çelebi Kepekçizâde, Ahmed 
Beşe b. Abdullah, Ahmed Çelebi b. Hüseyin el-Attâr, Eyüb b. Mehmed, Ali b. İsâ, 
Mehmed b. Mustafa Konevî, Şükrullah Çelebi b. Mustafa, Abdi Çelebi b. Hüseyin, 
Mehmed b. Ramazan.

652 [58b-2] Ayşe bt. Hüseyin’in boşandığı kocası Mustafa b. Resûl’den 
mehir ve nafakasını aldığı
Kabz-ı mehr
Mahmiye-i İstanbul’da Tercüman Yunus mahallesinde sâkine Ayşe bt.  Hüseyin 
nâm hâtun meclis-i şer‘de işbu bâ‘isü’l-kitâb zevc-i mutallıkı Mustafa b.  Resûl 
nâm kimesne mahzarında bi tav‘ihâ ikrâr ve takrîr-i kelâm edip mezbûr Mustafa 
beni talâk-ı bâyin ile tatlîk etmeğin zimmetinde mütekarrir ve ma‘kūdun-aleyh 
olan bin akçe mehr-i müeccelim ve nafaka-i iddet-i ma‘lûmem ve me’ûnet-i 
süknâm için ta‘yîn olunan üç yüz akçe ki cem‘an bin üç yüz akçeyi merkūm 
Mustafa yedinden tamâmen ahz u kabz eyledim dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: Şükrullah b. Mustafa, Hüseyin b. Ebûbekir, Mustafa b. İsâ, Hüseyin 
b. Receb, Ali b. Hacı Bayram, Resûl b. Rıdvan, Mehmed b. Ramazan.

653 [58b-3] Ayşe bt. Mustafa’nın kocası Hüseyin Beşe b. Hasan’dan muhâlaa 
yoluyla boşandığı
Hul‘
Mahmiye-i İstanbul’da Sultan Selim Hân câmi‘-i şerîfi kurbunda Ayşe bt. Mus-
tafa nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zev-
ci Hüseyin Beşe b.  Hasan mahzarında bi tav‘ihâ ikrâr ve takrîr-i kelâm edip 
zevcim mezbûr Hüseyin Beşe zimmetinde mütekarrir ve ma‘kūdun-aleyh 
olan iki bin akçe mehr-i müeccelim ve nafaka-i iddet-i ma‘lûmem üzerle-
rine ve me’ûnet-i süknâm dahi kendi üzerime olmak üzre mezbûr Hüseyin 
Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl eyledikden sonra zevciyyete müte‘allika âmme-i da‘vâdan her birimiz 
âharın zimmetini ibrâ eyledik dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn mine’l-Muharrem li sene 1074.
Şuhûdü’l-hâl: Şükrullah b.  Mustafa, Abdi Bey b.  Hüseyin, Resûl b.  Rıdvan, 
Mustafa b. Mahmud, Mehmed b. Ramazan.









654 [58b-4] Meryem bt. Ali’nin ölen kardeşi İbrahim’in terekesindeki hissesini 
almak üzre kocası Mehmed Çelebi b. Yusuf ’u vekil tayin ettiği
Vekâlet
Mahmiye-i İstanbul’da Fenayî Dede mahallesi sâkinelerinden Meryem bt.  Ali 
nâm hâtun meclis-i şer‘-i şerîfde işbu bâ‘isü’l-kitâb zevci Mehmed Çelebi 
b. Yusuf mahzarında ikrâr ve takrîr-i kelâm edip bundan akdem fevt olan li ebe-
veyn karındaşım İbrahim’in terekesine vâzı‘u’l-yed olan karındaşlarım Mustafa 
ve Mehmed yedlerinde olan terekesinden bana isâbet eden hisse-i şer‘iyyemi 
merkūmândan da‘vâ ve talebe ve ahz u kabza ve bana îsâle ve kabz ve îsâl müte-
vakkıf olduğu umûrun cümlesine mezbûr Mehmed Çelebi’yi tarafımdan [vekîl] 
nasb ve ta‘yîn eyledim dedikde ol dahi vekâlet-i mezbûreyi kabûl ve hizmet-i 
lâzımesini edâya ta‘ahhüd etmeğin mâ vaka‘a bi’t-taleb ketb olundu.
Fî selhi Muharremi’l-harâm li sene 1074.
Şuhûdü’l-hâl: Mustafa Çelebi b.  İsâ, Hasan Çelebi b.  Ahmed, Hüseyin Çelebi 
b. Bayram, Resûl b. Rıdvan, Hüseyin b. Ebûbekir, Mehmed b. Mustafa, Ahmed 
b. Abdülcebbar.

655 [58b-5] Mustafa b. Hüseyin’in Eman v. Hüdâverdi aleyhine açtığı alacak 
davasında iddiasını ispat edemediği
Men‘
Rumeli’nde Varat kal‘asında vefât eden Receb Beşe b.  Hüseyin’in verâseti, li 
ebeveyn karındaşları Mustafa ve Mehmed’e münhasıra olduğu şer‘an zâhir ve 
müte‘ayyin oldukdan sonra mezbûr Mustafa mahfil-i kazâda işbu bâ‘isü’s-sifr 
Eman v. Hüdâverdi nâm Ermeni muvâcehesinde üzerine da‘vâ ve takrîr-i kelâm 
edip müteveffâ-yı merkūm hâl-i hayâtında mezbûr Eman yedine karındaşla-
rım Mehmed ve Mustafa’ya ver deyû doksan riyâlî guruş def ‘ ü teslîm edip 
fevt olmağla yedinde kalmış idi hâlâ meblağ-ı mezbûr doksan riyâlî guruş-
dan nısf hisse-i ma‘lûmemi taleb ederim, suâl olunsun dedikde gıbbe’s-suâl 
mezbûr Eman cevâbında fi’l-vâki‘ müteveffâ-yı mezbûr hayâtında karındaşım 
Mehmed’e ver deyû bana doksan guruş verip bu dahi meblağ-ı mezbûr doksan 
guruşu ba‘de’l-vefât mezbûr Mehmed Beşe’ye def ‘ ü teslîm edip hattâ meblağ-ı 
mezbûru hîn-i teslîmde müdde‘î-i mezbûr Mustafa karındaşım müteveffâ-
yı mezbûrun bana Mehmed Beşe’ye teslîm eyle deyû verdiği doksan guruşa 
müte‘allika seninle da‘vâm yoktur deyû huzûr-ı müslimînde ikrâr ve işhâd dahi 
etmişdir deyicek gıbbe’l-istintâk ve’l-inkâr mezbûr Eman Ermeni’den takrîr-i 
meşrûhunu nâtık beyyine taleb olundukda udûl-i müslimînden olup mahmiye-i 
İstanbul’da Darbhâne kurbunda sâkin iplikçi tâifesinden Osman b.  Hasan ve 
Alacamescid mahallesinde sâkin Mustafa Çelebi b.  el-Hâc Rıdvan nâm kimes-
neler li ecli’ş-şehâde meclis-i şer‘a hâzırân olup isre’l-istişhâd fi’l-hakīka mezbûr 
Eman Ermeni, karındaşım müteveffâ-yı mezbûrun sana Mehmed Beşe’ye ver 
deyû def ‘ ü teslîm eylediği doksan guruşa müte‘allika seninle da‘vâm yoktur 
deyû bizim huzûrumuzda ikrâr ve bizi işhâd eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘î-i mezbûr Mustafa bî-vech mu‘ârazadan men‘ birle mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: el-Hâc Ahmed Çelebi b.  Mahmud, Şükrullah b.  Mustafa, Veli 
b. Mahmud, Abdi b. Hüseyin, Mehmed b. Ramazan, Hüseyin b. Ebûbekir, Resûl 
b. Rıdvan.

656 [58b-6] Eski Bursa Kadısı Mustafa Efendi’nin Hocapaşa mahallesindeki 
arsasını Kayış Mustafa Efendi Vakfı’na verdiği
Arsa-i vakıfdan kasr-ı yed
Mahrûse-i Bursa kazâsından münfasıl umdetü’l-ulemâ’i’l-izâm üsvetü’l-fuza-
lâ’i’l-fihâm metbû‘ü’l-efâzıl ve’l-e‘âlî Mustafa Efendi b.  ( ) taraf-ı bâhirü’ş-
şereflerinden husûs-ı câi’z-zikre vekîl olup Abdülvehhab b.  Mehmed ve Ali 
Çelebi b.  İsmail şehâdetleri ile vekâleti sâbite olan kethüdâları Ebûbekir Ağa 
b.  Ali meclis-i şer‘-i hatîr-i lâzımü’t-tevkīrde merhûm Kayış Mustafa Efendi 
vakfına mütevellî olan râfi‘ü’l-kitâb Hüseyin Çelebi b.  Mustafa muvâcehesinde 
bi’l-vekâle ikrâr ve i‘tirâf edip müvekkil-i müşârün-ileyh Mustafa Efendi vakf-ı 
mezbûrdan olup Hocapaşa kurbunda vâki‘ etrâf-ı selâsesi vakf-ı mezbûra ve bir 
tarafı tarîk-i âma müntehî olup ücreteyn-i ma‘lûmeteyn ile mutasarrıf olduğu 
menzil harîkde muhterik olup arsa-i sırfa kalıp cânib-i vakıfdan müceddeden 
binâya müsâ‘ade olmayıp mu‘accelesine mahsûb olmak üzre binâya kendiler 
dahi rağbet etmeyip arsa-i mezbûreden kasr-ı yed ve mütevellî-i mezbûra vakıf 
için teslîm eylediler. Fîmâ-ba‘d müvekkil-i müşârün-ileyhin arsa-i mezbûrede 
hak ve alâkası yoktur dedikde vekîl-i mezbûru ikrâr-ı meşrûhunda mütevellî-i 
mezbûr vicâhen ve şifâhen tasdîk ve tahkīk etmeğin mâ vaka‘a bi’t-taleb ketb 
olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
b. Mustafa, Baba Resûl b. Rıdvan.









657 [58b-7] Ömer Bey b. Mirkelam İbrahim Ağa’nın babasının alacaklı olduğu 
iddiasıyla Yorgaki v. Dimitri aleyhine açtığı davanın reddi
Men‘
Dârü’l-hilâfeti’l-aliyye Kostantıniyye el-mahmiyye’de Molla Gürânî mahal-
lesinde sâkin iken bundan akdem fevt olan Mîrkelâm İbrahim Ağa nâm ki-
mesnenin sulbî kebîr oğlu ve bi’l-inhisâr vârisi fahrü’l-akrân Ömer Bey dîvân-ı 
kāimmakām-ı sadr-ı a‘zamîde ma‘kūd meclis-i şer‘-i hatîr-i lâzımü’t-tevkīrde 
işbu bâ‘isü’s-sifr Yorgaki v.  Dimitri nâm zimmî muvâcehesinde üzerine da‘vâ 
ve takrîr-i kelâm edip babam müteveffâ-yı mezbûr sıhhatinde târih-i kitâbdan 
otuz bir sene mukaddem mezbûr Yorgaki’ye malından altı bin yüz kıt‘a riyâlî-i 
kebîr guruş ikrâz ve teslîm edip mezbûr Yorgaki dahi istikrâz ve tesellüm ey-
ledikden sonra kable’l-istîfâ babam mezbûr İbrahim Ağa altı sene mürûrunda 
fevt oldukda, meblağ-ı mezbûr irs-i şer‘î ile bana isâbet ve intikāl etmişdir hâlâ 
meblağ-ı mezbûr altı bin yüz kıt‘a riyâlî guruşu mezbûr Yorgaki’den taleb ederim, 
suâl olunsun dedikde mezbûr Ömer Bey’in da‘vâ-yı merkūmesi bilâ-emr istimâ‘ 
olunmayıp ve merkūm Yorgaki’ye dahi suâl teveccüh etmemeğin, mezbûr Ömer 
Bey bî-vech mu‘ârazadan men‘ olunup mâ vaka‘a bi’t-taleb ketb olundu.
Fî evâili şehri Ramazâni’l-mübârek li sene erba‘a ve seb‘în ve elf.
Şuhûdü’l-hâl: Fahrü’l-a‘yân Muhtesib Ağası Mehmed Ağa, Fahrü’l-akrân 
Abdünnebî Ağa b. Resûl, Fahrü’l-eşbâh Mehmed Ağa sermuhzırân, Ali Beşe çu-
kadar.

658 [58b-8] Hatice bt. Hacı Hasan’ın kocası Ramazan b. Hacı Süleyman’dan 
muhâlaa yoluyla boşandığı
Hul‘
Mahmiye-i İstanbul’da Gazanfer Ağa mahallesinde sâkine Hatîce bt.  el-Hâc 
Hasan nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb 
zevci Ramazan b.  el-Hâc Süleyman nâm kimesne mahzarında bi tav‘ihâ [59a] 
ikrâr ve takrîr-i kelâm edip zevcim mezbûr Ramazan zimmetinde mütekar-
rir ve ma‘kūdun-aleyh olan bin beş yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre mezbûr Ramazan ile muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl eyledikden sonra zevciyyete müte‘allika âmme-i da‘vâdan 
her birimiz âharın zimmetini ibrâ ve iskāt eyledik dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn mine’l-Muharrem li sene 1074.
Şuhûdü’l-hâl: el-Hâc Ahmed Çelebi b. Mahmud, Osman Çelebi b. Abdülmennân, 
Şükrullah Çelebi b. Mustafa, Abdi Çelebi b. Hüseyin, Veli b. Mahmud.

659 [59a-1] Pîr Mehmed Çelebi’nin Abdi Subaşı mahallesindeki menzil hissesini 
üvey babası Hasan Odabaşı’ya sattığı
Mülknâme
Mahmiye-i İstanbul’da Abdi Subaşı mahallesi sâkinelerinden olup bundan ak-
dem fevt olan Ayşe Hâtun bt. Ali’nin verâseti zevci Hasan Odabaşı ile sadrî kebîr 
oğlu Pîr Mehmed Çelebi b.  Mustafa’ya münhasıra olduğu şer‘an zâhir olduk-
dan sonra merkūm Pîr Mehmed Çelebi meclis-i şer‘-i şerîf-i şâmihu’l-imâdda 
râfi‘ü’l-kitâb merkūm Hasan Odabaşı muvâcehesinde ikrâr ve takrîr-i kelâm 
edip mahalle-i mezbûrede vâki‘ bir tarafı kantarcı Hasan ve bir tarafı Ahmed 
Efendi ve bir tarafı Mahmud Ağa mülklerine ve taraf-ı râbi‘i tarîk-i âma müntehî 
dâhilen ve hâricen büyûtu ve matbah ve ahırı ve tahtapûş ve bahçe ve bi’r-i mâ 
ve kenîfi müştemil cemî‘ menzilin nısf-ı şâyi‘i benim ve nısf-ı âharı vâlidem 
mezbûre Ayşe’nin mülkü olup hâlâ menzil-i mezbûrda olan nısf hisse-i şâyi‘am 
ile vâlidemin nısf hissesinden bana müntakil dört sehimden üç sehim hisse-i 
şâyi‘amı işbu üveyi babam mezbûr Hasan Odabaşı’ya altmış bin akçeye bâtten 
bey‘ ve teslîm eyleyip ol dahi iştirâ ve tesellüm ve kabûl ettikden sonra meblağ-ı 
mezbûr altmış bin akçeyi tamâmen alıp kabz eyledim ba‘de’l-yevm menzil-i 
mezbûrda hak ve alâkam kalmadı ba‘de’l-yevm cemî‘ menzil-i mezbûr mezkûr 
Hasan Odabaşı’nın irsen ve şirâen mülk-i müşterâsıdır, keyfe mâ yeşâ’ mutasar-
rıf olsun dedikde gıbbe’t-tasdîki’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene 1074.
Şuhûdü’l-hâl: Umdetü’l-mevâliyyü’l-fihâm Ahmed Efendi, Ahmed Efendi 
b. Mahmud, Abdullah Efendi el-İmâm, el-Hâc Mehmed, el-Hâc Derviş Odabaşı, 
Hasan Çelebi b. Mustafa, Mustafa Bey b. Kalender, Abdullah Efendi b. İbrahim 
el-İmâm, Halil Çelebi b. Ahmed, Hasan Halîfe el-Müezzin, Bayram b. Mehmed, 
Ramazan odabaşı.

660 [59a-2] Hasan Odabaşı b. Hızır’ın 36. Yeniçeri Ağa Bölüğü vakfından bey‘ 
bi’l-istiğlâl yoluyla ödünç aldığı
İstiğlâl
Mahmiye-i İstanbul’da Abdi Subaşı mahallesi sâkinlerinden Hasan Odabaşı 
b.  Hızır meclis-i şer‘-i hatîrde dergâh-ı âlî yeniçerilerinin otuz altı ağa bölü-
ğü mühimmâtı için mevkūfe nukūdun mütevellîsi Ahmed Odabaşı b.  Sefer 
muvâcehesinde ikrâr ve takrîr-i kelâm edip mahalle-i mezbûrede vâki‘ bir tarafı 
kantarcı Hüseyin ve bir tarafı Ahmed Efendi ve bir tarafı Mahmud Ağa mülkleri 
ve taraf-ı râbi‘i tarîk-i âm ile mahdûd mülk menzilimi bi tarîki’l-istiğlâl mezbûr 
Ahmed Odabaşı’ya kırk bin akçeye bey‘ ve teslîm eyleyip meblağ-ı mezbûru 
tamâmen alıp kabz ettikden sonra târih-i kitâbdan sene tamâmına dek altı bin 
akçe ücret ile menzil-i mezbûru mütevellî-i merkūm ba‘de’t-tahliyye bana îcâr 
ve teslîm eyleyip ben dahi istîcâr ve tesellüm ve kabûl eyledim dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn mine’l-Muharrem li sene 1074.
Şuhûdü’l-hâl: es-Sâbikūn.

661 [59a-3] Sava v. Gorgil’in miras hususunda Nikola v. Yorgi ile sulh olduğu
Sulh
Medîne-i Galata’ya tâbi‘ kasaba-i Beşiktaş müzâfâtından Arnavud köyü’nde 
sâkin iken hâlik olan Todori v.  Kostantin nâm zimmînin verâseti, zevce-i 
metrûkesi Kımara bt. Şelemliye nâm nasrâniyyeye ve sulbiye kebîre kızı Semira 
nâm nasrâniyye ile li ebeveyn karındaşları Yorgi ve Gorgil nâm zimmîlere mün-
hasıra [olup], kable’l-kısme mezbûre Gorgil hâlik olup verâseti sulbî oğulla-
rı Sava ve Dimitri nâm zimmîlere münhasıra ve tashîh-i mes’elesi bi tarîki’l-
münâsaha otuz iki sehimden olup dört sehimi zevcesi mezbûreye ve on altı se-
himi kızı merkūmeye ve altı sehimi li ebeveyn karındaşı mezbûr Yorgi’ye ve 
üçer sehimi oğulları mezbûrâna isâbet eylediği zâhir ve mezbûr Dimitri dahi 
fevt olup üç sehim hissesi li ebeveyn karındaşı mezbûr Sava’ya intikāl eyledik-
den sonra mezbûre Sava meclis-i şer‘de zikri âtî mülk menzile vâzı‘u’l-yed ol-
duğu sâbit olan Nikola v.  Yorgi muvâcehesinde tav‘an ikrâr edip ammim hâlik 
olan Todori’nin terekesinden olup vech-i meşrûh üzre veresesine intikāl edip 
lede’l-ahâlî ma‘lûmü’l-hudûd menzilden merkūmetân Kımara ve Semira hisse-i 
merkūmelerini asâleten ve mezbûr Yorgi dahi kendi hisse-i merkūmesini 
asâleten ve benim ile mezbûr Dimitri’nin hisse-i merkūmelerimizi vasî olmağ-
la vesâyeten merkūm Nikola zimmîye bilâ-menû‘u’ş-şer‘ bey‘ eylediklerinden 
sonra bizim hissemizde bey‘i câiz olmamağla, ba‘de helâkihî sagīr-i mezbûr 
Dimitri’nin hisse-i merkūmesi irsen bana intikāl etmekle mezbûr Nikola’dan 
da‘vâ eylediğimde mezbûr dahi bey‘-i mezbûr düyûn-ı müsbetesi için bey‘ 
olunduğu isbât sadedinde iken mezbûr Nikola ile da‘vâ-yı merkūmeden bin 
akçe üzerine sulh olduğumda, ol dahi sulh-ı mezbûru kabûl ve bedel-i sulh olan 
bin akçeyi mezbûr Nikola yedinden alıp kabz edip da‘vâ-yı merkūmeden zim-
metini ibrâ ve iskāt eyledim dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn mine’l-Muharremi’l-harâm li sene erba‘a ve seb‘în ve 
elf.
Şuhûdü’l-hâl: es-Seyyid Ahmed Çelebi b.  es-Seyyid Mustafa el-Mübâşir, Şaban 
Beşe b. Hüseyin, çukadar Ali Beşe, Ahmed b. Abdullah.

662 [59a-4] Mustafa Beşe b. Abdullah’ın menzilini Hacı Hüseyin Ağa’ya sattığı
Mülknâme
Mahmiye-i İstanbul’da Hâfız Mustafa Çelebi mahallesi ahâlîsinden Mustafa 
Beşe b.  Abdullah nâm râcil meclis-i şer‘-i hatîr-i lâzımü’t-tevkīrde bâ‘isü’l-
kitâb el-Hâc Hüseyin Ağa mahzarında tav‘an ikrâr-ı tâm ve takrîr-i kelâm edip 
mahalle-i merkūmede vâki‘ bir cânibi Mustafa Efendi mülküne ve bir cânibi 
ba‘zan Hümâ Hâtun ve ba‘zan Hüseyin Çelebi mülküne ve bir cânibi İsmihan 
Hâtun mülküne ve bir cânibi tarîk-i âma müntehî iki bâb fevkānî oda ile iki 
bâb tahtânî odayı ve iki sofa ve iki ahır ve tahtadan bir sofa ve kenîf ve bi’r-i 
mâyı müştemil mülk menzilimi, tevâbi‘ ve levâhıkı ile altı yüz esedî guruşa 
mezbûr el-Hâc Hüseyin Ağa’ya cânibeynden îcâb ve kabûlü hâvî bey‘-i bât ile 
bey‘ ü teslîm mezbûr dahi minvâl-i muharrer üzre iştirâ ve tesellüm eyledikden 
sonra semeni olan altı yüz esedî guruşu mezbûr Hacı Hüseyin Ağa yedinden 
bi’t-tamâm alıp kabz eyledim min ba‘d menzil-i mezbûr müşterî-i merkūmun 
mülkü olup keyfe mâ yeşâ’ ve yahtâr mutasarrıf olsun dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene erba‘a ve seb‘în ve elf.
Şuhûdü’l-hâl: Mahmud Efendi b.  Hasan el-İmâm, Defterhâne Kâtibi Mehmed 
Efendi, kuyumcu Solak Ali Beşe, Berber Osman Beşe, Şeyh Ali Efendi, Yusuf 
Beşe b. Abdullah, Ahmed Çelebi b. Muslu, Ahmed Çelebi b. Mahmud kethüdâ-yı 
muhzırân.

663 [59a-5] Gemici Yani v. Andon’un emanetlerini iade etmesi talebiyle Dimitri 
v. Yorgi aleyhine açtığı davada sulh olduğu
Sulh
Gemici tâifesinden Yani v.  Andon zimmî meclis-i şer‘-i hatîr-i lâzımü’t-tevkīrde 
Dimitri v.  Yorgi nâm zimmî muvâcehesinde üzerine da‘vâ ve takrîr-i kelâm edip 
târih-i kitâbdan iki ay mukaddem mezbûr Dimitri yedine bir zenbil ve içinde otuz 
buçuk esedî guruş ve bir münakkaş yastık ve bir moher? kuşağı ve bir makdem 
ve bir don ve bir gömlek ve bir dimi ve iki göğüslük ve bir kılıç ve bir beyaz dimi 
[59b] ve bir yağlık emânet vaz‘ ve teslîm eylemiş idim deyû bundan akdem mezbûr 
Dimitri’den da‘vâ eylediğimde ol dahi bi’l-külliye inkâr ve ben dahi isbât sadedin-
de iken beynimizde münâza‘ât-ı kesîre vukū‘undan sonra vesâtat-ı muslihîn ile 
mezbûr Dimitri beni da‘vâ-yı mezbûremden yirmi beş esedî guruş üzerine inşâ-i 
akd-i sulh eyledikde ben dahi sulh-ı mezbûru kabûl ve bedel-i sulh olan meblağ-ı 
mezbûr yirmi beş esedî guruşu mezbûr Dimitri yedinden tamâmen ahz u kabz 
edip husûs-ı mezbûra müte‘allika da‘vâdan mezbûr Dimitri’nin zimmetini ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Saferi’l-hayr li sene 1074.
Şuhûdü’l-hâl: Şükrullah Çelebi b.  Mustafa, çukadar Ali Beşe, Veli Bey, Abdi 
Çelebi b.  Hüseyin, Petro v.  Yorgi, Akşanor v.  Yorgi, Yorgi v.  Kirakor, Nikola 
v. Yorgi, Pireşkova v. ( ).

664 [59b-1] Osman Beşe b. Mehmed’in vârislerinden Sâime’nin miras 
hususunda Emine bt. Mehmed’in zimmetini ibrâ ettiği
İbrâ
Dergâh-ı âlî yeniçerilerinin on üçüncü ağa bölüğü odası ahâlîsinden olup 
mukaddemâ vefât eden Osman Beşe b.  Mehmed nâm râcilin verâseti, zevce-i 
metrûkesi Emine bt.  Mehmed nâm hâtun ile müteveffâ-yı mezbûrun babası 
mezbûr Çanlı Mehmed’in li ebeveyn kız karındaşı Ayşe Hâtun’un sadriyye kızı 
Sâime bt.  Süleyman nâm hâtuna münhasıra oldukdan sonra mezbûre Sâime 
Hâtun tarafından husûs-ı âtîye vekîl olup zâtını ma‘rifet-i şer‘iyye ile ârifân 
mahmiye-i İstanbul’da Silivrikapısı kurbunda sâkin Ahmed Çelebi b.  Eyüb ve 
Hasan Çelebi b. Kasım nâm kimesneler şehâdetleri ile vekâleti sâbite olan sadrî 
oğlu Ahmed Bey meclis-i şer‘de müteveffâ-yı mezbûrun terekesine vâzı‘atü’l-
yed olan mezbûre Emine Hâtun mahzarında bi’l-vekâle ikrâr edip vâlidem ve 
müvekkilem mezbûre Sâime Hâtun’un mûrisi mezbûr Osman Beşe fevt olduk-
da akār ve menkūl cümle terekesi zevcesi mezbûre Emine Hâtun kabz etmiş idi 
el-hâletü hâzihî mezkûre Emine Hâtun ile tehârüc-i şer‘î tarîki üzre bi’l-vekâle 
elli esedî guruşa sulh olup mezbûre dahi ba‘de’l-kabûl bedel-i sulh olan elli 
esedî guruşu mezbûre Emine Hâtun yedinden alıp kabz edip tereke-i zâhire-i 
müteveffâ-yı mezbûra müte‘allika da‘vâdan merkūme Emine Hâtun’un zimme-
tini ibrâ eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: Oda-i mezbûre odabaşısı İsâ Beşe b.  Muharrem, Mehmed Beşe 
b. Cafer odabaşı-i sâbık, Abdurrahman Çelebi b. Mustafa el-Cündî Mustafa Beşe 
b.  Osman, Ahmed Beşe b.  Mehmed, Mehmed Beşe b.  İbrahim, Himmet Beşe, 
Şükrullah Çelebi b. Mustafa.









665 [59b-2] Fâtıma bt. Mahmud’un çiçekçi iken vefat eden babasının gediğini 
alan Ahmed Beşe b. Fethullah’ın zimmetini ibrâ ettiği
İbrâ
Mahmiye-i İstanbul’da Aksaray sûkunda çiçekci iken fevt olan Mahmud’un 
kebîre kızı Fâtıma nâm hâtun meclis-i şer‘-i hatîrde râfi‘ü’l-kitâb Ahmed Beşe 
b. Fethullah muvâcehesinde ikrâr ve i‘tirâf edip babam mezbûr Mahmud fevt ol-
dukda mezbûr Ahmed Beşe yerine çiçekci gediğine geçmekle, merkūm Ahmed 
Beşe bana ol gedik için Ahmed Paşa’da olan yüz otuz beş bin akçe yemiş akçesi 
mukābelesinde aldığımız hâs mahsûlünden sana hisse vereyim deyû va‘d etmek-
le da‘vâ edip bu vech üzre da‘vâm mesmû‘a olmayıp ben dahi mezbûr Ahmed 
Beşe’yi bu husûsa müte‘allik âmme-i da‘vâdan ibrâ-i âmm-ı kātı‘ü’n-nizâ‘ ile 
ibrâ eyledim. Fîmâ-ba‘d zikr olunan gedik husûsuna ve hâs mahsûlünden hisse-
ye müte‘allika mezbûr Ahmed Beşe üzerine da‘vâ ve nizâ‘ım ve husûmetim yok-
tur dedikde mezbûre Fâtıma’nın cemî‘ kelimâtını mezbûr Ahmed Beşe vicâhen 
ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharrem li sene 1074.
Şuhûdü’l-hâl: Ahmed b.  Abdülcebbar, Keşfî Mustafa Efendi b.  Muharrem, Ali 
Çelebi Çukadar, Mahmud b. Mehmed, el-Hâc Ahmed b. Mahmud.

666 [59b-3] Ermeni Semerci Murad v. Gazar’ın Ermeni eski patriği Gazar 
v. Agop’ta alacağı olduğu
İsbât-ı deyn
Mahmiye-i İstanbul’da Kefeli mahallesinde sâkine Semerci Murad v.  Gazar 
nâm Ermeni meclis-i şer‘-i hatîrde sâbıkan Ermeni patriği olan Gazar v.  Agop 
muvâcehesinde üzerine da‘vâ edip mezbûr Gazar Ermeni mukaddemâ Ermeni 
tâifesine bin yetmiş senesinde patrik oldukda sene-i mezbûre Ramazânı’nda 
benden bin altı yüz riyâlî guruş iktirâz ve kabz eyledikden sonra hattâ ben-
den bin altı yüz riyâlî guruş iktirâz ve kabz eylediğini Meryem Ana kilisesin-
de ikrâr dahi etmiş idi el-hâletü hâzihî meblağ-ı mezbûr bin altı yüz riyâlî gu-
ruşu mezbûr Gazar Ermeni’den taleb ederim, suâl olunsun dedikde gıbbe’s-suâl 
ve’l-inkâr ve akībe’l-istişhâd mahmiye-i merkūmede el-Hâc İsâ mahallesinde 
sâkin Haçador v. Serkis ve Mercan çarşısında ekmekçi dükkânında sâkin Magsit 
v.  Andriyas nâm Ermeniler li ecli’ş-şehâde meclis-i şer‘a hâzırân olup gıbbe’l-
istişhâd fi’l-vâki‘ mezbûr Gazar zikr olunan Meyrem Ana kilisesinde şehr-i 
mezbûrda müdde‘î-i mezbûr Semerci Murad Ermeni’den bin altı yüz riyâlî gu-
ruş iktirâz ve kabz eyledim, hâlâ zimmetimde vâcibü’l-edâ deynimdir deyû 
huzûrumuzda tav‘an ikrâr eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın meblağ-ı mezbûr bin altı yüz riyâlî 
guruşu müdde‘î-i mezbûr Semerci Murad’a edâya mezbûr Gazar Ermeni’ye 
tenbîh birle mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharrem li sene 1074.
Şuhûdü’l-hâl: İsmail Ağa b.  Osman el-Mübâşir, Keşfî Mustafa Efendi el-Kâtib, 
Müzekkî Mehmed Efendi b.  Mustafa el-Kâtib, çukadar Ali Beşe, İbrahim Paşa 
karındaşı İsmail Ağa, Hüseyin Efendi el-Brusî kâtibü’l-vesîka, Ahmed Çelebi 
b. Mahmud kethüdâ-yı muhzırân, Abdi Çelebi b. Hüseyin, Şükür Bey b. Mustafa, 
Mehmed Çelebi b. Abdullah, Mehmed b. Ramazan.

667 [59b-4] Navluncu Hacı Mehmed b. Hacı Receb ile ortağı Hacı Veli b. Hacı 
Ramazan’ın İshak Beşe’de olan alacaklarına Osman Beşe’nin kefil olduğu
Kefâlet
Navluncu tâifesinden el-Hâc Mehmed b. el-Hâc Receb ve şerîki el-Hâc Veli b. el-
Hâc Ramazan nâm kimesneler meclis-i şer‘de ekmekçi tâifesinden İshak Beşe 
nâm kimesne mahzarında her biri üzerine da‘vâ ve takrîr-i kelâm edip her key-
li elli akçeye yedimizden müşterâ ve makbûz beş yüz kırk keyl buğday semeni 
olup mezbûr İshak Beşe zimmetinde olan yirmi yedi bin akçe hakkım mezbûr 
İshak Beşe’den taleb ederim suâl olunsun dedikde gıbbe’s-suâl mezbûr İshak 
Beşe cevâbında fi’l-vâki‘ müdde‘iyân-ı mezbûrâna edâya mezbûr İshak Beşe’ye 
ba‘de’t-tenbîh mezbûr İshak Beşe talebi ile mezbûrân meblağ-ı mezbûru târih-i 
kitâbdan şehr-i âtî gurresine değin edâya te’cîl eylediklerinde mezbûr Osman 
Beşe mezbûr İshak Beşe’nin nefsine ve hîn-i mütâlebede meclis-i şer‘a ihzârına 
ve firâr ederse meblağ-ı mezbûra emri ile kefîl oldukda, müdde‘iyân-ı mezbûrân 
kefâlet-i mezbûreyi kabûl etmeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer mine’l-Muharrem li sene 1074.
Şuhûdü’l-hâl: Hüseyin Efendi el-Brusî, Ahmed Çelebi b.  Mahmud Kethüdâ, 
Abdi Çelebi b. Hüseyin, Şükür Bey b. Mustafa, Mehmed b. Ramazan.

668 [59b-5] Fâtıma bt. Mahmud’un çiçekçi iken vefat eden babasının yerine 
geçen İvaz b. Ayas’ın zimmetini ibrâ ettiği
İbrâ
Mahmiye-i İstanbul’da Aksaray kurbunda Hacı Bayram mahallesi 
sâkinelerinden Fâtıma bt.  Mahmud meclis-i şer‘-i hatîrde râfi‘ü’l-kitâb İvaz 
b.  Ayas muvâcehesinde ikrâr ve takrîr-i kelâm edip babam mezbûr Mahmud 
mukaddemâ Aksaray sûkunda çiçekci iken fevt olup yerine çiçekci gediğine 
mezbûr İvaz geçmişdi hâlâ mezbûr İvaz babamın ol çiçekci dükkânında mevcûd 
otuz bin akçelik yemiş ve çiçek ve tabla ve sepet kabz eyledin deyû da‘vâ etmiş-
di hâlâ fâriğ olup husûs-ı mezbûra müte‘allik da‘vâdan ve mezbûr İvaz zikr olu-
nan gediğe geçdikde, bana ol gedik için maktûl Ahmed Paşa’da olan yüz otuz 
beş bin akçe yemiş akçesi mukābelesinde aldığımız hâs mahsûlünden sana hisse 
vereyim deyû va‘d etmiş idi ana müte‘allika da‘vâda dahi mezbûr İvaz’ın zimme-
tini ibrâ-i âmm-ı kātı‘ü’n-nizâ‘ ile ibrâ eyledim. Fîmâ-ba‘d zikr olunan husûsa 
müte‘allika mezbûr İvaz ile da‘vâ ve nizâ‘ım yoktur dedikde gıbbe’t-tasdîk mâ 
vaka‘a bi’t-taleb ketb olundu.
Fî gurreti Safer li sene 1074.
Şuhûdü’l-hâl: Ahmed b.  Abdülcebbar, Mustafa es-Sarrâc, Ali Beşe er-Râcil, 
Mahmud b. Mehmed, Osman Bey el-cündî.

669 [59b-6] Ekmekçi Hacı Mehmed b. Abdullah’ın hayatta iken Rus kölesi 
Rıdvan’ı azat ettiği
Itâknâme
İşbu orta boylu elâ gözlü açık kaşlı Rusiyyü’l-asl bâ‘isü’l-kitâb Rıdvan 
b.  Abdullah meclis-i [60a] şer‘-i hatîr-i lâzımü’t-tevkīrde ekmeci tâifesinden 
olup fevt olan el-Hâc Mehmed b.  Abdullah’ın vasiyy-i muhtârı Ali Ağa 
b.  Mahmud muvâcehesinde üzerine da‘vâ ve takrîr-i kelâm edip sâbıkan 
ben mezbûr Ekmekçi el-Hâc Mehmed’in abd-i memlûkü olup hâl-i sıhha-
tinde beni i‘tâk ve tahrîr etmiş idi. Terekeden olmak üzre vasiyy-i mezbûr 
bana vaz‘-ı yed eyledi. Suâl olunup kasr-ı yedine tenbîh olunmak taleb ede-
rim deyicek gıbbe’s-suâl vasiyy-i mezbûr müdde‘î-i mezbûra vaz‘-ı yedini 
mukır ve vech-i muharrer üzre müteveffâ-yı mezbûr hâl-i sıhhatinde i‘tâk ve 
tahrîr ettiğini münkir olıcak müdde‘î-i mezbûr Rıdvan’dan müdde‘âsını mü-
beyyene beyyine taleb olundukda udûl-i ricâlden olup mahmiye-i İstanbul’da 
Unkapanı kurbunda Papasoğlu mahallesi sâkinlerinden Ali b.  Beşir ve Yusuf 
b.  Yakub nâm kimesneler li ecli’ş-şehâde meclis-i şer‘a hâzırân olup isre’l-
istişhâd fi’l-vâki‘ müteveffâ-yı mezbûr Ekmekçi el-Hâc Mehmed hâl-i sıhha-
tinde işbu merkūm Rıdvan’ı bizim huzûrumuzda i‘tâk ve tahrîr eyledi. Mezbûr 
Rıdvan sâir ahrâr gibi hürdür, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylemekleri ile gıbbe’t-ta‘dîl 
ve’t-tezkiyye şehâdetleri makbûle olmağın mûcebince ba‘de’l-hükm müdde‘î-i 
mezbûrdan kasr-ı yedine vasiyy-i mezbûra tenbîh olunup mâ vaka‘a gıbbe’t-
taleb ketb olundu.









 
Şuhûdü’l-hâl: Çavuşzâde Hüseyin Efendi, Zahrü’l-emsâl Ebûbekir Ağa b. Murad, 
Hüseyin Bey b. Abdullah, Ali Bey el-Cündî Kurt b. Himmet, Şaban b. Abdullah, 
el-Hâc Ahmed b. Mahmud, Resûl b. Rıdvan.

670 [60a-1] Ümmühânî bt. Ahmed’in menzilini Seyyid İbrahim Çelebi 
b. Seyyid Mehmed’e sattığı
Mülknâme
Mahmiye-i İstanbul’da Neslişah Sultan mahallesi sâkinelerinden Ümmühânî 
bt.  Ahmed nâm kimesne meclis-i şer‘-i şerîf-i şâmihu’l-imâd ve mahfil-i dîn-i 
münîf-i râsihu’l-evtâdda, râfi‘ü’l-kitâb Seyyid İbrahim Çelebi b. Seyyid Mehmed 
muvâcehesinde ikrâr ve i‘tirâf edip mahalle-i merkūmede vâki‘ bir tarafı 
mezbûr Seyyid İbrahim Çelebi mülkü ve bir tarafı Ömer Beşe mülkü ve bir ta-
rafı Hüseyin Beşe mülkü ve bir tarafı tarîk-i hâs ile mahdûd fevkānî ve tahtânî 
iki bâb odaları ve müşterek bi’r-i mâ ve zât-ı eşcâr-ı müsmire [ve] cüneyne ve 
kenîfi müştemil mülk menzilimi, cemî‘ tevâbi‘ ve levâhık ve kâffe-i hukūk ve 
merâfıkı ile mezbûr Seyyid İbrahim Çelebi’ye on beş bin nakd-i fıddî râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm eyleyip ol dahi iştirâ ve kabûl ettikden sonra semen-i mezbûr on beş bin 
akçeyi mezbûr Seyyid İbrahim Çelebi yedinden tamâmen alıp kabz eyledim 
ba‘de’l-yevm menzil-i mezbûr cemî‘ tevâbi‘i ile mezbûrun mülk-i müşterâsıdır, 
keyfe mâ yeşâ’ ve yahtâr mutasarrıf olsun dedikde mukırra-i mezbûrenin ikrâr-ı 
meşrûhunu mezbûr Seyyid İbrahim Çelebi vicâhen ve şifâhen tasdîk ve tahkīk 
etmeğin mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa Efendi b. Ali el-İmâm, Mehmed Çelebi ed-Dâ‘î, Mustafa 
Halîfe el-Müezzin, Ali b.  İsâ, Ahmed Beşe b.  Mehmed, Ali b.  Bâli, Ömer Beşe 
b. Yahya.

671 [60a-2] Nikola v. Yani’nin vârislerinden karısı Kokona bt. Apostolaki’nin 
miras hususunda diğer vâris Kiko v. Kisa’nın zimmetini ibrâ ettiği
İbrâ
Mahmiye-i İstanbul’da Hızır İlyas mahallesi ahâlîsinden iken hâlik olan Nikola 
v.  Yani nâm zimmînin verâseti, zevce-i metrûkesi Kokona bt.  Apostolaki nâm 
nasrâniyye ile sulbiye kebîre kızları İrhonca ve Mariyora nâm nasrâniyyelere 
münhasıra oldukdan sonra mezbûre Kokona tarafından husûs-ı âti’z-zikre vekîl 
olup Tiryano v.  Pireşkovar ve Yorgaki v.  Pireşkovar nâm zimmîler şehâdetleri 
ile vekâleti sâbite olan Panayot v.  Nikola nâm zimmî ve merkūmetân İrhonca 
ve Mariyora taraflarından husûs-ı câi’z-zikre vekîl olup şâhidân-ı mezbûrân 
şehâdetleri ile vekâleti sâbite olan Yorgaki v.  Pireşkovar nâm zimmî meclis-i 
şer‘de hâlik-i mezbûrun terekesine vâzı‘u’l-yed olan hâmilü’l-kitâb Kiko v. Kisa 
nâm zimmî muvâcehesinde bi’l-vekâle ikrâr edip hâlik-i mezbûrun terekesin-
den mezbûr Kiko yedinde olan yirmi beş bin akçe veresesi mezbûrâna intikāl 
etmekle meblağ-ı mezbûru veresesine teslîm için yedinden alıp kabz eyledik. 
Min ba‘d meblağ-ı mezbûrun mezbûr zimmî yedinde bir akçe bâkī kalmadı de-
diklerinde, gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa Çavuş b.  İbrahim el-Mübâşir, çukadar Ali Beşe, Receb 
Çavuş b. Mustafa, sarrâc Mustafa Beşe, Ömer Çelebi b. Mehmed.

672 [60a-3, Arapça] Hâkimin, Mustafa ve Ayşe adlı küçüklere nafaka takdir 
etmesi ve vasîlerine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, babaları bundan ak-
dem vefât eden Mustafa ve Ayşe ibney Mehmed nâm sagīreynin nafakası, kis-
vesi ve sâir havâic-i zarûriyyesi için, mahmiye-i Kostantıniyye mahallâtından 
Kara Mustafa Paşa mahallesinde sâkin olan Mehmed b. ( ) nâm vasîlerinin tale-
biyle, babalarından kendilerine intikāl eden mallardan karşılanmak üzre zeyilde 
mezkûr târihden i‘tibâren her birine yevmî râyicü’l-vakt üç akçe farz ve takdîr 
etti. Hâkim-i müşârün-ileyh ayrıca meblağ-ı mefrûz-i mezbûru sagīreyn-i 
merkūmeynin havâic-i lâzımesine sarf etmesine ve vakt-i hâcette istidâne edip 
vakte’z-zafer rücû‘ etmesine vasiyy-i mezbûra izin verdi.
Cerâ zâlike ve hurrire fi’l-yevmi’s-sânî min Saferi’l-hayr sene erba‘a ve seb‘în ve 
elf.
Şuhûdü’l-hâl: Fahrü’l-müderrisîn Ömer Efendi, Mehmed b.  Abdullah, Şükür 
Beşe b. Mustafa, Abdi Çelebi b. Hüseyin, Mehmed b. Ramazan, Baba Resûl

673 [60a-4] Kürekçi Mehmed b. Abdullah’ın Bozacı Panbuk v. İsteryo aleyhine 
açtığı alacak davasında haksız olduğu
Men‘
Kürekçi tâifesinden Mehmed b.  Abdullah meclis-i şer‘de bozacı tâifesinden 
Panbuk v.  İsteryo nâm zimmî muvâcehesinde üzerine da‘vâ ve takrîr-i kelâm 
edip bozacı tâifesine kürekçi fermân olundukda mezbûr Panbuk beni kürekçi 
ameli için beş bin akçe ücret üzerine istîcâr edip ben dahi edâ-i hizmet eyledi-
ğimden sonra ücret-i mezbûrem olan beş bin akçe zimmetinde kalmışdır, suâl 
olunsun dedikde gıbbe’s-suâl merkūm Panbuk cevâbında ben mezbûru istîcâr 
eylemedim. Müdde‘î-i mezbûr mukaddemâ işbu hâzır bi’l-meclis Mehmed nâm 
kimesneden vech-i muharrer üzre beni sen beş bin akçe üzerine istîcâr eyle-
din deyû hâlâ benden da‘vâ eylediği ücreti, mezbûr Mehmed’den da‘vâ edip iki 
bin akçe üzerine mezbûr Mehmed ile sulh olmuş idi deyicek gıbbe’l-istintâk 
ücret-i mezkûreyi mezbûr Mehmed’den da‘vâ edip iki bin akçe üzerine mezbûr 
Mehmed ile sulh olduğunu mezbûr ikrâr ve i‘tirâf etmekle merkūm Panbuk’dan 
da‘vâsı sahîha olmamağın müdde‘î-i mezbûr bî-vech mu‘ârazadan men‘ birle 
mâ vaka‘a bi’t-taleb ketb olundu.
Fî gurreti Saferi’l-hayr li sene 1074.
Şuhûdü’l-hâl: Şükür Beşe b.  Mustafa, Abdi Çelebi b.  Hüseyin, Mehmed Çelebi 
b. Abdullah, el-Hâc Yusuf b. Musa, Mehmed b. Ramazan, Baba Resûl.

674 [60a-5] Yanya kazasına bağlı Kiraso köyünden Saro v. Todor’un 
Parmakkapı’da ölen Toma v. Todori’nin vârislerinden olduğu
İsbât-ı verâset
Fi’l-asl vilâyet-i Rumeli’nde Yanya kazâsı kurâsından Kiraso nâm karye 
ahâlîsinden hâmilü’l-kitâb Saro v.  Todor nâm nasrânî meclis-i şer‘-i hatîr-i 
lâzımü’t-tevkīrde mahmiye-i İstanbul’da Parmakkapı kurbunda sâkin iken hâlik 
olan Toma v. Todori nâm zimmînin zevce-i metrûkesi olup terekesine vâzı‘atü’l-
yed olan Anarva bt. Yakomi nâm nasrâniyye muvâcehesinde üzerine da‘vâ edip 
mezbûr Toma hâlik oldukda verâseti zevcesi mezbûreye ve sulbiye kızı Kokona 
nâm sagīreye ve ben li ebeveyn karındaşı olup babamız mezbûr Todori ve ana-
mız ismi Despo bt. ( ) nâm nasrâniyye olmağla bana münhasıra ve kable’l-kısme 
sagīre-i mezbûre dahi fevt olup verâseti vâlidesi mezbûre ile li ebeveyn ammi ol-
mağla bana münhasıra ve tashîh mes’elesi yirmi dört sehimden olup yedi sehimi 
mezbûr Anarva’ya ve on yedi sehimi bana isâbet etmekle terekelerine vâzı‘atü’l-
yed olan mezbûre Anarva’dan taleb ederim suâl olunsun dedikde gıbbe’s-suâl 
mezbûre dahi cevâbında tereke-i müteveffiyân-ı merkūmâna vaz‘-ı yedini ikrâr 
lâkin mezbûr vech-i muharrer üzre verâsetini inkâr eyledikde mezbûr Saro’dan 
müdde‘âsı için beyyine taleb olundukda zimmîyândan Kumkapı’da sâkin 
Lukova v. Vaso ve Tahtaminâre mahallesinde sâkin Kosta v. Dov nâm zimmîler 
li ecli’ş-şehâde meclis-i şer‘a hâzırân olup istişhâd olundukda fi’l-vâki‘ müdde‘î-i 
mezbûr Saro zimmî hâlik-i mezbûr Toma’nın li ebeveyn karındaşı olup babaları 
mezbûr Todori ve anaları Despo bt. ( ) nâm nasrâniyyedir biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebiyle 
ba‘de’l-hükm bi tarîki’l-münâsaha on yedi sehim husûsunu müdde‘î-i mezbûr 
Saro zimmîye [edâya] mezbûre Anarva’ya ba‘de’t-tenbîh mâ vaka‘a bi’t-taleb 
ketb olundu.
[Fî yevmî gurreti Saferi’l-hayr] li sene erba‘a ve seb‘în ve elf.
Şuhûdü’l-hâl: Mehmed Çavuş el-Mübâşir, Ahmed Çelebi b.  Mahmud, Keşfî 
Mustafa Efendi el-Kâtib, Abdi Çelebi, Şükür Bey.

675 [60b-1] Mısır’a gidecek olan Hoca Üveys Mescidi kayyımı Mahmud 
b. Şaban’ın yerine Abdülkerim Halife’yi kayyım tayin ettiği
Kāimmakāmlık
Mahmiye-i İstanbul’da Ali Paşa-yı Atîk kurbunda vâki‘ merhûm Hoca Üveys 
mescid-i şerîfinde kayyım olan Mahmud b.  Şaban nâm kimesne meclis-i şer‘-i 
hatîr-i lâzımü’t-tevkīrde işbu bâ‘isü’l-kitâb Abdülkerim Halîfe b.  ( ) mahza-
rında takrîr-i kelâm edip işbu sene-i mübârekede ben Mısır diyârına gitmeğe 
azîmet eyledim. inşâ’allâhü’r-rahmân avdet edip gelince yevmî iki akçe vazîfe ile 
mezbûr Abdülkerim Halîfe’yi zikr olunan mescid-i şerîfde kayyımlık hizmeti-
ni edâya yerime kāimmakām nasb ve ta‘yîn eyledim, ol dahi kabûl ve hizmet-i 
lâzımesini edâya ta‘ahhüd eyledi dedikde mâ vaka‘a bi’t-taleb ketb olundu.
Fi’l-yevmî gurreti Saferi’l-hayr li sene 1074.
Şuhûdü’l-hâl: Mehmed Efendi b.  Mehmed el-İmâm, el-Hâc Mustafa b.  Veli 
el-Müezzin, Musa b. Himmet, el-Hâc Mehmed b. Abdullah, Mustafa b. Abdullah.

676 [60b-2] Râbia bt. Mustafa’nın Rus cariyesi Timurhan’ı azat ettiği
Itâknâme
Mahmiye-i İstanbul’da Cafer Subaşı mahallesi sâkinelerinden Râbia bt. Mustafa 
nâm hâtun tarafından i‘tâk-ı âtîye vekîl olup mezbûrenin zâtını ma‘rifet-i 
şer‘iyye ile ârifân Mehmed Çelebi b. Mehmed ve Sâlih Çelebi b. Mehmed nâm 
kimesne şehâdetleri ile şer‘an vekâleti sâbite olan zevci Mehmed Çelebi b. Kasım 
meclis-i şer‘-i şerîf-i vâcibü’t-teşrîfde bi’l-vekâle ikrâr ve takrîr-i kelâm edip mü-
vekkilem mezbûre Râbia kendiye rıkkını mu‘terife orta boylu açık kaşlı gök elâ 
gözlü Rusiyyetü’l-asl Timurhan bt.  Abdullah nâm câriye-i memlûkesini hasbe-
ten lillâhi’l-azîm ve taleben li merzâti Rabbihi’l-kerîm tahrîr ve i‘tâk ve silk-i 
harâir-i asliyyâta idrâc ü ilhâk eyledim, üzerinde velâdan gayrı hakkım kalmadı 
dedi dedikde mâ vaka‘a gıbbe’t-taleb ketb olundu.
Fi’l-yevmi’r-râbi‘ min Saferi’l-hayr li sene erba‘a ve seb‘în ve elf.
Şuhûdü’l-hâl: Keşfî Mustafa Efendi, Abdi Çelebi b.  Hüseyin, Mustafa Çelebi 
b. Hüseyin, Mehmed b. Ramazan, Baba Resûl b. Rıdvan.

677 [60b-3] Mehmed Beşe’nin Rus cariyesi Mülâyim’i azat ettiği
Itâknâme
Mahmiye-i İstanbul’da Edirnekapısı kurbunda Ali Paşa-yı Atîk mahalle-
si sâkinlerinden Mehmed Beşe b.  ( ) nâm râcil meclis-i şer‘-i şerîf-i şâmihu’l-
imâdda ikrâr ve takrîr-i kelâm edip orta boylu açık kaşlı elâ gözlü Rusiyyetü’l-
asl bâ‘isü’l-kitâb Mülâyim bt.  Abdülvehhab nâm câriye-i memlûkemi, hasbe-
ten lillâhi te‘âlâ ve taleben li merzâtihî malımdan tahrîr ve i‘tâk ve sâir harâir-i 
asliyyâta idrâc ü ilhâk eyledim ba‘de’l-yevm mezbûre Mülâyim sâir harâir gibi 
hürre olup üzerinde hakk-ı velâdan gayrı hak ve alâkam kalmadı dedikde mâ 
hüve’l-vâki‘ mezbûre Mülâyim talebiyle ketb olundu.
Fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa Efendi el-hatîb, el-Hâc İsmail b. el-Hâc Abdülcelil, Hasan 
Halîfe el-Müezzin, Seyyid Mehmed b.  Seyyid Ali, Receb Halîfe el-Müezzin, 
el-Hâc Hüseyin b. Abdülcelil, Halil b. Mustafa, Kurt b. Abdullah, el-Hâc Şaban 
b. el-Hâc İsmail, Mustafa b. İsâ, el-Hâc Ahmed b. Kurt, Baba Resûl.

678 [60b-4] Mehmed Çelebi b. Abdi’nin menzil ile bahçesini üvey oğlu 
Mustafa’ya hibe ettiği
Hibe
Mahmiye-i İstanbul’da Edirnekapısı kurbunda Ali Paşa-yı Atîk mahallesi 
sâkinlerinden Mehmed Çelebi b.  Abdi meclis-i şer‘-i şerîf-i şâmihu’l-imâdda 
rabîbi Mustafa b.  ( ) muvâcehesinde ikrâr ve takrîr-i kelâm edip mahalle-i 
mezbûrede vâki‘ bir tarafı zevcem Belkıs’a hibe ettiğim bahçe ve bir tarafı pa-
zarcı dükkânı ve bir tarafı Hatîce Sultan hamamı külhanı ve bir tarafı Hatîce 
Sultan vakfından kendim sâkin olduğum menzil ile mahdûd eşcâr-ı müsmire ve 
gayr-ı müsmireyi müştemil bahçemi mezbûr Mustafa’ya hibe-i sahîha-i şer‘iyye 
ile hibe ve temlîk eyleyip ol dahi ittihâb ve temellük ve kabûl eyledi ba‘de’l-
yevm zikr olunan bahçe-i mezbûre mezbûr Mustafa’nın mülk-i mevhûbudur, 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî min Saferi’l-hayr li sene 1074.
Şuhûdü’l-hâl: es-Sâbikūn.









679 [60b-5] Mehmed Çelebi b. Abdi’nin karısı tarafından rehin 
karşılığında Yako’ya verilen borçta alakasının olmadığı
Mahmiye-i İstanbul’da Edirnekapısı kurbunda Ali Paşa-yı Atîk mahalle-
si sâkinlerinden Mehmed Çelebi b.  Abdi meclis-i şer‘-i hatîrde bâ‘isetü’l-kitâb 
zevcesi Belkıs bt.  Gülâbî nâm hâtun tarafından tasdîk-ı âti’l-beyâna vekîl olup 
bi mâ hüve tarîki’s-sübût şer‘an vekâleti sâbite olan Eyüb Çelebi b.  Süleyman 
muvâcehesinde bi’t-tav‘ ikrâr ve takrîr-i kelâm edip Yako nâm zimmî 
mukaddemâ zevcem mezbûreden istikrâz ve kabz eylediği üç yüz otuz guruş 
mezbûr zimmîye benim yedimle teslîm olunmuş idi. Meblağ-ı mezbûr üç yüz 
otuz guruş zevcem mezbûre Belkıs’ındır, benim alâkam yoktur meblağ-ı mezbûr 
mukābelesinde olan rihânı dahi mezbûre Belkıs yedindedir dedikde mezbûrun 
cemî‘ kelimâtını vekîl-i mezbûr tahkīk ve tasdîk etmeğin mâ vaka‘a bi’t-taleb 
ketb olundu.
Fi’l-yevmi’s-sânî min Saferi’l-hayr li sene 1074.
Şuhûdü’l-hâl: es-Sâbikūn.

680 [60b-6] Mehmed Beşe b. Abdi’nin bahçe hissesini karısı Belkıs 
bt. Gülâbi’ye hibe ettiği
Hibe
Mahmiye-i İstanbul’da Edirnekapısı kurbunda Ali Paşa-yı Atîk mahalle-
si sükkânından Mehmed Beşe b.  Abdi meclis-i şer‘-i hatîr-i lâzımü’t-tevkīrde 
zevcesi Belkıs Hâtun bt.  Gülâbî tarafından tasdîk-ı âti’l-beyâna vekîl olup bi 
mâ hüve tarîki’s-sübût şer‘an vekâleti sâbite olan Eyüb Çelebi b.  Süleyman 
muvâcehesinde ikrâr ve i‘tirâf edip mahalle-i mezbûrede sâkin olduğum men-
zilim kurbunda vâki‘ eşcâr-ı müsmire ve gayr-ı müsmireyi müştemil olup bir ta-
rafı pazarcı dükkânı ve bir tarafı ba‘zan yahudihâne ve ba‘zan müezzin ( ) Halîfe 
mülkü ve bir tarafı ba‘zan el-Hâc Hüseyin ve ba‘zan kendim sâkin olduğum 
menzilimin havlusu ve bir tarafı Hatîce Sultan hamamı külhanı ile mahdûd 
olan bahçemin yahudihâne tarafında vâki‘ nısfını, alâmet-ı fâsıla vaz‘ olunup 
ifrâz ve ta‘yîn olundukdan sonra zevcem merkūme Belkıs’a Hibe-i sahîha ile 
hibe ve temlîk edip ol dahi ittihâb ve temellük ve kabûl eyledi. Fîmâ-ba‘d zikr 
olunan bahçenin nısf-ı mu‘ayyeni mezbûre Belkıs’ın mülk-i mevhûbudur keyfe 
mâ yeşâ’ mutasarrıfe olsun dedikde gıbbe’t-tasdîki’l-vicâhî mâ vaka‘a bi’t-taleb 
ketb olundu.
Fi’l-yevmi’s-sânî min Saferi’l-hayr li sene 1074.









681 [60b-7] Mehmed Çelebi’nin malının üçte birini vasiyet edip Eyüb 
Çelebi’ye de vasî tayin ettiği
Vasiyyet
Mahmiye-i İstanbul’da Edirnekapısı kurbunda Ali Paşa-yı Atîk mahallesinde 
sâkin Mehmed Çelebi b. ( ) meclis-i şer‘-i şerîf-i şâmihu’l-imâdda takrîr-i kelâm 
ve bast-ı merâm edip işbu dâr-ı fenâ bî-sebât ve bî-bekā olup na‘îmi zıll-ı zâil ve 
mukīmi dayf-ı râhil olmağla âlem-i fenâ ve şuhûddan menzil-i bekā ve hulûda? 
rıhlet etmezden mukaddem ba‘zı sadakāt-ı mebrûre inşâsına niyet ve muzâfen 
ilâ mâ yü‘addü’l-mevt şöyle vasiyyet eyledim ki bi emrillâhi’l-meliki’l-müte‘âl 
fevt olduğumda malımın sülüsünden yüz on beş riyâlî guruş ifrâz olunup 
techîz ve tekfînime ve levâzım-ı defnime ve yevm-i vefâtımda ve sâir eyyâm-ı 
mu‘tâdede tabh olunacak ta‘âma harc u sarf olunup fukarâya it‘âm oluna deyû 
vasiyyet ve bu vasiyyetimi tenfîz için işbu Eyüb Çelebi’yi vasiyy-i muhtâr nasb ve 
ihtiyâr eyledim dedikde mezbûr Eyüb Çelebi dahi vesâyet-i mezbûreyi kabûl ve 
hizmet-i lâzımesin edâya ta‘ahhüd etmeğin mâ vaka‘a gıbbe’t-taleb ketb olundu.
Fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: es-Sâbikūn.

682 [60b-8] Ermeni Kirakos v. İhtiyar’ın oğlu Haçador’daki alacağını 
tahsil edip zimmetini ibrâ ettiği
İbrâ
Mahmiye-i İstanbul’da Balatkapısı kurbunda el-Hâc İsâ mahallesi ahâlîsinden 
Kirakos v. İhtiyar nâm Ermeni meclis-i şer‘-i hatîr-i lâzımü’t-tevkīrde sulbî kebîr 
oğlu râfi‘ü’l-kitâb Haçador nâm Ermeni mahzarında bi’t-tav‘i’s-sâf ikrâr ve 
takrîr-i kelâm edip mukaddemâ sermâye edinmek için benden iktirâz ve kabz 
eylediği beş yüz riyâlî guruş yedinden bi’t-tamân alıp kabz eyledim min ba‘d bir 
akçe ve bir habbe bâkī kalmadı dedikde mukırr-ı mezbûru ikrâr-ı mezbûrunda 
mezbûr Haçador vicâhen tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Ramazan Efendi b.  Musa el-Müezzin, Sâlih Çelebi b.  Kurt 
el-Müezzin, Halil Beşe b.  el-Hâc Mehmed, Ali Efendi b.  Zeynelabidin, Berber 
Halil b.  İbrahim, Berber Mustafa Çelebi b.  Osman, Mehmed Çelebi kâtib-i 
muhâsebe, Agop v. Serkis, Aleksan v. Darador.









683 [60b-9, Arapça] Hâkimin, Neslihan bt. Mehmed adlı küçüğe nafaka takdir 
etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Neslihan bt. Mehmed 
nâm sagīrenin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından Akseki mahallesinde sâkine olan Rahime 
bt.  Abdullah nâm mutallaka annesi ve hâdinesinin talebiyle mezbûr babası 
üzerine zeyilde mezkûr târihden i‘tibâren yevmî râyicü’l-vakt beş akçe farz ve 
takdîr etti. Hâkim-i müşârün-ileyh ayrıca meblağ-ı mefrûz-i mezbûru sagīre-i 
merkūmenin havâic-i lâzımesine sarf etmesine ve vakt-i hâcette istidâne edip 
vakte’z-zafer babasına rücû‘ etmesine mezbûre Rahime’ye izin verdi.
Cerâ zâlike ve hurrire fi’l-yevmi’r-râbi‘ min Saferi’l-hayr sene erba‘a ve seb‘în 
ve elf.
Şuhûdü’l-hâl: Receb b. Derviş, Osman b. Ahmed, Pîrî Çelebi b. Hüseyin, Mustafa 
Çelebi b. İsâ, Şükür Beşe b. Mustafa, Mehmed b. Ramazan

684 [61a-1] Fâtıma bt. Halil’in yarım menzil hissesini kocası Ahmed 
b. Ali’ye sattığı
Mülknâme
Mahmiye-i İstanbul’da Tercüman Yunus mahallesi sâkinelerinden Fâtıma 
bt.  Halil nâm hâtun meclis-i şer‘-i hatîrde zevci Ahmed b.  Ali muvâcehesinde 
ikrâr ve takrîr-i kelâm edip mahalle-i mezbûrede vâki‘ bir tarafı Ali Bey vakfı 
ve bir tarafı Sâliha bt. Ahmed nâm hâtun mülkü ve bir tarafı Hasan Ağa bahçesi 
ve bir tarafı tarîk-i âm ile mahdûd tahtânî iki beyti ve cüneyneyi ve kenîfi hâvî 
mülk menzilimin nısf-ı şâyi‘i benim ve nısf-ı âharı zevcim mezbûrun müşterek 
mülkümüz olup hâlâ benim menzil-i mezbûrda olan nısf hisse-i şâyi‘amı zev-
cim mezbûr Ahmed’e bey‘-i bât ile üç bin yedi yüz elli akçeye bey‘ ü teslîm ey-
leyip ol dahi iştirâ ve kabûl ettikden sonra meblağ-ı mezbûr üç bin yedi yüz elli 
akçeyi yedinden tamâmen alıp kabz eyledim ba‘de’l-yevm menzil-i mezbûrun 
mecmû‘u zevcim mezbûr Ahmed’in mülk-i müşterâsıdır keyfe mâ yeşâ’ muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Saferi’l-hayr li sene erba‘a ve seb‘în ve elf.
Şuhûdü’l-hâl: Baba Resûl b. Rıdvan el-Muhzır, Şükür Beşe b. Mustafa el-Muhzır, 
Mehmed b.  Ramazan, el-Hâc Yusuf b.  Musa, Abdülfettah Efendi el-İmâm, 
Abdullah Efendi b.  Şaban, el-Hâc Ramazan b.  Mustafa, Mehmed b.  Abdullah, 
Bozacı Mustafa, Keçeci Tatar, Ramazan b. Mustafa.









685 [61a-2] Hamal Nahir v. Yuvan’ın kendisini döven Ebûbekir b. Abdullah 
ile sulh olduğu
Sulh
Mahmiye-i İstanbul’da Ayazmakapısı hâricinde hamal tâifesinden Nahir v. Yuvan 
nâm zimmî meclis-i şer‘-i hatîrde Ebûbekir b. Abdullah muvâcehesinde takrîr-i 
kelâm edip bundan akdem mezbûr Ebûbekir beni ayağı ile darb edip ol darb-
dan kasığımda şiş zâhir olmağla ben fıtık da‘vâsını edip ol inkâr etmekle bey-
nimizde münâza‘ât-ı kesîre vukū‘undan sonra tavassut-ı muslihîn ile merkūm 
Ebûbekir beni iki bin akçe üzerine da‘vâ-yı mezbûreden sulh etmeğin ben dahi 
sulh-ı mezbûru kabûl ve bedel-i sulh olan iki bin akçeyi yedinden tamâmen ahz 
u kabz eylediğimden sonra da‘vâ-yı mezbûreden merkūm Ebûbekir’in zimme-
tini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’s-sâdis min Saferi’l-hayr li sene 1074.
Şuhûdü’l-hâl: Osman b.  Mehmed, Mehmed b.  Musa, Ahmed b.  Yusuf, Osman 
b.  Halil, Bekir b.  Ali, Hüseyin b.  Ahmed, Baba Resûl el-Muhzır, Şükür Beşe 
b. Mustafa, Mehmed b. Ramazan, Hüseyin b. Veli.

686 [61a-3] Sâime bt. Veli’nin hayatta iken Rus cariyesi Şahbaz’ı azat ettiği
Tedbîr
Mahmiye-i İstanbul’da Kemal Paşa Türbesi mahallesinde sâkine iken vefât eden 
Sâime bt.  Veli nâm hâtunun verâseti, zevc-i metrûkü Halil Beşe ( ) nâm ki-
mesne ile li ebeveyn karındaşı el-Hâc Hüseyin nâm kimesneye münhasıra ol-
dukdan sonra kendi tarafından asâleten ve zevci mezbûr tarafından husûs-ı 
âti’z-zikre vekîl olup İmâm Mustafa Efendi ve Yusuf Çelebi b.  Hüseyin Çelebi 
şehâdetleri ile vekâlet sâbite olan mezbûr el-Hâc Hüseyin vekâleten meclis-i 
şer‘-i hatîr-i lâzımü’t-tevkīrde işbu orta boylu çatık kaşlı sarışın gök elâ göz-
lü burnunun sol cânibinde beni olan Rusiyyetü’l-asl Şahba[z] bt. Abdullah nâm 
câriye mahzarında ikrâr-ı tâm edip mezbûre Şahbaz mûrisem mezbûre Sâime 
Hâtun’un memlûke câriyesi olup mezbûre hâl-i sıhhatinde merkūme Şahbaz’ı 
tedbîr-i mutlak ile müdebbere eyledikden sonra fevt olup malının sülüsü kıy-
metine müsâ‘id olmağla mezbûre Şahbaz âzâd olup sâir harâir-i asliyyât gibi 
hürre olsun dedikde mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene 1074.
Şuhûdü’l-hâl: Hüseyin Efendi el-Brusî, Keşfî Mustafa Efendi, Ahmed Çelebi 
b.  Mahmud kethüdâ-yı muhzırân, Şükür Bey, Abdi Çelebi, Resûl b.  Rıdvan, 
Mehmed b. Ramazan.









687 [61a-4] İstanbul Ağası Mehmed b. Ahmed’in kendi ölümünden sonra Rus 
cariyesi Nusretan’ı azat ettiğinin tescili
Tedbîr
Mahmiye-i İstanbul’da İskender Paşa mahallesinde sâkin olup sâbıkan İstanbul 
Ağası olan fahrü’l-akrân Mehmed Ağa b.  Ahmed Ağa meclis-i şer‘-i hatîr-i 
lâzımü’t-tevkīrde ikrâr ve takrîr-i kelâm edip işbu hâfızü’l-kitâb uzun boylu açık 
kaşlı gök gözlü Rusiyyetü’l-asl Nusretan bt. Abdullah nâm câriye-i memlûkemi 
tedbîr-i mutlak ile müdebbere eyledim bi irâdetillâhi te‘âlâ kazâ-i nahb eyle-
diğimde merkūm Nusretan sâir harâir-i asliyyât gibi hürre olsun dedikde mâ 
vaka‘a bi’l-ibtigā ketb olundu.
Fi’l-yevmi’s-sâdis min Saferi’l-hayr li sene 1074.
Şuhûdü’l-hâl: Ali Efendi el-İmâm, Seyfullah Efendi el-İmâm, Mustafa Çelebi 
Sîmkeş, Abdi Çelebi b. Hüseyin, Şükrullah Bey b. Mustafa, Mehmed b. Ramazan.

688 [61a-5] Yahudi Nahil v. Arslan’ın ortakları Salamon, Pakar ve Mosi ile 
alacak-verecek hususunda birbirlerinin zimmetlerini ibrâ ettikleri
İbrâ
Portakal cemâ‘atinden Nahil v. A[r]slan nâm yahudi meclis-i şer‘-i hatîrde kendi 
tarafından asâleten ve mukaddemâ hâlik olan Salamon nâm yahudinin kızı olan 
İsterelya nâm yahudiyenin tarafından husûs-ı âtîye vekîl olup Avraham v. Yako ve 
Avraham v. Yahûda nâm yahudiler şehâdetleri ile vekâleti sâbite olan zevci Pakar ve 
li ebeveyn karındaşı Mosi nâm yahudiler mahzarında bi’t-tav‘i’s-sâf ikrâr ve i‘tirâf 
edip ben ve babam ve mûrisim mezbûr Arslan mukaddemâ mezbûrun Pakar ve 
Mosi ve Salamon şerîkler olup babam mezbûr hâlik olunca babam mezbûr ve be-
nim ile mezbûrûnun beynlerinde nice ahz u i‘tâ ve mu‘âmelât-ı şettâ vâkı‘a olduk-
dan sonra kirâren muhâsebe gördüğümüzde, babam mezbûr ile benim mezbûrun 
üzerinde mala müte‘allik şeyimiz zuhûr etmeyip ve mezbûrların dahi bizim üze-
rimizde şeyleri zuhûr etmemekle, bin altmış üç senesi Rebî‘ulâhiri’ne değin olan 
ahz u i‘tâ ve mu‘âmelât-ı mezbûreye [müte‘allik] da‘vâdan her birimiz âharın zim-
metini Saçlı Mustafa Efendi huzûrunda ibrâ ve iskāt edip hüccet-i şer‘iyye olun-
muşdu el-hâletü hâzihî ol târihden târih-i kitâba değin mezbûrlar benim ile 
şerîkler olup beynimizde kezâlik nice ahz u i‘tâ ve mu‘âmelât-ı şettâ vâkı‘a olup 
kezâlik yine mezbûrlar ile muhâsebe gördüğümüzde benim mezbûrlar üzerinde 
ve mezbûrların benim üzerimde mala müte‘allika bir şey zuhûr etmemekle, ben 
mezbûrların mu‘âmelât-ı mezkûreye müte‘allik da‘vâdan zimmetlerin ibrâ ve iskāt 
eyledim min ba‘d benden ya vekîlimden mu‘âmelât-ı mezkûreye müte‘allik da‘vâ 
sudûr ederse lede’l-hükkâm mesmû‘ olmasın dedikde mezbûrlar dahi meclis-i 









şer‘-i hatîrde mezbûr Nahil mahzarında her biri asâleten ve vekâleten ikrâr ve 
takrîr-i kelâm edip târih-i hüccet-i merkūmeden târih-i kitâba gelince biz dahi 
asâleten ve vekâleten mu‘âmelât-ı mezkûreye müte‘allik da‘vâdan mezbûr Nahil’in 
zimmetini ibrâ ve iskāt eyledik. Min ba‘d benden ya vekîlimden mu‘âmelât-ı 
mezkûreye müte‘allik da‘vâ sudûr ederse lede’l-hükkâm mesmû‘a olmasın dedik-
lerinde, gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: Abdülbâkī Efendi, Ahmed Çelebi b.  Mahmud, Hüseyin Efendi 
el-Kâtib el-Brusî, Mustafa Efendi el-Kâtib, Mehmed Çavuş b.  Abdullah, el-Hâc 
Mehmed …?, Ali Çelebi …?, Mahmud …?, Abdi Çelebi, Şükür Bey, Mehmed 
[b.] Ramazan, İlyazer v. Raluya?, Avraham v. Mosi, Peşo v. (…), Kiryaki? v. Yona.

689 [61b-1] Tahtaminare mahallesinde ölmüş olan Yamandi v. Yorgi’ye ait 
evin Todorişka’ya satıldığı
Mülknâme
Mahmiye-i İstanbul’da Tahtaminâre mahallesinde sâkin olup Eflak’da medyûnen 
hâlik Yamandi v.  Yorgi nâm zimmînin verâseti, zevce-i metrûkesi Ezmerağda 
bt. Toka? nâm nasrâniyyeye ve sulbî kebîr oğulları İstaki ve gāibân ani’l-meclis 
Dimitraşkar ve Kostantin nâm zimmîler ve sagīr oğulları Peraşkar v.  Yanaki’ye 
ve sulbiye kebîre kızı Zafire nâm nasrâniyyeye münhasıra oldukdan sonra, 
mezbûr İstaki asâleten ve mezbûre Ezmarağda kendi tarafından asâleten ve 
sagīrân-ı mezbûrânın tesviye-i umûru için mansûbe vasîleri olmağla vesâyeten 
ve gāibân-ı mezbûrân ile mezbûre Zafire’nin taraflarından husûs-ı âtîye vekîl 
olup Yorgi v.  Yanboli ve Arandriye v.  Manol ve Bakır v.  Nifer nâm zimmîler 
şehâdetleri ile vekâleti sâbite olmağla vekâleten meclis-i şer‘-i hatîr-i lâzımü’t-
tevkīrde Todorişka v.  Esterezon nâm zimmî tarafından husûs-ı âti’z-zikre 
vekîl olup Papa Yorgi v.  Yano ve Kostantin v.  Toma nâm zimmîler şehâdetleri 
ile vekâleti sâbite olan Yorgaki v.  Dimitraşkar nâm zimmî mahzarında tav‘an 
ikrâr ve takrîr-i kelâm edip mezbûr zimmî medyûnen hâlik oldukda tereke 
makūlesinde ancak mahalle-i merkūmede vâki‘ bir tarafı Kostantin zimmî mül-
kü ve bir tarafı ba‘zan Eflak sarayı ve ba‘zan Eşekçi Kanber mülkü ve bir tarafı 
tarîk-i hâs ve bir tarafı tarîk-i âm ile mahdûd ve mümtâz ve üç bâb fevkānî oda-
yı ve iki sofayı ve matbah ve kileri ve kenîfi ve tahtânî bir bâb oda ve mahzen 
ve ahırı ve bahçeyi hâvî olan mülk menzili düyûn-ı müsbeti için sûk-ı sultânîde 
kirâren müzâyede olundukda iki bin iki yüz yirmi beş esedî guruşa müvekkil-i 
mezbûr Todorişka üzerinde karâr edip bir akçe ziyâde ile tâlib-i âhar bulunma-
mağın meblağ-ı mezbûr iki bin iki yüz yirmi beş esedî guruşa vekîl-i mezbûr 
Yorgaki’ye asâleten ve vesâyeten ve vekâleten bey‘ ve teslîm eylediğimizde, ol 
dahi minvâl-i muharrer üzre vekâleten iştirâ ve tesellüm eyledikden sonra se-
meni olan meblağ-ı mezbûru vekîl-i mezbûr Yorgaki yedinden bi’t-tamâm alıp 
kabz eyledik. Min ba‘d menzil-i mezbûr Todorişka’nın mülk-i müşterâsı olmuş-
dur keyfe mâ yeşâ’ ve yahtâr mutasarrıf olsun dediklerinde, gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fî gurreti Saferi’l-hayr li sene 1074.
Şuhûdü’l-hâl: Ahmed Efendi b.  Abdurrahman el-Müezzin, Hasan Efendi 
b. Mustafa el-Müezzin, Abdülkādir Efendi b. Yusuf el-Müezzin, Mehmed Çelebi 
b. Muslu el-Müezzin, Mustafa Efendi b. Mehmed el-İmâm, İmâmzâde Abdullah 
Çelebi, Mustafa Çelebi b.  Abdullah, Bayram b.  Abdullah, Hüseyin Çelebi 
b.  Mehmed el-Hammâmî, Mehmed Çelebi b.  Ahmed er-Râcil, Abdi Çelebi, 
Şükür Bey, Mehmed b. Himmet, Papa Yorgi v. Yano, Papayimto? v. Yano, Polidre 
v. Yani, Anastas v. Nikola, Andron v. ( ), Yorgi v. Niyo?.

690 [61b-2, Arapça] Hâkimin, Rahime bt. el-Hâc Yusuf adlı küçüğe nafaka 
takdir etmesi ve annesine borçlanmaya izin vermesi
Nafaka
İşbu hüccet-i şer‘iyyenin üzerinde imzâsı bulunan hâkim, Rahime bt.  el-Hâc 
Yusuf nâm sagīrenin nafakası, kisvesi ve sâir havâic-i zarûriyyesi için, medîne-i 
Galata tevâbi‘inden Kasım Paşa câmi‘i kurbunda sâkine olan Ayşe bt. Muharrem 
nâm mutallaka annesi ve hâdinesinin talebiyle mezbûr babası üzerine zeyilde 
mezkûr târihden i‘tibâren yevmî râyicü’l-vakt üç akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-i mezbûru sagīre-i merkūmenin havâic-i 
lâzımesine sarf etmesine ve vakt-i hâcette istidâne edip vakte’z-zafer babasına 
rücû‘ etmesine mezbûre Ayşe’ye izin verdi.
Cerâ zâlike ve hurrire fi’l-yevmi’s-sânî min Saferi’l-hayr sene erba‘a ve seb‘în ve 
elf.
Şuhûdü’l-hâl: Muharrem b.  Abdullah, Şükür Beşe b.  Mustafa, Abdi Çelebi 
b. Hüseyin, Mehmed b. Ramazan, Pîrî b. Hüseyin, Resûl b. Rıdvan
Nafaka

691 [61b-3] Muhsine Hâtun Vakfı mütevellîsi Abdülbâkī b. Hüseyin’in vakıftan 
aldığı parayla ilgili beyanı
Sâhibetü’l-hayr merhûm Muhsine Hâtun vakfı mürtezikası ve meşrûtiyyet üzre 
vakf-ı mezbûrun nüzzârı Seyyid Ahmed Efendi el-hatîb ve Mehmed Efendi 
el-imâm ve Mehmed Halîfe el-Müezzin ve Hacı Osman meclis-i şer‘-i hatîrde 
vakf-ı mezbûrun hâlâ mütevellîsi Abdülbâkī b. Hüseyin muvâcehesinde her biri 
bi’n-nezâre takrîr-i kelâm edip mezbûr Abdülbâkī tevliyyeti hasebiyle mâl-ı 
vakıfdan makbûzu mertebesi suâl olunup ikrârı tahrîr ve kusûrunu yedimize 
def ‘ ve teslîm olunmak matlûbumuzdur dediklerinde, gıbbe’s-suâl mütevellî-i 
mezbûr Abdülbâkī cevâbında mâl-ı vakıfdan dokuz yüz doksan guruş kabz ey-
ledim deyû ikrâr ve i‘tirâf etmeğin mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Seyyid Mustafa Çelebi el-câbi, Hüseyin Çelebi el-Müezzin, el-Hâc 
Ahmed b. Mahmud, Yahya b. Receb, Hüseyin b. Musa.

692 [61b-4] İsmihan Hâtun ile İbrahim b. Mustafa’nın muhâlaa 
yoluyla boşandıkları
Hul‘
Mahmiye-i İstanbul’da Molla Hüsrev mahallesinde sâkine, İsmihan bt.  ( ) nâm 
hâtun tarafından husûs-ı âti’l-beyâna vekîl olup zâtı ma‘rifet-i şer‘iyye ile ârifân 
İmâm Abbas Efendi b.  İbrahim ve Sâlih Çelebi b.  Abdullah nâm kimesneler 
şehâdetleri ile vekâleti sâbite olan babası münâdî aşçı Mehmed b.  Nurullah 
nâm kimesne meclis-i şer‘-i hatîrde müvekkile-i mezbûre İsmihan Hâtun’un 
zevci İbrahim b.  Mustafa mahzarında bi’l-vekâle ikrâr ve takrîr-i kelâm edip 
kızım müvekkile-i mezbûre İsmihan mezbûr İbrahim ile zimmetinde mü-
tekarrir ve ma‘kūdun-aleyh iki bin akçe mehr-i müecceli ve nafaka-i iddet-i 
ma‘lûmesinden fâriğa olup ve me’ûnet-i süknâsı dahi kendi üzerine olmak üzre, 
muhâla‘a-i sahîha-i şer‘iyye ile muhâla‘a eyledikde mezbûr İbrahim dahi hul‘-ı 
mezbûru kabûl eyledikden sonra zevciyyete ve gayra müte‘allika da‘vâdan her 
biri âharın zimmetini ibrâ ve iskāt eyledi dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’s-sâdis min Saferi’l-hayr li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, el-Hâc Ahmed b.  Mahmud, Hüseyin 
b. Ebûbekir, Abdi b. Hüseyin, Şükrullah b. Mustafa, Resûl b. Rıdvan.

693 [61b-5] Âtike Hâtun’a ait olan mirasın, Mehmed Efendi ve Sâliha Hâtun’dan 
alınarak iade edilmesi
İsbât-ı verâset
Fi’l-asl vilâyet-i Anadolu’da Trabzon sancağında Rize kazâsı ahâlîsinden olan 
Mahmud b. Bâli nâm kimesne tarafından husûs-ı âti’z-zikre vekîl olup kasaba-i 
Rize ahâlîsinden Ali Beşe b.  Hasan ve Osman Bey b.  Mehmed şehâdetleri ile 
hasm-ı câhid-i şer‘î mahzarında vekâleti sâbite olan Âtike nâm hâtun meclis-i 
şer‘de medîne-i Galata müzâfâtından Rumeli Hisârı dâhilinde sâkine iken 
mukaddemâ vefât eden Sultan bt.  Bâli nâm hâtunun terekesine vâzı‘u’l-yed 
olan zevc-i metrûkü Mehmed Efendi ile zî-rahm cihetinden vârisesi Sâliha 
bt.  Abdullah nâm hâtun mahzarlarında bi’l-vekâle üzerlerine da‘vâ edip mü-
vekkilim babam mezbûr Mahmud müteveffât-ı merkūme Sultan Hâtun’un 
li ebeveyn karındaşı olup babaları mezbûr Bâli ve anaları İsmibeşe bt.  ( ) 
nâm hâtun ve maskat-ı re’sleri kasaba-i Rize olup müvekkil-i mezbûra irsen 
intikāl eden nısf-ı terekeyi, terekeye vâzı‘u’l-yed olan mezbûr Mehmed Efendi 
ve Sâliha Hâtun’dan vekâleten taleb ederim, suâl olunsun dedikde gıbbe’s-
suâl mezbûrân tereke-i müteveffât-ı merkūmeye vaz‘-ı yedlerini ikrâr, lâkin 
müvekkil-i mezbûr Mahmud’un vech-i muharrer üzre verâsetini inkâr eyledik-
de mezbûre Âtike Hâtun’dan verâset-i merkūmeyi müsbite beyyine taleb olun-
dukda udûl-i müslimînden kasaba-i mezbûre ahâlîsinden Bostan Beşe b. Hasan 
ve Ali Beşe b. İbrahim nâm kimesneler li ecli’ş-şehâde meclis-i şer‘a hâzırân olup 
gıbbe’l-istişhâd fi’l-vâki‘ müvekkil-i mezbûr Mahmud müteveffât-ı merkūme 
Sultan Hâtun’un li ebeveyn karındaşıdır, babaları mezbûr Mahmud ve anala-
rı İsmibeşe bt.  ( ) nâm hâtun ve maskat-ı re’sleri kasaba-i mezbûredir, biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olma-
ğın mûcebiyle ba‘de’l-hükm mezbûr Mehmed Efendi kendi yedinde olan te-
rekenin nısfını, mezbûre Sâliha Hâtun dahi kabz eylediği tereke-i müteveffât-ı 
merkūmeyi müvekkil-i mezbûr Mahmud için vekîl-i mezbûr Âtike Hâtun’a 
teslîme mezbûrândan her birine tenbîh olunup mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene 1074.
Şuhûdü’l-hâl: Mahmud Ağa, İbrahim Çavuş el-Mübâşir, Ahmed Çelebi 
b. Mahmud, Şükür Bey, Abdi Çelebi.

694 [62a-1] Mustafa Çavuş b. Abdullah’ın evini Yani v. Mavridi’ye sattığı
Mülknâme
Dergâh-ı âlî -dâme merci‘an li’l-âlî- yeniçerilerinden otuz ikinci oda ahâlîsinden 
Mustafa Çavuş b.  Abdullah meclis-i şer‘-i hatîr-i lâzımü’t-tevkīrde kuyumcu 
tâifesinden işbu bâ‘isü’s-sifr Yani v. Mavridi muvâcehesinde ikrâr ve takrîr-i kelâm 
edip vilâyet-i Anadolu’da medîne-i Trabzon’da Firenk Hisârı mahallesinde vâki‘ 
bir tarafı Mavridi nâm zimmî mülkü ve bir tarafı kilise ve bir tarafı sâhil-i bahr 
ve bir tarafı tarîk-i âm ile mahdûd bir bâb tahtânî oda ve bir çardak ve bir fırın ve 
bir anbar ve bir sofa ve hadîka ve içinde nâbit on bir aded zeytin ağacı ve havlu-
yu müştemil mülk menzilimi, bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık yüz elli sekiz riyâlî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ol dahi minvâl-i muharrer üzre iştirâ ve kabûl eyledikden son-
ra, semeni olan meblağ-ı mezbûr yüz elli sekiz riyâlî guruşu müşterî-i mezbûr 
Yani’den tamâmen ahz u kabz edip mebî‘-i mahdûd-ı mezbûru mahallinde zabt ve 
tasarrufuna mezbûr Yani’yi taslît eyledim ba‘de’l-yevm menzil-i mahdûd-ı mezbûr, 
mezbûr Yani’nin mülk-i müşterâsıdır, mahallinde keyfe mâ yeşâ’ ve yahtâr muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî min Saferi’l-hayr li sene erba‘a ve seb‘în ve elf.
Şuhûdü’l-hâl: Ahmed Bey b. Fazlı, el-Hâc Ömer b. Ayas, Ahmed Beşe b. Ramazan, 
Mehmed b.  Maksud, el-Hâc Mehmed b.  Musa el-bakkal, Ali Beşe b.  Abdullah, 
Süleyman Çelebi b.  Mehmed, Mehmed Çelebi Kaşıkçızâde, Ahmed Ağa 
Hüsamzâde, Abacı Hasan Çelebi, Süleyman b. Abdullah, Mehmed b. Ramazan.

695 [62a-2] Borcu sebebiyle hapis yatan İbrahim Beşe’nin, malı mülkü 
olmaması sebebiyle salıverilmesi
İflâs
Zümre-i râcilinden İbrahim Beşe’ye yüz otuz riyâlî guruş deyn için, dokuz aydır 
sicn-i sultânîde mahbûs olan râfi‘ü’l-kitâb Mehmed Beşe b.  Hasan’dan husûs-ı 
âti’l-beyânı istihbâr-ı şer‘î sudûrundan sonra, udûl-i ricâlden Ali Efendi b.  el-
Hâc Mehmed ve Mustafa b.  Eyüb ve Mehmed b.  İbrahim ve Mustafa b.  Yusuf 
nâm kimesneler li ecli’l-istihbâr meclis-i şer‘a hâzırûn olup isre’l-istihbâr, fi’l-
vâki‘ mescûn-ı mezbûr Mehmed için eyyâm ve leyâlîde giydiği esvâbdan gayrı 
sunûf-ı emvâlden bir şeyi olduğu ma‘lûmumuz değildir, gāyet iflâsa vâsıl olup 
sırren ve alenen hâline vâkıflarız deyû mezbûrun asârını her biri haber verip 
yesârına dahi beyyine olmamağla hapisden ıtlâk birle mâ vaka‘a bi’t-taleb ketb 
olundu.
Fi’l-yevmi’s-sânî min Saferi’l-hayr li sene 1074.
Şuhûdü’l-hâl: el-Hâc Ahmed b.  Mahmud, Mahmud b.  İsmail, Osman Beşe 
el-Mübâşir, el-Hâc Ali, Baba Resûl b. Rıdvan.

696 [62a-3] Halil Çelebi b. Osman’ın kendisine ait olan evin yarı hissesini, 
karısı Fâtıma Hâtun bt. Musa’ya sattığı
Mülknâme
Mahmiye-i İstanbul’da kazasker Mehmed Efendi mahallesinde sâkin Halil 
Çelebi b.  Osman nâm kimesne meclis-i şer‘-i hatîr-i lâzımü’t-tevkīrde zevce-
si Fâtıma Hâtun bt.  Musa tarafından ikrâr-ı âtîyi tasdîke vekîl olan Seyfullah 
Efendi b.  Osman mahzarında tav‘an ikrâr ve takrîr-i kelâm edip nısfı benim 
ve nısf-ı âharı zevcem müvekkile-i mezbûre Fâtıma Hâtun’un mülkü olup 
mahalle-i mezbûrede vâki‘ bir cânibi Durmuş nâm sâhib-i hayrın süknâsını 
sulehâya şart eylediği menzile ve bir cânibi utekāya vakf olan menzile ve bir 
cânibi kârize ve bir cânibi tarîk-i âm müntehî olup hâriciyyesi bir bâb fevkānî 
odayı ve sofa ve kenîf ve ahırı ve dâhiliyyesi, iki bâb fevkānî odayı ve iki sofayı 
ve altında ahırı ve su kuyusunu ve kenîfi ve bahçeyi müştemil mülk menzilden 
nısf hisse-i şâyi‘amı yirmi bin fıddî râyic fi’l-vakt akçeye zevcem müvekkile-i 
mezbûre Fâtıma Hâtun’a bey‘-i kat‘î ile bey‘ ve teslîm ol dahi minvâl-i muharrer 
üzre iştirâ ve tesellüm eyledikden sonra, semeni olan yirmi bin akçeyi yedinden 
alıp kabz eyledim min ba‘d menzil-i mezbûr, mezbûre Fâtıma Hâtun’un mülkü 
olmuşdur keyfe mâ yeşâ’ ve yahtâr mutasarrıfe olsun dedikde gıbbe’t-tasdîki’l-
mu‘teber, mâ vaka‘a bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene 1074.
Şuhûdü’l-hâl: el-Hâc Mustafa b. Kasım, Abdullah Çelebi b. Mehmed, Abdullah 
Çelebi b. Hüseyin, el-Hâc Yusuf b. Abdullah, Hasan Efendi el-İmâm, Yedekçizâde 
Mehmed Çelebi el-Cündî Ahmed Çelebi b. Mahmud, Abdi Çelebi.

697 [62a-4] Ebûbekir Efendi’nin çocuklarına ödeyeceği nafakada 
indirim yapılması
Hatt-ı nafaka
İşbu kitâb-ı sıhhat-nisâbın tahrî[ri]ne bâ‘is olan fahrü’l-müderrisîni’l-kirâm 
Ebûbekir Efendi meclis-i şer‘-i hatîrde zevce-i mutallakası Fâtıma bt.  Mehmed 
nâm hâtun mahzarında takrîr-i kelâm edip mezbûre Fâtıma Hâtun’un bi 
hakki’l-hidâne hacr ve terbiyesinde olan sulbiye kızlarım Emine ve Hamîde 
nâm sagīrelerden her birine nafaka ve kisve ve sâir levâzım-ı zarûriyyesi için 
mezbûre talebi ile üzerime yevmî on beş akçe takdîr olunmuş, lâkin ben fukarâ-i 
müderrisînden olup her birine ol mikdâr akçeyi vermeye iktidârım olmayıp ve 
yevmî beş akçe kifâyet etmeğin on akçesi hat olunmak matlûbumdur dedikde 
fi’l-vâki‘ kıssa müşârün-ileyh Ebûbekir Efendi’nin takrîri üzre olmağın onar ak-
çesi hat olunup kisvelerinden hâric ancak nafakaları için beşer akçe kalmağın, 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Saferi’l-hayr li sene erba‘a ve seb‘în ve elf.
Şuhûd[ü’l-hâl]: Abdünnebî Ağa b. ( ), Abdülkerim Ağa, Ali Beşe çukadar.









698 [62a-5] Kâtibe bt. Abdullah’ın boşandığı kocası el-Hâc İbrahim’in zimmetini 
ibrâ ettiği
Hul‘
Husûs-ı âti’l-beyânın mahallinde tahrîri için gıbbe iltimâs kıbel-i şer‘den irsâl 
olunan Mevlânâ Hasan Efendi b. Mehmed mahmiye-i İstanbul’da Üskübî mahal-
lesinde el-Hâc İbrahim nâm kimesnenin menziline varıp akd eylediği meclis-i 
şer‘de mahalle-i mezbûre sâkinelerinden Kâtibe bt. Abdullah nâm hâtun zevc-i 
mutallıkı merkūm el-Hâc İbrahim mahzarında ikrâr-ı tâm ve takrîr-i kelâm 
edip merkūm el-Hâc İbrahim beni talâk-ı bâ’in ile tatlîk eyledikde mezbûrun 
zimmetinde mütekarrir ve ma‘kūdun-aleyh olan iki bin beş yüz akçe mehr-i 
müeccelim ve nafaka-i iddet-i ma‘lûmem ve me’ûnet-i süknâm için dahi dört 
yüz elli akçe ki cem‘an iki bin dokuz yüz elli akçeyi mezbûr el-Hâc İbrahim ye-
dinden tamâmen ahz u kabz edip zevciyyete ve gayra müte‘allika cemî‘ da‘vâdan 
her birimiz âharın zimmetini ibrâ-i âm ve kātı‘ü’n-nizâ‘ ile ibrâ ve iskāt eyledik 
dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, 
ba‘dehû meclis-i şer‘a gelip âlâ vukū‘ihi inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ min Saferi’l-hayr li sene erba‘a ve seb‘în ve elf.
Şuhûd[ü’l-hâl]: İvaz Efendi b.  Ali, el-Hâc Yusuf b.  Abdullah, Mehmed Efendi 
b.  Atıye?, el-Hâc Ali b.  Ebussuûd, Mehmed b.  Himmet, Derviş b.  Hasan, Baba 
Resûl.

699 [62a-6] Kostantin v. Manol’ün evini borcuna karşılık Dimitri v. Nikola’ya 
rehin olarak verdiği
İstiğlâl
Mahmiye-i İstanbul’da Ayakapısı hâricinde sâkin Kostantin v. Manol nâm zimmî, 
meclis-i şer‘-i hatîrde hâmilü’l-kitâb Dimitri v. Nikola nâm zimmî mahzarında 
tav‘an ikrâr ve takrîr-i kelâm edip mezkûr Dimitri zimmîden iktirâz ve kabz 
edip târih-i kitâbdan üç yüz altmış gün tamâmına değin edâya ta‘ahhüd eyledi-
ğim iki yüz kırk kıt‘a esedî guruş mukābelesinde, Abdi Subaşı mahallesinde vâki‘ 
bir cânibi Aleksi zimmî mülküne ve bir cânibi sâhil-i bahre ve bir cânibi san-
dıkçı Manol zimmî mülküne ve bir cânibi tarîk-i âm müntehî mülk menzilimi 
ba‘de’t-tahliyye mezbûr Dimitri yedine rehin vaz‘ ve teslîm edip ol dahi irtihân 
ve tesellüm eyledi dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Abdi Çelebi, Mehmed Çelebi b.  Abdullah, çukadar Ali Beşe, 
Mehmed b. Abdullah, Yusuf b. Musa, Yusuf b. Abdullah, Palaş v. Dimitri, Yorgaki 
v.  Yani, Nikola v.  Todori, Apostol v.  Petro, Sava v.  Tavanoli?, Dimitri v.  Zagori, 
Yamandi Kürkçü.

700 [62b-1] Kara Ali Beşe’nin, Ahmed Beşe b. Hasan’a açmış olduğu darb davası
İbrâ
Dergâh-ı âlî yeniçerilerinin kırk dokuzuncu cemâ‘atinden Kara Ali Beşe nâm 
râcil tarafından husûs-ı âti’z-zikre vekîl olup Çadırcı kârhânesinde Mehmed Beşe 
b. Ömer ve İstanbul Ağası Kapı Kethüdâsı Hüseyin Beşe b. Mehmed şehâdetleri 
ile vekâleti sâbite olan Eyüb Beşe b.  Abdülbâkī, meclis-i şer‘de râfi‘ü’l-kitâb 
Ahmed Beşe b.  Hasan muvâcehesinde bi’l-vekâle ikrâr ve takrîr-i kelâm edip 
mezbûr Ahmed Beşe müvekkilim mezbûr Kara Ali Beşe’yi Aksaray sûkunda 
darb edip sol gözünün üstünde ve kolu üstünde ve eynisi üzerinde cerhi olmağ-
la mezbûr Ahmed Beşe’den da‘vâ edip beynlerinde küllî nizâ‘ vukū‘undan son-
ra tavassut-ı muslihîn ile merkūm Ahmed Beşe, müvekkilim mezbûr Ali Beşe’yi 
da‘vâ-yı meşrûhasından beş bin akçe üzerine sulh ettikde, müvekkilim mezbûr 
Kara Ali Beşe dahi sulh-ı mezbûru kabûl ve bedel-i sulh olan meblağ-ı mesfûru 
tamâmen alıp kabz edip zikr olunan cerh da‘vâsından ve ol cerhden hâdis ola-
cak şeyden merkūm Ahmed Beşe’nin zimmetini ibrâ-i âmm-ı kātı‘ü’n-nizâ‘ ile 
ibrâ eyledi dedikde gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene 1074.
Şuhûdü’l-hâl: Fahrü’l-kuzât Ramazan Efendi, Umdetü’l-kuzât Abdülbâkī Efendi, 
Abdi Çelebi b. Hüseyin, Şükür Bey b. Mustafa.

701 [62b-2] Mehmed Çelebi b. Mahmud’un yeniçeriler odasından bey‘ bi’l-
istiğlâl yoluyla ödünç aldığı
İstiğlâl
Mahmiye-i İstanbul’da Cafer Ağa mahallesinde sâkin Mehmed Çelebi 
b.  Mahmud nâm kimesne meclis-i şer‘de Dergâh-ı âlî yeniçerilerinin dördün-
cü Deveciler odasının nukūd-ı mevkūfesine mahsûs vakıf akçeye mütevellî olan 
işbu bâ‘isü’l-kitâb Mustafa Odabaşı b.  Abdullah mahzarında ikrâr ve takrîr-i 
kelâm edip mahalle-i mezbûrede vâki‘ iki tarafı Medîne-i Münevvere vakfı ve 
bir tarafı Mehmed Çavuş mülkü ve bir tarafı tarîk-i hâs ile mahdûd mülk men-
zilimi, mütevellî-i merkūm Mustafa Beşe’ye sekiz bin nakd-i râyic fi’l-vakt ak-
çeye bi tarîki’l-istiğlâl bey‘ ve teslîm ol dahi yedinde olan mâl-ı vakf-ı mezbûr 
ile iştirâ ve kabûl ettikden sonra meblağ-ı mezbûr sekiz bin akçeyi mütevellî-i 
merkūm Mustafa Beşe yedinden tamâmen ahz u kabz eyledikden sonra yine 
menzil-i mezbûru ba‘de’t-tahliyyeti’ş-şer‘iyye ve’t-tekābuzi’l-mer‘î târih-i 
kitâbdan bir sene tamâmına dek on altı riyâl guruşa mütevellî-i mezbûr bana 
îcâr ve teslîm ben dahi vech-i muharrer üzre istîcâr ve kabûl eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene 1074.
Şuhûdü’l-hâl: Ramazan Beşe seroda, Hoca Ali b.  Mehmed, Mehmed Çelebi 
b. Mehmed, Mehmed Ağa b. Mustafa, İbrahim b. Mehmed, Hüseyin Beşe b. Ali, 
Mehmed b. Mustafa, Ömer Beşe, Resûl b. Rıdvan.

702 [62b-3] Mehmed Çelebi b. Abdi’nin Vakfı’na, el-Hâc İsmail b. el-Hâc 
Abdülcelil’i mütevellî tayin ettiğine dair vakfiyesi
Vakfiye
Elhamdü lillâhi’l-meliki’l-müte‘âl el-vâkıfı alâ küllî hâl. el-muttali‘i alâ mâ lâhe 
bi’l-bâl. Ve’s-salâtü ve’s-selâmü alâ Muhammedin ve’l-âl ammâ ba‘d işbu kitâb-ı 
sıhhat-nisâbın sâhibi mahmiye-i İstanbul’da Edirnekapısı kurbunda Ali Paşa-yı 
Atîk mahallesinde sâkin Mehmed Çelebi b.  Abdi meclis-i şer‘-i hatîrde vakf-ı 
âti’l-beyâna li ecli’t-tescîl mütevellî nasb ettiği el-Hâc İsmail b. el-Hâc Abdülcelil 
muvâcehesinde ikrâr ve i‘tirâf edip etyab-ı mâlımdan yetmiş riyâlî guruş ifrâz edip 
hasbeten lillâhi te‘âlâ vakf ve haps edip şöyle şart eyledim ki meblağ-ı mezbûr yed-i 
mütevellî birle onu on bir buçuk hesâbı üzre istiğlâl olunup hâsıl olan gallesinden 
zikr olunan Ali Paşa câmi‘i’nde her kim imâm olursa, rûhum için külle yevm bir 
cüz’-i şerîf tilâvet edip senede yedi guruş verile ve mezbûr el-Hâc İsmail mütevellî 
olup hizmeti mukābelesinde galle-i mezbûrede beher sene üç buçuk guruşa mu-
tasarrıf ola deyû şart ve ta‘yîn eyleyip meblağ-ı mezbûru mütevellî-i merkūma 
teslîm ol dahi kabz ve tesellüm eyledi dedikde gıbbe’t-tasdîki’l-vicâhî vâkıf-ı 
mezbûrı inân-ı kelâmını semt-i rücû‘a sarf edip vakf-ı nukūd ınde’l-eimmeti’s-
selâse bâtıl olmağla vakf-ı mezbûrdan rücû‘ edip meblağ-ı mezbûru mütevellî-i 
mezbûrdan istirdâd ederim deyip mütevellî-i mezbûr cevâba mütesaddî olup 
fi’l-vâki‘ vakf-ı nukūd eimme-i selâse yanlarında bâtıldır, lâkin İmâm-ı cennet-
makar hazret-i İmâm Züfer’den Ensârî rivâyeti üzre sahîh ve câizdir binâ’en alâ 
zâlik meblağ-ı mezbûru redden imtinâ‘ edip hâkim-i muvakki‘-i sadr-ı kitâb 
huzûrunda müterâfi‘ân olduklarında, hâkim-i mûmâ-ileyh dahi cânib-i vakfa na-
zar edip re’y-i mezbûr üzre vakfın sıhhatine ba‘de’l-hükm vâkıf-ı mezbûr âhar yüz-
den tulû‘ edip eğerçi hükm-i mezbûr ile vakfı sıhhat buldu lâkin, İmâm-ı A‘zam 
ve hümâm-ı akdem Ebû Hanîfe-i Kûfî hazretleri katında sıhhat lüzûmu müstel-
zim olmayıp rücû‘ meşrû‘ olmağın tekrâr rücû‘ eyledim deyip meblağ-ı mezbûru 
mütevellî-i merkūmdan taleb ederim dedikde mütevellî-i mezbûr dahi tekrâr 
cevâb verip eğerçi İmâm-ı A‘zam hazretleri katında sıhhat lüzûm ifâde etmediği 
emr-i ma‘lûmdur, lâkin İmâmeyn-i hümâmeyn hazretleri katında sıhhat ve lüzûm 
tev’emân mütelâzımân olup hükm-i mezbûr ile vakfa sıhhat hâsıla olacak anla-
rın re’y-i şerîfleri üzre lüzûm dahi hâsıl olmuşdur deyicek hâkim-i müşârün-ileyh 
dahi İmâmeyn-i hümâmeyn re’y-i şerîfleri üzre lüzûmuna dahi hükm etmekle 
vakf-ı mezbûr sahîh ve lâzım olup min ba‘d nakz ve naksına mecâl muhâl oldu. Fe-
men beddelehû ba‘demâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm ve ecrü’l-vâkıfi ale’l-hayyi’l-cevâdi’l-kerîm, cerâ zâlike ve 
hurrire fi’l-yevmi’s-sânî min Saferi’l-hayr li sene 1074.
Şuhûdü’l-hâl: Mustafa Efendi el-hatîb, Hasan Efendi el-Müezzin, Receb Halîfe 
el-Müezzin, el-Hâc Hasan b.  Abdülcelil, Kurt b.  Abdullah, el-Hâc Şaban b.  el-
Hâc İsmail, Mustafa b. Abdullah, Yusuf b. Abdullah, Eyüb Çelebi b. Süleyman.

703 [62b-4] Bolu’nun Kayı köyünde vefat eden Kapıcı el-Hâc Oruc b. Musa’nın 
terekesinin vârislerine verildiği
Mülknâme ve tefvîz-i tarla
Vilâyet-i Anadolu’da Bolu kazâsı müzâfâtından Kayı nâm karye ahâlîsinden iken 
vefât eden kapıcı el-Hâc Oruc b.  Musa’nın verâseti zevceteyn-i metrûketeyni 
Hatîce bt.  Satı‘ ve Ayşe bt.  İsâ nâm hâtunlara ve sulbî kebîr oğulları Hasan ve 
Mehmed’e ve sagīr oğlu Sâlih’e münhasıra ve tashîh-i mes’elesi kırk sekiz sehimden 
olup altı sehimi zevceleri mezbûretâna ve on dörder sehimi oğulları mezbûrûna 
isâbet eylediği şer‘an zâhir oldukdan sonra, mezbûrân Hasan ve Mehmed asâleten 
ve mezbûretân taraflarından husûs-ı âtîye vekîl olup [ber-] nehc-i şer‘î-i mu‘teber 
üzre vekâleti sâbite olan Râbia bt.  Ahmed nâm hâtun vekâleten meclis-i şer‘de 
hâmilü’l-kitâb Âşur b. Satı‘ nâm kimesne mahzarında, her biri ikrâr ve takrîr-i 
kelâm edip müteveffâ-yı mezbûr el-Hâc Oruc’un terekesinden olup karye-i 
mezbûrede vâki‘ lede’l-ahâlî ma‘lûmü’l-hudûd olan bir bâb fevkānî odayı ve altın-
da ahırı ve bir çatma anbarı müştemil mülk menzilden cem‘an hisselerimizi yedi 
yüz dört akçeye mezbûr Âşur’a bey‘ ve ol dahi vech-i muharrer üzre iştirâ ve kabûl 
ve tapu ile tasarrufunda olup intikāl-i âdî ile bize ve sagīr-i mezbûr Sâlih’e intikāl 
edip karye-i mezbûre sınırı dâhilinde vâki‘ lede’l-ahâlî ve’l-cîrân ma‘lûmü’l-
hudûd Abdi gölü dedikleri bir kıt‘a tarla ve Akpınar tarlası dedikleri bir kıt‘a tar-
la ve Yunus yeri dedikleri bir kıt‘a tarla ve Anar yeri dedikleri bir kıt‘adan hisse-i 
şâyi‘alarımızı iki bin altı yüz altmış altı akçe bedel mukābelesinde sâhib-i arz izni 
ile ferâğ ve tefvîz, ol dahi teveffüz ve kabûl eyledikden sonra semen-i mezbûr ile 
bedel-i mezbûrdan hissemize isâbet eden akçeyi mezbûr Âşur yedinden alıp kabz 
edip ol menzil ve tarlalardan hisselerimizi mahallinde teslîm ve zabta mezbûr 
Âşur’u taslît eyledik dediklerinde, ba‘de’t-tasdîki’l-mu‘teber, mâ vaka‘a bi’t-taleb 
ketb olundu.
Fi’l-yevmi’s-sâmin min Saferi’l-hayr li sene erba‘a ve seb‘în ve elf.
Şuhûdü’l-hâl: Müstakīm Efendi b.  Musa, Ali Seyyid b.  Süleyman, Kemal 
Efendi b. Nurullah, Musa Efendi b. Mehmed, Ahmed Çelebi b. Mahmud, Abdi 
b. Hüseyin ve gayruhüm.

704 [62b-5] Samadya kapısında Meyhaneci Kiga v. Ğavcı’nın evini Palaş 
v. Manol’e sattığı
Mülknâme
Mahmiye-i İstanbul’da Samadya kapısında meyhâneci Kiga v. Gavcı? nâm zimmî 
meclis-i şer‘-i hatîr-i lâzımü’t-tevkīrde hâmilü’l-kitâb Palaş v.  Manol mahzarın-
da tav‘an ikrâr ve takrîr-i kelâm edip Fener kapısı dâhilinde Abdi Subaşı mahal-
lesinde vâki‘ bir tarafdan sarrâc Polidre zimmî ve bir tarafdan Palaş v. Seryano 
zimmî mülkleri ve bir tarafdan hisâr duvarı ve bir tarafdan tarîk-i âm ile 
mahdûd ve mümtâz olup üç bâb fevkānî oda ve tahtapûş ve bi’r-i mâ ve kenîfi 
müştemil mülk menzilimi, bi cümleti’t-tevâbi‘ ve’l-levâhık ve kâffeti’l-hukūk 
ve’l-merâfık seksen beş bin üç yüz akçeye mezbûr Palaş zimmîye bey‘-i kat‘î ile 
bey‘ ve teslîm ol dahi vech-i muharrer üzre iştirâ ve tesellüm eyledikden son-
ra, semeni olan meblağ-ı mezbûr seksen beş bin üç yüz akçeyi [63a] mezbûr 
Palaş yedinden tamâmen alıp kabz eyledim min ba‘d menzil-i mezbûr merkūm 
Palaş’ın mülk-i müşterâsıdır, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Mehmed Beşe b.  Süleyman, Yusuf Beşe 
b. Mansur, Hasan Beşe b. Abdullah, Mustafa b. Hasan, İbrahim Beşe b. Abdullah, 
çukadar Ali Beşe, Mehmed Beşe b. Abdullah, Abdi Çelebi el-Muhzır, Kostantin 
v.  Yorgi, Yorgi v.  Yani, Palaş v.  Dimitri, Kostantin v.  Toma, İstemati v.  Dimitri, 
Laskari v. Nikola, Manol v. Toma, Tarako v. Arkiri, Manol v. Yani, Petraki Sarrâc.

705 [63a-1] Nikola v. Mihail’in iflas ederek ölen Toma’ya kefaleti sebebiyle, 
Simon v. Haçador’a ödeme yaptığı
Sulh
Mahmiye-i İstanbul’da Ermeni tâifesinden Nikola v. Mihail nâm Ermeni, meclis-i 
şer‘de hâmilü’l-kitâb Simon v. Haçador nâm Ermeni muvâcehesinde tav‘an ikrâr 
ve takrîr-i kelâm edip sâbıkan Ermeni tâifesine patrik olup ba‘dehû müflisen 
hâlik olan Toma v. ( ) nâm Ermeni zimmetinde karzdan olan iki bin yüz yirmi 
beş riyâlî guruşa emri ile kefîl olmuş idik. Meblağ-ı mezbûru, mezbûrdan kable’l-
ahz mezbûr müflisen hâlik oldu ver deyû mezbûr Simon’dan da‘vâ eylediğimde 
mezbûr Simon inkâr edip ben dahi ikāmet-i beyyineden âciz olmağla da‘vâ-yı 
mezbûreden an inkâr mezbûr Simon ile yirmi bir riyâlî guruşa sulh olup ol dahi 
sulh-ı mezbûru kabûl ve bedel-i sulh olan yirmi bir riyâlî guruşu mezbûr Simon 
yedinden alıp kabz edip kefâlet-i mezbûreye müte‘allika da‘vâdan mezbûrun zim-
metini ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîk, 
mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Abdi Çelebi b.  Hüseyin, Mehmed Çelebi b.  Abdullah, Şükür Bey, 
Baba Resûl, Asvador v. Murad, Gazar v. Kumru, Asvador v. Agop, Arkil v. Bahtiyar, 
Mikail, Sefer v. Karakuş, Toros.

706 [63a-2] Yani v. Yorgi ile Yani v. Nikola arasındaki alacak meselesinde 
sulh olunduğu
Sulh
Tâife-i zimmîyândan Yani v.  Yorgi nâm zimmî meclis-i şer‘-i hatîr-i lâzımü’t-
tevkīrde hâmilü’l-kitâb Yani v.  Nikola nâm zimmî mahzarında tav‘an ikrâr ve 
takrîr-i kelâm edip mezbûr Yani yedine üç bin akçe kıymet-i şer‘iyyeli bir benef-
şe çuka îdâ‘ ve teslîm eylediğimden sonra mezbûr dahi alıp kabz edip ba‘dehû 
istihlâk etmekle kıymet-i mezbûreyi mezbûr Yani zimmîden da‘vâ eylediğim-
de ol dahi ikrâr etmiş idi el-hâletü hâzihî vesâtat-ı muslihîn ile an ikrâr mezbûr 
ile iki bin akçe üzerine sulh olup ol dahi vech-i muharrer üzre sulhu kabûl ve 
bedel-i sulh olan iki bin akçeyi mezbûr Yani yedinden alıp kabz edip mâ‘adâdan 
mezbûrun zimmetini ibrâ eyledim dedikde gıbbe’t-tasdîk, mâ vaka‘a bi’t-taleb 
ketb olundu.
Fi’l-yevmi’l-âşir min Saferi’l-hayr li sene 1074.
Şuhûdü’l-hâl: İbrahim Çavuş b.  Abdullah el-Mübâşir, Hüseyin Efendi el-Brusî, 
çukadar Ali Beşe, Köse Ahmed, Abdi Çelebi b. Hüseyin.

707 [63a-3] Mustafa b. Şaban’ın, Keresteci Sâlih Çelebi’ye olan borcunu 
vârislerine ödediği
İbrâ
Mahmiye-i İstanbul’da Âşık Paşa mahallesinde sâkin iken bundan akdem vefât 
eden Keresteci Sâlih Çelebi’nin sulbî oğulları İbrahim ve Halil ve İsmail’in tesviye-i 
umûrlarına kıbel-i şer‘den vasîleri olan Ahmed b. Abdullah nâm kimesne meclis-i 









şer‘-i hatîr-i lâzımü’t-tevkīrde Mustafa b.  Şaban nâm kimesne mahzarında bi’l-
vesâye ikrâr ve takrîr-i kelâm edip müteveffâ-yı mezbûrun merkūm Şaban zimme-
tinde her biri sekizer dirhem olmak üzre on iki riyâl guruş hakkı olup kable’l-ahz 
vefât etmekle meblağ-ı mezbûr irsen sıgār-ı mezbûrûna intikāl eylemiş idi hâlâ 
vesâyetim hasebiyle meblağ-ı mezbûr on iki riyâl guruşu mezbûr Mustafa Çelebi 
yedinden bi’t-tamâm ahz u kabz eyledim ba‘de’l-yevm müteveffâ-yı mezbûrun 
mezbûr Mustafa zimmetinde bir akçe ve bir habbe hakkı bâkī kalmadı dedikde 
gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene 1074.
Şuhûdü’l-hâl: Mehmed b. Mustafa, Hacı Yusuf b. Musa, Resûl b. Rıdvan, Mehmed 
b. Ramazan, Şükrullah b. Mustafa, Ahmed b. Abdülcebbar.

708 [63a-4] Silivrikapısı’nda oturan Kondi v. Kiga’nın değirmene ait kendi 
hissesini Kosta v. Kiro’ya sattığı
Mülknâme-i hisse-i değirmen
Mahmiye-i İstanbul’da Silivrikapısı kurbunda sâkin Kondi v.  Kiga nâm zimmî 
meclis-i şer‘de Kosta v. Kiro nâm zimmî mahzarında tav‘an ikrâr edip İbrahim 
Paşa vakfından olup hâlâ İstanbul’da Muhzır Ağa kāimmakāmı olan ( ) Ağa’nın 
tasarrufunda olan damın dâhilinde olan iki at değirmeninin alt ve üst iki taş 
ve on sekiz re’s bârgir ve çarhlarının ve sâir âlât-ı ma‘lûmesinin dört bölükde 
bir bölüğü benim mülküm ve üç bölüğü âharın mülkleri olup el-hâletü hâzihî 
rub‘ hisse-i şâyi‘amı on beş bin akçeye mezbûr Kosta zimmîye bey‘ ve teslîm ol 
dahi iştirâ ve tesellüm eyledikden sonra semeni olan meblağ-ı mezbûr on beş 
bin akçeyi mezbûr Kosta zimmî yedinden alıp kabz eyledim min ba‘d rub‘ his-
se mezbûrun mülkü olup mutasarrıf olsun dedikde gıbbe’t-tasdîk, mâ vaka‘a 
bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Ali Bey b.  Muharrem, Hüseyin Efendi el-Brusî, Ahmed Çelebi 
b. Mahmud, Mustafa Beşe.

709 [63a-5] Mehmed Çelebi b. Abdi’nin, evlerindeki bütün eşyanın karısı Belkıs 
bt. Gülâbi’ye ait olduğuna dair ikrarı
Mahmiye-i İstanbul’da Edirnekapısı kurbunda Ali Paşa’yı Atîk mahalle-
si sâkinlerinden Mehmed Çelebi b.  Abdi meclis-i şer‘-i hatîrde zevcesi Belkıs 
bt.  Gülâbî tarafından husûs-ı câi’z-zikri tasdîke sâbitü’l-vekâle vekîl olan Eyüb 
Çelebi b.  Süleyman muvâcehesinde ikrâr ve i‘tirâf edip mahalle-i mezbûrede 
zevcem mezbûre ile sâkin olduğumuz menzilim içinde ism-i mal ıtlâk olunur 
her ne ki var ise zevcem mezbûre Belkıs’ın mülküdür, üzerimde olan libâsdan 
gayrı benim bir nesnem yoktur, cümlesi zevcemin mülküdür deyicek mukırr-ı 
mezbûrun cemî‘ kelimâtını mezbûr Eyüb Çelebi vicâhen ve şifâhen tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’s-sânî min Saferi’l-hayr li sene 1074.
Şuhûdü’l-hâl: Mustafa Efendi el-hatîb, el-Hâc İsmail Çelebi b. el-Hâc Abdülcelil, 
el-Hâc Hüseyin b. Abdülcelil, Hasan Halîfe el-Müezzin, Receb Halîfe el-Müezzin, 
Kurt b. Abdullah, Yusuf b. Abdullah.

710 [63a-6] Mehmed Çelebi ve Dilsiz Mehmed Ağa arasındaki borç davası
Men‘
Bundan akdem defter kethüdâsı iken vefât eden Ebûbekir Efendi b.  Ömer’in 
verâseti, zevce-i metrûkesi Ayşe bt.  ( ) nâm hâtun ile li ebeveyn karındaşı 
Mehmed Çelebi’ye münhasıra oldukdan sonra mezbûr Mehmed Çelebi Dîvân-ı 
kāimmakām-ı sadr-ı a‘zamîde akd olunan meclis-i şer‘de işâret-i ma‘hûdesi 
nutuk makāmına kāim olan Bîzebân Mehmed Ağa b.  Arslan muvâcehesinde 
üzerine da‘vâ edip mûrisim müteveffâ-yı mezbûr Ebûbekir Efendi sıhhatinde 
mezbûr bî-zebân Mehmed Ağa’ya karz dört yüz elli riyâlî guruş verdikden son-
ra kable’l-ahz vefât edip meblağ-ı mezbûrun selâse-i erbâ‘ı irsen bana intikāl 
etmekle mezbûrdan taleb ederim, suâl olunsun dedikde gıbbe’s-suâl mezbûr 
bî-zebân Mehmed Ağa cevâbında mezbûrun işâret-i ma‘hûdesine âlimler olup 
âdiller olan Mahmud Çelebi ve Mehmed Beşe nâm mütercimler tercümele-
ri ile tefhîm-i merâm edip bundan akdem mezbûr Ebûbekir sıhhatinde Çepe 
Dilsiz nâm kimesneden karz aldığı bin iki riyâlî guruşun sekiz yüz guruşu[nu] 
mezbûra menzilinde edâ ve teslîm eyledikde bâkī kalan dört yüz elli guruşunu 
sen malından mezbûra verip ba‘dehû ben sana edâ ederim deyû bana emir et-
mekle ben dahi emrine binâ’en mezbûr Çepe Dilsiz’e kendi malımdan verdiğim-
den sonra, mezbûr Ebûbekir Efendi’den aldığım dört yüz elli riyâlî guruşu emri 
ile verdiğim akçedir deyû def ‘ ile mukābele eyledikde gıbbe’l-istintâk mezbûr 
Mehmed Çelebi mezbûr Mehmed Ağa’nın mezbûr Çepe Dilsiz’e mûrisinin dört 
yüz elli riyâlî deynini verdiğini ikrâr, lâkin vech-i muharrer üzre emrini inkâr 
eyledikde mezbûr Mehmed Ağa’dan müdde‘âsı için beyyine taleb olundukda 
udûl-i müslimînden Şeyh Sadi mahallesinde Hasan b.  Mehmed ve Mehmed 
b. el-Hâc Ali nâm kimesneler li ecli’ş-şehâde meclis-i şer‘a hâzırân olup gıbbe’l-
istişhâd fi’l-vâki‘ mezbûr Ebûbekir Efendi hâl-i sıhhatinde Çepe Dilsiz’e sekiz 
yüz riyâlî guruşu verdikde mezbûr bî-zebân Mehmed Ağa’ya dört yüz elli riyâlî 
guruşu sen kendi malından ver, ba‘dehû ben sana vereyim deyû huzûrumuzda 
emr etmekle ol dahi meblağ-ı mezbûru emrine binâ’en kendi malından verdi. 
Biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mezbûr Mehmed Çelebi bî-vech mu‘ârazadan men‘ olunup mâ vaka‘a 
bi’t-taleb ketb olundu.
Fi’l-yevmi’s-sâmin min [Saferi’l-hayr li sene 1074].
Şuhûdü’l-hâl: Abdünnebî Ağa, Abdülkerim Ağa sermuhzır ağa, Ali Beşe 
b. Osman Çukadar, (..?).

711 [63b-1] Firuz mahallesinden Halil Bey b. Mehmed’in evini, Hatice 
bt. el-Hâc Perviz’e sattığı
Mülknâme
Mahmiye-i İstanbul’da Firûz Ağa mahallesi ahâlîsinden Halil Bey b.  Mehmed 
nâm kimesne meclis-i şer‘de hâfızatü’l-kitâb Hatîce bt. el-Hâc Perviz nâm hâtun 
mahzarında tav‘an ikrâr edip mahalle-i mezbûrede vâki‘ bir tarafı Canbâz 
Mustafa mülküne ve iki tarafı kendi mülküne ve bir tarafı tarîk-i hâssa müntehî 
bir bâb tahtânî oda ve sofa ve kenîfi müştemil mülk menzilimi, mezbûre Hatîce 
Hâtun’a on yedi bin akçeye bâtten bey‘ ve teslîm ol dahi iştirâ ve tesellüm eyle-
dikden sonra semeni olan meblağ-ı mezbûr on yedi bin akçeyi mezbûre yedin-
den alıp kabz eyledim min ba‘d menzil-i mezbûr, mezbûre Hatîce’nin mülkü ol-
muşdur dedikde gıbbe’t-tasdîk, mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Osman Ağa b. Hüseyin, es-Seyyid Muslu Çelebi b. es-Seyyid Ömer, 
el-Hâc Ali b.  Abdurrahim el-Kasap, Abdurrahman Çelebi b.  Ömer, Mehmed 
Çelebi b. Sâlih, el-Hâc Veli, Abdi Çelebi.

712 [63b-2] Peştamalcı taifesinin kethüdâlığına el-Hâc Ali’nin tayin edildiği
Peştemâlcılar kethüdâlığı
Mahmiye-i İstanbul’da Kırkçeşme ve Dırağman ve Eski Odalar kurbunda ve sâir 
mevâzi‘de peştemâlcı tâifesinden râfi‘ü’r-rakīm Yusuf b.  Mehmed ve Mustafa 
b. Ahmed ve Veli b. Ali ve Mehmed b. İslâm ve Receb b. Mehmed ve Abdünnebî 
b. Veli ve Mahmud b. Halil ve İslâm b. Osman ve Mehmed b. Abdullah ve Hüseyin 
b. İbrahim ve Rıdvan b. Abdullah ve Mehmed bin Abdi ve İsâ b. Hüseyin ve Ali 
Beşe b. Abdullah ve sâirleri meclis-i şer‘-i şerîf-i şâmihu’l-imâd ve mahfil-i dîn-i 
münîf-i râsihu’l-evtâdda her biri takrîr-i kelâm edip işbu kethüdâmız Mustafa 
Beşe b.  Abdullah odabaşı olup odalarda hizmeti olmağla bizim umûrumuz ile 
tekayyüdü olmayıp beynimizde cârî olan âdet-i me’lûfemize ri‘âyet olunmayıp 
mesâlihimiz mu‘attal kalıp mâbeynimizde bir kethüdâ ta‘yîn olunmak lâzım 
olup işbu cümlemizin muhtârı el-Hâc Ali b.  Ahmed müstakīm ve her vechi-
le kethüdâlık hizmetinden gelmeye iktidârı olmağın üzerimize kethüdâ ta‘yîn 
olunmak matlûbumuzdur dediklerinde, mes’ûllerine muvâfakat olunup mezbûr 
el-Hâc Ali hırfet-i mezbûreye kethüdâ nasb olunup ol dahi kethüdâlık hizmeti-
ni kabûl ve ta‘ahhüd etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’l-âşir min Saferi’l-hayr li sene 1074.
Şuhûdü’l-hâl: el-Hâc Ahmed b.  Mahmud, Mustafa Beşe er-Râcil, Şükrullah 
b. Mustafa, Abdi b. Hüseyin, Baba Resûl, Abdünnebî b. Hızır, Mustafa b. Mustafa.

713 [63b-3] Çukurbostan’da oturan Ali adlı şahsın ölümüyle terekesinin 
vârisleri arasında taksimi
Mülknâme
Mahmiye-i İstanbul’da Sultân Selim kurbunda Çukurbostan’da fevt olan Ali nâm 
kimesnenin verâseti, zevce-i metrûkesi Gülperi bt. Abdullah nâm hâtun ile kebîr 
oğlu Mehmed’e ve kebîre kızları Fâtıma ve Meryem ve Hatîce’ye ve sagīre kızı 
Emetullah’a münhasıra olup kable’l-kısme mezbûre Meryem fevt olup verâseti 
vâlidesi mezbûre Gülperi ile li ebeveyn karındaşı merkūm Mehmed’e ve li ebeveyn 
kız karındaşları mezbûretân Fâtıma ve Emetullah’a münhasıra olup kable’l-kısme 
mezbûre Gülperi fevt olup verâseti sadrî kebîr oğlu mezbûr Mehmed’e ve sad-
riyye kebîre kızları mezbûretân Fâtıma ve Emetullah nâm sagīre münhasıra olup 
bi tarîki’l-münâsaha tashîh-i mes’eleleri bin yüz elli iki sehimden olup sihâm-ı 
mezbûreden dört yüz doksan iki sehmi mezbûre Mehmed’e ve ikişer[den] kırk 
altışar sehmi mezbûretân Fâtıma ve Emetullah’dan her birine ve yüz altmış se-
kiz sehmi mezbûre Hatîce’ye isâbet eylediği şer‘an zâhir oldukdan sonra mezbûr 
Ahmed ve mezbûre Fâtıma ve Hatîce meclis-i şer‘-i hatîrde râfi‘atü’l-kitâb Emine 
Hâtun bt. Mehmed muvâcehesinde her biri ikrâr ve takrîr-i kelâm edip zikr olu-
nan Çukurbostan’da vâki‘ bir tarafı imâma meşrût vakıf menzil ve bir tarafı Hatîce 
Hâtun tasarrufunda olan menzil ve tarafeyni tarîk-i âm ile mahdûd fevkānî ve 
tahtânî büyût ve kenîf ve havluyu müştemil olup bin yüz elli iki sehim i‘tibâr olu-
nur müteveffâ-yı evvelin terekesinden olan menzilden bâlâda ta‘yîn olunduğu 
vech üzre bize isâbet eden dokuz yüz altı sehim hisse-i şâyi‘amızı mezbûre Emine 
Hâtun’a yirmi bir bin yüz yetmiş beş akçeye bâtten bey‘ ve teslîm edip ol dahi iştirâ 
ve kabûl ettikden sonra, meblağ-ı mezbûru tamâmen alıp kabz eyledik. Menzil-i 
mezbûrda bâlâda beyân olunduğu üzre bize intikāl eden hissemiz merkūme 
Emine’nin mülk-i müşterâsıdır keyfe mâ yeşâ’ mutasarrıfe olsun dedikde gıbbe’t-
tasdîki’ş-şer‘î sagīre-i mezbûre Emetullah’ın vasiyy-i şer‘îsi Mehmed Çelebi nâm 
kimesne meclis-i şer‘-i hatîrde mezbûre Emine muvâcehesinde bi’l-vesâye ikrâr 
ve i‘tirâf edip vasîsi olduğum sagīre-i mezbûre Emetullah’ın menzil-i mezbûrda 
olan iki yüz kırk altı sehim hisse-i şâyi‘ası kābil-i intifâ‘ olmayıp bey‘ olunup seme-
ni istiğlâl olunmak sagīre-i mezbûreye nâfi‘ olmağın vesâyetim hasebiyle sagīre-i 
mezbûrenin menzil-i mezbûrdan kendiye isâbet eden iki yüz kırk altı sehim his-
sesini semeni olan beş bin yedi yüz elli akçeye mezbûre Emine’ye bey‘-i kat‘î ile 
bey‘ ve teslîm eyleyip ol dahi ba‘de’l-kabûl meblağ-ı mezbûru sagīre-i mezbûre 
için mezbûre yedinden alıp kabz eyledim ba‘de’l-yevm mezbûrenin mülk-i 
müşterâsıdır dedikde gıbbe’t-tasdîki’l-vicâhî, mâ vaka‘a bi’t-taleb ketb olundu.
Fi’l-yevmi’s-sâbi‘ min Saferi’l-hayr li sene 1074.
Şuhûdü’l-hâl: Ali Efendi el-hatîb, el-Hâc Ahmed b.  Mahmud, Şükrullah Bey 
b. Mustafa, Abdi Çelebi b. Hüseyin.

714 [63b-4] Avak v. Kirkor’un, Yedekçi Mehmed Bey’den aldığı emanet eşyayı 
vârislerine iade ettiği
İkrâr bi kabzı emânet
Mahmiye-i Edirne’de sâkin iken bundan akdem vefât eden Yedekçi Mehmed 
Bey b. Osman’ın hasren vârisesi li eb kız karındaşı Fâtıma Hâtun meclis-i şer‘-i 
şerîf-i lâzımü’t-teşrîfde, işbu bâ‘isü’s-sifr Avak v.  Kirkor muvâcehesinde üzeri-
ne da‘vâ ve takrîr-i kelâm edip karındaşım müteveffâ-yı mezbûr Mehmed Bey 
hâl-i sıhhatinde işbu hâzır bi’l-meclis Yusuf Bey b.  Abdullah’a yedi ile mezbûr 
Avak Ermeni’ye emânet tarîki üzre vaz‘ ve teslîm eylediği bir köhne at kebesi ve 
bir Selânik orta keçesi ve bir beledî döşek ve iki köhne yorgan ve köhne seccâde 
ve bir köhne keçe ve bir köhne kapı perdesi ve bir köhne yan keçesi ve iki köhne 
kebe ve bir köhne orta keçesi ve bir yemeni yastık ve bir kılıf ve iki köhne velen-
se ve bir köhne yorgan ve bir köhne sandık ve bir sepet sandığı içinde bir mikdâr 
hırdavât ve iki na‘lbeki ve iki sagīr şerbet tası ve bir cam tası ve bir tepsi ve bir 
buhurdanlık ve bir leğen ve bir sahan ve iki güğüm ve bir köhne pîştahta ve bir 
frenk sandığı mezbûr Avak yedinden ahz u kabz eyledim min ba‘d mezbûr Avak 
yedinde mûrisim mezbûrun emânet vaz‘ ettiği eşyâsından bir nesne bâkī kal-
madı dedikde mukırra-i mezbûrenin ikrâr-ı meşrûhunu mezbûr Avak vicâhen 
ve şifâhen tahkīk ve tasdîk etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn mine’l-Muharremi’l-harâm li sene 1074.
Şuhûdü’l-hâl: es-Seyyid Hasan b. es-Seyyid Ahmed, Musa b. Mehmed, Hüseyin 
b.  Hasan, Ahmed b.  Süleyman, Abdi Çelebi b.  Hüseyin, Şükür Bey b.  Mustafa, 
Mehmed b. Ramazan.









715 [63b-5] Karagümrük’teki Kethüdâ Kadın mahallesinden Bakkal el-Hâc 
Receb b. Mahmud’un terekesinin vârisleri arasında paylaşıldığı
İbrâ
Mahmiye-i İstanbul’da Karagümrük kurbunda vâki‘ Kethüdâ Kadın mahal-
lesi sâkinlerinden olup fevt olan Bakkal el-Hâc Receb b.  Mahmud’un verâseti, 
zevce-i metrûkesi Zamâne bt. Abdullah ile sagīr oğlu Mehmed’e münhasıra olup 
ba‘de’l-kısme mezbûr Mehmed dahi fevt olup verâseti vâlidesi mezbûre Zamâne 
ile ibn ammi Ahmed b.  Hasan’a münhasıra olduğu şer‘an zâhir oldukdan sonra 
mezbûre Zamâne Hâtun meclis-i şer‘de râfi‘ü’l-kitâb mezbûr Ahmed ile sagīr-i 
mezbûrun hayâtında vasîsi olan Abdülkādir Beşe b.  Ebûbekir muvâcehesinde 
ikrâr ve i‘tirâf edip zevcem müteveffâ-yı mezbûrun cemî‘ terekesinden sümün 
hissem olan iki bin dokuz yetmiş bir akçe hakkımı ve iki bin iki yüz akçe mehr-i 
müeccelim mukaddemâ vasiyy-i mezbûr yedinden alıp kabz eyleyip ba‘dehû fevt 
olan oğlum sagīr-i mezbûrun mecmû‘ terekesinden sülüs hissem altı bin yedi 
yüz otuz üç akçe hakkımı dahi vasiyy-i mezbûr ile merkūm Ahmed yedinden 
alıp kabz eylemiş idim. Lâkin mezbûr Ahmed ve vasiyy-i mezbûrdan tereke-
den olmak üzre Mülâyim nâm câriyemi ahz ve vaz‘-ı yed eylediniz deyû da‘vâ 
ve müdde‘âmı isbât edememekle, mezbûr Ahmed’e adem-i ilme yemîn verip ve 
vasiyy-i mezbûrdan dahi zikr olunan terekeden ba‘zı eşyâ ahz ve ihfâ eyledin 
deyû da‘vâ ettiğimde, müdde‘âmı isbâtdan âciz olup kezâlik vasiyy-i merkūm 
Abdülkādir Beşe’ye dahi yemîn verdikden sonra ben dahi husûs-ı mezbûra 
müte‘allika âmme-i de‘âvî ve mütâlebâtdan vasiyy-i mezbûrun ve merkūm 
Ahmed’in zimmetlerin ibrâ-i âmm-ı kātı‘ü’n-nizâ‘ ile ibrâ ve iskāt eyledim. Fîmâ 
ba‘d zikr olunan husûsa müte‘allika mezbûrlar ile vicâhen mine’l-vücûh da‘vâ ve 
nizâ‘ım yoktur dedikde gıbbe’t-tasdîk, mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene 1074.
Şuhûdü’l-hâl: Receb Çavuş b. Mustafa Çavuş, Ahmed Efendi b. Yusuf, Müezzin 
Mustafa, Mehmed Çelebi b. Ahmed, el-Hâc Ahmed b. Mahmud, Mustafa b. İsâ, 
Baba Resûl b. Rıdvan.

716 [64a-1] İvaz Efendi b. Fazlullah’ın, Mustafa Efendi b. Süleyman’a kefaletten 
kaynaklanan borcunu ödemesi gerektiği
İsbât-ı kefâlet
Merhûm-ı mağfiret-nişân Yahya Efendi hazretlerinin medrese-i celîlelerinde 
sâkin Mustafa Efendi b.  Süleyman nâm kimesne meclis-i şer‘-i hatîrde İvaz 
Efendi b. Fazlullah nâm kimesne mahzarında üzerine da‘vâ ve takrîr-i kelâm edip 
mahmiye-i İstanbul’da Cebecibaşı mahallesinde sâkin iken bundan akdem vefât 
eden Ebezâde Mehmed Sadeddin Efendi b. Mehmed’in zimmetinde iki yüz na-
kid esedî guruş ve yedimden müşterâ ve makbûz iki re’s bârgir semeninden yüz 
esedî guruş ki cem‘an üç yüz esedî guruş hakkım olup emrimle meblağ-ı mezbûra 
merkūm İvaz Efendi kefâlet-i sahîha-i şer‘iyye ile kefîl olmuş idi hâlâ kefâleti hase-
biyle meblağ-ı mezbûru merkūm İvaz Efendi’den taleb ederim, suâl olunsun dedik-
de gıbbe’s-suâl ve’l-inkâr müdde‘î-i mezbûr Mustafa Efendi’den müdde‘âsını mü-
beyyine beyyine taleb olundukda udûl-i müslimînden olup medîne-i Galata’ya tâbi‘ 
kasaba-i Tophâne’de Câmi‘-i Kebîr mahallesi sâkinlerinden Mehmed b. Süleyman 
ve Mehmed b. Fazlullah nâm kimesneler meclis-i şer‘a li ecli’ş-şehâde hâzırân olup 
istişhâd olundukda fi’l-vâki‘ müdde‘î-i mezbûrun vech-i muharrer üzre mezbûr 
Mehmed Sadeddin zimmetinde olan üç yüz esedî guruş hakkına mezbûr İvaz 
Efendi bizim huzûrumuzda emriyle kefâlet-i sahîha ile kefîl oldu. Biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
ettiklerinden sonra şâhidân-ı mezbûrân âdiller olup her biri makbûlü’ş-şehâde ol-
duğunu mahmiye-i mezbûrede Molla Ahî mahallesi sükkânından Mehmed Ağa 
b. Halil ve Yusuf Çelebi b. Hüseyin nâm kimesneler meclis-i şer‘de haber verdik-
lerinden sonra şehâdetleri makbûle olmağın mûcebince meblağ-ı mezbûr üç yüz 
esedî guruşu kefâleti hasebiyle müdde‘î-i mezbûr Mustafa Efendi’ye edâ ve teslîme 
merkūm İvaz Efendi’ye tenbîh birle mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene 1074.
Şuhûdü’l-hâl: Mehmed Ağa b. Receb, İbrahim Çelebi b. Mehmed, Mustafa Çele-
bi b.  el-Hâc Ahmed, İbrahim Çelebi b.  Abdullah, Ali Çelebi b.  Mustafa, Sofu 
Meh med Efendi el-Kâtib, çukadar Ali Beşe, İsmail Efendi b. Abdüsselam, Seyyid 
Mustafa Çelebi.

717 [64a-2] Haydarhâne mahallesinden Timurhan bt. Abdullah Hâtun ile 
Mustafa Çelebi b. Ali’nin muhâlaa yoluyla boşandıkları
Hul‘
Mahmiye-i İstanbul’da Haydarhâne mahallesinde sâkine Timurhan bt. Abdullah 
nâm hâtun tarafından husûs-ı âti’l-beyânı ikrâra vekîl olup zâtını ma‘rifet-i 
şer‘iyye ile ârifân es-Seyyid Muslu Çelebi b.  es-Seyyid Ömer ve es-Seyyid 
Mustafa Çelebi b.  es-Seyyid Habîb şehâdetleri ile şer‘an vekâleti sâbite olan 
Osman Ağa b. Hüseyin meclis-i şer‘de bâ‘isü’l-kitâb zevci Mustafa Çelebi b. Ali 
mahzarında bi’l-vekâle ikrâr ve takrîr-i kelâm edip müvekkilem mezbûrenin 
mezbûr Mustafa Çelebi zimmetinde mütekarrir ve ma‘kūdun-aleyh olan üç 
bin akçe mehr-i müecceli ve nafaka-i iddet-i ma‘lûme üzerlerine ve me’ûnet-i 
süknâsı dahi kendi üzerine olmak üzre ve bedel-i hul‘ için kendi malından 
yedi yüz akçe dahi vermek üzre mezbûr Mustafa Çelebi ile muhâla‘a-i sahîha-i 









şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciy-
yete müte‘allika da‘vâdan her biri âharın zimmetini ibrâ-i âm ile ibrâ eyledi de-
dikde gıbbe’t-tasdîk, mâ vaka‘a bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene erba‘a ve seb‘în ve elf.
Şuhûd[ü’l-hâl]: Seyyid Hüseyin Efendi b.  es-Seyyid Mahmud, Mahmud Ağa 
b. Yahya, Abdurrahman el-Kasap, Ali Çelebi b. Mustafa, Mahmud Çelebi b. İsmail 
ve gayruhüm.

718 [64a-3] Çizmeci Hasan b. Abdullah ile Pepeyi v. Velço arasındaki yaralama 
davasında sulh oldukları
Sulh
Mahmiye-i İstanbul’da Sultan Selim Hân câmi‘-i şerîfi kurbunda Çukurbostan 
mahallesinde sâkin Çizmeci Hasan b.  Abdullah tarafından husûs-ı âtîye vekîl 
olup Musa b.  Mustafa ve Mustafa b.  Ahmed nâm kimesneler şehâdetleri ile 
vekâleti sâbite olan Sâliha bt. Abdullah nâm hâtun meclis-i şer‘-i hatîr-i lâzımü’t-
tevkīrde Pepeyi v.  Velço nâm zimmî mahzarında tav‘an ikrâr ve takrîr-i kelâm 
edip mezbûr zimmî elinde olan demir beli aşağı bırakdıkda hatâ’en ol bel mü-
vekkilim mezbûr Hasan’ın sol pazusuna dokunup mecrûh eyledikden sonra 
mûcibini mezbûrdan taleb ve da‘vâ eyledikde beynlerine muslihîn tavassut et-
mekle müvekkilim mezbûr Hasan da‘vâ-yı merkūmeden an inkâr mezbûr ile 
sekiz yüz akçe üzerine sulh olup ol dahi sulh-ı mezbûru kabûl ve bedel-i sulh 
olan sekiz yüz akçeyi mezbûr zimmî yedinden tamâmen alıp kabz edip da‘vâ-
yı mezbûreden mezbûr zimmî zimmetini ibrâ ve iskāt eyledi dedikde gıbbe’t-
tasdîk, mâ vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene 1074.
Şuhûdü’l-hâl: Siyami Efendi b.  Veli, Durmuş Beşe b.  Halil, Ahmed Çelebi 
b.  Mehmed, Mahmud Kethüdâ b.  Abdurrahim, Mustafa Çelebi b.  İsâ, Durmuş 
Beşe b. Halil.

719 [64a-4] Manisalı Çelebi mahallesinden Ümmühânî bt. Abdülbâkī ile Musa 
b. Muslu’nun muhâlaa yoluyla boşandıkları
Hul‘
Mahmiye-i İstanbul’da Manisalı Çelebi mahallesi sâkinelerinden Ümmühânî 
bt. Abdülbâkī nâm hâtun meclis-i şer‘de işbu bâ‘isü’l-kitâb zevci Musa b. Muslu 
muvâcehesinde bi tav‘ihâ ikrâr ve takrîr-i kelâm edip zevcim mezbûr Musa zim-
metinde mütekarrir ve ma‘kūdun-aleyh olan iki bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre zevcim mezbûr Musa ile muhâla‘a-i sahîha-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra zevciyyete ve gayra müte‘allika 
âmme-i da‘vâdan her birimiz âharın zimmetini ibrâ ve iskāt eyledik dediklerinde, 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Saferi’l-hayr li sene 1073.
Şuhûdü’l-hâl: İbrahim Beşe b.  Halil, Kadri Beşe b.  Ömer, Mehmed Beşe b.  Ali, 
Ahmed Beşe b. Abdullah, Mustafa Çelebi b. Bayram, Ali b. Bahri, Mustafa b. İlyas, 
Mehmed b. Mustafa, Hasan Beşe b. Hüseyin, Mehmed Çelebi b. Hasan, Mustafa 
b. Mehmed.

720 [64a-5] Nikola v. Mihal’in, ölmüş olan Toma adlı patrikteki alacağını kefil 
olanlardan tahsil ettiği
Sulh
Mahrûse-i Galata’da Sultânnâm zimmî meclis-i şer‘de Sama[r]on v. Haçador ve Bağdasar v. Avanos ve Şehri 
v.  Aydoğdu ve Zakarya v.  Mayo nâm Ermeniler muvâcehesinde ikrâr ve i‘tirâf 
edip bundan akdem hâlik olan Toma nâm patrikde olan iki bin yüz yirmi riyâlî 
guruş hakkıma siz kefîl olmuş idiniz deyû mezbûrun Ermeniler’den da‘vâ ve 
beynimizde küllî nizâ‘ vukū‘undan sonra vesâtat-ı muslihîn birle mezbûrun 
da‘vâ-yı mezbûremden beni on üç bin iki yüz yirmi akçe üzerine inşâ-i akd-i 
sulh ettiklerinde, ben dahi sulh-ı mezbûru ba‘de’l-kabûl meblağ-ı mezbûru 
tamâmen yedlerinden alıp kabz edip kefâlete müte‘allika âmme-i da‘vâdan 
ve beynimizde ma‘lûm hançer ve gaddâre da‘vâsından mezbûrun Zakarya ve 
Bağdasar ve Şehri ve Samaron’un her birinin zimmetlerin ibrâ-i âm ile ibrâ ve 
iskāt eyledim ba‘de’l-yevm husûs-ıve sebebin mine’l-esbâb mezbûrun ile da‘vâ ve nizâ‘ ve husûmetim yoktur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: es-Seyyid Ahmed Efendi b. es-Seyyid Ahmed Çelebi, Hasan Çelebi 
b. Abdullah, Ali Ağa b. Abdullah, Sinan b. Ahmed, Mehmed b. Abdullah.

721 [64a-6, Arapça] Hâkimin, Ahmed b. Ramazan adlı küçüğe nafaka takdir 
etmesi ve annesine borçlanmaya izin vermesi
Nafaka

 Metinde “Süleyman”.
 Metinde “huzura”.
İşbu hüccet-i şer‘iyyenin üzerinde imzâsı bulunan hâkim, Ahmed b.  Ramazan 
nâm sagīrin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından Mehmed Ağa câmi‘i kurbundaki Sultan Bayezid-i 
cedîd mahallesinde sâkine olan bâ‘isetü hâze’l-kitâb Hatîce bt.  el-Hâc Hasan 
nâm annesi ve hâdinesinin talebiyle mezbûr babası üzerine zeyilde mezkûr 
târihden i‘tibâren yevmî râyicü’l-vakt dört akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-i mezbûru sagīr-i merkūmun havâic-i 
lâzımesine sarf etmesine ve vakt-i hâcette istidâne edip vakte’z-zafer babasına 
rücû‘ etmesine mezbûre Hatîce’ye izin verdi.
Cerâ zâlike ve hurrire fi’l-yevmi’r-râbi‘ min Saferi’l-hayr sene erba‘a ve seb‘în 
ve elf.
Şuhûdü’l-hâl: Mehmed b.  Mustafa, Abdi b.  Hüseyin, Şükrullah b.  Mustafa, Ali 
b. Muharrem

722 [64b-1] Sultan Bayezid mahallesinden Andon v. Yani’nin evini Zoya 
bt. Banbolnoz’a sattığı
Mülknâme
Medîne-i Galata’da Sultan Bayezid mahallesinde sâkin Şekerci Andon v.  Yani 
zimmî tarafından husûs-ı âtîye vekîl olup Hasan Çelebi b. Ali ve Şaban Çelebi b. el-
Hâc Ali nâm kimesneler şehâdetleri ile vekâleti sâbite olan Kostantin v. Manol 
nâm zimmî meclis-i şer‘-i hatîr-i lâzımü’t-tevkīrde zevcesi Zoya bt.  Banbolnoz 
nâm nasrâniyye tarafından tasdîk-i âtîye vekîl olan sarrâc Andriye v.  Manol 
nâm zimmî mahzarında bi’l-vekâle ikrâr-ı tâm ve takrîr-i kelâm edip müvekki-
lim mezbûr Andon’un silk-i mülkünde münselik olup mahmiye-i İstanbul hısnı 
ebvâbından Petro kapısı hâricinde vâki‘ bir cânibi Bâkīzâde Esad Efendi mülkü-
ne ve bir cânibi Kâtib Mehmed Çelebi mülküne ve bir cânibi sâhil-i bahr ve bir 
cânibi tarîk-i âm müntehî iki bâb fevkānî odayı ve bir dehlizi ve iki bâb tahtânî 
odayı ve bir sofa ve kenîfi ve iki mahzeni ve su kuyusunu müştemil menzilini, 
tevâbi‘ ve levâhıkı ve kâffe-i hukūk ve merâfıkı ile zevcesi müvekkile-i mezkûre 
Zoya’ya sekiz yüz Üngürüs altını ile yüz riyâlî guruşa tarafeynden îcâb ve 
kabûlü hâvî bey‘-i bâtt-ı sahîh ile bey‘ ve teslîm ol dahi minvâl-i muharrer üzre 
iştirâ ve tesellüm eyledikden sonra, semeni olan meblağ-ı mezkûr sekiz yüz al-
tın ve yüz riyâlî guruşu ba‘de’l-kabz mezkûr Zoya’ya hibe-i sahîha-i şer‘iyye 
ile hibe ve teslîm ol dahi ittihâb ve tesellüm eyledi. Min ba‘d menzil-i mezbûr 
mezkûrenin mülk-i müşterâsı ve semen-i mezkûr mülk-i mevhûbu olsun dedi 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf. Min hicreti 
men lehü’l-izzü ve’ş-şeref.
Şuhûdü’l-hâl: Hüseyin Efendi el-Bursevî kâtibü’l-hurûf, fahrü’l-kuzât Mehmed 
Efendi b.  el-Hâc İsmail, Keşfî Mustafa Efendi el-Kâtib, el-Hâc Şaban b.  Abdur-
rahman, Hasan Beşe b. Ali er-Râcil, İbrahim Çelebi b. ( ), Keresteci Şaban Çelebi 
b. el-Hâc Ali, kâtib-i çavuşân Mehmed Çavuş b. Ahmed, Hüseyin Çelebi b. Ah-
med el-Hammâmî, Ahmed b. Mahmud kethüdâ-yı muhzırân, Ali Beşe b. Osman 
Çukadar, Berber Yusuf b. Mansur, el-Hâc Mustafa Berber, Mustafa Beşe b. Rıd-
van, Abdi Çelebi b. Hüseyin, Laskari v. Manol, Kalemkâr Mihail v. Andriye, Ko-
mari kapı kethüdâsı, İlya v.  Nikola, Hayyât İstemad, Tarako v.  Yani, Kostantin 
v. Bülbül, sarrâc Tiryaki, Dimitraşko v. Kuli, Yanaki v. Nikola, Laskari v. Manol 
müsellem, Mihalaki v. Yanaki ve gayruhüm.

723 [64b-2] Yakob v. Murad’ın Ekmekçi Kirkor v. Mardiros’a borcu olduğu
İkrâr-ı deyn
Ekmekçi tâifesinden Kirkor v.  Mardiros nâm Ermeni meclis-i şer‘-i hatîr-i 
lâzımü’t-tevkīrde Yakob v. Murad nâm Ermeni muvâcehesinde üzerine da‘vâ ve 
takrîr-i kelâm edip mezbûr Yakob zimmetinde yedimden müşterâ ve makbûz ek-
mek semeninden kırk dokuz bin akçe hakkım vardır hâlâ taleb ederim suâl olun-
sun dedikde gıbbe’s-suâl, mezbûr Yakob cevâbında fi’l-hakīka cihet-i mezbûreden 
müdde‘î-i mezbûr Kirkor’da kırk dokuz bin akçe zimmetimde lâzımü’l-edâ ve 
vâcibü’l-kazâ deynim vardır deyû bi tav‘ihî ikrâr etmeğin mûcebince meblağ-ı 
mezbûr kırk dokuz bin akçeyi müdde‘î-i mezbûr Kirkor’a edâ ve teslîme merkūm 
Yakob’a tenbîh birle mâ hüve’l-vâki‘ bi’t-taleb ketb olundu.
Min Saferi’l-hayr li sene 1074.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Resûl b.  Rıdvan, 
Mehmed b. Ramazan, Osman Çelebi b. ( ), Muharrem b. Abdullah.

724 [64b-3] Ali Paşa-yı Atik mahallesinden Sâliha bt. Ahmed’in evini Ayşe 
bt. Hacı Mehmed’e sattığı
Mülknâme
Mahmiye-i İstanbul’da Ali Paşa-yı Atîk mahallesinde sâkine Sâliha bt.  Ahmed 
nâm hâtun tarafından husûs-ı âtîye vekîl olup zâtını ma‘rifet-i şer‘iyye ile ârifân 
olan Hamza Beşe b. Bilâl ve Hasan Çelebi b. Mehmed nâm kimesneler şehâdetleri 
ile vekâleti sâbite olan fahrü’l-müderrisîn Mehmed Efendi b.  Mehmed Efendi 
meclis-i şer‘-i lâzımü’t-tevkīrde sadriyye kızı Ayşe bt. Hacı Mehmed tarafından 
tasdîk-ı âtîye vekîl olan İsmail Çelebi b. Hüseyin mahzarında bi’l-vekâle ikrâr-ı 
tâm ve takrîr-i kelâm edip müvekkilem mezbûre Sâliha Hâtun silk-i mülkün-
de münselik olup mahalle-i mezkûrede vâki‘ bir cânibi Kazgancızâde sarayına 
ve bir cânibi Etyemez Dede tekyesine ve bir cânibi kendi mülküne ve bir cânibi 
tarîk-i âm müntehî beş bâb fevkānî odayı ve bir sofa ve bir kenîfi ve iki bâb 
tahtânî oda ve su kuyusunu ve iki kenîfi müştemil menzilini, tevâbi‘i ve levâhıkı 
ve kâffe-i hukūk ve merâfıkı ile müvekkile-i merkūme Ayşe Hâtun’a altmış sekiz 
bin akçeye tarafeynden îcâb ve kabûlü hâvî bey‘-i bâtt-ı sahîh ile bey‘ ve teslîm 
ol dahi minvâl-i muharrer üzre iştirâ ve tesellüm eyledikden sonra semeni olan 
meblağ-ı mezbûr altmış sekiz bin akçeyi mezkûre Ayşe Hâtun yedinden bi’t-
tamâm alıp kabz edip ba‘de’l-yevm menzil-i mahdûd-ı mezkûr mezbûre Ayşe 
Hâtun’un mülk-i müşterâsı olup keyfe mâ yeşâ’ ve yahtâr tasarruf eylesin dedi 
dedikde gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Fahrü’l-müderrisîn Ahmed Efendi b.  Hasan, Şeyhîzâde Şeyh 
Mehmed Efendi, eş-Şeyh Ali Efendi b.  eş-Şeyh Hasan, Ahmed Efendi b.  Yusuf 
el-İmâm, Mustafa Çelebi b.  Rıdvan el-Müezzin, Hacı Hüseyin Ağa b.  Nasûh, 
İsmail Çelebi b. Hüseyin, Mehmed Çelebi b. Ahmed, Hasan Çelebi b. Mehmed, 
Abdi Çelebi b.  Ahmed, Hüseyin Efendi el-Brusî el-Kâtib, Ahmed Çelebi 
b. Mahmud kethüdâ-yı muhzırân, Abdi Çelebi b. Hüseyin, Şükür Bey b. Mustafa, 
Mehmed b. Ramazan.

725 [64b-4] Başçı Hacı mahallesinden Fâtıma bt. Ömer’in, Ahmed 
b. Abdullah’tan muhâlaa yoluyla boşandığı
Nafaka
Mahmiye-i İstanbul’da Haseki Sultan câmi‘-i şerîfi kurbunda Başcı Hacı mahalle-
sinde sâkine Fâtıma bt. Ömer nâm hâtun meclis-i şer‘-i hatîrde zevci Ahmed b. Ab-
dullah mahzarında ikrâr ve takrîr-i kelâm edip zevcim mezbûr Ahmed zimme-
tinde mütekarrir ve ma‘kūdun-aleyh olan bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak üzre 
zevcim mezbûr Ahmed ile muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl eyledikden sonra zevciyyete ve gayra müte‘allika âmme-i 
de‘âvîden her birimiz âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledik dedikde gıbbe’t-tasdîk, mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: el-Hâc Ahmed b.  Mahmud kethüdâ-yı muhzırân, Abdi Çelebi 
b. Hüseyin, Şükrullah Çelebi b. Mustafa, Baba Resûl b. Rıdvan.









726 [65a-1] Hatice Hâtun bt. Abdullah’ın, kocası el-Hâc Musa b. Ali’nin 
terekesinden hakkını aldığı
İbrâ
Mahmiye-i İstanbul’da Saraçhâne kurbunda Mi‘mâr Ayas mahallesi sâkinlerinden 
olup fevt olan el-Hâc Musa b.  Ali’nin verâseti, zevce-i metrûkesi Hatîce Hâtun 
bt.  Abdullah ile ibn ammi Mustafa Çelebi b.  Ahmed Ağa’ya münhasıra oldu-
ğu şer‘an müte‘ayyin oldukdan sonra mezbûre Hatîce Hâtun tarafından husûs-ı 
âti’l-beyâna vekîl olup mezbûreyi bi’l-ma‘rifeti’ş-şer‘iyye ârifân olan fahrü’l-
eimme Abdüllatif Efendi b.  Mehmed ve Müezzin Hasan Çelebi b.  Muharrem 
şehâdetleri birle vekâleti sâbite olan Mustafa b.  Ahmed nâm kimesne meclis-i 
şer‘-i hatîrde râfi‘ü’l-kitâb mezbûr Mustafa Çelebi muvâcehesinde bi’l-vekâle 
ikrâr ve i‘tirâf edip müvekkilem mezbûre Hatîce zevcim mezbûr el-Hâc Musa 
hayâtında mahalle-i mezbûrede vâki‘ her birinin hudûdu beyne’l-ahâlî ma‘lûm 
iki kıt‘a menzilinin bir kıt‘asın bana ve bir menzili dahi mezbûr Mustafa Çelebi’ye 
hibe-i sahîha-i şer‘iyye ve temlîk eylemiş idi hâlâ fevt oldukdan sonra akār ve 
menkūl ve urûz ve esâs-ı beyt ve sâir kalîl ü kesîr ve celîl ü sagīr cemî‘ terekesin-
den dört sehimden bana isâbet eden bir sehim hisse-i şer‘iyyemi ve üç bin akçe 
mehr-i müeccelimi mezbûr Mustafa Çelebi yedinden tamâmen alıp kabz eyle-
dim min ba‘d müteveffâ-yı mezbûrun terekesinde bir akçe ve bir habbe hak-
kım bâkī kalmadı ve husûs-ı mezbûra müte‘allika mezbûr Mustafa Çelebi üze-
rine da‘vâ ve nizâ‘ ve husûmetim yoktur dedi dedikde gıbbe’t-tasdîki’ş-şer‘î mâ 
vaka‘a gıbbe’t-taleb ketb olundu.
Fi’l-yevmi’l-hâmis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Abdüllatif Efendi el-İmâm, Hasan Çelebi el-Müezzin, el-Hâc 
Mustafa b.  el-Hâc Osman, el-Hâc Hasan b.  Mustafa es-Sarrâc, Mehmed Çelebi 
b. Yusuf es-Sarrâc, Hasan Beşe es-Sarrâc, Hasan Beşe b. İbrahim, Mustafa Çelebi 
b. İbrahim.

727 [65a-2] Beşiktaş Yeni mahalleden Ayşe bt. Muharrem ile Ali Beşe b. Ali’nin 
muhâlaa yoluyla boşandıkları
Hul‘
Medîne-i Galata kazâsına tâbi‘ kasaba-i Beşiktaş mahallâtından Yeni mahalle-
de sâkine Ayşe bt. Muharrem nâm hâtun meclis-i şer‘-i hatîr-i lâzımü’t-tevkīrde 
zevci Ali Beşe b. Ali tarafından hul‘ ve ibrâya vekîl olup Mehmed Beşe b. Ali ve 
Ali Beşe b.  Mustafa nâm kimesneler şehâdetleri ile vekâleti sâbite olan vâlidesi 
Ümmühânî bt.  Abdullah nâm hâtun mahzarında ikrâr ve takrîr-i kelâm edip 
zevcim mezbûr Ali Beşe zimmetinde mütekarrir ve ma‘kūdun-aleyh olan bin 
akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre merkūme Ümmühânî Hâtun ile 
muhâla‘a-i sahîha-i şer‘iyye ile muhâla‘a edip ol dahi vekâleti hasebiyle hul‘-ı 
mezbûru kabûl eyledikden sonra zevciyyete müte‘allika her birimiz âharın zim-
metini ibrâ ve iskāt eyledik dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Beşe b.  Hüseyin, İbrahim Beşe b.  Mehmed el-Mübâşir, 
Ali Beşe b. Osman Çukadar, Resûl b. Rıdvan, Mehmed b. Ramazan.

728 [65a-3] Yasemin bt. Abdullah adlı cariyenin hürriyetine kavuştuğu
Mahmiye-i İstanbul’da Muhtesib İskender mahallesi sâkinlerinden Ahmed 
Çelebi ve Hasan Çelebi b.  Veli nâm kimesneler meclis-i şer‘-i şerîf-i lâzımü’t-
teşrîfde, kendilere ale’l-iştirâk rıkkıyyetini mu‘terife olan orta boylu gök elâ göz-
lü sarışın Nemseviyyetü’l-asl bâ‘isetü’l-kitâb Yasemin bt. Abdullah nâm câriye-i 
memlûkemizi, hasbeten lillâhi’l-hallâk tahrîr ve i‘tâk ve silk-i harâir-i asliyyâta 
idrâc ve ilhâk eyledik ba‘de’l-yevm mezbûre Yasemin sâir harâir-i asliyyât gibi 
hürre olup üzerinde olan gayrı hakkımız kalmadı dediklerinde, mâ vaka‘a bi’l-
ibtigā ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Efendi b.  Veli, Bâkī Çelebi b.  Mehmed Efendi, Hacı 
Ebûbekir b.  Ömer, Hacı İbrahim b.  Ramazan, Hacı Hüseyin b.  Sefer ve gay-
ruhüm.

729 [65a-4] Mustafa b. Muharrem’in, Şaban b. Ahmed’e olan borcunu 
ödemesi gerektiği
Men‘
Mahmiye-i İstanbul’da Büyük Karaman’da Şaban b.  Ahmed nâm kimesne 
meclis-i şer‘de Mustafa b.  Muharrem mahzarında üzerine da‘vâ edip târih-i 
kitâbdan bir sene mukaddem bakkallık san‘atında sermâye etmek için mezbûr 
Mustafa’ya otuz bin akçe ikrâz ve teslîm eyledikden sonra yirmi bin akçesin 
yedinden alıp kabz edip bâkī kalan on bin akçeyi dahi mezbûreden taleb ede-
rim, suâl olunsun dedikde gıbbe’s-suâl, mezbûr Mustafa cevâbında mezbûrdan 
otuz bin akçe iktirâz ve kabz eyledikden sonra meblağ-ı mezbûrun yirmi do-
kuz bin akçesin yedimden kabz edip hattâ yirmi dokuz bin akçesin alıp kabz 
eyledim hâlâ meblağ-ı mezbûrun zimmetinde bin akçe alacağım bâkī kalmadı 
deyû ikrâr dahi etmiş idi deyû def ‘ ile mukābele eyledikde gıbbe’l-istintâk ve’l-
inkâr mezbûr Mustafa’dan def ‘-i mezbûru için beyyine taleb olundukda udûl-i 
müslimînden el-Hâc Ali b. Mustafa ve Ali b. Mehmed ve Osman Beşe b. Yusuf 
nâm kimesneler li ecli’ş-şehâde meclis-i şer‘a hâzırûn olup gıbbe’l-istişhâd 
fi’l-vâki‘ mezbûr Mustafa’ya karz verdiğim otuz bin akçenin yirmi dokuz bin 
akçesini mezbûrdan alıp kabz edip zimmetinde bâkī bin akçe alacağım kaldı 
deyû huzûrumuzda ikrâr eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de ri‘âyeti 
şerâiti’l-kabûl şehâdetleri makbûle olmağın meblağ-ı bâkī bin akçeyi mezbûr 
Şaban’a edâya mezbûr Mustafa’ya tenbîh olundukdan sonra mezbûr Şaban dahi 
bî-vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene 1074.
Şuhûdü’l-hâl: Mehmed Çelebi b.  Mehmed el-Müezzin, Mehmed b.  Hasan, 
Hüseyin Efendi el-Brusî, Abdi Çelebi b. Hüseyin, Şükür Bey b. Mustafa, Ahmed 
Çelebi b. Mustafa.

730 [65a-5] Mayor v. Şemun’un, Haydar v. Kemal’e olan borcunu tecil ettiği
Te’cîl
Sinyora cemâ‘atinden Mayor v. Şemun nâm yahudi meclis-i şer‘-i hatîrde Haydar 
v. Kemal nâm yahudi tarafından husûs-ı âtîye vekîl olup nehc-i şer‘î-i mu‘teber 
üzre vekâleti sâbite olan İsrâfîl v.  Yakob nâm yahudi mahzarında tav‘an ikrâr 
ve takrîr-i kelâm edip iftihârü’l-müderrisîni’l-kirâm gāib ani’l-meclis Hamîd 
Efendi’ye olan yüz on riyâlî guruşa emrim ile kefîl olan müvekkil-i mezbûr[a] 
edâ ve teslîm eyledikden sonra bana mürâca‘at eyledikde âcilen edâya iktidârım 
olmamağla meblağ-ı mezbûru târih-i kitâbdan altmış gün tamâmına dek edâ 
etmek üzre te’cîl eyledi. Min ba‘d müvekkil-i mezbûr Haydar’a müeccel yüz on 
üç riyâlî guruş vâcibü’l-edâ ve lâzımü’l-kazâ deynimdir dedikde gıbbe’t-tasdîk, 
mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Ömer Çelebi b. Abdullah, Abdi Çelebi b. Hüseyin, Şükrullah Bey 
b. Mustafa.

731 [65a-6] Haci Ansar v. İstati’nin, Rus asıllı Nazarine bt. Altun adlı 
cariyeyi azat ettiği
Itâknâme
Mahmiye-i İstanbul hısnı ebvâbından Fenerkapısı kurbunda Tahtaminâre 
mahallesinde sâkin Haci Ansar v. İstati nâm tâcir-i zimmî meclis-i şer‘-i hatîr-i 
lâzımü’t-tevkīrde orta boylu açık kaşlı sarı elâ gözlü sarışın Rusiyyetü’l-asl râfi‘atü’l-
kitâb Nazarine bt.  Altun nâm nasrâniyye câriye-i memlûkesi muvâcehesinde 
ikrâr-ı tâm ve takrîr-i kelâm edip mezbûre Nazarine’yi lâ li garazin âcil ve lâ li iva-
zin âcil malımdan âzâd ve mülkümden ihrâc ve silk-i harâir-i asliyyâta ilhâk ve 
idrâc eyledim min ba‘d câriye-i mevsûfe-i mezkûre sâir harâir-i asliyyât gibi hür-
re olup üzerinde velâdan gayrı hakkım bâkī kalmadı dedikde mâ vaka‘a bi’t-taleb 
ketb olundu.
Fi’l-yevmi’l-hâmis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Beşe Odabaşı er-Râcil, Harrât Halil, Beşir Beşe er-Râcil, 
Abdi Çelebi b.  Hüseyin, Şükür Bey b.  Mustafa, Mehmed b.  Ramazan, Yani 
v. Nikola, Lefter v. Yuvakin.

732 [65b-1] Dilsiz Ömer b. Mehmed’in ölümüyle, vârislerinden Hasan b. Ahmed 
ile kızı Sâliha arasındaki miras meselesinin sulh ile sonlandırıldığı
Sulh
Mahmiye-i İstanbul’da Sultân Bayezid mahallesinde fevt olan bî-zebân Ömer 
b. Mehmed’in verâseti, sulbiye kebîre kızı Sâliha ile ammi oğulları Abdurrahman 
Çelebi ve el-Hâc Abdi b. Muslu ile Hasan b. Ahmed’e münhasıra olduğu şer‘an zâhir 
ve müte‘ayyin oldukdan sonra, mezbûr Hasan meclis-i şer‘de kendi tarafından 
asîl ve zevcesi mezbûre Sâliha tarafından husûs-ı âti’l-beyâna sâbitü’l-vekâle vekîl 
olan Abdurrahman Çelebi muvâcehesinde ikrâr ve takrîr-i kelâm edip mûrisimiz 
hayâtta iken mecnûn ve a‘mâ olup mezbûre Sâliha kıbel-i şer‘den vasî ta‘yîn olun-
dukdan sonra malından külle yevm yirmişer akçe nafaka farz ve takdîr ettir-
mişdi hâlâ mezbûr Ömer fevt oldukda mecmû‘-ı terekesinden hisse-i şer‘iyyemi 
mezbûrlardan da‘vâ eylediğimde mezbûre Sâliha cevâbında mezbûr Ömer’e vech-i 
meşrûh üzre yevmî yirmişer akçeden yevm-i vefâtına gelince kendi malından on 
bir senede yetmiş beş bin iki yüz akçe nafaka ve kisvesine harc ve sarf edip ve 
doksan dört bin seksen akçe dahi bi’l-izni’ş-şer‘î Ayasofya-i Kebîr vakfından olup 
Bezzâzistân kurbunda iki bâb dükkân ve Davud Paşa iskelesinde bir bâb dükkân 
ve Samadya kapısı kurbunda bir bâb dükkân ve Saraçhâne’de olan bir bâb icâre-i 
mu‘accelelü dükkânların binâsına harc ve sarf eyledim. Müteveffâ-yı mezbûrun 
kendi sâkin olduğu menzilinden gayrı bir akçe ve bir habbe terekesi yoktur de-
dikde ben dahi mezbûrun nafakasiyçün başka ta‘âm tabh etmedin ve zikr olunan 
dükkânların binâsına ol mikdâr akçe harc etmedin deyip beynimizde küllî nizâ‘ 
vâki‘ olmuşdur. el-hâletü hâzihî tavassut-ı muslihîn ile da‘vâ-yı mezbûrumdan beni 
mezbûrlar otuz esedî guruş üzerine inşâ-i akd-i sulh eylediklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr otuz esedî guruşu vekîl-i 
mezbûr Abdurrahman Çelebi yedinden tamâmen ahz u kabz edip müteveffâ-yı 
mezbûrun eğer akār ve menkūl ve sâir ism-i mal ıtlâk olunur cemî‘ terekesine 
müte‘allika da‘vâdan müvekkile-i mezbûre Sâliha Hâtun ile mezbûr Abdurrahman 
Çelebi’nin zimmetlerini ibrâ ve iskāt eyledim dedikde gıbbe’t-tasdîki’l-mu‘teber mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Efendi b.  Kurt el-İmâm, Abdullah Çelebi b.  Mehmed 
Efendi, Mehmed Beşe b. Abdullah, Hüseyin Beşe el-Hâc Mahmud, Muslu Çelebi 
b.  ( ), el-Hâc Sun‘î b.  Ebûbekir, Hüseyin Çelebi b.  el-Hâc İbrahim, Mehmed 
Bey b. el-Hâc İbrahim, Haydar Beşe b. Abdullah, Mehmed Çelebi b. Hasan Bey, 
Mehmed Çelebi b. Mahmud, Hasan Efendi b. Mehmed ve gayruhüm.

733 [65b-2] el-Hâc Rıdvan’ın kızı Havva’ya nafaka ödemesi
Nafaka
Mahmiye-i İstanbul ebvâbından Topkapısı hâricinde Takyeci İbrahim Çavuş ma-
hallesi sâkinelerinden hâfızatü’l-vesîka Ayşe bt.  Süleyman nâm hâtun meclis-i 
şer‘-i hatîr-i lâzımü’t-tevkīrde takrîr-i kelâm edip bi hakki’l-hidâne hacr ve ter-
biyemde olan sagīre kızım Havva için zevc-i mutallıkım babası el-Hâc Rıdvan 
üzerine kadr-i ma‘rûf nafaka takdîr olunmak matlûbumdur dedikde hâkim-i 
muvakki‘-i sadr-ı kitâb tûbâ-lehû ve hüsnü me’âb hazretleri sagīre-i merkūme 
için babası mezbûr el-Hâc Rıdvan üzerine yevmî beş akçe nafaka farz ve takdîr 
edip vakt-i zarûretde istidâne ve sagīre-i mezbûreye sarfa ve lede’z-zafer mezbûr 
el-Hâc Rıdvan’a rücû‘a izin verip mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene 1074.
Şuhûdü’l-hâl: Mehmed Çelebi, Mahmud b. Ahmed, Hasan b. Ahmed el-Müezzin, 
Ahmed Çelebi b. Mahmud kethüdâ-yı muhzırân, Şükür Bey, Abdi Çelebi b. Hüseyin.

734 [65b-3] Derviş Ali mahallesinden Raziye bt. Hacı’nın bazı ev eşyalarını 
kocası Mustafa b. Şaban’a hibe ettiği
Hibe-i eşyâ
Mahmiye-i İstanbul’da Derviş Ali mahallesi ahâlîsinden Raziye bt.  Hacı nâm 
hâtun meclis-i şer‘de zevci hâfızü’l-kitâb Mustafa b.  Şaban mahzarında tav‘an 
ikrâr edip silk-i mülkümde olan iki köhne beledî döşek ve dört köhne beled ve 
sekiz yemeni yastık ve dört yemeni yorgan ve bir velense ve bir Yanbolu kebe-
si ve bir Şam alacası ve iki top Üskübî bezi ve dört tencere ve bir leğen ibriği ve 
bir güğüm ve bir bakraç ve iki sagīr tencere ve iki döşek çarşafı ve iki minder 









çarşafı ve üç yorgan çarşafı ve üç bogasi entari ve bir bakır sini ve bir köhne ha-
mam rahtı ve bir tilki kürkü ve diğer bir beledî döşek yüzü ve bir havan ve bir 
kahve ibriği ve iki tâbe ve iki sepet sandığı ve tahtadan bir sandık ve iki yan ke-
çesi ve iki kırmızı kilimimi zevcim mezbûr Mustafa’ya hibe-i sahîha ile hibe ve 
teslîm edip mezbûr dahi vech-i muharrer üzre ittihâb ve kabûl ve tesellüm ey-
ledi. Min ba‘d eşyâ-i mezkûre mezbûrun mülk-i mevhûbudur, keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’l-mu‘teber, mâ vaka‘a bi’t-taleb 
ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Mustafa Çelebi b.  Aydın, İbrahim Çelebi b.  Müstedâm, Mehmed 
Çelebi b.  Muharrem, Pîrî Çelebi b.  Mehmed, Hasan Dede b.  Hüseyin, Ali 
b. Hüseyin, Mehmed Halîfe b. Ahmed el-Müezzin.

735 [65b-4] Raziye bt. Hacı adlı hâtunun, kocasını vasî tayin etmesi
Vesâyet
Mahmiye-i İstanbul’da Derviş Ali mahallesi ahâlîsinden Raziye bt.  Hacı nâm 
hâtun meclis-i şer‘-i hatîr-i lâzımü’t-tevkīrde zevci hâfızü’l-kitâb Mustafa 
b.  Şaban nâm kimesne mahzarında tav‘an ikrâr-ı tâm edip ben dâr-ı fenâdan 
dâr-ı bekāya rıhlet eylediğimde mezbûr Mustafa iki bin akçe kıymetli sîm raht 
kuşağımı semen-i misli ile bey‘ ve semenini kadr-i kifâye techîz ve tekfînime ve 
eyyâm-ı mu‘tâdede tabh-ı ta‘âm edip it‘âm-ı fukarâ-i müslimîn etmeye mezbûr 
Mustafa’yı vasiyy-i muhtâr nasb ve ihtiyâr eyledim dedikde mezbûr Mustafa 
dahi vesâyet-i merkūmeyi kabûl ve hıdemâtını edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: es-Sâbikūn.

736 [65b-5] Raziye bt. Ali’nin Sarrâc Hasan b. Abdullah’a olan borcunu 
ödemesi gerektiği
İkrâr-ı deyn ve yemîn
Sarrâc tâifesinden Hasan b.  Abdullah mahfil-i kazâda işbu bâ‘isetü’l-vesîka 
Raziye bt.  Ali nâm hâtun mahzarında üzerine da‘vâ ve takrîr-i kelâm edip 
mezbûre Raziye zimmetinde cihet-i karz-ı şer‘îden bin altı yüz akçe hakkım 
vardır, hâlâ taleb ederim suâl olunsun dedikde gıbbe’s-suâl mezbûre Raziye 
cevâbında cihet-i mezbûreden müdde‘î-i merkūma ancak zimmetimde yedi 
yüz on akçe deynim vardır deyû ikrâr ve ziyâde sekiz yüz doksan akçeyi inkâr 
edicek müdde‘î-i mezbûrdan ziyâdeye beyyine taleb olundukda ityân-ı beyyi-
neden izhâr-ı acz edip istihlâf etmeğin fi’l-vâki‘ ikrârı mertebesinden ziyâde se-
kiz yüz doksan akçe müdde‘î-i mezbûre deyni olmadığına merkūme Sâliha’ya 
yemîn teklîf olundukda ol dahi alâ vefki’l-mes’ûl yemîn billâhi te‘âlâ etmeğin 
ikrârı mûcebince meblağ-ı mezbûr yedi yüz on akçeyi müdde‘î-i merkūma edâ 
ve teslîme merkūme Sâliha’ya tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Beşe b.  Yakub, Pîrî Çelebi b.  Hüseyin, Ahmed Çelebi 
b. Mahmud, Hüseyin b. Ebûbekir, İsmail b. Mehmed.

737 [66a-1] el-Hâc Musa b. Ali’nin ölümüyle, vârislerden Mustafa Çelebi 
b. Ahmed Ağa’nın hissesini aldığına dair beyanı
İbrâ
Mahmiye-i İstanbul’da Mi‘mâr Ayas mahallesinde fevt olan el-Hâc Musa 
b.  Ali’nin verâseti, zevce-i metrûkesi Hatîce bt.  Abdullah ile karındaşı oğlu 
Mustafa Çelebi b.  Ahmed Ağa’ya münhasıra olduğu şer‘an müte‘ayyin olduk-
dan sonra merkūm Mustafa Çelebi meclis-i mutahharda, mezbûre Hatîce 
Hâtun tarafından zikri âtî husûsa vekîl olup mezbûreyi bi’l-ma‘rifeti’ş-şer‘iyye 
ârifân olan İmâm Abdüllatif Efendi ve Hasan Çelebi b.  Muharrem şehâdetleri 
ile vekâleti sâbite olan Mustafa b.  Ahmed muvâcehesinde ikrâr ve i‘tirâf edip 
mûrisim mezbûr el-Hâc Musa hâl-i sıhhatinde mahalle-i mezbûrede vâki‘ bir-
birine muttasıl iki kıt‘a menzilinin birini bana ve bir kıt‘asın mezbûre Hatîce’ye 
hibe ve temlîk etmiş idi hâlâ fevt oldukda akār ve menkūl ve nukūd ve esâs-ı 
beyt ve sâir kalîl ve kesîr ism-i mal ıtlâk olunur cemî‘ terekesinden bana isâbet 
eden dört sehimden üç sehim hisse-i şâyi‘amı mezbûre Hatîce yedinden alıp 
kabz eyleyip min ba‘d tereke-i müteveffâ-yı mezbûrda bir akçe ve bir habbe 
hak ve alâkam yoktur ve mezbûre Hatîce’ye hibe olunan menzilde vâki‘ arsa 
üzerine mezbûr el-Hâc Musa binâ ihdâs etmekle ba‘de’l-vefât zikr olunan binâ 
için mevrûsdur deyû merkūme Hatîce’den da‘vâ eylemiş idim, hâlâ fâriğ olup 
bu husûsa müte‘allika cemî‘ de‘âvî ve mütâlebât ve eymân ve muhâsamâtdan 
mezbûre Hatîce’nin zimmetini ibrâ-i âmm-ı kātı‘ü’n-nizâ‘ ile ibrâ eyledim de-
dikde mezbûr Mustafa Çelebi’nin cemî‘ kelimâtını vekîl-i mezbûr vicâhen ve 
şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene 1074.
Şuhûdü’l-hâl: el-Hâc Mustafa b.  el-Hâc Osman, el-Hâc Hasan b.  Mustafa, 
Mehmed Çelebi b. Yusuf Hasan Beşe es-Sarrâc, Hasan Beşe el-Kayyım.









738 [66a-2] Mehmed Ağa b. Sinan’a ait köleyi kaybetmesi sebebiyle, Mehmed 
b. Sâlih’in kölenin değerini ödemesi gerektiği
Mahmiye-i İstanbul’da Kızıltaş mahallesi ahâlîsinden bâ‘isü’l-kitâb Mehmed 
Ağa b. Sinan meclis-i şer‘-i hatîr-i lâzımü’t-tevkīrde Mehmed Bey b. Sâlih nâm 
kimesne mahzarında üzerine da‘vâ edip ben seksen iki esedî guruş kıymet-i 
şer‘iyyeli Rusiyyü’l-asl Rıdvan b. Abdullah nâm abd-i memlûkümü, bugün bey‘ 
edip akçesini kabz ve bana teslîm eyle hilâfını eyleme deyip mezbûrun yedi-
ne teslîm edip mezbûr Mehmed Bey dahi alıp kabz eyledikden sonra emrime 
muhâlefet edip ol gulâmı Kürd Ali nâm gāibe emânet verdikden sonra ol gulâm 
mezbûr Kürd Ali yedinde iken müstehlek olmağın kıymet-i şer‘iyyesini mezbûr 
Mehmed Bey’den taleb ederim suâl olunsun dedikde gıbbe’s-suâl mezbûr 
Mehmed Bey cevâbında fi’l-vâki‘ hâl müdde‘î-i mezbûr Mehmed Ağa’nın da‘vâ 
eylediği minvâl üzredir deyû ikrâr etmeğin ikrârı mûcebince kıymet-i mezbûre 
seksen iki esedî guruşu müdde‘î-i mezbûr Mehmed Ağa’ya edâya mezbûr 
Mehmed Bey’e tenbîh olunup mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Mehmed Çavuş el-Mübâşir, Abdurrahman b.  Mahmud, 
Abdurrahman b.  Mehmed, Mehmed Çelebi b.  Abdullah, Ahmed Ağa b.  Cafer, 
Mehmed Çelebi b. Turgud, Ahmed Çelebi b. Mahmud, Abdi Çelebi b. Hüseyin, 
Şükür Bey b. Mustafa.

739 [66a-3] Kadri Beşe b. Ali hayattayken azat etmiş olduğu Rus asıllı Mustafa 
b. Abdullah’a, vârislerin müdahalede bulunmaması
İsbât-ı ıtk
Orta boylu açık kaşlı elâ gözlü Rusiyyü’l-asl bâ‘isü’l-kitâb Mustafa b.  Abdullah 
meclis-i şer‘-i hatîrde mahmiye-i İstanbul’da Hoca Hayreddin mahallesinde 
sâkin iken bundan akdem vefât eden Kadri Beşe b.  Ali’nin zevce-i metrûkesi 
Şahbaz Hâtun bt.  Abdullah ve kebîre kızı Fâtıma’nın vekîl-i şer‘îsi Durmuş 
b.  Mehmed ve sagīr oğlu Mustafa ve Ayşe’nin vasiyy-i şer‘îleri Ahmed Çelebi 
b. İbrahim muvâcehelerinde üzerlerine da‘vâ ve takrîr-i kelâm edip ben sâbıkan 
mezbûr Kadri Beşe’nin abd-i memlûkü olup hâl-i sıhhatinde beni tahrîr ve i‘tâk 
ve sâir ahrâr-ı müslimîn zümresine idrâc ve ilhâk edip hürrü’l-asl gibi olmuş 
iken, verese-i mezbûre bana rakīk olmak üzre vaz‘-ı yed ve kabz etmişlerdir, suâl 
olunup benden yedleri kasr ve izâle olunmak matlûbumdur dedikde gıbbe’s-suâl 
vasiyy-i mezbûr ve vekîl-i merkūm ve mezbûre Şahbaz cevâblarında, husûs-ı 
mezbûru münkir olıcak mezbûr Mustafa’dan takrîr-i meşrûhunu mübeyyi-
ne beyyine taleb olundukda mahalle-i mezbûre ahâlîsinden udûl-ı ricâlden 
Ahmed Efendi b.  Mahmud el-imâm ve Ali Beşe b.  Abdullah ve Ömer Efendi 
b. Ali el-imâm ve Hüseyin b. Sefer nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd fi’l-vâki‘ müteveffâ-yı mezbûr Kadri Beşe hâl-i sıh-
hatinde işbu mezbûre Mustafa’yı bizim huzûrumuzda tahrîr ve i‘tâk ve sâir 
ahrâr-ı müslimîn zümresine idrâc ve ilhâk eyledi. Mezbûr Mustafa sâir ahrâr 
gibi hürdür, biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye ettiklerinde, ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle ba‘de’l-hükm mezbûr Mustafa’dan kasr-ı yedlerine 
mezbûrlara tenbîh birle mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Mustafa b.  Menteş, el-Hâc Ahmed b.  Mahmud, Şükrullah 
b. Mustafa, Abdi Çelebi b. Hüseyin.

740 [66a-4] Halil Paşa Vakfı’na ait olan kayıkhâneyi kullanan Halil Çelebi 
b. Ali’ye engel olunması
Mahmiye-i İstanbul’da Karabaş mahallesi ahâlîsinden hâfızü’l-kitâb İbrahim 
Ağa b.  Mehmed nâm kimesne meclis-i şer‘-i hatîr-i lâzımü’t-tevkīrde zik-
ri âtî vakıf kayıkhâneye vâzı‘u’l-yed olduğu şer‘an sâbit ve zâhir olan Halil 
Çelebi b.  Ali nâm kimesne mahzarında mütevellîsi Mehmed Çelebi b.  Ahmed 
muvâcehesinde üzerine da‘vâ ve takrîr-i kelâm edip mezbûr Halil Çelebi’nin 
Sekbanbaşı Ramazan Ağa vakfından olup icâre-i mu‘accele ve ücret-i müec-
cele ile mutasarrıf olduğu lede’l-ahâlî ma‘lûmü’l-hudûd kayıkhânenin Hâssa 
mi‘mârlardan olan üstâd Ali b.  Abdullah mesâha eylediği tûlen on yedi zirâ‘ 
ve arzen altı parmak yeri, lede’l-ahâlî ma‘lûmü’l-hudûd olup vech-i muhar-
rer üzre tasarrufumda olan Bakī Paşa vakfından iken mezbûr Halil Çelebi bî-
vech vaz‘-ı yed edip tasarruf eder, suâl olunup zikr olunan yerden kasr-ı yedine 
tenbîh olunmak matlûbumdur dedikde gıbbe’s-suâl ve’l-inkâr ve akībe’l-istişhâd 
udûl-i müslimînden mahalle-i merkūme ahâlîsinden el-Hâc Mustafa b.  el-Hâc 
Abdullah ve Mehmed Bey b.  Abdullah nâm kimesneler li ecli’ş-şehâde meclis-i 
şer‘a hâzırân olup gıbbe’l-istişhâd fi’l-vâki‘ mezbûr Halil Çelebi’nin Sekbanbaşı 
vakfından olmak üzre mutasarrıf olduğu kayıkhânenin mezbûr üstâd Ali 
mesâha eylediği tûlen on yedi zirâ‘ ve arzen altı parmak yeri Bakī Paşa vakfı 
olup müdde‘î-i mezbûrun tasarrufunda olan yerdendir. Biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde şâhidân-ı mezbûrânı mahallinde tezkiyye için irsâl olunan Mevlânâ 
Brusî Hüseyin Efendi mahalle-i merkūmeye varıp ahâlîsinden sırren ve alenen 
suâl eyledikde mahalle-i merkūme imâmı İsmail Efendi ve Ömer Beşe b.  Ali 
ve el-Hâc Mehmed b.  Ali ve Osman Beşe b.  Hüseyin ve Ali Beşe b.  Hüseyin 
ve Receb Beşe b.  Abdullah ve Mehmed Beşe b.  Abdullah ve Seyyid Ahmed 
b. Seyyid Mehmed ve Dellâl Emir Mustafa b. Ahmed nâm kimesneler şâhidân-ı 
mezbûrân-ı udûl ve makbûlü’ş-şehâde oldukların haber verdiklerin Mevlânâ-yı 
mezbûr mahallinde tahrîr, ba‘dehû meclis-i şer‘a gelip alâ vukū‘ihi inhâ etmeğin 
şehâdetleri makbûle olmağın mesâha olunan yerden mezbûr Halil Çelebi’nin 
kasr-ı yedine tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Mehmed Ağa b.  Hamza ağa-yı ihtisâb, Abdülkerim Ağa muhzır-
başı, Hüseyin Efendi el-Brusî el-Kâtib, Ahmed Çelebi b.  Mahmud, Şükür Bey 
b. Mustafa, Abdi Çelebi b. Hüseyin, Mehmed b. Resûl, Baba Resûl.

741 [66a-5] el-Hâc Mehmed Ağa b. Mustafa Ağa’nın evini İbrahim Ağa 
b. Mustafa Ağa’ya sattığı
Mübâdeletü’l-menzil bi’l-menzil
Mahmiye-i İstanbul hısnı ebvâbından Topkapısı kurbunda Bayezid Ağa mahallesi 
ahâlîsinden el-Hâc Mehmed Ağa b. Yusuf meclis-i şer‘-i hatîr-i lâzımü’t-tevkīrde 
fahrü’l-a‘yân İbrahim Ağa b.  Mustafa Ağa mahzarında ikrâr ve takrîr-i kelâm 
edip silk-i mülkümde olup mahalle-i merkūmede vâki‘ iki cânibi müşârün-
ileyh İbrahim Ağa mülkü ve bir cânibi Mehmed Bey ve bir cânibi Mezarcı Meh-
med mülkleri ile mahdûd iki bâb tahtânî oda ve bir sofayı müştemil menzilimi 
tevâbi‘ ve levâhıkı ve kâffe-i merâfıkı ile müşârün-ileyh İbrahim Ağa’nın mülkü 
olup mahalle-i mezbûrede vâki‘ bir tarafı Raziye Hâtun vakfı ve bir tarafı Sâime 
Sultân -dâmet ismetühâ- mülkü ve bir tarafı tarîk-i hâs ve bir tarafı tarîk-i âm 
ile mahdûd olup bir beyt-i ulvî ve bir beyt-i süflî ve sofa ve ulviyye ve cüneyneyi 
müştemil menzili bey‘ ve teslîm ve müşârün-ileyh [66b] İbrahim Ağa dahi iştirâ 
ve tesellüm edip menzilimin mukābelesinde verdiğim menzili alıp kabz eyledim 
min ba‘d menzil-i mezbûr müşârün-ileyhin mülkü olup keyfe mâ yeşâ’ ve yahtâr 
mutasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1073.
Şuhûdü’l-hâl: Mefharü’l-emâcid ve’l-akrân Mahmud Ağa emîn-i gümrük, 
Mustafa Efendi el-İmâm, Hüseyin Halîfe el-Müezzin, Murtaza Halîfe el-Müezzin, 
Hacı Mustafa b. Abdullah, Ali Bey Hocazâde, Mehmed b. Ramazan.

742 [66b-1] Fener kapısında oturan Zafire adlı nasraniyenin Hoca Osman 
vakfından aldığı borcunu ödediği
Mahmiye-i İstanbul’da Fenerkapısı kurbunda sâkine Zafire bt. ( ) nâm nasrâniyye 
meclis-i şer‘de merhûm Hoca Osman vakfına mütevellî olan râfi‘ü’l-kitâb el-Hâc 
Ömer b. Ali muvâcehesinde ikrâr ve takrîr-i kelâm edip mâl-ı vakf-ı mezbûrdan 
zimmetimde iki yüz altmış dört buçuk riyâlî guruş olup meblağ-ı mezbûr 
mukābelesinde eşyâ-i memlûkemden yetmiş tane incili bir çift küpem ve bir al 
çuka ferâce kaplı samur paçası kürk ve on zirâ‘ erguvânî kemha ve on dal inci-
li saçlık ve bir gümüşlü bıçağım mütevellî-i mezbûr yedine rehin vaz‘ etmişdim 
hâlâ mütevellî-i mezbûr meblağ-ı sâlifü’z-zikri vakıf için hâkim-i muvakki‘-i 
sadr-ı kitâb huzûrunda benden da‘vâ ve ba‘de’s-sübût hâkim-i müşârün-ileyh 
dahi rihân-ı mezbûru bey‘ ve mâl-ı vakf-ı mezbûru edâya bana tenbîh ve rihân-ı 
mezbûru bey‘ için yanıma adam ta‘yîn edip ben dahi rihân-ı mezbûrdan zikr 
olunan incili küpeyi bey‘a arz ve sûk-ı sultânîde beş altı gün müzâyede olun-
dukdan sonra on bin akçe semen-i misli ile bey‘ edip meblağ-ı mezbûr on bin 
akçeyi taraf-ı vakfa zikr olunan deynim için tahte’l-hesâb mütevellî-i mezbûra 
teslîm edip ol dahi ahz u kabz ve tesellüm eyledi dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis aşer min Saferi’l-hayr li sene erba‘a ve seb‘în ve elf.
Şuhûd[ü’l-hâl]: Şükrullah b. Mustafa, Abdi b. Hüseyin, el-Hâc Ahmed b. Mahmud, 
Mustafa b. İsâ ve gayruhüm.

743 [66b-2] Meyhaneci Panayot v. Cano’nun, Andruco v. Nikolaki 
v. Andruco’dan başka vârisi olmadığı
İsbât-ı verâset
Vilâyet-i Rumeli’de Mizistre sükkânından râfi‘ü’l-vesîka Andruco v.  Nikolaki 
v.  Andruco nâm zimmî meclis-i şer‘-i hatîrde Lanbo v.  Yorgi nâm zimmî 
muvâcehesinde üzerine da‘vâ edip mahrûse-i Galata’da hâlik olan meyhâneci 
Panayot v.  Cano v.  Andruco nâm hâlikin babası mezbûr Cano ile benim ba-
bam mezbûr Nikolaki li ebeveyn karındaşlar olup babaları mezbûr Andruco 
ve anaları Kiryako nâm nasrâniyye ve maskat-ı re’sleri zikr olunan Mizistre 
olup hâlik-i mezbûrun ben ibn ammi ve min ciheti’l-usûbeti’n-nesebiyye has-
ren vârisi olmağla mezbûr Lanbo v.  Yorgi’nin zimmetinde olan mûrisimin 
bin akçe hakkı bi hasebi’l-irs bana intikāl etmiş iken, mezbûr Lanbo meblağ-ı 
mezbûru bana edâdan imtinâ‘ eder, suâl olunup alıverilmek matlûbumdur de-
dikde gıbbe’s-suâl mezbûr Lanbo meblağ-ı mezbûr zimmetinde olduğunu 
ikrâr, lâkin müdde‘î-i mezbûrun vech-i muharrer üzre verâsetini inkâr edicek 
müdde‘î-i mezbûrdan müdde‘âsını mübeyyine beyyine taleb olundukda zikr 
olunan Mizistre sâkinlerinden olup elân mahrûse-i mezbûrede Karaköy kapı-
sı kurbunda terzi Yorgaki v.  Yano ve Panayot v.  Kanalo nâm zimmîler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ müdde‘î-i mezbûr 
Andruco’nun babası mezbûr Nikolaki ile hâlik-i mezbûrun babası merkūm 
Cano li ebeveyn karındaşlardır, babaları mezbûr Andruco anaları mezbûre 
Kiryako ve maskat-ı re’si Mizistre’dir, müdde‘î-i mezbûr hâlik-i mezbûrun li 
ebeveyn bin ammi ve min ciheti’l-usûbeti’n-nesebiyye hasren vârisidir, hâlik-i 
mezbûrun merkūm Andruco’dan gayrı vârisi ve terekesine âhar müstahıkkı 
olduğu ma‘lûmumuz değildir biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl 
ve’z-tezkiyye şehâdetleri makbûle olmağın mûcebiyle ba‘de’l-hükm meblağ-ı 
mezbûru müdde‘î-i mezbûra edâ ve teslîme mezbûr Lanbo’ya tenbîh birle mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene 1074.
Şuhûdü’l-hâl: Şükrullah b.  Mustafa, Abdi Çelebi b.  Hüseyin, el-Hâc Ahmed 
b. Mahmud, Mustafa b.  İsâ, Veli b. Mahmud, Hüseyin b. Ebûbekir, Rıdvanzâde 
Resûl, Hızır b. Abdünnebî.

744 [66b-3] Râbia Hâtun’un, Kasım Ağa mahallesindeki eve ait hissesini 
Mustafa Çelebi b. Halil’e sattığı
Mülknâme-i hisse-i menzil
Mahmiye-i İstanbul’da Kasım Ağa mahallesinde sâkine iken bundan akdem 
fevt olan Fâtıma’nın verâseti, sadriyye kızları Aynî ve Râbia ve oğlunun oğlu 
Yahya’ya münhasıra olduğu müte‘ayyin oldukdan sonra mezbûre Râbia Hâtun 
meclis-i şer‘-i hatîrde kız karındaşı oğlu Mustafa Çelebi b.  Halil mahzarında 
ikrâr-ı tâm ve takrîr-i kelâm edip mûrisem müteveffât-ı mezbûrenin terekesin-
den mahalle-i mezbûrede vâki‘ bir tarafdan ba‘zan müezzin vakfı ve ba‘zan Ayşe 
Kadın mülkü ve bir tarafdan Medîne-i Münevvere vakfı ve bir tarafdan Ahî Can 
mülkü ve bir tarafdan tarîk-i âm ile mahdûd menzilden bana isâbet eden üç se-
himden bir sehim hisse-i şâyi‘amı kız karındaşım oğlu mezbûr Mustafa’ya on 
bin akçeye bey‘-i bâtt-ı sahîh-i şer‘î ile bey‘ ve teslîm edip ol dahi iştirâ ve kabûl 
eyledikden sonra meblağ-ı mezbûr on bin akçeyi mezbûr Mustafa yedinden 
tamâmen ahz u kabz eyledim ba‘de’l-yevm menzil-i mezbûrda olan bir sehim 
hisse-i şâyi‘am merkūm Mustafa’nın mülk-i müşterâsıdır keyfe mâ yeşâ’ muta-
sarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa Beşe b.  Rıdvan, es-Seyyid Cafer Efendi b.  es-Seyyid 
Abdülkerim, el-Hâc Şaban b. Musa, Süleyman Çelebi b. Hasan, Ali Beşe Çukadar, 
Baba Resûl b. Rıdvan, Şükür Bey b. Mustafa, Abdi Çelebi b. Hüseyin.









745 [66b-4] Kasım Ağa mahallesinden Fâtıma bt. Semender’in Mustafa Beşe 
b. Halil’e olan borcunun, vârisleri tarafından ödenmesi
İsbât-ı vasiyyet
Mahmiye-i İstanbul’da Kasım Ağa mahallesinde sâkine iken vefât eden Fâtıma 
bt. Semender nâm hâtunun verâseti, sulbiye kebîre kızları Aynî ve Râbia bt.  ( ) 
nâm hâtunlar ile sadrî oğlunun oğlu Yahya’ya münhasıra olduğu müte‘ayyin ol-
dukdan sonra mezbûre Aynî Hâtun’un sadrî oğlu Mustafa Beşe b. Halil nâm ki-
mesne meclis-i şer‘-i hatîr-i lâzımü’t-tevkīrde müteveffât-ı merkūmenin tereke-i 
vâfiyyesine vâzı‘atü’l-yed olan mezbûre Râbia Hâtun mahzarında üzerine da‘vâ 
edip müteveffât-ı merkūme Fâtıma Hâtun târih-i kitâbdan üç ay mukaddem 
Mustafa’ya karzdan dört bin akçe deynim vardır deyû maraz-ı mevtinde ikrâr 
edip ba‘dehû kable’l-edâ vefât etmekle meblağ-ı mezbûru tereke-i vâfiyyesine 
vâzı‘atü’l-yed olan mezbûre Râbia Hâtun’dan taleb ederim, suâl olunsun dedik-
de gıbbe’s-suâl mezbûre Râbia Hâtun tereke-i müteveffât-ı merkūmeye vaz‘-ı 
yedini ikrâr, lâkin müteveffât-ı merkūme maraz-ı mevtinde mezbûr Mustafa’ya 
dört bin akçe deyn ikrâr eylediğin inkâr eyledikde müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden Seyyid 
Mehmed Çelebi b. Seyyid Cafer Efendi ve Hacı Abdurrahman b. Mustafa Çelebi 
ve Mustafa Çelebi b.  Rıdvan nâm kimesneler li ecli’ş-şehâde meclis-i şer‘a 
hâzırûn olup gıbbe’l-istişhâd fi’l-vâki‘ mezbûre Fâtıma Hâtun târih-i kitâbdan 
üç ay mukaddem kızım Aynî’nin oğlu mezbûr Mustafa’ya karzdan dört bin akçe 
deynim vardır deyû maraz-ı mevtinde huzûrumuzda ikrâr edip kable’l-edâ fevt 
oldu. Biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
makbûle olmağın meblağ-ı mezbûru tereke-i vâfiyyesinden mezbûr Mustafa’ya 
edâ ve teslîme mezbûre Râbia tenbîh birle mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: es-Sâbikūn.

746 [67a-1] Diyarbekir’in Çüngüş kazası ahalisini, cizyedar vekiliyim diyerek 
aldatan Abrid v. Harok’un engellenmesi

[Men‘]
Vilâyet-i Anadolu’da Diyârbekir sancağında Çüngüş kazâsı ahâlîsinden Allahverdi 
v. Vartuk ve Yani v. Sefer ve Sefer v. Vartuk ve Enbiya v. Bahtiyen ve Haçuk v. Mosi 
ve Andon v. Haçer ve İsrail v. Vartuk ve Kirkor v. Karabet ve Türkmen v. Melkon 
ve Kerem v. İbrişim ve Hızır? v. Markar ve Yasef v. Ahtiyen ve Ovanes v. Şağvat? 
ve Ovanes v. Aleksi ve Toros v. Yakob nâm zimmîler ve sâiri meclis-i şer‘-i hatîr-i 
lâzımü’t-tevkīrde kazâ-i mezbûr re‘âyâsından Abrid? v.  Haruk nâm Ermeni 
muvâcehesinde üzerine her biri da‘vâ ve takrîr-i kelâm edip kadîmü’l-eyyâmdan 
kazâ-i mezbûr re‘âyâsından ve sâiri her sene üzerimize edâsı lâzım gelen cizye-
lerimizi cem‘a me’mûr olanlara veregelmiş iken, mezbûr Abro ben cizyedâr ta-
rafından cizyelerinizi kabz ve tesellüme vekîlim deyû yetmiş iki senesinde biz-
den cizye talebi ile bizi rencîde vü remîde etmiş idi el-hâletü hâzihî târih-i kitâb 
senesinde dahi cizyedâr tarafından minvâl-i muharrer üzre vekîlim deyip kavl-i 
mücerredi ile bizi rencîde vü remîdeden hâlî olmadığından mâ‘adâ, her biri-
miz her ganem ile tağrîm âdet-i müstemirresi olan ehl-i örfe tağrîm ettirmek 
âdeti olup nicemiz ol ecilden terk-i vatan etmişizdir hâlâ mezbûr bizi bî-vech 
rencîde vü remîde etmemek için taraf-ı şer‘den men‘ olunmak bâbında yedi-
mizde buyruldu-i şerîf vardır. Mezbûr Abro’dan suâl olunsun dedikde gıbbe’s-
suâl mezbûr Abro dahi cevâbında vech-i muharrer üzre vekâlet-i mezbûresini 
bir vech ile isbâta kādir olmayıp fuzûlen mezbûrûnu rencîde eylediğin ikrâr et-
meğin ikrârı mûcebince mezbûr zimmî bî-vech rencîde vü remîde eylemekden 
men‘ olunup mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, Abdi Çelebi b.  Hüseyin, Ahmed Çelebi 
b.  Mahmud, Şükür Bey b.  Mustafa, Mehmed Çelebi b.  Abdullah, Mehmed 
b. Ramazan, Baba Resûl b. Rıdvan.

747 [67a-2] Rus asıllı köle Dilaver’in Mustafa Çelebi’ye ait olduğu
Navluncu tâifesinden Mustafa Çelebi b. Ali meclis-i şer‘de el-Hâc Mehmed b.  ( 
) nâm kimesne mahzarında üzerine da‘vâ edip târih-i kitâbdan bir buçuk sene 
mukaddem mezbûr el-Hâc Mehmed gāib ani’l-meclis Rusiyyü’l-asl Dilaver nâm 
şâbb-ı emred abd-i memlûkünu, on dört bin akçeye bana bey‘ ve ben dahi vech-i 
muharrer üzre iştirâ eylediğimden sonra semeni olan on dört bin akçeyi bana 
deyni olan on dört bin akçe on akçesine takās ben dahi takāss-ı mezbûru kabûl 
eylediğimden sonra gulâm-ı mezbûru müdde‘î-i mezbûra semen-i mezbûr on 
dört bin akçeye bey‘ ve semenini deyn-i mezbûre takās eylediğini inkâr etme-
ğin müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden Mustafa Efendi b. Ali el-Kâtib ve Ahmed Beşe b. Hüseyin 
nâm kimesneler li ecli’ş-şehâde meclis-i şer‘a hâzırân olup gıbbe’l-istişhâd fi’l-
vâki‘ mezbûr el-Hâc Mehmed bir buçuk sene mukaddem gulâm-ı mezbûru 
müdde‘î-i mezbûra on dört bin akçeye huzûrumuzda bey‘ ol dahi iştirâ eyledik-
den sonra semeni olan meblağ-ı mezbûru deyn-i mezbûru on dört bin on akçe-
sine takās ve mezbûr Mustafa Çelebi dahi takāss-ı mezbûru kabûl eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 









şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olmağın 
gulâm-ı mezbûru müdde‘î-i merkūm Mustafa Çelebi’ye teslîme mezbûr Hacı 
Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene 1074.
Şuhûdü’l-hâl: Ahmed Beşe, Ahmed Çelebi b. Mahmud, çukadar Ali Beşe, Ömer 
Ağa b. Hamza el-Cündî Abdi Çelebi, Mustafa Beşe, Şükür Bey.

748 [67a-3] Ahmed Beşe b. Receb’den muhâlaa yoluyla boşanan Servisehi 
bt. Abdullah’ın, kocasından aldığı mehri geri ödemesi
Mahmiye-i İstanbul’da İbrahim Paşa mahallesi sâkinlerinden Ahmed Beşe 
b. Receb nâm kimesne meclis-i şer‘-i şerîfde Servisehi bt. Abdullah nâm hâtun 
mahzarında üzerinde da‘vâ ve takrîr-i kelâm edip mezbûre Serushi mukaddemâ 
benim zevcem iken zimmetimde olan üç bin beş yüz akçe mehr-i müeccel ve 
nafaka-i iddet-i ma‘lûmesi ve me’ûnet-i süknâsı üzerlerine benim ile muhâla‘a 
edip zevciyyete müte‘allika âmme-i de‘âvîden zimmetimi ibrâ ettikden sonra, 
ehl-i örfe istinâd ile cebren benden mehr-i müecceli olan meblağ-ı mezbûr üç 
bin beş yüz akçeyi bi gayri hakkın ahz eylemişdir taleb ederim, suâl olunup geri 
alıverilmek matlûbumdur dedikde gıbbe’s-suâl merkūme Serushi zevci mezbûr 
ile vech-i meşrûh üzre muhâla‘a eyledikden sonra vech-i muharrer üzre mehr-i 
müecceli üç bin beş yüz akçeyi aldığını ikrâr etmeğin ikrârı mûcebince bi gayr-ı 
vech-i şer‘î aldığı üç bin beş yüz akçeyi müdde‘î-i merkūm Ahmed Beşe’ye edâ 
ve teslîme tenbîh birle mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene 1074.
Şuhûdü’l-hâl: Ali Beşe b.  Osman Çukadar, Ali Çelebi b.  Mustafa el-Müezzin, 
Halil Beşe b.  İbrahim, Şükrullah Bey b.  Mustafa, Abdi Çelebi b.  Hüseyin, Ali 
Çelebi b. Muharrem, Mehmed b. Ramazan.

749 [67a-4] Gülgün bt. Abdullah’ın, evini, vefâen Mustafa Ağa b. Mehmed 
Efendi’ye sattığı
Bey‘ bi’l-vefâ
Mahmiye-i İstanbul’da Cebecibaşı mahallesinde sâkine Gülgün bt. Abdullah Hâtun 
tarafından husûs-ı âtîye vekîl olup zâtını ma‘rifet-i şer‘iyye ile ârifân Mustafa Bey 
b. Abdullah ve Ramazan Çelebi b. Üveys nâm kimesneler şehâdetleri ile vekâleti 
sâbite olan Ali Beşe b. el-Hâc Şaban nâm meclis-i şer‘de hâfızü’l-kitâb Mustafa Ağa 
b. Mehmed Efendi mahzarında bi’l-vekâle ikrâr ve ta‘bîr-i kelâm edip müvekkile-i 
mezbûre Gülgün Hâtun’un silk-i mülkünde olup mahalle-i mezbûrede vâki‘ bir 
cânibi Habîb Çelebi mülküne ve bir cânibi Ahmed Ağa mülküne ve bir cânibi Meh-
med Ağa b. Ferhad mülküne ve bir cânibi tarîk-i âm müntehî üç bâb tahtânî odala-
rı ve bir sofa ve ahırı ve iki su kuyusunu ve hadîkayı müştemil menzilini, tevâbi‘ ve 
levâhıkı ve kâffe-i hukūk ve merâfıkı ile mezbûr Mustafa Ağa’ya târih-i kitâb şeh-
ri gāyetinden bir sene tamâmına değin müeccel olmak üzre bey‘ bi’l-vefâ tarîki ile 
bin kıt‘a esedî guruşa bey‘ ve teslîm ol dahi vech-i muharrer üzre iştirâ ve tesellüm 
edip semeni olan bin kıt‘a esedî guruşu alıp kabz eyledi dedikde gıbbe’t-tasdîki’l-
mu‘teber meblağ-ı mezbûru mezbûre Gülgün Hâtun’un zevci Hüseyin Ağa b. Bün-
yad emri ile kefîl olmağın mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene 1074.
Şuhûdü’l-hâl: el-Hâc İsmail Efendi b.  Mehmed, Ahmed Çelebi b.  Mustafa, 
Abdüllatif Çelebi b.  Muslu, Ali Ağa b.  Ahmed, Ahmed Çelebi b.  Abdullah, 
Mehmed Çelebi b. Abdullah, Hasan Çelebi b. Abdullah, Abdi Çelebi b. Hüseyin.

750 [67a-5] Sinan b. Mustafa’nın Premedi kazasının Sırmayolu köyündeki ev 
arazisini, Ali b. Aydın ve Süleyman’a sattığı
Mahmiye-i İstanbul’da Parmakkapı kurbunda sâkin Sinan b.  Mustafa nâm ki-
mesne meclis-i şer‘-i hatîr-i lâzımü’t-tevkīrde kendi tarafından asâleten ve Ali 
b. Aydın ve Süleyman b. ( ) taraflarından husûs-ı âtîye vekîl olan Şâhin nâm ki-
mesne mahzarında bi’t-tav‘i’s-sâf ikrâr ve takrîr-i kelâm edip vilâyet-i Rumeli’nde 
Premedi kazâsı kurâsından Sırmayolu nâm karyede vâki‘ lede’l-ahâlî ma‘lûmü’l-
hudûd bir bâb fevkānî ve tahtânî odayı müştemil mülk menzilimi ve lede’l-
ahâlî ma‘lûmü’l-hudûd tahmînen dört dönüm mülk bostan yerini ve lede’l-ahâlî 
ma‘lûmü’l-hudûd dört kıt‘a mülk yerlerimi ve on bir kıt‘a mülk bağımı vekîl-i 
merkūma safka-i vâhide ile on bin akçeye bey‘-i kat‘î ile bey‘ vekîl-i mezbûr 
Şâhin dahi asâleten ve vekâleten minvâl-i muharrer üzre iştirâ ve kabûl eyledik-
den [sonra], semeni olan meblağ-ı mezbûr on bin akçeden asîlân-ı mezbûrân ile 
vekîl-i mezbûr Şâhin’in zimmetini ibrâ edip min ba‘d menzil-i mezbûr ve bos-
tan yeri ve tarlaları ve bağı mahallinde zabta mezbûrûnu taslît eyledim dedikde 
gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Murtaza Beşe b. Kasım, Haydar Beşe b. Mehmed, Mehmed b. Sinan, 
Ali Beşe b. Süleyman, Abdi Çelebi b. Hüseyin.









751 [67b-1] Sâliha bt. Abdi ile kızı Fâtıma bt. Mehmed’in uygunsuz hareketleri 
sebebiyle Emin Nûreddin mahallesinden çıkarılmaları
Mahalleden ihrâc
Mahmiye-i İstanbul’da Emin Nûreddin mahallesi ahâlîsinden İbrahim Efendi 
el-imâm ve Abdurrahman Beşe b.  Süleyman ve Hüseyin Bey b.  Hasan ve 
Mehmed b. Mustafa ve Hasan b. Ömer ve İbrahim Çelebi b. Mustafa ve Mehmed 
b. Abdurrahman ve Hacı Ali b. Hacı Ali ve Hasan Beşe b. Abdi ve Ahmed b. Cafer 
ve Mehmed b. Abdi nâm kimesneler ve sâirleri meclis-i şer‘de Sâliha bt. Abdi ve 
kızı Fâtıma bt. Mehmed mahzarlarında her biri takrîr-i kelâm edip mezbûreler 
bed-lisân ve bed-fi‘l olup herbâr ba‘zılarımıza şetm ve ba‘zılarımız darb ettikle-
ri sebeb ile mezbûrelerin akvâl ve ef ‘âlinden müte’ellim ve müte’ezzîleriz. Hattâ 
mezbûreler mahalle-i merkūmeden ihrâc olunmağa yedimizde buyruldu-i 
şerîf dahi olmağla mezbûreler mahalle-i mezkûreden çıkmağa tenbîh olunmak 
murâdımızdır deyû ittifâk ve kavillerine muvâfık buyruldu-i şerîf ibrâz eyle-
diklerinde mezbûretân Sâliha ve Fâtıma mahalle-i mezbûreden çıkmağa ba‘de’t-
tenbîh, mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene 1074.
Şuhûdü’l-hâl: Ahmed b.  Abdülcebbar, Şükür Beşe b.  Mustafa, Abdi Çelebi 
b. Hüseyin, Muharrem b. Abdullah, Baba Resûl b. Rıdvan, Mehmed b. Ramazan.

752 [67b-2] Harsi bt. Yako adlı yahudi kadının evini, Mustafa Ağa b. Cafer’e 
sattığı
Tefvîz-i menzil
Mahmiye-i İstanbul’da Kordava cemâ‘atinden Harsi bt.  Yako nâm yahudi-
ye meclis-i şer‘-i hatîrde râfi‘ü’l-kitâb Mustafa Ağa b.  Cafer muvâcehesinde 
tâyi‘aten ikrâr ve i‘tirâf edip Balatkapısı dâhilinde vâki‘ bir tarafı Davud Paşa 
vakfından olan arsa-i hâliye ve bir tarafı İbrahim Hânzâde odaları ve bir ta-
rafı Bâli Bey nâm kimesne mülkü ve bir tarafı tarîk-i âm ile mahdûd olup 
fevkānî ve tahtânî büyûtu ve matbah ve muhtib ve bi’r-i mâyı ve arsa-i hâliye 
ve mahzeni müştemil olup arsasının beher sene merhûm Hâfız Ahmed Paşa 
vakfına üç yüz altmış akçe mukāta‘ası olan menzilimin üzerinde olan ebniye-i 
memlûkesi mezkûr Mustafa Ağa’ya yüz yedi bin akçeye bâtten bey‘ ve teslîm 
edip ol dahi iştirâ ve kabûl ettikden sonra meblağ-ı mezbûr yüz yedi bin akçe-
yi yedlerinden bi’t-tamâm alıp kabz edip arsasın dahi vakf-ı mezbûr mütevellîsi 
ma‘rifetiyle müşterî-i mezbûra ferâğ ve tefvîz eyleyip ol dahi tefevvüz ve kabûl 
eyledi ba‘de’l-yevm ebniye-i memlûke mezbûr Mustafa Ağa’nın mülkü ve arsa-i 
mezbûre hakk-ı müfevvazıdır dedikde mukırra-i mezbûre yahudiyeyi müşterî-i 
mezbûr Mustafa Ağa vicâhen ve şifâhen tasdîk ve tahkīk etmeğin mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene 1074.
Şuhûdü’l-hâl: Abdülgani Beşe b.  Eyüb, Mehmed Beşe b.  Süleyman, Berber 
Mehmed Çelebi, Mehmed Çelebi Çukadar, el-Hâc Ahmed b. Mahmud, Osman 
Bölükbaşı, Resûl b. Rıdvan, Mustafa Beşe es-Sarrâc, Mustafa b. İsâ.

753 [67b-3] Cafer Subaşı mahallesinden Hatice bt. Abdullah ile Mehmed 
b. Durmuş’un muhâlaa yoluyla boşandıkları
Hul‘
Mahmiye-i İstanbul’da Cafer Subaşı mahallesinde sâkine Hatîce bt.  Abdullah 
nâm hâtun meclis-i şer‘-i hatîr-i lâzımü’t-tevkīrde zevci işbu bâ‘isü’l-kitâb 
Mehmed b.  Durmuş nâm kimesne mahzarında ikrâr ve takrîr-i kelâm edip 
zevcim mezbûr Mehmed zimmetinde mütekarrir ve ma‘kūdun-aleyh olan bin 
beş yüz akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre zevcim mezbûr ile muhâla‘a-i 
şer‘iyye ile muhâla‘a edip ol dahi hul‘-ı mezbûru kabûl ettikden sonra zevciy-
yete müte‘allika da‘vâdan her birimiz âharın zimmetini ibrâ eyledik dedikde 
gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sânî aşer min Saferi’l-hayr li sene 1074.
Şuhûdü’l-hâl: Durmuş b. Cafer, Mehmed b. Musa, Bayram b. Mehmed, Hüseyin 
Beşe b. Cafer, Ahmed b. Mahmud, Mehmed b. Ramazan, Abdi Çelebi b. Hüseyin.

754 [67b-4] Ahmed b. Hacı Mustafa’nın, boşandığı karısı Fâtıma bt. Yakub’dan 
ev tamiri ile alakalı para istememesi gerektiği
İsbât-ı hul‘
Mahmiye-i İstanbul’da Murad Paşa-yı Atîk mahallesi sükkânından Ahmed b. Hacı 
Mustafa nâm kimesne meclis-i şer‘-i hatîrde zevce-i mutallakası Fâtıma bt. Yakub 
nâm hâtun mahzarında üzerine da‘vâ ve takrîr-i kelâm edip mezbûr[e] Fâtıma’nın 
emri ile evinin ta‘mîr [ve] termîmine harc ve sarf eylediğim on iki bin akçe hakkı-
mın altı bin akçesini alıp kabz edip bâkī zimmetinde altı bin akçesi kalmışidi hâlâ 
meblağ-ı mezbûr ile yedinde emânet olan bir minder ve bir döşeğimi mezbûrdan 
taleb ederim suâl olunsun dedikde gıbbe’s-suâl mezbûre Fâtıma cevâbında fi’l-
vâki‘ kaziyye minvâl-i muharrer üzre idi. Lâkin mukaddemâ mezbûr ile muhâla‘a 
eylediğimde mezbûr Ahmed meblağ-ı mezbûr akçe ile ol minder ve döşekden çe-
kip zimmetimi ibrâ ve iskāt edip yedime ibrâ hücceti vermişdi deyû mazmûnu 
takrîr-i meşrûhunu nâtık ibrâ hücceti ibrâz edip mezbûr Ahmed muvâcehesinde 
ol hüccet kırâ’at ve istintâk olundukda mazmûn-ı hücceti tav‘an ikrâr etmeğin 
ikrâr mûcebince mezbûr Ahmed bî-vech mu‘ârazadan men‘ birle mâ vaka‘a bi’t-
taleb ketb olundu.
Fi’l-yevmi’r-râbi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Abdi Çelebi b. Maksud, Mustafa Beşe b. Rıdvan, İsmail b. Mustafa, 
Mehmed Çelebi b. Hızır, Muharrem Çelebi b. Şükür Bey.

755 [67b-5] Kastamonu’nun Çiriş mahallesinden Mehmed b. Muslu’nun, 
bahçesini Mehmed b. Muslu’ya sattığı
Mülknâme-i bahçe
Vilâyet-i Anadolu’da Kastamonu kasabası mahallâtından Çiriş mahallesi 
sükkânından Mustafa b.  Muslu mahfil-i kazâda, işbu bâ‘isü’l-kitâb Mehmed 
b. Muslu tarafından husûs-ı âti’l-beyâna sâbitü’l-vekâle olan Mustafa b. Mehmed 
mahzarında ikrâr ve takrîr-i kelâm edip mahalle-i mezbûrda vâki‘ bir tarafı Bey 
hamamı ve bir tarafı Hacı Abidin mülkü ve bir tarafı Osman mülkü ve bir tarafı 
tarîk-i âm müntehî eşcâr-ı müsmire ve gayr-i müsmireyi müştemil mülk bahçe-
nin nısfı benim ve nısf-ı âharı Receb nâm kimesnenin mülkü olup ve bu âna de-
ğin mezbûr Receb ile müşâ‘an mutasarrıflar idik hâlâ zikr olunan bahçeden nısf 
hisse-i şer‘iyye-i mukarreremi müvekkil-i mezbûr Mehmed Bey nakd-i râyic 
fi’l-vakt akçeye tarafından îcâb ve kabûlü hâvî bey‘-i bâtt-ı sahîh-i şer‘î ile bey‘ 
ol dahi minvâl-i muharrer üzre iştirâ ve kabûl eyledikden sonra semeni olan 
meblağ-ı mezbûr bin akçeyi vekîl-i mezbûr Mustafa yedinden bi’t-tamâm ahz u 
kabz edip mahallinde kabza müvekkil-i mezbûr Mehmed’i taslît eyledim dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene erba‘a ve seb‘în ve elf.
Şuhûdü’l-hâl: el-Hâc Mehmed b.  Metin, Mehmed b.  Şeyh Dede, İbrahim 
b. Mehmed Dede, Hacı Mehmed b. Saçlı, Mustafa Çelebi.

756 [67b-6] Çıkrıkçı Kemal mahallesinden Sultan bt. Abdünnebi’nin borcuna 
el-Hâc İbrahim’in kefil olduğu
Kefâlet
Mahmiye-i İstanbul’da Çıkrıkçı Kemal mahallesinde sâkine Sultan bt. Abdünnebî 
nâm hâtun meclis-i şer‘de hâfızü’l-kitâb Halil Bey b.  İbrahim mahzarında ikrâr 
ve takrîr-i kelâm edip mezbûr Halil Bey’e emti‘a-i müteferri‘a semeninden altmış 
bin yedi akçe deynim olup meblağ-ı mezbûru âcilen edâya kudretim olmayıp 
istîcâl eylediğimde mezbûr dahi târih-i kitâb şehri gāyetinden altı ay tamâmına 
değin edâya te’cîl eyledi hâlâ vech-i muharrer üzre müeccel mezbûr Halil Bey’e 
vâcibü’l-edâ altmış yedi bin akçe deynim vardır şühûr-ı merkūme tamâmına 
değin edâya ta‘ahhüd eyledim dedikde gıbbe’t-tasdîki’l-mu‘teber mezbûrenin 
nefsine ve hîn-i mütâlebede meclis-i şer‘a ihzârına el-Hâc İbrahim b. ( ) nâm ki-
mesne kefîl olmağın mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Saferi’l-hayr li sene erba‘a ve seb‘în ve elf.
Şuhûdü’l-hâl: Hasan Bey b. Süleyman, Mehmed Çelebi b. Ahmed, Ahmed Çelebi 
b. Mahmud, Abdi Çelebi b. Hüseyin, Şükür Bey b. Mustafa.

757 [68a-1] Ağya v. Parsık adlı Ermeni’nin, Seyyid İbrahim b. Seyyid Ali’ye 
borcu olduğu
İkrâr-ı deyn
Mahmiye-i İstanbul’da Acıçeşme kurbunda sâkin hâfizu’l-kitâb es-Seyyid 
İbrahim b.  es-Seyyid Ali meclis-i şer‘-i hatîrde Ağya v.  Parsık nâm Ermeni 
muvâcehesinde üzerine da‘vâ ve takrîr-i kelâm edip mezbûr Ermeni zimmetin-
de cihet-i karz-ı şer‘îden iki bin beş yüz akçe alacağım olup meblağ-ı mezbûru 
merkūm Ermeni’den taleb eyledikde edâdan imtinâ‘ eder suâl olunsun dedik-
de gıbbe’s-suâl mezbûr Ağya dahi cevâbında fi’l-vâki‘ mezbûr Seyyid İbrahim’e 
cihet-i mezbûreden iki bin beş yüz akçe zimmetimde vâcibü’l-edâ deynim var-
dır deyû tâyi‘an ikrâr etmeğin ikrârı mûcebince meblağ-ı mezbûr iki bin beş 
yüz akçeyi müdde‘î-i mezbûra edâya mezbûr Ağya Ermeni’ye tenbîh olunup mâ 
vaka‘a bi’t-taleb ketb olundu.
Fi’l-yevmi’s-sâmin min aşer min Saferi’l-hayr li sene 1074.
Şuhûdü’l-hâl: Sâlih b.  Abdi, İbrahim b.  Şaban, Mustafa b.  Rıdvan, Mehmed 
b.  Mustafa, Abdi Çelebi b.  Hüseyin, Şükrullah Bey b.  Mustafa, Mehmed 
b. Ramazan, Veli b. Mahmud.

758 [68a-2] Mustafa b. Abdullah’ın karısı Emine bt. Hüseyin’e nafaka takdiri
Nafaka
Mahmiye-i İstanbul’da Ekmekçi mahallesinde sâkine hâmiletü’l-kitâb Emine 
bt.  Hüseyin nâm hâtun meclis-i şer‘-i hatîrde takrîr-i kelâm edip zevcim gāib 
ani’l-meclis Mustafa b.  Abdullah nâm kimesne âhar diyâra gitdikde nafaka ve 
kisvem için sekiz yüz akçe bırakıp, meblağ-ı mezbûru nafaka ve sâir levâzım-ı 
zarûriyyeme harc ve sarf edip hâlâ nafakaya şiddet-i ihtiyâcım olmağın kıbel-i 
şer‘den üzerine kadr-i ma‘rûf nafaka takdîr olunmak matlûbumdur dedikde 
mezbûre Emine gāib-i mezbûr Mustafa’nın zevcesi olduğu zâhir olup meblağ-ı 
mezbûrdan gayrı nafaka ve kisve makūlesinden bir akçe ve bir habbe komayıp, 
hâlâ nafakaya ihtiyâcı olduğuna ba‘de’t-tahlîfi’ş-şer‘î mezbûrenin nafaka ve kis-
ve ve sâir levâzım-ı zarûriyyesi için zevci mezbûr Mustafa üzerine yevmî altı 
akçe nafaka farz ve takdîr olunup vakt-i zarûrette istidâne ve nafaka ve kisvesi-
ne harc ve sarfa ve lede’z-zafer zevci merkūm Mustafa’ya rücû‘a izin verilip mâ 
vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, Mustafa Beşe, Ali Çelebi b.  Abdullah, 
Keşfî Mustafa Efendi, Abdi Çelebi b. Hüseyin, Şükrullah Bey b. Mustafa, Mehmed 
b. Ramazan, Baba Resûl b. Rıdvan.

759 [68a-3] İshak Beşe b. Kasım’ın, Mehmed Beşe b. Mahmud’a borcu olduğu
İkrâr-ı deyn
Navluncu tâifesinden Mehmed Beşe b.  Mahmud mahmiye-i İstanbul 
mahallâtından Macuncu mahallesi sâkinlerinden olup tâife-i habbâzînden olan 
İshak Beşe b. Kasım mahzarında meclis-i şer‘-i hatîr-i lâzımü’t-tevkīrde da‘vâ ve 
takrîr-i kelâm edip her bir keyli otuz sekiz akçeye olmak üzre yedimden müşterâ 
ve makbûz iki yüz yetmiş iki buçuk keyl buğday semeninden on bin üç yüz elli 
beş akçe hakkım vardır, taleb ederim, suâl olunup alıverilmek matlûbumdur de-
dikde gıbbe’s-suâl merkūm İshak Beşe cevâbında vech-i muharrer üzre buğday 
semeninden müdde‘î-i mesfûr Mehmed Beşe’ye on bin üç yüz elli beş akçe dey-
ni olduğunu bi tav‘ihî ikrâr etmeğin alâ mûcib-i ikrârihî meblağ-ı merkūm on 
bin üç yüz elli beş akçeyi merkūm Mehmed Beşe’ye edâ ve teslîme mezbûr İshak 
Beşe’ye tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: Çukadar Ali Beşe b.  Osman, Fahrü’l-kuzât Sofu Mehmed Efendi, 
Hacı Yusuf b. Musa, Şükrullah Bey b. Mustafa, Abdi Çelebi b. Hüseyin.

760 [68a-4] Fâtıma Hâtun bt. Hafız Mehmed Efendi’nin vârislerinin, Firûz Ağa 
mahallesindeki arsayı Mustafa Ağa b. Halil’e sattıkları
Husûs-ı âti’l-beyânın mahallinde tahrîri iltimâs olunmağın kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Kırkçeşme kurbunda Firûz Ağa mahallesinde mefharü’l-emâsil 
ve’l-a‘yân makbûlü’s-sudûr ve’l-erkân sâbıkan kethüdâ yeri olan işbu kitâb-ı 
sıhhat-nisâbın sâhibi Mustafa Ağa b.  Halil’in sâkin olduğu menziline varıp 
zeyl-i vesîkada muharrerü’l-esâmî olan müslimîn mahzarlarında akd-i meclis-i 
şer‘-i şerîf eyledikde vilâyet-i Anadolu’da Taşköprü kasabasında sâkine iken 
bundan akdem vefât eden Fâtıma Hâtun bt. Hâfız Mehmed Efendi’nin verâseti, 
vâlidesi Hatîce bt.  Ahmed ile li üm er karındaşı Lütfullah’a münhasıra olup 
kable’l-kısme mezbûre Hatîce dahi vefât edip verâseti zevc-i metrûkü Mehmed 
Efendi b. Hüseyin ile sadrî kebîr oğulları mezbûr Lütfullah’a ve Hüseyin’e mün-
hasıra olup tashîh-i mes’eleleri on iki sehimden olup sihâm-ı mezbûreden iki 
sehim merkūm Hacı Mehmed Efendi’ye ve yedi sehim mesfûr Lütfullah’a ve 
üç sehim mezbûr Hüseyin’e isâbet ve intikāl eylediği şer‘an zâhir ve müte‘ayyin 
oldukdan sonra merkūmun Hacı Mehmed Efendi ve Lütfullah ve Hüseyin 
meclis-i ma‘kūd-ı mezbûrda, müşârün-ileyh Mustafa Ağa mahzarında her biri 
tav‘an ikrâr ve takrîr-i kelâm edip müteveffât-ı evvel mezbûre Fâtıma Hâtun’un 
terekesinden olup mahmiye-i mezbûrede zikr olunan Kırkçeşme kurbun-
da Sekbanbaşı İbrahim Ağa mahallesinde vâki‘ iki tarafı Mehmed Odabaşı 
mülkü ve bir tarafı tarîk-i hâs ve bir tarafı tarîk-i âm ile mahdûd muhterik 
menzil arsasından mezbûr Lütfullah bâlâda ta‘yîn olunduğu üzre yedi sehim 
hisse-i şâyi‘asını iki yüz on dokuz guruş ve bir rub‘ guruş ile on akçeye ve 
merkūm Hüseyin üç sehim hisse-i şâyi‘asını doksan dört guruşa ve mesfûr 
Hacı Mehmed iki sehim hisse-i şâyi‘asını altmış iki buçuk guruş ile yirmi ak-
çeye, cem‘an üç yüz yetmiş altı esedî guruş ile meclis-i akidde muzayya‘a ve 
adedi nâ-ma‘lûm bir kabza fülûsa arsa-i mezbûreyi merkūm Mustafa Ağa’ya 
bâtten bey‘ ve teslîm edip ol dahi iştirâ ve kabûl ve kabz ve tesellüm eyledik-
den sonra semeni olan meblağ-ı mesfûr üç yüz yetmiş altı esedî guruş ile bir 
kabza fülûs muzayya‘ayı müşârün-ileyh Mustafa Ağa yedinden tamâmen ahz 
u kabz eyledik ba‘de’l-yevm zikr olunan muhterik menzil arsası müşârün-ileyh 
Mustafa Ağa’nın mülk-i müşterâsıdır, keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde 
tahrîr ve ba‘dehû ma‘an irsâl olunan Abdullah Çelebi ve Ahmed b. Abdülcebbar 
ile meclis-i şer‘-i hatîre gelip inhâ ve takrîr etmeğin mâ vaka‘a bi’t-taleb ketb 
olundu.
Fi’l-yevmi’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Receb Efendi b. Ahmed el-İmâm, Abdullah Çelebi b. Receb Efendi, 
Mustafa Beşe b. Osman, Ahmed Odabaşı b. Mustafa, Ali Çelebi b. İlyas, Mehmed 
Çelebi b.  Mehmed, Halil Çelebi b.  İlyas, Mehmed Çelebi b.  Ali, Osman Çelebi 
b. Ahmed Efendi, Mehmed Çelebi b. Abdi Beşe, Hacı Bâli b. Veli.
El-emrü hasbemâ harrere fîhi harrerehu efkarü’l-verâ ileyhi Sübhânehû ve te‘âlâ
Hamîd b.  Mustafa el-muhâsib bi medîne-i Kostantıniyye el-mahmiyye -gufire 
lehümâ-.









761 [68a-5] Hasan Ağa Vakfı’nın önceki mütevellîsi Hacı Ebûbekir’in 
vakfa borcu olmadığı
Mahmiye-i İstanbul’da Divâne Ali mahallesinde vâki‘ merhûm Hasan Ağa vakfı-
na bi’l-fi‘l mütevellî olan Hasan Efendi b. ( ) nâm kimesne meclis-i şer‘-i hatîrde 
vakf-ı mezbûra bundan akdem mütevellî olan işbu râfi‘ü’l-vesîka Hacı Ebûbekir 
b. Receb nâm kimesne mahzarında üzerine bi’t-tevliyye da‘vâ ve takrîr-i kelâm 
edip bundan akdem mezbûr Hacı Ebûbekir vakf-ı mezbûra mütevellî olduk-
da, asl-ı mal vakf-ı mezbûrdan yedi yüz yirmi sekiz riyâlî guruşu kabz eyledik-
den sonra mezbûr el-Hâc Ebûbekir tevliyyet-i merkūmeden azl ve tevliyyet-i 
merkūme Mehmed Efendi b. Hüseyin nâm kimesneye tevcîh olundukda ol dahi 
zabt edip lâkin meblağ-ı mezbûru merkūm el-Hâc Ebûbekir’den vakıf için al-
madan fevt olup hâlâ tevliyyet-i merkūme bana tevcîh olunmak ile hâlâ ben 
meblağ-ı mezbûr yedi yüz yirmi sekiz riyâlî guruşu vakıf için tevliyyetim hase-
biyle mezbûr Hacı Ebûbekir’den taleb ederim suâl olunsun dedikde gıbbe’s-suâl 
mezbûr Hacı Ebûbekir cevâbında fi’l-vâki‘ mukaddemâ ben vakf-ı mezbûra 
mütevellî olup mâl-ı vakf-ı mezbûrdan meblağ-ı mezbûru kabz eylediğimden 
sonra tevliyyet-i merkūme benim üzerimden müteveffâ-yı mezbûr Mehmed 
Efendi’ye tevcîh olundukda meblağ-ı mezbûr yedi yüz yirmi sekiz riyâlî guruşu 
der-kîse ve mâ‘adâ olan beş yüz yirmi sekiz riyâlî guruşu dahi zimem-i nâsda ol-
mağın târih-i kitâbdan iki sene mukaddem ben der-kîse olan meblağ-ı mezbûr 
iki yüz guruşu nakid ve mâ‘adâ olan beş yüz yirmi sekiz riyâlî guruşun dahi 
rihânını hayâtında mezbûr Mehmed Efendi’ye teslîm ve zimem ashâbını dahi 
mahallinden gösterdiğimde, ol dahi der-kîse olan meblağ-ı mezbûru yedimden 
ahz u kabz ve zimemi olan beş yüz yirmi sekiz riyâlî guruşu dahi mahallinden 
kabûl ve rihânını kabz ve teslîm eylemiş idi. Ol vechile mâl-ı vakf-ı mezbûrdan 
zimmetimde bir akçe ve bir habbe bâkī kalmamışdır deyû def ‘le mukābele edicek 
gıbbe’l-istintâk [68b] ve’l-inkâr mezbûr el-Hâc Ebûbekir’den def ‘-i mezbûrunu 
mübeyyine beyyine taleb olundukda udûl-i müslimînden olup mahmiye-i 
mezbûrede Kuyumcu Bahşâyiş mahallesinde sâkin Mehmed Odabaşı b.  Mirza 
ve Akseki mahallesinde sâkin Mehmed b.  Hüseyin ve Keçeciler mahallesinde 
sâkin Şükrullah Odabaşı ve Ahmed b.  Ramazan ve Kâtib Kasım mahallesinde 
sâkin İbrahim Çelebi b. Ali ve Ali Çelebi b. Mehmed ve Ali Efendi b. İbrahim ve 
Arslan Çelebi b.  Mustafa nâm kimesneler li ecli’ş-şehâde meclis-i şer‘a hâzırûn 
olup istişhâd olunduklarında, fi’l-hakīka mezbûr Hacı Ebûbekir bundan ak-
dem vakf-ı mezbûra mütevellî olup ba‘dehû tevliyyet-i mezbûre müteveffâ-yı 
mezbûr Mehmed Efendi’ye tevcîh olundukda mezbûr Hacı Ebûbekir mâl-ı 
vakf-ı mezbûrdan makbûzu olan yedi yüz yirmi sekiz riyâlî guruşun iki yüz gu-
ruşu der-kîse ve beş yüz yirmi sekiz riyâlî guruşu dahi zimem-i nâsda olmağın 
der-kîse olan iki yüz guruşu nakid ve zimemde olan beş yüz yirmi sekiz riyâlî 
guruşu dahi mahallinden gösterip rihânını târih-i kitâbdan iki sene mukaddem 
bizim huzûrumuzda hayâtında mezbûr Mehmed Efendi’ye teslîm ol dahi vakıf 
için kabûl ve kabz eyledi biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde isri ri‘âyeti şerâiti’l-kabûl 
şehâdetleri makbûle oldukdan sonra müteveffâ-yı mezbûr Mehmed Efendi’nin 
sulbî kebîr oğlu olup meclis-i şer‘a hâzır olan İbrahim Efendi nâm kimesne 
dahi vech-i muharrer üzre babası müteveffâ-yı mezbûrun sıhhatinde târih-i 
mezbûrda mezbûr el-Hâc Ebûbekir’den mâl-ı vakf-ı mezbûrdan der-kîse iki 
yüz riyâlî guruşu kabz ve mâ‘adâ mâl-ı vakf-ı mezbûrun beş yüz yirmi sekiz 
riyâlî guruşun dahi rihânını kabz ve zimem ashâbını mahallinden kabûl eyledi-
ğini tav‘an ikrâr ve i‘tirâf etmeğin mûcebi ile mütevellî-i mezbûr Hasan Efendi 
merkūm Hacı Ebûbekir’e bî-vech mu‘ârazadan men birle mâ vaka‘a bi’t-taleb 
ketb olundu.
Fî evâhiri Saferi’l-muzaffer li sene 1074.
Şuhûdü’l-hâl: Ebûbekir Çelebi b. Şeyh Ali Efendi, Mehmed Çelebi b. Ali, Musa 
Çelebi el-câbi, Mehmed Efendi b.  Mahmud kâtib-i muhâsebe, İsmail Çelebi 
b. Murad, Mustafa b. Hasan, Receb b. Murad.

762 [68b-1] Karabet v. Haçuk’un, Balatkapısı’nda oturan Sahak v. Zikat’e olan 
borcunu taksitle ödeyeceği
Taksît
Mahmiye-i İstanbul’da Balatkapısı kurbunda uncu tâifesinden işbu bâ‘isü’s-sifr 
Sahak v. Zikat? nâm Ermeni mahfil-i kazâda, yine tâife-i mezbûreden Karabet 
v.  Haçuk nâm Ermeni muvâcehesinde takrîr-i kelâm edip mezbûr Karabet 
zimmetinde yedimden müşterî ve makbûz her keyli yetmiş beşer akçeden alt-
mış dört keyl un semeninden dört bin sekiz yüz akçe hakkım olup meblağ-ı 
mezbûrdan sekiz yüz akçesini mezbûr Karabet yedinden ahz u kabz edip 
meblağ-ı bâkī dört bin akçe zimmetinde kalmış idi hâlâ meblağ-ı bâkī dört 
bin akçeyi mezbûre Karabet def ‘aten edâya iktidârı olmayıp taksîte tâlib olma-
ğın ben dahi târih-i kitâbdan altı ay ile yirmi gün tamâmına dek her ay altışar 
yüz akçe ve yirmi günde dört yüz akçe vermek üzre taksît edip ol dahi taksît-i 
mezbûru kabûl eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâmin aşer min Saferi’l-hayr li sene 1074.
Şuhûdü’l-hâl: Abdi Çelebi b. Hüseyin, Şükrullah Çelebi b. Mustafa, Baba Resûl 
b. Rıdvan, Hacı Ahmed b. Mahmud, Ahmed b. Abdülcebbar.









763 [68b-2] Hasan Beşe b. Osman’ın, Karakaş v. Haçador’a olan 
borcunu taksitle ödeyeceği
Taksît
Ekmekçi tâifesinden Karakaş v.  Haçador nâm Ermeni meclis-i şer‘-i hatîrde 
râfi‘ü’l-kitâb Hasan Beşe b.  Osman muvâcehesinde bi’t-tav‘i’s-sâf ikrâr ve i‘tirâf 
edip mezbûr Hasan Beşe zimmetimde lâzımü’l-edâ dokuz bin yedi yüz akçe 
deynim olup lâkin meblağ-ı mezbûru def ‘aten edâya iktidârım olmayıp taksîte 
tâlib olduğumda, dâyinim mezbûr dahi târih-i kitâb senesi şehr-i Rebî‘ulevvelisi 
gurresinden otuz iki ay tamâmına dek vech-i muharrer üzre ayda üç yüz akçe 
vermek üzre taksît eyledi dedikde mezbûr Ermeni’nin cemî‘ kelimâtını mezbûr 
Hasan Beşe tasdîk ve vech-i muharrer olan taksîti tahkīk edicek mâ hüve’l-vâki‘ 
gıbbe’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene 1074.
Şuhûdü’l-hâl: Şükrullah b. Mustafa, Abdi b. Hüseyin, el-Hâc Ahmed b. Mahmud, 
Ali Beşe Çukadar.

764 [68b-3] Karabet v. Haçuk’un, Yanaki v. Kosta’ya borcu olduğunu kabul ettiği
İkrâr-ı deyn
Uncu tâifesinden bâ‘isü’l-kitâb Yanaki v.  Kosta nâm zimmî meclis-i şer‘-i hatîr-i 
lâzımü’t-tevkīrde Karabet v. Haçuk nâm Ermeni muvâcehesinde üzerine da‘vâ edip 
mezbûr Karabet Ermeni zimmetinde un semeninden sekiz bin akçe hakkım olup 
meblağ-ı mezbûru mezbûr Karabet Ermeni’den taleb ederim suâl olunsun dedikde 
gıbbe’s-suâl mezbûr Karabet Ermeni cevâbında fi’l-vâki‘ müdde‘î-i mezbûr Yanaki 
zimmîye un semeninden sekiz bin akçe zimmetimde vâcibü’l-edâ ve lâzımü’l-kazâ 
deynim vardır deyû tav‘an ikrâr etmeğin ikrârı mûcebince meblağ-ı mezbûr sekiz 
bin akçe mezbûr Karabet üzerine ilzâm olunup mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene 1074.
Şuhûdü’l-hâl: Muhzır Abdülkerim Ağa, Ahmed Çelebi b. Mahmud, çukadar Ali 
Beşe, Mustafa Beşe b. Rıdvan, Veli Beşe b. Mahmud, Mehmed b. Ramazan.

765 [68b-4] Fâtıma bt. Mehmed Çelebi’ye borcu olan Mehmed Çelebi 
b. Mehmed’in, bunu vasî Ali Çelebi’ye ödemesi gerektiği
İsbât-ı verâset
Mahmiye-i İstanbul’da ( ) mahallesinde sâkine i[k]en vefât eden Fâtıma bt. Meh-
med Çelebi nâm hâtun ber vech-i âtî hasren verâset iddi‘â eden Divâne Mehmed 
Efendi’nin kıbel-i şer‘den mansûb vasîsi olan sulbî kebîr oğlu Ali Çelebi meclis-i 
şer‘de Mehmed Çelebi b.  Mehmed nâm kimesne mahzarında bi’l-vesâye üzerine 
da‘vâ edip müteveffât-ı mezbûre Fâtıma Hâtun’un mezbûr Mehmed Çelebi zim-
metinde câriye semeninden beş bin akçe hakkı olup meblağ-ı mezbûru kable’l-
ahz vefât edip babam mezbûr Mehmed Efendi müteveffât-ı merkūme Fâtıma 
Hâtun’un li ebeveyn ammizâdesi ve hasren vârisi olup zîrâ müteveffât-ı mezbûre 
Fâtıma Hâtun’un babası mezbûr Mehmed Çelebi ve onun dahi babası Topal Hü-
seyin ve babam mezbûr Mehmed Efendi’nin babası Mehmed Efendi ve onun ba-
bası Ali Çelebi ve mezbûr Ali Çelebi ile Topal Hüseyin li ebeveyn karındaşlardır, 
babaları Sâlih ve anaları Emine ve mezbûr Sâlih’in babası Ahmed olup meblağ-ı 
mezbûr irsen babam mezbûr Mehmed Efendi’ye intikāl etmekle mezbûr Meh-
med Çelebi’den taleb ederim suâl olunsun dedikde gıbbe’s-suâl mezbûr Mehmed 
Efendi cevâbında müteveffât-ı mezbûre Fâtıma Hâtun vech-i muharrer üzre beş 
bin akçe deyni olduğun ikrâr, lâkin mezbûrun verâsetini inkâr eyledikde vasiyy-i 
mezbûrdan müdde‘âsı için beyyine taleb olundukda udûl-i müslimînden Yenikapı 
kurbunda Evliyâ mahallesi ahâlîsinden Mustafa Çelebi b.  İbrahim ve Gül Câmi‘i 
mahallesinde sâkin Mehmed Çelebi b.  Ahmed nâm kimesneler li ecli’ş-şehâde 
meclis-i şer‘a hâzırân olup gıbbe’l-istişhâd fi’l-vâki‘ vasiyy-i mezbûr Ali Çelebi’nin 
babası mezbûr Divâne Mehmed Efendi müteveffât-ı merkūme Fâtıma Hâtun’un li 
ebeveyn ammizâdesidir, zîrâ müteveffât-ı merkūmenin babası mezbûr Mehmed 
Çelebi’nin babası Topal Hüseyin ve mezbûr Mehmed Efendi’nin babası merkūm 
Mehmed Efendi ve onun babası Ali Çelebi ve mezbûr Ali Çelebi Topal Hüseyin 
ile li ebeveyn karındaşlar olup babaları mezbûr Sâlih Çelebi anaları Emine ve 
mezbûr Sâlih’in babası merkūm Ahmed’dir, verâseti mezbûr Mehmed Efendi’ye 
münhasıradır, bundan gayrı vârisi olduğu ma‘lûmumuz değildir, biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de ri‘âyeti şerâiti’l-kabûl şehâdetleri makbûle olmağın meblağ-ı 
mezbûru vasiyy-i mezbûra edâya mezbûr Mehmed Çelebi’ye tenbîh birle mâ 
vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Fahrü’l-akrân Mustafa Çelebi, Ömer Efendi b. Osman, Hayrullah 
Çelebi b. Mehmed, Ahmed Çelebi b. Mahmud, çukadar Ali Beşe, Mustafa Beşe 
er-Râcil es-Sarrâc, Mehmed b. Ramazan, Baba Resûl b. Rıdvan.

766 [68b-5] Yorgi v. Dimitri ve Elizo v. Harito’nun, Bakkal Yani v. Yorgi’ye olan 
borç anlaşmazlığında sulh oldukları
Sulh
Mahmiye-i İstanbul’da Camcı çeşmesi kurbunda sâbıkan bakkal olan Yani 
v.  Yorgi nâm zimmî mahfil-i kazâda, yine tâife-i mezbûreden işbu bâ‘isü’s-sifr 
Yorgi v.  Dimitri ve Elizo v.  Harito nâm zimmîler muvâcehelerinde ikrâr ve 
takrîr-i kelâm edip mukaddemâ zikr olunan çeşme kurbunda ben bakkal iken 
dükkândan çıkıp merkūmân zikr olunan dükkâna girdiklerinde üç yüz vakıy-
ye peynir ile bin akçelik zeytinimi semen-i misilleri ile bey‘ ve semenini bana 
teslîm eylen deyû mezbûrelere teslîm etmiş idim hâlâ mezbûrândan semenlerin 
da‘vâ ve taleb eylediğimde anlar dahi inkâr etmeleri ile beynimizde münâza‘ât-ı 
kesîre ve muhâsamât-ı şedîde vâkı‘a olmuş idi el-hâletü hâzihî vesâtat-ı muslihîn 
ile da‘vâ-yı mezbûremden merkūmân beni yüz elli akçe üzerine sulh eyledikle-
rinde ben dahi sulh-ı mezbûru kabûl ve bedel-i sulh olan meblağ-ı mezbûr yüz 
elli akçeyi merkūmân yedlerinden tamâmen ahz u kabz edip husûs-ı mezbûra 
müte‘allika da‘vâdan mezbûrânın zimmetlerini ibrâ-i âmm-ı kātı‘ü’n-nizâ‘ ibrâ 
ve iskāt eyledim [69a] dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: Abdi Çelebi b. Hüseyin, Baba Resûl b. Rıdvan, Şükrullah b. Mustafa, 
Ahmed b.  Abdülcebbar, el-Hâc Ahmed b.  Abdullah, Bayram Beşe b.  Abdullah, 
Kosta v.  Corca, Nikola v.  Dimo, Manol v.  Yorgi, Laskari v.  Dimitri, Panayot 
v. Todori.

767 [69a-1] Şeyh Ferhad mahallesinden Eymirhan v. Haçador’un, arsasını 
Kumru v. Kapril’e sattığı
Mülknâme-i arsa
Mahmiye-i İstanbul’da Şeyh Ferhad mahallesinde sâkin Emirhan v.  Haçador 
nâm Ermeni meclis-i şer‘-i hatîr-i lâzımü’t-tevkīrde hâmilü’l-kitâb Kumru 
v.  Kapril nâm Ermeni muvâcehesinde tav‘an ikrâr ve takrîr-i kelâm edip 
mahalle-i mezbûrede vâki‘ bir cânibi Bedros Ermeni mülküne ve iki cânibi 
Nazaretha bt.  Hoca Bâli mülküne ve bir tarafı tarîk-i âm müntehî tûlen on ar-
zen dokuz bi hesâb-ı şatrancî doksan zirâ‘ mülk arsa-i hâliyemi, yüz elli esedî 
guruşa mezbûr Kumru’ya tarafeynden îcâb ve kabûlü hâvî bey‘-i kat‘î ile bey‘ 
ve teslîm ol dahi vech-i muharrer üzre iştirâ ve tesellüm eyledikden sonra se-
meni olan meblağ-ı mezbûr yüz elli kıt‘a esedî guruşu yedinden bi’t-tamâm alıp 
kabz eyledim min ba‘d arsa-i mezbûre merkūm Kumru’nun mülk-i müşterâsı 
olup keyfe mâ yeşâ’ ve yahtâr mutasarrıf olsun dedikde gıbbe’t-tasdîk mâ vaka‘a 
bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Abdurrahman Efendi b.  Mehmed el-İmâm, Mehmed b.  Durmuş, 
Mehmed Çelebi b.  Abdullah, Osman Çelebi b.  Ahmed, Hacı Süleyman 
b. Abdullah, Mehmed b. Ramazan, Abdi Çelebi b. Hüseyin, Şükür Bey b. Mustafa, 
Sinan Kethüdâ, Bedros Kethüdâ, Filyoz v.  Murad, Arzuman v.  Bedros, Bedros 
v. Emircan, Agop v. Bağdasar, İsayi v. Papa Ovanes, Mamrin? v. Karaca.

768 [69a-2] Abdi Subaşı mahallesinden Yorgi v. Keyno’nun, evini Nikola oğlu 
Yorgi’ye sattığı
Mülknâme
Mahmiye-i İstanbul’da Abdi Subaşı mahallesi sâkinlerinden Yorgi v.  Keyno 
meclis-i şer‘-i hatîrde Nikola oğlu Yorgi muvâcehesinde ikrâr ve i‘tirâf edip 
mahalle-i mezbûrede vâki‘ bir tarafı kendi mülküm ve bir tarafı Dimitri nâm 
zimmî mülkü ve bir tarafı Kostantin nâm zimmî mülkü ve bir tarafı tarîk-i âm 
ile mahdûd bir bâb fevkānî odayı ve altında ahırı ve müşterek su kuyusunu müş-
temil mülk menzilimi cemî‘ tevâbi‘ ve levâhıkı ile merkūm Yorgi’ye on sekiz 
bin akçeye bâtten bey‘ ve teslîm edip mezbûr Yorgi dahi iştirâ ve tesellüm ve 
kabûl ettikden sonra meblağ-ı mezbûru tamâmen alıp kabz eyleyip ba‘de’l-yevm 
menzil-i mezbûr merkūm Yorgi’nin mülk-i müşterâsıdır keyfe mâ yeşâ’ mutasar-
rıf olsun dedikde gıbbe’t-tasdîki’l-vicâhî, mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: Abdullah Efendi b.  Mehmed, Hasan Efendi el-Müezzin, Hüseyin 
Beşe b.  Hasan, Lütfullah el-Müezzin, el-Hâc Ahmed b.  Mahmud, Şükrullah 
b. Mustafa, Abdi b. Hüseyin, Angelo v. Hıristodori, Panayot v. Hıristodori, Hıristo 
v. İstavriyoz, Savastas v. Yako, Dülbendçi Anastas v. Angeli, Yorgi v. Yani Kethüdâ, 
Nikola v. Yani.

769 [69a-3] Görele kazasının Çengiler konağı köyünden Tortad ve İsrail’in 
tarlasına el koyan Barın v. Sefer’e engel olunması
Vilâyet-i Anadolu’da Görele kazâsına tâbi‘ Çengîler konağı nâm karyeden Tortad 
ve İsrail nâm zimmîler meclis-i şer‘-i hatîr-i lâzımü’t-tevkīrde Barın v.  Sefer 
nâm zimmî muvâcehesinde üzerine her biri da‘vâ ve takrîr-i kelâm edip karye-i 
mezbûre toprağında vâki‘ bir tarafı Barutcu Mehmed tarlası ve bir tarafı Haçuk 
zimmî tarlası ve bir tarafı Agop tarlası ve bir tarafı Otlu Dragos nâm zimmî tar-
lası ile mahdûd bir kıt‘a tarlamızı, mezbûr Barın bi gayri hakkın zabt ve vaz‘-ı 
yed eder, suâl olunup kasr-ı yedine tenbîh olunmak matlûbumuzdur dediklerin-
de, gıbbe’s-suâl mezbûr Barın cevâbında mezbûrlar benden üç yüz elli akçe alıp 
mukābelesinde zikr olunan tarlayı rehin olmak zu‘muyla bana rehin vaz‘ etmiş-
ler idi ben dahi izinleri ile zirâ‘at ederken sâhib-i arzdan boz kaldı deyû tapu 
ile aldım, zabtıyçün hâlâ yedimde sâhib-i arz temessük vermişdir deyû bi gay-
ri hakkın vaz‘-ı yedini ikrâr etmeğin mûcebince zikr olunan tarladan merkūm 
Barın’ın kasr-ı yedine tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: el-Hâc Ahmed b. Mahmud, Osman Çelebi b. Abdullah, Şükrullah 
b. Mustafa, Mehmed b. Ramazan, Resûl b. Rıdvan, Ahmed b. Abdülcebbar, Veli 
b. Mahmud.

770 [69a-4] Hâcce Hayati bt. Abdullah’ın, Rus asıllı Nazenin köle 
cariyeyi azat ettiği
Itâknâme
Mahmiye-i İstanbul’da Hacı Muhyiddin mahallesinde sâkine Hâcce Hayati 
bt.  Abdullah nâm hâtun cânibinden ıtk-ı âti’z-zikri ikrâra vekîl olup zâtını 
ma‘rifet-i şer‘iyye ile ârifân Mehmed Efendi b. Mustafa ve Hacı Halil b. Mehmed 
nâm kimesneler şehâdetleri ile vekâleti sâbite olan Ahmed Çelebi b.  Mustafa 
nâm kimesne meclis-i şer‘-i hatîr-i lâzımü’t-tevkīrde orta boylu açık kaşlı gök elâ 
gözlü sarışın Rusiyyetü’l-asl hâfızatü’l-kitâb Nâzenin bt. Abdullah nâm memlûke 
câriyesi mahzarında bi’l-vekâle ikrâr ve takrîr-i kelâm edip mezbûre Nâzenin 
müvekkilem mezbûre Hayati Hâtun’un câriye-i memlûkesi olmağla niyet-i hâlisa 
ile hasbeten lillâhi’l-azîm ve taleben li merzâti’r-Rabbi’r-rahîm malından âzâd 
ve mülkünden ihrâc ve silk-i harâir-i asliyyâta ilhâk ve idrâc eyledi. Min ba‘d 
câriye-i mevsûfe sâir harâir-i asliyyât gibi hürre olup üzerinde velâdan gayrı hak-
kım bâkī kalmadı dedi dedikde mâ vaka‘a bi’t-taleb ketb olundu.
Fi’l-yevmi’s-sâmin min Saferi’l-hayr li sene 1074.
Şuhûdü’l-hâl: Ahmed Çelebi b. Abdülkādir el-İmâm, Lütfullah Çelebi el-Müezzin, 
Halil Çelebi b.  İbrahim, Mehmed Çelebi b.  Mustafa el-İmâm, Durmuş Çelebi 
b. Ramazan, Mehmed Çelebi b. Mahmud, Receb Çelebi el-Müezzin, Halil Çelebi, 
Ahmed Çelebi b. Mahmud, Mustafa Beşe er-Râcil, Abdi Çelebi b. Hüseyin, Şükür 
Bey b. Mustafa, Mehmed b. Ramazan, Veli b. Mahmud.

771 [69a-5] Hâcce Hayati bt. Abdullah’ın, Mehmed b. Ali’yi vasî tayin etmesi
Vasiyyet
Mahmiye-i İstanbul’da Hacı Muhyiddin mahallesinde sâkine Hâcce Hayati 
bt.  Abdullah nâm hâtun tarafından ikrâr-ı âti’z-zikre vekîl olup zâtını bi’l-
ma‘rifeti’ş-şer‘iyye ârifân Mehmed Efendi b.  Mustafa ve Hacı Halil b.  Mehmed 
nâm kimesneler şehâdetleri ile vekâleti sâbite olan Ahmed Çelebi b. Mustafa nâm 
kimesne meclis-i şer‘-i hatîr-i lâzımü’t-tevkīrde hâfızü’l-vesîka Mehmed b.  Ali 
nâm kimesne mahzarında bi’l-vekâle tav‘an ikrâr ve takrîr-i kelâm edip müvek-
kilem mezbûre Hayati Hâtun dâr-ı fenâdan dâr-ı bekāya rıhlet eylediğimizde 
mezbûr Mehmed vasiyy-i muhtârım olup silk-i mülkümde olan cümle malımı 
kabz edip sülüsünden dört bin akçesini techîz ve tekfîn ve eyyâm-ı mu‘tâdede 
it‘âm-ı fukarâ için harc ve sarf edip fazlası kendi mülkü olup sülüsânı Venedik ke-
feresine esir olan sadrî oğlum Hüseyin’e teslîm eylesin deyû vasiyyet ve mezbûr 
Mehmed’i vasiyy-i muhtâr nasb ve ihtiyâr eyledikde mezbûr Mehmed dahi vech-i 
meşrûh üzre vesâyet-i mezkûreyi kabûl ve hıdemât-ı lâzımesini edâya ta‘ahhüd 
eyledi dedikde gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: es-Sâbikūn.

772 [69a-6] Ali Beşe b. Abdullah’ın karısı Hayati bt. Abdullah’ın 
mirastan payını aldığı
İbrâ
Mahmiye-i İstanbul’da Hacı Muhyiddin mahallesinde sâkin olup mukaddemâ 
vefât eden Ali Beşe b. Abdullah’ın verâseti, zevce-i metrûkesi Hayati bt. Abdullah 
ile sulbî kebîr oğlu Mehmed’e münhasıra oldukdan sonra mezbûre Hayati ta-
rafından husûs-ı âtîye vekîl olup zâtını bi’l-ma‘rifeti’ş-şer‘iyye ârifân Mehmed 
Efendi b.  Mustafa ve Hacı Halil b.  Mehmed nâm kimesneler şehâdetleri ile 
vekâleti sâbite olan Ahmed Çelebi b.  Mustafa nâm kimesne meclis-i şer‘de 
müteveffâ-yı mezbûrun tereke-i vâfiyyesine vâzı‘u’l-yed olan oğlu mezbûr 
Mehmed muvâcehesinde bi’l-vekâle ikrâr ve takrîr-i kelâm edip müvekkilem 
mezbûre Hayati Hâtun zevcim müteveffâ-yı mezbûr zimmetinde mütekarrir 
olan yedi yüz akçe mehr-i müeccelimi ve zâhirde olup mezbûrun vaz‘-ı yed ey-
lediği terekesinden sümün hissemi mezbûr Mehmed’den alıp kabz eyledim, bir 
akçe ve bir habbe alacağım kalmadı dedi dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: es-Sâbikūn.

773 [69a-7] Ayşe Hâtun bt. Ali’nin, iki eve ait hisseleri ile bir Rus asıllı cariyeyi, 
kocası Ahmed Çelebi b. Hüseyin’e sattığı
Tebdîl-i menzileyn
Mahmiye-i İstanbul’da Ali Paşa-yı Atîk mahallesi sâkinelerinden Ayşe Hâtun 
bt.  Ali tarafından zikri âtî husûsa vekîl olup mezbûreyi ma‘rifet-i şer‘iyye 
ile ârifân olan Ahmed Çelebi b.  Abdullah ve Kurt b.  Abdullah şehâdetleri ile 
[69b] vekâleti sâbite olan vâlidesi Ümmühânî Hâtun bt.  Abdülfettah meclis-i 
şer‘-i hatîrde müvekkile-i mezbûre Ayşe’nin zevci râfi‘ü’l-kitâb Ahmed Çelebi 
b. Hüseyin muvâcehesinde bi’l-vekâle ikrâr ve i‘tirâf edip müvekkilem mezbûre 
Ayşe Hâtun mahalle-i mezbûrede vâki‘ bir tarafı Zeyrekzâde Esad Efendi mülkü 
ve bir tarafı Medîne-i Münevvere -alâ münevverihâ efdalü’t-tahiyye- vakfı ve 
tarafeyni tarîk-i âm ile mahdûd olup fevkānî üç bâb odaları ve ahır ve matbah 
ve kiler ve bahçe ve bi’r-i mâyı müştemil olup zevci işbu merkūm Ahmed Çelebi 
ile ale’l-iştirâki’s-seviy mutasarrıfe olduğu menzilde nısf hisse-i şâyi‘asını zevci 
mezbûr Ahmed Çelebi’ye, yine mahalle-i mezbûrede vâki‘ bir tarafı Saraylı Ayşe 
mülkü ve bir tarafı Abdülbâkī Efendi mülkü ve tarafeyni tarîk-i âm ile mahdûd 
fevkānî iki bâb odaları ve matbah ve bi’r-i mâ ve bahçe ve üç bâb dekâkîni 
müştemil olup kız karındaşı Fâtıma ile iştirâki’s-seviy üzre mutasarrıf olduğu 
menzilin nısfı ile dokuz bin akçe kıymetli Rusiyyetü’l-asl Demirhan nâm bir 
re’s câriye ile beş bin nakid akçeye bâtten bey‘ ve teslîm edip merkūm Ahmed 
Çelebi dahi vech-i muharrer üzre iştirâ ve tesellüm ve kabûl ettikden sonra 
nısf-ı menzil-i mezbûr ile zikr olunan câriye-i mezbûreyi ve meblağ-ı mezbûr 
beş bin akçeyi zevci mezbûr Ahmed Çelebi yedinden tamâmen alıp kabz eyledi 
ba‘de’l-yevm müvekkilem mezbûrenin menzil-i mezbûrda olan nısf hissesi dahi 
zevci mezbûrun mülk-i müşterâsı olmağla mecmû‘-ı menzil-i mezbûr merkūm 
Ahmed Çelebi’nin mülkü olup müvekkilem mezbûrenin kat‘â hak ve alâkası 
kalmadı dedikde vekîl-i mezbûr merkūme Ümmühânî’nin bi’l-vekâle cârî olan 
ikrârın el-mukarru lehü’l-mesfûr Ahmed Çelebi vicâhen ve şifâhen tasdîk ve 
tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Saferi’l-hayr li sene 1074.
Şuhûdü’l-hâl: Mehmed b.  Abdüllatif, Mehmed Çelebi b.  Ahmed el-İmâm, 
Mehmed b.  Hasan, Osman b.  Ahmed, Mehmed b.  Himmet er-Râcil, Ahmed 
Çelebi dîdebân, Ahmed Çelebi, Sâlih Çelebi b. Abdullah, Ömer Çelebi b. Mustafa, 
Mehmed b. Mahmud, Ali Beşe çukadar.

774 [69b-1] Hüseyin Beşe b. Kabil’in zevcelerinden Ümmühân 
bt. Abdülmennân’ın mirastan hakkını aldığı
İbrâ
Mahmiye-i İstanbul’da Ali Paşa-yı Atîk mahallesi sükkânından olup mukaddemâ 
garîkan vefât eden Hüseyin Beşe b.  Kābil’in verâseti zevceteyn-i metrûketeyni 
Handan bt. Abdullah ve Ümmühân[î] bt. Abdülmennân’a ve kebîr oğlu Ahmed 
Çelebi ve kebîre kızı Fâtıma’ya münhasıra olduğu şer‘an zâhir oldukdan sonra 
mezbûre Ümmühânî meclis-i şer‘-i hatîrde merkūm Ahmed Çelebi muvâcehesinde 
bi tav‘ihâ ikrâr edip zevcim müteveffâ-yı mezbûrun zimmetinde kalan üç bin akçe 
mehr-i müeccelimi müşârün-ileyh Ahmed Çelebi yedinden alıp kabz ettikden son-
ra ba‘de ihrâci’d-düyûn beyne’l-verese bâkī kalan on altı bin akçe nakid ve kırk dört 
bin akçe kıymetli menzil ile otuz iki bin yüz elli akçelik esâs-ı beyt ve urûz cüm-
le doksan iki bin yüz elli akçe terekesinden bana intikāl eden bin yedi yüz elli beş 
akçe nısf-ı sümün hissemi mezbûr Ahmed Çelebi yedinden tamâmen alıp kabz ey-
ledim min ba‘d tereke-i müteveffâ-yı mezbûrda mehr-i müeccelim ve nısf-ı sümün 
hissemden bir akçe ve bir habbe hak ve alâkam kalmadı dedikde gıbbe’t-tasdîki’l-
vicâhî mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene 1074.
Şuhûdü’l-hâl: es-Sâbikūn.

775 [69b-2] Hüseyin Beşe b. Kabil’in kızı Fâtıma’nın babasının 
mirasından hakkını aldığı
İbrâ
Mahmiye-i İstanbul’da Ali Paşa-yı Atîk mahallesi ahâlîsinden olup bundan ak-
dem garîkan fevt olan Hüseyin b.  Kābil’in verâseti, zevceteyn-i metrûketeyni 
Handan bt.  Abdullah ile Ümmühânî bt.  Abdülmennân’a ve sulbî kebîr oğlu 
Ahmed Çelebi’ye ve kebîre kızı Fâtıma’ya münhasıra olduğu şer‘an zâhir olduk-
dan sonra mezbûre Fâtıma tarafından husûs-ı âti’z-zikre vekîl olup mezbûrenin 
zâtını ma‘rifet-i şer‘iyye ile ârifân olan Ahmed Çelebi b.  Abdullah ve Kurt 
b. Abdullah şehâdetleri ile vekâleti sâbite olan vâlidesi Ümmühânî meclis-i şer‘-i 
hatîrde merkūm Ahmed Çelebi muvâcehesinde bi’l-vekâle ikrâr ve i‘tirâf edip 
kızım ve müvekkilem merkūme Fâtıma babası müteveffâ-yı mezbûrun düyûnu 
ihrâc olundukdan sonra beyne’l-verese bâkī kalan terekesi nakid on altı bin 
akçe ile otuz iki bin yüz akçelik esâs-ı beyt ve urûz ve mahalle-i mezbûrede vâki‘ 
kırk dört bin akçe kıymetli bir menzil, cem‘an doksan iki bin yüz elli akçeye 
bâliğ olup meblağ-ı mezbûrdan kızım mezbûre Fâtıma’nın hissesine yirmi altı 
bin dokuz yüz akçe isâbet eylemiş idi el-hâletü hâzihî müvekkilem merkūme 
Fâtıma meblağ-ı mezbûr yirmi altı bin dokuz yüz akçe hissesinin on beş bin 
akçesi mukābelesinde kırk sekiz sehim i‘tibâr olunan menzil-i mezbûrun on 
dört sehim şâyi‘ini alıp kabûl edip on bin dört yüz akçesin dahi nakid ve bin 
beş yüz akçelik esvâb cem‘an yirmi altı bin dokuz yüz akçe hakkını mezbûr 
Ahmed Çelebi yedinden tamâmen alıp kabz eyledi. Min ba‘d müteveffâ-yı 
mezbûrun terekesinden bir akçe ve bir habbe hak ve alâkası kalmadı dedikde 
vekîl-i mezbûre Ümmühânî’nin cemî‘ kelimâtını mezbûr Ahmed Çelebi vicâhen 
ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâmin aşer min Saferi’l-hayr li sene 1074.
Şuhûdü’l-hâl: es-Sâbikūn.

776 [69b-3] Pîrî Bey’in, Ahmed Çelebi b. Mehmed’e olan borcunu ödeyeceği
İkrâr-ı deyn
Mahmiye-i İstanbul’da Hızır Bey mahallesi sükkânından Ahmed Çelebi 
b.  Mehmed nâm kimesne meclis-i şer‘-i hatîr-i lâzımü’t-tevkīrde Pîrî Bey 
b.  Abdünnebî nâm kimesne mahzarında üzerine da‘vâ ve takrîr-i kelâm edip 
merkūm Pîrî Bey zimmetinde yedimden müşterâ ve makbûz adedi beynimiz-
de ma‘lûm kereste semeninden on sekiz bin altı yüz seksen akçe hakkım olup 
meblağ-ı mezbûrun sekiz bin akçesin mukaddemâ merkūm Pîrî Bey’den iştirâ 
eylediğim bir doru at semeninden zimmetinde olan sekiz bin akçe deyne takās 
edip ol dahi takāss-ı mezbûru kabûl eyledikden sonra meblağ-ı bâkī on bin 
altı yüz seksen akçeyi merkūm Pîrî Bey’den taleb ederim, suâl olunsun dedik-
de gıbbe’s-suâl mezbûr Pîrî Bey cevâbında fi’l-hakīka kaziyyede bâlâda tafsîli 
mürûr ettiği vech üzre olduğunu bi tav‘ihî ikrâr etmeğin ikrârı mûcebince 
meblağ-ı bâkī on bin altı yüz seksen akçeyi müdde‘î-i mezbûra edâ ve teslîme 
merkūm Pîrî Bey’e tenbîh birle mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene 1074.
Şuhûdü’l-hâl: Pîr Mehmed Bey b. Veli el-Mübâşir, Abdi Çelebi b. Hüseyin, Veli 
b. Mahmud, Şükrullah Bey b. Mustafa, Baba Resûl b. Rıdvan.

777 [69b-4] Vefat eden Şeyhî Mehmed’in oğulları ile vasîleri 
arasındaki alacak meselesi
Sulh
Mahmiye-i İstanbul’da Yazıcı mahallesinde fevt olan Şeyhî Mehmed’in verâseti, 
zevcesi Afife bt. Mustafa ile sulbî oğulları Mehmed ve Mustafa’ya münhasıra ol-
duğu şer‘an zâhir oldukdan sonra mezbûr Mustafa asâleten ve karındaşı Mehmed 
tarafından husûs-ı âti’z-zikre Abdülbâkī Beşe b.  Şaban ve Hasan b.  Abdullah 
şehâdetleri birle vekâleti sâbite oldukdan sonra vekâleten meclis-i şer‘-i hatîrde 
medîne-i hazret-i Ebâ Eyyûb-i Ensârî’de Emir Buhârî mahallesinde fevt olan Şeyh 
Mehmed’in zevce-i metrûkesi Ayşe bt. Abdullah ile kebîr oğlu Mustafa ve kebîre 
kızı Fâtıma’nın sâbitü’l-vekâle vekîl ve vâlidesi mezbûre Ayşe muvâcehesinde 
mezbûr asâleten ve vekâleten ikrâr ve i‘tirâf edip hâl-i sıgārımızda mezbûr Şeyh 
Mehmed vasîmiz olmağla babamızdan bize intikāl eden emvâlimizden yir-
mi iki bin akçemizi bi’l-vesâye kabz edip ba‘dehû mütebeyyinen fevt oldukda 
vârisleri mezbûrlar terekesinden olmak üzre meblağ-ı mezbûru ahz ve istihlâk 
edip hâlâ da‘vâ edip anlar dahi inkâr edip isbât sadedinde iken, muslihîn tavas-
sut edip da‘vâ-yı mezbûreden beni on beş bin akçe üzerine inşâ-i akd-i sulh et-
tiklerinde, ben dahi asâleten ve vekâleten sulh-ı mezbûru kabûl ve bedel-i sulh 
olan meblağ-ı mezbûru tamâmen mezbûrlar yedinden alıp kabz edip husûs-ı 
mezbûra müte‘allika âmme-i de‘âvî ve mütâlebâtdan mezbûrun her birinin zim-
metini asâleten ve vekâleten ibrâ-i âmm-ı kātı‘ü’n-nizâ‘ ile ibrâ eyledim. Fîmâ 
ba‘d mezbûrlar ile husûs-ı mezbûra müte‘allika vechen mine’l-vücûh ve sebebin 
mine’l-esbâb da‘vâ ve nizâ‘ ve husûmetim yoktur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa b.  Mehmed, Keşfî Mustafa Efendi, Mehmed Efendi 
el-Müderris, Mustafa Efendi b.  Hüseyin, Ali Efendi b.  Himmet, Hacı Mehmed 
el-Kayyım, Baba Resûl el-Muhzır, Şükrullah Bey el-Muhzır.

778 [70a-1] Râbia bt. Abdullah’ın, kendisi öldükten sonra Rus asıllı 
cariyesini azat etmesi
Tedbîr
Mahmiye-i İstanbul’da Mustafa Bey mahallesinde sâkine Râbia bt. Abdullah nâm 
hâtun tarafından ikrâr-ı âtîye vekîl olup zâtını ma‘rifet-i şer‘iyye ile ârifân Yusuf 
b. Abdullah ve Ali Beşe b. Abdullah nâm kimesneler şehâdetleri ile vekâleti sâbite 
olan İbrahim Beşe b. Abdurrahman nâm kimesne meclis-i şer‘-i hatîr-i lâzımü’t-
tevkīrde bi’l-vekâle ikrâr ve takrîr-i kelâm edip müvekkilem mezbûre Râbia 
Hâtun uzun boylu açık kaşlı gök gözlü sarışın Rusiyyetü’l-asl hâfızatü’l-kitâb 
Dilaver bt. Abdullah nâm memlûke câriyesini tedbîr-i mutlak-ı sahîh ile müdeb-
bere edip vefât eylediğimde câriye-i mevsûfe-i mezkûre Dilaver âzâd olup sâir 
harâir-i asliyyât gibi hürre olsun dedi dedikde mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene 1074.
Şuhûdü’l-hâl: Mustafa Efendi el-İmâm, Yusuf Çelebi el-Müezzin, Mustafa Çelebi 
el-Kayyım, Behrâm Beşe b.  Abdullah, Hüseyin Beşe b.  Abdullah, Abdi Çelebi 
b. Hüseyin, Şükrullah Beşe b. Mustafa.

779 [70a-2] Mehmed Beşe b. Hüseyin’in, Fâtıma bt. Abdullah’a borcu 
olmadığına dair yemin ettiği
Yemîn
Galata’ya tâbi‘ kasaba-i Tophâne mahallâtından Cihangir mahallesi sâkinele-
rinden Fâtıma bt.  Abdullah nâm hâtun meclis-i şer‘-i hatîr-i lâzımü’t-tevkīrde 
Mehmed Beşe b. Hüseyin mahzarında üzerine da‘vâ ve takrîr-i kelâm edip târih-i 
kitâbdan iki sene mukaddem mezbûr Mehmed Beşe zimmetinde cihet-i karz-ı 
şer‘îden yetmiş guruş ve bir zümrüd hâtem semeninden otuz guruş cem‘an yüz 
guruş hakkım vardır, hâlâ taleb ederim suâl olunsun dedikde gıbbe’s-suâl ve’l-
inkâr müdde‘iyye-i mezbûreden müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin fi’l-vâki‘ cihet-i 
mezbûreden yetmiş guruş ve hâtem semeninden otuz guruş ki cem‘an yüz 
guruş müdde‘iyye-i merkūme Fâtıma’ya deyni olmadığına mezbûr Mehmed 
Beşe’ye yemîn teklîf olundukda ol dahi alâ vefki’l-mes’ûl yemîn billâhi te‘âlâ 
etmeğin mûcebince müdde‘iyye-i merkūme Fâtıma bilâ-beyyine mu‘ârazadan 
men‘ birle mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa Efendi b.  Muharrem, Abdi Çelebi b.  Hüseyin, Şükrullah 
b. Mustafa, Baba Resûl b. Rıdvan, Veli b. Mahmud, İbrahim el-Muhzır, Ahmed 
b. Mahmud.

780 [70a-3] İstamo v. Yorgi ve Yani v. Andriye’nin, ölmüş olan Panayot 
v. Cano’ya olan borcunu, vârisi Andruco v. Nikolaki’ye ödemesi
İsbât-ı deyn
Tâife-i zimmîyândan olup medîne-i Galata’da meyhâneci iken hâlik olan 
Panayot v.  Cano nâm zimmînin li ebeveyn ammi oğlu olup usûbet-i nese-
biyye cihetinden hasren vârisi olan Andruco v.  Nikolaki nâm zimmî meclis-i 
şer‘-i hatîr-i lâzımü’t-tevkīrde medîne-i merkūmede meyhâneci olan İstamo 
v. Yorgi ve Yani v. Andriye nâm zimmîler muvâcehelerinde üzerlerine da‘vâ edip 
mûrisim hâlik-i mezbûr mukaddemâ mezbûrânın hizmetlerinde iken hâl-i sıh-
hatinde mezbûrân sermâye için mezbûrdan otuz beş bin akçe istikrâz ve kabz 
eylediklerini ikrâr dahi eylediklerinden sonra meblağ-ı mezbûru kable’l-edâ 
meyhânelerinde hâlik, ben hasren vârisi olmağla meblağ-ı mezbûr irsen bana 
intikāl etmekle mezbûrân İstamo ve Yani’den taleb ederim suâl olunsun dedikde 
gıbbe’s-suâl ve’l-inkâr müdde‘î-i mezbûr Andruco’dan müdde‘âsını mübeyyine 
beyyine taleb olundukda tâife-i mezbûreden Balıkçı Andriye dükkânında sâkin 
Panayot v. Yani ve Karaköy kapısı kurbunda papuççu Panayot v. Kanilo ve Yorgi 
v.  Yanaki ve Hıristo v.  Yani ve İstemad v.  Nikola nâm zimmîler li ecli’ş-şehâde 
meclis-i şer‘a hâzırûn olup gıbbe’l-istişhâd fi’l-vâki‘ müteveffâ-yı mezbûr hâl-i 
sıhhatinde huzûrumuzda mezbûrân sermâye için benden otuz beş bin akçe 
iktirâz ve kabz eylediler, hâlâ mezbûrândan karzdan otuz beş bin akçe alaca-
ğım vardır dedikde mezbûrân dahi mezbûru tasdîk edip mezbûrdan otuz beş 
bin akçe istikrâz ve kabz eyledik deyû ikrâr eylediler, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olmağın meblağ-ı mezbûr 
otuz beş bin akçeyi müdde‘î-i mezbûra edâya mezbûrân İstamo ve Yani’ye 
tenbîh olunup mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene 1074.
Şuhûdü’l-hâl: Mustafa Çavuş el-Mübâşir, Hüseyin Efendi el-Brusî, Ahmed 
Çelebi b.  Mahmud, Keşfî Mustafa Efendi, Abdi Çelebi b.  Hüseyin, Şükrullah 
b. Mustafa.

781 [70a-4] Andruco v. Nikolaki’nin, İstamo v. Yorgi ve Yani v. Andriye’deki 
alacağının bir kısmından vazgeçtiği
Sulh
Tâife-i zimmiyândan olup medîne-i Galata’da meyhâneci iken hâlik olan Panayot 
v. Cano nâm zimmînin li ebeveyn ammi oğlu ve usûbet-i nesebiyye cihetinden 
hasren vârisi olan Andruco v. Nikolaki nâm zimmî bâ‘isü’l-kitâb İstamo v. Yorgi 
ve Yani v. Andriye nâm zimmîler muvâcehelerinde tâbi‘an ikrâr-ı tâm ve takrîr-i 
kelâm edip mûrisim hâlik-i mezbûr Panayot’un mezkûrân İstamo ve Yani zim-
metlerinde karz-ı şer‘îden olan otuz beş bin akçe terekesi ben hasren vârisi ol-
mağla bana intikāl etmekle meblağ-ı mezbûru mezbûrândan da‘vâ ve taleb ey-
lediğimde mezbûrân inkâr edip ben dahi müdde‘âmı şuhûd-ı udûl ile isbât edip 
meblağ-ı mezbûru hâkimü’ş-şer‘i’ş-şerîf mezbûrlardan bana hükm edip yedi-
me hüküm hücceti verildikden sonra meblağ-ı mezbûrun on iki bin akçesini 
mezbûrân İstamo ve Yani’den alıp kabz edip mâ‘adâdan mezbûrânın zimmetle-
rini ibrâ eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer min Saferi’l-hayr li sene 1074.
Şuhûdü’l-hâl: Hüseyin Efendi el-Brusî, Mustafa Çavuş el-Mübâşir, Ahmed Çelebi 
b. Mahmud, Abdi Çelebi b. Hüseyin, Şükür Beşe b. Mustafa, Mehmed b. Ramazan, 
Veli b. Mahmud, Baba Resûl b. Rıdvan, İlya v. Yani, Nikola v. Kostantin, Kiryako 
v.  Yani, Ağalo? v.  Mihalo, Yorgi v.  Yani, Yani v.  Nikola, Nikola v.  Morone, Yani 
v. Yorgi, Kostantin v. Yani, Dimo v. Nikola.

782 [70a-5] Hacı Mehmed b. Hacı Halil’in, Hacı Nasreddin b. Hacı Ömer’e olan 
borcu hususunda anlaşmaya vardıkları
Sulh
Mahmiye-i İstanbul’da Çıkrıkçı Kemal mahallesinde sâkin iken bundan akdem 
vefât eden Hacı Sefer b. Abdürrezzak’ın li ebeveyn karındaşı oğlu ve hasren vârisi 
olan Hacı Nasreddin b. Hacı Ömer meclis-i şer‘-i hatîr-i lâzımü’t-tevkīrde bâ‘isü’l-
kitâb Hacı Mehmed b. Hacı Halil mahzarında ikrâr ve takrîr-i kelâm edip mûrisim 
müteveffâ-yı mezbûr Hacı Sefer’in taht-ı tasarrufunda olup mahalle-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd bir vakıf menzil ve bir gevrekçi fı-
rınını beş yüz guruş bedel mukābelesinde izn-i mütevellî ile ferâğ ve tefvîz edip 
bedel-i ferâğ olan meblağ-ı mezbûru ahz u kabz etmedin fevt olmağla meblağ-ı 
merkūm beş yüz guruş irsen bana intikāl etmeğin mezkûr Hacı Mehmed’den ta-
leb eylediğimde beynimizde münâza‘ât-ı kesîre vukū‘undan vesâtat-ı muslihîn ile 
da‘vâ-yı mezbûreden dört yüz akçe üzerine benimle sulh oldukda, ben dahi sulh-ı 
mezbûru kabûl ve bedel-i sulh olan dört yüz akçeyi mezbûr Hacı Mehmed yedin-
den tamâmen alıp kabz edip meblağ-ı merkūm beş yüz guruş da‘vâsından mezbûr 
Hacı Mehmed’in zimmetini ibrâ-i âm ile ibrâ eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Çavuş b.  Hüseyin el-Mübâşir, Dilaver b.  Abdullah, 
Muharrem Çelebi b. Abdullah, Abdi Çelebi b. Hüseyin, el-Hâc Ahmed b. Mahmud.

783 [70a-6] Gevrekçi Hacı Mehmed Beşe’nin büyük oğlu İsmail’in arsasını, 
Bayram Beşe b. el-Hâc Mehmed’e sattığı
Mülknâme
Mahmiye-i İstanbul’da Çukurbostan mahallesi sükkânından Gevrekçi Hacı 
Mehmed Beşe kebîr oğlu İsmail nâm kimesne meclis-i şer‘-i hatîrde râfi‘ü’l-
kitâb Bayram Beşe b.  el-Hâc Mehmed muvâcehesinde ikrâr ve i‘tirâf eyleyip 
zikr olunan Çukurbostan’da vâki‘ bir tarafı kendi mülküm ve bir tarafı Bayram 
Beşe mülkü ve bir tarafı Ali mülkü ve bir tarafı Hatîce Hâtun mülkü ile mahdûd 
tûlen altı buçuk ve arzen üç buçuk bi hesâb-ı terbî‘î yirmi üç zirâ‘ arsa-i hâliyemi 
merkūm Bayram Beşe’ye yedi yüz akçeye bâtten bey‘ ve teslîm eyleyip ol dahi 
iştirâ ve tesellüm ve kabûl ettikden sonra semeni olan meblağ-ı mezbûr yedi 
yüz akçeyi mezbûr Bayram Beşe elinden tamâmen alıp kabz eyledim ba‘de’l-
yevm arsa-i mezbûre mezbûrun mülk-i müşterâsıdır, keyfe mâ yeşâ’ mutasar-
rıf olsun dedikde mukırr-ı mezbûrun ikrâr-ı meşrûhunu mezbûr Bayram Beşe 
vicâhen ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: Ali Efendi el-İmâm, Keşfî Mustafa Efendi b.  Muharrem, Osman 
Efendi b. Süleyman, Hüseyin Beşe b. Bâli.









784 [70b-1] Gazar v. Agop’un Ovanes ve Manuk v. Melkon’a borcu 
olduğunu kabul ettiği
İkrâr-ı deyn
Mahmiye-i İstanbul’da Vâlide Sultan Hân’ında sâkin olan tüccârdan kendi 
asâleten ve şerîki Ovanes nâm Ermeni tarafından husûs-ı âti’z-zikre vekîl olup 
nehc-i şer‘î üzre vekâleti sâbite olan Manuk v.  Melkon nâm Ermeni meclis-i 
şer‘de tâife-i Ermeniyâna sâbıkan patrik olan Gazar v.  Agop nâm Ermeni 
muvâcehesinde üzerine bi’l-vekâle takrîr-i kelâm edip mezbûr Gazar Ermeni 
zimmetinde her kesesi kırk bin akçe olmak üzre karzdan on kese akçe ve emti‘a-i 
mütenevvi‘a semeninden beş kese akçe hakkım olup metâ‘ semeninden olan beş 
kese akçeyi yedinden alıp kabz edip on kese akçe zimmetinde bâkī kalmış idi 
hâlâ bâkī kalan on kese akçeyi mezbûrdan asâleten ve vekâleten taleb ederim 
suâl olunsun dedikde gıbbe’s-suâl mezbûr gazar cevâbında fi’l-vâki‘ her kese-
si kırk bin akçe olmak üzre on kese akçe mezbûrâna zimmetimde vâcibü’l-edâ 
ve lâzımü’l-kazâ deynim vardır deyû tâyi‘an ikrâr etmeğin ikrârı mûcebince 
meblağ-ı mezbûru mezbûrân Ermenilere edâya mezbûr Gazar Ermeni’ye tenbîh 
olunup mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene 1074.
Şuhûdü’l-hâl: Hüseyin Efendi el-Brusî, Ahmed Çelebi b. Mahmud, Abdi Çelebi 
b. Hüseyin, Şükür Bey b. Mustafa.

785 [70b-2] Şerife Ayşe bt. Seyyid Mustafa’nın, Fâtıma bt. Hasan’a tabanca ve 
yumrukla vurduğu
Darb
Mahmiye-i İstanbul’da Tercüman Yunus mahallesinde sâkine Fâtıma bt.  Hasan 
nâm hâtun meclis-i şer‘-i hatîr-i lâzımü’t-tevkīrde Şerife Ayşe bt. Seyyid Mustafa 
nâm hâtun mahzarında üzerine da‘vâ ve takrîr-i kelâm edip mezbûre Şerife 
Hâtun târih-i kitâbdan bir gün mukaddem sülesâ günü ba‘de’l-asr sokakda 
yumruk ve tabanca ile beni darb etmiş idi hâlâ mûcebini taleb ederim mezbûre 
Ayşe Hâtun’dan suâl olunsun dedikde gıbbe’s-suâl ve’l-inkâr mezbûre Fâtıma 
Hâtun’dan müdde‘âsını mübeyyine beyyine taleb olundukda udûl-i müslimînden 
Ahmed Beşe b. Muharrem ve Ali Beşe b. Hasan ve Receb b. Sinan nâm kimesne-
ler li ecli’ş-şehâde meclis-i şer‘a hâzırûn olup gıbbe’l-istişhâd fi’l-vâki‘ mezbûre 
Ayşe Hâtun yevm-i mezbûrda vakt-i mezkûrda müdde‘iyye-i mezbûre Fâtıma 
Hâtun’u mahall-i merkūmda yumruk ve tabanca ile huzurûmuzda darb ey-
ledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
makbûle olmağın mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene 1074.
Şuhûdü’l-hâl: Osman Çelebi b.  Abdullah, Arslan Bey b.  Abdullah, Veli Beşe 
b. Abdullah, Abdi Çelebi b. Hüseyin, Şükrullah Bey b. Mustafa.

786 [70b-3] Rus asıllı Gülsüm bt. Abdullah azat edilmiş olduğundan, Esirci 
Mustafa b. Hacı Kemal’in ona müdahale etmemesi gerektiği
İsbât-ı hürriyet
İşbu orta boylu açık kaşlı gök elâ gözlü Rusiyyetü’l-asl Gülsüm bt.  Abdullah 
nâm hâtun meclis-i şer‘de rakīk olmak üzre kendiye vâzı‘u’l-yed olan Esirci 
Mustafa b.  Hacı Kemal nâm kimesne mahzarında üzerine da‘vâ edip ben 
mukaddemâ gāib ani’l-meclis Hüseyin nâm mühtedînin memlûkesi olup 
mezbûrun firâşından hâsıl benden üç veled mütevellid olup mezbûr Hüseyin 
da‘vet etmekle ümm-i câriye-i veledi olduğumdan mâ‘adâ beni tahrîr ve i‘tâk 
edip hürre olmuş iken mezbûr rakīk olmak üzre bana vaz‘-ı yed eder, hâlâ 
kasr-ı yedine tenbîh olunmak matlûbumdur suâl olunsun dedikde gıbbe’s-suâl 
mezbûr Esirci Mustafa cevâbında ben mezbûreyi kırk beş mu‘âmele guruşa gāib 
ani’l-meclis ( ) nâm kimesneden iştirâ ve kabz eyledim hâlâ mezkûre Gülsüm 
mezbûr Hüseyin’in ümm-i veledi ve mu‘tekası olduğu ma‘lûmum değildir deyû 
inkâr eyledikde mezbûre Gülsüm’den müdde‘âsı için beyyine taleb olundukda 
udûl-i müslimînden Gölbaşı mahallesi ahâlîsinden Hacı Bayram b. Mehmed ve 
Cebecibaşı mahallesi ahâlîsinden Mehmed b.  Ahmed nâm kimesneler li ecli’ş-
şehâde meclis-i şer‘a hâzırân olup gıbbe’l-istişhâd fi’l-vâki‘ mezbûre Gülsüm 
mezbûr Hüseyin’in mukaddemâ memlûke câriyesi olup ba‘dehû istîlâd edip 
ümm-i veledi oldukdan sonra mezbûreyi huzûrumuzda malından âzâd ve mül-
künden ihrâc eyledi biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl 
şehâdetleri makbûle olmağın hürriyetine ba‘de’l-hükm mezbûreden kasr-ı ye-
dine mezbûr Esirci Mustafa’ya tenbîh olunup mâ vaka‘a bi’t-taleb ketb olundu.
Fi’l-yevmi’s-sâdis aşer min Saferi’l-hayr li sene erba‘a ve seb‘în ve elf.
Şuhûdü’l-hâl: Hüseyin Efendi el-Brusî, çukadar Ali Beşe er-Râcil, Mustafa Beşe 
er-Râcil, Abdi Çelebi b. Hüseyin.

787 [70b-4] Cafer b. Abdullah’ın, Ebûbekir Beşe b. Mehmed’e verdiği borcu geri 
aldıktan sonra, ayrıca bir para talebinin meşrû olmadığı
Men‘
Mahmiye-i İstanbul’da Topkapısı kurbunda sâkin Cafer b. Abdullah nâm kimesne 
meclis-i şer‘-i hatîrde Ebûbekir Beşe b.  Mehmed muvâcehesinde takrîr-i da‘vâ 
edip mezbûr Ebûbekir Beşe’ye mukaddemâ karz kırk bin akçe verip hâlâ meblağ-ı 
mezbûr kırk bin akçeyi mezbûr Ebûbekir Beşe bana tamâmen teslîm eyledi. Lâkin 
mezbûr Ebûbekir Beşe hîn-i istikrâzda bana altı bin akçe vermeye va‘d eylemiş 
idi, da‘vâ ederim suâl olunsun dedikde mezbûr Cafer’in vech-i muharrer üzre bî-
vech altı bin akçe da‘vâsı meşrû‘a olmayıp mezbûra suâl dahi teveccüh etmemeğin 
mezbûr Cafer da‘vâdan men‘ birle mâ vaka‘a bi’t-taleb ketb olundu.
Fi’l-yevmi’r-râbi‘ aşer min Saferi’l-hayr li sene 1074.
Şuhûdü’l-hâl: Şükrullah b.  Mustafa, el-Hâc Ahmed b.  Mahmud, Abdi Çelebi 
b. Hüseyin, Osman b. Abdullah.

788 [70b-5] Mustafa b. Mahmud’un, Mustafa b. Halil’e verdiği borcun bir 
kısmını geri istemediği
İbrâ
Hazret-i Ebâ Eyyûb-i Ensârî -radiye anhü’l-Bârî-’de Baba Haydar mahalle-
si sükkânından Mustafa b.  Mahmud meclis-i şer‘-i hatîr-i lâzımü’t-tevkīrde 
râfi‘ü’l-kitâb Mustafa b. Halil muvâcehesinde ikrâr ve i‘tirâf edip bundan akdem 
mezbûr Mustafa’ya bir husûsun husûlü için iki yüz riyâlî guruş def ‘ ve teslîm 
edip ol dahi ahz ve tesellüm etmiş idi hâlâ husûs-ı mezbûrun husûlü müyes-
ser olmamağın meblağ-ı mezbûru taleb eyleyip mezbûr Mustafa dahi meblağ-ı 
mezbûrun yüz guruşunu bana geri red ve teslîm eyleyip ben dahi ahz ve te-
sellüm edip bâkī yüz guruşdan mezbûr Mustafa’nın zimmetini ibrâ-i âmm-ı 
kātı‘ü’n-nizâ‘ ile ibrâ eyledim dedikde gıbbe’t-tasdîki’l-vicâhî mâ vaka‘a bi’t-
taleb ketb olundu.
Fi’l-yevmi’l-hâdî aşer min Saferi’l-hayr li sene 1074.
Şuhûdü’l-hâl: Receb b. Hızır, Mehmed b. Mustafa, Osman Beşe b. ( ), Mehmed 
Çelebi b. Şükrullah.

789 [70b-6] Çukurbostanlı Börekçi Hacı Mehmed’in büyük oğlu 
İsmail’in çocuklarına hibe edilen evlerin satılarak parasının çocuklar 
için harcanağı
Mülknâme
Mahrûse-i İstanbul’da merhûm-ı mağfiret-nişân Sultân Selim Hân -subbet aley-
hi sicâlü’l-gufrân- hazretlerinin câmi‘-i şerîfleri kurbunda Çukurbostan’da sâkin 
Börekçi Hacı Mehmed’in kebîr oğlu İsmail nâm kimesne meclis-i şer‘-i hatîrde 
râfi‘ü’l-kitâb Hatîce bt.  Ebûbekir muvâcehesinde ikrâr ve i‘tirâf edip babam 
mezbûr el-Hâc Mehmed zikr olunan bostanda vâki‘ bir tarafı Zülfikār nâm ki-
mesne mülkü ve bir tarafı Hanevî? Hâtun mülkü ve bir tarafı benim mülküm ve 
bir tarafı tarîk-i hâs ile mahdûd bir bâb fevkānî ve bir bâb tahtânî odaları müş-
temil menzilini, mukaddemâ sagīr oğlum Hüseyin’e ve yine zikr olunan bostan-
da vâki‘ bir tarafı Hüseyin ve bir tarafı Zülfikār mülkleri ve bir tarafı benim mül-
küm ve bir tarafı tarîk-i hâssa müntehî cemî‘ menzilin sagīre kızım Fâtıma’ya 
hibe-i sahîha ile hibe ve temlîk eyleyip ben dahi bi’l-velâye ittihâb ve kabûl eyle-
miş idim hâlâ menzileyn-i mezbûreyn harâb olup gallesi meremmetine vefâ et-
meyip bey‘ olunup semeni istirbâh olunmak sagīr-i mezbûreyn haklarında nâfi‘ 
olmağın velâyetim hasebiyle menzileyn-i mezbûreynin her birini üçer bin beşer 
yüz akçeden cem‘an yedi bin akçeye bi safkatin mezbûre Hatîce Hâtun’a bey‘ ve 
teslîm eyleyip ol dahi iştirâ ve tesellüm ve kabûl ettikden sonra meblağ-ı mezbûr 
yedi bin akçenin üç bin beş yüz akçesin oğlu mezbûr için ve üç bin beş yüz akçe-
sin mezbûre Fâtıma için velâyetim hasebiyle mezbûre Hatîce yedinden tamâmen 
alıp kabz eyledim. Fîmâ ba‘d menzileyn-i mezbûreyn merkūme Hatîce’nin mülk-i 
müşterâsıdır dedikde gıbbe’t-tasdîki’ş-şer‘î sagīrân-ı mezbûrânın babaları mezbûr 
İsmail mestûrü’l-hâl kimesne olduğun zeyl-i rakīmde muharrerü’l-esâmî olan 
müslimîn haberleri birle mütehakkik olmağın bey‘-i mezbûr tenfîz olunup mâ 
vaka‘a gıbbe’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene 1074.
Şuhûdü’l-hâl: İmâm Ali Efendi el-hatîb, Osman Beşe b.  Süleyman er-Râcil, 
Bayram Beşe b.  Mehmed er-Râcil, Dursun Beşe b.  Cafer er-Râcil, Hüseyin 
b. Hızır er-Râcil, Hüseyin Beşe b. Bâli, Şaban Beşe b. Şaban.

790 [71a-1] Hacı Halil b. Mahmud, boşandığı karısı Ayşe bt. Kefeci’ye 
mehrini ödediği
İsbât-ı hul‘
Mahmiye-i İstanbul’da Hoca Hayreddin mahallesi sâkinelerinden Ayşe bt. Kefeci 
nâm hâtun meclis-i şer‘-i hatîr-i lâzımü’t-tevkīrde bâ‘isü’l-kitâb zevci Hacı Halil 
b. Mahmud mahzarında üzerine da‘vâ ve takrîr-i kelâm edip mezbûr Hacı Halil 
zimmetinde mütekarrir ve ma‘kūdun-aleyh olan altı yüz akçe mehr-i müeccelim 
taleb ederim, suâl olunup alıverilmesi matlûbumdur dedikde gıbbe’s-suâl mezbûr 
Hacı Halil cevâbında fi’l-vâki‘ müdde‘iyye-i mezbûre Ayşe benim zevcim olup 
târih-i kitâbdan altı ay mukaddem zimmetimde mütekarrir ve ma‘kūdun-aleyh 
olan altı yüz akçe mehr-i müecceli ve nafaka-i iddet-i ma‘lûmesi üzerlerine ve 
me’ûnet-i süknâsı dahi kendi üzerine olmak üzre benimle muhâla‘a edip hukūk-ı 
zevciyyete müte‘allika da‘vâdan her birimiz âharın zimmetini ibrâ eylemiş idik 
deyû def ‘le mukābele edicek gıbbe’l-istintâk ve’l-inkâr mezbûr Hacı Halil’den 
def ‘-i mezbûrunu mübeyyine beyyine taleb olundukda udûl-i ricâlden olup 
mahalle-i mezbûre sâkinlerinden Ahmed Efendi b. Mahmud el-imâm ve Ahmed 
Efendi b. Ali el-imâm nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-vâki‘ mezbûre Ayşe târih-i mezbûrda zevci mezbûr 
Hacı Halil ile vech-i muharrer üzre bizim huzûrumuzda muhâla‘a eylediler idi. 
Biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle 
olmağın mûcebince mezbûre Ayşe bî-vech mu‘ârazadan men‘ birle mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene 1074.
Şuhûdü’l-hâl: Ali b. Yahya, Abdi Çelebi b. Hüseyin, Hacı Yusuf b. Musa, Mehmed 
b.  Ramazan, Mehmed Çelebi b.  Abdullah, Ahmed b.  Abdülcebbar, Şükrullah 
b. Mustafa.

791 [71a-2] Ekmekçi Karabet v. Haçuk’un, Papa Andriyas v. Avraham’a borcu 
olduğuna dair ikrarı
İkrâr-ı deyn
Ermeni tâifesinden Papa Andriyas v. Avraham nâm zimmî meclis-i şer‘-i hatîr-i 
lâzımü’t-tevkīrde Ekmekçi Karabet v.  Haçuk nâm Ermeni muvâcehesinde üze-
rine da‘vâ ve takrîr-i kelâm edip mezbûr Karabet Ermeni zimmetinde karz-ı 
şer‘îden altmış yedi bin akçe hakkım olup meblağ-ı mezbûru mezkûr Karabet 
Ermeni’den taleb ederim suâl olunsun dedikde gıbbe’s-suâl mezbûr Karabet 
Ermeni cevâbında fi’l-vâki‘ Papa Andriyas Ermeni’ye karz-ı şer‘îden altmış yedi 
bin akçe zimmetimde vâcibü’l-edâ ve lâzımü’l-kazâ deynim vardır deyû tâyi‘an 
ikrâr etmeğin ikrârı mûcebince meblağ-ı mezbûr merkūm Karabet Ermeni üze-
rine ilzâm olunup mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Saferi’l-hayr li sene 1074.
Şuhûdü’l-hâl: Muhzırbaşı Abdülkerim Ağa, Ahmed Çelebi b. Mahmud, çukadar 
Ali Beşe, Mustafa Beşe b. Rıdvan sarrâc, Veli b. Mahmud, Şükür Bey b. Mustafa, 
Abdi Çelebi b. Hüseyin.

792 [71a-3] Portakal cemaatinden İlya v. Avraham’ın vârisleri arasındaki 
anlaşmazlığın sona erdiği
Sulh
Mahmiye-i İstanbul’da Portakal cemâ‘atinden olup hâlik olan İlya v. Avraham’ın 
verâseti, zevce-i metrûkesi Savel bt. David nâm yahudi ile li ebeveyn karındaşları 
Şemail ve Menahem ve İsak ve Mosi nâm yahudilere ve li ebeveyn kız karındaşla-
rı Kalade ve Naama’ya münhasıra olduğu şer‘an zâhir oldukdan sonra, mezbûrun 
Şemail ve Menahem ve Mosi ve İsak her biri asâleten ve mezbûr Menahem 
mezbûretân Kalade ve Naama taraflarından husûs-ı âti’l-beyâna vekîl olup Yako 
v.  Arslan ve Menteş v.  Bayram şehâdetleri birle vekâleti sâbite oldukdan sonra 
vekâleten meclis-i şer‘-i hatîr-i lâzımü’t-tevkīrde râfi‘atü’l-kitâb mezbûre Savel 
muvâcehesinde asâleten ve vekâleten her biri ikrâr ve i‘tirâf edip mûrisimiz mezbûr 
İlya’nın terekesinden bin iki yüz guruşu hıfz etmek için hahamımız İlyoş nâm ya-
hudiye cümlemiz ma‘rifetiyle def ‘ ve teslîm edip ba‘dehû mezbûr haham cümle-
miz ma‘rifeti ile yedi yüz guruşu merkūm İlya’nın dâyinlerine verip mâ‘adâsı olan 
beş yüz guruşu haberimiz yok iken mezbûre Savel cebren merkūm hahamdan 
alıp istihlâk edip biz dahi ol eşyâdan hissemiz da‘vâ edip beynimizde küllî nizâ‘ 
vukū‘undan sonra vesâtat-ı muslihîn ile da‘vâ-yı mezbûreden bizi merkūme Savel 
üç yüz esedî guruş üzerine sulh ettiklerinde, biz dahi asâleten ve vekâleten sulh-ı 
mezbûru kabûl ve bedel-i sulh olan meblağ-ı mezbûr üç yüz esedî guruşu mezbûr 
Savel yedinden tamâmen alıp kabz eyleyip husûs-ı mezbûra ve sâir İlya’nın tereke-
sine müte‘allika âmme-i de‘âvî ve mütâlebâtdan mezbûr Savel’in zimmetini ibrâ-i 
âmm-ı kātı‘ü’n-nizâ‘ ile ibrâ eyledik ve mezbûr haham ile dahi da‘vâ ve nizâ‘ımız 
yoktur dediklerinde, gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene 1074.
Şuhûdü’l-hâl: Abdi Ağa selâm çavuşu el-Mübâşir, Mehmed Ağa b.  İvaz, Yusuf 
b. Şaban, Hacı Ahmed Ağa, Mustafa b. İsâ, Şükrullah b. Mustafa, Abdi b. Hüseyin, 
Veli b. Mehmed.

793 [71a-4] Portakal cemaatinden ölmüş olan İlya v. Avraham’ın zevcesi Savel 
bt. David’in miras hakkını aldığı
İbrâ
Mahmiye-i İstanbul’da Portakal cemâ‘atinden olup hâlik olan İlya v. Avraham’ın 
zevce-i metrûkesi Savel bt. David nâm yahudiye meclis-i şer‘-i şerîfde kendi nef-
sinden asâleten ve hâlik-i mezbûrun kız karındaşları Kalade ve Naama tarafların-
dan husûs-ı âti’l-beyâna vekîl olup Menteş v. Baryam ve Yako v. Arslan nâm ya-
hudiler şehâdetleri ile vekâleti sâbite olan li ebeveyn karındaşı Menahem ile âhar 
li ebeveyn karındaşları Şemail ve Mosi ve İsak nâm yahudiler muvâcehelerinde 
tâyi‘aten ikrâr ve takrîr-i kelâm edip zevcim mezbûrun zimmetinde mütekar-
rir olan beş bin riyâlî guruş mehr-i müeccelemi sıhhatinde mezbûrdan alıp 
kabz etmiş idim. el-hâletü hâzihî cemî‘ terekesinden bana âid olan rub‘ hisse-
mi sâir verese-i mezbûrun yedlerinden tamâmen alıp kabz edip tereke-i hâlik-i 
mezbûra müte‘allika âmme-i de‘âvîden sâir veresenin zimmetlerini ibrâ-i âmm-ı 
kātı‘ü’n-nizâ‘ ile ibrâ eyledim dedikde gıbbe’t-tasdîk mâ vaka‘a bi’t-taleb ketb 
olundu.
Fi’l-yevmi’r-râbi‘ ve’l-ışrîn min Saferi’l-hayr li sene 1074.
Şuhûdü’l-hâl: es-Sâbikūn.

794 [71a-5] Hatice bt. Abdullah ile oğlu Derviş Çelebi b. Abdülbâkī arasındaki 
alacak davasında anlaşmaya vardıkları
Sulh
Mahmiye-i İstanbul’da Kadırga limanı kurbunda sâkine Hatîce bt.  Abdullah 
nâm hâtun meclis-i şer‘-i hatîr-i lâzımü’t-tevkīrde hâfızü’l-kitâb Derviş Çelebi 
b.  Abdülbâkī mahzarında tav‘an ikrâr edip mezbûr Derviş Çelebi sadrî oğ-
lum olup mukaddemâ vefât eden Mustafa Çelebi mahmiye-i merkūmede 
Kumkapı’da vâki‘ lede’l-ahâlî ma‘lûmü’l-hudûd mülk meyhânemi bin iki yüz 
riyâlî guruşa bey‘a tarafımdan vekîlim olmağla bey‘ ve teslîm ve kabz-ı semen 
eyledikden sonra dokuz yüz riyâlî guruşunu kabz eylediğimden sonra üç yüz 
riyâlî guruşu mütebeyyinen fevt oldukda, mezbûr Derviş Çelebi gasben ahz et-
mekle mezbûrdan da‘vâ eylediğimde inkâr edip ben dahi isbât sadedinde iken 
vesâtat-ı muslihîn ile da‘vâ-yı merkūmeden an inkâr mezbûr Derviş ile dokuz 
bin akçe üzerine sulh olup mezbûr dahi sulh-ı mezbûru kabûl ve bedel-i sulh 
olan dokuz bin akçeyi yedinden tamâmen alıp kabz edip mâ‘adâdan zimmetini 
ibrâ eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene 1074.
Şuhûdü’l-hâl: Fahrü’l-müderrisîn Mustafa Efendi, Mehmed Efendi b.  Mahmud 
imâm-ı câmi‘-i Sultân Ahmed, Ömer Çelebi b.  Süleyman, Mustafa Çelebi 
b. Mehmed, Ali Çelebi b. Hasan, Süleyman Efendi b. Süleyman, İbrahim Çelebi 
b. Yusuf.

795 [71a-6] Ümmühânî Hâtun bt. Abdülmennân’ın, evini kızı Fâtıma’ya sattığı
Mülknâme
Mahmiye-i İstanbul’da Ali Paşa-yı Atîk mahallesi sâkinlerinden olup 
mukaddemâ fevt olan Hüseyin b. Kābil’in zevce-i metrûkesi Ümmühânî Hâtun 
bt. Abdülmennân meclis-i şer‘-i hatîrde müteveffâ-yı mezbûrun kebîre kızı Fâtıma 
tarafından tasdîk-ı âti’l-beyâna sâbitü’l-vekâle vekîl olan karındaşı Ahmed Çelebi 
b. Hüseyin muvâcehesinde ikrâr ve takrîr-i kelâm edip mahalle-i mezbûrede vâki‘ 
bir tarafı Saraylı Ayşe mülkü ve bir tarafı Abdülbâkī Efendi mülkü ve tarafey-
ni tarîk-i âm ile mahdûd fevkānî ve tahtânî büyûtu müştemil sekiz sehim i‘tibâr 
olunan menzilde olan bir sehim hisse-i şâyi‘amı mezbûre Fâtıma’ya sekiz bin ak-
çeye bâtten bey‘ ve teslîm eyleyip ol dahi iştirâ ve tesellüm ve kabûl ettikden sonra 
semeni olan meblağ-ı mezbûr sekiz bin akçeyi mezbûre Fâtıma elinden tamâmen 
alıp kabz eyledim ba‘de’l-yevm menzil-i mezbûrda olan bir sehim hisse-i şâyi‘am 
mezbûre Fâtıma’nın mülk-i müşterâsıdır keyfe mâ yeşâ’ mutasarrıfe olsun dedik-
de mukırra-i mezbûre Ümmühânî’nin ikrâr-ı meşrûhunu vekîl-i mezbûr Ahmed 
Çelebi vicâhen ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed b. Abdüllatif, Mehmed Çelebi b. Ahmed Efendi el-hatîb, 
Mehmed b.  Hasan, Osman b.  Ahmed, Sâlih Çelebi [b.] Abdullah, Ali Çelebi 
Çukadar, Mehmed Çelebi b. Mustafa, Mehmed b. Mahmud.

796 [71b-1] Ali Paşa-yı Atik mahallesinden Vasil v. Güli’nin, evini Yani 
v. Todori’ye sattığı
Mülknâme
Mahmiye-i İstanbul’da Ali Paşa-yı Atîk mahallesinde sâkin Vasil v.  Güli 
nâm zimmî meclis-i şer‘-i hatîrde hâmilü’l-kitâb Yani v.  Todori nâm zimmî 
muvâcehesinde tâyi‘an ikrâr-ı tâm ve takrîr-i kelâm edip mahalle-i merkūmede 
vâki‘ bir tarafı Yanaki zimmî mülküne ve bir tarafı kiliseye ve iki tarafı tarîk-i 
âm müntehî bir bâb fevkānî odayı ve matbahı ve altında ahırı ve müşterek su 
kuyusunu müştemil mülk menzilimi, tevâbi‘ ve levâhıkı ve kâffe-i hukūk ve 
merâfıkı ile mezbûr Yani’ye yirmi beş bin beş yüz akçeye tarafeynden îcâb ve 
kabûlü hâvî bey‘-i kat‘î ile bey‘ ve teslîm ol dahi minvâl-i muharrer üzre iştirâ 
ve tesellüm edip semeni olan meblağ-ı mezbûr yirmi beş bin beş yüz akçe-
yi yedinden tamâmen alıp kabz eyledim min ba‘d menzil-i merkūm-ı mezbûr 
Yani’nin mülk-i müşterâsı olup keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene 1074.
Şuhûdü’l-hâl: Mustafa Efendi b.  Durak el-İmâm, Hasan Halîfe b.  Ahmed 
el-Müezzin, İbrahim b.  Mehmed el-Kayyım, Ali Beşe b.  Mehmed er-Râcil, 
Mehmed Beşe b. Abdullah er-Râcil, Mustafa Beşe b. Abdullah er-Râcil, Mustafa 
b.  Hasan, Ahmed Çelebi b.  Mahmud, Papa Yani v.  Panayot, Kirkor v.  Minho, 
Nikola v.  Pireşkovar, İspelyot v.  Dimo, Yorgi v.  Yani, Petro v.  Nikola, Atanaş 
v. Kostantin, Kostantin v. Todori, Dimitraki v. Kostantin, Kanaki v. Kostantin.









797 [71b-2] Ali Paşa-yı Atik mahallesinden Yamandi v. Dimitri’nin evini 
Kirkor v. Minho’ya sattığı
Mülknâme
Mahmiye-i İstanbul’da Ali Paşa-yı Atîk mahallesinde sâkin Yamandi v.  Dimitri 
nâm zimmî meclis-i şer‘de râfi‘ü’l-kitâb Kirkor v.  Minho nâm zimmî 
muvâcehesinde tâyi‘an ikrâr-ı tâm ve takrîr-i kelâm edip mahalle-i merkūmede 
vâki‘ bir tarafı Mustafa Beşe mülkü ve bir tarafı Serkis Ermeni mülküne ve bir 
tarafı yine kendi mülküne ve bir tarafı tarîk-i âma müntehî iki bâb fevkānî ve 
bir bâb tahtânî odayı ve müşterek su kuyusunu ve cüneyneyi ve kenîfi müşte-
mil mülk menzilimi, mezbûr Kirkor’a yirmi beş bin akçeye bâtten bey‘ ve teslîm 
ol dahi minvâl-i muharrer üzre iştirâ ve tesellüm eyledikden sonra semeni olan 
meblağ-ı mezbûr yirmi beş bin akçeyi mezbûr yedinden tamâmen alıp kabz ey-
ledim min ba‘d menzil-i mezbûr merkūm zimmînin mülk-i müşterâsı olup key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene 1074.
Şuhûdü’l-hâl: es-Sâbikūn.

798 [71b-3] Ali Paşa-yı Atik mahallesinden Dimitri v. Yani’nin evini 
Palaşa bt. Yani’ye sattığı
Mülknâme
Mahmiye-i İstanbul’da Ali Paşa-yı Atîk mahallesinde sâkin Dimitri v.  Yani 
meclis-i şer‘-i hatîrde râfi‘ü’l-kitâb Palaşa bt.  Yani muvâcehesinde ikrâr ve 
takrîr-i kelâm edip mahalle-i mezbûrede vâki‘ bir tarafı Vasil v.  Güli ve bir ta-
rafı Yanaki nâm zimmî mülkleri ve bir tarafı kilise duvarı ve bir tarafı tarîk-i 
âm ile mahdûd olup iki bâb odaları ve altında odunluğu ve bi’r-i mâ ve havlu 
ve bahçeyi ve kenîfi müştemil mülk menzilimi, mezbûre Palaşa’ya iki yüz elli 
esedî guruşa bey‘ ve teslîm ol dahi iştirâ ve tesellüm ve kabûl ettikden sonra 
meblağ-ı mezbûr iki yüz elli esedî guruşu mezbûre yedinden tamâmen alıp kabz 
eyledim ba‘de’l-yevm menzil-i mezbûr cemî‘ tevâbi‘ ve levâhıkı ile merkūme 
Palaşa’nın mülk-i müşterâsıdır keyfe mâ yeşâ’ ve yahtâr mutasarrıfe olsun de-
dikde mukırr-ı mezbûru ikrâr-ı meşrûhunda el-mukarru lehâ’l-mezbûre Palaşa 
vicâhen ve şifâhen tasdîk ve tahkīk etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: es-Sâbikūn.









799 [71b-4] Edirnekapısı’nda oturan Mehmed Ağa b. Mehmed’in evini 
Sunullah Çelebi’ye sattığı
Mülknâme
Mahmiye-i İstanbul’da Edirnekapısı kurbunda sâkin olup hâlâ kal‘a dizdârı olan 
Mehmed Ağa b.  Mehmed tarafından vekâlet iddi‘â eden Mustafa Beşe nâm ki-
mesne meclis-i şer‘-i şerîfde Şerife Ayşe Hâtun bt. el-merhûm Ömer Efendi tara-
fından menzil-i âti’z-zikri şirâya vekîl olup nehc-i şer‘î ve vech-i mu‘teber-i mer‘î 
üzre vekâleti sâbite olan karındaşı Sunullah Çelebi muvâcehesinde bi’l-vekâle 
takrîr-i kelâm edip müvekkilim mezbûr Mehmed Ağa mahmiye-i mezbûrede 
Çınarlıçeşme kurbunda vâki‘ iki tarafı Hüseyin Beşe nâm râcil mülkü ve tarafey-
ni tarîk-i âm ile mahdûd dört bâb fevkānî ve bir bâb tahtânî odaları ve samanlık 
ve ahırı ve bi’r-i mâ ve fırın ve bahçeyi müştemil mülk menzilini bey‘a ve seme-
nini kabza ve îsâle tarafından beni tevkîl etmekle ben dahi ba‘de kabûli’l-vekâle 
menzil-i mahdûd-ı mezkûru cemî‘ tevâbi‘i ve levâhıkı ile seksen iki bin akçeye 
vekîl-i mezbûr Sunullah Efendi’ye bi’l-vekâle bey‘ edip ol dahi müvekkilesiyçün 
iştirâ ve kabûl eylemiş idi hâlâ mebî‘-i mezbûru tesellüm ve semen-i mezbûru 
teslîmden imtinâ‘ eder, suâl olunsun dedikde gıbbe’s-suâl vekîl-i mezbûr 
Sunullah Çelebi cevâbında fi’l-vâki‘ menzil-i mezbûru vekîl-i merkūm vech-i 
muharrer üzre bana bey‘ ben dahi bi’l-vekâleti’l-mahkiyye iştirâ ve kabûl eyle-
miş idim. Lâkin câiz ki müvekkili inkâr-ı vekâlet edip menzil helâk veya nok-
san ârız olup bu vechile bana zamân lâzım gele, isbât-ı vekâlet eylesin ba‘dehû 
tesellüm ve teslîm edeyim deyicek müdde‘î-i mezbûrdan vekâlet-i mezbûreye 
beyyine taleb olundukda mahmiye-i mezbûrede Neslişah Sultân mahallesin-
den Süleyman b.  Hüdâverdi  ve Keşkek Reisi demekle ma‘lûm Ali b.  Mehmed 
nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
kal‘a-i mezbûrede dizdâr Mehmed Ağa menzil-i mezbûru bey‘a ve semenini 
kabz ve kendiye îsâle işbu merkūm Mustafa Beşe’yi bizim huzûrumuzda tara-
fından vekîl ve nâib-i menâb nasb ve ta‘yîn eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye ettiklerin-
den sonra mûcebiyle menzil-i mezbûru tesellüm ve semen-i mezbûru teslîme 
merkūm Sunullah Çelebi’ye ba‘de’t-tenbîh, vekîl-i mezbûr Mustafa Beşe meclis-i 
mezbûrda ikrâr edip zikr olunan menzil-i mezbûru merkūm Sunullah Çelebi’ye 
teslîm ve semen-i mezbûr seksen iki bin akçeyi bi’l-vekâle mezbûr Sunullah 
Çelebi yedinden tamâmen alıp kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis min Saferi’l-hayr li sene 1074.
Şuhûdü’l-hâl: Mustafa Efendi b. Ali, Mustafa Çelebi b. Mehmed, el-Hâc Ahmed 
b. Mahmud, Ali Halîfe el-Kayyım, Abdi Çelebi b. Hüseyin.









800 [71b-5] Zeyneb bt. Abdullah’ın boşandığı kocası Mehmed Efendi 
b. İsmail’den mehrini alıp nafaka-i iddetinden vazgeçtiği
İbrâ
Mahmiye-i İstanbul’da Altıpoğaça mahallesinde sâkine Zeyneb bt.  Abdullah 
nâm hâtun tarafından husûs-ı âtîye vekîl olup zâtını ma‘rifet-i şer‘iyye ile 
ârifân Ahmed Bey b. Abdurrahman ve Abdurrahman b. Dursun nâm kimesne-
ler şehâdetleri ile vekâleti sâbite olan Hacı Hasan b.  Ali meclis-i şer‘-i hatîrde 
zevc-i mutallıkı Mehmed Efendi b.  İsmail tarafından tasdîk-ı âti’l-beyâna vekîl 
olan Müezzin Hasan Çelebi mahzarında bi’l-vekâle ikrâr ve takrîr-i kelâm edip 
müvekkilem mezbûre Zeyneb Hâtun’un mezbûr Mehmed Efendi zevci iken 
merkūmeyi bâyinen tatlîk etmekle zimmetinde mütekarrir olan üç bin akçe 
mehr-i müeccelini alıp nafaka-i iddet-i ma‘lûmesi ve me’ûnet-i süknâsından 
geçip zevciyyete müte‘allika da‘vâdan her biri âharın zimmetin ibrâ-i âmm-ı 
kātı‘ü’n-nizâ‘ ile ibrâ eyledi dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene 1074.
Şuhûdü’l-hâl: Mehmed Çelebi b. Abdullah, Ahmed Çelebi b. Mahmud, Mustafa 
Çelebi b. Receb, Yahya Efendi b. Veli el-İmâm, İsmail Çelebi, çukadar Ali Beşe, 
Hüseyin Çelebi b. Ebûbekir.

801 [71b-6] Gemici Yorgi v. Yorgo’nun, Venedikliler elindeki Şekerpare Hâtun 
bt. Abdullah’ı kurtarmak için verdiği parayı tamamen aldığı
İbrâ
Akdeniz’de Behruz adasında sâkin olup gemici tâifesinden Yorgi v.  Yorgo nâm 
zimmî meclis-i şer‘-i hatîr-i lâzımü’t-tevkīrde mahmiye-i İstanbul’da Uzun 
Yusuf mahallesinde sâkine işbu bâ‘isü’l-kitâb Şekerpare Hâtun bt.  Abdullah 
nâm hâtun mahzarında ikrâr ve takrîr-i kelâm edip mezbûre Şekerpare geçen 
sene Akdeniz’de Venedik kâfirine esir olmağla mezbûreyi yüz yirmi riyâlî guruş 
bahâ ile halâs etmişdim hâlâ meblağ-ı mezbûr yüz yirmi riyâlî guruşu mezbûre 
Şekerpare Hâtun yedinden tamâmen ahz u kabz eyledim ba‘de’l-yevm merkūm 
Şekerpare Hâtun zimmetinde meblağ-ı mezbûrdan bir akçe ve bir habbe bâkī 
kalmadı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Mehmed Çelebi b.  Abdullah, Zülfikār Ağa b.  Abdi, Ali b.  Hızır, 
Sefer b. Cihanşah, Resûl b. Rıdvan, Ali b. Musa ve gayruhüm.









802 [72a-1] Arhori bt. Avraham’ın vârislerinden İsrail ile İrini arasındaki 
miras meselesinin bedel-i sulh karşılığında halledildiği
Sulh
Yahûd tâifesinden olup mukaddemâ hâlike olan Arhori bt.  Avraham nâm ya-
hudiyenin verâseti, İsrail v.  Yasef nâm yahudiye ve anası İrini bt.  İsak nâm ya-
hudiyeye ve sulbiye-i sagīre kızları İrini ve Kalemiro’ya münhasıra ve kable’l-
kısme sagīre-i mezbûre İrini dahi fevt olup verâseti babası mezbûr İsrail ile ana-
sı mezbûre Arhori’nin anası merkūme İrini’ye münhasıra ve tashîh-i mes’elesi bi 
tarîki’l-münâsaha otuz dokuz sehimden olup sekiz sehimi merkūme İrini’ye ve 
on dokuz sehimi babası mezbûr İsrail’e ve on iki sehimi merkūm Kalemiro’ya 
isâbet eyledikden sonra, mezbûre İrini meclis-i şer‘de hâliketân-ı mezbûretân 
terekelerine vâzı‘u’l-yed olan hâfızü’l-kitâb mezbûr İsrail mahzarında tâyi‘aten 
ikrâr ve takrîr-i kelâm edip mezbûretân Arhori ve İrini terekelerinden bi tarîki’l-
münâsaha bana isâbet eden sekiz sehim hissemden tehârüc-i şer‘î tarîki üzre 
on bin akçeye terekelerine vâzı‘u’l-yed olan mezbûr İsrail yahudi ile sulh olup 
bedel-i sulh olan on bin akçeyi yedinden tamâmen alıp kabz edip merkūmânın 
terekelerine müte‘allika cemî‘ da‘vâdan mezbûr İsrail’in zimmetini ibrâ-i âmm-ı 
kātı‘ü’n-nizâ‘ ile ibrâ eyledim dedikde gıbbe’t-tasdîk mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Fahrü’l-eimme Mehmed Efendi b. eş-Şeyh Osman Efendi, Osman 
Çelebi b.  Ali, Mehmed Ağa oğlu Ali Çelebi, Osman Çelebi b.  Mehmed Efendi, 
Ahmed Çelebi b. Mahmud, Abdi Çelebi b. Hüseyin, Şükrullah Bey b. Mustafa.

803 [72a-2] David v. Yahuda’nın çocuklarının, ev hisselerini anneleri Sultana 
bt. Menahem’e sattıkları
Mülknâme
Medîne-i Üsküdar’a tâbi‘ karye-i Çengel’de sâkin iken hâlik olan David v. Yahûda 
nâm yahudinin verâseti, zevce-i metrûkesi Sultana bt. Menahem nâm yahudiye-
ye ve sulbî kebîr oğulları Menahem ve Salamon nâm yahudilere ve sulbiye kebîre 
kızları Kiraso ve Katon ve Polo nâm yahudiyelere münhasıra ve asl-ı mes’elesi se-
kiz sehimden olup bir sehimi zevcesi mezbûre Sultana’ya ve ikişer sehimi oğulları 
mezbûrâna ve birer sehimi kızları mezbûrâna isâbet eylediği şer‘an zâhir olduk-
dan sonra oğulları ile mezbûrân kızları meclis-i şer‘de vâlideleri mezbûre Sultana 
mahzarında her biri tav‘an ikrâr edip karye-i mezbûrede vâki‘ bir tarafı Hasan 
Bey mülküne ve bir tarafı Haham Anari v. Yasef mülküne ve bir tarafı ekmek-
çi fırınına ve bir tarafı sâhil-i bahre müntehî iki fevkānî odayı ve iki sofayı ve 
sundurmayı ve iki mahzeni ve bir kayıkhâneyi ve iki kenîfi müştemil mülk men-
zilden irsen intikāl eden hissemizi, mezbûre Sultana’ya elli bin akçeye bâtten bey‘ 
ve teslîm ol dahi vech-i muharrer üzre iştirâ ve tesellüm eyledikden sonra semeni 
olan elli bin akçeden hissemizi alıp kabz eyledik dediklerinde, gıbbe’t-tasdîki’l-
mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Ahmed Çelebi b. Mahmud, Taşçı el-Hâc Mehmed b. Abdullah, Ak 
Mehmed Beşe, Çavuş Yusuf Bey, Abdi Çelebi b. Hüseyin, Şükür Beşe b. Mustafa, 
Mehmed b. Ramazan.
İnteha’l-kelâm min hâze’l-makām.

804 [72b-1] Kasap Ömer Çelebi b. Yusuf ve Osman b. Sinan’ın sığırlardan 
aldıkları onda bir hisseye kasap Hüseyin b. Hasan’ın engel olmaması
Medîne-i Ebâ Eyyûb-i Ensârî’de vâki‘ orta selhhânede kasap olan işbu râfi‘ü’l-
kitâb Ömer Çelebi b. Yusuf ve Osman b. Sinan nâm kimesneler mahfil-i kazâda, 
medîne-i mezbûrede Hızır Beşe selhhânesinde kasap olan Hüseyin b.  Hasan 
mahzarında her biri takrîr-i kelâm edip kadîmden beri zebh için merhûm-ı 
mağfiret-nişân Ebü’l-feth Sultân Mehmed Hân hazretleri Yedikule hâricinde 
binâ ve ta‘yîn buyurdukları on üç bâb selhhâneye gelen sığırlardan onda bir 
hisse medîne-i mezbûre kasaplarına verilip biz dahi ma‘an ahz ve beynimiz-
de kadîmden olageldiği üzre tevzî‘ ve taksîm olundukda selhhânemize ta‘yîn 
olunan hissemizi alıp kadîmden selhhânemize tâbi‘ medîne-i mezkûrede ve 
mahmiye-i İstanbul’da vâki‘ beş aded kasap dükkânlarına irsâl ve bey‘ ettire 
gelmiş iken, mezkûr Hüseyin kadîmden selhhânemize ta‘yîn olunan hissemi-
zi tamâmen almağa mâni‘ olur, hâlâ ba‘de’s-suâl mâni‘ olmamak için mezkûra 
tenbîh olunmak matlûbumuzdur dediklerinde, gıbbe’s-suâl mezbûr Hüseyin 
cevâbında kaziyye bâlâda tafsîli mürûr ettiği üzre olduğunu tasdîk ve tahkīk ve 
mu‘terif olmağın ba‘de’l-yevm müdde‘iyân-ı mezkûrân kadîmden alıgeldiği his-
selerini tamâmen almağa mâni‘ olmamak için mezbûr Hüseyin’e tenbîh olunup 
mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hüseyin Efendi b. Mehmed el-İmâm, Mehmed Efendi b. İbrahim, 
Ali Çelebi b.  Halil el-Yesâri, Derviş Ali Beşe b.  ( ) er-Râcil, Halil b.  Hüdâverdi, 
Mustafa b.  Mehmed, Hüseyin b.  Abdullah, Mustafa b.  Ali, el-Hâc Ahmed 
b. Mahmud, Abdi b. Hüseyin.









805 [72b-2] Mehmed Ağa Vakfı’na ait Mehmed Ağa Camii yakınındaki 
değirmenin, Minas v. Serkis’e kiralandığı
Mahmiye-i İstanbul’da merhûm Mehmed Ağa vakfından olup yine merhûm 
Mehmed Ağa câmi‘-i şerîfi kurbunda vâki‘ lede’l-ahâlî ma‘lûmü’l-hudûd harâbe 
değirmen üç hisse olup bir hissesi mütevellî-i vakf-i mezbûr yedinde olup ve 
bir hissesi Yani v.  Bâli ve Keyni v.  Yorgi nâm zimmîler tasarrufunda olduğu 
müte‘ayyin oldukdan sonra vakf-ı mezbûrun kāimmakām-ı mütevellîsi Ali 
b.  Süleyman ve mezbûrân Yani ve Kini meclis-i şer‘de râfi‘ü’l-vesîka Minas 
v.  Serkis muvâcehesinde her biri ikrâr ve takrîr-i kelâm edip mezbûr değirme-
ni ecr-i misli olan yevmî yirmi dörder akçe icâre-i müeccele ile mezbûr Minas’a 
îcâr ve teslîm edip ol dahi istîcâr ve kabûl eyledi dedikde gıbbe’t-tasdîk mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Şükrullah b.  Mustafa, Muharrem b.  Abdullah, Mustafa Çelebi 
b. İsâ, Resûl b. Rıdvan, Abdi Çelebi b. Hüseyin, Ahmed b. Abdülcebbar.

806 [72b-3] Kırkçeşme yakınındaki Kovacılar Çarşısı’ndan başka bir yerde 
kovacı dükkânı açmanın yasak olduğu
Mahmiye-i İstanbul’da Kırkçeşme kurbunda Kovacı tâifesinin kethüdâları 
Rıdvan b.  Abdullah ve Yiğidbaşıları Abdurrahman b.  Receb ve ihtiyârlarından 
Mustafa b.  Mehmed ve Feridun b.  Abdullah ve Sefer b.  Receb ve Hasan 
b.  Hızır ve İbrahim b.  Mehmed ve Veli b.  Mustafa ve Osman b.  Mehmed ve 
Ali b.  Mehmed ve Yusuf Beşe b.  Abdullah nâm kimesneler tâife-i mezbûreden 
Mehmed b. Yusuf nâm kimesneyi meclis-i şer‘a ihzâr ve muvâcehesinde her biri 
takrîr-i kelâm edip kova işleyenler kadîmden Kırkçeşme kurbunda vâki‘ çarşı-
da işleyip âhar yerde dükkân açıp kovacılık işlememesi için yedimizde emr-i 
şerîf-i cihân-mutâ‘ var iken, mezbûr Mehmed olagelmişe muhâlefet edip Vâlide 
hamamı kurbunda dükkân açıp kovacılık işlemeğin, beynimizde küllî ihtilâle 
bâ‘is olmuşdur hâlâ suâl olunsun deyû mazmûn-ı münîfi takrîr-i meşrûhuna 
muvâfık ve tuğrâ-yı garrâ-yı sultânî ile mücellâ emr-i şerîf-i cihân-mutâ‘ ibrâz 
ve mezkûrun muvâcehelerinde feth ve kırâ’at ve istintâk olundukda cevâbında 
mazmûn-ı emr-i şerîfi mu‘terif olmağın ber mûceb-i emr-i âlî mu‘tâd-ı kadîm 
üzre Kırkçeşme kurbunda kovacılar çarşısında dükkân açıp kova işlemeye 
mezbûr Mehmed tenbîh, birle mâ hüve’l-vâki‘ bi’t-taleb ketb olundu.
Fi’l-yevmi’s-sâdis min şehri Rebî‘ilevvel sene erba‘a ve seb‘în ve elf.
Şuhûdü’l-hâl: Ahmed Çelebi b. Mahmud, Abdi b. Hüseyin, Şükrullah b. Mustafa, 
Mehmed b. Ramazan, Veli b. Mahmud, Mustafa Çelebi b. İsâ, Resûl b. Rıdvan.









807 [72b-4] Kenan Bey b. Abdullah ile Ahmed b. Abdullah arasındaki cariye 
ücreti meselesinin, bedel-i sulh karşılığında sona erdirildiği
Mahmiye-i İstanbul’da Kasım Ağa mahallesinde sâkin Kenan Bey b.  Abdullah 
tarafından husûs-ı âti’l-beyâna vekîl olan es-Seyyid Hızır Çelebi b.  es-
Seyyid Abdülkerim meclis-i şer‘-i hatîrde râfi‘ü’l-kitâb Ahmed b.  Abdullah 
muvâcehesinde bi’l-vekâle ikrâr ve i‘tirâf edip mezbûr Ahmed müvekkilim 
mezbûr Kenan’ın seksen beş esedî guruş kıymetli Mülâyim nâm câriyesini ayar-
dıp istihlâk etmekle kıymetini mezbûr Ahmed bi’l-vekâle da‘vâ eylediğimde 
inkâr etmekle beynimizde nizâ‘-ı küllî vâki‘ olmuşdur. el-hâletü hâzihî muslihûn 
tavassut edip da‘vâ-yı mezbûreden beni merkūm Ahmed ile altı bin akçe üzeri-
ne inşâ-i akd-i sulh ettiklerinde, ben dahi sulh-ı mezbûru kabûl ve bedel-i sulh 
olan meblağ-ı mezbûr altı bin akçeyi mezbûr Ahmed yedinden tamâmen alıp 
kabz edip vekâletim hasebiyle husûs-ı mezbûra müte‘allika âmme-i da‘vâdan 
mezbûr Ahmed’in zimmetini ibrâ ve iskāt eyledim. Fîmâ ba‘d mezbûr Ahmed 
ile husûs-ı mezbûra müte‘âllik vechen mine’l-vücûh da‘vâ ve nizâ‘ yoktur de-
dikde vekîl-i mezbûr[un] ikrâr-ı meşrûhunu el-mukarru lehü’l-mezbûr Ahmed 
vicâhen ve şifâhen tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-yevmi’t-tâsi‘ min şehri Rebî‘ilevvel sene erba‘a ve seb‘în ve elf.
Şuhûd[ü’l-hâl]: Ahmed Çavuş b.  Abdülkerim el-Mübâşir, Mehmed Efendi 
b.  Halil Efendi, el-Hâc Receb el-Müezzin, Mehmed Çelebi b.  Süleyman, Hasan 
Beşe er-Râcil, Mustafa Çelebi er-Râcil.

808 [73a-1] Osman Ağa b. Mehmed’in, kardeşi Hasan Ağa’dan satın aldığı 
çiftlik ve tarlaya ait hüccetin yenilendiği
Bâ‘isü’l-kitâb Osman Ağa b. Mehmed meclis-i şer‘-i şerîfde takrîr-i kelâm edip 
karındaşım olup fevt olan Hasan Ağa hayâtında târih-i kitâbdan on sene mu-
kaddem vilâyet-i Rumeli’nde Siroz kazâsında Ajavra nâhiyesine tâbi‘ Kasri nâm 
karye toprağında vâki‘ tarafeyni kendi mülkü ve bir tarafı nehr-i cârî ve bir ta-
rafı haru? nehir ile mahdûd çiftlik ta‘bîr olunur menzil ve ana muttasıl tarlaları-
nın hakk-ı tasarrufunu bana bey‘ ve tefvîz ve semen ve bedel cem‘an doksan bin 
akçeyi mahmiye-i İstanbul’da huzûr-ı müslimînde kabz ve yedime hüccet ver-
miş idi. Lâkin harîk-i azîmede esvâbım ile hüccet-i mezbûr muhterik oldu. İşbu 
huzzâr bi’l-meclis olan kimesneden hakīkat-i hâl istihbâr haberleri ketb ü tahrîr 
ve sûreti yedime def ‘ ve teslîm olunmak matlûbumdur deyicek mahmiye-i 
mezbûrda Sultan hamamı kurbunda sâkin Şaban Çelebi ve es-Seyyid Mehmed 
Çelebi b. es-Seyyid Çelebi ve Eyüb Çelebi b. Süleyman ve Ali Çelebi b. Mustafa 
nâm kimesnelerden istihbâr olundukda fi’l-vâki‘ müstahber-i mezbûr Osman 
Ağa’ya karındaşı merkūm Hasan Ağa târih-i kitâbdan on dört sene mukaddem 
mahmiye-i İstanbul’da zikr olunan çiftlik ve ana muttasıl olan tarlalarını dok-
san bin akçe semen ve bedel mukābelesinde bey‘ ve ferâğ eyledi deyû her biri 
hakīkat-i hâli haber vermeğin, mâ hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâmin ve’l-ışrîn min Saferi’l-hayr li sene erba‘a ve seb‘în ve 
elf.
Şuhûdü’l-hâl: Şükrullah b. Mustafa, Abdi b. Hüseyin, el-Hâc Ahmed b. Mahmud, 
Baba Resûl b. Rıdvan, Mehmed b. Ramazan.

809 [73a-2] Kezban bt. Abdullah’ın, Ahmed Efendi b. Hüseyin’e, ev ve 
değirmenini hibe ettiği
Fi’l-asl vilâyet-i Anadolu’da Eflani kazâsında olup mahmiye-i İstanbul’da 
Karagümrük’de sâkine Kezban bt.  Abdullah nâm hâtun meclis-i şer‘-i hatîrde 
li ebeveyn ammi oğlu işbu bâ‘isü’l-kitâb Ahmed Efendi b. Hüseyin mahzarında 
ikrâr ve takrîr-i kelâm edip kazâ-yı mezbûra tâbi‘ Derdliler nâm karye[de] vâki‘ 
bir tarafı Abdurrahman-ı Sofu mülkü ve iki tarafı karye-i mezbûre mer‘âsı ve bir 
tarafı tarîk-i âm ile mahdûd bir bâb oda ve bir anbar ve bir samanhâne ve hav-
luyu müştemil mülk menzilimi ve yine menzil-i mezkûre kurbunda Derdliler 
suyu demekle ma‘rûf su üzerinde dâir bir göz mülk değirmenimi ve menzil-i 
mezbûre içinde mevcûd olup beynimizde ma‘lûm evân-ı nühâsiyyemi safka-i 
vâhide ile mezbûr Ahmed Efendi’ye nakd-i râyic fi’l-vakt akçeye bey‘-i bâtt-ı 
sahîh-i şer‘î ile bey‘ ol dahi minvâl-i muharrer üzre iştirâ ve kabûl eyledikden 
sonra semeni olan meblağ-ı mezbûr bin akçeyi mezkûr Ahmed Efendi’ye hibe 
ve temlîk edip ol dahi ittihâb ve kabûl eyledi ba‘de’l-yevm menzil-i mezbûr ile 
zikr olunan değirmen mezkûr Ahmed Efendi’nin mülk-i müşterâsı olup mahal-
linde ahz u kabza ve tasarrufa mezbûr Ahmed Efendi tarafından taslît eyledim 
dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene erba‘a ve seb‘în ve elf.
Şuhûdü’l-hâl: Mustafa b.  İbrahim, İbrahim b.  Mustafa, Hızır b.  Mahmud, 
Mehmed b. Ramazan, Şükrullah b. Mustafa.

810 [73a-3] Mustafa Çelebi ve Safiye’nin kendilerine miras olarak kalan arsayı, 
Süleyman Beşe b. Abdullah’a sattıkları
Mahmiye-i İstanbul’da Molla Ahî mahallesinde sâkin iken bundan akdem vefât 
[eden] Ali Bey b. Mustafa nâm kimesnenin verâseti, sulbî kebîr oğlu Mustafa Çelebi 
ile sulbiye kebîre kızı Sâfiye’ye münhasıra olduğu şer‘an mütehakkik oldukdan 
sonra kendi nefsinden asîl ve kız karındaşı mezbûre Sâfiye tarafından husûs-ı 
âtîye vekîl olup mezbûreyi ma‘rifet-i şer‘iyye ile ârifân Mehmed Efendi b. Osman 
ve el-Hâc Ali b. Abdünnebî nâm kimesneler şehâdetleri ile şer‘an vekâleti sâbite 
olan mezkûr Mustafa Çelebi meclis-i şer‘-i hatîrde umdetü’l-emâsil ve’l-a‘yân 
hâfız-ı hâze’l-kitâb Süleyman Beşe b. Abdullah mahzarında ikrâr ve takrîr-i kelâm 
edip mahmiye-i mezbûrede Dülgerzâde mahallesinde vâki‘ bir tarafdan el-Hâc 
Ahmed mülküne ve bir tarafı Mehmed Çelebi nâm bevvâb-ı sultânî mülküne ve 
bir tarafı Süleyman Beşe vakfına ve bir tarafı tarîk-i hâssa müntehî bir su kuyusu 
ve bir mahzeni hâvî arsa-i muhterika babamız müteveffâ-yı mezkûrun ile’l-vefât 
mülkü olup ba‘de vefâtihî irsen ikimize isâbet eylemiş idi hâlâ zikr olunan arsa-
yı ve üzerinde mevcûd olan nukzuyla mezkûr Süleyman Beşe’ye yirmi dört bin 
beş yüz akçeye asâleten [ve] vekâleten bâtten bey‘ ve teslîm edip ol dahi vech-i 
muharrer üzre iştirâ ve tesellüm ve kabûl ve kabz eyledikden sonra semeni olan 
meblağ-ı mezbûr yirmi dört bin beş yüz akçeyi asâleten ve vekâleten müşterî-i 
mezbûr Süleyman Beşe yedinden tamâmen ahz u kabz eyledim min ba‘d arsa-i 
mezbûre mezkûr Süleyman Beşe’nin mülk-i müşterâsıdır, keyfe mâ yeşâ’ mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ebûbekir Ağa b. el-Hâc Osman, Mustafa Beşe b. Abdullah, Mehmed 
Bey b. Abdullah el-Yesâri, Mustafa Çelebi b. Abdullah, Mustafa Çelebi b. Yahya.

811 [73a-4, Arapça] Hâkimin, Fâtıma bt. Halil adlı küçüğe nafaka takdir etmesi 
ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Fâtıma bt.  Halil 
nâm sagīrenin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından Akseki mahallesinde sâkine olan hâmile-i hâze’l-
kitâb Ayşe bt. Abdi nâm mutallaka annesi ve hâdinesinin talebiyle mezbûr baba-
sı Halil üzerine zeyilde mezkûr târihden i‘tibâren yevmî râyicü’l-vakt dört akçe 
farz ve takdîr etti. Hâkim-i müşârün-ileyh ayrıca meblağ-ı mefrûz-i mezbûru 
sagīre-i merkūmenin havâic-i lâzımesine sarf etmesine ve vakt-i hâcette istidâne 
edip vakte’z-zafer babasına rücû etmesine mezbûre Ayşe’ye izin verdi.
Cerâ zâlike ve hurrire fî yevmi’s-sânî min şehri Rebî‘ilevvel sene erba‘a ve seb‘în 
ve elf.
Şuhûdü’l-hâl: Ahmed Çelebi b. Mahmud, Şükrullah Bey b. Mustafa, Köse Osman 
b. Abdullah, Uzun Ali, Mustafa Çelebi b. İsâ, Resûl b. Rıdvan









812 [73a-5] Dülgerzâde mahallesinden Süleyman Beşe b. Abdullah’ın, Mustafa 
Çelebi b. Ali Bey’e borcu olduğu
Mahmiye-i İstanbul’da Dülgerzâde mahallesinde sâkin umdetü’l-emâsil ve’l-
a‘yân Süleyman Beşe b.  Abdullah meclis-i şer‘de mahmiye-i mezbûrede Molla 
Ahî mahallesinde sâkin fahrü’l-eşbâh hâfız-ı hâze’l-kitâb Mustafa Çelebi b.  Ali 
Bey mahzarında tav‘an ikrâr ve i‘tirâf edip mezkûr Mustafa Çelebi kendi malın-
dan on bin fıddî râyic fi’l-vakt akçeyi ikrâz ve teslîm edip ben dahi istikrâz ve 
kabz edip elân meblağ-ı mezbûr on bin akçe mezkûr [73b] Mustafa Çelebi’ye 
zimmetimde lâzımü’l-edâ ve vâcib deynimdir dedikde gıbbe’t-tasdîk mâ vaka‘a 
bi’t-taleb ketb olundu.
Tahrîren fî gurreti şehri Rebî‘ilevvel sene erba‘a ve seb‘în ve elf.
Şuhûdü’l-hâl: Receb Çelebi b. Abdullah, İsmail Beşe b. Ali, Mustafa Çelebi b. Ali, 
Hüseyin b. Mustafa, Abdurrahman b. Hasan, Ebûbekir Ağa b. Osman.

813 [73b-1] Ümmühânî bt. Mehmed’in, Süleyman Ağa b. Mehmed’e sattığı 
cariyede herhangi bir hastalık olmadığı
Mahmiye-i İstanbul’da Harâccı Muhyiddin mahallesi sükkânından Süleyman 
Ağa b.  Mehmed meclis-i şer‘-i hatîrde Ümmühânî bt.  Mehmed nâm hâtun ta-
rafından husûs-ı âtîyi da‘vâ ve husûmet ve redd-i cevâba ber nehc-i şer‘î üzre 
vekâleti sâbite olan Ali b. Hasan mahzarında üzerine da‘vâ ve takrîr-i kelâm edip 
işbu hâzır bi’l-meclis Dilaver bt.  Abdullah nâm câriyemi müvekkile-i mezbûre 
Ümmühânî hâtun bana târih-i kitâbdan altı ay mukaddem yüz yirmi esedî gu-
ruşa bey‘ ve teslîm ve kabz-ı semen etmiş idi hâlâ câriye-i mezbûre Frenk rah-
mi ayıbıyla mu‘ayyebe olduğu ayıb-ı kadîmine muttali‘ olmağla vekîl-i mezbûra 
redd-i semen ve bu def ‘ ettiğim meblağ-ı mezbûru istirdâd ederim deyicek 
teveccüh-i husûmet için câriye-i mezbûre bu makūle emrâzı temyîz ve teşhîs 
için ta‘yîn olunan etıbbâdan Mustafa Efendi b.  Mehmed [ve] Ahmed Efendi 
b.  Mehmed nâm kimesnelere irâet olundukda mezbûrân Mustafa Efendi ve 
Ahmed Efendi meclis-i şer‘a hâzırân olup işbu câriye-i mezbûre ayıb-ı mezbûre 
ile mu‘ayyebe değildir deyû her biri ihbâr etmeğin müdde‘î-i mezbûr Süleyman 
Ağa bî-vech mu‘ârazadan men‘ birle mâ vaka‘a bi’l-ibtigā ketb olundu.
Fî gurreti şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: İbrahim b.  Mustafa, Mehmed b.  Ramazan, Şükrullah Bey 
el-Muhzır, Abdi Çelebi b. ( ) el-Muhzır, Baba Resûl el-Muhzır.









814 [73b-2] Kebeci Abdülbâkī’nin vakfettiği evde, Kefevi el-Hâc Mehmed’in 
oturmaya devam edeceği
Mahmiye-i İstanbul’da merhûm kebeci Abdülbâkī nâm sâhibü’l-hayr vakf ve 
süknâsını beher yevm üç İhlâs-ı şerîf tilâvet etmek üzre sulehâdan bir recüle şart 
ve ta‘yîn eylediği mahmiye-i mezbûrda Molla Ahaveyn mahallesinde vâki‘ bir ta-
rafı vakf-ı mezbûra ve bir tarafı Ali Paşa vakfına ve bir tarafı ( ) vakfına ve bir ta-
rafı tarîk-i hâssa müntehî bir bâb tahtânî oda ve sofa ve muhavvatayı hâvî vakıf 
menzilin ber mûceb-i şar[t]-ı vâkıf mutasarrıfe olan el-Hâc Hasan b.  Sevindik 
fevt olup ve menzil-i mezkûr mahlûl olmağla sulehâdan işbu râfi‘ü’l-kitâb Kefevî 
el-Hâc Mehmed b. el-Hâc Hüseyin kıbel-i şer‘den tevcîh olunup ber mûceb-i şart-ı 
vâkıf on seneden mütecâviz sâkin ve yedinde olan tevcîh hücceti zâyi‘ ve meskene 
eşedd-i ihtiyâcla muhtâc olduğu sikāt ihbârlarıyla lede’ş-şer‘i’l-mutahhar mübey-
yen olmağın menzil-i merkūm, mezkûr Kefevî el-Hâc Mehmed’e savb-ı şer‘den 
tevcîh ve ibkā olunup tasarrufiyçün işbu vesîka ketb olunup yedine def ‘ olundu.
Tahrîren fi’l-yevmi’r-râbi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Umdetü’l-ulemâ’i’l-izâm Abdullah Efendi, Abdülbâkī Efendi, 
Kâtibü’l-hurûf Mustafa Efendi, Abdi Çelebi b. Hüseyin.

815 [73b-3] Seyyid Ahmed b. Mehmed’in, Mehmed b. Abdülbâkī’de olan 
alacağının bir kısmından vazgeçtiği
Mahmiye-i Galata’da el-Hâc A‘mâ mahallesi sükkânından es-Seyyid Ahmed 
b.  Mehmed meclis-i şer‘-i hatîrde Mehmed b.  Abdülbâkī mahzarında ikrâr ve 
takrîr-i kelâm edip mezbûr Mehmed zimmetinde karz-ı şer‘îden on bin akçe 
hakkım olup mukābelesinde iki mağribî bıçak yedinde rehn-i makbûz idi hâlâ 
meblağ-ı mezbûrdan on dört bin akçesi mezbûr Mehmed yedinden tamâmen 
ahz u kabz ve yedimde rehin olan sâlifü’z-zikr bıçağı yedine teslîm edip bâkī ka-
lan üç bin akçeden zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: el-Hâc Sâlim ve Mehmed b.  Ali Çelebi el-Mübâşir, Seyyid 
Ahmed, Süleyman b. ( ).

816 [73b-4] Şâhin Bey b. Hasan ile Hümâ Hâtun arasındaki cariye meselesinden 
doğan anlaşmazlığa, bedel-i sulh karşılığında son verildiği
Mahmiye-i İstanbul’da Ali Paşa-yı Atîk mahallesinde sâkin işbu bâ‘isü’l-kitâb 
Şâhin Bey b.  Hasan mahfil-i kazâda Hümâ Hâtun bt.  İbrahim mahzarında 
takrîr-i kelâm edip merkūme Hümâ Hâtun târih-i kitâbdan sekiz ay mukad-
dem kendi menzilimden uzun boylu açık kaşlı gök elâ gözlü Frenkiyyetü’l-asl 
Gülbûy nâm câriye-i memlûkemi idlâl edip evimin karşısında sâkine Kerime 
Hâtun’a yirmi iki bin akçeye bey‘ ve kabz-ı semen eylemişdir deyû bun-
dan akdem merkūme Hümâ’dan da‘vâ ve taleb eylediğimde ol dahi vesâtat-ı 
muslihîn ile beni da‘vâ-yı mezbûrumdan on dört bin akçe üzerine inşâ-i 
akd-i sulh eyledikde ben dahi sulh-ı mezbûru kabûl ve bedel-i sulh olan 
meblağ-ı mezbûr on dört bin akçeyi merkūme Hümâ Hâtun bana def ‘aten 
edâya iktidârı olmamağla te’cîle tâlibe olmağın ben dahi târih-i kitâbdan on 
beş gün tamâmına dek te’cîl eyledim dedikde gıbbe’t-tasdîk mezbûre Hümâ 
Hâtun’un sadriyye kebîre kızı Sâliha bt.  Mehmed nâm hâtun, ben vâlidem 
mezbûre Hümâ’nın zimmetine lâzım gelen meblağ-ı mezbûr on dört bin ak-
çeye kefîl oldum dedikde gıbbe’t-tasdîk mezbûr Sâliha’nın dahi nefsine ve 
hîn-i mütâlebede meclis-i şer‘a ihzârına Mi‘mâr Sinan mahallesinde sâkin 
kalaycı Oruc b.  Mirza nâm kimesne kefîl olmağın mâ vaka‘a bi’t-taleb ketb 
olundu.
Fi’l-yevmi’r-râbi‘ min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Ahmed Çelebi b. Mustafa Çelebi Pazarcı, Mehmed b. Ramazan, 
Muharrem b.  Abdullah, Eyüb b.  Ali, Hüseyin b.  Ebûbekir, Mehmed b.  Ahmed, 
Osman b. Abdullah.

817 [73b-5] Emine bt. Ali’nin, kardeşi Müstecâb b. Ali tarafından kendisine 
emaneten verilen parayı geri vermesi gerektiği
Mahmiye-i İstanbul’da Unkapanı’nda hamal tâifesinden Müstecâb b.  Ali nâm 
kimesne meclis-i şer‘de kız karındaşı Emine bt.  Ali muvâcehesinde üzerine 
da‘vâ ve takrîr-i kelâm edip kız karındaşım merkūme Emine yedine on sekiz 
bin akçe emânet vaz‘ ve teslîm eyledim hâlâ taleb ederim suâl olunup alıveril-
mesi matlûbumdur dedikde gıbbe’s-suâl merkūme Emine cevâbında fi’l-hakīka 
karındaşım mezbûr Müstecâb bana on sekiz bin [74a] akçe emânet vaz‘ etmiş 
idi elân yedimdedir, lâkin zevcim Şaban’a deyni olmağla vermemiş idim deyû 
ikrâr ve i‘tirâf etmeğin ikrârı mûcebince meblağ-ı mezbûru müdde‘î-i merkūm 
Müstecâb’a red ve teslîme mezbûr Emine’ye tenbîh birle mâ vaka‘a bi’t-taleb 
ketb olundu.
Fi’l-yevmi’s-sâdis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Mustafa Çelebi 
b. İsâ, Hacı Yusuf b. Musa, Mehmed b. Ramazan.









818 [74a-1] Molla Ahaveyn mahallesindeki vakıf evin mütevellîliğine Mustafa 
Efendi b. Mehmed’in tayin edildiği
Dârü’l-hilâfet-i aliyye Kostantıniyye el-mahmiyye mahallâtından Molla 
Ahaveyn mahallesinde vâki‘ merhûm sâhibetü’l-hayrın vakfı olup bir tarafı 
Receb Subaşı mülküne ve iki tarafı tarîk-i âm ve bir tarafı mahalle-i mezbûrede 
vâki‘ mescid-i şerîfe müntehî iki bâb fevkānî ve iki bâb tahtânî odaları ve iki 
su kuyusunu müştemil vakıf menzilin mütevellîsi olmayıp bir mütevellî nasb 
ve ta‘yîn olunmak lâzım ve mühim olduğu zeyl-i vesîkada isimleri mastûr olan 
müslimîn ihbârları ile hâkim-i muvakki‘-i kitâb tûbâ-lehû ve hüsnü me’âb 
hazretleri huzûrunda zâhir ve müte‘ayyin olduğu ecilden, işbu hâfızü’l-vesîka 
Mustafa Efendi b.  Mehmed menzil-i mevkūf-ı mezbûra hasbî mütevellî nasb 
ve ta‘yîn eyleyip mezbûr Mustafa Efendi dahi tevliyyet-i mezbûru kabûl ve 
merâsimini edâya ta‘ahhüd olmağın mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Receb b. el-Hâc Süleyman, Seyyid Mustafa Çelebi b. Seyyid 
Fazlullah, Mustafa Çelebi b. Mehmed, İbrahim Çelebi b. Mehmed.

819 [74a-2] Ayşe bt. el-Hâc Kasım ile Ebûbekir Çelebi b. el-Hâc Osman’ın 
muhâlaa yoluyla boşandıkları
Husûs-ı âti’l-beyânın mahallinde tahrîri için bi’l-iltimâs kıbel-i şer‘den irsâl olu-
nan Mustafa Efendi b.  eş-Şeyh Mehmed Efendi mahmiye-i İstanbul’da Üskübî 
mahallesinde umdetü’t-tüccâr ve kıdvetü’l-ebrâr, sâhibü’t-temkîn, vâcibü’t-
tahsîn el-Hâc Nimetullah b. el-Hâc Şehabeddin’in menziline varıp akd-i meclis-i 
şer‘-i hatîr eyledikde mahmiye-i mezbûrda Süleymaniye kurbunda Samanveren 
mahallesinde sâkine fahrü’l-muhadderât ve zevi’l-muvakkarât Ayşe bt.  el-Hâc 
Kasım nâm bikr-i bâliğanın üveyi babası ve tarafeynden sulh ve ibrâya vekîl 
olup mezbûrenin zâtını ma‘rifet-i şer‘iyye ile ârifân mezbûrenin tevâbi‘inden 
olup Samanveren mahallesinden el-Hâc Hasan b.  Abdullah ve Haydarpaşa ma-
hallesinde Fıstık el-Hâc Ahmed b.  el-Hâc Abdi nâm kimesneler şehâdetleriyle 
hasm-ı şer‘î-i câhidânı muvâcehesinde vekâleti sâbite olan fahrü’l-a‘yân 
el-Hâc Mehmed Kapudân b.  el-Hâc Bedreddin meclis-i ma‘kūd-ı mezbûrda, 
müvekkile-i mezbûrenin zevci umdetü’l-a‘yân, zübdetü’l-erkân, râfi‘ü hâze’l-
kitâb Ebûbekir Çelebi b. el-Hâc Osman muvâcehesinde bi’l-vekâle ikrâr ve i‘tirâf 
edip müvekkile-i mezbûrenin mezkûr Ebûbekir Çelebi zimmetinde mütekarrir 
olan beş yüz altın mehr-i müecceli ve nafaka-i iddeti ve me’ûnet-i süknâsı ken-
di üzerine olmak üzre mezkûr Ebûbekir Çelebi ile vekâlet-i mahkiyye hasebiy-
le muhâla‘a-i sahîha-i şer‘iyye ile muhâla‘a edip zevciyyete ve gayra müte‘allika 
olan cemî‘ de‘âvî ve mütâlebâtdan mezbûru bi’l-vekâle ibrâ ve iskāt eyledim 
dedikde mezkûr Ebûbekir Çelebi dahi zevciyyete ve gayra müte‘allika cemî‘ 
de‘âvî ve mütâlebâtdan müvekkile-i mezbûrumu ibrâ ve iskāt eyledim dedikde 
gıbbe’t-tasdîki’ş-şer‘î vekîl-i mezbûr el-Hâc Mehmed Kapudân meclis-i ma‘kūd-ı 
mezkûrda i‘âde-i kelâm edip müvekkilem mezbûre Ayşe vekâlet-i meşrûhamı 
inkâr ve zevc-i muhâlı‘ı mezkûr Ebûbekir Çelebi’den mehr-i mezbûr beş yüz altı-
nı ahz ederse ben zâmin ve kefîl oldum dediğini Mevlânâ-yı mezkûr mahallinde 
ba‘de’t-tahrîr ma‘an irsâl olunan Abdullah Çelebi ve Pîrî Çelebi ile meclis-i şer‘a 
gelip alâ vukū‘ihi inhâ ve takrîr etmeğin mâ vaka‘a bi’t-taleb ketb ü tahrîr olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Umdetü’l-a‘yân Ahmed Ağa b.  Abdülmennân, Mehmed Efendi 
b. Osman el-İmâm, Muslu Efendi b. Hasan el-kadı, el-Hâc İsâ b. Abdülmümin, 
Mustafa b.  Hasan, Süleyman Efendi b.  Mustafa, Abdullah Çelebi b.  Mustafa, 
Mustafa Çelebi b. Ahmed, el-Hâc Ali b. ( ).

820 [74a-3] el-Hâc Mehmed Kapudan b. el-Hâc Bedreddin’in, Ebûbekir Çelebi 
b. el-Hâc Osman’da olan alacağının bir kısmından vazgeçtiği
Husûs-ı âti’l-beyânın mahallinde tahrîri için bi’l-iltimâs kıbel-i şer‘-i mutahhar-
dan irsâl olunan Mevlânâ Mustafa Efendi b. eş-Şeyh Mehmed Efendi mahmiye-i 
İstanbul’da Üskübî mahallesinde umdetü’l-tüccâr, kıdvetü’l-ebrâr, sâhibü’t-
temkîn vâcibü’t-tahsîn el-Hâc Nimetullah b.  el-Hâc Şehabeddin Bey menzili-
ne varıp zeyl-i vesîka[da] isimleri mastûr müslimîn huzûrlarında akd-i meclis-i 
şer‘ eyledikde mahmiye-i mezbûrede Süleymaniye kurbunda Samanveren ma-
hallesinde sâkin kıdvetü’l-ekâbir ve’l-a‘yân el-Hâc Mehmed Kapudân b.  el-
Hâc Bedreddin meclis-i ma‘kūd-ı mezbûrda, işbu kitâb-ı sıhhat-nisâbın sâhibi 
umdetü’l-a‘yân, zübdetü’l-erkân Ebûbekir Çelebi b.  el-Hâc Osman mahzarında 
ikrâr ve i‘tirâf edip mezkûr Ebûbekir Çelebi zimmetinde cihet-i karz-ı şer‘îden 
iki bin kıt‘a esedî guruş hakkım olup meblağ-ı mezbûrun bin beş yüz kıt‘a esedî 
guruşunu mezkûr Ebûbekir Çelebi yedinden mukaddemâ ahz u kabz edip 
mâ‘adâ olan beş yüz kıt‘a esedî guruşdan mezkûr Ebûbekir Çelebi’nin zimmeti-
ni ibrâ-i âm ile ibrâ-i kātı‘ü’n-nizâ‘ iskāt edip min ba‘d mezkûr Ebûbekir Çelebi 
kıbelinde vechen mine’l-vücûh ve sebebin mine’l-esbâb hak ve alâka ve med-
halim kalmadı dedikde gıbbe’t-tasdîk vâki‘ hâli Mevlânâ-yı mezbûr mahallin-
de ba‘de’t-tahrîr ma‘an irsâl olunan Abdullah Çelebi ve Pîrî Çelebi ile meclis-i 
şer‘a gelip vukū‘u üzre inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.









821 [74a-4] Haydar Dede b. Allahkulu’nun vârisi olan Râbia bt. Ebûbekir’in, 
Bulgurlu’daki bağ üzerinde bir hakkı olmadığı
Medîne-i Üsküdar’da Ağa Hamamı kurbunda sâkine Râbia bt.  Ebûbekir nâm 
hâtun meclis-i şer‘-i hatîr-i lâzımü’t-tevkīrde hâlâ Harameyn-i şerîfeyn halîfesi 
olan umdetü ashâbi’t-tahrîr ve’l-kalem Mehmed Efendi b.  Ahmed tarafından 
husûs-ı âti’l-beyâna vekîl olup Ahmed Çelebi b. Mustafa ve Ali Halîfe b. İbrahim 
şehâdetleri ile vekâleti sâbite olan Mehmed Ağa b.  eş-Şeyh Mehmed mahzarın-
da üzerine da‘vâ ve takrîr-i kelâm edip bundan akdem medîne-i mezbûrede 
Câmi‘-i Kebîr mahallesinde sâkin iken vefât eden Haydar Dede b.  Allâhkulu 
nâm kimesnenin ben sulbiye kızının kızı ve hasren vârisesi olmağla müteveffâ-
yı mezbûrun terekesinden olup zikr olunan Üsküdar kazâsına tâbi‘ Bulgurlu 
nâm karyede vâki‘ bir tarafı Mustafa b.  Abdullah bağı ve bir tarafı Mehmed 
Efendi [74b] b.  Mustafa bağı ve bir tarafı ba‘zan Kapıcı Derviş bağı ve ba‘zan 
tarîk-i hâs ve bir tarafı merhûm Ahmed Efendi veresesi bağları ve ba‘zan tarîk-i 
âm ile mahdûd bir kıt‘a bağ mûrisim müteveffâ-yı mezbûrdan bi hasebi’l-irs 
bana intikāl etmiş iken, hâlâ müvekkil-i merkūm Mehmed Efendi bi gayri 
hakkın vaz‘-ı yed eder suâl olunup alıverilmek matlûbumdur dedikde gıbbe’s-
suâl vekîl-i merkūm cevâbında müteveffâ-yı mezbûr Haydar Dede hayâtında 
zikr olunan bağı bin elli bir senesi Muharremü’l-harâmının beşinci gününde 
Ahmed Bey nâm kimesneye altmış kıt‘a riyâlî guruşa bey‘ ve kabz-ı semen et-
tikden sonra medîne-i mezbûrede Yeni mahallede hilâfe-i müvellâ olan Halil 
Efendi b.  İbrahim huzûrunda bey‘i ikrâr ve mûcebince mezbûr Ahmed Bey ye-
dine mübâya‘a hücceti verdikden sonra mezbûr Ahmed Bey dahi müvekkil-i 
müşârün-ileyh Mehmed Efendi’ye yirmi beş bin akçeye bey‘ ve kabz-ı semen et-
mişdir deyû def ‘le mukābele ve mazmûnu min külli’l-vücûh takrîr-i meşrûhunu 
nâtıka mübâya‘a hücceti ibrâz edip mezbûre Râbia muvâcehesinde feth ve 
kırâ’at ve istintâk olundukda merkūme Râbia mazmûn-ı hüccet-i merkūmemi 
bi’l-külliye münkire olıcak vekîl-i mezbûrdan mazmûn-ı hüccete beyyine ta-
leb olundukda udûl-i müslimînden olup karye-i mezbûre sükkânından Derviş 
b. Halil ve medîne-i mezbûrede ve Bağlar mahallesinde sâkin İbrahim b. Hasan 
nâm kimesneler li ecli’ş-şehâde meclis-i şer‘a hâzırân olup istişhâd olundukla-
rında, fi’l-vâki‘ müteveffâ-yı mezbûr Haydar Dede mezbûr Ahmed Bey’e zikr 
olunan bağı altmış kıt‘a riyâlî guruşa bey‘ ve kabz-ı semen eyledikden sonra 
târih-i mezbûrda zikr olunan Yeni mahallede hilâfe-i müvellâ olan Halil Efendi 
b.  İbrahim huzûrunda bey‘ini ikrâr ve bizim huzûrumuzda mûcebince mûmâ-
ileyh Halil Efendi dahi işbu hücceti mezbûr Ahmed Bey yedine vermişdi. Biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince müdde‘iyye-i mezbûre Râbia muhâsama ve mu‘ârazadan men‘ birle 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Musa Çavuş b.  Abdullah el-Mübâşir, Ali b.  İskender, Mahmud 
b. Hasan, Mehmed b. Abdurrahman, Sefer b. Ali, Ahmed b. Mustafa, Saib Ağa b. ( 
), Şükrullah b. Mustafa, Mehmed b. Ramazan, Abdi b. Hasan.

822 [74b-1] Yuvan’ın oğulları İstoyko ile Nikola arasındaki miras 
anlaşmazlığının, bedel-i sulh karşılığında sona erdiği
Vilâyet-i Rumeli’de Behlişte kazâsına tâbi‘ Hoçeşte nâm karyeden olup hâlik 
olan Yuvan nâm zimmînin kebîr oğlu İstoyko nâm zimmî meclis-i şer‘-i hatîr-i 
lâzımü’t-tevkīrde karındaşı Nikola nâm zimmî muvâcehesinde ikrâr ve i‘tirâf 
edip babamız hâlik oldukda cemî‘ terekesini karındaşım mezbûr ile beyni-
mizde iktisâm etmiş idik. Lâkin babam merkūmun terekesinden ba‘zı eşyâ-i 
ma‘lûmesin ketm ve ihfâ ettin ve menzil ve sâir [tere]kesinden hissenden ziyâde 
şey ahz eylemiş idin deyû karındaşım mezbûr beni beş yüz akçe üzerine sulh 
ettikde, ben dahi sulh-ı mezbûru kabûl ve bedel-i sulh olan meblağ-ı mezbûru 
karındaşım merkūm yedinden tamâmen ahz u kabz edip husûs-ı mezbûra 
müte‘allika da‘vâdan mezbûrun zimmetini ibrâ-i âm ile ibrâ eyledim ba‘de’l-
yevm husûs-ı mesfûra müte‘allika merkūm ile da‘vâm yoktur dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâdis min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mustafa b.  Hüseyin, Ahmed b.  Abdullah, Şükrullah Bey 
b.  Mustafa, Abdi b.  Hüseyin, Mehmed b.  Ramazan, Resûl b.  Rıdvan, Hüseyin 
b. Ebûbekir ve gayruhüm.

823 [74b-2] Mehmed Bey b. Abdi’nin, arsasını Mustafa Ağa’ya sattığı
Mahmiye-i İstanbul’da Sekbanbaşı İbrahim Ağa mahallesi sükkânından 
Mehmed Bey b.  Abdi meclis-i şer‘-i şerîf-i şâmihu’l-imâdda, sâbıkan Dergâh-ı 
âlî yeniçerilerinin kethüdâları olan Falakacı Mustafa Ağa b.  Halil tarafından 
husûs-ı âti’z-zikre vekîl olan Hasan Çelebi b.  Mustafa ve Hüseyin b.  Abdullah 
şehâdetleri ile şer‘an vekâleti sâbite olan el-Hâc Bâli b.  Veli muvâcehesinde bi 
tav‘ihî ikrâr ve i‘tirâf edip mahalle-i mezbûrda vâki‘ bir tarafı Ali Çelebi b. İlyas 
mülkü ve bir tarafı ba‘zan merhûm Mazhar Efendi vakfı ve ba‘zan Nalband 
Mehmed Ağa veresesi mülkleri ve bir tarafdan ba‘zan mezbûr Mustafa Ağa mül-
kü ve ba‘zan tarîk-i âm ve bir tarafı tarîk-i hâs ile mahdûd mezbûr Ali Çelebi ile 
müşterek bi’r-i mâyı müştemil muhterik menzil arsası içinde mevcûd enkāzı ile 
müvekkil-i müşârün-ileyh Mustafa Ağa’ya yedi yüz guruşa bey‘-i bât ile bey‘ ve 
teslîm edip ol dahi iştirâ ve tesellüm ve kabûl ettikden sonra meblağ-ı mezbûr 
yedi yüz esedî guruşu yedinden tamâmen alıp kabz eyleyip ba‘de’l-yevm arsa-i 
mezbûre cemî‘ tevâbi‘i birle mezbûr Mustafa Ağa’nın mülk-i müşterâsıdır, 
keyfe mâ yeşâ’ ve yahtâr mutasarrıf olsun dedikde mukırr-ı mezbûru ikrâr-ı 
meşrûhunda vekîl-i mezbûr vicâhen ve şifâhen tasdîk ve tahkīk etmeğin mâ 
hüve’l-vâki‘ gıbbe’t-taleb ketb olundu.
Hurrire fi’l-yevmi’s-sâdis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Receb Efendi b.  Ahmed el-İmâm, Abdi Çelebi b.  Receb Efendi, 
Yusuf Bey b.  Mehmed, Mehmed Çelebi b.  Receb, el-Hâc Ahmed b.  Mahmud, 
Mustafa Çelebi, Mustafa Çelebi b. Sefer, Mustafa b. Beşe b. ( ).

824 [74b-3] Uşşâkīzâde Mehmed Efendi’nin oğlu Sâlih Efendi’nin evini, 
Rukıyye Hanım bt. Musa Paşa’ya sattığı
Sâbıkan Kudüs-i şerîf kazâsından münfasıl olup mahmiye-i İstanbul’da Fethiye 
mahallesinde sâkin iken bundan akdem vefât eden Uşşâkīzâde Mehmed 
Efendi merhûmun mahdûm-ı mükerremleri Sâlih Efendi tarafından husûs-ı 
âti’l-beyâna vekîl olup Ali Efendi b.  Murtaza ve Mahmud Çelebi b.  Hüseyin 
şehâdetleri ile şer‘an vekâleti sâbite olan Ramazan Bey b.  Yakub meclis-i şer‘-i 
hatîr-i lâzımü’t-tevkīrde fahrü’l-muhadderât tâcü’l-muvakkarât Rukiyye Hanım 
bt. Musa Paşa’nın zâtını ma‘rifet-i şer‘iyye ile ârifân Mahmud b. Yusuf ve Hasan 
b. Muslu nâm kimesneler şehâdetleri ile şer‘an vekâleti sâbite olan Ahmed Bey 
b. Mustafa mahzarında bi’l-vekâle ikrâr ve takrîr-i kelâm edip medîne-i Galata 
müzâfâtından İstinye nâhiyesine tâbi‘ Boğazkesen mahallâtından Paşmakçı 
Şucâ‘ mahallesinde vâki‘ bir tarafı Meryem Hâtun bt.  Musa mülküne ve bir ta-
rafı İbrahim Çelebi b. Halil mülküne [75a] ve bir tarafı sâhil-i bahre ve bir tara-
fı tarîk-i hâssa müntehî büyût-ı müte‘addide ve limanı müştemil mülk menzi-
lini, bi cümleti’t-tevâbi‘ ve’l-levâhık ve kâffeti’l-menâfi‘ ve merâfık müvekkile-i 
müşârün-ileyhâ Rukiyye Hanım’a altmış bin nakd-i râyic fi’l-vakt akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm eyledik-
den sonra semeni olan meblağ-ı mezbûr altmış bin akçeyi müvekkil-i mezbûr 
Sâlih Efendi vekîl-i merkūm Ahmed Ağa yedinden bi’t-tamâm ahz u kabz ey-
ledi ba‘de’l-yevm menzil-i mahdûd-ı mezbûr müvekkile-i müşârün-ileyhânın 
mülk-i müşterâsıdır, keyfe mâ yeşâ’ ve yahtâr mutasarrıfe olsun dedikde gıbbe’t-
tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Fahrü’l-kuzât Abdülbâkī Efendi, Mehmed Efendi b.  ( ) el-Kâtib, 
Enbiya Çelebi bogasıcı, Mehmed Çelebi b.  ( ) bogasi, Mehmed Çelebi b.  ( ) 
el-münâdî, Ahmed b. Mahmud kethüdâ-yı muhzırân, Mehmed b. Ramazan ve 
gayruhüm mine’l-huzzâr.

825 [75a-1] Osman Bey b. Mehmed’in, Fâtıma bt. Ali’nin çiftliğini almak üzre 
vekil Mustafa Bey’e pey olarak verdiği parayı geri istediği
İşbu râfi‘ü’l-kitâb Osman Bey b.  Mehmed mahfil-i kazâda Mustafa Efendi 
b.  İbrahim mahzarında üzerine takrîr-i da‘vâ edip Fâtıma bt. Ali nâm hâtunun 
mülk çiftliğini bey‘a mezbûr Mustafa Efendi vekîli olmağla çiftlik-i mezbûru iştirâ 
etmek sadedinde olduğumda, pey olmak için vekîl-i mezbûr Mustafa Efendi’ye 
kırk kıt‘a esedî guruş verip lâkin çiftlik-i mezbûru iştirâ etmeyip âhara bey‘ et-
mesi ile meblağ-ı mezbûru mukaddemâ mezbûr Mustafa Efendi’den taleb eyledi-
ğimde alâ ru’ûsi’l-işhâd ikrâr etmişken vermede te‘allül eder, suâl olunup alıveril-
mesi matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i müslimînden olup 
mahmiye-i İstanbul’da Mismârî Şucâ‘ mahallesi sükkânından Sultan Selim Hân 
câmi‘-i şerîfi’nde müezzin başı olan Receb Efendi b.  Süleyman ve Halil Efendi 
b. Osman ve Ali Çelebi b. İbrahim nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd fi’l-vâki‘ mezkûr Mustafa Efendi sâlifü’z-zikr çiftli-
ğin pey olmak için müdde‘î-i mezbûrdan kırk kıt‘a esedî guruş aldım bey‘ et-
medim deyû bi’d-defe‘â huzûrumuzda ikrâr ve bizi işhâd eyledi biz bu husûsa 
bu vech üzerine şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Tahrîr[en] fi’l-yevmi’s-sâbi‘ min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Hacı Ahmed b.  Mahmud, Abdi b.  Hüseyin, Resûl b.  Rıdvan, 
Şükrullah b. Mustafa, Mehmed b. Ramazan, Mustafa b. İsâ.

826 [75a-2] Beyceğiz mahalleli fakirlere vakfedilen paradan borç alıp 
ödemeden ölen Hasan Beşe b. Abdullah’ın terekesinden bu 
paranın tahsil edildiği
Mahmiye-i İstanbul’da Beyceğiz mahallesi fukarâsının mühimmâtına mevkūfe 
nukūda hâlâ mütevellî olan el-Hâc Hüseyin Beşe b.  Abdullah meclis-i şer‘de 
mahalle-i mezbûre sükkânından iken bundan akdem vefât eden Hasan Beşe 
b. Abdullah’ın sulbiye kebîre kızı ve bi’l-inhisâr vârisesi olup terekesine vâzı‘u’l-
yed olan Arife’nin zevci ve tarafından husûs-ı âtîye vekîli olan fahrü’l-müderrisîn 
İsmail Efendi b. Hasan mahzarında bi’t-tevliyye ikrâr ve i‘tirâf edip müteveffâ-yı 
mezkûr Hasan Beşe zimmetinde mütevellîsi olduğum vakfın malından beş yüz 
esedî guruş ve beynimizde ma‘lûm menzil semeninden altmış üç esedî ki cem‘an 
beş yüz altmış üç esedî guruş olup kable’l-edâ fevt olduğu ecilden, meblağ-ı mezbûr 
yüz altmış üç esedî guruşunu müteveffâ-yı mezbûrun terekesinden olmak üzre 
vekîl-i mezbûr yedinden tamâmen ahz u kabz eyledim min ba‘d meblağ-ı mezbûr 
beş yüz altmış üç kıt‘a esedî guruşdan ve murâbahadan bir akçe ve bir habbe bâkī 
kalmadı dedikde gıbbe’t-tasdîk mâ vaka‘a bi’t-taleb ketb olundu.
Tahrîren fi’l-yevmi’s-sâdis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: İsmail Ağa b. ( ), Mehmed Beşe b. ( ), Berber Hasan Çelebi b. ( ), 
Piyâle b. Mustafa Efendi el-kadı, Mehmed Çelebi b. ( ), keçeci Mustafa Beşe b. ( ), 
Osman Çelebi b. İsmail, el-Hâc Hüseyin, Abdülkerim Çelebi el-Müderris.

827 [75a-3] Ahmed Ağa’nın, çeşitli yerlerdeki ev ve bağlarını Süleyman Ağa 
b. Abdullah’a sattığı
Husûs-ı âti’l-beyânın mahallinde istimâ‘ ve tahrîri iltimâs olunmağın kıbel-i 
şer‘-i mutahhardan Mevlânâ mu‘îd Mustafa Efendi irsâl olunup ol dahi zeyl-i 
sütûrda isimleri mastûr olan müslimîn ile mahmiye-i Kostantıniyye’de hâlâ 
Adliye ta‘bîr olunur müceddeden ibnâ olunan câmi‘-i şerîfe varıp akd-i meclis-i 
şer‘-i şerîf ettikde, mahmiye-i mezbûrede Kadır[ga] limanı kurbunda Şehsuvar 
Bey mahallesinde sâkin Ahmed Ağa meclis-i ma‘kūd-ı mezbûrda, cennet-
mekân firdevs-âşiyân merhûm ve mağfûrun-leh Şehzâde Sultân Mehmed Hân 
evkāfından olup mahrûse-i Galata kazâsına tâbi‘ Mahayine? nâm karyede sâkin 
işbu hâfızü’l-kitâb Süleyman Ağa b. Abdullah mahzarında tav‘an ikrâr ve i‘tirâf 
edip akd-i âtî sudûruna değin dâhil-i silk-i mülkümde münselik olup medîne-i 
mezbûrda vâki‘ Aya Nikola mahallesinde iki tarafdan mezbûr Süleyman Ağa 
mülküne ve bir tarafdan sâhil-i bahre ve bir tarafdan Polohoroni nâm zimmî 
mülküne müntehî üç fevkānî kule ta‘bîr olunur menzilimi ve kurbunda vâki‘ 
teharrîden müstağnî mahzen ve içinde mevcûd şırahâne ve dört fıçıyı ve bir 
bâb misâfir odası ahırı ve yine mahalle-i mezbûrede vâki‘ ma‘lûmü’l-hudûd bir 
menzilimi ve karye-i mezbûre sınırında Felim? nâm mevzi‘de vâki‘ ma‘lûmü’l-
hudûd on sekiz dönüm iki kıt‘a bağ ve yine Akdi nâm mevzi‘de vâki‘ ma‘lûmü’l-
hudûd on iki dönüm dört kıt‘a bağ ve yine Balhoz nâm mevzi‘de vâki‘ ma‘lûmü’l-
hudûd yedi dönüm iki kıt‘a ve yine Daho nâm mevzi‘de vâki‘ ma‘lûmü’l-hudûd 
iki dönüm bir kıt‘a ve yine Aya Yorgi nâm mevzi‘de ma‘lûmü’l-hudûd iki dö-
nüm bir kıt‘a bağımı, safka-i vâhide mezbûr Süleyman Ağa’ya tarafeynden îcâb 
ve kabûlü hâvî bey‘-i bâtt-ı sahîh-i şer‘î ile altı yüz kıt‘a tâmmü’l-vezn riyâlî 
kebîr guruşa bey‘ edip ol dahi vech-i meşrûh üzre iştirâ ve kabûl eyledikden 
sonra semeni olan meblağ-ı mezbûr altı yüz kıt‘a riyâlî kebîr guruşu mezbûr 
Süleyman Ağa yedinden bi’t-tamâm ahz u kabz edip mesbûku’z-zikr emlâki 
mahallinde zabt ve tasarrufa merkūm Süleyman Ağa’yı taslît eyledim ba‘de’l-
yevm mülk-i müşterâsı olup keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Hasan b. Hüseyin ile meclis-i şer‘a gelip ihbâr [75b] ve takrîr 
etmeğin mâ vaka‘a bi’l-ibtigā ketb olundu.
Fi’l-yevmi’l-hâmis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem Murtaza Efendi, İhtiyâr-ı 
ashâbi’t-tastîr ve’r-rakam Ali Efendi b.  Abdullah, Mehmed Efendi kâtib, 
es-Seyyid Ahmed Çelebi b. Nesimî, Ahmed Çelebi b. ( ), Hüseyin Çelebi eş-şehîr 
bi Arabzâde, Ahmed Çavuş, Siyavuş Bey, Ahmed Çelebi b. Süleyman.

828 [75b-1] Mehmed Efendi’nin, çeşitli yerlerdeki ev ve bağlarını Süleyman Ağa 
b. Abdullah’a sattığı
Husûs-ı âti’l-beyânın mahallinde istimâ‘ ve tahrîri iltimâs olunmağın savb-ı 
şer‘-i mutahhardan Mevlânâ mu‘îd Mustafa Efendi irsâl olunup ol dahi zeyl-i 
rakīmde isimleri mastûr olan müslimîn ile mahmiye-i Kostantıniyye’de Adliye 
ta‘bîr olunur hâlâ müceddeden binâ olunan câmi‘-i şerîfe varıp akd-i meclis-i 
şer‘-i şerîf ettikde, mahrûse-i Galata kazâsına tâbi‘ olup cennet-mekân firdevs-
âşiyân merhûm Şehzâde Sultan Mehmed Hân evkāfından Kapıdağı nâhiyesinde 
Mahayine nâm karyede [sâkin] Süleyman Ağa b. Abdullah meclis-i şer‘-i hatîr-i 
ma‘kūd-ı mezbûrda, mahmiye-i mezbûrede Şeyh Ebülvefâ mahallesinde sâkin 
hâfızü’l-kitâb umdetü erbâbi’t-tahrîr ve’l-kalem Mehmed Efendi b. ( ) tarafından 
husûs-ı âti’l-beyânı tasdîke sâbitü’l-vekâle vekîl olan ihtiyâr-ı ashâbi’t-tahrîr ve’r-
rakam Murtaza Efendi mahzarında tav‘an ikrâr ve i‘tirâf edip karye-i mezbûrede 
Aya Nikola mahallesinde vâki‘ akd-i âtî sudûruna değin dâhil-i silk-i mülküm-
de münselik bir tarafı Polihoroni mülküne ve bir tarafı sâhil-i bahre ve bir tara-
fı Garofali mülküne ve bir tarafı tarîk-i âm ve bir tarafı ba‘zan Dimitri Raykoda 
menziline müntehî her biri üçer tabaka olmak üzre iki kule ve bir bâb tahtânî 
mahzenimi cümle tevâbi‘ [ve] levâhıkı ve kâffe-i hukūk ve merâfıkı ile medîne-i 
mezbûre toprağında Ekrine nâm mevzi‘de vâki‘ ma‘lûmü’l-hudûd iki kıt‘a [ve] 
Vakran nâm mevzi‘de vâki‘ ma‘lûmü’l-hudûd iki kıt‘a ve Aniforaki nâm mevzi‘de 
vâki‘ ma‘lûmü’l-hudûd bir kıt‘a ve Balihori nâm mevzi‘de vâki‘ ma‘lûmü’l-hudûd 
bir kıt‘a ve Aya Yorgi nâm mevzi‘de vâki‘ ma‘lûmü’l-hudûd bir kıt‘a ve Anki 
nâm mevzi‘de vâki‘ ma‘lûmü’l-hudûd bir kıt‘a ve Manyas nâm mevzi‘de vâki‘ 
ma‘lûmü’l-hudûd bir kıt‘a ve Levaziye nâm mevzi‘de vâki‘ ma‘lûmü’l-hudûd bir 
kıt‘a ve Uzunyalı’da vâki‘ ma‘lûmü’l-hudûd bir kıt‘a ve İstefano nâm mevzi‘de 
vâki‘ ma‘lûmü’l-hudûd bir kıt‘a bağlarımı, saf[ka]-i vâhide ile müşârün-ileyh 
Mehmed Efendi’ye tarafeynden îcâb ve kabûlü hâvî bey‘-i bâtt-ı kat‘î ile bir kere 
yüz bin ve on beş bin akçeye bey‘ edip ol dahi vech-i muharrer üzre iştirâ ve 
kabûl ettikden sonra semeni olan meblağ-ı mezbûr bir kere yüz bin ve on beş 
bin akçeyi müşârün-ileyh Mehmed Efendi yedinden tamâmen ahz u kabz ey-
leyip emlâk-i mezkûre mûmâ-ileyh Mehmed Efendi’ye mahallinde kabza taslît 
eyledim ba‘de’l-yevm mülk-i müşterâsı olup keyfe mâ yeşâ’ mutasarrıf olsun de-
dikde gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr ve 
ba‘dehû ma‘an ba‘s olunan Monla Ahmed ile meclis-i şer‘a gelip ihbâr ve takrîr 
etmeğin mâ vaka‘a bi’l-ibtigā sebt olundu.
Fi’l-yevmi’s-sâbi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.

829 [75b-2] Abbas Beşe b. Abdullah’ın, Rus asıllı Âsiye bt. Abdullah’ı 
kölelikten azat ettiği
Mahmiye-i İstanbul’da Edirnekapısı dâhilinde Acıçeşme kurbunda sâkin Abbas 
Beşe b. Abdullah nâm kimesne meclis-i şer‘-i hatîrde takrîr-i kelâm edip kendi-
ye rıkkıyyetini mu‘terife olan orta boylu açık kaşlı gök elâ gözlü Rusiyyetü’l-asl 
hâmiletü hâze’l-kitâb ümm-i veledim Âsiye bt. Abdullah’ı hasbeten lillâhi te‘âlâ 
ve taleben li merzâti Rabbihi’l-a‘lâ tahrîr ve i‘tâk ve silk-i harâir-i asliyyâta ilhâk 
ve idrâc eyledim ba‘de’l-yevm mezbûr Âsiye sâir harâir-i asliyyât gibi hürre olup 
üzerinde velâdan gayrı hakkım kalmadı dedikde mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdurrahman b.  Abdullah, Mustafa b.  İsâ, Şükrullah b.  Mustafa, 
Abdi b. Hüseyin, Resûl b. Rıdvan, Mehmed b. Ramazan.

830 [75b-3] Asvador v. Haçuk’un, Divriği Kesme köyündeki damı 
Toros v. Danik’e sattığı
Mahrûse-i Kostantıniyye hısnı ebvâbından Langa kurbunda vâki‘ Yenikapı’da 
hamal tâifesinden Asvador v.  Haçuk nâm Ermeni işbu râfi‘ü’l-kitâb Toros 
v.  Danik nâm Ermeni muvâcehesinde ikrâr ve takrîr-i kelâm edip vilâyet-i 
Anadolu’da Divriği kazâsı müzâfâtından Kesme nâm karyede vâki‘ tarafeyni 
müşterî-i merkūm Toros menzili ve bir tarafı Mezad nâm zimmî menzili ve bir 
tarafı tarîk-i âm ile mahdûd haymalık ta‘bîr olunur bir bâb mülk damı merkūm 
Toros’a on beş esedî guruşa bey‘-i bâtt-ı sahîh-i şer‘î ile bey‘ edip ol dahi iştirâ 
ve kabûl eyledikden sonra semeni olan on beş esedî guruşu tamâmen yedinden 
ahz u kabz edip mebî‘-i mezbûru mahallinde zabta merkūm Toros’u taslît eyle-
dim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Hasan Beşe b.  Ferhad, Murad b.  Ferhad, Abdi b.  Hüseyin, 
Mehmed b. Ramazan, Resûl [b.] Rıdvan, Mustafa b. İsâ, Hızır b. Abdünnebî.

831 [75b-4] Terzi Mustafa b. Arzuman’ın Eflak asıllı köle Ahmed 
b. Abdullah’ı azat ettiği
Mahmiye-i İstanbul’da Mustafa Bey mahallesinde sâkin Terzi Mustafa 
b.  Arzuman meclis-i şer‘de ikrâr ve takrîr-i kelâm edip işbu açık kaşlı elâ göz-
lü orta boylu Eflakiyyü’l-asl Ahmed b. Abdullah nâm memlûkü hasbeten lillâhi 
te‘âlâ tahrîr ve i‘tâk ve sâir ahrâr-ı müslimîne idrâc ve ilhâk eyledim ba‘de’l-
yevm mezbûr Ahmed sâir ahrâr-ı asliyyîn gibi hürdür üzerinde velâdan gayrı 
hak ve alâkam kalmadı dedikde mâ hüve’l-vâki‘ mezbûr Ahmed talebi ile ketb 
olundu.
Fi’l-yevmi’l-âşir min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Efendi b.  Receb el-İmâm, Mustafa Çelebi b.  Mehmed, 
Ahmed Çelebi b. Hüseyin, Mehmed b. Siyami, Mehmed b. Ali, Ramazan Odabaşı, 
Kovacı Muharrem.

832 [75b-5] Mustafa b. Arzuman’ın azat ettiği Ahmed b. Abdullah’a bazı 
eşyaları hibe ettiği
Mahmiye-i İstanbul’da Mustafa Bey mahallesinde sâkin Mustafa b.  Arzuman 
meclis-i şer‘de mu‘takı Ahmed b.  Abdullah muvâcehesinde ikrâr ve takrîr-i 
kelâm edip eşyâ-i memlûkemden bir münakkaş çuka-i serhaddî ve bir münak-
kaş çakşır ve bir yeşil çuka yelek çuka-i serhaddî ve bir beyaz entari ve bir kırmızı 
kumaş kaftan ve iki makrama ve bir havlu makrama ve iki bakır tâbe ve iki ten-
cere ve sahan ve bir kahve ibriği ve bir leğen ve bir ibrik ve bir kaliçe ve üç aded 
Yanbolu kebesi ve oku ve bir terzi destgâhı ve bir mikrâzımı, mu‘takım mezbûr 
Ahmed’e hibe-i sahîha ile hibe ve temlîk edip ol dahi ittihâb ve kabûl ve temel-
lük eyledi ba‘de’l-yevm eşyâ-i mezbûre mezbûr Ahmed’in mülk-i mevhûbudur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîr[en] fi’l-yevmi’l-hâdî aşer min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: es-Sâbikūn.









833 [76a-1] Çukurbostanlı Ümmühânî’nin oğlu Halil’in, annesinden kalan 
mehir hakkının bir kısmını alıp geri kalanından vazgeçtiği
Mahmiye-i İstanbul’da Çukurbostan sâkinelerinden olup bundan akdem fevt 
olan Ümmühânî bt.  ( ) nâm hâtunun verâseti, zevc-i metrûkü Ali Beşe’ye ve 
kebîr oğlu Halil’e münhasıra oldukdan sonra mezbûr Halil meclis-i şer‘de Ali 
Beşe b.  İbrahim mahzarında ikrâr ve takrîr-i kelâm edip vâlidem müteveffât-ı 
mezbûrenin merhûm Ali Beşe zimmetinde mütekarrir olan sekiz yüz akçe 
mehr-i müeccelinin bi hasebi’l-irsi’ş-şer‘î rub‘u iki yüz akçe mezbûr Ali Beşe’ye 
ve selâse-i erbâ‘ı altı yüz akçe bana intikāl etmişdi hâlâ meblağ-ı mezbûrun yüz 
akçesin alıp kabz edip bâkī kalan beş yüz akçeden mezbûr Ali Beşe’nin zimme-
tini ibrâ-i âm ile ibrâ ve iskāt eyledim dedikde gıbbe’t-tasdîk mâ vaka‘a ketb 
olundu.
Fi’l-yevmi’s-sâdis min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Şaban Bey el-Mübâşir, Yusuf Ağa b. Abdullah, Hüseyin b. ( ), Baba 
Resûl b. Rıdvan, Abdi Çelebi, Veli b. Mahmud.

834 [76a-2] Manisalı Çelebi mahallesinden sarrâc Ali Efendi b. Mustafa 
hayattayken, Firûz Ağa mahallesindeki evi Mehmed Paşa’ya sattığı
Mahmiye-i İstanbul’da Manisalı Çelebi mahallesinde fevt olan sarrâc Ali 
Çelebi b.  Mustafa’nın verâseti, zevce-i metrûkesi Ceyhun bt.  Abdullah ile sulbî 
kebîr oğlu Sâlih Çelebi’ye ve kebîre kızı Fâtıma’ya münhasıra olduğu şer‘an 
müte‘ayyin oldukdan sonra husûs-ı âti’l-beyânın mahallinde tahrîri iltimâs 
olunmağın, cânib-i şer‘den Mevlânâ Keşfî Mustafa Efendi irsâl olunup ol dahi 
kazâ-i Belgrad’dan münfasıl mefharü’l-mevâliyyü’l-kirâm Ali Efendi’nin men-
ziline varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘ ettiklerinde, mezbûr Sâlih Çelebi asâleten ve mezbûretân Ceyhun 
ve Fâtıma taraflarından zikri âtî husûsa vekîl olup Receb Beşe b.  Bayram ve 
Halil Efendi b. Ali şehâdetleri birle vekâleti sâbite olan mezbûr Fâtıma’nın zevci 
Mustafa Çelebi b. Habîb vekâleten meclis-i şer‘-i hatîrde râfi‘ü’l-kitâb umdetü’l-
emâcid ve’l-ekârim Süleyman Bey ve Mustafa Bey b. Hamîd Paşa taraflarından 
tasdîk-ı âti’l-beyâna vekîl olup bimâ hüve nehci’s-sübût şer‘an vekâleti sâbite 
olan Mehmed Efendi b.  İsmail muvâcehesinde her biri asâleten ve vekâleten 
ikrâ[r] ve i‘tirâf edip mûrisimiz mezbûr sarrâc Ali hâl-i sıhhatinde mahmiye-i 
mezbûrede Firûz Ağa mahallesinde vâki‘ iki tarafı Abdülbâkī Paşa vakfı ve bir 
tarafı Medîne-i Münevvere vakfı ve bir tarafı tarîk-i hâs ile mahdûd fevkānî 
ve tahtânî büyût-ı müte‘addideyi müştemil mülk menzilini, merkūm Mehmed 
Paşa’ya bin kıt‘a esedî guruşa bey‘-i kat‘î birle bey‘ ve teslîm edip semeni olan 
meblağ-ı mezbûru tamâmen ahz u kabz etmiş idi. Merkūm Mehmed Paşa’nın 
fevtinden sonra menzil-i mezbûr oğulları müşârün-ileyhâ Süleyman Bey 
ve Mustafa Bey’e intikāl eylemiş mülk-i mevrûslarıdır dediklerinde, gıbbe’t-
tasdîki’l-mu‘teber vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Abdullah Çelebi b.  Abdi ve Mevlüd b.  Mustafa ile meclis-i 
şer‘a gelip inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ömer Efendi b.  Abdullah el-Müderris, Şeyh Mehmed Efendi 
b.  Hacı Mahmud, es-Seyyid Ahmed Çelebi b.  Halil el-İmâm, Mehmed Ağa 
b.  Ramazan, Muslu Çelebi b.  Yusuf, Hacı Mahmud b.  Mehmed, Ali Çelebi 
b. Haydar, Ahmed Çelebi b. Halil, Mehmed Bey b. Kurt, Halil b. İbrahim, Receb 
b. Hacı Musa, Ahmed Çelebi. b. Atâullah, Hacı Ramazan b. Muslu.

835 [76a-3] Çukurbostan’da oturan Bayram b. Mehmed’in, evini Ayşe 
bt. Abdullah’a sattığı
Mahmiye-i İstanbul’da Sultân Selim kurbunda Çukurbostan mahallesinde 
sâkin Bayram b.  Mehmed nâm kimesne meclis-i şer‘de mahalle-i mezbûrede 
sâkine Ayşe bt.  Abdullah nâm hâtun tarafından husûs-ı âti’l-beyâna sâbitü’l-
vekâle vekîli olan zevci Ali b.  Ahmed mahzarında ikrâr ve takrîr-i kelâm edip 
mahalle-i mezbûre[de] vâki‘ iki tarafı yine vekîl-i merkūm Ali mülkü ve bir ta-
rafı Zâhide Hâtun mülkü ve bir tarafı tarîk-i hâssa müntehî bir bâb fevkānî oda 
ve bir tahtânî oda ve bir sofa ve havluyu müştemil mülk menzilimi, bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık müvekkile-i mezbûre Ayşe 
Hâtun’a dört bin altı yüz akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ol dahi iştirâ ve kabûl ve tesellüm eyledikden son-
ra semeni olan meblağ-ı mezbûr dört bin altı yüz akçeyi vekîl-i mezbûr Ali ye-
dinden bi’t-tamâm ahz u kabz eyledim ba‘de’l-yevm menzil-i mezbûr müvekki-
lem mezbûrenin mülk-i müşterâsıdır, keyfe mâ yeşâ’ mutasarrıfe olsun dedikde 
gıbbe’t-tasdîk mâ hüve’l-vâki‘ ketb olundu.
Fi’l-yevmi’l-hâdî aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Ali b.  İbrahim, İbrahim b.  Cafer, Saban b.  Şaban, Mehmed 
b. Ramazan, Şükrullah b. Mustafa, Abdi b. Hüseyin, Resûl b. Rıdvan.

836 [76a-4] Osman Ağa b. Mehmed’in, çiftlik almak üzre Mustafa b. İbrahim’e 
pey olarak verdiği parayı geri aldığı
Mahmiye-i İstanbul’da Sultan Selim Hân câmi‘-i şerîfi kurbunda Çukurbostan 
mahallesinde sâkin Osman Ağa b.  Mehmed meclis-i şer‘de işbu bâ‘isü’l-kitâb 
Mustafa Efendi b.  İbrahim mahzarında ikrâr ve takrîr-i kelâm edip gāibe ani’l-
meclis Fâtıma bt. Ali nâm hâtunun bey‘a vekîli olduğu ecilden Ebâ Eyyûb Ensârî 
müzâfâtından kasaba-i Silivri’ye tâbi‘ Davudca nâm karyede vâki‘ lede’l-ahâlî 
ve’l-cîrân ma‘lûmü’l-hudûd mülk çiftlik iştirâ etmek sadedinde iken pey olmak 
üzre mezbûr Mustafa Efendi’ye kırk kıt‘a esedî guruş teslîm eylemişdim hâlâ 
meblağ-ı mezbûr kırk esedî guruşu merkūm Mustafa Efendi yedinden tamâmen 
ahz ve kabz eyledim dedikde gıbbe’t-tasdîk mâ vaka‘a ketb olundu.
Fi’l-yevmi’l-hâdî aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi b. Hüseyin, Resûl b. Rıdvan, Şükrullah b. Mustafa, Mehmed 
b. Ramazan, Hasan b. Bayram.

837 [76a-5] el-Hâc Ahmed b. Mehmed’in, Hüseyin b. Himmet’e olan borcunu 
ödediğini ispat etmek için mühlet isteği
Bâ‘isü’l-kitâb Hüseyin b.  Himmet meclis-i şer‘de el-Hâc Ahmed b.  Mehmed 
muvâcehesinde üzerine da‘vâ edip mezbûr el-Hâc Ahmed zimmetinde yedim-
den müşterâ ve makbûz beynimizde ma‘lûm gemi âlâtı bahâsından otuz bir bin 
altı yüz akçe hakkı olup meblağ-ı mezbûrun üç yüz akçesini ahz ve istîfâ ey-
leyip bâkī otuz bir bin üç yüz akçe hakkımı taleb ederim suâl olunsun dedik-
de gıbbe’s-suâl mezbûr el-Hâc Ahmed cevâbında fi’l-vâki‘ müdde‘î-i mezbûra 
vech-i muharrer üzre gemi âlâtı bahâsından bâkī zimmetimde otuz bir bin üç 
yüz akçe deynim olup lâkin meblağ-ı mezbûru kendiye tamâmen teslîm ettik-
den sonra yine meblağ-ı mezbûru mudârebeten bana teslîm edip kable’l-amel 
yedimde helâk olmuşdu [deyû] def ‘le mukābele edicek gıbbe’l-istintâk ve’l-inkâr 
mezbûr el-Hâc Ahmed’in def ‘-i mezbûruna mübeyyine beyyine taleb olunduk-
da ityân-ı beyyine [için] istimhâl etmeğin mehl-i şer‘î ile imhâl olunmağın mâ 
hüve’l-vâki‘ gıbbe’t-taleb ketb olundu.
Fi’l-yevmi’l-hâdî aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Rıdvan Beşe b. Abdullah, Hüseyin Beşe b. Veli, Mustafa b. Veli, 
Abdi b. Hüseyin, Ahmed b. Mahmud, Veli b. Mahmud.

838 [76b-1] Sarıgez’de ekmekçi Komili v. Todori’nin fırınından para çalındığı
Mahmiye-i İstanbul’da Sarıgez fırınında habbâz olan Komili v.  Todori nâm 
zimmî meclis-i şer‘de Ali b.  Hasan ve Ahmed b.  Abdi ve Kirkor ve [v.] Barbit 
ve Arakil v. Karabet ve Yani v. Nikola ve Bogos v. Kirkor ve Kirkor v. Nikola ve 
Avlos v.  Arnadi ve Bogos v.  Sevindik ve Kirkor v.  Bogos ve Barham v.  Parsık 
ve Selver v.  Agop mahzarlarında üzerlerine da‘vâ ve takrîr-i kelâm edip zikr 
olunan fırında olan mevzi‘imde gece ile dört bin akçemi mezbûrlar hafiyye-
ten ahz eylemişdir, suâl olunup alıverilmesi matlûbumdur dedikde gıbbe’s-suâl 
ve’l-inkâr mezbûrdan da‘vâsını mübeyyine beyyine taleb olundukda ityân-ı 
beyyineden izhâr-ı acz edip istihlâf etmeğin mezbûr Komili’nin mevzi‘inden 
gece ile dört bin akçesini ahz etmeyip elân üzerlerine reddi lâzım gelmediği-
ne mezbûrûndan Ali ve Ahmed ve Kirkor ve Arakil ve Bâli ve Bogos ve diğer 
Kirkor ve Avlos ve diğer Bogos ve diğer Kirkor ve Barham her birine yemîn 
teklîf olundukda hasbe’l-mes’ûl mezbûrân Ali ve Ahmed yemîn billâhi’l-aliyyi’l-
a‘lâ ve zimmiyûn-ı mezbûrun half billâhi’llezî enzele’l-İncîle alâ İsâ -aleyhi’s-
selâm- eylediklerinde müdde‘î-i mezbûr Komili bilâ-beyyine da‘vâdan men‘ 
birle mâ hüve’l-vâki‘ gıbbe’t-taleb ketb olundu.
Fi’l-yevmi’r-râbi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi b.  Ramazan, Şükrullah b.  Mustafa, Mehmed b.  Ramazan, 
Mustafa b. İsâ, Ali b. Muharrem, Resûl b. Rıdvan, Mehmed b. Mustafa.

839 [76b-2] Mehmed Beşe ve Mustafa Beşe b. Halil’in, evlerini Elvan 
Bey ve Ahmed Bey Vakfı’na satıp, sonradan burayı mütevellîsi 
marifetiyle kiraladıkları
Mahmiye-i Galata’ya tâbi‘ kasaba-i Tophâne’de el-Hâc Memi mahallesinde 
sâkin Mehmed Beşe ve Mustafa Beşe b.  Halil nâm kimesneler meclis-i şer‘de 
mahmiye-i İstanbul’da Elvan Bey ve Ahmed Paşa’nın nukūd-ı mevkūfelerine 
mütevellî olan Ömer Çelebi b. Mehmed mahzarında ikrâr ve takrîr-i kelâm edip 
silk-i mülkünde münselik olup mahalle-i mezbûrede vâki‘ bir tarafı merhûm 
Fenârîzâde vakfı ve bir tarafı el-Hâc Yusuf mülkü ve bir tarafı ba‘zan Lâlezâde 
Hâtun vakfı ve ba‘zan Mustafa Çelebi mülkü ve bir tarafı Nalçacı bahçesi ile 
mahdûd iştirâki’s-seviy üzre mutasarrıf olduğumuz mülk menzili mütevellî 
merkūm Ömer Çelebi’ye her biri sekiz dirhem olmak üzre yedi riyâlî guruş ve 
yirmi dört esedî ve beş bin altı yüz altmış akçe ve yine mezbûr Ahmed Paşa 
vakfından yirmi esedî guruş bi tarîki’l-istiğlâl ma‘an bey‘ ve teslîm mütevellî-i 
mezbûr dahi vakfeyn-i mezbûreyn malı ile iştirâ ve kabûl eyledikden sonra 
meblağ-ı mezbûr yedi riyâlî guruşu ve yirmi dört esedî guruşu ve beş bin altı 
yüz altmış akçeyi ve mezbûr Ahmed Paşa vakfından dahi yirmi esedî guru-
şu mütevellî-i mezbûr Ömer Çelebi yedinden bi’t-tamâm ahz u kabz eylediği-
mizden sonra yine menzil-i mezbûru ba‘de’t-tahliyyeti’ş-şer‘iyye ve’t-tekābuzi’l-
mer‘iyye târih-i kitâbdan bir sene tamâmına değin def ‘aten mütevellî-i mezbûr 
bize bin sekiz yüz akçe[ye] îcâr ve teslîm biz dahi vech-i muharrer üzre istîcâr ve 
kabûl eylediklerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Hüsrev b.  Abdullah, Abdullah b.  Mehmed, Hasan 
b. Mahmud, Mehmed b. Ramazan, Şükrullah b. Mustafa, Abdi b. Hüseyin, Köse 
Osman b. Abdullah.

840 [76b-3] Samadya v. İlya’nın, Abdullah Efendi b. el-Hâc İbrahim’e olan 
borcunu ödemesi gerektiği
Mahmiye-i İstanbul hısnı ebvâbından Çatladıkapısı kurbunda sâkin işbu bâ‘isü’l-
kitâb Abdullah Efendi b. el-Hâc İbrahim mahfil-i kazâda, Samadya cemâ‘atinden 
Samadya v. İlya nâm yahudi muvâcehesinde üzerine da‘vâ ve takrîr-i kelâm edip 
mezbûr Samadya zimmetinde vakıyyesi beynimizde ma‘lûm yedimden müşterâ 
ve makbûz zecec? semeninden otuz bin üç yüz on akçe hakkım olup meblağ-ı 
mezbûrdan on iki bin iki yüz akçesini alıp kabz edip bâkī kalan on sekiz bin 
yüz on akçemi taleb ederim suâl olunsun dedikde gıbbe’s-suâl mezbûr Samadya 
cevâbında fi’l-vâki‘ kaziyye vech-i muharrer üzre olup lâkin zimmetinde bâkī 
kalan on sekiz bin yüz on akçemi müdde‘î-i mezbûrun te’cîl ve taksîte ve tara-
fından sâbitü’l-vekâle vekîli olan İsmail Beşe b. Mustafa târih-i kitâbdan altmış 
altı gün mukaddem beher hafta beş yüz akçe vermek üzre iki yüz yetmiş gün 
tamâmına değin te’cîl, ben dahi kabûl, ol vechile meblağ-ı bâkī-i mezbûr taksîte 
vech-i muharrer üzre taksît olmuşdur deyû def ‘le mukābele edicek gıbbe’l-
istintâk, müdde‘î-i mezbûr te’cîl ve taksîte tarafeynden mezbûr İsmail Beşe’yi 
tevkîlini inkâr edicek mezbûr Samadya’dan def ‘-i mezbûrunu mübeyyine bey-
yine taleb olundukda ityân-ı beyyineden izhâr-ı acz edip müdde‘î-i mezbûra 
yemîn dahi vermemekle, meblağ-ı bâkī-i mezbûru edâya tenbîh birle mâ hüve’l-
vâki‘ bi’t-taleb ketb olundu.
Fi’s-sânî aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Bekir b.  Muslu, Abdi Bey b.  Hüseyin, Resûl b.  Rıdvan, Veli 
b. Mahmud, Ahmed b. Abdülcebbar.

841 [76b-4] el-Hâc Ahmed b. Mustafa’nın evinde misafir iken ölü bulunan 
Hasan b. Bahtiyar’ın diyet meselesi
Medîne-i Gelibolu müzâfâtından Ece nâhiyesine tâbi‘ Kumköyü nâm karyede 
sâkin el-Hâc Ahmed b. Mustafa meclis-i şer‘de fi’l-asl vilâyet-i Rumeli’nde Hersek 
sancağında vâki‘ Çayniçe kazâsına tâbi‘ Gorajde nâm kasabadan olup mahmiye-i 
İstanbul’da Hadîka-i hâssa’da bostancı olan Mustafa b. Bahtiyar mahzarında ikrâr 
ve i‘tirâf edip fi’l-asl kasaba-i mezbûreden olup zikr olunan Kumköyü nâm kar-
yede benim mülk menzilimde misâfiren sâkin iken menzilimde cerîhan maktûl 
bulunup Ori dağı demekle ma‘rûf mevzi‘de nakl olunan Hasan b.  Bahtiyar’ın 
verâseti babası mezkûr Bahtiyar b. Ömer’e ve vâlidesi Kādire bt. İbrahim’e mün-
hasıra olduğu nakl-i şer‘î ile huzûr-ı hâkimü’ş-şer‘de sâbite olmadan mukaddem 
mezkûr Mustafa b.  ( ) maktûl-i mezbûrun li ebeveyn karındaşı olmağla ancak 
verâseti bana ve vâlidesi Kādire’ye münhasıradır deyû kendi nefsinden asâleten 
ve mezbûre Kādire tarafından vekîlim deyû vekâleten maktûl-i mezbûrun diyet-i 
kâmilesi olan on bin dirhem gümüşü da‘vâ ve taleb edip vesâtat-ı muslihîn ile zikr 
olunan on bin dirhem gümüş da‘vâsından yetmiş bin akçeye sulh olup bedel-i 
sulhu mezbûr Mustafa benden tamâmen ahz u kabz etmiş idi. Lâkin maktûl-i 
mezbûrun babası mezkûr Bahtiyar zuhûr etmekle mezbûr Mustafa mahrûm ol-
duğundan gayrı mezbûre Kādire tarafından dahi vekîli olmadığı ecilden benden 
makbûzu olduğu meblağ-ı mezbûra müte‘allika mezkûr Mustafa kıbelinde vechen 
mine’l-vücûh hak ve alâkam kalmadı dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’t-tâsi‘ min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdülkerim Ağa b.  Bâli Muhzırbaşı, Hacı Ahmed b.  Mehmed, 
Sâlih Beşe b. Bayezid, Süleyman Çelebi b. Mustafa, Mehmed Ağa b. Sunullah.

842 [77a-1] Mehmed Çavuş’un, Receb Ağa b. Ali’den aldığı borca karşılık 
karısının evini rehin olarak verdiği
Mahmiye-i İstanbul’da Yenibahçe kurbunda Karabaş mahallesi sükkânından 
olup Dergâh-ı âlî yeniçerilerinin üçüncü ağa bölüğüne mahsûs odada çavuş 
olan fahrü’l-cüyûş Mehmed Çavuş b.  Ahmed kendi nefsinden asâleten ve zev-
cesi Şahbaz bt. Abdullah tarafından husûs-ı âtîye vekîli olup vekâleti mezbûreyi 
ma‘rifet-i şer‘iyye ile ârifân Ali Çelebi b. Abdullah ve Mustafa Çelebi b. Hüseyin 
nâm kimesneler şehâdetleriyle şer‘an sâbite oldukdan sonra vekâleten meclis-i 
şer‘-i hatîrde işbu kitâb-ı sıhhat-nisâbın sâhibi umdetü’l-emâsil ve’l-a‘yân 
makbûlü’s-sudûr ve’l-erkân Receb Ağa b.  Ali tarafından ikrâr-ı âtîyi tasdîke 
vekîl olup bimâ hüve nehci’s-sübût vekâleti sâbite olan fahrü’l-a‘yân Ahmed Ağa 
b. Abdülmennân mahzarında tav‘an ikrâr ve i‘tirâf edip mezkûr Receb Ağa’dan 
üç yüz doksan kıt‘a esedî guruşu ben istikrâz ve kabz edip mukābelesinde mü-
vekkilem mezkûre silk-i mülkünde münselik olup mahalle-i mezbûrede vâki‘ 
bir tarafı ba‘zan Yusuf Efendi el-imâm menziline ve ba‘zan Dilaver bt. Abdullah 
mülküne ve bir tarafı merhûm Hâfız Ahmed Paşa bostanına ve bir tara-
fı Mazruban Hâtun mülküne ve bir tarafı tarîk-i âm müntehî mülk menzili-
ni ba‘de’t-tahliyyeti’ş-şer‘iyye mezbûr Receb Ağa’ya rehin vaz‘ ve teslîm edip 
mezbûr Receb Ağa dahi benim deynim için irtihân ve kabûl ve kabz eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’l-hâdi aşer min şehri Rebî‘ilevvel li sene erba‘a ve seb‘în ve 
elf.
Şuhûd[ü’l-hâl]: Abdullah Efendi el-kadı, Şaban Efendi el-İmâm, Ahmed Ağa, 
Mehmed Bey b. el-bostânî, Mehmed Efendi b. el-Cündî Ali Çelebi b. ( ).

843 [77a-2] Eğin’in Navril köyünden Bağdasar v. Asvador’un, komşusu Asvador 
v. Nahnek’in arsasına yaptığı duvar üzerinde hak iddia etmediği
Vilâyet-i Anadolu’da Eğin kazâsına tâbi‘ Navril nâm karye sâkinlerinden Bağdasar 
v. Asvador nâm zimmî meclis-i şer‘de Asvador v. Nahnek? muvâcehesinde ikrâr 
ve takrîr-i kelâm edip câr-ı mülâsıkım olan mezbûr Asvador’un arsası üzerine 
kendi taşım ile bir duvar binâ etmişdim hâlâ ol duvarı mezbûr Asvador’a teber-
ru‘ eyledim, zikr olunan duvarda hak ve alâkam kalmayıp mezbûr Asvador’un 
mülküdür dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Keşfî Mustafa Efendi, Abdi Çelebi b. Hasan, Şükrullah b. Mustafa, 
Hüseyin b. Abdülcebbar, Mehmed b. Ramazan, Ali b. Muharrem.

844 [77a-3] Köle Ali b. Abdullah’ın, efendisi Ali Çelebi b. Behrâm’a 30.000 akçe 
kitâbet bedelinden bir kısmını ödediği
Dârü’s-saltanati’s-seniyye mahmiye-i Kostantıniyye mahallâtından Sekbanbaşı 
mahallesinde sâkin Ali b.  Abdullah nâm emred meclis-i şer‘-i şerîf-i lâzımü’t-
teşrîfde, kendinin mevlâsı olan işbu bâ‘isü’l-kitâb Ali Çelebi b.  Behrâm mahza-
rında takrîr-i kelâm edip ben mersûm Ali Çelebi’nin abd-i memlûkü olup bun-
dan esbak beni otuz bin akçe üzerine kitâbete kat‘ edip ben dahi kabûl eylemiş-
dim hâlâ bedel-i mezbûrdan altı bin akçesin mezkûr Ali Çelebi’ye edâ ve teslîm 
edip meblağ-ı bâkī yirmi dört bin akçe dahi şey’en fe-şey’en edâ ederim dedik-
de gıbbe’t-tasdîki’ş-şer‘î mâ vaka‘a ketb olundu.
Fi’l-yevmi’s-sânî aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Şükrullah b.  Mustafa, Mustafa Çelebi b.  İsâ, Abdi Çelebi 
b. Hüseyin, Resûl b. Rıdvan.

845 [77a-4] Kayıkçı taifesinden Mehmed Beşe b. Mahmud’un, Yuvan adlı 
kölesini azat ettiği
Mahmiye-i İstanbul’da Fenerkapısı hâricinde sâkin Kayıkçı tâifesinden Mehmed 
Beşe b.  Mahmud nâm kimesne meclis-i şer‘-i hatîr-i lâzımü’t-tevkīrde takrîr-i 
kelâm edip kendiye rıkkını mu‘terif olan uzun boylu sarı bıyıklı gök elâ gözlü 
Moskoviyyü’l-asl hâmil-i hâze’s-sifr Yuvan v. ( ) nâm abd-i memlûkümü, hasbe-
ten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i ahrâr-ı 
asliyyete ilhâk ve idrâc eyledim ba‘de’l-yevm mezbûr Yuvan sâir ahrâr gibi hür 
olup üzerine velâ-yı şer‘îden gayrı hakkım bâkī kalmadı dedikde mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Sefer b.  Abdullah, Mustafa Beşe b.  Abdullah, Veli b.  Mahmud, 
Abdi b. Hüseyin, Şükrullah b. Mustafa, Resûl b. Rıdvan, Mehmed b. Ramazan.

846 [77a-5] Molla Hüsrev mahallesinden İsmihan’ın vakfettiği paraya 
mütevellî olarak el-Hâc Mehmed b. İsâ’nın tayin edildiği
Mahmiye-i İstanbul’da Molla Hüsrev mahallesinde merhûme İsmihan nâm 
sâhibetü’l-hayr eczâ-i şerîfe tilâvetiyçün vakf ettiği her leyl sekiz akçe hesâbı 
üzerine iki yüz kıt‘a riyâlî kebîr guruş nukūdun hasbî mütevellîsi olan Karcı 
Ali nâm kimesne tarîk-i hacda vefât edip yerine bir mütevellî nasb ve ta‘yîn 
olunmak lâzım ve mühim ve hâfız-ı hâze’l-kitâb el-Hâc Mehmed Efendi b.  İsâ 
sâlih ve mütedeyyin ve umûr-ı tevliyyeti görmeye mücidd ü sâ‘î olduğu sikāt-ı 
ahyârdan olup zeyl-i vesîkada isimleri mastûr olan müslimîn ihbârlarıyla lede’ş-
şer‘i’l-mutahhar zâhir ve mütebeyyin olmağın hâkim-i muvakki‘-i kitâb tûbâ-
lehû ve hüsnü me’âb hazretleri mezkûr el-Hâc Mehmed’i nukūd-ı mevkūfe-i 
mezkûre üzerine hasbî mütevellî nasb ve ta‘yîn eyleyip mezbûr el-Hâc Mehmed 
dahi tevliyyet-i mezbûreyi kabûl ve merâsimini edâya müte‘ahhid olmağın mâ 
vaka‘a bi’t-taleb ketb olundu.
Tahrîren fi’l-yevmi’s-sâlis aşer min şehri Rebî‘ilevvel li sene erba‘a ve seb‘în ve 
elf
Şuhûdü’l-hâl: Mustafa Efendi b.  Osman el-İmâm, İbrahim Halîfe b.  Halil 
el-Müezzin, Mustafa Çelebi b. İlyas, Ramazan b. Ali, el-Hâc Veli ( ), Ali b. Mehmed, 
Himmet b. Yusuf, Şaban b. Ali, Osman b. ( ).

847 [77a-6] Yeniçeri odabaşılarından Ahmed Çelebi b. Ali’nin, Rus asıllı 
Yusuf b. Abdullah adlı kölesini azat ettiği
Dergâh-ı âlî yeniçerilerinin otuz beşinci ağa bölüğüne mahsûs odada hâlâ odaba-
şı olan fahrü’l-akrân Ahmed Çelebi b. Ali meclis-i şer‘-i hatîr-i lâzımü’t-tevkīrde 
takrîr-i kelâm edip kendiye rıkkını mu‘terif olan açık kaşlı orta boylu gök elâ 
gözlü Rusiyyü’l-asl bâ‘isü’l-kitâb Yusuf b.  Abdullah nâm abd-i memlûkümü, 
hasbeten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
ahrâr-ı asliyyîne ilhâk ve idrâc eyledim ba‘de’l-yevm mezbûr Yusuf sâir ahrâr-ı 
asliyyîn gibi hür olup üzerine velâdan gayrı hakkım bâkī kalmadı dedikde mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Osman Beşe b. Receb seroda bölük 10, İbrahim Çelebi b. Ali se-
roda bölük 33, Hüseyin Hoca, Halil Çelebi b.  ( ) seroda bölük 32, Halil Çelebi 
b. ( ) seroda bölük 2, Mehmed Çelebi b. Ali, Mehmed Çelebi b. Ömer, Mehmed 
Çelebi b. Abdullah, Mahmud Çelebi b. Mustafa, Yusuf b. Abdullah.

848 [77b-1] Ahmed Dede mahallesindeki vakıf evin, vakıf şartı gereği evsiz 
olan İsmail Efendi b. İbrahim’e verildiği
Mahmiye-i İstanbul’da el-Hâc Hüseyin mahallesi demekle ma‘rûf Mirahor 
câmi‘-i şerîfi kurbunda Ahmed Dede mahallesinde vâki‘ (…) Selver bt. Abdullah 
nâm sâhibetü’l-hayrın vakıf ve süknâsını evvelâ nefsine ve ba‘dehû evlâd-ı 
evlâd-ı evlâdına ba‘de’l-inkırâz sulehâdan meskene muhtâc bir recüle şart ve 
ta‘yîn eylediği ma‘lûmü’l-hudûd bir bâb beyt-i süflîyi ve muhavvatayı muhtevî 
menzilde, şart-ı vâkıf üzre evlâd-ı mürtezikadan sâkine olan Fâtıma bt.  Pîrî 
bilâ-veled fevt olup evlâd-ı vâkıfe münkarize olmağla süknâ-yı menzil-i mesfûr 
sulehâdan olup meskene muhtâc olan İsmail Efendi b.  İbrahim’e şart-ı vâkıf 
üzre kıbel-i şer‘-i enverden tevcîh olunup tasarrufiyçün işbu vesîka ketb olundu.
Fî 14 min Rebî‘ilevvel li sene 1074.
Şuhûd[ü’l-hâl]: Umdetü’l-müderrisîni’l-kirâm Mehmed Efendi b.  eş-Şeyh 
Muharrem Efendi, Zübdetü’l-akrân Mehmed Ağa b.  Mustafa, Ebûbekir 
b. Mustafa, Mehmed b. Muharrem.

849 [77b-2] Mimar Sinan mahallesinden Fâtıma Hâtun bt. Mehmed Ağa’nın, 
evini Mehmed Efendi b. Mustafa’ya sattığı
Husûs-ı âti’l-beyânı mahallinde tahrîr için gıbbe iltimâs kıbel-i şer‘den Mevlânâ 
Keşfî Efendi irsâl olunup ol dahi mahmiye-i İstanbul’da Mi‘mâr Sinan mahal-
lesinde Fâtıma Hâtun bt.  Mehmed Ağa’nın sâkine olduğu menzile varıp zeyl-i 
rakīmde muharrerü’l-esâmî olan müslimîn huzûrlarında akd-i meclis-i şer‘-i şerîf 
eyledikde mezkûre Fâtıma zâtı ma‘rifet-i şer‘iyye ile ârifân Abdurrahim Çelebi 
b.  Mehmed Ağa ve Ebûbekir Beşe b.  Mahmud ta‘rîfleri ile mu‘arrefe oldukdan 
sonra meclis-i ma‘kūd-ı mezbûrda işbu bâ‘isü’l-kitâb umdetü’l-etıbbâ’i’l-hâzikīn 
Hâssa etıbbâdan Mehmed Efendi b.  Mustafa mahzarında bi tav‘ihâ ikrâr ve 
takrîr-i kelâm edip silk-i mülk-i sahîhimde münselik olup mahalle-i mezbûrede 
vâki‘ bir tarafı mahalle-i mezbûre imâmına meşrûta menzile ve bir tarafı mezbûr 
Abdurrahman Çelebi mülküne ve iki tarafı tarîk-i âm müntehî olup hâriciyye 
tabaka-i ulyâda iki bâb fevkānî oda ve orta sofa ve dehliz ve bir kenîf ve tabaka-i 
vustâda iki bâb oda ve dehliz ve tabaka-i süflîde bir ahır ve havlu ve su kuyusu 
ve samanlık ve bir kenîf ve dâhiliyyesi tabaka-i ulyâda iki bâb oda ve sofa ve deh-
liz ve bir fevkānî kenîf ve tahtapûş ve vustâda iki bâb oda ve dehliz ve tabaka-i 
süflîde bir kiler ve muhtib ve matbah ve kenîf ve havlu ve tarîk-i âm tarafında 
yedi aded dükkânları müştemil mülk menzilimi, bi cümleti’t-tevâbi‘ ve’l-levâhık 
ve kâffeti’l-menâfi‘ ve’l-merâfık merkūm Mehmed Efendi’ye iki yüz altmış yedi 
bin nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh ile bey‘ ve teslîm ol dahi iştirâ ve kabûl ve kabz ve teslîm ettikden sonra 
semeni olan meblağ-ı mezbûr iki yüz altmış yedi bin akçeyi müşterî-i merkūm 
Mehmed Efendi yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr müşterî-i merkūm Mehmed Efendi’nin mülk-i müşterâsıdır, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î vâki‘ 
hâli Mevlânâ-yı mezbûr mahallinde tahrîr, ba‘dehû ma‘an irsâl olunan Abdullah 
Çelebi ve Muhzır Mehmed ile meclis-i şer‘a gelip alâ vukū‘ihi inhâ ve takrîr et-
meğin mâ vaka‘a bi’t-taleb ketb olundu.
Fi’l-yevmi’r-râbi‘ min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mefharü’l-eimme Abdurrahman Efendi, Ali Efendi b.  Mehmed 
el-İmâm, es-Seyyid Abdurrahman Çelebi b. es-Seyyid, Abdülbâkī b. ( ) el-Müezzin, 
Mehmed Çelebi b. Osman, Mehmed b. Mehmed, Ali Beşe b. Hüseyin.

850 [77b-3] Tayyib Mehmed Efendi b. Mustafa’nın evini, Keresteci Seydî Ali Bey 
Vakfı’na bey‘ bi’l-istîcâr yoluyla sattığı
Husûs-ı âti’l-beyânın mahallinde tahrîri için gıbbe iltimâs kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da Mi‘mâr Sinan mahallesinde Tayyib Mehmed Efendi b.  Mustafa Bey 
sâkin olduğu menziline varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i şerîf eyledikde merhûm Mehmed Efendi meclis-i 
ma‘kūd-ı merkūma işbu bâ‘isü’l-kitâb Keresteci Seydî Ali Bey vakfına hâlâ 
mütevellî Mustafa Halil b. Ali mahzarında ikrâr ve takrîr-i kelâm edip mahalle-i 
mezbûrede vâki‘ bir tarafı mahalle-i mezbûre imâmına meşrût menzile ve bir 
tarafı Abdurrahman Çelebi b.  Mehmed Ağa mülküne ve iki tarafı tarîk-i âm 
müntehî dâhiliyye ve hâriciyye büyût-ı müte‘addideyi ve yedi dükkânı müşte-
mil mülk menzilimi, cemî‘ tevâbi‘ ve levâhık ile her biri seksen dirhem tâmmü’l-
vezn ve sahîhu’l-ayâr beş yüz kıt‘a riyâlî guruşa bi tarîki’l-istiğlâl bey‘ ve teslîm ol 
dahi mâl-ı vakf-ı mezbûr ile iştirâ ve kabûl ve kabz ve tesellüm eyledikden son-
ra yine menzil-i mahdûd-ı mezbûru ba‘de’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan bir sene tamâmına değin mütevellî-i merkūm bana her 
leyâlî sekizer dirhem riyâlî guruşa îcâr ve teslîm ben dahi vech-i muharrer üzre 
istîcâr ve kabûl ve kabz ve tesellüm eyledim dedikde gıbbe’t-tasdîki’ş-şer‘î vâki‘ 
hâli Mevlânâ-yı mezbûr mahallinde tahrîr, ba‘dehû ma‘an irsâl olunan Abdullah 
Çelebi ve Muhzır Ahmed ile meclis-i şer‘-i hatîre gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Abdurrahman Efendi b. Ahmed el-İmâm, Ali Efendi b. Mehmed 
el-İmâm, Seyyid Abdurrahman Efendi b. Abdülbâkī el-Müezzin, Mustafa Halîfe 
b.  Halil, Halil b.  Ali, Mustafa Hacı Kasım b.  Halil, Mahmud Çelebi b.  Eyüb, 
Abdullah b. Hüseyin.

851 [77b-4] Hüseyin b. Mustafa’nın, Hüseyin Beşe b. Haydar’ı dövdüğü
Mahmiye-i İstanbul’da yemenici tâifesinden Hüseyin Beşe b.  Haydar meclis-i 
şer‘iyyede Hüseyin b. Mustafa mahzarında üzerine da‘vâ ve takrîr-i kelâm edip 
mezbûr Hüseyin’den târih-i kitâb günü Yemiş iskelesinde hakkım taleb eyle-
diğimde bi gayr-i vech-i şer‘î tabanca ve yumruk ile benim yüzüme darb etti 
hâlâ mezbûrdan suâl olunup mûcebi icrâ olunmak matlûbumdur dedikde 
gıbbe’s-suâl ve’l-inkâr müdde‘î-i mezbûrdan müdde‘âsını mübeyyine beyyine 
taleb olundukda ityân-ı beyyineden izhâr-ı acz edip istihlâf etmeğin merkūm 
Hüseyin’den müdde‘î-i mezbûr Hüseyin’i tabanca ve yumruk ile darb eyleme-
diğine yemîn teklîf olundukda ol dahi yemînden nükûl etmeğin mûcebi ile 
ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mehmed [b.] Abdullah, Şükür [b.] Abdullah, Abdi Çelebi, Tatar 
Resûl, Veli [b.] Mehmed ve gayruhüm.

852 [77b-5] Ali b. Veli’nin ayıplarını bilerek merkebi aldığına dair, satıcı Hızır 
b. Ali’nin şahitleri olduğu
Mahmiye-i İstanbul’da Karagümrük kurbunda sâkin Ali b.  Veli nâm kimesne 
meclis-i şer‘de Hızır b. Ali nâm kimesne muvâcehesinde da‘vâ edip işbu merkeb 
bin altı yüz akçe[ye] cemî‘ uyûbdan sâlimen mezbûr Hızır bana bey‘ ve teslîm 
ve kabz-ı semen etmişdi. Lâkin zikr olunan merkebin ön ayakları tirek? olup 
ma‘yûb olmağla red ve semeni deyû def ‘ ettiğim meblağ-ı mezbûru istirdâd 
ederim deyicek gıbbe’s-suâl mezbûr Hızır zikr olunan merkeb cemî‘ uyûbu ile 
bey‘ eyledim, ol dahi bu vech üzre iştirâ ve kabûl etti deyicek gıbbe’l-istintâk 
ve’l-inkâr bâyi‘-i mezbûrdan takrîrine mübeyyine beyyine taleb olundukda 
udûl-i müslimînden Yahya b.  Murad ve Mehmed b.  Ahmed nâm kimesneler li 
ecli’ş-şehâde meclis-i şer‘a hâzırân olup isre’l-istişhâd ve fi’l-hakīka işbu merkeb 
cemî‘ uyûbu ile bin altı yüz akçeye mezbûr Hızır merkūm Ali’ye bey‘ ve teslîm 
edip mezbûr Ali dahi bizim huzûrumuzda vech-i muharrer üzre cemî‘ uyûbu ile 
iştirâ ve kabûl eyledi biz bu husûsa şâhidleriz şehâdet dahi deyû her biri edâ-i 
şehâdet-i şer‘iyye edicek mûcebince müdde‘î-i mezbûr Ali’yi da‘vâdan men‘ bir-
le mâ vaka‘a bi’t-taleb ketb olundu.
Fi’l-yevmi’l-hâmis min Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Baba Resûl b. Rıdvan, Şükür b. Mustafa, Abdi b. Hüseyin, Hüseyin 
b. Bâli Bey, Yusuf b. Mustafa, Şaban.

853 [78a-1] Saye bt. Karabet’in mirasının vârisler arasında paylaşıldığı
Mahmiye-i İstanbul’da Kâtib Kasım mahallesinde sâkin iken bundan akdem 
hâlike olan Saye bt.  Karabet nâm Ermeni’nin verâseti, zevc-i metrûkü Toma 
v. Selviyar nâm Ermeni ve sadrî kebîr oğlu olup hâl-i küfründe Soğod?, hâlike-i 
merkūmenin helâkinden sonra şeref-i İslâm’la müşerref oldukda Hasan ismi 
ile müsemmâ olan mühtedî ve babası Karabet ve vâlidesi Gül nâm Ermeniye’ye 
münhasıra ve tashîh-i mes’eleleri on iki sehimden olup sihâm-ı mezbûrdan üç 
sehimi zevc-i mezbûr Toma’ya ve beş sehimi oğlu merkūm Hasan’a ve iki se-
himi babası mezbûr Karabet’e ve iki sehimi vâlidesi merkūme Gül’e isâbet ve 
intikāl eylediği şer‘an zâhir ve mütebeyyin oldukdan sonra, merkūm Hasan 
meclis-i şer‘de hâlik-i merkūmenin metrûkâtına vâzı‘u’l-yed olan işbu bâ‘isü’s-
sifr merkūm Toma muvâcehesinde ikrâr ve takrîr-i kelâm edip vâlidim hâlike-i 
mezbûrenin terekesinden işbu yedinde olan defter-i kassâm nâtık olduğu üzre 
benim beş sehim hisseme isâbet eden dört bin yüz altmış akçe hakkımı babam 
mezbûr Toma yedinde olan terekeden tamâmen ahz u kabz eyledim dedikde 
gıbbe’t-tasdîki’ş-şer‘î bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mustafa Bey b.  İsâ, Mustafa b.  Muharrem, Mehmed Çelebi 
b. Abdullah, Baba Resûl b. Rıdvan.

854 [78a-2] Sâliha bt. Mehmed’in, arsasını Hüsam Bey Vakfı’na bağışladığı
Mahmiye-i İstanbul’da Hüsam Bey mahallesinde sâkine Sâliha bt. Mehmed nâm 
hâtun tarafından husûs-ı âti’l-beyânı ikrâra vekîl olup Mehmed b. Şaban ve Veli 
b.  Mustafa şehâdetleri ile şer‘an vekâleti sâbite olan Abdülbâkī b.  Abdülkerim 
nâm kimesne meclis-i şer‘-i hatîr-i lâzımü’t-tevkīrde yine mahalle-i mezbûrede 
Hüsam Bey vakfına mütevellî olan Mahmud Ağa b. Ali mahzarında bi’l-vekâle 
ikrâr ve takrîr-i kelâm edip evkāf-ı mezbûreden olup mahalle-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd icâre-i mu‘accele ve müeccele-i 
ma‘lûmeteyn ile müvekkilem merkūmenin taht-ı tasarrufunda olup muhterik 
menzil arsasında olan hisse-i şâyi‘asını binâya kudreti olmamağla kendi hüsn-i 
ihtiyârı ile cânib-i vakfa ferâğ edip kasr-ı yed eyledi dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Hâfız Mehmed Efendi el-İmâm, Hüseyin Çelebi [b.] Ahmed 
el-Kâtib, İbrahim b.  Hüsrev, Mustafa b.  Şaban, Resûl b.  Rıdvan, Mehmed 
b. Ramazan.

855 [78a-3] Timurhan bt. Abdullah ile Mustafa b. Hızır’ın muhâlaa 
yoluyla boşandıkları
Mahmiye-i İstanbul’da İskender Paşa mahallesi sâkinelerinden Timurhan 
bt.  Abdullah nâm hâtun meclis-i şer‘-i hatîr-i lâzımü’t-tevkīrde zevci Mustafa 
b.  Hızır muvâcehesinde ikrâr ve takrîr-i kelâm edip zevcim mezbûr Mustafa 
zimmetinde mütekarrir ve ma‘kūdun-aleyh olan bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzeri-
me olmak üzre ve zevcim mezbûr Mustafa’nın firâşından hâsıl olan sagīr oğlum 
Musa’yı dahi târih-i kitâbdan yedi sene tamâmına değin kendi malımdan infâk 
ve iksâ etmek üzre mezbûr Mustafa ile muhâla‘a-i sahîha-i şer‘iyye ile muhâla‘a 
edip zevciyyete müte‘allika âmme-i de‘âvîden her birimiz âharı ibrâ-i âmm-ı 
kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Abdurrahim Efendi b. Ahmed el-Kâtib, Receb Beşe b. Mehmed, 
Abdullah b.  Muharrem, Halil Beşe b.  Abdullah, Baba Resûl b.  Rıdvan, Receb 
Çelebi el-Muhzır, Mustafa Çelebi, Veli [b.] Mahmud el-Muhzır.

856 [78a-4] Mülâyim bt. Abdullah’ın, mehrinin bir kısmıyla, bazı ev eşyalarını 
kocası Mehmed b. Hızır’a hibe ettiği
Mahmiye-i İstanbul’da Çıkrıkçı Kemal mahallesi sâkinelerinden Mülâyim 
bt.  Abdullah nâm hâtun meclis-i şer‘de hâlâ zevci işbu râfi‘ü’l-kitâb Mehmed 
b. Hızır nâm kimesne mahzarında bi tav‘ihâ ikrâr ve takrîr-i kelâm edip zevcim 
mezbûr Mehmed’in zimmetinde mütekarrir ve ma‘kūdun-aleyh olan üç yüz ak-
çenin iki yüz akçesi ile eşyâ-i memlûkemden bir döşek ve iki yorgan ve iki ye-
meni yastık ve iki tencere ve iki sahan ve iki tava ve bir havan ve bir güğüm ve 
bir bakraç ve bir minder ve bir kilim ve bir ayaklı sandık ve bir köhne kaliçe ve 
üç velenseyi zevcim mezbûr Mehmed’e hibe-i sahîha-i şer‘iyye ile hibe ve temlîk 
ve teslîm ol dahi meclis-i hibede ittihâb ve kabûl ve kabz eyledi ba‘de’l-yevm 
zikr olunan iki yüz akçe mehr-i müeccel ile eşyâ-i merkūme zevcim merkūm 
Mehmed’in mülk-i mevhûbudur, keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mustafa b.  Abdi, Kayyım Mustafa Halîfe b.  Habîb, Mustafa 
b. Cihân, Mustafa b. Eyüb, Ekmekçibaşı Hacı Mehmed, Hamal İbrahim [b.] Ali, 
Veli [b.] Kara Hüseyin.

857 [78a-5] Yakob v. Murad’ın Mardiros v. Akos’tan aldığı para 
konusunda anlaştıkları
Mahmiye-i İstanbul’da Yeni mahallede sâkin Mardiros v.  Akos nâm Ermeni 
mahfil-i kazâda işbu hâmilü’s-sifr Yakob v. Murad nâm Ermeni muvâcehesinde 
üzerine takrîr ve da‘vâ edip bundan esbak mezkûr Yakob bi gayr-i vech-i şer‘î 
elli kıt‘a riyâlî guruşumu ahz ve geri bana red ve teslîm ettikden sonra meblağ-ı 
mezbûr elli guruşu tekrâr benden ahz u kabz etmişdir, suâl olunup meblağ-ı 
mezbûru bana red ve teslîme mezkûr Yakob’a tenbîh olunmak matlûbumdur 
dedikde gıbbe’s-suâl mezbûr Yakob cevâbında fi’l-vâki‘ kaziyye vech-i meşrûh 
üzre olup lâkin meblağ-ı mezbûr elli riyâlî guruş da‘vâsından mezkûr Mardiros 
benimle iki bin akçe üzerine sulh olup bedel-i sulh olan meblağ-ı mezbûr iki 
bin akçeyi yedimden kabz ve mâ‘adâdan zimmetimi ibrâ eyledi deyû def ‘le 
mukābele edicek gıbbe’l-istintâk ve’l-inkâr mezkûr Yakob’dan def ‘-i mezbûrunu 
mübeyyine beyyine taleb olundukda mahmiye-i mezbûrede Sulumanastır ma-
hallesi sükkânından Aleksi v. Ovanes ve Yakob v. Şehab? nâm Ermeniler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ müdde‘î-i mezbûr 
Mardiros meblağ-ı mezbûr elli guruşdan mezbûr Yakob ile iki bin akçe üzeri-
ne sulh olup bedel-i sulh mezbûr iki bin akçeyi huzûrumuzda işbu Yakob’dan 
ahz u kabz ve mâ‘adâdan zimmetini ibrâ-i âm ile ibrâ ve iskāt eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Abdülkerim, Mehmed Çavuş b.  Mehmed, el-Hâc Ahmed 
b. Mahmud, Abdi b. Hüseyin, Osman b. Abdullah.

858 [78b-1] Emine bt. Şaban’ın vârisleri arasındaki anlaşmazlığın sona erdiği
Mahmiye-i İstanbul’da Unkapanı kurbunda sâkine iken bundan akdem vefât 
eden Emine bt. Şaban’ın li ebeveyn kız karındaşı oğlu ve zevcem cihetinden has-
ren vârisi olan Ömer b.  Abdülgani meclis-i şer‘de müteveffât-ı merkūmenin li 
ebeveyn hâlası kızı olan Fâtıma bt. Hacı nâm hâtun mahzarında ikrâr ve i‘tirâf 
edip benim vücûdumla mezkûre Fâtıma mahrûme iken müteveffât-ı mezbûreye 
vârise olmak zu‘muyla cemî‘ terekesine vâzı‘atü’l-yed olduğu ecilden kasr-ı yed 
etmek için üzerine da‘vâ ve terekeyi taleb eylediğimde beynimizde münâza‘ât-ı 
kesîre ceryânından sonra vesâtat-ı muslihîn ile da‘vâ-yı mezkûremden mezbûre 
Fâtıma’yı dört bin fıddî râyic fi’l-vakt akçe üzerine inşâ-i akd-i sulh eyledikde 
ben dahi sulh-ı mezbûru kabûl ve bedel-i sulh olan meblağ-ı mezbûr dört bin 
akçeyi yedinden tamâmen ahz u kabz eyledim. Müteveffât-ı mezbûrenin gerek 
zâhir gerek hafî cemî‘ terekesine müte‘allika cemî‘ da‘âvâdan mezbûreyi ibrâ-i 
âm ile ibrâ eyledim dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Ömer b. Zülfikār, Mustafa Çelebi b. İbrahim, İbrahim b. Ramazan, 
Mehmed Çelebi b.  Sefer, Şaban b.  Abdülkasım, Mehmed [b.] Kadri, Ömer [b.] 
Mehmed, Mahmud [b.] Hacı Ahmed, Resûl [b.] Rıdvan.

859 [78b-2] Hamide bt. Mehmed’in, kızı Afife’nin nafakası için harcadığı parayı 
kocası el-Hâc Şükrullah’tan istediği
Vilâyet-i Rumeli’nde Pınarhisâr kasabası sâkinelerinden Hamide bt.  Mehmed 
meclis-i şer‘de zevci el-Hâc Şükrullah mahzarında üzerine da‘vâ ve takrîr-i kelâm 
edip mezbûr el-Hâc Şükrullah âhar diyâra gitdiğinde mezbûrun firâşından 
hâsıla sagīre kızım Afife’nin nafakası için babası mezbûr el-Hâc Şükrullah üzeri-
ne bin yetmiş üç Cemâziyelâhire’sinin on yedinci gününde kasaba-i mezbûrede 
kadı olan Receb Efendi beher yevm beşer akçe farz ve takdîr ve vakt-i zarûretde 
istidâneye bana izin vermekle istidâne ve sagīre-i mezbûreye infâk eylediğim 
târih-i mezbûrdan bu güne gelince dokuz ay on günde mezbûrun zimmetin-
de müctemi‘ olan bin üç yüz altmış beş akçeyi taleb ederim, suâl olunup alı-
verilmek murâdımdır deyû kadı-yı mezbûrun imzâsı ile mümzât ve hâtemi ile 
mahtûme hüccet-i şer‘iyye ibrâz ve mezbûr el-Hâc Şükrullah muvâcehesinde 
feth ve kırâ’at ve istintâk olundukda mazmûn-ı hücceti i‘tirâf etmeğin mûcebince 
ba‘de’l-hükm mâ hüve’l-vâki‘ gıbbe’t-taleb ketb olundu.
Fi’l-yevmi’r-râbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Keşfî Mustafa Efendi, Ali Çelebi b. Muharrem, Veli [b.] Mahmud, 
Abd[i] Çelebi, Mehmed [b.] Ramazan, Baba Resûl [b.] Rıdvan.

860 [78b-3] Elmas bt. Ovanes’in, ceddesi ve vasîsi Nori bt. Serkis’te olan 
miras hakkını aldığı
Mahmiye-i İstanbul’da Sulumanastır kurbunda vâkı‘a n mahallesi sâkinelerinden 
Elmas bt.  Avanos tarafından husûs-ı âti’l-beyânı ikrâra hasm-ı câhid-i şer‘î mah-
zarında zât-ı mezbûreyi ma‘rifet-i şer‘iyye ile ârifân Papa David v. Malkoç ve Sefer 
v.  Avanos nâm zimmîler şehâdetleri ile vekâleti sâbite olan Sefer v.  Asvador nâm 
zimmî meclis-i şer‘-i hatîr-i lâzımü’t-tevkīrde vekâleten merkūme Elmas’ın ceddesi 
ve kıbel-i şer‘-i mutahhardan mansûbe vasîsi olan Nori bt. Serkis nâm Ermeniyye 
muvâcehesinde ikrâr ve takrîr-i kelâm edip müvekkilem mezbûre Elmas’a bundan 
akdem müte‘âkiben hâlikân olan vâlidesi Zümrüd ve babası mezbûr Avanos’dan 
irs-i şer‘î ile intikāl eden terekelerini bi’l-iltimâs mezbûre Nori yedinden alıp kabz 
edip zimmetinde bir akçe ve bir habbe hakkı kalmayıp husûs-ı mesfûra müte‘allika 
da‘vâdan merkūme Nori’yi ibrâ eyledi dedikde gıbbe’t-tasdîki’l-mu‘teber mezbûre 
Nori dahi takrîr-i kelâm edip ben dahi merkūme Elmas’ın hâl-i sıgārında nafaka-i 
mefrûzasına harc ve sarf eylediğim akçeyi bi’t-tamâm alıp haklaşıp, husûs-ı 
mesfûra müte‘allika da‘vâdan merkūme Elmas’ı ibrâ-i âmm-ı kātı‘ü’n-nizâ‘ ile ibrâ 
eyledim dedikde mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mehmed b. Osman el-İmâm, Mehmed b. Emrullah el-Müezzin, 
Abdi Çelebi b. Hüseyin, Mehmed b. Ramazan.
Asadur Kethüdâ v. Arakil, Avanos v. Sefer, Koşik v. Razok, Papa Agop v. Kirkor, 
Sefer v. Tomar, Simaven v. Kestantor?, Sefer v. Avanos, Arslan v. Asvador.

861 [78b-4] Mumcu Hıristo v. Yani’nin, mumhânede bulunan aletleri 
Panayot v. Dimo’ya sattığı
Mahmiye-i İstanbul hısnı ebvâbından Yedikule hâricinde mumhânede sâkin 
mumcu tâifesinden Hıristo v.  Yani nâm zimmî meclis-i şer‘-i hatîr-i lâzımü’t-
tevkīrde yine tâife-i mezbûreden Panayot v.  Dimo nâm zimmî muvâcehesinde 
ikrâr ve takrîr-i kelâm edip zikr olunan mumhâne içinde mevcûd olan bir kaz-
gan ve üç tencere ve çubuklar ve tekne ve mum kalıpları ve bi’l-cümle beynimiz-
de ma‘lûm âlâtın nısfı benim ve nısf-ı âharı mezbûr Panayot’un mülkü olmağın 
hâlâ eşyâ-i mezbûrede olan nısf hisse-i şâyi‘a-i memlûkemi mezbûr Panayot’a iki 
bin sekiz yüz akçeye bey‘-i bâtt-ı sahîh-i şer‘î ile bey‘ ve teslîm ol dahi minvâl-i 
muharrer üzre iştirâ ve kabûl ve kabz ve tesellüm eyledikden sonra semeni olan 
meblağ-ı mezbûr iki bin sekiz yüz akçeyi mezbûr Panayot yedinden tamâmen 
ahz u kabz eyledim ba‘de’l-yevm zikr olunan mumhâne içinde mevcûd olan 
âlâtın mecmû‘u mezbûr Panayot’un mülküdür, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Ömer Bey b.  (  ) kethüdâ-yı mumcuyân, Mehmed Çelebi, Abdi 
Çelebi b.  Hüseyin, Muharrem b.  Abdullah, Resûl b.  Rıdvan, Yusuf [b.] Ahmed, 
Andon v. ( ), Yani v. Harobet, Yorgi v. Petro, Todori v. Yanos, Yani v. Petro, Sano 
v. Ergiri, Pako v. Dimo, Topal v. Yero.

862 [78b-5] Sultana bt. Asadur’un, Todoros v. İlya’ya verdiği borcu 
tamamen geri aldığı
Mahmiye-i İstanbul’da Sulumanastır sâkinelerinden Sultana bt.  Asadur nâm 
nasrâniyye meclis-i şer‘-i hatîrde Todoros v.  İlya nâm zimmî muvâcehesinde 
ikrâr-ı tâm ve takrîr-i kelâm edip mezbûr Todoros bundan akdem yedimden 
istikrâz ve kabz eylediği kırk beş patrik altını ki esedî hesâbınca yüz bir esedî 
guruş ile bir rub‘ altmışlığın meblağ-ı mezbûr kırk beş altın mukābelesinde yüz 
bir esedî guruş ile bir rub‘u[nu] merkūm Todoros kabûl ve ahz ve kabz edip 
zimmetinde bir akçe ve bir habbe hakkım kalmadı dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ aşer [Rebî‘il]evvel li sene erba‘a ve seb‘în ve elf.
Şuhûd[ü’l-hâl]: Abdi Çelebi el-Muhzır, Muharrem Çelebi el-Muhzır, Baba Resûl 
el-Muhzır, Veli b. Mahmud, Hasan Çelebi el-Muhzır.

863 [79a-1] Elmas bt. Avanos’un miras meselesini halletmek üzere, Sefer 
v. Asadur’u vekil tayin ettiği
Mahmiye-i İstanbul’da Sulumanastır kurbunda Zeytin mahallesi sâkinelerinden 
Elmas bt.  Avanos nâm Ermeni’ye tarafından husûs-ı âti’l-beyânı ikrâra vekîl 
olup mezbûrenin zâtı ma‘rifet-i şer‘iyye ile ârifân Papa David v. Malkoç ve Sefer 
v.  Avanos nâm zimmîler şehâdetleri ile vekâleti sâbite olan Asadur Kethüdâ 
v. Arakil meclis-i şer‘-i celîl-i lâzımü’t-tescîlde Sefer v. Asvador nâm zimmî mah-
zarında ikrâr ve takrîr-i kelâm edip müvekkilem mesfûre Elmas bundan akdem 
müte‘âkiben hâlikân olan vâlidesi Zümrüd babası merkūm Avanos’dan irs-i 
şer‘î ile intikāl eden terekelerini ceddesi ve kıbel-i şer‘den mansûbe vasîsi olan 
Nori bt. Serkis’den taleb ve da‘vâ ve ahz u kabz ve ibrâya ve bunlara mütevakkıf 
olduğu umûrun cümlesinde tarafeynden merkūm Sefer’i vekîl ve nâib-i menâb 
nasb ve ta‘yîn eyledi dedikde mezbûr Sefer dahi vekâlet-i mezbûreyi kabûl ve 
hizmet-i lâzımesin edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mehmed Çelebi b.  Abdullah, Abdi Çelebi b.  Hüseyin, Mustafa 
Çelebi b. İsâ, Mehmed b. Ramazan.

864 [79a-2] Mehmed Beşe b. Murad’ın vârisleri Ziyade Hâtun bt. Ömer ile 
Ahmed b. Halil arasındaki anlaşmazlığın sona erdiği
Mahmiye-i İstanbul’da Muhtesib İskender mahallesinde sâkin iken bundan 
akdem vefât eden Mehmed Beşe b.  Murad’ın verâseti vâlidesi Ziyâde Hâtun 
bt. Ömer nâm hâtuna ve li ebeveyn ammi oğlu ve bi’l-usûbeti’n-nesebiyye vârisi 
Ahmed b.  Halil nâm kimesneye münhasıra olduğu şer‘an mütehakkik olduk-
dan sonra mezkûr Ahmed meclis-i şer‘-i hatîrde tereke-i müteveffâ-yı mezkûra 
vâzı‘atü’l-yed olan mezbûre Ziyâde Hâtun tarafından ikrârâtı tasdîke vekîl olup 
mezbûreyi ma‘rifet-i şer‘iyye ile ârifân Süleyman Halîfe b.  Mustafa el-Müezzin 
ve Mehmed Efendi b. Yunus nâm kimesneler şehâdetleriyle şer‘an vekâleti sâbite 
olan fahrü’l-a‘yân Selim Beşe b. Ali mahzarında ikrâr ve i‘tirâf edip müteveffâ-yı 
mezkûrun nukūd ve menkūl ve halı ve esâs-ı beyt ve evânî-i nühâsiyye ve gayrı-
na ve bi’l-cümle ism-i mal ıtlâk olunur cemî‘ terekesinden bana irsen âid hisse-i 
şer‘iyyemi mezbûre Ziyâde’den taleb ve da‘vâ eylediğimde vesâtat-ı muslihîn 
ile da‘vâ-yı mezkûreden mezbûre Ziyâde beni yüz kıt‘a esedî guruş ile bir sîm 
kılıç üzerine inşâ-i akd-i sulh eylediğinde ben dahi sulh-ı mezbûru kabûl ve 
bedel-i sulh olan meblağ-ı mezbûr ile sâlifü’z-zikr kılıcı yedinden ahz u kabz 
edip ba‘de’l-yevm müteveffâ-yı mezkûrun gerek zâhir gerek hafî cemî‘ terekesi-
ne müte‘allika da‘âvâdan mezbûreyi ibrâ-i âm ile ibrâ eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mustafa Beşe b. Ali el-Mübâşir, Musa b. Ali, es-Seyyid Mehmed 
b.  Mustafa, Mehmed b.  Hasan, Hacı Mehmed b.  Mustafa, Abdülkerim b.  Halil, 
Hüseyin Beşe b. Ebûbekir, Camcı Mehmed Beşe.

865 [79a-3] Balıkpazarı, Balat ve Otakçılar’daki mumcuların, her ay 
Ayakapısı’ndaki Dimitraki salhânesinden iç yağı alacakları
Mahmiye-i İstanbul’da Balıkpazarı kurbunda Said Efendizâde mumhânesinde 
mumcu olan işbu ashâbü’s-sifr Dimo v.  Şiro ve Balatkapısı dâhilinde köprü 
başında mumhânede mumcu olan Boloveti? v. İstodori ve Otakçılarda Mehmed 
Ağa mumhânesinde mumcu olan Yorgi v. Nikola nâm zimmîler meclis-i şer‘de 
yine tâife-i mezbûreden olup Ayakapısı kurbunda mumcu olan Yorgi v. Yani nâm 
zimmî muvâcehesinde her biri takrîr-i kelâm edip biz kadîmü’l-eyyâmdan bu 
âna değin eski saraya mum verip müzâyaka çektirmediğimiz ecilden mahmiye-i 
mezbûrede Ayakapısı hâricinde sürücü Dimitraki selhhânesinden her ayda biz 
onar gün ve mezbûr Yorgi beş gün iç yağı almağa beynimizde ta‘ahhüd eyledik de-
diklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Fahrü’l-a‘yân Hasan Ağa, Arslan Çavuş b. Ali el-Mübâşir, Ömer 
Bey b. Abdullah, el-Hâc Mustafa b. Ali kethüdâ-yı sâbık, İstefar v. Ligor, İstavli 
v. Papa, Yani v. Dimo.

866 [79a-4] Ali Ağa b. Ahmed’in, cariyesi Şahbaz bt. Abdullah’ı azat ettiği
Mahmiye-i İstanbul’da Lütfi Paşa mahallesi sükkânından olup sâbıkan Bağdad-ı 
Behişt âbâd ağası olan fahrü’l-eşbâh Ali Ağa b.  Ahmed tarafından i‘tâk-ı 
âti’l-beyânı ikrâra vekîl olup Ali Beşe b.  Ahmed ve Hüseyin Beşe b.  Ahmed 
şehâdetleri ile şer‘an vekâleti sâbite olan el-Hâc Hüseyin b. Ömer meclis-i şer‘-i 
hatîr-i lâzımü’t-tevkīrde bi’l-vekâle ikrâr ve takrîr-i kelâm edip müvekkilim 
mezbûr Ali Ağa’ya rıkkıyyetini mu‘terife olan orta boylu kara gözlü kara kaş-
lı Çerkesiyyetü’l-asl Şahbaz bt.  Abdullah nâm câriye-i memlûkesini, hasbeten 
lillâhi te‘âlâ ve taleben li merzâti’l-a‘lâ tahrîr ve i‘tâk ve silk-i harâir-i asliyyâta 
ilhâk ve idrâc eyledi ba‘de’l-yevm mezbûre Şahbaz sâir harâir-i asliyyât gibi hür-
re olup üzerine velâdan gayrı hakkım bâkī kalmadı dedikde mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Mehmed Efendi b. el-İmâm, Yazıcı Hasan Çelebi b. ( ), Hüseyin 
Beşe, Kurt Beşe, Berber Ali Çelebi, Hazînedâr Mahmud Çelebi, Halil b. İbrahim, 
Siyavuş b. Abdullah, Küçük Mehmed b. ( ).

867 [79a-5] Ömer Çelebi b. Ahmed’in, el-Hâc Mehmed b. Abdülmelik’e 
borcu olduğu
Mahmiye-i İstanbul’da Deniz Abdal mahallesi sükkânından el-Hâc Mehmed 
b.  Abdülmelik nâm kimesne meclis-i şer‘-i hatîr-i lâzımü’t-tevkīrde Ömer 
Çelebi b. Ahmed nâm kimesne mahzarında üzerine da‘vâ ve takrîr-i kelâm edip 
mezbûr Ömer Çelebi zimmetinde cihet-i deyn-i şer‘îden mukassat yirmi bir 
riyâlî guruş hakkım vardır hâlâ suâl olunup alıverilmesi matlûbumdur dedik-
de gıbbe’s-suâl mezbûr Ömer Çelebi cevâbında fi’l-vâki‘ müdde‘î-i mezbûra 
cihet-i mezbûreden zimmetimde yirmi bir riyâlî guruş deynim vardır deyû bi 
tav‘ihî ikrâr etmeğin ikrârı mûcebince meblağ-ı mezbûr yirmi bir riyâlî guruşu 
mezbûr el-Hâc Mehmed’e edâ ve teslîme tenbîh birle mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Resûl b. Rıdvan, Mehmed b. Rıdvan, Osman b. Abdullah, Mustafa 
b. İsâ, Gazanfer b. Abdullah, Yusuf b. Mahmud ve gayruhüm.

868 [79a-6] İsmihan Hâtun bt. Abdullah’ın, Hacı Mehmed b. Abdülmelik’e 
borcu olduğu
Mahmiye-i İstanbul’da Debbâğ Yunus mahallesi sükkânından Hacı Mehmed 
b.  Abdülmelik nâm kimesne mahfil-i kazâda İsmihan bt.  Abdullah nâm hâtun 
mahzarında üzerine da‘vâ ve takrîr-i kelâm edip mezbûre İsmihan zimmetin-
de yedimden müşterâ ve makbûz kiyeli beynimizde ilm-i şer‘î ile ma‘lûm yonca 
semeninden bin kırk akçe hakkım vardır hâlâ taleb ederim suâl olunsun dedik-
de gıbbe’s-suâl mezbûre İsmihan Hâtun cevâbında fi’l-vâki‘ müdde‘î-i mezbûra 
yonca semeninden bin kırk akçe deynim vardır deyû bi tav‘ihî ikrâr etme-
ğin ikrârı mûcebince meblağ-ı mezbûr bin kırk akçeyi müdde‘î-i mezbûr Hacı 
Mehmed’e edâ ve teslîme merkūme İsmihan’a tenbîh birle mâ vaka‘a bi’t-taleb 
ketb olundu.
Fi’l-yevmi’s-sâmin aşer min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Baba Resûl b.  Rıdvan, Abdülhalim b.  Hüseyin, Ahmed Çelebi 
b. Mahmud, Mustafa Efendi b. Muharrem, Mustafa Çavuş b. Hüseyin el-mübâşir.

869 [79b-1] Mehmed Çelebi b. el-Hâc Ali’nin evini, İftihâre Kadın 
bt. Abdullah’a sattığı
Mahmiye-i İstanbul’da Kâtib Muslihiddin mahallesi sükkânından Mehmed Çele-
bi b. el-Hâc Ali nâm kimesne meclis-i şer‘-i hatîrde Saraylı İftihâre Kadın bt. Ab-
dullah nâm hâtun mahzarında ikrâr-ı tâm ve takrîr-i kelâm edip silk-i mülküm-
de münselik olup mahalle-i mezbûrede vâki‘ bir tarafı ba‘zan Yakub Ali Bey ve 
ba‘zan sarrâc Hüseyin ve ba‘zan Hoca Hâtun mülkleri ve bir tarafı ba‘zan Yakub 
Efendi mutasarrıfında olan vakıf menzil ve ba‘zan sarrâc İsâ mülkü ve bir tara-
fı Demirci mülkü ve bir tarafı tarîk-i âm ile mahdûd ve iki bâb fevkānî odaları ve 
iki sofa ve bir tahtapûşu ve bir fevkānî kenîfi ve iki bâb tahtânî odaları ve bir ahırı 
ve bir bi’r-i mâ ve kenîf ve cüneyneyi müştemil mülk menzilimi, cemî‘ tevâbi‘ ve 
levâhıkıyla mezbûre İftihâre Kadın’a tarafeynden îcâb ve kabûlü hâvî bey‘-i bâtt-ı 
sahîh-i şer‘î ile kırk dokuz bin fıddî râyic fi’l-vakt akçeye bey‘ ve teslîm edip ol dahi 
minvâl-i muharrer üzre iştirâ ve kabûl ve tesellüm ve kabz eyledikden sonra seme-
ni olan meblağ-ı mezbûr kırk dokuz bin akçeyi mezkûre İftihâre Kadın yedinden 
tamâmen ahz u kabz eyledim ba‘de’l-yevm menzil-i mahdûd-ı mezbûr, mezbûre 
İftihâre Kadın’ın mülk-i müşterâsıdır keyfe mâ yeşâ’ ve yahtâr mutasarrıfe olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilevvel li sene erba‘a ve seb‘în ve elf.
Şuhûd[ü’l-hâl]: Hüseyin Efendi b.  Ahmed, Hasan Efendi b.  İbrahim, Mehmed 
b. Süleyman, Hüseyin Beşe b. Ali, Hüseyin Çelebi [b.] Ali, Yusuf b. Abdullah, Ali 
Çavuş b.  Habîb, Mehmed Çavuş b.  Osman el-Mübâşir, İsmail Çelebi b.  Hasan 
el-Müezzin, Hasib b. Kerim Beşe, Mehmed b. Ali Mehmed b. Hasan, Mehmed 
Çelebi b. Yusuf.

870 [79b-2] Mehmed ve Osman b. Hacı’nın Âmid’in Çüngüş kazasındaki tarla 
ve bağlarını, vefâen Mustafa b. Çelebi’ye sattıkları
Fi’l-asl vilâyet-i Anadolu’da medîne-i Amid eyâletinde Çüngüş kazâsı 
sükkânından olup mahmiye-i İstanbul’da Küçük Karaman’da vâki‘ Şekerciler 
odalarında sâkin Mustafa b.  Çelebi nâm kimesne meclis-i şer‘de işbu bâ‘isü’l-
vesîka Mehmed ve Osman b.  Hacı mahzarlarında ikrâr ve takrîr-i kelâm 
edip merkūmân Mehmed ve Osman silk-i mülklerinde münselik olup kazâ-i 
mezbûrede vâki‘ Mezkenek? mülkü demekle ma‘rûf lede’l-ahâlî ve’l-cîrân 
ma‘lûmü’l-hudûd olup ale’l-iştirâk mülkleri olan bağların bin dört yüz akçe 
semen-i makbûza bey‘ bi’l-vefâ tarîki üzre bey‘ ve teslîm ben dahi iştirâ ve kabûl 
ve kabz ve tesellüm eyledikden sonra ve yine zikr olunan Mezkenek? mülkü 
kurbunda vâki‘ lede’l-ahâlî ve’l-cîrân ma‘lûmü’l-hudûd ale’l-iştirâk tasarrufla-
rında olan tarlalarını tefvîz bi’l-vefâ tarîk üzre sâhib-i arz izniyle bin dört yüz 
akçe bedel-i makbûza tefvîz ve teslîm ben dahi minvâl-i muharrer üzre tefevvüz 
ve kabûl eyledikden sonra hâlâ akd-i mukarreri rızâmızla fesh edip zikr olunan 
bağlar ile tarlaları merkūmâna teslîm edip semen-i mezbûrun dört yüz akçe 
ile bedel-i merkūm bin akçe ki cem‘an iki bin dört yüz akçeyi tamâmen ahz u 
kabz eyledim min ba‘d mezkûrân kıbellerinde hak ve alâkam kalmadı dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Mehmed b. Mehmed, Veli b. Mehmed, Hasan b. Kadı, Mehmed 
b. Ahmed, İbrahim.









871 [79b-3] Begos v. Melkon ve Murad’ın, Semav v. Asvador’dan aldıkları borcu 
ödemeleri gerektiği
İşbu hâmilü’s-sifr Semav v.  Asvador nâm Ermeni mahfil-i kazâda sirkeci 
tâifesinden Begos v. Melkon muvâcehesinde üzerine takrîr-i da‘vâ edip mezkûr 
Begos ile gāib ani’l-meclis Murad nâm Ermenilere beş bin akçe ikrâz ve teslîm 
anlar dahi istikrâz ve kabz eylediğinden gayrı nefsimi bu sene tamâmına de-
ğin hizmet etmek için beş bin akçeye îcâr ve teslîm anlar dahi vech-i muhar-
rer üzre istîcâr ve kabûl ve her biri âharın zimmetine lâzım gelen meblağa emr 
ve kabûlü hâviye kefâletle kefîl olduklarından sonra mezkûrâna bir sene hiz-
met etmişdim hâlâ meblağ-ı mezbûrun nısfı asâleten ve nısf-ı âharını kefâleten 
mezkûr Bogos’dan taleb ederin suâl olunsun dedikde gıbbe’s-suâl ve akībe’l-
inkâr müdde‘î-i mezkûrdan müdde‘âsını mübeyyine beyyine taleb olundukda 
Kirakos v.  Manyas ve Sefer v.  Manyas nâm Ermeniler li ecli’ş-şehâde meclis-i 
şer‘a hâzırân olup isre’l-istişhâd fi’l-vâki‘ mezkûrân Begos ile gāib ani’l-meclis 
Murad nâm Ermeniler bizim huzûrumuzda beş bin akçe müdde‘î-i mezkûr 
Semav’dan istikrâz ve kabz eylediklerinden gayrı beş bin akçe ücretle müdde‘î-i 
mezkûru bir sene hizmet üzre istîcâr ve kabûl ve her biri âharın zimmetine 
terettüb eden meblağa emr ve kabûlü hâviye kefâletle kefîl oldukdan sonra 
müdde‘î-i mezkûr Semav mezkûrâna bir sene hizmet eyledi deyû bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene erba‘a ve seb‘în ve elf.
[Şuhûdü’l-hâl]: Ali Çavuş b. Rıdvan, Hacı Ahmed b. Mahmud, Abdi b. Hüseyin, 
Mustafa b. Hüseyin, Mustafa b. İsâ, Osman b. Abdullah.

872 [79b-4] Ahmed Bey b. Mahmud’un, Mustafa Çelebi’ye borcu olduğunu 
kabul ettiği
Vilâyet-i Anadolu’da Yalakābâd kazâsına tâbi‘ Dere nâm karye sükkânından 
Ahmed Bey b.  Mahmud nâm kimesne meclis-i şer‘-i hatîr-i lâzımü’t-tevkīrde 
mahmiye-i İstanbul’da Yenibahçe kurbunda Sinan Paşa mahallesinde sâkin işbu 
bâ‘isü’l-kitâb fahrü’l-akrân Mustafa Çelebi b.  Mehmed mahzarında ikrâr ve 
takrîr-i kelâm edip mezbûr Mustafa Çelebi’ye cihet-i deyn-i şer‘îden iki yüz yir-
mi beş zolota ve yirmi iki aded şerîfi altın ve üç bin akçe târih-i kitâbdan üç ay 
tamâmına değin müeccel mev‘ûd deynimden vâcibü’l-edâ ve lâzımü’l-kazâ dey-
nim vardır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min şehri Rebî‘ilevvel li sene erba‘a ve seb‘în ve elf.









[Şuhûdü’l-hâl]: Mehmed Ağa b. Hüseyin, Ahmed Beşe b. Oda, Osman Beşe b. ( 
), İbrahim Çelebi b. Hüseyin, Abdülbâkī Çelebi b. Mustafa, İbrahim b. Mehmed, 
Abdülcelil b. Hüseyin.

873 [79b-5] İsmihan bt. Abdülkerim ile Ramazan Halife b. Musa arasındaki 
darb meselesinin sulh ile sona erdiği
Mahmiye-i İstanbul’da Debbâğ Yunus mahallesi sâkinelerinden İsmihan 
bt.  Abdülkerim Hâtun nâm hâtun meclis-i şer‘-i hatîr-i lâzımü’t-tevkīrde 
mahmiye-i mezbûrede vâki‘ Molla Hüsrev mescid-i şerîfinde müezzin olan 
Ramazan Halîfe b.  Musa mahzarında ikrâr ve i‘tirâf edip yolda gider iken 
merkūm Ramazan Halîfe beni bi gayr-i vech-i şer‘î darb-ı şedîd ile darb edip 
mûcebini da‘vâ eylediğimde beynimizde münâza‘ât-ı kesîre vukū‘undan son-
ra tavassut-ı muslihîn ile merkūm Ramazan Halîfe benim ile bin akçe üzerine 
inşâ-i akd-i sulh eyledikde ben dahi sulh-ı mezbûru kabûl ve bedel-i sulh olan 
meblağ-ı merkūm bin akçeyi yedinden bi’t-tamâm alıp kabz eyleyip husûs-ı 
mezbûra müte‘allika da‘vâdan her birimiz âharı ibrâ-i âmm-ı kātı‘ü’n-nizâ‘ ile 
ibrâ eyledik dedikde gıbbe’t-tasdîki’l-mu‘teber, mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Rebî‘ilevvel li sene erba‘a ve seb‘în ve elf.
[Şuhûdü’l-hâl]: Abdullah Efendi b. Mehmed el-İmâm, Mustafa Çavuş el-Mübâşir, 
Mustafa Çelebi b. İbrahim, İbrahim b. Ramazan, Ali Beşe b. Mehmed, Hüseyin 
Efendi b. Ali, Abdi Çelebi b. Hüseyin.

874 [80a-1] Sâbiha bt. Abdullah’ın ölmeden önce, Mustafa b. İbrahim’i, miras 
hissesini oğluna ulaştırmak üzere vasî tayin ettiği
Mahmiye-i İstanbul’da Mi‘mâr Sinan mahallesinde sâkin işbu râfi‘ü’l-kitâb 
Mustafa b.  İbrahim mahfil-i kazâda mahalle-i mezbûrede sâkine iken bundan 
akdem vefât eden Sâbiha bt. Abdullah’ın zevc-i metrûkü ve hamele-i terekesine 
vâzı‘u’l-yed olan Hamza b. Ali mahzarında üzerine takrîr-i da‘vâ edip müteveffâ-
yı mezkûre Sâliha hâl-i marazında sadrî oğlu olup vilâyet-i Rumeli’nde Bergos’da 
mutavattın olan Mehmed b. Yusuf ’a vefâtımdan sonra terekemden âid olan hisse-i 
şer‘iyyesini ahz ve îsâle ve sâir vesâyâyı tenfîze vasiyy-i muhtârım ol deyû beni 
vasî nasb ve ta‘yîn eyleyip ben dahi kabûl eylediğimden sonra ba‘dehû vefât ey-
lediğinde müteveffât-ı mezkûrenin cemî‘ terekesinden oğlu mezbûr Mehmed’e 
irsen isâbet eden selâse-i erbâ‘ hisseyi mezkûr Hamza bi gayr-i vech-i şer‘î zabt 
eylemiş suâl olunup kasr-ı yed edip ber mûceb-i vasiyyet mezbûr Mehmed için 
bana teslîme tenbîh olunmak matlûbumdur dedikde gıbbe’s-suâl mezbûr Hamza 
cevâbında tereke-i müteveffât-ı mezbûra vech-i muharrer üzre vaz‘-ı yedini ikrâr, 
lâkin vech-i meşrûh üzre vasiyy-i muhtâr olduğu ma‘lûmum değildir deyû inkâr 
edicek müdde‘î-i mezkûr Mustafa Çelebi’den müdde‘âsını mübeyyine beyyine 
taleb olundukda udûl-i müslimînden olup mahalle-i mezbûre imâmı Mehmed 
Efendi b. Ali ve Mehmed Efendi b. Mustafa nâm kimesneler li ecli’ş-şehâde meclis-i 
şer‘a hâzırân olup isre’l-istişhâd fi’l-vâki‘ müteveffât-ı mezbûre Sâliha hâl-i mara-
zında vefâtından sonra terekesinden oğlu Mehmed b. Yusuf ’a isâbet eden hisse-i 
şer‘iyyesini ahz u kabz ve îsâle ve sâir vesâyâsın tenfîzine huzûrumuzda mezkûr 
Mustafa’yı vasiyy-i muhtâr nasb ve ta‘yîn eyleyip ol dahi kabûl eyledikden son-
ra musırran alâ îsâ’ihâ vefât eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebince ba‘de’l-hükm mâ vaka‘a bi’t-
taleb ketb olundu.
Tahrîren fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Hüseyin [b.] Muslihiddin, Yusuf b. Mehmed, el-Hâc Ahmed [b.] 
Memi, Ahmed Efendi b. Mehmed.

875 [80a-2] Karabet v. Haçuk’un, ev, bağ ve bahçelerini Kiryaki v. Agop’a sattığı
Vilâyet-i Anadolu’da Eğin kazâsına tâbi‘ Nadirli nâm karye sükkânından olup 
Hazret-i Eyyûb-i Ensârî’de ekmekçi olan Karabet v. Haçuk nâm zimmî meclis-i 
şer‘de Kiryaki v.  Agop nâm zimmî muvâcehesinde ikrâr ve takrîr-i kelâm edip 
silk-i mülkümde münselik olup karye-i mezbûrede vâki‘ Yukarı mahalle de-
mekle ma‘rûf mahallede lede’l-ahâlî ve’l-cîrân ma‘lûmü’l-hudûd mülk menzi-
limi ve yine karye-i mezbûrede yine beyne’l-ahâlî ve’l-cîrân ma‘lûmü’l-hudûd 
tasarrufumda olan mülk bahçemi her biri sekizer dirhem olmak üzre elli riyâlî 
guruşa bey‘-i bâtt-ı sahîh-i şer‘î ile bey‘ edip ol dahi minvâl-i muharrer üzre 
iştirâ ve kabûl eyledikden sonra ve yine karye-i mezbûrede vâki‘ zirâ‘at edip 
taht-ı tasarrufumda olan beyne’l-ahâlî ve’l-cîrân ma‘lûmü’l-hudûd ( ) kıt‘a tarla-
larımı dahi sâhib-i arz ma‘rifetiyle her biri sekizer dirhem olmak üzre yirmi beş 
riyâlî guruş bedel mukābelesinde ferâğ ve tefvîz edip ol dahi tefevvüz ve kabûl 
eyledikden sonra semen-i mezkûr elli riyâlî guruş ile bedel-i mezbûr yirmi beş 
riyâl ki cem‘an yetmiş beş riyâl guruşu mezbûr Kiryaki yedinden tamâmen ahz 
u kabz edip zikr olunan evi ve bağı ve bahçeyi mahallinde ahz u kabza mezbûr 
Kiryaki’yi taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Abdi Çelebi el-Muhzır, Hasan Çelebi, Veli Çelebi el-Muhzır, 
Vanni? v. Sir, Kirkor v. Nahim?, Bağdasar v. Asvador, Karabet v. Yuvan.









876 [80a-3] İsmihan bt. Abdullah ile Mustafa b. Hasan’ın muhâlaa 
yoluyla boşandıkları
Mahmiye-i İstanbul’da Kızıl Mescid mahallesi sâkinelerinden İsmihan 
bt.  Abdullah nâm hâtun meclis-i şer‘-i hatîrde zevci Mustafa b.  Hasan nâm ki-
mesne mahzarında ikrâr-ı tâm ve takrîr-i kelâm edip zevcim mezbûr Mustafa 
zimmetinde mütekarrir ve ma‘kūdun-aleyh olan bin akçe mehr-i müeccelim ve 
nafaka iddet-i ma‘lûmem üzerlerine ve me’ûnet-i süknâm dahi kendi üzerine 
olmak üzre mezbûr Mustafa ile muhâla‘a-i sahîha-i şer‘iyye ile muhâla‘a edip 
ol dahi kabûl edip zevciyyete ve gayra müte‘allika âmme-i de‘âvîden her biri-
miz âharı ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Abdi Çelebi el-Muhzır, Baba Resûl el-Muhzır, Veli b.  Mahmud 
el-Muhzır.

877 [80a-4] Ruznâmeci Hüseyin Efendi’nin vârislerinden kızı Rukıyye Kadın ve 
karısı Kâtibe Kadın’ın hisselerini İsmail Çelebi’ye sattıkları
Husûs-ı âti’l-beyânın tahrîri için gıbbe’l-iltimâs cânib-i şer‘-i celîl-i lâzımü’t-
tebcîlden Mevlânâ Ömer Efendi b.  İsmail irsâl olunup ol dahi mahmiye-i 
İstanbul’da Ayasofya-i kebîr kurbunda vâki‘ Üskübî mahallesinde merhûm 
Rûznâmeci Hüseyin Efendi’nin veled-i emcedleri umdetü erbâbi’t-tahrîr 
ve’l-kalem İsmail Çelebi menziline varıp zeyl-i kitâbda mastûrü’l-esâmî olan 
müslimîn mahzarında akd-i meclis-i şer‘-i münîf eyledikde merkūm İsmail 
Çelebi li ebeveyn kız karındaşı olup zâtı ma‘rifet-i şer‘iyye ile ârifân mahalle-i 
mezbûre sâkinlerinden Rûznâmeci-i evvel halîfesi İbrahim Halîfe b.  Ali ve 
Üsküdar kazâsı müzâfâtından Çengelköyü nâm karye sâkinlerinden Mehmed 
Bey b.  İslâm ta‘rîfleri ile mu‘arrefe oldukdan sonra bülûğuna mukırra olup sin 
ve cüssesinin dahi tahammülü olan Rukiyye Kadın meclis-i ma‘kūd-ı mezbûrda 
karındaşı merkūm İsmail Çelebi muvâcehesinde ikrâr ve takrîr-i kelâm edip ba-
bamız merhûm Hüseyin Efendi merhûm oldukda verâseti karındaşım mezbûr 
İsmail Çelebi ile bana ve zevce-i metrûkesi vâlidemiz Kâtibe Kadın’a münhası-
ra olup tashîh-i mes’elesi yirmi dört sehimden olup üç sehimi vâlidemiz Kâtibe 
Kadın’a ve on dört sehimi karındaşım İsmail Çelebi’ye ve yedi sehimi bana 
intikāl ettiği şer‘an mütehakkik oldukdan sonra, babamız merhûm-ı merkūmun 
terekesinden olup mârrü’z-zikr Çengelköyü’nde vâki‘ etrâf-ı selâsesi tarîk-i âm 
ve bir tarafı ba‘zan tarîk-i âm ve ba‘zan vakıf odalar ile mahdûd dâhiliyyesi, üç 
bâb fevkānî harâbe odalar ve bir harâbe köşk ve bir sofayı ve hâriciyyesi bir bâb 
harâbe odası ve ma‘lûmü’l-mikdâr taş duvarı ve Fazlullah Paşa vakfına senede 
yüz elli akçe mukāta‘ası olup mukaddemâ bostan yeri olmağla bir dolap kuyusu 
ve mülk eşcâr-ı müsmire ve gayr-i müsmireyi müştemile bahçe ve mülk kürûmu 
müştemil bir kıt‘a bağı hâvî olup yirmi dört sehim i‘tibâr olunan menzilden ve 
yine karye-i mezbûre kurbunda vâki‘ arsasının yüz elli akçe mukāta‘ası olup 
kürûmu mülk olan tarafeyni tarîk-i âm ve bir tarafı ba‘zan tarîk-i âm ve ba‘zan 
caşnigir Mümin Ağa bağı ve bir tarafı Nalçacı bağı ile mahdûd ve kezâlik yirmi 
dört sehim i‘tibâr olunan bir kıt‘a bağdan yedişer sehim hisse-i şâyi‘amı karın-
daşım mezbûr İsmail Çelebi’ye kırk iki bin beş yüz seksen üç akçeye bey‘-i bâtt-ı 
sahîh-i şer‘î ile bey‘ edip ol dahi iştirâ ve kabûl eyledi dedikde merkūm [80b] 
İsmail Çelebi dahi merkūme Rukiyye Kadın muvâcehesinde takrîr-i kelâm edip 
silk-i mülk-i sarîhimde münselik olup yine karye-i merkūmede vâki‘ bir tara-
fı Çerkes Mehmed Ağa vakfı olan bağ ve bir tarafı ba‘zan Receb Ağa ve ba‘zan 
Palaş nâm zimmî bağı ve bir tarafı tarîk-i âm ve bir tarafı Nikoloz nâm zimmî 
bağı ile mahdûd ve eşcâr-ı müsmire ve gayr-i müsmire ve bir kıt‘a bağı müştemil 
menzili ve yine karye-i mesfûrede vâki‘ bir tarafı dere ve bir tarafı ba‘zan Fetvâcı 
İbrahim Çavuş mülkü ve ba‘zan tarîk-i âm ve bir tarafı Kazgancı diğer Nikoloz 
nâm zimmî bağı ve bir tarafı ba‘zan Rum patriğine mevkūf bağ ile mahdûd va-
kıf, sâlifü’z-zikr senede dört yüz akçe mukāta‘ası olup mülk eşcâr-ı müsmire 
ve gayr-i müsmireyi ve bir dolap kuyusunu müştemil sâbıkan bostan yeri ol-
mağla Çatalbostan demekle meşhûr bahçeyi kız karındaşım mezbûre Rukiyye 
Kadın’a kırk iki bin beş yüz seksen üç akçeye bey‘-i bâtt-ı sahîh-i şer‘î ile bey‘ 
edip ol dahi iştirâ ve kabûl eyledikden sonra semeni olan meblağ-ı mezbûru 
bâlâda zikri mürûr eden menzil ve bağdan kendi iştirâ eylediğim yedişer sehim 
hisse-i şâyi‘asının semeni olan kırk iki bin beş yüz seksen üç akçeye takās edip 
ol dahi mukāssa ve kabûl eyledi dedikde gıbbe’t-tasdîki’l-mu‘teber vâki‘ hâli 
Mevlânâ-yı mezbûr mahallinde tahrîr ve ba‘dehû ma‘an irsâl olunan Abdullah 
Çelebi b. Abdullah ve Celil b. Ali ile meclis-i şer‘-i hatîr-i lâzımü’t-tevkīre gelip 
alâ vukū‘ihi ihbâr ve takrîr eyledikde mâ vaka‘a bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Hasan Efendi b.  Osman, Fahrü’l-akrân Ahmed Bey b.  Rıdvan, 
Hacı Mustafa b.  Mehmed, Hacı Emrullah b.  Abdullah, Ahmed Çelebi 
b. Abdurrahman, Mehmed Çelebi b. Piyâle Ağa, Sâlih Çelebi b. Nasrullah.

878 [80b-1] Ruznâmeci Hüseyin Efendi’nin vârisleri olan kızı Rukıyye Kadın ve 
karısı Kâtibe Kadın’ın, hisselerini İsmail Çelebi’ye sattıkları
Zikri âtî husûsun tahrîri için gıbbe’l-iltimâs cânib-i şer‘-i celîl-i lâzımü’t-tebcîlden 
Mevlânâ Ömer Efendi b.  İsmail irsâl olunup ol dahi mahmiye-i İstanbul’da 
Ayasofya-i kebîr kurbunda vâkı‘a Üskübî mahallesinde merhûm Rûznâmeci 
Hüseyin Efendi’nin veled-i emcedleri umdetü erbâbi’t-tahrîr ve’l-kalem İsmail 
Çelebi’nin menziline varıp zeyl-i kitâbda mastûrü’l-esâmî müslimîn mahzarın-
da akd-i meclis-i şer‘-i mübîn ettikde, merkūm İsmail Çelebi meclis-i ma‘kūd-ı 
mezbûrda mahmiye-i İstanbul hısnı ebvâbından Cebeali kapısı kurbunda vâkı‘a 
Üskübî mahallesi sâkinlerinden fahrü’l-kuzât Mustafa Efendi b.  Celil tarafın-
dan Hacı Mustafa b.  Mehmed ve Emrullah Bey b.  Abdullah nâm kimesneler 
şehâdetleri ile husûs-ı âtîyi tasdîke sâbitü’l-vekâle vekîl olan Mehmed Beşe b. Si-
nan mahzarında ikrâr ve takrîr-i kelâm edip babam merkūm Hüseyin Efen-
di merhûm oldukda verâseti bana ve li ebeveyn kız karındaşım Rukiyye Ka-
dın ile zevce-i menkûhası vâlidemiz Kâtibe Kadın’a münhasıra olup tashîh-i 
mes’ele yirmi dört sehimden olup üç sehimi vâlidemiz Kâtibe Kadın’a ve yedi 
sehimi kız karındaşım mezbûre Rukiyye Kadın’a ve on dört sehimi bana intikāl 
eylediği şer‘an mütehakkik oldukdan sonra, babamız merhûm-ı merkūmun te-
rekesinden olup Üsküdar kazâsı müzâfâtından Çengelköyü nâm karyede vâki‘ 
etrâf-ı selâsesi tarîk-i âm ve bir tarafı ba‘zan tarîk-i âm ve ba‘zan vakıf odalar ile 
mahdûd olup dâhiliyyesi üç bâb fevkānî harâbe odalar ve bir harâbe köşk ve bir 
sofayı ve hâriciyyesi bir bâb harâbe odayı ve ma‘lûmü’l-mikdâr taş duvarı ve Faz-
lullah Paşa vakfına senede yüz elli akçe mukāta‘ası olup mukaddemâ bostan yeri 
olmağla bir dolap kuyusu ve mülk eşcâr-ı müsmire ve gayr-i müsmireyi müşte-
mile bahçe ve mülk kürûmu müştemil bir kıt‘a bağı hâvî olup yirmi dört sehim 
i‘tibâr olunan menzilden ve yine karye-i mezbûre kurbunda vâki‘ arsasının se-
nede vakf-ı mezbûra yüz elli akçe mukāta‘ası olup kürûmu mülk olan tarafey-
ni tarîk-i âm ve bir tarafı ba‘zan tarîk-i âm ve ba‘zan Çaşnigir Mümin Ağa bağı 
ve bir tarafı Nalçacı bağı ile mahdûd kezâlik yirmi dört sehim i‘tibâr olunan bir 
kıt‘a bağdan irs-i şer‘î ile bana intikāl eden on dörder hisse-i şâyi‘am ile kız ka-
rındaşım mezbûre Rukiyye Kadın’dan kırk iki bin beş yüz seksen üç akçe semeni 
mukābelesinde iştirâ eylediğim yedişer sehim hisse-i şâyi‘ayı ki cem‘an her birin-
den yirmi birer sehim mülk hisse-i mevrûse ve müşterâmız mûmâ-ileyh Mustafa 
Efendi’ye nakd-i râyic fi’l-vakt yüz yirmi yedi bin yedi yüz kırk akçeye bey‘-i bâtt-ı 
sahîh-i şer‘î ile bey‘ ve teslîm edip semeni olan meblağ-ı merkūmu yedinden bi’t-
tamâm alıp kabz eyledim ba‘de’l-yevm menzil-i merkūm ile bağ-ı mezkûrdan 
vech-i muharrer üzre mevrûse ve müşterât olan yirmi birer sehim hisselerim 
mûmâ-ileyh Mustafa Efendi’nin mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikden sonra meclis-i merkūmda zâtı ma‘rifet-i şer‘iyye ile 
ârifân bâlâda zikr olunan Üskübî mahallesi sâkinlerinden Rûznâmeci-i evvel 
Halîfesi İbrahim Halîfe b. Ali ve Çengelköyü sâkinlerinden Mehmed Bey b. İslâm 
ta‘rîfleri ile mu‘arrefe olan merkūme Kâtibe Kadın kezâlik vekîl-i merkūm Meh-
med Beşe muvâcehesinde ikrâr ve takrîr-i kelâm edip menzil-i merkūm ve bağ-ı 
mersûmdan vech-i meşrûh üzre bana isâbet ve intikāl eden üçer sehim hisse-i 
şâyi‘amı mûmâ-ileyh Mustafa Efendi’ye on sekiz bin iki yüz elli akçeye bey‘-i 
bâtt-ı sahîh-i şer‘î ile bey‘ ve teslîm edip semeni olan meblağ-ı merkūmu mezbûr 
Mustafa Efendi yedinden tamâmen alıp kabz eyledim ba‘de’l-yevm menzil-i 
mezbûr ile bağ-ı mezkûr ki? cemî‘ayn cümle tevâbi‘ ve levâhıkı ve kâffe-i menâfi‘ 
ve merâfıkı ile müşârün-ileyh Mustafa Efendi’nin mülk-i müşterâsı olmuşdur 
keyfe mâ yeşâ’ ve yahtâr mutasarrıf olsun dedikde vekîl-i mezbûr Mehmed Beşe 
dahi merkūm İsmail Çelebi ve mezbûre Kâtibe Kadın’ın vech-i muharrer üzre 
câriye olan cemî‘ kelimâtını vicâhen tasdîk ve şifâhen tahkīk etmeğin vâki‘ hâli 
Mevlânâ-yı mezbûr mahallinde tahrîr, ba‘dehû ma‘an irsâl olunan Abdullah Çe-
lebi b. Abdullah ve Halil b. Ali ile meclis-i şer‘-i hatîre gelip alâ vukū‘ihi ihbâr ve 
takrîr eylediklerinde mâ vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Hacı Musa b.  Osman, Hacı Fazlı b.  Mustafa, Mehmed Çelebi 
b. Nasûh, Hacı Veli b. Hacı Ramazan, Hacı Mehmed b. Hacı Receb, Ahmed Ağa 
b. Mehmed, Mustafa Çelebi b. Ali, Mehmed Çelebi b. Piyâle.

879 [80b-2] Zeyneb Hâtun bt. Abdullah ile Mehmed Efendi b. eş-Şeyh İsmail 
arasındaki mehir davasının sulh ile sona erdiği
Sâbıkan mahmiye-i İstanbul’da vâki‘ Altıpoğaça mahallesi sâkinlerinden olup 
hâlen kasaba-i Kasım Paşa’da vâki‘ Hacı Hüsrev mahallesi sâkinelerinden olan 
Zeyneb Hâtun bt.  Abdullah meclis-i şer‘-i hatîr-i lâzımü’t-tevkīrde zevc-i mu-
tallıkı Mehmed Efendi b.  eş-Şeyh İsmail Efendi mahzarında ikrâr ve takrîr-i 
kelâm edip zevcim merkūm Mehmed Efendi’den bundan akdem mehr-i müec-
celim olan seksen riyâlî guruş ve bir çift altın bilezik ve bir çift incili küpe da‘vâ 
ettiğimde, beynimizde münâza‘ât-ı kesîre ve muhâsamât-ı şedîde vâkı‘a ol-
muş idi el-hâletü hâzihî beynimizde muslihûn tavassut edip merkūm Mehmed 
Efendi benim ile altı bin akçe üzerine inşâ-i akd-i sulh eyledikde ben dahi sulh-ı 
mezbûru kabûl ve bedel-i sulh olan meblağ-ı merkūm altı bin akçeyi tamâmen 
yedinden alıp kabz edip zevciyyete ve gayra müte‘allika cemî‘ de‘âvîden her bi-
rimiz âharı ibrâ eyledi dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’s-sâmin aşer min şehri Rebî‘ilevvel li sene erba‘a ve seb‘în ve elf.

[Şuhûdü’l-hâl]: Fahrü’l-müderrisîni’l-kirâm Ahmed Efendi b.  Muhyiddin, 
Ahmed Ağa kethüdâ-yı Ayşe Sultan, Mehmed Efendi b. Ahmed, Hacı Hasan b. Ali, 
Hasan Halîfe b.  Receb el-Müezzin, Ahmed Çelebi b.  Abdullah, Abdurrahman 
Efendi b. Durak.









880 [80b-3] Sâlime bt. Mehmed’in Ahmed b. İbrahim aleyhine açtığı 
mehir davası
Mahmiye-i İstanbul’da Yenibahçe kurbunda Hoca Hayreddin mahallesi 
sâkinelerinden Sâlime bt.  Mehmed nâm hâtun mahfil-i kazâda, sâbıkan zev-
ci olan işbu bâ‘isü’l-kitâb Ahmed b. İbrahim nâm kimesne mahzarında üzerine 
da‘vâ ve takrîr-i kelâm edip mezbûr Ahmed ile zevciyyet beynimizde kāime iken 
mezbûr Ahmed ile mehr-i müeccelim olan bin dört yüz akçe üzerine ve nafaka-i 
iddetim üzerine hul‘ olmuşdum ve lâkin hul‘-ı mezbûr ikrâh-ı mu‘teber-i şer‘î 
ile olmağla mehr-i müeccelimi taleb ederim suâl olunsun dedikde gıbbe’s-suâl 
ve’l-inkâr müdde‘iyye-i merkūmeden müdde‘âsını mübeyyine beyyine taleb 
olundukda ityân-ı beyyineden izhâr-ı acz edip yemîn dahi [81a] vermemeğin 
bilâ-beyyine mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.
[Şuhûdü’l-hâl]: Ahmed Efendi b. Mahmud el-İmâm, Hacı Receb, Şaban Beşe, Ali 
el-Müezzin, Baba Resûl b. Rıdvan, Hasan b. Abdullah, Veli b. Mahmud.

881 [81a-1] Dador v. Nerses’in ölümü üzerine küçük oğlu Arakir’e, annesi 
Trafende bt. Melko’nun vasî tayin edildiği
Dârü’l-hilâfeti’l-aliyye Kostantıniyye el-mahmiyye mahallâtından Çoban Çavuş 
mahallesinde sâkin iken bundan akdem cerîhan mürd olan Dador v. Nerses nâm 
Ermeni’nin sulbî oğlu Arakir nâm sagīre babasından bi hasebi’ş-şer‘î isâbet eden 
emvâlini hıfza ve ahvâlini zabta vasîsi olmamağla, bir vasî nasb ve ta‘yîn olun-
mak lâzım ve mühim ve vâlidesi Trafende bt. Melko vasî nasb olunmak sagīr-i 
mezbûra her vechile evlâ ve enfa‘ olduğu sikāt ihbâr ile hâkim-i muvakki‘-i 
kitâb tûbâ-lehû ve hüsnü me’âb hazretleri huzûrunda zâhir ve müte‘ayyin ol-
duğu ecilden, mezkûre Trafende’yi sagīr-i mezbûrun tesviye-i umûruna vasî 
nasb ve ta‘yîn eyleyip ol dahi vesâyet-i mezbûreyi kabûl ve merâsimi edâya 
müte‘ahhid olmağın mâ vaka‘a bi’t-taleb ketb olundu.
Fi’l-yevmi’l-hâmis aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, İsâ b.  ( ), Abdi b.  Hüseyin, Mustafa 
b. İsâ, Osman b. Abdullah, Resûl b. Rıdvan.

882 [81a-2] Pîrî Bey, Havva ve Sâliha Hâtun’un evlerini, Mustafa Çavuş Vakfı’na 
bey‘ bi’l-istiğlâl yoluyla sattıkları
Mahrûse-i Galata müzâfâtından İstinye nâhiyesine tâbi‘ Rumeli hisârında 
Paşmakçı Şucâ‘ mahallesinde vâki‘ bir tarafı Ahmed Beşe mülküne ve bir tarafı 
sâhil-i bahre ve bir tarafı Mehmed Bey b. Fazlullah Paşa mülküne ve bir tarafı 
tarîk-i âm müntehî büyûtu hâvî mülk menzilin sülüs arsası ile cemî‘ ebniyesinin 
mâliki olan Pîrî Bey b. Receb nâm cündî ve menzil-i mezbûrun sülüs arsasının 
mâlikesi olup mezbûr Pîrî Bey’in zevcesi Havva Hâtun bt. Süleyman ve menzil-i 
mezbûrun âhar sülüs arsasının mâlikesi olup mezbûre Havva’nın hemşîresi 
Sâliha bt. Süleyman meclis-i şer‘-i hatîrde mahmiye-i İstanbul hısnı ebvâbından 
Edirnekapısı hâricinde Emir Buhârî kurbunda merhûm Mustafa Çavuş vakfına 
hâlâ mütevellî olan işbu râfi‘ü’l-kitâb fahrü’l-cüyûş Mehmed Çavuş mahzarında 
her biri ikrâr ve i‘tirâf edip vech-i meşrûh üzre mülkümüz olan menzil-i mezkûru 
cemî‘ tevâbi‘ ve levâhıkı ile mütevellî-i mezkûra bi tarîki’l-istiğlâl beş yüz kıt‘a 
riyâlî guruşa bey‘ ve teslîm eyledik, ol dahi mâl-ı vakıfla iştirâ ve kabûl ve kabz 
edip semeni olan meblağ-ı mezbûr beş yüz kıt‘a riyâlî guruşun iki yüz elli riyâlî gu-
ruşunu mezkûr Pîrî Bey ve yüz yirmi beşer guruşunu mezkûretândan her biri ahz 
u kabz eyledikden sonra menzil-i mahdûd-ı mezkûru gıbbe’t-tahliyyeti’ş-şer‘iyye 
ve’t-tekābuzi’l-mer‘î bin yetmiş üç Zilka‘desi gurresinden bir sene tamâmına dek 
yetmiş beş guruşa mütevellî-i mezkûr Mehmed Çavuş bize îcâr ve teslîm biz dahi 
def ‘a istîcâr ve kabûl ve kabz eyledik dediklerinde, gıbbe’t-tasdîki’ş-şer‘î mezkûrun 
Pîrî Bey ve Havva Hâtun ve Sâliha Hâtun meclis-i şer‘de her biri i‘âde-i kelâm edip 
bey‘-i mezbûr hakīkatde rehin olduğuna binâ’en deyn-i mezkûru ecel-i mesfûre 
hulûlünde mütevellî-i mezbûra edâ ve îfâ etmezsen menzil-i mezbûru semen-i 
misli ile âhara bey‘ ve kabz-ı semen edip deyn-i mezkûru edâ ve îfâya ve fazlası-
nı bize îsâle ve azl ve in‘izâlden masûn vekâlet-i devriye ile işbu Mustafa Çelebi 
b. Abdülbâkī’yi tarafımızdan vekîl ve menâbımıza nâib nasb ve ta‘yîn eyledik de-
diklerinde, mezbûr Mustafa Çelebi dahi vekâlet-i mezbûreyi kabûl ve merâsimini 
edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’s-sâmin min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Çelebi b.  Ali, Abdi Çelebi b.  Mustafa, Abdi Efendi 
b.  Mustafa, Davud Efendi b.  Mehmed, Mehmed Efendi b.  Yusuf, Süleyman 
Çelebi b. Ahmed.

883 [81a-3] Hasan b. Bahtiyar’ın, el-Hâc Ahmed b. Mustafa’nın evinde ölmesi 
üzerine vârislerine diyet ödediği
Fi’l-asl vilâyet-i Rumeli’nde Hersek sancağında vâki‘ Çayniçe kazâsına tâbi‘ 
Gorajde nâm kasabadan olup medîne-i Gelibolu müzâfâtından Eceâbâd 
nâhiyesine tâbi‘ Kumköyü nâm karyede el-Hâc Ahmed b. Mustafa’nın menzilin-
de cerîhan maktûl bulunan Hasan b. Bahtiyar nâm bostânînin verâseti, kasaba-i 
mezbûre sükkânından babası merkūm Bahtiyar b.  Ömer’e ve vâlidesi Kādire 
bt.  İbrahim’e münhasıra olduğu şer‘an mütehakkik oldukdan sonra, mezkûr 
Bahtiyar asâleten ve merkūme Kādire tarafından husûs-ı âtîye vekîli olup 
vekâleti hasm-ı şer‘î-i câhidânı muvâcehesinde şer‘an sâbite olan fahrü’l-a‘yân 
Sâlih Ağa b. Hasan vekâleten mahfil-i kazâda mezkûr el-Hâc Ahmed mahzarın-
da ikrâr ve takrîr-i kelâm edip mezbûr Hasan mezkûr el-Hâc Ahmed’in mülk 
menzilinde ma‘an sâkin odasında cerîhan maktûl bulunmakla dem ve diyetini 
mezbûr el-Hâc Ahmed’den da‘vâ eylediğimizde, mezbûr Ahmed dahi mezbûr 
Hasan odamda cerîhan maktûl bulunup karye-i mezbûreye ba‘îd Ori dağı de-
mekle ma‘rûf mevzi‘e nakl olunmuşdur deyû bundan akdem tâyi‘an ikrâr et-
mekle mezbûr el-Hâc Ahmed’in ba‘de’l-kassâmeti’ş-şer‘iyye diyet-i kâmile olan 
on bin dirhem gümüş hükm ve bize edâsına hükm-i şer‘î lâhık oldukdan son-
ra, zikr olunan on bin dirhem gümüş da‘vâsından vesâtat-ı muslihîn ile mezbûr 
el-Hâc Ahmed bizi doksan bin akçe üzerine inşâ-i akd-i sulh edip biz dahi 
asâleten ve vekâleten sulh-ı mezbûru ba‘de’l-kabûl yetmiş bin akçesini yedin-
den ahz u kabz edip zimmetinde yirmi [bin] akçe bâkī kalmış idi hâlâ meblağ-ı 
bâkī-i mezbûrun iki bin akçesinden mezbûr Hacı Ahmed’i asâleten ve vekâletin 
ibrâ eyledik on sekiz bin akçeyi dahi mezbûr Hacı Ahmed yedinden tamâmen 
ahz u kabz eyledik. Min ba‘d husûs-ı mezkûra müte‘allika âmme-i da‘âvâ ve 
mütâlebât ve eymân ve muhâsamâtdan mezbûr el-Hâc Ahmed’i ibrâ-i âm ile 
ibrâ edip vechen mine’l-vücûh ve sebebin mine’l-esbâb kıbelinde hak ve alâka 
kalmadı. Husûs-ı mezbûra müte‘allika mezbûr Hacı Ahmed üzerinde bi’l-asâle 
ve bi’l-vekâle da‘vâ sudûr ederse lede’l-hükkâmi’l-kirâm mesmû‘a ve makbûle 
olmaya dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Mustafa b. Muslu, Mehmed b. Mehmed, Muslu b. İbrahim, 
el-Hâc Hüseyin b. Memi, Sâlih b. Bayezid, Süleyman b. Mustafa, Ali Bey b.  ( ), 
el-Hâc Ahmed b. Mehmed, Abdi Çelebi b. Hüseyin, Hüseyin b. Ebûbekir.

884 [81a-4] Noksan hüccet
&lt;&lt;Mahmiye-i İstanbul’da Yazıcı mahallesi sükkânından Ahmed Dede b.  Veli 
meclis-i şer‘de Mustafa muvâcehesinde üzerine da‘vâ ve takrîr-i kelâm edip 
Kastamonu sancağında Köni Bey nâm karyede vâki‘&gt;&gt;

885 [81b-1] Kasımpaşa’da Yahya Kethüdâ mahallesinden Ali Bey b. Mustafa’nın 
Ali b. Hasan’da olan alacağını vârislerinden talebi
Mahrûse-i Galata a‘mâlinden kasaba-i Kasımpaşa’da Yahya Kethüdâ mahalle-
sinde sâkin Ali Bey b.  Mustafa nâm kimesne mahfil-i kazâda, bundan akdem 
garîkan fevt olan Ali b.  Hasan nâm kimesnenin bi’l-inhisâr vâriseleri zevce-i 
metrûkesi Sultan bt.  Hüseyin ile sulbiye kebîre kızı Hatîce nâm hâtunlar mah-
zarlarında üzerlerine da‘vâ ve takrîr-i kelâm edip merkūm Ali zimmetinde ye-
dimden müşterâ ve makbûz semeni beynimizde ilm-i şer‘î ile ma‘lûm buğday 
bahâsından sekiz bin altı yüz akçe hakkım olup meblağ-ı mezbûru bana edâ et-
meden fevt olup zimmetinde kalmış idi hâlâ müteveffâ-yı merkūmun tereke-i 
vâfiyyesinden taleb ederim, suâl olunsun dedikde gıbbe’s-suâl merkūmetân 
cevâblarında, müteveffâ-yı mezbûrun terekesine vaz‘-ı yed eylediklerini ve 
deyn-i mezkûru her biri inkâr edicek müdde‘î-i mezbûrdan müdde‘âsını mübey-
yine beyyine taleb olundukda ityân-ı beyyineden izhâr-ı acz edip istihlâf etme-
ğin fi’l-vâki‘ mûrisleri müteveffâ-yı merkūm Ali’nin metrûkâtına vaz‘-ı yed et-
meyip ve vech-i meşrûh üzre dahi deyni olduğunu bilmediklerine merkūmetân 
Sultan ve Hatîce’ye yemîn teklîf olundukda anlar dahi alâ vefki’l-mes’ûl yemîn 
billâhi te‘âlâ etmeğin mûcebince müdde‘î-i mezbûr bilâ-beyyine mu‘ârazadan 
men‘ olunup mâ vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilevvel li sene erba‘a ve seb‘în ve elf.
Şuhûd: el-Hâc Ahmed [b.] Mehmed, Abdi Çelebi [b.] Hüseyin, Resûl [b.] Rıdvan, 
Mehmed [b.] Ramazan, Veli [b.] Mahmud, Yusuf [b.] Mahmud, Ahmed [b.] 
Abdülcebbar ve gayruhüm.

886 [81b-2] Ahmed Dede b. Veli’nin Mustafa b. Mehmed’de 
alacağının kalmadığı
Mahrûse-i İstanbul’da Yazıcı mahallesi sükkânından Ahmed Dede b.  Veli 
meclis-i şer‘de Mustafa b.  Mehmed mahzarında üzerine da‘vâ ve takrîr edip 
Kastamonu sancağının Köni kazâsında Beyköni nâm karyede vâki‘ lede’l-ahâlî 
ve’l-cîrân ma‘lûmu’l-hudûd mülk menzilimi, mezbûr Mustafa’ya bin altı yüz 
akçeye bey‘-i bâtt-ı sahîh-i şer‘î ile bey‘ edip meblağ-ı mezbûrdan altı yüz ak-
çesini ahz u kabz edip bâkī zimmetinde bin akçe hakkım vardır, suâl olunup 
alıverilmesi matlûbumdur dedikde gıbbe’s-suâl mezbûr Mustafa cevâbında zikr 
olunan menzili târih-i kitâbdan on iki sene mukaddem bana altı yüz akçeye 
bey‘ ve kabz-ı semen etmişdir deyû ziyâdeye şirâ işini? inkâr edicek müdde‘î-i 
merkūm Ahmed’den ziyâdeyi mübeyyine beyyine taleb olundukda ityân-ı bey-
yineden izhâr-ı acz edip yemîn dahi vermemeğin, mâ vaka‘a bi’t-taleb ketb 
olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûd: Abdi Çelebi b. Hüseyin, Receb b. ( ), Veli b. Mahmud, Osman b. Abdullah, 
Resûl b. Rıdvan, Yusuf b. Ahmed.









887 [81b-3] Ayşe bt. Hamid Efendi’nin vârislerinin birbirlerinin 
zimmetlerini ibrâ ettikleri
Mahmiye-i İstanbul’da Manisalı Çelebi mahallesinde sâkine iken bundan ak-
dem vefât eden Ayşe bt.  Hamîd Efendi nâm hâtunun verâseti, zevc-i metrûkü 
Mehmed Şemseddin b.  Mehmed Efendi’ye ve sadriyye kebîre kızı Fâtıma’ya ve 
vâlidesi diğer Fâtıma’ya tashîh-i mes’eleleri [on] altı sehimden olup sihâm-ı 
mezbûreden dört sehimi zevc-i mezbûr Mehmed Şemseddin Efendi’ye ve do-
kuz sehimi kızı Fâtıma’ya ve üç sehimi vâlidesi diğer Fâtıma’ya münhasıra ol-
duğu şer‘an mütebeyyin oldukdan sonra müteveffât-ı mezbûrenin metrûkâtına 
vâzı‘atü’l-yedi olan merkūmetân Fâtıma ve diğer Fâtıma meclis-i şer‘de bâ‘isü’l-
kitâb merkūm Mehmed Şemseddin Efendi mahzarında her biri ikrâr ve takrîr-i 
kelâm edip müteveffât-ı merkūmenin mersûm Mehmed Şemseddin Efendi 
zimmetinde mütekarrir ve ma‘kūdun-aleyh on bin akçe mehr-i müeccelin-
den ikimizin hissesine isâbet eden yedi bin beş yüz akçe da‘vâsından mezbûr 
Mehmed Şemseddin Efendi’nin zimmetini ibrâ, ol dahi bizim yedimizde olan 
müteveffât-ı merkūme Ayşe Hâtun’un terekesinden kendiye isâbet eden üç se-
him hissesi da‘vâsından bizim zimmetimizi ibrâ ve iskāt eyledi dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Rebî‘ilevvel li sene erba‘a ve seb‘în ve elf.
Şuhûd: eş-Şeyh Ahmed Efendi b.  el-merhûm İsmail Efendi, Sunullah Efendi 
el-Müderris, Mehmed Efendi b.  ( ), Muharrem Bey b.  Mehmed, Abdullah 
Bey b.  Abdullah, Osman Beşe b.  Hasan, Abdullah Efendi b.  İvaz, el-Hâc Yusuf 
b. Abdullah, Ramazan Bey b. Hasan ve gayruhüm.

888 [81b-4] Timurhan bt. Abdullah’ın Gülistan bt. Abdullah’a 100 guruş 
verilmesini vasiyet ettiği
Mahmiye-i İstanbul hısnı ebvâbından Yenikapı dâhilinde Kâtib Murad mahal-
lesinde sâkine Timurhan bt. Abdullah nâm hâtun meclis-i şer‘de yine mahalle-i 
mezbûrede sâkine Gülistan bt.  Abdullah mahzarında takrîr-i kelâm edip bi 
emrillâhi te‘âlâ vefât eylediğimde cemî‘ malımdan mezbûre Gülistan’a yüz kıt‘a 
esedî guruş verile deyû vasiyyet edip ol dahi vasiyyet-i mezbûreyi kabûl etme-
ğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Yusuf Efendi b. Abdullah el-İmâm, Receb Beşe b. Kalender, Hasan 
Halîfe b. Veli el-Müezzin, Mehmed Çelebi b. İbrahim, Haydar b. Abdullah, Receb 
Beşe b. Abdullah.









889 [81b-5] Gülistan bt. Abdullah’ın üzerindeki elbiseden gayrı malı olmadığı
Mahmiye-i İstanbul hısnı ebvâbından Yenikapı dâhilinde Kâtib Murad ma-
hallesi sâkinelerinden Gülistan bt.  Abdullah nâm hâtun meclis-i şer‘-i şerîf-i 
lâzımü’t-teşrîfde, işbu bâ‘isetü’l-vesîka Timurhan bt. Abdullah mahzarında ikrâr 
ve takrîr-i kelâm edip ben mezbûre Timurhan’ın menzilinde nice müddet üc-
retsiz kendi ile ma‘an sâkine olup bi emrillâhi te‘âlâ vefât edersem üzerimde 
lâbise olduğum libâsımdan gayrı bir şeyim olmayıp min külli’l-vücûh mezbûre 
Timurhan’ın zimmeti benden berîdir dedikde mâ [hüve]l-vâki‘ bi’t-taleb ketb 
olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Yusuf Efendi b.  Abdullah el-İmâm, Receb Beşe b.  Kalender, 
Hüseyin Halîfe b. Veli el-Müezzin, Mehmed Çelebi b. İbrahim, Haydar b. Ali.

890 [82a-1] Hatar v. Sağfer’in evini Seydî Vakfı mütevellîsi Ahmed Efendi 
b. Receb’e sattığı ve üç seneliğine kiraladığı
Mahmiye-i İstanbul hısnı ebvâbından Edirnekapısı dâhilinde Ali Paşa-yı Atîk 
mahallesi sâkinlerinden Hatar v.  Sağfer nâm zimmî meclis-i şer‘de merhûm 
Seydî vakfına mütevellî olan bâ‘isü’l-kitâb Ahmed Efendi b.  Receb mahzarın-
da ikrâr ve takrîr-i kelâm edip mahalle-i mezbûrda vâki‘ bir tarafı Efzoni mülkü 
ve bir tarafı Dimo nâm zimmî mülkü ve bir tarafı Nikola nâm zimmî mülkü ve 
bir tarafı tarîk-i âm ile mahdûd mülk menzilimi, bi cümleti’t-tevâbi‘ ve’l-levâhık 
mütevellî-i mezbûr Ahmed Efendi’ye bi tarîki’l-istiğlâl her biri sekizer dirhem 
olmak üzre otuz dört kıt‘a riyâlî guruş ile her biri yedişer dirhem olmak üzre 
on yedi buçuk kıt‘a riyâlî guruş ki cem‘an elli bir buçuk kıt‘a riyâlî guruşa bey‘ 
ve teslîm ol dahi vech-i meşrûh üzre iştirâ ve kabûl ve tesellüm eyledikden son-
ra semeni olan meblağ-ı mezbûr elli bir buçuk kıt‘a riyâlî guruşu mütevellî-i 
mezbûr Ahmed Efendi yedinden tamâmen ahz u kabz edip menzil-i mezbûru 
ba‘de’t-tahliyyeti’ş-şer‘iyye ve’t-tekābuzi’l-mer‘iyye mütevellî-i mezbûr Ahmed 
Efendi bana târih-i kitâbdan senede dokuzar yüz akçeden üç sene tamânına 
değin iki bin yedi yüz akçeye îcâr ve teslîm edip ben dahi istîcâr ve tesellüm 
eyledim dedikde gıbbe’t-tasdîki’ş-şer‘î menzil-i mezbûrun derkine ve ücret-i 
merkūmeye mahalle-i mezbûre sâkinlerinden Mahmud Beşe b.  Mustafa nâm 
kimesne emr u kabûlü hâviye kefâlet-i sahîha-i şer‘iyye ile kefîl olmağın mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Halil b.  Mehmed, Receb b.  Musa, Mehmed b.  Abdullah, 
Osman b. Abdullah, Hasan b. Bayram, Abdi Çelebi b. Hüseyin, el-Hâc Kadri.









891 [82a-2] Hatice bt. İsâ ile Mahmud b. Hasan’ın boşandıkları
Yoros kazâsına tâbi‘ Beykoz kasabası sâkinelerinden Hatîce bt.  İsâ nâm hâtun 
meclis-i şer‘de zevci Mahmud b.  Hasan muvâcehesinde ikrâr ve takrîr-i kelâm 
edip zevcim mezbûr Mahmud Beşe zimmetinde mütekarrir ve ma‘kūdun-aleyh 
olan sekiz yüz akçe mehr-i müeccelim ve nafaka-i iddet-i ma‘lûmem üzerle-
rine ve me’ûnet-i süknâm dahi kendi üzerime olmak üzre ve cihet-i karzdan 
zimmetinde olan iki bin akçe hakkımdan zimmetini ibrâ eylemek üzre mezbûr 
Mahmud Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eyledikden sonra zevciyyete ve gayra müte‘allika da‘vâdan her 
birimiz âharı ibrâ-i âm ile ibrâ eyledik dedikde gıbbe’t-tasdîk, mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Bey b.  Ali Ağa, Camcı Hacı Mustafa el-Yesâri, üstâd 
Hüseyin b. Pîrî, Murtaza b. Abdullah, İbrahim b. Hasan, Mustafa Bey b. Hamza.

892 [82a-3] Hüseyin b. Pîrî’nin Divriği kazasındaki tarlasının tasarruf hakkını 
Haçik v. Yani’ye sattığı
Medîne-i Galata’ya tâbi‘ kasaba-i Tophâne’de hamal tâifesinden Hüseyin b.  Pîrî 
nâm kimesne meclis-i şer‘de Karaman’ın enserci tâifesinden râfi‘ü’l-kitâb Haçik 
v. Yani nâm Ermeni muvâcehesinde ikrâr-ı tâm edip vilâyet-i Anadolu’da Divriği 
kazâsına tâbi‘ Perketen? nâm karye sınırı dâhilinde vâki‘ taht-ı tasarrufumda 
olan bir tarafı tarîk-i âm ve bir tarafı Bâli ve bir tarafı Ağya v. Kehl? ve bir tara-
fı diğer Ağya v. Ohan tarlalarıyla mahdûd, Karaağaç tarlası demekle meşhûr bir 
kıt‘a tarlanın hakk-ı tasarrufunu ma‘rifet-i sâhib-i arz ile mezbûr Haçik’e yir-
mi beş esedî guruş bedel mukābelesinde ferâğ ve tefvîz edip ol dahi tefevvüz ve 
kabûl eyledikden sonra bedel-i mezkûr yirmi beş esedî guruşu merkūm Haçik 
yedinden bi’t-tamâm ahz u kabz edip zikr olunan tarlayı mahallinde kabz ve ta-
sarrufa merkūm Haçik’i taslît eyledim dedikde gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûd: Keşmeli? Hasan Beşe b.  Ferhad, Ömer Beşe b.  Mehmed, Hüseyin Beşe 
b. Bayram, Abdi b. Hüseyin, Mehmed b. Ramazan, Resûl b. Rıdvan.

893 [82a-4] Noksan hüccet
&lt;&lt;Mahmiye-i İstanbul’da Çerağī Hamza mahallesi sükkânından olup umdetü 
kuzâti’l-İslâm zübdetü vülâti’l-enâm Abdüssamed Efendi b.  Mehmed meclis-i 









şer‘de bundan akdem mahmiye-i mezbûrede sâkin iken âzim-i rahmet-i rahmân 
eden Sadreddinzâde&gt;&gt;

894 [82a-5] Meleksima bt. Abdullah’a Ali b. İbrahim’in mehir bedeli ödemesi 
gerektiği
Mahmiye-i İstanbul’da Karabaş mahallesinde sâkine Meleksima bt.  Abdullah 
nâm hâtun mahfil-i kazâda, Ali b.  İbrahim nâm kimesne mahzarında üzeri-
ne da‘vâ ve takrîr-i kelâm edip ben mezbûr Ali’nin zevce-i menkûhası iken 
târih-i kitâbdan altı ay mukaddem beni talâk-ı bâyin ile tatlîk etmiş iken bana 
dâhil olmak murâd eder, suâl olunup zimmetinde mütekarrir ve ma‘kūdun-
aleyh olan dört yüz akçe mehr-i müeccelimi taleb ederim dedikde gıbbe’s-suâl 
mezbûr Ali cevâbında mehr-i mezbûr dört yüz akçe ile müdde‘iyye-i mezkûre 
zevcem olup lâkin vech-i muharrer üzre tatlîk etmedim deyû tatlîki inkâr edi-
cek müdde‘iyye-i mezbûreden müdde‘âsını mübeyyine beyyine taleb olunduk-
da udûl-ı müslimînden olup mahalle-i mezbûre ahâlîsinden Mustafa b. Kurt ve 
İlyas b.  Küpeli nâm kimesneler meclis-i şer‘a li ecli’ş-şehâde hâzırân olup isre’l-
istişhâdi’ş-şer‘î fi’l-vâki‘ merkūm Ali târih-i mezbûrda müdde‘iyye-i mezbûreyi 
bizim huzûrumuzda vech-i muharrer üzre talâk-ı bâyin ile tatlîk eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mehr-i mezbûru edâya mezbûra tenbîh olunup mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Mustafa Çelebi 
b. Ali, Resûl b. Rıdvan, Mehmed b. Ramazan ve gayruhüm.

895 [82a-6] Karasu’nun Darıcı köyünden vefat eden Musa b. Mahmud’un 
terekesini kardeşi Çolak Yusuf ’un aldığı
Vilâyet-i Anadolu’da Karasu kazâsına tâbi‘ Darıcı nâm karye sâkinlerinden iken 
bundan akdem fevt olan Musa b. Mahmud nâm kimesnenin li ebeveyn karında-
şı ve hasren vârisi olan Çolak Yusuf meclis-i şer‘de müteveffâ-yı mezbûrun tere-
kesine vâzı‘u’l-yed olan dayısı Ali b. Abdurrahman mahzarında ikrâr ve takrîr-i 
kelâm edip karındaşım müteveffâ-yı mezbûrun cemî‘ terekesi ancak bin beş 
yüz akçe olmağın hâlâ meblağ-ı mezbûr bin beş yüz akçeyi mezbûr Ali’nin ye-
dinden tamâmen ahz u kabz edip husûs-ı mezbûra ve gayra müte‘allika cemî‘ 
da‘vâdan mezbûru ibrâ eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: el-Hâc Mustafa b.  Himmet, Mehmed b.  Ramazan, Muharrem 
b. Abdi, Baba Resûl b. Rıdvan ve gayruhüm.

896 [82b-1] Kenan Paşa ve zevcesi Âtike Sultan evkafına Mehmed Bey 
b. Abdi’nin kalan borcunu ödemesi gerektiği
Mahmiye-i İstanbul’da merhûm Kenan Paşa ve zevcesi merhûme Âtike Sultan 
evkāfına meşrûtiyyet üzre bi’l-fi‘l mütevellî olan iftihârü’l-emâcid ve’l-ekârim 
câmi‘ü’l-mehâmid ve’l-mekârim Bayezid Bey tarafından husûs-ı âtîye vekîl 
olup vekâleti bimâ hüve nehci’s-sübût şer‘an sâbite olan umdetü’l-müderrisîni’l-
kirâm zübdetü’l-muhakkikīni’l-fihâm Ahmed Efendi b.  Ali mahfil-i kazâda 
Mehmed Bey b.  Abdi mahzarında üzerine takrîr-i da‘vâ edip evkāf-ı mezbûre 
mukāta‘atından olup vilâyet-i Rumeli’de eyâlet-i Silistre’de kasaba-i Tatarpınarı 
mukāta‘asını bin yetmiş iki senesi Martı ibtidâsından bir sene tamânına de-
ğin evkāf-ı mezbûreye sâbıkan mütevellîler olan Abdullah Bey ve Hüseyin Bey 
nâm sagīrlerin kāimmakāmları Ebûbekir Efendi ve Hızır Ağa mezbûr Mehmed 
Bey’e iki yüz bin akçeye der-uhde edip ol dahi vech-i muharrer üzre iltizâm ve 
kabûl ve bir sene tamâmen zabt ve mikdâr-ı mezkûr mahsûlünü dahi kabz ey-
ledikden sonra kıst-ı iltizâmından yüz bin akçesini vakf için ahz u kabz eyle-
diklerinden sonra kırk beş bin akçesini dahi işbu hâzır bi’l-meclis mezkûr Hızır 
Ağa’ya teslîm edip mezbûr Hızır Ağa dahi ba‘de’l-kabz sagīreyn-i mezbûreynin 
vâlideleri ve vasiyyeleri umdetü’l-muhadderât zübdetü’l-muvakkarât tâcü’l-
mestûrât Eğlence Hâtun’a tamâmen teslîm edip hâlâ üzerimde bâkī kalan elli 
beş bin akçesini dahi vakıf için mezkûr Mehmed Bey’den bi’l-vekâle taleb ede-
rin, suâl olunsun dedikde gıbbe’s-suâl mezbûr Mehmed Bey cevâbında fi’l-vâki‘ 
kaziyye minvâl-i muharrer üzre olup lâkin evkāf-ı mezbûre kâtibi olan mezbûr 
Ebûbekir Efendi ve Hızır Ağa kıst-ı iltizâmım olan iki yüz bin akçeyi yüz bin ak-
çeye tenzîl edip zabt temessüküme vakıf için yüz bin akçeye tahrîr edip hat ve 
hâtemlerini hâvî yedime işbu meclisde kırâ’at olunan temessükü verdiklerinden 
sonra harc nâmına kırk beş bin akçeyi mezbûr Hızır Ağa ve elli beş bin akçesi-
ni mezbûr Ebûbekir Efendi benden ahz u kabz eylediler deyû mukır ve mu‘terif 
olmağın mûcebince meblağ-ı mezbûr elli beş bin akçeyi edâya mezbûr Mehmed 
Bey’e tenbîh olunup mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Çelebi b.  Mehmed, Mustafa Çelebi b.  Ali, mataracı 
Mustafa b. Abdi, Ahmed Çelebi b. Hüseyin, Abdülkerim Ağa.









897 [82b-2] Zekeriya Efendi b. Abdullah’ın miras kalan evdeki yarım hissesini 
Ahmed Efendi b. Hüseyin’in eviyle takas ettiği
Husûs-ı âti’l-beyânı mahallinde tahrîri için kıbel-i şer‘-i mutahhardan Mevlânâ 
Keşfî Mustafa Efendi irsâl olunup ol dahi mahmiye-i İstanbul’da Yarhisar mahal-
lesinde zikri âtî menzile varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i şerîf eyledikde mahalle-i mezbûre sâkinelerinden 
iken bundan akdem vefât eden Hatîce bt. İbrahim nâm hâtunun verâseti zevc-i 
metrûkü Zekeriya Efendi b. Abdullah ve usûbet-i nesebiyye cihetinden li eb ka-
rındaşı oğlu Ahmed Efendi b. Hüseyin’e münhasıra ve asl-ı mes’eleleri iki sehim-
den olup sihâm-ı mezbûreden bir sehimi mezbûr Zekeriya Efendi’ye ve bir sehi-
mi merkūm Ahmed Efendi’ye isâbet ve intikāl eylediği şer‘an zâhir ve müte‘ayyin 
oldukdan sonra mezbûr Zekeriya Efendi meclis-i ma‘kūd-ı mezbûrda, işbu 
bâ‘isü’l-kitâb merkūm Ahmed Efendi mahzarında ikrâr ve takrîr-i kelâm edip 
müteveffât-ı merkūme Hatîce’nin terekesinden olup mahalle-i mezbûrede vâki‘ 
bir tarafı zikr olunan Yarhisar medresesine ve bir tarafı ba‘zan tarîk-i hâssa ve 
ba‘zan merkūm Ahmed Efendi’nin mülk menziline ve bir tarafı ba‘zan Hamîde 
Hâtun mülküne ve ba‘zan İsmail Efendi mülküne ve bir tarafı yine merkūm 
Ahmed Efendi’nin âhar mülküne müntehî iki bâb fevkānî oda ve tahtapûş ve iki 
bâb tahtânî oda ve biri fevkānî ve biri tahtânî iki kenîf ve bir su kuyusu ve zât-ı 
eşcâr-ı müsmire ve gayrı müsmire bahçeyi müştemil mülk menzil müteveffât-ı 
mezbûrenin ile’l-vefât mülkü ve hakkı olup ba‘de vefâtihâ irsen nısfı bana ve 
nısf-ı âharı mezkûr Ahmed Efendi’ye isâbet etmiş idi hâlâ zikr olunan menzil-
de olan nısf hisse-i şâyi‘amı mukābaza tarîki üzre merkūm Ahmed Efendi’nin 
menzil-i mezbûra muttasıl iki tarafı tarîk-i hâs ve bir tarafı zikri mürûr eden 
menzil ve bir tarafı merkūme Hamîde Hâtun mülküne müntehî iki bâb fevkānî 
oda ve önünde dehliz ve bir bâb tahtânî oda ve iki tahtânî kenîf ve havluyu müş-
temil mülk menzili mukābelesinde mezbûr Ahmed Efendi’ye bey‘ ve teslîm ol 
dahi vech-i muharrer üzre iştirâ ve kabûl ve kabz eyledikden sonra zikr olunan 
menzil-i mahdûd-ı mezkûru ben dahi mezkûr Ahmed Efendi yedinden kabz 
eyledim ba‘de’l-yevm sâlifü’z-zikr mecmû‘-ı menzil-i mezkûr irsen ve şirâen 
mülkü ve hakkı olmuşdur dedikde gıbbe’t-tasdîk vâki‘ hâli Mevlânâ-yı mezbûr 
mahallinde tahrîr ba‘dehû ma‘an irsâl olunan Mustafa b. İsâ ile meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Fahrü’l-eimme Mustafa Efendi b. Hasan, Ahmed Çelebi b. Mehmed 
el-Müezzin, Şaban Beşe b.  Mehmed, Halil Çelebi b.  Mahmud, Nasûhi Halîfe 
el-Kayyım, Abdullah Efendi b.  İbrahim imâm, Mehmed Halîfe el-Müezzin, 
Şaban Efendi b. Halil, Mehmed Halîfe b. Oruc Bey ve gayruhüm.









898 [82b-3] Ayşe bt. Mustafa ile Receb Halife b. Mustafa’nın muhâlaa 
yoluyla boşandıkları
Mahmiye-i İstanbul’da Çukur mahallesinde sâkine Ayşe bt. Mustafa nâm hâtun 
mahfil-i kazâda, işbu bâ‘isü’l-kitâb zevci Receb Halîfe b.  Mustafa mahzarında 
bi tav‘ihâ ikrâr ve takrîr-i kelâm edip zevcim mezbûr Receb Halîfe zimmetinde 
mütekarrir ve ma‘kūdun-aleyh olan dört bin akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi kendi üzerime olmak 
üzre ve eşyâ-i memlûkemden bir benefş-sâye ferâce ve bir Çinkârî atlas kaftan 
ve bir Giridî atlas entari bedel-i hul‘ için mezbûra vermek üzre mezbûr Receb 
Halîfe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl eyledikden sonra zevciyyete ve gayra müte‘allika âmme da‘vâdan her bi-
rimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis ve’l-ışrîn min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: Hüseyin Efendi b.  Abdülfettah el-İmâm, es-Seyyid Lütuf Çelebi 
b. es-Seyyid Mustafa, Ali Bey b. Muharrem, Mehmed Çelebi b. ( ), Kurt Beşe b. ( 
) ve gayruhüm.

899 [83a-1] Nursabah Hâtun bt. Abdullah’ın iki adet arsasını vakfederek 
mütevellîsi el-Hâc Ahmed Efendi b. Hasan’a teslim ettiği
Hamd-i nâ-mahdûd ve şükr-i gayr-ı ma‘dûd ol vâcibü’l-vücûd müfeyyizü’l-hayr 
ve’l-cûd celle şânühû ve azume sultânuhû hazretlerinin dergâh-ı akdes ve 
bârgâh-ı mukaddeslerine sezâ ve lâyık ve hakīk ve sâdıkdır ki kudret-i kâmilesiyle 
akār-ı âlemi îcâd ve hikmet-i şâmilesiyle gılâlinden herkese mikdârınca ihsân-
zâd edip bu vechile intizâm-ı âlem husûsan insicâm-ı etvâr-ı benî âdem üslûb-ı 
bedî‘ ve tarz-ı menî‘ buldu ve dürer-i salâvât-ı zâkiyât ve gurer-i teslîmât-ı 
tayyibât ol aliyyü’z-zât safiyyü’s-sıfât bedr-i dücâ sadr-ı enbiyâ sâhibü’l-havzü’l-
mevdûd râfi‘ü’l-livâü’l-Mahmûd Muhammed el-Mustafa -aleyhi mine’t-tahiyyât 
ve’t-teslîmât mâ hüve’l-evfâ- hazretlerinin fî küllî sabâh ve mesâ ve fî küllî gadât 
ve işâ ravza-i ıtırnâk ve türbe-i pâklerine îsâr u nisâr olunur ki mukaddem-i 
şerîfi bâ‘is-i dilşâd-ı âlem ve sebeb-i hidâyet-i benî âdem oldu ve âl-i ahyâr ve 
ashâb-ı ebrâr-ı zevi’l-i‘tibârları üzerlerine dahi îsâr u nisâr olunur ki her biri 
câmi‘-i himâ-i dîn ve râfi‘-i zalâm-ı küfr-âyîn oldular -rıdvânullâhi te‘âlâ aley-
him ecma‘în ve alâ men tebi‘ahüm ilâ yevmi’d-dîn- pes her âkıl-ı mutbık-ı 
mefâsıl ve her kâmil-i müşfik-mefâsıl katında lâyih ve vâzıhdır ki bu dünyâ-yı 
deniyye ve me’vâ-yı meniyye adîmetü’l-bekā ve serî‘atü’l-fenâdır, lâkin ed-Dünyâ 
mezra‘atü’l-âhire mazmûnunca ledâ sâhibi’l-itkān ve’l-iz‘ân geşt-i takvâsı zerî‘a-i 
duhûl-ı cinân ve vücûhün yevme’izin nâzıretün ilâ Rabbihâ nâzıra, muktezâsınca 
vesîle-i hubûr ve sürûr-ı cinân idiği hüveydâ ve nümâyândır, pes kable hulûli’l-
ecel ve pîş inkıtâ‘-ı emel tedârük-iddihâr-ı zâd ve istihsâl-i mâ lezime li yevmi’t-
tenâd kâr-ı fiten ve ihtiyâr-ı müteyakkindir binâ’en alâ zâlik iksâr-ı savâlih-i 
a‘mâl ve iddihâr-ı zâd-ı müsmiretü’n-nevâl semtine sâlik olup mahmiye-i 
İstanbul’da Mercan Ağa mahallesinde sâkine sâhibetü’l-hayrât ve’l-hasenât ve 
ragıbetü’s-sadakāt ve’l-meberrât fahrü’l-muhadde[râ]t zahrü’l-muvakkarât 
el-mahfûfetü bi sunûfi avâtıfillâh Nursabah Hâtun bt.  Abdullah -dâmet ucûru 
hayrâtihâ- müsmiretün, ke-meseli habbetin enbetet seb‘a senâbile fî küllî sün-
bületin mi’etü habbetin vallâhu yudâ‘ifu li men yeşâ’u vallâhu vâsi‘un alîm, bu 
mukaddemât-ı sahîha-i vâzıhayı tefekkür ve âyet-i mâ ındekum yenfidu ve mâ 
ındellâhi bâkın mefhûmunu tedebbür edip selsebîl-i hayrâtı mâ dâmetü’s-
semâvât câriyât olmak ricâsıyla zikri âtî vakf ve meberrâtını te’yîd ve vech-i âtî 
üzre olan hayrât ve sadakātını tahlîd için taraf-ı şerîflerinden ikrâr-ı câi’z-zikre 
ba‘dehû lüzûm-ı iktisâbına sebeb-i da‘vâ-yı rücû‘a vekîl edip mûmâ-ileyhânın 
zâtını ma‘rifet-i şer‘iyye ile ârifân olan fahrü’l-akrân Mustafa Ağa b. Abdurrahman 
ve umdetü ehli’l-vakār ve’l-edeb Mehmed b.  Receb şehâdetleri ile bimâ hüve 
nehci’s-sübût vekâleti sâbite olan Hüseyin Ağa b. Mahmud meclis-i şer‘-i şerîf-i 
enver ve mahfil-i dîn-i münîf-i mutahharda müvekkile-i mûmâ-ileyhâ 
-ahsenallâhu ileyhâ- minvâl-i âtî üzre olan vakf-ı müsebbeline mütevellî nasb 
edip tevliyyeti kabûl eden iftihârü’l-eimme ve mazhar-ı lutf-i zi’l-minen el-Hâc 
Ahmed Efendi b.  Hasan mahzarında bi’l-vekâle tav‘an ikrâr-ı sahîh ve bi’n-
niyâbe rağbeti i‘tirâf-ı sarîh edip müvekkilem mûmâ-ileyhâ -en‘amallâhu 
na‘amahu’l-vâfire aleyhâ- Nursaba[h] Hâtun mebde’-i fıtratından nihâyet-i 
yevm-i meberrâtına değin kendiye olan ni‘am-ı vâfire ve âlâ’-i mütekâsirenin 
şükrânesi mehmâ emken sadaka-i câriye olmak cezmi ile ahsen-i emvâl ve 
etyab-ı menâlinden olup nehc-i âtî üzre olan vakfının sudûruna değin yedinde 
ve taht-ı tasarrufunda bilâ-mâni‘ ve lâ-müzâhim mülk ve hakları olup yine 
mahmiye-i İstanbul’da Kumkapı kurbunda Süleyman Ağa mahallesinde vâki‘ 
bir tarafı Abdi Kethüdâzâde Ahmed Ağa mülküne ve bir tarafı Hoca Sührab 
Hâtun mülküne ve iki tarafı tarîk-i âma muttasıl cemî‘ arsa-i hâliyeyi ve yine 
zikr olunan arsa-i hâliyenin cânib-i garbîsinde vâki‘ olup müvekkile-i mûmâ-
ileyhâ Avanos ve Panos nâm Ermeni’den şirâ-i şer‘î ile iştirâ eyleyip yedinde 
mülk ve hakkı olan bir tarafı Hâce Sehrab mülküne ve bir tarafı ( ) tasarrufla-
rında olan odalara ve bir tarafı tarîk-i hâssa ve bir tarafı ( ) tasarrufunda olan 
menzile muttasıl cemî‘ arsa-i hâliyeyi dahi kâffe-i hukūk ve merâfıkı ile ibtigā’en 
li vechillâhi’l-kerîm, yevme lâ yenfa‘u mâlün ve lâ benûne illâ men enallâhe bi 
kalbin selîm şurût-ı âtîye üzre vakf-ı sahîh ve tesbîl ve muhalled ve haps-i sarîh 
ve tahlîl ve mü’ebbed eyleyip zikr olunan cemî‘ iki kıt‘a arsaları fâriğan ani’ş-
şevâgil ve’l-mevâni‘ mütevellî-i mûmâ-ileyh el-Hâc Ahmed Efendi’ye bi’l-
vakfiye teslîm edip mütevellî-i müşârün-ileyh dahi minvâl-i meşrûh üzre tesel-
lüm ve kabûl eyledikden sonra müvekkile-i mûmâ-ileyhâ yine ahlas-ı mâl ve 
enfes-i menâlinden yüz elli beş bin fıddî râyic fi’l-vakt akçe dahi ifrâz-ı vakf ve 
haps ve tesbîl edip meblağ-ı mezkûr yüz elli beş bin akçeyi dahi vakfiyet üzre 
mütevellî-i mezkûra teslîm edip ol dahi minvâl-i meşrûh üzre tesellüm eyledik-
den sonra vâkıfe-i müşârün-ileyhâ şöyle şart eyledi ki meblağ-ı mezbûr yüz elli 
beş bin akçe ile zikr olunan arsa-i hâliye-i ûlâ üze[ri]ne her biri fevkānî ve 
tahtânî olmak üzre dokuz bâb mütezevvicîn odaları binâ oluna ve arsa-i 
sâniyye-i mezkûra üzerine dahi bir bâb üslûb-ı mezkûr üzre müte’ehhil odası 
binâ oluna, eğer zikr olunan cemî‘ odalar binâsına meblağ-ı mevkūf-ı mezkûr 
vefâ yitmez ise meblağ-ı mezkûr ile ibtidâ binâ olunan mükemmel odalar icâre-i 
mu‘accele-i mu‘tâde ve icâre-i müeccele ile îcâr olunup hâsıl olan mu‘accele ile 
bâkī kalan odalar binâ ve tekmîl oluna, ba‘dehû cümlesi minvâl-i meşrûh üzre 
icâre-i mu‘accele ve müeccele ile îcâr ve hâsıl olan icâresinden yevmî iki akçe 
cihet-i tevliyyet ola ve mûmâ-ileyh Ahmed Efendi hayâtda oldukça vakf-ı 
mezkûre mütevellî ola, ba‘de vefâtihî re’y-i hâkimü’ş-şer‘i’ş-şerîfe müfevvaz ola 
ve yevmî bir akçe cihet-i nezâret ola ve mahmiye-i İstanbul’da merhûm ve 
mağfûrun-leh Sultan Süleyman Hân hazretleri binâ eyleyip lede’l-avâm ve’l-
havâs Hekîm Çelebi zâviyesi demekle şehîr zâviyede her kim şeyh olur ise 
vakfiye-i mezkûre ile vakfa nâzır olup umûr-ı vakfın celî ve hafîsinde mütevellî-i 
mezkûr ve ba‘dehû vakf-ı mezkûra mütevellî olanlar üzerlerine nezâret edip 
mütevellîler nâzır-ı mezkûr ma‘rifeti ile mürâ‘ât-ı umûr-ı vakf edeler [83b] ve 
yevmî iki akçe ile vakf-ı mezkûra bir mütedeyyin ve müstakīm ve mukaddim 
kimesne dahi câbi olup icârât ve gallât-ı vakf-ı mezkûru bilâ-ihmâl her re’s-i 
şehrde müste’cirlerinden cem‘ ve tahsîl edip mütevellî-i vakf-ı mezkûra teslîm 
eyleyip vazîfe-i mezbûreye müstahık ola ve cibâyet-i mezkûre Ali Halîfe 
b. Mahmud’a meşrûta ola ba‘dehû re’y-i nâzır ve mütevellî ile minvâl-i meşrûh 
üzre bir müstakīm adama tevcîh oluna ve yine şöyle şart eylediler ki galle-i 
vakf-ı mezkûrdan yevmî ikişer akçe vazîfe ile mücevvid ve mürettib fukarâ-i 
ehl-i Kur’ân’dan altı nefer kimesne zikr olunan zâviyede vâki‘ yine merhûm 
müşârün-ileyh Sultan Süleyman câmi‘-i şerîfi’nde eyyâm-ı müstesnât-ı 
mu‘tâdeden gayrı eyyâmın her birinde sahve-i kirâma mücma‘în oldukları 
hâlde Kur’ân-ı Azîmü’ş-şân’dan birer cüz’-i şerîf tertîb-i eczâ [ü]zre ile’l-hatm 
tilâvet edeler ve her biri yevmî ikişer akçeye müstahık olalar ve yevmî bir buçuk 
akçe dahi cihet-i noktacılık ve sermahfillik olup beher yevm ınde hitâmi’l-icrâ 
vâkıfe-i müşârün-ileyhâ rûhuna du‘â ve eczâ-i şerîfe tâlîleri dahi âmin deyip 
kırâ’at eyledikleri eczâ-i şerîfe Fâtiha-i şerîfe’nin sevâblarını vâkıfe-i mezkûre 
rûhuna ve sâir ehl-i îmâna ihdâ edeler ve şöyle şart eyledi ki nâzır olan şeyh-i 
zâviye-i mezkûre ile fukarâ-i zâviye-i mezkûre sükkânından ehl-i Kur’ân ve 
ehl-i tecvîdden müstahık olanlara eczâ-i şerîfe tilâveti ta‘yîn oluna ve kezâlik 
zikr olunan noktacılık [ve] sermahfillik dahi re’y-i nâzır-ı müşârün-ileyh ile 
fukarâ-i zâviye-i mezkûreden birine ta‘yîn oluna mâdemki zâviye-i mezkûre 
sâkinlerinden eczâ-i şerîfe tilâvetine ve noktacılık ve sermahfilliğe müstahık ola 
hâricden bir ferde cüzhânlık ve noktacılık ve sermahfillik verilmeye verildiği 
sûretde gene sükkân-ı zâviye-i mezkûreye verile ve noktacılık ve sermahfillik 
cihet-i vâhide ola ve yine vâkıfe-i mezkûre şöyle şart eyledi ki zikr olunan oda-
lar mahlûl olup bi hasebi’l-örf ve’l-âde icâre-i mu‘accele ve müeccele ile âhara 
ve[ri]ldikde ahz olunan icâre-i mu‘accele yed-i mütevellî ve re’y-i nâzır ile hıfz 
olunup akār iştirâsına bâliğ oldukda, ol mu‘accele ile vakf-ı mezkûr için akār 
iştirâ olunup vakf-ı evvel-i mezkûra ilhâk olunup ol dahi bâlâda zikr olunduğu 
üzre müte’ehhilîn odaları oldukdan sonra icâre-i mu‘accele ve müeccele ile 
âhara îcâr olunup hâsıl olan icâre-i mu‘accelesinden üslûb-ı sâbık üzre yevmî 
ikişer akçe müeccele ile ne mikdâr olur ise eczâ-i şerîfe tilâveti ihdâs olunup 
tâlî-i eczâ o[la]caklar dahi yine zâviye-i mezkûrede şart-ı mezkûr üzre evvelki 
eczâhân ile ma‘an tilâvet edip sevâbını vâkıfe-i mûmâ-ileyhâ rûhuna ve sâir 
ervâh-ı mü’minîn ve mü’minâta ihdâ edeler ve herbâr icâre-i mu‘accele hâsıla 
oldukda minvâl-i meşrûh üzre mâl-ı icâre-i mu‘accele ile vakf-ı mezkûr için 
akār iştirâ olunup helümme cerâ yine icâre-i mu‘accele ve müeccele ile îcâr ve 
ücret-i müeccelesinden zâviye-i mezkûrda minvâl-i meşrûh üzre ihdâs-ı tilâvet-i 
eczâ-i şerîfe ola ve minvâl-i meşrûh üzre nâzır ve şeyh-i zâviye-i mezkûre olan-
lar zamânlarında ihdâs olunan eczâhânlığı sükkân-ı zâviye-i mezkûreye ta‘yîn 
eyleye, meğer kim mürûr-ı eyyâm ile sükkân-ı zâviyeden eczâ-i şerîfe ziyâde ola 
ol zamânda eczâdan biri imâm-ı câmi‘-i şerîfe ve biri hatîb-i câmi‘-i şerîfe ve 
biri dahi ehliyyeti sâbit müezzin-i câmi‘-i şerîfe ola ve bir dahi müezzin-i sânî-i 
câmi‘-i şerîf ve bir dahi ehliyyeti mütehakkik kayyım câmi‘-i şerîfe tevcîh oluna, 
ziyâde olur ise hâricden ehl-i kurâdan müstahıklara tevcîh oluna deyû şurût-ı 
meşrûhunu itmâm ve kayd-ı mündericesini ihtimâm ve ibrâ eyledi dedikde 
vekîl-i mezkûrun minvâl-i meşrûh üzre cârî ve sâdır olan teslîm ve tesellümde 
ikrâr ve i‘tirâfını mütevellî-i mezkûr vicâhen tasdîk ve şifâhen tahkīk eyledik-
den sonra vekîl-i mezbûr vifâkdan bi’l-vekâle kelâmını taraf-ı hilâfa atf edip 
vakf-ı akār nehc-vâr üzre şurût-ı vâcibü’l-istikrârı ile imâm-ı emced ve hümâm-ı 
evhad sirâcü’l-ümmet tâcü’l-eimme Ebû Hanîfe Numan b.  Sâbit -aleyhi’r-
rahmeti bi adedi’t-terâ’ib- katında eğerçi sahîh idiği sarîhdir ve lâkin lüzûmu 
gayr-ı meczûmdur ve vakf-ı nukūd ana mübtenî şurût ve kuyûdu ile dahi 
eimme-i selâse-i nehârîr katlarında bâtıldır binâ’en alâ zâlik müvekkile-i 
müşârün-ileyhâ için vakf-ı meşrûhundan rücû‘ emr-i meşrû‘dur bu vechile 
arsateyn-i mezkûreteyn vakfiyetinden ve meblağ-ı mezkûr vakfiyetinden bi’l-
vekâle rücû‘ edip müvekkilem müşârün-ileyhâ için bana red ve teslîm olunma-
sını taleb ederim deyû vekîl-i mezkûr mahzar-ı mütevellî-i mezbûrdan arsateyn-i 
mezkûreteyn ve meblağ-ı mezkûru istirdâd edicek mütevellî-i mezkûr müte-
vekkilen ale’ş-şükûr dahi cevâb-ı bâ savâba tasaddî olup vakf-ı akā[r] imâm-ı 
muhtâr Ebû Hanîfe -radiyallâhu- katlarında minvâl-i meşrûh üzre gayr-ı lâzım 
idiğine ârâ-i eimme-i müte’ahhirîn câzimdir, vakf-ı nukūd ana müteferri‘ şurût 
ve kuyûd ile dürer-i eimme-i selâse katlarında bâtıl idiğine dahi cemî‘ eimme-i 
dîn kā’illerdir, lâkin vakf-ı akār imâmeyn-i hümâmeyn-i bedreyn-i münîreyn 
Ebû Yusuf Yakub b.  İbrahim ve Muhammed b.  Hasan eş-Şeybânî -aleyhümâ 
rahmetüllâhi bi hurmeti seb‘i’l-mesânî- katlarında vakıf sahîh ve lâzımdır vakf-ı 
nukūd ana müteferri‘ şurût ve kuyûd ile dürer-i Hazret-i İmâm Züfer’den tilmîzi 
İmâm Abdullah Ensârî rivâyeti üzre sahîhdir. Pes mezhebeyn-i imâmeyn üzre 
vakf-ı arsateyn-i mezkûreteyn vakf-ı sahîh [ve] lâzımdır ve vakf-ı nukūd dahi 
rivâyet-i mezkûre üzre sahîhdir deyû redden imtinâ‘ ve bu vechile vekîl bi’l-
husûmeyi difâ‘ edip her biri sadr-ı kitâbı kalem-i müstetâbı ile tevkī‘ ve tevşîh 
eden hâkim-i rabbânî ve hâsim-i samedânî -alleme’l-ilme ve’l-hüdâ menârü’l-
fazli ve’t-tükā- hazretleri huzûrunda mürâfa‘a-i sahîhayı ikdâr ve her biri 
muhâccesini tekrâr edicek hâkim-i mûmâ-ileyh -en‘amallâhu te‘âlâ aleyhi- haz-
retleri dahi tarafının kelâmını ısgā ve hüccet-i mütevellîyi te’bîd-i vakıfda evlâ 
görüp imâmeyn-i hümâmeyn-i müşârün-ileyhimâ mezhebleri üzre vakf-ı 
arsateyn-i mezkûreteynin sıhhat ve lüzûmuna ve rivâyet-i mezkûre üzre vakf-ı 
meblağ-ı mezkûrun sıhhatine şerâit-i hükmü mürâ‘î olduğu hâlde hükm-i 
sahîh-i şer‘î ve kazâ-i sarîh-i mer‘î kıldıkdan sonra vekîl-i mezkûr arsateyn-i 
mezkûreteynin sıhhat ve lüzûmu vakfına evvelâ hükm-i meşrûh ile min külli’l-
vücûh mülzem olup vakf-ı meblağ-ı mezkûrda sıhhat-i vakfiyete olan hükm ile 
kāni‘ olmayıp i‘âde-i kelâm ve bast-ı merâm edip vakf-ı meblağ-ı mezkûrun sıh-
hatine olan hükm ile rücû‘ adem-i lüzûmuna binâ’en emr-i meşrû‘dur deyû 
tekrâr meblağ-ı mezkûru istirdâd edicek mütevellî-i pâk-nihâd cevâb-ı sedâd 
edip fi’l-hakīka vakfın sıhhati tekarrür olıcak İmâm Ebû Hanîfe katında sıhhat 
müfârık ani’l-lüzûmdur lâkin bir vakf sıhhat-iktisâb edicek imâmeyn-i 
hümâmeyn Ebû Yusuf ve Muhammed b. Hasan mezhebleri üzre sıhhat lüzûmdan 
müfârık olmadığı beyne’l-eimmeti’l-İslâm müte‘ayyin ve zâhirdir. Bu vechile 
meblağ-ı mezkûr dahi bi’l-hükm bi’s-sıhha lâzım-ı gayr-ı müfârıkdır deyû red-
den imtinâ‘ ve mürâfa‘ayı hâkim-i müşârün-ileyh -ahsenallâhu ileyh- hazretle-
ri huzûrlarında tekrâr edicek hâkim-i mûmâ-ileyh -efâzallâhu sübhânehu 
ni‘amâuhû aleyh- dahi temhîd-i mebânî-i hayrât ve teşyîd-i esâs-ı sadakāt kasd 
edip imâmeyn-i müşârün-ileyhimâ mezhebleri üzre meblağ-ı mezkûrun vakfi-
yetinin lüzûmuna dahi hükm-i sahîh-i şer‘î ve kazâ-i sarîh-i mer‘î edip hükm-i 
sâbıkın kazâ-i lâhıkı ile ahkâm ve ibrâm eyleyip [84a] min ba‘d vakf-ı mezkûr 
hükm-i mezbûr ile sahîh ve lâzım olup bir vechile nakz ve nakzına muhâl ve 
mümteni‘ü’l-ihtimâl oldu. Fe-men beddelehû ba‘demâ semi‘ahû fe-innemâ 
ismuhû ale’llezîne yübeddilûnehû inna’llâhe semî‘un alîm ve ecrü’l-vâkıfeti 
ale’l-hayyi’l-cevâdi’l-kerîm, cerâ zâlike ve hurrire vâki‘ü’l-işhâd aleyhi ve kefâ 
billâhi şehîden.
Fî evâili şehri Rebî‘ilevvel li sene erba‘a ve seb‘în ve elf min hicre men lehü’l-izz 
ve’ş-şeref.
Şuhûdü’l-hâl: Mefharü’l-hutebâ Seyyid Mehmed Efendi, İshak Efendi el-Kâtib, 
Mustafa Ağa el-Cündî Mehmed Çelebi b. ( ) el-Kâtib, Mehmed Çelebi b. Mehmed 
el-Kâtib, el-Hâc İbrahim b. el-Hâc Nurullah, Mehmed Ağa b. el-Hâc Ahmed Ağa 
Hammâmî, Mustafa Çelebi b.  el-Hâc Mehmed, Mehmed b.  eş-Şeyh Mehmed, 
Ali Bey b.  Abdullah, el-Hâc Ali b.  Mehmed, İbrahim b.  İshak, el-Hâc Kenan 
b. Abdullah.

900 [84a-1] Dilaver b. Abdullah adlı kölenin efendisi üstat Mehmed 
b. Hüseyin’e üç sene hizmet karşılığında hürriyetini kazandığı
İşbu bâ‘isü’l-kitâb açık kaşlı elâ gözlü uzun boylu sarışın Rusiyyü’l-asl Dilaver 
b.  Abdullah meclis-i şer‘de kazgancı tâifesinden üstâd Mehmed b.  Hüseyin 
nâm kimesne mahzarında üzerine da‘vâ ve takrîr-i kelâm edip mezbûr üstâd 
Mehmed’in bundan akdem abd-i memlûkü olup mülkünde olduğum hâlde 
târih-i kitâbdan dört sene mukaddem üç sene hizmet üzre beni kitâbete kesip 
ben dahi üç sene tamâmen kendiye hizmet eyleyip ol vechile hür olmuş iken 
yine rakīk olmak üzre mezbûr üstâd Mehmed bana vaz‘-ı yed edip suâl olu-
nup kasr-ı yedine tenbîh olunmak matlûbumdur dedikde gıbbe’s-suâl ve’l-inkâr 
müdde‘î-i mezbûr Dilaver’den müdde‘âsını mübeyyine beyyine taleb olunduk-
da udûl-ı müslimînden olup tâife-i mezbûreden olan üstâd İlyas b. Himmet ve 
üstâd Mehmed b.  Halil nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-vâki‘ mezbûr üstâd Mehmed târih-i kitâbdan 
dört sene mukaddem bizim huzûrumuzda müdde‘î-i merkūm Dilaver’i üç sene 
bana hizmet edip ba‘de edâ’i’l-hizmet malımdan âzâd olsun deyû kitâbete kat‘ 
edip merkūm Dilaver dahi üç sene mezbûr Mehmed’e hizmet edip ol vechile sâir 
ahrâr-ı asliyyîn gibi hür olduğuna şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mûcebince mezbûr Dilaver’in ıtkına hükm birle mâ vaka‘a 
bi’t-taleb ketb olundu.
Hurrire fi’l-yevmi’l-hâdî ve’l-ışrîn şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Muslu Beşe b. Osman, Ali b. Halil, Ali Çelebi b. Ebûbekir, Mehmed 
b. Ahmed, Mehmed b. Ramazan ve gayruhüm.

901 [84a-2] Keçeci Pîrî mahallesinden Ayşe bt. Ahmed’in boşandığı kocası 
Hasan b. Mahmud’la sulh olduğu
Mahmiye-i İstanbul’da Keçeci Pîrî mahallesi sâkinelerinden Ayşe bt.  Ahmed 
nâm hâtun tarafından sulh ve ibrâ ve âti’l-beyânı ikrâra vekîl olup mezbûreyi 
ma‘rifet-i şer‘iyye ile ârifân Mustafa b. Halil ve Ahmed b. Abdülcebbar nâm ki-
mesneler şehâdetleri ile hasm-ı şer‘î-i câhid mahzarında şer‘an vekâleti sâbite 
olan Mehmed Efendi b.  Abdurrahman meclis-i şer‘-i hatîr-i lâzımü’t-tevkīrde 
mezbûre Ayşe’nin zevc-i mutallıkı Hasan b.  Mahmud mahzarında bi’l-vekâle 
ikrâr ve takrîr-i kelâm edip müvekkilem merkūme Ayşe mezbûr Hasan’ın zev-
cesi iken talâk-ı bâyin ile tatlîk eyledikde zimmetinde mütekarrir ve ma‘kūdun 
aleyh on bin akçe mehr-i müeccelini ve mezbûrenin mülk-i sarîhinden olup 
merkūm Hasan fuzûlen ahz eylediği kırk akçe kıymetli ibrişim kenarlı otuz beş 
zirâ‘ ve otuzar akçe kıymetli Tire ipliği kenarlı yirmi beş zirâ‘ ve yirmi beş akçe 
kıymetli kenarsız kırk zirâ‘ cem‘an yüz zirâ‘ keten bezini ve dokuz yüz akçe kıy-
metli bir kara sığır öküzü ve iki sahan ve bir bakraç ve bir hamam tası ve iki 
tencere ve iki tepsi ve bir sac ayağını taleb ve da‘vâ eylediğinde, mezbûr Hasan 
ancak üç yüz akçe mehr-i müecceli vardır deyû ziyâdesini inkâr eyledikde mü-
vekkilem mezbûre Ayşe on bin akçe mehr-i müecceli olduğunu şuhûd-ı udûl 
ile isbât edip edâsına hükm-i şer‘î lâhık oldukdan sonra mâ‘adâsını dahi isbât 
sadedinde iken beynlerine muslihûn ve Müslimûn tavassut etmeğin merkūm 
Hasan müvekkilem mezbûre Ayşe ile üç bin yedi yüz nakd-i râyic fi’l-vakt 
akçe ve iki yemeni yorgan ve bir beledî döşek yüzü ve iki beledî yastık kılı-
fı ve kılıfıyla bir minder ve bir köhne Yanbolu kebesi ve bir tencere ve bir sa-
han ve bir havan ve yirmi dört zirâ‘ keten bezi üzerine inşâ-i akd-i sulh eyle-
dikde müvekkilem mezbûre Ayşe dahi sulh-ı mezbûru kabûl ve bedel-i sulh 
olan meblağ-ı mezbûr üç bin yedi yüz akçe ile eşyâ-i mesfûreyi cemî‘an alıp 
kabz edip mâ‘adâ da‘vâsından merkūm Hasan’ın zimmetini ibrâ eyledi dedikde 
mezbûr Hasan ben dahi mezbûre Ayşe’yi zevciyyete ve gayra müte‘allika cemî‘ 
de‘âvî ve mütâlebât ve eymân ve muhâsamâtdan ibrâ-i kātı‘ü’n-nizâ‘ ile ibrâ ey-
ledim ba‘de’l-yevm mezbûre Ayşe ile zevciyyete ve gayra müte‘allika benden 
veya vekîlimden da‘vâ sudûr eder ise lede’l-hükkâmi’l-kirâm mesmû‘a olmaya 
dedikde gıbbe’t-tesâdiki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa Efendi b.  Mehmed Efendi, Keşfî Mustafa Efendi 
b. Muharrem, Mehmed Efendi b. Ahmed, Sofu Mehmed Efendi, Mehmed Efendi 
b. Ali el-İmâm, Ömer Çavuş, el-Hâc Ahmed b. Mahmud, Abdi Çelebi b. Hüseyin, 
Baba Resûl b. Rıdvan ve gayruhüm.

902 [84b-1] Mustafa Beşe b. Yusuf ’un evini Hasan Efendi b. Bayram’a sattığı
Mahmiye-i İstanbul’da Hatîce Sultan mahallesi sâkinlerinden Mustafa Beşe 
b. Yusuf meclis-i şer‘-i hatîrde Hasan Efendi b. Bayram mahzarında ikrâr-ı tâm 
ve takrîr-i kelâm edip silk-i mülkümde olup mahalle-i mezbûrede vâki‘ bir ta-
rafdan Kurt Beşe b. Abdullah mülkü ve bir tarafdan Ali Bey mülkü ve iki taraf-
dan tarîk-i âm ile mahdûd bir bâb tahtânî odayı ve bir sofa ve bir cüneyne ve 
bir kenîfi müştemil mülk menzilimi, bi cümleti’t-tevâbi‘ ve’l-levâhık ve cemî‘ü’l-
menâfi‘ ve’l-merâfık on beş bin fıddî râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile mezbûr Hasan Efendi’ye bey‘ ve teslîm 
ol dahi vech-i mezkûr üzre iştirâ ve kabûl ve tesellüm eyledikden sonra seme-
ni olan meblağ-ı mezbûr on beş bin akçeyi mezbûr Hasan Efendi’nin yedinden 
bi’t-tamâm ahz u kabz eyledim ba‘de’l-yevm menzil-i mezbûr merkūm Hasan 
Efendi’nin mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Efendi b.  Ahmed el-İmâm, Abdi Çelebi b.  Ali el-Müezzin, 
el-Hâc Mustafa b. el-Hâc Ali, Yusuf Bey b. Abdi, Mahmud Beşe b. Hasan, Yusuf 
b. Abdi ve gayruhüm.

903 [84b-2] Sâliha bt. Abdullah’ın kocası Hamza b. Ali’de mehir 
alacağının olmadığı
Mahmiye-i İstanbul’da Mi‘mâr Sinan mahallesi sâkinelerinden iken bundan 
akdem vefât eden Sâliha bt.  Abdullah’ın vesâyâsını tenfîze vasiyy-i muhtâr ol-
duğu lede’ş-şer‘i’ş-şerîf mütehakkik olan Mustafa b.  İbrahim mahfil-i kazâda, 
müteveffât-ı mezbûrenin zevc-i metrûkü işbu râfi‘ü’l-kitâb Hamza b.  Ali mah-
zarında bi’l-vesâye üzerine takrîr-i da‘vâ edip müteveffât-ı mezbûrenin mezbûr 
Mehmed zimmetinde mütekarrir olan iki bin akçe mehr-i müecceli olup kable’l-
ahz vefât etmekle meblağ-ı mezbûru bi’l-vesâye taleb ederim suâl olunsun de-
dikde gıbbe’s-suâl mezbûr Hamza cevâbında fi’l-vâki‘ müteveffât-ı mezbûrenin 
zimmetimde iki bin akçe mehr-i müecceli olup lâkin hâl-i hayâtında ve 
kemâl-i akl u sıhhatinde mehr-i müeccel-i mezbûr iki bin akçeden zimmeti-
mi ibrâ edip ol vechile meblağ-ı mezbûr mütâlebesinden zimmetim berî olmuş-
dur deyû def ‘le mukābele edicek gıbbe’l-istintâk ve’l-inkâr mezkûr Hamza’dan 
def ‘-i mezbûrunu mübeyyine beyyine taleb olundukda udûl-ı müslimînden 
olup mahalle-i mezbûre imâmı Mehmed Efendi b.  Ali ve müezzin Mehmed 
Efendi b.  Mustafa nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ müteveffât-ı mezbûre hâl-i hayâtında ve kemâl-i akl 
[u] sıhhatinde mehr-i mezbûrdan zevci mezbûr Hamza’yı ibrâ eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hüseyin b.  Muslihiddin, Yusuf b.  Mehmed, el-Hâc Ahmed 
b. Mahmud, Abdi Çelebi b. Hüseyin ve gayruhüm.

904 [84b-3] Nimetullah bt. es-Seyyid Zeynelabidin ile Mehmed b. Râşid’in 
muhâlaa yoluyla boşandıkları
Mahmiye-i İstanbul’da Sultan mahallesi sâkinelerinden Nimetullah bt. es-Seyyid 
Zeynelabidin nâm hâtun meclis-i şer‘de zevci Mehmed b.  Râşid mahzarında 
ikrâr ve takrîr-i kelâm edip zevcim merkūm Mehmed zimmetinde mütekarrir 
ve ma‘kūdun-aleyh olan sekiz bin akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâ dahi kendi üzerime olmak üzre ve zev-
cim mezkûr Mehmed’in firâşından hâsıl olan sagīre kızım Atika’yı dahi târih-i 
kitâbdan dokuz sene tamânına değin kendi malımdan infâk ve iksâ etmek üzre 
mezbûr Mehmed ile muhâla‘a-i sahîha-i şer‘iyye ile muhâla‘a edip zevciyyete 
ve gayra müte‘allika âmme-i de‘âvîden her birimiz âharı ibrâ-i âmm-ı kātı‘ü’n-
nizâ‘la ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâlis ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Çelebi el-Muhzır, Baba Resûl el-Muhzır, Veli Çelebi el-Muhzır, 
Hasan Çelebi el-Muhzır, Yusuf el-muhzır ve gayruhüm.

905 [84b-4] el-Hâc Memi mahallesinden el-Hâc Yahya b. Merzuk’un veraseti
Mahrûse-i Galata a‘mâlinden kasaba-i Tophâne’de el-Hâc Memi mahalle-
si sükkânından olup bundan akdem tarîk-i hâcda vefât eden el-Hâc Yahya 
b. Merzuk nâm kimesnenin verâseti, zevce-i metrûkesi Ayşe bt. Memi ile sulbi-
ye oğulları Mehmed ve Ömer nâm sagīrlere ve sulbiye kebîre kızı Havva’ya ve 
sagīre kızları Hatîce ve Emetullah’a münhasıra olduğu şer‘an zâhir ve müte‘ayyin 
oldukdan sonra müteveffâ-yı mezbûrun vasiyy-i muhtârı olan işbu râfi‘ü’l-kitâb 
el-Hâc Yusuf dîvân-ı kāimmakām-ı sadr-ı a‘zamîde ma‘kūd olan mahfil-i kazâda, 
müteveffâ-yı mezbûrun zevcesi olup sıgār-ı mezbûrûna babaları müteveffâ-yı 
mezbûrdan bi hasebi’l-irsi’ş-şer‘î isâbet ve intikāl eden hisselerine vâzı‘atü’l-yed 
olan vâlideleri mezbûre Ayşe bt. Memi nâm hâtun muvâcehesinde üzerine da‘vâ 
ve takrîr-i kelâm edip müteveffâ-yı mezbûr hâl-i hayâtında tasarrufât-ı şer‘iyyesi 
nâfize olduğu hâlde bu dâr-ı fenâdan dâr-ı bekāya irtihâl eylediğimde zimem-i 
nâsda olan nukūd ve sâir muhallefâtdan evlâd-ı sıgārımın sihâmlarına intikāl 
eden hisselerini kabza beni vasiyy-i muhtâr nasb ve ta‘yîn ve ihtiyâr edip ben 
dahi vesâyet-i mezbûreyi kabûl eylediğimden sonra müteveffâ-yı mezbûrun 
el-Hâc Selim zimmetinde bi tarîki’l-karzi’ş-şer‘î sekiz yüz akçe hakkı olup 
kable’l-ahz vefât etmekle meblağ-ı mezbûr verese-i mezkûrûna isâbet etmekle 
sıgār-ı mezbûrûna isâbet eden hisselerini târih-i kitâb senesi Saferü’l-hayrı’nın 
on sekizinci gününde mahrûse-i Galata’da kassâm olan Abdülkerim Cezmi 
huzûrunda mezbûr el-Hâc Selim’den taleb ve da‘vâ eylediğimde mezbûr el-Hâc 
Selim deyn-i mezkûru ikrâr, vesâyetimi inkâr edicek mahmiye-i mezbûrede 
Elvanzâde mahallesinde sâkin el-Hâc Yahya b. Sâlih ve diğer Yahya b. Süleyman 
ve el-Hâc Said b. Ali nâm kimesneler ile vech-i muharrer üzre vasiyy-i muhtâr 
olduğumu mezbûr el-Hâc Selim muvâcehesinde isbât ve Mevlânâ-yı mezbûr 
vesâyetime hükm ve hüccet verip ol vechile vasiyy-i muhtâr olduğum sâbit ve 
zâhir iken mezbûre Ayşe sıgār-ı mezbûrûnun hisselerini bana teslîmden imtinâ‘ 
eder, suâl olunup hisselerini bana teslîme mezbûre Ayşe’ye tenbîh olunmak 
[85a] matlûbumdur deyû min külli’l-vücûh takrîr-i meşrûhunu nâtıka ve târih-i 
mezbûr ile müverraha ve kassâm-ı mûmâ-ileyh imzâsıyla mümzâ ve hâtemi ile 
mahtûme ve hükm-i mesfûru hâviye hüccet-i şer‘iyye ibrâz edip mezkûre Ayşe 
muvâcehesinde feth ve kırâ’at ve istintâk olundukda sıgār-ı mezbûrûnun kıbel-i 
şer‘den mansûbe vasiyyeleri olmağla hisselerini ahz u kabz eyledim deyû sıgārın 
hisselerini kabz eylediğini ikrâr ve mazmûn-ı hüccet-i mesfûreyi inkâr edicek 
müdde‘î-i mezbûrdan mazmûn-ı hücceti mübeyyine beyyine taleb olundukda 
udûl-ı müslimînden olup zeyl-i hüccet-i mesfûrda isimleri muharrer olan Said 
b.  Süleyman ve Mehmed b.  Sâbit nâm kimesneler meclis-i şer‘a li ecli’ş-şehâde 
hâzırân olup isre’l-istişhâd fi’l-vâki‘ târih-i mezbûrda kassâm-ı mûmâ-ileyh 
Abdülkerim Cezmi huzûrunda vech-i muharrer üzre müteveffâ-yı mezbûrun 
medyûn-ı mezkûr el-Hâc Selim zimmetinde hakkı olan sekiz yüz akçeden sıgār-ı 
mezbûrûnun hisselerini mezbûr el-Hâc Yusuf bi’l-vesâye medyûn-ı mezkûrdan 
taleb ve da‘vâ ettikde, mezkûr el-Hâc Selim dahi deyn-i mezbûru ikrâr ve vech-i 
muharrer üzre vasiyy-i muhtâr idiğini inkâr edicek el-Hâc Yahya b.  Sâlih ve 
diğer Yahya b.  Süleyman nâm kimesneler şehâdetleri ile bizim huzûrumuzda 
vech-i meşrûh üzre vasiyy-i muhtâr olduğunu isbât edip kassâm-ı mûmâ-ileyh 
dahi mezkûr el-Hâc Yusuf ’un vech-i meşrûh üzre vasiyy-i muhtâr olduğuna 
hükm edip işbu hüccet-i mezkûru el-Hâc Yusuf ’a verdi. Biz bu husûsa bu [ve]
ch üzre şâhidleriz şehâdet dahi ederiz deyû her biri münkire mezbûre Ayşe 
muvâcehesinde edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın mûcebince ba‘de’l-hükm mâ vaka‘a bi’t-taleb ketb 
olundu.
Hurrire fi’l-yevmi’s-sânî ve’l-ışrîn min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: Mehmed Çavuş b. Osman, Abdi Çavuş b. Osman, Mehmed Çavuş 
b. İvaz, Abdülkerim b. Bâli, el-Hâc Ahmed b. Mahmud, Abdi Çelebi b. Hüseyin 
ve gayruhüm.

906 [85a-1] İstanbul’daki yoğurtçuların verdikleri vergiye koltukçularının da 
katılması gerektiği
Mahmiye-i İstanbul’da yoğurtçular tâifesinin kethüdâları Mehmed Bey 
b.  Süleyman ve İstani v.  Petro ve Hıristo v.  İstirati ve Yorgi v.  İstani ve Ziho 
v.  Yani ve Kiryaki v.  Kosta ve Hıristo Güli v.  Todor ve sâirleri mahfil-i kazâda, 
tâife-i mezbûre koltukçularından el-Hâc Hasan b.  Ali ve Hasan b.  Süreyya ve 
Hüseyin b.  Ali ve Kurt v.  Petko mahzarlarında takrîr-i kelâm edip kadîmü’l-
eyyâmdan berî taraf-ı saltanat-ı aliyyeden bize Ordu-yı hümâyûn ve sâir 
tekâlîf-i şâkka tarh olundukda mezbûrun koltukçular bize kadîmden yamak ol-
dukları ecilden bizimle ma‘an çekegelmişler iken bin yetmiş üç senesinde ihrâc 
olunan Ordu-yı hümâyûn teklîfinden hisselerine isâbet eden meblağı dahi ver-
memişler, hâlâ suâl olunup takrîrleri tahrîr olunmak matlûbumuzdur dedikle-
rinde, mezbûrun koltukçular kadîmü’l-eyyâmdan beri mezkûrûna yamak olup 
tarh olunan tekâlîf-i şâkkayı ma‘an veregeldiklerini ve sene-i mezbûrede ihrâc 
olunup tarh olunan ordu teklîfinden hisselerine isâbet eden meblağı dahi ver-
meyip üzerlerinde bâkī idiğini her birileri tasdîk ve tahkīk etmeğin mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel sene 1074.
Şuhûdü’l-hâl: Mehmed Beşe b. Mustafa, el-Hâc Ahmed b. Mahmud, Abdi Çelebi 
b. Hüseyin, Veli b. Mahmud, Resûl b. Rıdvan ve gayruhüm.

907 [85a-2] Aksaray’da Çakır Ağa mahallesinden Kerime 
bt. Arşullah’ın vârisleri
Mahmiye-i İstanbul’da Aksaray’da Kazgancılar’da Çakır Ağa mahalle-
si sâkinelerinden Fâtıma ve Râbia bintey Mehmed ve Ayşe bt.  Mahmud nâm 
hâtunlar bi’l-fi‘l gümrük emîni olan fahrü’l-a‘yân Mahmud Ağa tarafından düşen 
beytülmâl kabzına nehc-i şer‘î üzre sâbitü’l-vekâle vekîl olan Ali Ağa b. Abdullah 
mahzarında üzerine takrîr-i da‘vâ edip mahalle-i mezbûrede sâkine iken bun-
dan akdem fevt olan Kerime bt.  Arşullah’ın biz li ebeveyn ammi oğullarının 
kızları ve zî-rahm cihetinden vâriseleriyiz, bizim babalarımız mezbûr Mehmed 
ve Mahmud’un babası Şeyh İbrahim, mezbûre Kerime’nin babası Arşullah 
ile li ebeveyn karındaşlar olup babalarının adı Şeyh Ahmed’dir, müteveffât-ı 
mezbûre Kerime’nin verâseti bize münhasıra olup bizden gayrı vârisi ve tere-
kesine müstahıkk-ı âhar olmayıp bi hasebi’l-irsi’ş-şer‘î bize intikāl etmiş iken 
beytülmâle âid olmak zu‘muyla cümle terekesine mezkûr Ali Ağa vaz‘-ı yed 
etmişdir, suâl olunup tereke-i mezbûre bize alıverilmesin matlûbumuzdur de-
diklerinde, gıbbe’s-suâl merkūm Ali Ağa müteveffât-ı mezbûrenin terekesi-
ne vaz‘-ı yedini ikrâr, lâkin müdde‘iyât-ı mezbûrât müteveffât-ı mezbûrenin 
vech-i muharrer üzre vârisleri olduğu ma‘lûmum değildir deyû inkâr edi-
cek müdde‘iyât-ı mezbûrâtdan müdde‘âlarını mübeyyine beyyine taleb olun-
dukda udûlden Ahmed b.  Abdüsselam ve Ayşe bt.  Cafer ve Ayşe bt.  İbrahim 
li ecli’ş-şehâde meclis-i şer‘a hâzırûn olup istişhâd olunduklarında, fi’l-vâki‘ 
mezbûrât Fâtıma ve Râbia ve Ayşe müteveffât-ı mezbûre Kerime’nin li ebe-
veyn ammi oğulları Mehmed ve Mahmud’un kızları ve zî-rahm cihetinden 
vâriseleridir. Zîrâ mezbûre Fâtıma ve Râbia Mehmed’in ve Ayşe Mahmud’un 
kızlarıdır ve bu Mehmed ile Mahmud müteveffât-ı mezbûre Kerime’nin baba-
sı Arşullah’ın li ebeveyn karındaşı Şeyh İbrahim’in oğullarıdır, zîrâ Arş[ullah] 
ile Şeyh İbrahim Şeyh Ahmed’in oğullarıdır, müteveffât-ı mezbûre Kerime’nin 
verâseti müdde‘iyât-ı mezbûrât Fâtıma ve Râbia ve Ayşe’ye münhasıradır, bu 
üçden gayrı vârisi ve terekesine müstahıkk-ı âhar olduğu ma‘lûmumuz değildir. 
Biz bu husûsa bu [ve]ch üzre şâhidleriz şehâdet dahi ederiz deyû her biri edâ-i 
şehâdet-i şer‘iyye ettiklerinde, ba‘de ri‘âyeti şerâiti’l-kabûl şehâdetleri makbûle 
olmağın mezbûrânın verâsetlerine hükm birle tereke-i müteveffât-ı mezbûreyi 
merkūmât Fâtıma ve Râbia ve Ayşe’ye teslîme mesfûr Ali Ağa’ya tenbîh birle mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: Hüseyin Çelebi el-Muhzır, Baba Resûl el-Muhzır, Abdi Çelebi b. ( 
), Ahmed Çelebi b. Mahmud ve gayruhüm.

908 [85b-1] Mütevellî Mustafa Efendi’nin memleketine gideceğinden yerine 
Hasan Halife’yi vekil bıraktığı
Mahmiye-i İstanbul’da Şehzâde Sultan Mehmed Hân câmi‘-i şerîfi kurbunda 
sâkin olup câmi‘-i mezkûre mühimmâtından merhûmân Kayazâde Mehmed 
Çavuş ve Sâfiye Hâtun ve Arabacıbaşı İbrahim Ağa evkāflarına mütevellî ve 
câmi‘-i mezkûrda sermahfil ve noktacı ve cüzhân ve salât-ı işâda sûre-i Mülk-hân 
olan Mustafa Efendi meclis-i şer‘de takrîr-i kelâm edip hâlâ vilâyet-i Anadolu’da 
maskat-ı re’sim olan Sahil kazâsına sıla-i rahm için teveccüh ve azîmet eyledi-
ğim ecilden, kazâ-i merkūma varıp gelince berât-ı sultânî ile tasarrufumda olan 
cihât-ı merkūmeyi zabt ve tasarruf edip hizmet-i lâzımesini edâya işbu bâ‘isü’l-
kitâb Hasan Halîfe nâm kimesneyi tarafımdan vekîl ve nâib-i menâb nasb ve 
ta‘yîn eyledim dedikde ol dahi vekâlet-i mezbûreyi kabûl ve hizmet-i lâzımesini 
edâya müte‘ahhid olmağın mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Ahmed el-Kayyım, Himmet Halîfe b.  ( ), Mustafa 
el-Müezzin, Ali Beşe ve gayruhüm.

909 [85b-2] Mustafa Beşe b. Abdullah’ın borçlarına karşılık çiftlik ve 
değirmeninin satışı
Vilâyet-i Anadolu’da Yalakābâd kazâsı sükkânından iken bundan akdem vefât 
eden Mustafa Beşe b. Abdullah’ın sulbî oğlu Ahmed nâm sagīrin kıbel-i şer‘den 
mansûb vasîsi olan Çavuşzâde Hüseyin Efendi b.  Hasan mahfil-i kazâda, zikri 
âtî çiftlik ve değirmene vâzı‘u’l-yed olup mahmiye-i İstanbul’da Hoca Hayreddin 
mahallesinde sâkin işbu râfi‘ü’l-kitâb Taşçı el-Hâc Mehmed b. Abdullah mahza-
rında üzerine bi’l-vesâye takrîr-i da‘vâ edip kazâ-i mezbûrede harka toprağında 
vâki‘ bir tarafı Muslu Ağa veresesi tasarruflarında olan çayıra ve bir tarafı değir-
men harkına ve bir tarafı tarlalar ve bir tarafı tarîk-i âma müntehî dâhiliyyesi 
ve hâriciyyesi büyût-ı adîdeyi müştemil çiftlik ta‘bîr olunur mülk menzil ve 
menzil-i mezkûra muttasıl iki göz mülk değirmen müteveffâ-yı mezkûrun ile’l-
vefât mülkü ve hakkı olup ba‘de vefâtihî irsen oğlu sagīr-i mezbûr Ahmed’e 
intikāl etmiş iken mezkûr Taşçı el-Hâc Mehmed zikr olunan çiftlik ve değirme-
ne bi gayri hakkın vaz‘-ı yed eder suâl olunup kasr-ı yedine ve sagīr-i mezbûr 
için bana teslîme mezkûr Taşçı el-Hâc Mehmed’e tenbîh olunmak bi’l-vesâye 
matlûbumdur dedikde gıbbe’s-suâl mezkûr Taşçı el-Hâc Mehmed cevâbında 
sagīr-i mezbûr Ahmed’e babası müteveffâ-yı mezbûrdan bi hasebi’l-irsi’ş-şer‘î 
intikāl edip lâkin müteveffâ-yı mezbûrun Hüseyin nâm kimesneye yirmi altı 
bin akçe ve sekizinci oda ahâlîsinin mühimmâtına vakf olan dokuz bin ve 
bana on beş bin akçe düyûnu olup her biri sagīr-i mezbûrun mukaddemâ va-
siyyesi olan Ayşe nâm hâtun muvâcehesinde huzûr-ı hâkimü’ş-şer‘de şuhûd-ı 
udûlle isbât edip ve tahlîf olunduğumuzdan sonra edâsına hükm-i şer‘î olup 
müteveffâ-yı mezbûrun zikr olunan çiftlik ve değirmenden gayrı bir şeyi ol-
madığı ecilden vasiyye-i mezkûre Ayşe emr-i hâkimü’ş-şer‘le düyûn-ı mesfûre 
için sâlifü’z-zikr çiftlik ve değirmeni bi safkatin vâhidetin kırk bin akçe semen-i 
makbûza bana bey‘ ve teslîm ben dahi iştirâ ve kabûl ve kabz edip ol vechi-
le mülk-i müşterâmdır deyû vaz‘-ı yed ederim deyû def ‘le mukābele edicek 
gıbbe’l-istintâk ve’l-inkâr mezkûr Taşçı el-Hâc Mehmed’den def ‘-i mezbûrunu 
mübeyyine beyyine taleb olundukda udûl-i müslimînden olup mahmiye-i 
mezbûrede Küçük Karaman’da Börekçi olan Ali Beşe b.  Nasûh ve Hocapaşa’da 
sâkin Ahmed Beşe b.  Mehmed ve Altımermer kurbunda sâkin Mustafa Beşe 
b.  Ahmed nâm kimesneler li ecli’ş-şehâde meclis-i şer‘a hâzırûn [olup] isre’l-
istişhâd fi’l-vâki‘ bâlâda tafsîli mürûr eden düyûn-ı mesfûre için vasiyye-i 
mezkûre Ayşe emr-i hâkimü’ş-şer‘le huzûrumuzda kırk bin semen-i makbûza 
işbu Taşçı el-Hâc Mehmed’e bey‘ ve teslîm ol dahi iştirâ ve kabûl ve kabz eyledi 
biz bu husûsa bu [ve]ch üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Umdetü’l-meşâyih Şeyh İvaz Efendi, Mehmed Efendi imâm-ı Hoca 
Hayreddin, Veli Çelebi b. Osman, Mehmed Efendi b. Abdullah, İsâ Beşe b. Mustafa 
Odunkapısı’ndan, Ali Beşe b.  İsmail Odunkapısı’ndan, Mehmed Beşe mübâşir 
kır[k] dokuz?, Ahmed Beşe b. Yağmur, Veli Beşe b. Mehmed ve gayruhüm.

910 [85b-3] Murad v. Bahtiyar’ın fıtık hastalığının tedavisi için Mehmed 
b. Server’e verdiği akçe ve ölümü halinde dava etmeyeceği
Mahmiye-i İstanbul’da Arabacılar meydanı kurbunda sâkin Murad v.  Bahtiyar 
nâm Ermeni meclis-i şer‘-i hatîrde işbu bâ‘isü’l-kitâb Mehmed b. Server nâm ki-
mesne mahzarında ikrâr ve takrîr-i kelâm edip ben fıtık marazına mübtelâ ol-
mağla maraz-ı merkūmu benden def ‘ için mezkûr Mehmed ile bin üç yüz ak-
çeye kavl ve def ‘-i meblağ-ı mezbûr eyledim, eğer bi emrillâhi te‘âlâ merkūm 
Mehmed’in mu‘âlecesinden fevt olursam dem ve diyetim merkūmdan da‘vâ ve 
taleb olunmaya dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevm ( ) şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ahmed b. Mehmed, Mehmed b. Ramazan, Resûl b. Rıdvan, Ahmed 
b. Abdülcebbar ve gayruhüm.

911 [85b-4] Emir odalarında oturan Emine bt. Abdullah ile el-Hâc Ömer 
b. Ali’nin muhâlaa yoluyla boşandıkları
Mahmiye-i İstanbul’da Emir odalarında sâkine Emine bt.  Abdullah nâm hâtun 
meclis-i şer‘-i şerîf-i lâzımü’t-teşrîfde, zevci işbu bâ‘isü’l-kitâb el-Hâc Ömer 
b.  Ali mahzarında ikrâr ve takrîr-i kelâm edip zevcim mezbûr el-Hâc Ömer 
zimmetinde mütekarrir ve ma‘kūdun-aleyh olan yedi yüz akçe mehr-i müec-
celim ve nafaka-i iddet-i ma‘lûmem ve me’ûnet-i süknâm dahi kendi üzeri-
me olmak üzre zevcim mezbûr el-Hâc Ömer ile muhâla‘a-i sahîha-i şer‘iyye 
ile muhâla‘a edip ol dahi hul‘-ı mezbûru kabûl ettikden sonra zevciyyete ve 
gayra müte‘allika âmme-i de‘âvîden her birimiz âharın zimmetini ibrâ-i âmm-ı 
kātı‘ü’n-nizâ‘ ile ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Hurrire fi’l-yevmi’s-sâdis ve’l-ışrîn [min] şehri Rebî‘ilevvel li sene erba‘a ve 
seb‘în ve elf.
Şuhûdü’l-hâl: Abdurrahman b.  Süleyman, Hasan b.  Abdullah, İbrahim Beşe 
b. Halil, Abdi Çelebi b. Hasan, Şükrullah b. Mustafa ve gayruhüm.

912 [86a-1] el-Hâc Mehmed b. Abdullah’ın vârisleri arasındaki anlaşmazlığın 
sulh ile sona erdiği
Medîne-i Üsküdar’da Kefçe mahallesi sâkinlerinden iken bundan akdem fevt 
olan el-Hâc Mehmed b. Abdullah’ın verâseti, zevce-i metrûkesi Kerime bt. Ömer 
ve sulbî kebîr oğlu Ali Çelebi ve sulbiye kebîre kızı Sâliha’ya münhasıra olduğu 
şer‘an zâhir oldukdan sonra mezbûre Kerime meclis-i şer‘-i hatîrde üveyi oğlu 
mezbûr Ali Çelebi mahzarında ikrâr ve takrîr-i kelâm, edip zevcim müteveffâ-
yı mezbûr el-Hâc Mehmed’in muhallefâtından hâric ez-defter-i kassâm iki 
bin guruş ketm ve ihfâ eyledin deyû semen-i hisse-i şer‘iyyemi mezbûr Ali 
Çelebi’den taleb ve da‘vâ ve mezbûr inkâr eyledikde beynimizde münâza‘ât-ı 
kesîre vâkı‘a olmuş idi el-hâletü hâzihî vesâtat-ı muslihîn ile mezbûr Ali Çelebi 
da‘vâ-yı mezkûremden benimle altı bin akçe üzerine inşâ-i akd-i sulh eyledikde 
ben dahi sulh-ı mezbûru ve bedel-i sulh olan meblağ-ı mezbûr altı bin akçeyi 
mezbûr Ali Çelebi’nin yedinden tamâmen ahz u kabz edip husûs-ı mezbûra ve 
gayra müte‘allika cemî‘ de‘âvâdan mezbûr Ali Çelebi’yi ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Hurrire fi’l-yevmi’l-hâmis ve’l-ışrîn [min] şehri Rebî‘ilevvel li sene erba‘a ve 
seb‘în ve elf.
Şuhûdü’l-hâl: Fahrü’l-kuzât Mustafa Efendi b.  Abdurrahman, Mustafa Efendi 
b. Davud, Halil Efendi b. Musa, Fahrü’l-a‘yân Mehmed Ağa b. Ahmed, Mehmed 
Çelebi b. Mehmed, Mehmed Çelebi b. Pîrî.









913 [86a-2] Kuyumcu Sultanaşa v. Sinan’ın evini eşi Rine bt. Dimo’ya sattığı ve 
parasını da hibe ettiği
Mahmiye-i İstanbul hısnı ebvâbından Ayakapısı hâricinde Gül câmi‘-i şerîfi kur-
bunda sâkin kuyumcu tâifesinden Sultanaşa v. Sinan nâm zimmî meclis-i şer‘-i 
hatîr-i lâzımü’t-tevkīrde zevcesi Rine bt.  Dimo nâm zimmîye muvâcehesinde 
tâyi‘an ikrâr ve takrîr-i kelâm edip silk-i mülkümde münselik olup mahalle-i 
mezbûrede vâki‘ bir tarafı Murad nâm zimmî mülkü ve bir tarafı yine benim 
âhar mülküm ve bir tarafı sâhil-i bahr ve bir tarafı tarîk-i âm ile mahdûd iki 
bâb fevkānî ve iki bâb tahtânî oda deryâ tarafına ve iki bâb tahtânî oda tarîk-i 
âm tarafına ve bir dehliz ve iki mahzen ve bir kayıkhâne ve kenîf ve havluyu 
müştemil mülk menzilimi, bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık sekiz yüz riyâlî guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile zevcem mezkûre Rine’ye bey‘ ve teslîm ol dahi vech-i muharrer 
üzre iştirâ ve kabûl ve tesellüm eyledikden sonra semeni olan meblağ-ı mezbûr 
sekiz yüz riyâlî guruşu zevcem merkūme Rine’ye hibe-i sahîha-i şer‘iyye ile hibe 
ve temlîk, ol dahi meclis-i hibede ittihâb ve kabûl eyledi ba‘de’l-yevm menzil-i 
mezbûr merkūme Rine’nin mülk-i müşterâsı olmuşdur menzil-i mezkûrda ve 
semeninde vechen mine’l-vücûh ve sebebin mine’l-esbâb hak ve alâkam kalma-
dı dedikde gıbbe’t-tasdîki’l-mu‘teber, mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Beşe b.  Nurullah, İbrahim Çelebi b.  Ramazan, Mustafa 
Çelebi b. Abdülkerim, Abdi Çelebi b. Hüseyin, İsmail Efendi el-İmâm, Mehmed 
b. Ahmed, Resûl b. Rıdvan, Foti v. Toma, Evranos v. Toma, Zafiri v. Yasef, Nikola 
v. Dimitri ve gayruhüm.

914 [86a-3] Hoca Veyis Vakfı mütevellîsi el-Hâc Mehmed b. Ahmed’in Sâliha 
bt. Hüseyin’den vakıf alacağını tahsil ettiği
Mahmiye-i İstanbul’da Ali Paşa-yı Atîk câmi‘-i şerîfi kurbunda vâki‘ merhûm Hoca 
Veyis vakfının nukūduna mütevellî olan el-Hâc Mehmed b. Ahmed meclis-i şer‘-i 
hatîr-i lâzımü’t-tevkīrde işbu bâ‘isetü’l-vesîka Sâliha bt.  Hüseyin nâm hâtun ta-
rafından husûs-ı âti’l-beyânı tasdîke sâbitü’l-vekâle vekîli olan Mehmed Çavuş 
b.  Hüseyin mahzarında bi’t-tevliyye ikrâr ve takrîr-i kelâm edip bundan akdem 
mezbûre Sâliha Hâtun zimmetinde mâl-ı vakf-ı mezbûrdan bin yedi yüz kırk akçe 
olup ve meblağ-ı mezbûr mukābelesinde kendi sâkin olduğu menzilinin temessü-
künü benim yedime rehin vaz‘ ve teslîm etmiş idi hâlâ meblağ-ı mezbûr bin yedi 
yüz kırk akçeyi vekîl-i merkūm Mehmed Çavuş yedinden tamâmen ahz u kabz 
edip ve temessük-i merkūmu mezbûr Mehmed Çavuş’a def ‘ ve teslîm eyledim 
dedikde gıbbe’t-tasdîk, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Rebî‘ilevvel li sene 1074.
Şuhûdü’l-hâl: Hüseyin Efendi el-Kâtib, Abdi Çelebi b.  Hüseyin, Şükrullah Bey 
b. Mustafa, Ahmed Çelebi b. Mahmud ve gayruhüm.

915 [86a-4] el-Hâc Mustafa b. Mustafa’nın eski eşi Kerime bt. Abdullah’ta olan 
alacaklarından vazgeçtiği
Mahmiye-i İstanbul’da Çerağī Hamza mahallesinde sâkin el-Hâc Mustafa 
b. Mustafa meclis-i şer‘de sâbıkan zevce-i mutallakası olan Kerime bt. Abdullah 
nâm hâtunun sâbitü’l-vekâle vekîli olan işbu bâ‘isü’l-kitâb Mustafa Çelebi 
b.  Mehmed mahzarında ikrâr ve takrîr-i kelâm edip müvekkile-i mezbûre 
Kerime’yi tatlîk eylediğimde eşyâ-i memlûkemden on iki aded şerîfî altın ile 
iki beledî döşek ve iki minder ve iki yastık ve iki tencere ve iki sahan ve iki tep-
simi fuzûlen ahz u kabz eylemişdi deyû bundan akdem müvekkile-i merkūme 
Kerime’den da‘vâ eylemişdim. Hâlen zikr olunan on iki şerîfî altın ile eşyâ-i 
merkūme da‘vâsından meccânen müvekkile-i merkūme Kerime’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn [min] şehri Rebî‘ilevvel 1074.
Şuhûdü’l-hâl: Yusuf Çelebi b.  Ali el-Müezzin, Mehmed Halîfe b.  Ali, Mustafa 
b. Hasan, Ahmed Çelebi b. Mahmud, Uzun Ali b. Abdullah ve gayruhüm.

916 [86a-5] Ayşe bt. Mehmed ile Mustafa b. Abdullah’ın muhâlaa 
yoluyla boşandıkları
Mahmiye-i İstanbul’da Çakır Ağa mahallesi sâkinelerinden Ayşe bt.  Mehmed 
nâm hâtun meclis-i şer‘de zevci Mustafa b. Abdullah nâm kimesne mahzarında 
ikrâr-ı tâm ve takrîr-i kelâm edip zevcim mezbûr Mustafa zimmetinde müte-
karrir ve ma‘kūdun-aleyh olan bin altı yüz akçe mehr-i müeccelim ve nafaka-i 
iddet-i ma‘lûmem üzerlerine ve me’ûnet-i süknâm dahi üzerime olmak üzre 
mezbûr Mustafa ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl ve zevciyyete müte‘allika âmme-i de‘âvîden her birimiz âharı 
ibrâ-i âmm-ı kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdi Çelebi b. ( ), Muharrem Çelebi b. ( ), Hasan Çelebi b. ( ), Baba 
Resûl ve gayruhüm.









917 [86b-1] Ayşe Hâtun bt. Mahmud Çavuş’un ev, eşya ve hayvanlarının 
Mehmed Efendi b. eş-Şeyh Muharrem Efendi’ye satıldığı
Mahmiye-i İstanbul’da el-Hâc Hüseyin mahallesinde sâkine iken bundan ak-
dem vefât eden Ayşe Hâtun bt.  Mahmud Çavuş nâm hâtunun meclis-i şer‘de 
kırâ’at olunan hüccet-i şer‘iyye[de] nâtıka olduğu vesâyâsını tenfîze vasiyy-i 
muhtâr olan umdetü’l-a‘yân Mehmed Ağa b.  Mustafa meclis-i şer‘-i hatîrde 
işbu kitâb-ı sıhhat-nisâbın sâhibi umdetü’l-müderrisîni’l-kirâm zübdetü’l-
muhakkikīni’l-fihâm Mehmed Efendi b. eş-Şeyh Muharrem Efendi mahzarında 
bi’l-vesâye ikrâr u i‘tirâf edip medîne-i Ebâ Eyyûb Ensârî müzâfâtından Küçük 
Çekmece’ye tâbi‘ Kalatarya nâm karyede vâki‘ etrâf-ı erba‘ası Kosta ve tarîk-i 
âm ile mahdûd iki bâb fevkānî oda ve bir sofa ve tahtında bir ahır ve bir mat-
bah ve iki su kuyusunu ve bir samanlığı ve kenîfi ve cüneyne ve muhavvatayı 
hâvî çiftlik evi demekle ma‘rûf menzil ve içinde mevcûd olan üç köhne tence-
re ve dört köhne sahan ve bir leğen ve kırk keyl buğday ve seksen keyl arpa ve 
elli keyl alef ve yirmi araba saman ve bir el değirmeni ve beynimizde ma‘lûme 
âlât-ı zirâ‘at ve esbâb-ı hırâset ve beş re’s kara sığır öküzü ve iki re’s kara sığır 
ineği ve iki re’s buzağı müteveffât-ı mezbûrenin ile’l-vefât mülkü ve hakkı olup 
ba‘de vefâtihâ vesâyâsını tenfîz için bey‘i lâzım gelmeğin kirâren ve mirâren 
mecâlis-i tâlibîne arz ve müzâyede olundukda rağabât-ı nâs inkıtâ‘ıyla mûmâ-
ileyh Mehmed Efendi üzerinde on iki bin dört yüz doksan akçede karâr edip 
ziyâde ile tâlib zuhûr etmeyip ve meblağ-ı mezbûr menzil-i mezkûr ile eşyâ-i 
merkūmenin semen-i misli olduğu müte‘ayyin ve mütebeyyin ve kıbel-i şer‘den 
vesâyâ-yı müteveffât-ı mezbûre için bey‘a me’zûn olduğum ecilden menzil-i 
mezkûr ile eşyâ-i merkūmeyi bi safkatin vâhidetin cemî‘ hudûd ve hukūk ve 
müştemilâtı ile mûmâ-ileyh Mehmed Efendi’ye on iki bin dört yüz doksan fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile vesâyeten bey‘ ve teslîm edip ol dahi iştirâ ve tesellüm ve kabûl ve kabz ey-
ledikden sonra semeni olan meblağ-ı mezbûr on iki bin dört yüz doksan akçe-
yi vesâyetim hasebiyle mezbûr Mehmed Efendi yedinden tamâmen ahz u kabz 
eyledim ba‘de’l-yevm mebî‘-i mezbûr mûmâ-ileyhin mülk-i müşterâsıdır, key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: İsmail Efendi b.  İbrahim el-kadı, Hamdizâde es-Seyyid Ahmed 
Çelebi b. Mehmed Efendi, Mehmed Efendi el-Müderris, Hasan Efendi el-Bosnavî, 
Enver Çelebi b. Mustafa, Ahmed Ağa b. Hüseyin, Umdetü’l-müderrisîn Ahmed 
Efendi, Fahrü’l-müderrisîn Mehmed Efendi b.  el-Hâc ( ), Hızır Ağa b.  Şaban, 
İlyas Efendi b. Veli el-imâm ve gayruhüm.









918 [86b-2] Muslu Efendi’den miras kalan evi vârislerin Yorgi 
v. Yanbolitoz’a sattıkları
Zikri âtî husûsun tahrîri için gıbbe’l-iltimâs cânib-i şer‘-i celîl-i lâzımü’t-
tebcîlden Mevlânâ Ömer Efendi b.  İsmail irsâl olunup ol dahi mahmiye-i 
İstanbul’da Tevkī‘î Cafer Çelebi mahallesinde sâkin emîrü’l-ümerâ’i’l-kirâm 
Ömer Paşa b.  Muslu Efendi’nin sâkin olduğu menzile varıp zeyl-i kitâbda 
mastûrü’l-esâmî olan müslimîn mahzarında akd-i meclis-i şer‘-i mübîn ettik-
de, mûmâ-ileyh Ömer Paşa meclis-i ma‘kūd-ı mezbûrda işbu râfi‘ü’s-sifr Yorgi 
v.  Yanbolitoz nâm zimmî muvâcehesinde ikrâr ve takrîr-i kelâm edip babam 
merkūm Muslu Efendi fevt oldukda verâseti bana ve li ebeveyn kebîre kız ka-
rındaşım Enbiye’ye ve li eb sagīre kız karındaşım Rukiyye ile zevce-i menkûhası 
vâlidem Fâtıma Hanım bt. Ömer Paşa’ya münhasıra olup tashîh-i mes’elesi otuz 
iki sehimden olup on dört sehimi bana ve yedişer sehimi kız karındaşlarım 
Enbiye ile Rukiyye’ye ve dört sehimi vâlidem Fâtıma Hanım’a intikāl eyledi-
ği şer‘an mütehakkik oldukdan sonra babam merkūm Muslu Efendi’nin tere-
kesinden olup mahalle-i mezbûrede vâki‘ tarafeyni Yorgaki v.  Dimitri ve bir 
tarafı Hıristodoli v.  Dimitri mülkleri ve bir tarafı tarîk-i âm ile mahdûd olup 
hâriciyyesi bir fevkānî kebîr oda ve önünde bir tahtapûş ve diğeri kebîr fevkānî 
şeh-nişînli oda ve bir sofa ve bir küçük kahve odası ve tahtânî bir oda ve bir sa-
manlık ve ahır ve bir kenîf ve zât-ı eşcâr-ı müsmire ve gayr-ı müsmire bahçe-
yi ve dâhiliyyesi iki fevkānî oda ve bir sofa ve bir fevkānî matbah ve bir kenîf 
ve tahtânî bir oda ve bir kârgîr  mahzen ve bir bi’r-i mâyı ve bir küçük kileri 
müştemil olup otuz iki sehim i‘tibâr olunan menzil sûk-ı sultânî’de kirâren ve 
mirâren tâlibîn beynlerinde müzâyede olunup rağabât-ı nâs münkatı‘a olduk-
dan sonra merkūm Yorgi üzerinde üç yük yirmi bin akçede karâr edip ziyâde ile 
tâlib-i âhar bulunmamağın menzil-i mezbûrdan benim hisseme isâbet eden on 
sehim hisse-i şâyi‘ayı merkūm Yorgi’ye yüz kırk bin akçeye bey‘-i bâtt-ı sahîh-i 
şer‘î ile bey‘ edip semeni olan meblağ-ı mezbûru bi’t-tamâm yedinden alıp kabz 
eyledim dedikden sonra meclis-i merkūmda zât-ı mezbûreyi ma‘rifet-i şer‘iyye 
ile ârifân Mehmed Çelebi b.  Hasan Çelebi ve İbrahim Efendi b.  Ali ta‘rîfleri 
ile mu‘arrefe olup kebîre kızı merkūme Enbiye tarafından vekîli sâbitü’l-vekâle 
olan mezbûre Fâtıma Hanım dahi kezâlik mezbûr Yorgi muvâcehesinde ikrâr 
ve takrîr-i kelâm edip ben dahi menzil-i merkūmdan kendi hisseme isâbet eden 
dört sehim hisse-i şâyi‘amı asâleten kırk bin akçeye ve müvekkilem merkūme 
Enbiye[‘ye] isâbet eden yedi sehim hisse-i şâyi‘asını vekâleten yetmiş bin akçe-
ye merkūm Yorgi’ye bâtten bey‘ edip semenleri olan kırk bin akçeyi asâleten 
ve yetmiş bin akçeyi vekâleten yedinden tamâmen alıp kabz eyledim dedikden 
sonra yine meclis-i ma‘kūd-ı mezbûrda sagīre-i merkūme Rukiyye’nin vâlidesi 
ve kıbel-i şer‘-i şerîfden mansûbe vasiyyesi olup kezâlik zâtı ma‘rifet-i şer‘iyye 
ile ârifân merkūmân Mehmed Çelebi b. Hasan Çelebi ve İbrahim Efendi b. Ali 
ta‘rîfleri ile mu‘arrefe olan Şivekâr bt.  Abdullah nâm hâtun bi’l-vesâye ikrâr ve 
takrîr-i kelâm edip sagīr[e]-i merkūmenin menzil-i mezbûrdan olan yedi sehim 
hissesinden gayrı menkūlât kısmından ism-i mal ıtlâk olunur nesnesi olmayıp 
nafaka ve kisveye eşedd-i ihtiyâcı olmağla zarûret-i nafakası için semen-i misli 
ile menzil-i merkūmdan kendiye isâbet eden yedi sehim hisse-i şâyi‘asını bey‘a 
cânib-i [87a] şer‘den me’zûn olduğum cihetden ben dahi vesâyeten sagīre-i 
merkūmenin yedi sehim hisse-i şâyi‘asını mersûm Yorgi’ye yetmiş bin akçeye 
bâtten bey‘ edip semeni olan yetmiş bin akçeyi vesâyetim hasebiyle tamâmen 
yedinden alıp kabz eyledim ba‘de’l-yevm menzil-i mezbûrun cümlesi cemî‘ 
tevâbi‘ ve levâhıkı ve kâffe-i menâfi‘ ve merâfıkı ile merkūm Yorgi’nin mülk-i 
müşterâsı olmuşdur keyfe mâ yeşâ’ ve yahtâr mutasarrıf olsun dediklerinde 
gıbbe’t-tasdîki’l-vicâhî ve’t-tahkīki’ş-şifâhî mûmâ-ileyh Ömer Paşa cemî‘ men-
zilin derkine kefîl olmağın vâki‘ hâli Mevlânâ-yı mezbûr mahallinde tahrîr ve 
ba‘dehû ma‘an irsâl olunan Abdi Çelebi ile meclis-i şer‘-i hatîre gelip alâ vukū‘ihi 
ihbâr ve takrîr eylediklerinde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hasan Efendi b.  Mustafa el-Müezzin, Ahmed Efendi b.  Abdur-
rahman, Abdullah Çelebi b. Mustafa, Ali Beşe b. Mustafa, İbrahim b. Yusuf, Halil 
b. Ali, Abdullah b. Nasrullah.

919 [87a-1] Kuyumcu Sultanaşa v. Sinan’ın evini oğlu Todoş ve torunu 
Sultana’ya sattığı ve parasını da kendilerine hibe ettiği
Mahmiye-i İstanbul’da Ayakapısı hâricinde Gül câmi‘-i şerîfi mahallesinde 
sâkin kuyumcu tâifesinden Sultanaşa v. Sinan nâm zimmî meclis-i şer‘-i hatîr-i 
lâzımü’t-tevkīrde kendi sulbî oğlu Todoş ve sulbî oğlu kızı Sultana nâm zimmîler 
muvâcehelerinde tâyi‘an ikrâr ve takrîr-i kelâm edip silk-i mülkümde münse-
lik olup mahalle-i mezbûrede vâki‘ bir tarafı Peliş nâm zimmî mülkü ve bir ta-
rafı İrini nâm nasrâniyye mülkü ve bir tarafı sâhil-i bahr ve bir tarafı ba‘zan 
Ermeni Murad mülkü ve ba‘zan tarîk-i âm ile mahdûd fevkānî iki bâb oda ve 
bir dehliz ve tahtânî bir bâb oda ve bir matbah ve hâriciyyesinde fevkānî bir 
oda ve bir sofa ve altında bir oda ve bir sofa ve bir matbah ve bir kenîf ve bir li-
manı ile havluyu müştemil mülk menzilimi, bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık mezbûrân Todoş ve Sultana’ya beş yüz esedî gu-
ruşa tarafeynden îcâb ve kabûlü hâvî bey‘-i bâtt ile bey‘ ve teslîm edip anlar 
dahi ale’l-iştirâki’s-seviy vech-i muharrer üzre iştirâ ve kabûl ve tesellüm ey-
ledikden sonra semeni olan meblağ-ı mezbûr beş yüz esedî guruşu mezbûrân 
Todoş ve Sultana’ya hibe-i sahîha-i şer‘iyye ile hibe ve temlîk, anlar dahi meclis-i 
hibede ittihâb ve kabûl eylediler ba‘de’l-yevm menzil-i mezbûr merkūmların 
mülk-i müşterâları olmuşdur menzil-i mezkûrda ve semeninde vechen mine’l-
vücûh ve sebebin mine’l-esbâb hak ve alâkam kalmadı dedikde gıbbe’t-tasdîki’l-
mu‘teber, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Lütfullah b. Seyyid Mustafa, Hasan Efendi b. Abdülfettah, Hüseyin 
Çelebi b. Abdullah, Foti v. Toma, Evranos v. Toma, Zafiri v. Yasef.

920 [87a-2] Seyyid Ömer mahallesinden Mustafa b. Ahmed’in veraseti
Mahmiye-i İstanbul’da es-Seyyid Ömer mahallesinde sâkin iken bundan ak-
dem vefât eden Mustafa b.  Ahmed nâm kimesnenin verâseti, vâlidesi Rahime 
nâm hâtuna ve sulbî oğlu sagīr İsmail’e münhasıra olup ba‘dehû sagīr-i mezbûr 
İsmail dahi vefât edip verâseti farzan ve redden vâlidesi Gülbahar bt. Abdullah 
nâm hâtuna münhasıra olduğu şer‘an mütehakkik oldukdan sonra mezkûre 
Gülbahar meclis-i şer‘de Sinan Efendi b. Mustafa mahzarında ikrâr ve i‘tirâf edip 
mahalle-i mezbûrede vâki‘ bir tarafı Süleymanzâde Ahmed Efendi zâviyesine ve 
bir tarafı Süleyman Ağa mülküne ve bir tarafı Cafer Beşe mülküne ve bir ta-
rafı tarîk-i hâssa müntehî bir bâb tahtânî oda ve bir sofa ve bir ulvî oda ve 
cüneyne ve kenîfi müştemil mülk menzili müteveffâ-yı mezkûr Mustafa’nın 
ile’l-vefât mülkü ve hakkı olup ba‘de vefâtihî südüs hissesi mezkûre Rahime’ye 
ve humse-i südâsı sagīr-i mezbûra isâbet edip lâkin mezbûre Rahime menzil-i 
mezkûrda olan südüs hissesi mukābelesinde tereke-i menkūleden almağla 
mecmû‘-ı menzil-i mezkûr sagīr-i mezbûra müstakillen ta‘yîn ve tahsîs olunup 
vefât eyledikde ben vâlidesi olduğum ecilden farzan ve redden menzil-i mezkûr 
bana isâbet etmiş iken müteveffâ-yı mezbûrun li üm er karındaşı işbu hâzır bi’l-
meclis Ali nâm kimesne vâris olmak zu‘muyla menzil-i mezkûru bi gayri hakkın 
zabt ve mezkûr Sinan Efendi’ye dört bin akçe semen-i makbûza bey‘ ve teslîm 
edip mezbûr Sinan Efendi dahi iştirâ ve tesellüm ve kabz eylemekle hâkim-i 
muvakki‘-i kitâb tûbâ-lehû ve hüsnü me’âb hazretleri huzûrunda mezbûr Sinan 
Efendi ile müterâfi‘ân ve hâzır-ı mezbûr Ali sagīr-i mezbûrun li üm ammi oldu-
ğu ecilden vücûdumla irsden mahrûm olmağla bey‘-i mezbûru sahîh değildir, 
menzil-i mezbûrdan kasr-ı yed edip bana teslîm etmek için üzerine da‘vâ eyle-
diğimde mezbûr Sinan Efendi kaziyye bâlâda tafsîli mürûr ettiği vech üzre idi-
ğini tav‘an mukır ve mu‘terif olmağla menzil-i mezbûru bana teslîmine hükm-i 
şer‘î lâhık olmuş idi hâlâ tesellümüne hükm-i şer‘î lâhık olan menzil-i mahdûd-ı 
mezkûru bana teslîm ben dahi tesellüm ve kabz eyledim min ba‘d mezbûr Sinan 
Efendi kıbelinde vechen mine’l-vücûh ve sebebin mine’l-esbâb hak ve alâkam 
kalmadı dedikde gıbbe’t-tasdîki’ş-şer‘î hâzır-ı mezkûr Ali Çelebi meclis-i şer‘de 
mezbûre Gülbahar mahzarında tav‘an ikrâr ve i‘tirâf edip vâlidem olup bun-
dan akdem vefât eden mezkûre Rahime hayâtında bâlâda zikr olunan men-
zil ve sâirinden südüs hissesini almadan fevt olup irsen bana intikāl ve isâbet 
eder deyû mezkûre Gülbahar’dan taleb ve da‘vâ etmiş idim hâlâ da‘vâ-yı 
mezkûremden mezkûre Gülbahar’ı ibrâ-i âm ile ibrâ eyledim min ba‘d menzil-i 
mezkûra ve sâir mîrâsa müte‘allika olan cemî‘ de‘âvî ve mütâlebât ve eymân 
ve muhâsamâtdan mezbûre Gülbahar’ı ibrâ edip ba‘de’l-yevm kıbelinde vechen 
mine’l-vücûh ve sebebin mine’l-esbâb benim için bir akçe ve bir habbe bâkī kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa Ağa b.  Abdullah, Abdi Çelebi b.  Hüseyin, Baba Resûl 
el-Muhzır, Hasan Çelebi el-muhzır ve gayruhüm.

921 [87b-1] Hasan b. Mehmed’in evinde kiracı olan Mehmed Efendi 
b. Abdüllatif ’ten yirmi senenin bedeli olarak 5000 akçe aldığı
Mahmiye-i İstanbul’da Karabaş mahallesinde sâkin Hasan b.  Mehmed nâm ki-
mesne meclis-i şer‘-i hatîr-i lâzımü’t-tevkīrde mahalle-i mezbûre sükkânından 
işbu bâ‘isü’l-kitâb Mehmed Efendi b. Abdüllatif tarafından tasdîk-ı âti’l-beyâna 
vekîl olup şer‘an vekâleti Mehmed b.  Mustafa ve İvaz b.  Ali nâm kimesneler 
şehâdetleri ile sâbite olan Muslu Çavuş b.  İbrahim mahzarında ikrâr ve takrîr-i 
kelâm edip mahalle-i merkūmede vâki‘ lede’l-ahâlî ve’l-cîrân ma‘lûmü’l-hudûd 
olup bundan esbak müteveffât olan vâlidem Seyyâre Hâtun bt. Abdullah’ın hâl-i 
hayâtında mülkü olup ba‘de vefâtihâ menzil-i merkūmdan bi hasebi’l-irsi’ş-şer‘î 
bana isâbet eden hisse-i şer‘iyye-i ma‘lûmemden müvekkil-i mersûm Mehmed 
Efendi yirmi seneden beri ücret-i mu‘ayyene ile sâkin ve mutasarrıf olmağın 
sâlifü’z-zikr yirmi senede müctemi‘ olan beş bin akçeyi müvekkil-i mersûm 
Mehmed Efendi yedinden bi’t-tamâm ve’l-kemâl ahz u kabz edip ücret-i 
mersûmeye müte‘allika da‘vâdan müvekkil-i mersûm Mehmed Efendi’yi ibrâ 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevm şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ahmed Çelebi b.  Mahmud, Abdi Çelebi b.  Hüseyin, Mustafa 
Çelebi b. Ali, Şükrullah b. Mustafa ve gayruhüm.

922 [87b-2] Varteriz v. Murad’ın babasından miras kalan bağ hissesini 
Megüz’e sattığı
Vilâyet-i Anadolu’da Divriği kazâsına tâbi‘ Hamza nâm karyede sâkin iken bun-
dan akdem hâlik olan Baron nâm Ermeni’nin verâseti, sulbî oğulları Toros ve 
Murad’a ve sulbiye kızı Hamare’ye münhasıra olduğu şer‘an müte‘ayyin olduk-
dan sonra mezbûr Murad dahi hâlik olup verâseti ancak sulbî oğlu Varteriz’e 
münhasıra olduğu şer‘an mütehakkik ve tashîh-i mes’eleleri bi tarîki’l-
münâsahati’ş-şer‘iyye beş sehimden olup ikişer sehimi mezbûrân Toros ve 
Varteriz’den her birine ve bir sehimi mezbûre Hamare’ye isâbet eylediği şer‘an 
müte‘ayyin oldukdan sonra mezbûr Varteriz meclis-i şer‘de işbu bâ‘isü’s-sifr 
Megüz v.  ( ) nâm Ermeni muvâcehesinde ikrâr ve takrîr-i kelâm edip hâlik-i 
evvel-i mezbûr Baron’un terekesinden olup karye-i mezbûre toprağında vâki‘ 
bir tarafdan Aslan nâm Ermeni bağı ve bir tarafdan Bila nâm Ermeni bağı ve iki 
tarafından tarîk-i âm ile mahdûd olan mülk bağımdan bi hükmi’l-münâsahati’ş-
şer‘iyye bana isâbet eden iki sehim hisse-i şâyi‘amı mezbûr Megüz’e nakid ve 
râyic fi’l-vakt bin beş yüz akçeye bey‘-i bâtt-ı sahîh-i şer‘iyye ile bey‘ ol dahi 
vech-i muharrer üzre iştirâ ve kabûl eyledikden sonra semeni olan meblağ-ı 
mezbûr bin beş yüz akçeyi mezkûr Megüz yedinden tamâmen ahz u kabz edip 
vech-i muharrer üzre beş sehim i‘tibâr olunan hisse-i mezbûreyi mahallinde ahz 
u kabza mezbûr-ı mezkûru taslît eyledim ba‘de’l-yevm hisse-i mezbûre mezbûr 
Megüz’ün mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Osman b.  Ahmed, Abdi b.  Hüseyin, Veli b.  Mahmud, Hüseyin 
b. Ebûbekir, Mehmed b. Ramazan, el-Hâc Ahmed b. Mahmud, Mikel v. Kirkor, 
İrzari v. Niki, Haçik v. Kirkor, Asvador v. Kirkor ve gayruhüm.

923 [87b-3] Haçuk v. Todoris’in el-Hâc Derviş b. Yusuf ’a evini 
sattığı ve kiraladığı
Mahmiye-i İstanbul’da zimmî tâifesinden Haçuk v. Todoris nâm zimmî meclis-i 
şer‘-i hatîr-i lâzımü’t-tevkīrde mahmiye-i merkūmede Tercüman Yunus ma-
hallesinde sâkin işbu bâ‘isü’l-kitâb el-Hâc Derviş b. Yusuf mahzarında ikrâr ve 
takrîr-i kelâm edip mahalle-i mezbûrede bir tarafı Sâime nâm hâtun mülkü ve 
bir tarafı Emine Hâtun mülkü ve bir tarafı Mi‘mâr Ali vakfı ve bir tarafı ba‘zan 
İsak nâm yahudi mülkü ve ba‘zan tarîk-i âm ile mahdûd iki bâb fevkānî odala-
rı ve iki bi’r-i mâyı ve zât-ı eşcâr-ı müsmire ve gayr-ı müsmire ve bahçeyi müş-
temil olan menzilimi, cümle tevâbi‘ ve levâhıkı ile mezbûr el-Hâc Derviş’e bi 
tarîki’l-istiğlâl üç yüz esedî guruşa bey‘ ve teslîm edip ol dahi vech-i meşrûh 
üzre iştirâ ve tesellüm ve kabûl ve kabz ettikden sonra semeni olan meblağ-ı 
mezbûru tamâmen ahz u kabz eyledikden sonra menzil-i merkūmu ba‘de’t-
tahliyyeti’ş-şer‘iyye ve’t-tekābuzi’l-mer‘iyye mezbûr el-Hâc Derviş’den târih-i 
kitâb gurresinden sene tamâmına değin kırk beş esedî guruşa istîcâr eyledim, ol 
dahi minvâl-i muharrer üzre îcâr eyledi dedikde gıbbe’t-tasdîki’ş-şer‘î menzil-i 
mârrü’z-zikrin derkine ve ücret-i lâzımesine mahmiye-i mezbûrda Keserci 
tâifesinden Bedros v. Haçuk ve Kefeli mahallesinde sâkin Kirkor v. Serkis nâm 
zimmîler emr u kabûlü hâviye kefâletle kefîl olmağın mâ vaka‘a bi’t-taleb ketb 
olundu.
Fi’l-yevmi’s-sânî ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ahmed Efendi b. Mehmed Efendi el-İmâm, Abdünnebî b. el-Hâc 
Ahmed, el-Hâc Hasan b. Mehmed, Eyüb Odabaşı b. Receb, Ali Beşe b. Hasan ve 
gayruhüm.

924 [87b-4] Asadur v. Haçuk’un bir adet tarlanın tasarruf hakkını Kestori 
v. Nakdan’a devrettiği
Vilâyet-i Anadolu’da Divriği kazâsına tâbi‘ Kesme nâm karye sâkinlerinden 
Asadur v. Haçuk nâm zimmî meclis-i şer‘de Kestor[i] v. Nardan muvâcehesinde 
ikrâr ve takrîr-i kelâm edip taht-ı tasarrufumda olup karye-i mezbûrede vâki‘ 
bir tarafdan mezbûr Kestor[i] tarlası ve bir tarafdan Deli Balta tarlası ve iki ta-
rafdan tarîk-i âm ile mahdûd bir kıt‘a tarlanın hakk-ı tasarrufunu on guruş be-
del mukābelesinde ma‘rifet-i sâhib-i arz ile mezbûr Kestori’ye ferâğ ve tefvîz ol 
dahi vech-i mezkûr üzre tefevvüz ve kabûl eyledikden sonra bedel-i mezbûr 
olan on guruşu mezbûr Kestori yedinden tamâmen ahz u kabz edip zikr olu-
nan tarlayı mahallinde zabt ve tasarrufa mezbûr Kestori’yi taslît eyledim dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hasan ve Murad b.  Ferhad, el-Hâc Ahmed b.  Mahmud, Abdi 
Çelebi b. Hüseyin, Baba Resûl b. Rıdvan ve gayruhüm.

925 [88a-1] Çukurbostan mahallesinden Musafa Beşe b. Mehmed’in evini Ayşe 
bt. Abdullah’a sattığı
Mahmiye-i İstanbul’da Sultan Selim câmi‘-i şerîfi kurbunda Çukurbostan ma-
hallesinde sâkin Mustafa Beşe b.  Mehmed nâm kimesne meclis-i şer‘-i hatîr-i 
lâzımü’t-tevkīrde yine mahalle-i mezbûrede sâkine Ayşe bt.  Abdullah nâm 
hâtun tarafından husûs-ı câi’z-zikri tasdîke sâbitü’l-vekâle vekîli olan zevci Ali 
Beşe b. Ahmed nâm kimesne mahzarında ikrâr ve takrîr-i kelâm edip silk-i mül-
kümde münselik olup mahalle-i mezbûrede vâki‘ bir tarafı Zülfikār Ağa mül-
kü ve üç tarafı merkūm Ali Beşe mülkü ile mahdûd bir bâb fevkānî ve bir bâb 
tahtânî oda ve bir sofa ve kenîf ve havluyu müştemil olan mülk menzilimi, bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık beş bin yüz elli na-
kid ve râyic fi’l-vakt akçeye müvekkile-i müşârün-ileyhâ Ayşe Hâtun’a bey‘-i 
bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ ve te-
sellüm ve kabûl eyledikden sonra semeni olan meblağ-ı mezbûr beş bin yüz elli 
akçeyi vekîl-i merkūm Ali Beşe yedinden tamâmen ahz u kabz eyledim ba‘de’l-
yevm menzil-i mezkûr mezbûre Ayşe Hâtun’un mülk-i müşterâsıdır keyfe mâ 
yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Efendi b.  Ali el-İmâm, İsmail b.  Mehmed, Abdi Çelebi 
b.  Hüseyin, Mehmed b.  Ramazan, sarrâc Çelebi b.  el-Hâc Mehmed, Halid 
b. Mehmed ve gayruhüm.

926 [88a-2] Ahmed Çelebi b. Ali Bey ile annesi Belkıs bt. Abdullah ve hanımı 
Cihanefruz’un Fâtıma bt. Ahmed’de alacaklarının olduğu
Mahmiye-i İstanbul’da Kabasakal mahallesi sükkânından Ahmed Çelebi b.  Ali 
Bey vâlidesi Belkıs bt. Abdullah ve zevcesi Cihanefruz nâm hâtunlar tarafların-
dan nehc-i şer‘î üzre vekâleti sâbite oldukdan sonra vekâleten meclis-i şer‘de 
Fâtıma bt.  Ahmed nâm hâtun mahzarında bi’l-vekâle ve’l-asâle üzerine da‘vâ 
ve takrîr-i kelâm edip mezbûre Fâtıma müvekkilelerim mezbûretân Belkıs ve 
Cihanefruz yedlerinden ve benim yedimden iştirâ ve kabz eylediği beynimiz-
de ma‘lûm emti‘a-i mütenevvi‘a semeninden müctemi‘ her biri sekiz dirhem ol-
mak üzre zimmetinde yüz elli guruş hakkımız vardır, asâleten ve vekâleten taleb 
ederim, suâl olunup alıverilmesin matlûbumdur dedikde gıbbe’s-suâl mezbûre 
Fâtıma merkūm Ahmed Çelebi’ye ve müvekkileleri mezbûretân Belkıs ve 
Cihanefruz’a cihet-i mezbûreden vech-i muharrer üzre yüz elli guruş vâcibü’l-
edâ deyni olduğunu bi’t-tav‘i’s-sâf ikrâr ve i‘tirâf etmeğin mûcebince meblağ-ı 
mezbûrun edâsına mezbûre Fâtıma’ya tenbîh birle mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hattât Mehmed Efendi hoca-i Saray-ı cedîd, Ahmed Efendi b. ( ), 
Mustafa Çelebi b. ( ), Abdi Çelebi b. ( ) ve gayruhüm.

927 [88a-3] Divriği’nin Zımara köyündeki bağın yarısının Milkut v. Kirkor ile 
karındaşlarının, diğer yarısının da Mokös v. Mosi’nin olduğu
Vilâyet-i Anadolu’da Divriği kazâsı müzâfâtından Zımara nâm karye sâkinle-
rinden Milkut v.  Kirkor nâm Ermeni meclis-i şer‘-i hatîr-i lâzımü’t-tevkīrde 
yine karye-i mezbûre sükkânından Mokös v. Mosi nâm Ermeni muvâcehesinde 
ikrâr ve takrîr-i kelâm edip karye-i merkūme sınırında vâki‘ bir tarafdan Suse-
nik ve bir tarafdan Yorsenik ve bir tarafdan Maovi bağları ve bir tarafdan tarîk-i 
âm ile mahdûd olup hâlâ benim ile karındaşlarım Avanos ve İzirdavul ve To-
ros ve Haçuk yedlerimizde olan bir kıt‘a mülk bağın nısfı bizim ve nısf-ı âharı 
merkūm Mokös’ün mülküdür, nısfında alâka ve medhalimiz yoktur dedikde 
gıbbe’t-tasdîk, mâ vaka‘a bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: Abdi Çelebi b.  Hüseyin, Mehmed Çelebi b.  Abdullah, Mustafa 
Çelebi b. Ali, Mehmed b. Ramazan ve gayruhüm.

928 [88a-4] Çizmeciler yiğitbaşısı Benli v. Agop’un öldüğünde malını 
kardeşinin oğlu Andriyas v. Kirakos’a vasiyet ettiği
Mahmiye-i İstanbul hısnı ebvâbından Unkapanı hâricinden sâkin çizmeciler yi-
ğidbaşısı olan Benli v. Agop nâm zimmî meclis-i şer‘-i hatîr-i lâzımü’t-tevkīrde 
kız karındaşı oğlu Andriyas v.  Kirakos nâm zimmî muvâcehesinde takrîr-i 
kelâm edip bi emrillâhi te‘âlâ ecelim gelip hâlik olduğumda malımdan deynimi 
edâya ve meyyitimi ihrâc için harc u sarfa ve malımdan fazla kalırsa kendinin 
olup bu vech üzre vasiyyetimi tenfîz için mezbûr Andriyas’[ı] vasiyy-i muhtâr 
nasb ve ihtiyâr eyledim dedikde ol dahi vesâyet-i mezbûreyi kabûl ve hizmet-i 
lâzımesini edâya ta‘ahhüd etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî ve’l-ışrîn [min] şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: Keşfî Mustafa Efendi el-Kâtib, el-Hâc Ahmed b. Mahmud, Mehmed 
Çelebi b. Abdullah, Mehmed b. Ramazan, Osman b. Abdullah, Resûl b. Ramazan.

929 [88a-5] Belkıs bt. Abdullah ile İbrahim Çavuş b. Abdullah’ın boşandıkları
Mahmiye-i İstanbul’da Dâye Hâtun mahallesinde sâkine Belkıs bt.  Abdullah 
nâm hâtun mahfil-i kazâda, işbu bâ‘isü’l-kitâb zevci İbrahim Çavuş b. Abdullah 
mahzarında ikrâr ve takrîr-i kelâm, edip zevcim mezbûr İbrahim Çavuş zim-
metinde mütekarrir ve ma‘kūdun-aleyh olan yedi yüz akçe mehr-i müeccelim 
ve nafaka-i iddet-i ma‘lûmem ve me’ûnet-i süknâm dahi kendi üzerime lâkin 
mezbûr İbrahim Çavuş’dan hamlim olmağla vaz‘-ı haml edinceye değin târih-i 
kitâbdan beher yevm zevcim mezbûr İbrahim Çavuş beşer akçe nafaka vermek 
üzre zevcim mezkûr İbrahim Çavuş ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl eyledikden sonra zevciyyete müte‘allika 
âmme-i de‘âvâdan her birimiz âharın zimmetini ibrâ-i âm ile ibrâ ve iskāt eyle-
dik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Rebî‘ilevvel li sene 1074.
Şuhûdü’l-hâl: Abdi Çelebi b. Hüseyin, Mustafa Çelebi b. Ali, Şükrullah b. Mustafa, 
Resûl b. Ramazan ve gayruhüm.

930 [88b-1] Süleyman Bey b. Mehmed Paşa ve kardeşi Mustafa Bey’in Firûz Ağa 
mahallesindeki arsayı Ali Efendi b. Ahmed Efendi’ye devrettikleri
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da el-Hâc Hasan mahallesinde sâbıkan Belgrad kadısı olan umdetü’l-
mevâliyyü’l-kirâm Ali Efendi b.  Ahmed Efendi’nin menziline varıp zeyl-i 
rakīmde muharrerü’l-esâmî olan müslimîn huzûrunda akd-i meclis-i şer‘-i 
şerîf eyledikde mahmiye-i mezbûrede Yenikapı dâhilinde Melek Hâtun ma-
hallesi sükkânından umdetü’l-emâcid ve’l-ekârim Süleyman Bey b.  el-merhûm 
Mehmed Paşa tarafından husûs-ı âti’l-beyâna vekîli olup Mehmed Efendi 
b. Kemaleddin el-imâm ve Mustafa Çelebi b. Hasan şehâdetleri ile şer‘an vekâleti 
sâbite olan Mehmed Efendi b. İsmail ile müvekkil-i mersûmun li ebeveyn karın-
daşı umdetü’l-emâcid ve’l-ekârim Mustafa Bey tarafından husûs-ı âti’l-beyânı 
ikrâra vekîl olup şâhidân-ı mezbûrân şehâdetleri ile şer‘an vekâleti sâbite olan 
el-Hâc Ahmed b.  el-Hâc Bayram nâm kimesne meclis-i ma‘kūd-ı mezbûrda, 
işbu kitâb-ı sıhhat-nisâbın mâliki mûmâ-ileyh Ali Efendi mahzarında her biri 
bi’l-vekâle ikrâr ve takrîr-i kelâm edip müvekkillerimiz müşârün-ileyhimânın 
mahmiye-i mersûmede Firûz Ağa mahallesinde vâki‘ icâre-i mu‘accele ve her 
şehr Medîne-i Münevvere -alâ sâkinihâ efdalü’s-salât ve ekmelü’t-tahiyye- vak-
fına otuz akçe ücret-i müeccele ile taht-ı tasarruflarında olup iki tarafı mûmâ-
ileyh Ali Efendi’nin mülk-i müşterâsı olan muhterik mülk menzil arsasına ve iki 
tarafı tarîk-i hâssa müntehî bir su kuyusunu müştemil olup tûlen yirmi beş zirâ‘ 
ve arzen on yedi zirâ‘ bi hesâb-ı şatrancî dört yüz yirmi beş zirâ‘ muhterik va-
kıf menzil arsası, bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
hâlâ vakf-ı mezbûr mütevellîsi izni ile mûmâ-ileyh Ali Efendi’ye vekâletlerimiz 
hasebiyle altı bin beş yüz akçe bedel mukābelesinde ferâğ ve tefvîz, mûmâ-ileyh 
Ali Efendi dahi tefevvüz ve kabûl ve kabz eyledikden sonra bedel-i mezkûr altı 
bin beş yüz akçeyi mûmâ-ileyh Ali Efendi yedinden tamâmen ahz u kabz ey-
ledik, ba‘de’l-yevm zikr olunan muhterik vakf-ı mezbûr arsası mûmâ-ileyh Ali 
Efendi’nin hakk-ı müfevvazıdır keyfe mâ yeşâ’ ve yahtâr mutasarrıf olsun dedik-
lerinde gıbbe’t-tesâdukı’ş-şer‘î vâki‘ hâli Mevlânâ-yı mezbûr mahallinde tahrîr, 
ba‘dehû ma‘an ba‘s olunan Abdullah Çelebi ile Muhzır Mevlüd meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-âşir [min] şehri Rebî‘ilevvel sene 1074.
Şuhûdü’l-hâl: Ömer Efendi b. Abdullah el-Müderris, Mehmed Ağa b. Ramazan, 
Muslu Çelebi b.  Yusuf, es-Seyyid Mehmed Efendi b.  el-Hâc Mahmud, el-Hâc 
Mahmud b.  Mehmed, Ali Çelebi b.  Haydar, Ahmed Çelebi b.  Halil, es-Seyyid 
Ahmed Çelebi b.  Halil, Mehmed Bey b.  Kurt, Mehmed Çavuş b.  Hasan, Halil 
b. İbrahim, Receb b. Musa ve gayruhüm.

931 [88b-2] Mütevellî el-Hâc Mehmed b. İsâ’nın eski mütevellî Karcı Ali’nin 
kaymakamı Hüseyin Çelebi b. İvaz’da alacağının olmadığı
Mahmiye-i İstanbul’da Molla Hüsrev mahallesinde merhûme İsmihan nâm 
sâhibetü’l-hayrın iki yüz riyâlî guruş vakfına hâlâ mütevellî olan el-Hâc Mehmed 
b.  İsâ nâm kimesne meclis-i şer‘-i hatîrde nukūd-ı mevkūfe-i mezbûreye 
mütevellî olup tarîk-i hâcda vefât eden Karcı Ali’nin kāimmakāmı Hüseyin 
Çelebi b. İvaz mahzarında bi’t-tevliyye ikrâr ve i‘tirâf edip mezkûr Karcı Ali’nin 
mahlûlünden tevliyyet-i mezbûre bana tevcîh olunup cümle-i malı vakf olan 
dokuzar dirhem iki yüz kıt‘a riyâlî kebîr guruş zimemde olduğu ecilden yer-
li yerinden bana gösterip ben dahi tevliyyetim hasebiyle kabûl edip rihân ve 
temessükâtını bana teslîm eyledi. Min ba‘d asl-ı mâl-ı vakıfdan ve murâbahadan 
kāim-i mütevellî-i mezbûr Hüseyin Çelebi yedinde bir akçe ve bir habbe bâkī 
kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn [min] şehri Rebî‘ilevvel sene 1074.
Şuhûdü’l-hâl: Şaban Bey b. Hasan, İbrahim Çelebi b. Mahmud, Ali b. Mahmud, 
Şaban b. Ali, Osman b. Ahmed ve gayruhüm.

932 [88b-3] Panayot v. İstefan’ın evini Bogos v. Kirkor’a sattığı
Mahmiye-i İstanbul’da Balatkapısı dâhilinde Ohri mahallesi sükkânından 
Panayot v.  İstefan nâm zimmî meclis-i şer‘-i şerîf-i lâzımü’t-teşrîfde işbu 
bâ‘isü’s-sifr Bogos v.  Kirkor nâm zimmî muvâcehesinde ikrâr ve takrîr-i kelâm 
edip mahalle-i mezbûrede vâki‘ bir tarafı mesfûr Bogos mülküne ve bir tarafı 
Kosta mülküne ve bir tarafı Dimitri mülküne ve bir tarafı tarîk-i âm ile mahdûd 
bir fevkānî oda ve bir beyt-i süflî ve kuyu müştemil mülk menzilimi cümle-i 
tevâbi‘ ve levâhıkı ile mezkûr Bogos’a tarafeynden îcâb ve kabûlü hâvî otuz bin 
râyic fi’l-vakt fıddî akçe ile meclis-i mebî‘de aynı mezî‘a-i mechûlü’l-aded bir 
fıdda fülûsa bâtten bey‘ ve teslîm ol dahi iştirâ ve kabûl ve tesellüm eyledikden 
sonra semeni olan meblağ-ı mezbûru alıp kabz eyledim ba‘de’l-yevm menzil-i 
mahdûd-ı merkūm mezkûr Bogos’un mülk-i müşterâsıdır, keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Halîfe b. Yusuf, İbrahim Halîfe el-Müezzin, Ahmed Bey 
b. Abdullah, Hasan Beşe b. Abdullah, Mehmed b. Mahmud, Yusuf b. Abdullah 
ve gayruhüm.

933 [88b-4] Ahmed Beşe b. Ali el-Yesâri’nin kölesi Abdullah b. Abdullah’ı 
10.000 akçe karşılığında serbest bırakacağı
Mahmiye-i İstanbul’da Nişancı Paşa-yı Atîk mahallesi sâkinlerinden Ahmed 
Beşe b.  Ali el-Yesâri meclis-i şer‘-i hatîr-i lâzımü’t-tevkīrde kendiye rıkkını 
mu‘terif olan işbu açık kaşlı orta boylu Rusiyyü’l-asl hâfizu’l-kitâb Abdullah 
b.  Abdullah mahzarında takrîr-i kelâm edip mezbûr Abdullah’ı her şehr bana 
üçer yüz akçe vermek üzre on bin akçe kitâbete kat‘ eyledim, meblağ-ı mezbûr 
on bin akçeyi bana bi’t-tamâm teslîm eyledikde mezbûr Abdullah malımdan 
âzâd olup sâir ahrâr-ı asliyyîn gibi hür olsun dedikde mezbûr Abdullah dahi 
kitâbet-i mezbûreyi kabûl etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Musa b.  Muharrem, İbrahim Beşe b.  Veli, Ebûbekir Beşe 
b. Mahmu[d], Mehmed Beşe b. Osman ve gayruhüm.

934 [89a-1] Takyeci Mustafa Çelebi b. Osman’ın Mehmed Çelebi b. Süleyman’da 
alacağının vekili Mehmed Efendi b. Hüseyin’e ödenmesi gerektiği
Mahmiye-i İstanbul’da Davud Paşa mahallesi sükkânından olup bundan ak-
dem kalyon ile hâcc-ı şerîfe gider iken Mısır engininde esir olan Takyeci 
Mustafa Çelebi b.  Osman nâm kimesnenin zimem-i nâsda ve gayrıda olan 
cemî‘ hukūkunu taleb ve da‘vâ ve ahz u kabz edip düyûnunu edâya vekîli olan 
Mehmed Efendi b.  Hüseyin meclis-i şer‘-i hatîr-i lâzımü’t-tevkīrde Mehmed 
Çelebi b.  Süleyman nâm kimesne mahzarında üzerine bi’l-vekâle da‘vâ ve 
takrîr-i kelâm edip müvekkilim mezbûr Mustafa Çelebi hâcca gitmezden mu-
kaddem eşyâ-i memlûkesinden levni ve zirâ‘ı beynlerinde ma‘lûm on altı aded 
kumaşı semen-i misli ile bey‘ ve semenini ba‘de’l-kabz kendiye diyâr-ı Mısır’da 
teslîm etmek üzre mezbûr Mustafa Çelebi’yi tarafından tevkîl, ol dahi ba‘de 
kabûli’l-vekâle zikr olunan kumaşları üç yüz altmış beş guruşa bey‘ ve semenini 
kabz edip lâkin müvekkilim mezbûr esir olmazdan mukaddem vech-i muharrer 
üzre beni vekîl etmekle hâlâ meblağ-ı mezbûr üç yüz altmış beş guruşu mezbûr 
Mehmed Çelebi’den taleb ederim, suâl olunsun dedikde gıbbe’s-suâl merkūm 
Mehmed Çelebi cevâbında fi’l-vâki‘ kaziyye vech-i muharrer üzre olup lâkin 
esir olmazdan mukaddem mezbûr Mustafa Çelebi merkūm Mehmed Efendi’yi 
vech-i meşrûh üzre vekîl eylediği ma‘lûmum değildir deyicek müdde‘î-i mersûm 
Mehmed Efendi’den vekâlet-i mezbûreyi mübeyyine beyyine taleb olundukda 
udûl-i müslimînden olup mahalle-i mezbûrede vâki‘ Mehmed Ağa mescid-i 
şerîfinde imâm olan Mehmed Efendi b. Süleyman ve yine mahalle-i mezbûreden 
Mehmed b. Mustafa nâm kimesneler meclis-i şer‘a li ecli’ş-şehâde hâzırân olup 
istişhâd olunduklarında, fi’l-vâki‘ merkūm Mustafa Çelebi hâcc-ı şerîfe gitmez-
den mukaddem mezbûr Mehmed Çelebi’ye sâlifü’z-zikr kumaşları verdikden 
sonra zimem-i nâsda ve gayrıda olan cemî‘ hukūkunu taleb ve da‘vâ ve ahz u 
kabza ve düyûnunu îfâya bizim huzûrumuzda merkūm Mehmed Efendi’yi tara-
fından vekîl ve menâbına nâib nasb ve ta‘yîn edip mezbûr Mehmed Efendi dahi 
vekâlet-i mezbûreyi kabûl ve merâsimini edâya müte‘ahhid oldu. Biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde şâhidân-ı mezbûrân mahallinde ta‘dîl ve tezkiyye olunması için 
kıbel-i şer‘den irsâl olunan Mevlânâ Mehmed Efendi b.  Mustafa mahalle-i 
mezbûreye varıp ahâlî-i mahalle-i mezbûre olan es-Seyyid Mustafa Çelebi b. es-
Seyyid Hasan ve Ömer Ağa b.  Hasan ve Abdülkādir Ağa b.  Ali ve Mehmed 
Çelebi b. Abdullah ve İbrahim Efendi b. Ramazan ve Abdullah Halîfe b. Receb ve 
Hüseyin Beşe b. Mahmud ve İbrahim b. Halil nâm kimesnelerden suâl eyledik-
de şâhidân-ı mezbûrânın hüsn-i hâlini her biri ihbâr eylediklerini Mevlânâ-yı 
mezbûr mahallinde ba‘de’t-tahrîr meclis-i şer‘a gelip alâ vukū‘ihi inhâ ve takrîr 
etmeğin şehâdetleri makbûle olup mûcebince meblağ-ı mezbûr üç yüz altmış 
beş riyâlî guruşu vekîl-i merkūm Mehmed Efendi’ye edâ ve teslîme merkūm 
Mehmed Çelebi’ye tenbîh bir[le], mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa Beşe b. Hüseyin, Hüseyin b. Yusuf, İsmail Beşe b. Yunus, 
Berber Ali Çelebi, Tophâneli Ali Çelebi, Mehmed Çelebi b. Hasan, el-Hâc Ahmed 
b. Mahmud ve gayruhüm.

935 [89a-2] Havva bt. Halil ile boşandığı kocası Abdüllatif Ağa b. Ebûbekir’in 
birbirlerinin zimmetlerini ibrâ ettikleri
Mahmiye-i İstanbul’da Hoca Üveys mahallesinde sâkine Havva bt.  Halil nâm 
hâtun meclis-i şer‘-i hatîrde zevc-i muhâlı‘ı işbu râfi‘ü’l-kitâb fahrü’l-a‘yân 
Abdüllatif Ağa b.  Ebûbekir mahzarında ikrâr ve i‘tirâf edip zevcim mezbûr 
Abdüllatif Ağa zimmetinde mütekarrir ve ma‘kūdun-aleyh on bin akçe mehr-i 
müeccelim ve nafaka-i iddet-i ma‘lûmem ve me’ûnet-i süknâm kendi üzerime 
olmak üzre zevcim mezbûr Abdüllatif Ağa ile muhâla‘a-i sahîha-i şer‘iyye edip 
zevciyyete ve gayra ve mukaddemâ kendi verdiğim bir boğça esvâba müte‘allika 
olan cemî‘ de‘âvî ve mütâlebâtdan mezbûru ibrâ-i âm ile ibrâ eyledim dedik-
de mezbûr Abdüllatif Ağa ben dahi zevciyyete ve gayra ve mukaddemâ mehr-i 
mu‘accel nâmına verdiğim altı bin akçe ve beynimizde ma‘lûme beş donluk ku-
maş ve gayra müte‘allika cemî‘ de‘âvî ve mütâlebât ve eymân ve muhâsamâtdan 
mezkûre Havva’yı ibrâ-i âm ile ibrâ eyledim dedikde gıbbe’t-tesâdukı’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Rıdvan Efendi b. Abdullah, Mehmed Efendi b. Ahmed, es-Seyyid 
Süleyman Çelebi b. Mehmed, Mahmud b. Veli, Mehmed b. Mustafa ve gayruhüm.

936 [89a-3] Aslen hür olan mühtedi Ümmügülsüm bt. Abdullah’a, Râbia Hâtun 
bt. el-Hâc Ali’nin aldığı parayı geri vermesi gerektiği
İşbu hâmiletü’s-sifr Ümmügülsüm bt. Abdullah nâm mühtediye mahfil-i kazâda 
mahmiye-i İstanbul’da Avratpazarı kurbunda sâkine Râbia Hâtun bt. el-Hâc Ali 
mahzarında üzerine da‘vâ ve takrîr-i kelâm edip ben mukaddemâ medîne-i 
Sofya’da Berzink nâhiyesine tâbi‘ Rakite nâm karye sâkinelerinden hürretü’l-asl 
olup babam İstoyani nâm hürrü’l-asl nâm ve anam Miyo nâm hürrü’l-asl ve 
maskat-ı re’sim karye-i mezbûre Rakite olup bana ve ebeveynime kat[‘â] rık târî 
olmamışken, mezbûre Râbia Hâtun rakīk olmak üzre bana vaz‘-ı yed ve sekiz bin 
akçe kitâbete kat‘ edip bedel-i kitâbet-i mezbûre sekiz bin akçeyi benden bi gayri 
hakkın ahz u kabz etmişdir, suâl olunup benden makbûzu olan meblağ-ı mezbûr 
sekiz bin akçeyi mezkûre Râbia Hâtun’dan istirdâd murâdımdır dedikde gıbbe’s-
suâl mezkûre Râbia cevâbında fi’l-vâki‘ müdde‘iyye-i mezbûre Ümmügülsüm’ü 
es-Seyyid nâm kimesneden yedi bin akçe semen-i makbûza iştirâ edip ol vec-
hile mezbûre Ümmügülsüm’e câriye olmak üzre vaz‘-ı yed ve sekiz bin akçe 
kitâbete kat‘ edip bedel-i kitâb-ı mezbûr sekiz bin akçeyi ahz u kabz eyledim, 
lâkin vech-i muharrer üzre hürretü’l-asl olduğu ma‘lûmum değildir deyû inkâr 
edicek müdde‘iyye-i mezbûre medîne-i Sofya’da hâlâ hâkim-i hâsim-i şerî‘at-ı 
garrâ olan Şeyh Mehmed b.  Receb b.  Ahmed imzâsıyla mümzâ ve hâtemi ile 
mahtûm ve târih-i kitâb senesi Saferü’l-hayr’ının on ikinci günü târihi ile mü-
verrah ve vech-i muharrer üzre mezkûre Ümmügülsüm hürretü’l-asl olup baba-
sı İstoyani nâm hürrü’l-asl zimmî ve anası Miyo nâm hürretü’l-asl zimmiye ve 
maskat-ı re’si karye-i mezkûre Rakite olduğuna medîne-i mezbûrede Yazıcıoğlu 
mahallesi sükkânından olup udûl-i müslimînden el-Hâc Mustafa b.  Mehmed 
b.  Veli ve Mahmud Çelebi b.  el-Hâc Zeynel b.  Abdülhay nâm kimesnelerin 
şehâdetlerini nâtık nakl-i şer‘î ibrâz edip mezkûre Râbia Hâtun muvâcehesinde 
feth ve kırâ’at ve istintâk olundukda kitâb-ı mezbûrun hâkim-i mûmâ-ileyh kı-
belinden vürûdunu münkire olıcak [89b] zeyl-i kitâb-ı naklîde isimleri mastûr 
olan şuhûd-ı tarîkden Hüseyin Beşe b. İbrahim ve Ebûbekir b. Mehmed nâm ki-
mesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ işbu 
kitâb-ı müstetâb Mevlânâ mûmâ-ileyh Şeyh Mehmed b.  Receb b.  Ahmed kıbe-
linden vârid olup bizim huzûrumuzda kırâ’at ve imzâlayıp mühürleyip hat ve 
hâtemine bizi işhâd eyledi, kitâb-ı mezbûrun zeylinde olan hat ve zahrında olan 
hâtem Mevlânâ-yı mezkûrun kendi hat ve hâtemidir. Biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdülkerim Ağa b. ( ) sarrâc, Nasûh Beşe b. ( ) Çukadar, Ali Ağa 
b. ( ), Hüseyin b. Ahmed, Mustafa b. Ali ve gayruhüm.

937 [89b-1, Arapça] Hâkimin, Ahmed b. Receb adlı küçüğe nafaka takdir etmesi 
ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Ahmed b. Receb nâm 
sagīrin nafakası, kisvesi ve sâir havâic-i zarûriyyesi için, medîne-i mahmiye-i 
Kostantıniyye mahallâtından Ali Paşa-yı atîk mahallesinde sâkine olan Âsiye 
bt. Mehmed nâm mutallaka annesi ve hâdinesinin talebiyle mezbûr babası üze-
rine zeyilde mezkûr târihden i‘tibâren yevmî râyicü’l-vakt dört akçe farz ve 
takdîr etti. Hâkim-i müşârün-ileyh ayrıca meblağ-ı mefrûz-ı mezbûru sagīr-i 
merkūmun havâic-i lâzımesine sarf etmesine ve vakt-i hâcette istidâne edip 
vakte’z-zafer babasına rücû‘ etmesine mezbûre Âsiye’ye izin verdi.
Cerâ zâlike ve hurrire fî yevmi’t-tâsi‘ ve’l-ışrîn min şehri Rebî‘ilevvel sene erba‘a 
ve seb‘în ve elf min hicreti’n-Nebeviyye
Şuhûdü’l-hâl: Abdi Çelebi b. Hüseyin, Resûl b. Rıdvan, Veli b. Mahmud, Mehmed 
b. Ramazan, el-Hâc Yusuf b. Musa ve gayruhüm

938 [89b-2] Süleyman Bey b. Mehmed Paşa ve kardeşi Mustafa Bey’in müşterek 
arsalarını Ali Efendi b. Ahmed Efendi’ye sattıkları
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i mu-
tahhardan Mevlânâ Keşfî Mustafa Efendi irsâl olunup ol dahi mahmiye-i 
İstanbul’da el-Hâc Hasan mahallesinde sâbıkan Belgrad kadısı olan umdetü’l-
mevâliyyü’l-kirâm Ali Efendi b.  Ahmed Efendi’nin sâkin olduğu menzili-
ne varıp zeyl-i rakīmde muharrerü’l-esâmî olan müslimîn huzûrunda akd-i 
meclis-i şer‘-i şerîf eyledikde mahmiye-i mezbûrda Yenikapı dâhilinde Melek 
Hâtun mahallesi sükkânından umdetü’l-emâcid ve’l-ekârim Süleyman Bey 
b.  el-merhûm Mehmed Paşa tarafından husûs-ı âti’l-beyânı ikrâra vekîl olup 
Mehmed Efendi b. Kemaleddin el-imâm ve Mustafa Çelebi b. Hasan şehâdetleri 
ile şer‘an vekâleti sâbite olan Mehmed Efendi b. İsmail ile müvekkil-i mezbûrun 
li ebeveyn karındaşı umdetü’l-emâcid ve’l-a‘yân Mustafa Bey tarafından husûs-ı 
âti’l-beyânı ikrâra vekîl olup şâhidân-ı mezbûrân şehâdetleri ile şer‘an vekâleti 
sâbite olan el-Hâc Ahmed b. el-Hâc Bayram nâm kimesneler meclis-i ma‘kūd-ı 
mezbûrda, işbu kitâb-ı sıhhat-nisâbın mâliki mûmâ-ileyh Ali Efendi mahza-
rında vekâletleri hasebiyle her biri ikrâr ve takrîr-i kelâm edip müvekkilleri-
miz müşârün-ileyhimânın mahmiye-i mezbûrede Firûz Ağa mahallesinde vâki‘ 
iki tarafı merhûm Abdülbâkī Paşa vakfı ve bir tarafı Medîne-i Münevvere -alâ 
münevverihâ efdalü’s-salât ve ekmelü’t-tahiyye- vakfı ve bir tarafı tarîk-i hâssa 
müntehî bir su kuyusunu müştemil olup tûlen yirmi sekiz zirâ‘ ve arzen on altı 
zirâ‘ bi hesâb-ı şatrancî dört yüz kırk sekiz zirâ‘ mülk-i mevrûsları olan muhte-
rik menzil arsasını, üzerinde olan enkāzı ile bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık mûmâ-ileyh Ali Efendi’ye yirmi bin nakid ve râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm mûmâ-ileyh Ali Efendi dahi iştirâ ve kabûl ve kabz ve tesellüm eyle-
dikden sonra semeni olan meblağ-ı mezbûr yirmi bin akçeyi vekâletlerimiz ha-
sebiyle müşterî-i mûmâ-ileyh Ali Efendi yedinden tamâmen ahz u kabz eyle-
dik ba‘de’l-yevm zikr olunan muhterik menzil arsası mûmâ-ileyh Ali Efendi’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dediklerinde 
gıbbe’t-tesâdukı’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Abdullah Çelebi ve Muhzır Mevlüd ile meclis-i şer‘a gelip alâ 
vukū‘ihi inhâ ve takrîr etmeğin mâ hüve’l-vâki‘ gıbbe’t-taleb ketb olundu.
Hurrire fî târihi’l-mezbûr li’s-seneti’l-mezbûre.
Şuhûdü’l-hâl: Ömer Efendi b.  Abdullah, Mehmed Ağa b.  Ramazan, Muslu 
Çelebi b. Yusuf, es-Seyyid Mehmed Efendi b. Mahmud Çelebi, el-Hâc Mahmud 
b. Mehmed, Ali Çelebi b. Haydar ve gayruhüm.

939 [89b-3, Arapça] Hâkimin, Râbia bt. Mahmud adlı küçüğe nafaka takdir 
etmesi ve ninesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Râbia bt.  Mahmud 
nâm sagīrenin nafakası, kisvesi ve sâir havâic-i zarûriyyesi için, medîne-i 
mahmiye-i Galata müzâfâtından Büyükdere nâm karyede sâkine olan râfi‘atü 
hâze’l-kitâb Zamâne bt.  Abdullah nâm ninesi ve hâdinesinin talebiyle babasın-
dan kendisine irs-i şer‘le intikāl eden mallardan alınmak üzre zeyilde mezkûr 
târihden i‘tibâren yevmî râyicü’l-vakt dört akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-ı mezbûru sagīre-i merkūmenin havâic-i 
lâzımesine sarf etmesine ve vakt-i hâcette istidâne edip vakte’z-zafer rücû‘ et-
mesine mezbûre Zamâne’ye izin verdi.
Cerâ zâlike ve hurrire fî yevmi’t-tâsi‘ ve’l-ışrîn min şehri Rebî‘ilevvel sene erba‘a 
ve seb‘în ve elf.
Şuhûdü’l-hâl: el-Hâc Ahmed b. Mahmud, Hüseyin Çelebi b. Ahmed, Süleyman 
Çelebi b. Ahmed, Mehmed Ağa b. Ali, Mehmed Beşe b. Hasan ve gayruhüm

940 [89b-4] Litorya bt. Avre’nin ölen kocası Siyon Voyvoda v. İstefani’nin 
borcunu üstlendiği
Mahmiye-i İstanbul’da Kasım Ağa mahallesinde sâkine Litorya bt.  Avre nâm 
nasrâniyye meclis-i şer‘-i hatîrde işbu râfi‘ü’l-kitâb umdetü’l-a‘yân Yahya Çelebi 
b. Mustafa mahzarında ikrâr ve takrîr-i kelâm edip zevcim olup bundan akdem 
hâlik olan Siyon Voyvoda v.  İstefani zimmetinde cihet-i karz-ı şer‘îden mezbûr 
Yahya Çelebi’nin yirmi altı bin fıddî râyic fi’l-vakt akçe hakkı olup meblağ-ı 
mezbûra emr u kabûlü hâviye kefâletle ben kefîl olmuş idim hâlâ bi hükmi’l-
vekâle meblağ-ı mezbûr yirmi altı bin akçe mezkûr Yahya Çelebi’ye zimmetim-
de vâcibü’l-edâ ve lâzımü’l-kazâ deynimdir dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Hurrire fi’t-târihi’l-mezbûr li’s-seneti’l-mezbûre.
Şuhûdü’l-hâl: Ahmed b. Mehmed, Mehmed Çelebi b. Ali, Ali Beşe b. Yahya, Ali 
Çavuş b. Yusuf ve gayruhüm.

941 [90a-1] Yasef v. Mosi’nin Andriye v. Yani’ye rehinli olan gemi ve sandal ile 
aletlerini İstati Reis v. Dimitri’den satın aldığı

&lt;&lt;Sernâme-i hasbihâl-perâne-i hamd-i vâkıfü’l-ahvâl-i melik-i müte‘âl celle 
ani’l-vehm ve’l-hayâl ile terşîh ve tezyîn ve zîver-i salât&gt;&gt;
Cezîre-i Sakız’da sâkin mellâh Andriye v.  Yani nâm zimmî meclis-i şer‘-i hatîr 
ve lâzımü’t-tevkīrde mahmiye-i İstanbul’da Sinyora cemâ‘atinden işbu râfi‘ü’l-
kitâb Yasef v. Mosi nâm yahudi muvâcehesinde ikrâr ve i‘tirâf edip mezkûr Yasef 
gāib ani’l-meclis İstati Reis v. Dimitri nâm zimmîden bin üç yüz kırk esedî gu-
ruş semen-i makbûza iştirâ ve kabz eylediği yirmi sekiz zirâ‘ şayka ta‘bîr olunur 
sefîne ve on altı oturak bir sandal ve sâir âlât-ı lâzımesiyle gāib-i mezbûr İstati 
Reis zimmetinde cihet-i karzdan hakkım olan iki yüz seksen dört esedî guruş 
mukābelesinde târih-i kitâbdan on bir ay mukaddem bana rehin vaz‘ ve teslîm 
edip yedimde rehin iken bana bey‘ eylemiş deyû mezbûr Yasef üzerine da‘vâ ey-
lemişdim hâlâ da‘vâ-yı mezkûremden fâriğ olup min ba‘d zikr olunan şayka ve 
sandal ve âlât-ı lâzıme-i ma‘lûmesine müte‘allika olan cemî‘ de‘âvî ve mütâlebât 
ve eymân ve muhâsamâtdan mezbûr Yasef ’i ibrâ eyledim min ba‘d sâlifü’z-zikr 
sefîne ve sandal ve âlât-ı mezkûre Yasef ’in mülk-i müşterâsı ve hakk-ı sırfiyye-
sidir vechen mine’l-vücûh ve sebebin mine’l-esbâb benim için hak ve alâka ve 
medhal yoktur dedikde mezbûr Yasef ben dahi mezkûr mellâh Andriye sâlifü’z-
zikr sefîneyi mezbûr İstati’den iştirâ eylediğim hînde derk-i sefîne-i mezbûreye 
zâmin ve kefîl olmuş idi deyû da‘vâ etmişdim hâlâ mezbûr mellâh Andriye’yi 
ol kefâletden ihrâc eyledim min ba‘d husûs-ı mezbûra ve sâire müte‘allika olan 
cemî‘ de‘âvîden mezbûr mellâh Andriye’yi ibrâ eyledim, kıbelinde benim için hak 
ve alâka kalmadı dedikde gıbbe’t-tesâdukı’ş-şer‘î cezîre-i mezbûre sükkânından 
olup mellâh Andriye’nin yoldaşlarından İstefan v. Şivari ve Gözeli v. Sanabil ve 
Dimanika v.  Sani ve Sani v.  Andon ve Corco v.  Denika nâm zimmîler meclis-i 
şer‘-i şerîfde mezbûr Yasef mahzarında her biri ikrâr edip sâlifü’z-zikr sefîne 
ve sandal ve sâir âlât-ı lâzıme-i mezkûr Yasef ’in mülk-i müşterâsı ve hakk-ı 
sırfiyye[si]dir bizim için vechen mine’l-vücûh ve sebebin mine’l-esbâb hak ve 
alâkamız yoktur dedikde mâ hüve’l-vâki‘ gıbbe’t-tasdîki’ş-şer‘î ketb olundu.
Fi’l-yevmi’s-sâdis ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: Mehmed Çavuş b.  Hasan, Ahmed Beşe b.  Abdülkerim, Mustafa 
Çavuş b.  Yahya, el-Hâc Ahmed b.  Mahmud, Abdurrahman b.  Hüseyin ve gay-
ruhüm.

942 [90a-2] Fâtıma bt. Sefer ile İbrahim b. Mustafa’nın boşandıkları
Mahmiye-i İstanbul’da Canbâziye mahallesinde sâkine Fâtıma bt.  Sefer nâm 
hâtun meclis-i şer‘-i hatîr-i lâzımü’t-tevkīrde zevci İbrahim b.  Mustafa nâm ki-
mesne mahzarında üzerine da‘vâ ve takrîr-i kelâm edip ben merkūm İbrahim’in 
zevce-i menkûhası iken zimmetinde mütekarrir ve ma‘kūdun-aleyh olan iki bin 
akçe mehr-i müeccelim mukābelesinde bana kıymeti beynimizde ilm-i şer‘î ile 
ma‘lûm bir sîm bıçak verip ben dahi yedinden ahz u kabz eyledikden sonra 
nafaka-i iddet-i ma‘lûmem ve me’ûnet-i süknâm üzerlerine mezbûr İbrahim ile 
târih-i kitâbdan otuz gün mukaddem huzûr-ı müslimînde muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eylemişdi hâlâ benim-
le zevciyyet mu‘âmelesi eder, suâl olunup men‘ olunması matlûbumdur de-
dikde gıbbe’s-suâl mezbûr İbrahim cevâbında hul‘-ı mezbûru inkâr edicek 
müdde‘iyye-i mezbûreden müdde‘âsını mübeyyine beyyine taleb olundukda 
udûl-i müslimînden olup mahalle-i mezbûre sükkânından Süleyman b. Abdullah 
ve Hasan b.  İsmail nâm kimesneler meclis-i şer‘a li ecli’ş-şehâde hâzırân olup 
istişhâd olunduklarında, fi’l-vâki‘ merkūm İbrahim târih-i mezbûrda bizim 
huzûrumuzda müdde‘iyye-i mezbûre Fâtıma Hâtun’a zimmetinde mütekar-
rir ve ma‘kūdun-aleyh olan iki bin akçe mehr-i müecceli mukābelesinde bir 
sîm bıçak verip mezbûre Fâtıma dahi yedinden ahz u kabz eyledikden sonra 
nafaka-i iddet-i ma‘lûmesi ve me’ûnet-i süknâsı üzerlerine mezbûr İbrahim ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl eyle-
di biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince ba‘de’l-hükm mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Mehmed Çelebi b.  Abdullah, Veli b.  Mehmed, Resûl b.  Rıdvan, 
Mustafa b. Ali, Yusuf b. Musa ve gayruhüm.

943 [90a-3] Sâkine bt. Receb’in evini Ayşe bt. Ramazan’a sattığı
Mahmiye-i İstanbul’da Yenibahçe kurbunda Karabaş mahallesi sâkinelerinden 
Sâkine bt.  Receb nâm hâtun meclis-i şer‘-i hatîr-i lâzımü’t-tevkīrde işbu 
bâ‘isetü’l-vesîka Ayşe bt.  Ramazan nâm hâtun tarafından husûs-ı âti’l-beyânı 
tasdîke ve sâbitü’l-vekâle vekîli olan Şâhin Bey b. Abdullah mahzarında ikrâr ve 
takrîr-i kelâm, edip silk-i mülkümde münselik olup mahalle-i mezbûrda vâki‘ 
bir tarafı Altuncu Mehmed Çelebi mülkü ve bir tarafı Medîne-i Münevvere -alâ 
münevverihâ efdalü’s-salât ve ekmelü’t-tahiyye- vakfı ve bir tarafı tarîk-i hâs 
ve bir tarafı tarîk-i âma müntehî bir bâb tahtânî oda ve önünde sofa ve bir 
su kuyusu ve muhavvatayı müştemil mülk menzilimi, bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık müvekkile-i mezbûre Ayşe Hâtun’a on 
iki bin beş yüz nakd-i râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ ve 
kabûl ve kabz ve tesellüm eyledikden sonra semeni olan meblağ-ı mezbûr on iki 
bin beş yüz akçeyi müvekkile-i merkūme Ayşe Hâtun yedinden tamâmen ahz 
u kabz eyledim ba‘de’l-yevm menzil-i mahdûd-ı mezkûr müvekkile-i mersûme 
Ayşe Hâtun’un mülk-i müşterâsıdır keyfe mâ yeşâ’ ve yahtâr mutasarrıfe olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’t-târihi’l-mezbûr li’s-seneti’l-mezbûre.
Şuhûdü’l-hâl: Ahmed Efendi b.  Ali el-İmâm, Mustafa b.  Hüseyin, Hüseyin 
b. İbrahim, Hasan b. Mehmed, Veli b. Mahmud ve gayruhüm.









944 [90b-1] el-Hâc Hüseyin Ağa b. Mustafa’nın vasiyeti gereği cariyesi Şivekâr 
bt. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânın mahallinde istimâ‘ ve tahrîr için 
bi’l-iltimâs kıbel-i şer‘den irsâl olunan Mustafa Efendi b. eş-Şeyh Mehmed Efendi 
Hadîka-i hâssa bostancılarının mütekā‘idlerinden olup mahmiye-i İstanbul’da 
Süleymaniye mahallesinde sâkin iken bundan akdem vefât eden el-Hâc 
Hüseyin Ağa b.  Mustafa’nın mahalle-i mezbûrede vâki‘ menziline varıp zeyl-i 
vesîkada isimleri mastûr olan müslimîn huzûrlarında akd-i meclis-i şer‘-i şerîf 
eyledikde açık kaşlı elâ gözlü orta boylu Efrenciyyetü’l-asl Şivekâr bt. Abdullah 
meclis-i ma‘kūd-ı mezbûrda müteveffâ-yı mezkûrun evlâd-ı sıgārı Hatîce ve 
Râbia ve Fâtıma ve Ümmügülsüm’ün tesviye-i umûrlarına vasiyy-i muhtârı olan 
umdetü’l-emâcid ve’l-a‘yân el-Hâc Abdurrahman Ağa b.  el-Hâc Yusuf mahza-
rında üzerine da‘vâ ve takrîr-i kelâm edip ben müteveffâ-yı mezkûrun câriye-i 
memlûkesi iken hâl-i marazında bi emrillâhi te‘âlâ dâr-ı fenâdan dâr-ı bekāya 
irtihâl eylediğimde câriye-i memlûkem Şivekâr âzâd olup sâir harâir-i asliyyât 
gibi hürre olsun deyû musırran alâ îsâ’ihî ve terekesinin sülüsü dahi olup vefât 
etmekle ben âzâd olmuş iken, vasiyy-i merkūm Abdurrahman Ağa bana rakīk 
olmak üzre vaz‘-ı yed eder, suâl olunup yed-i âriyesi izâle ve sebîlim tahliy-
ye olunması matlûbumdur dedikde gıbbe’s-suâl ve akībe’l-inkâr müdde‘iyye-i 
mezbûre Şivekâr’dan müdde‘âsını mübeyyine beyyine taleb olundukda udûl-i 
müslimînden olup mahalle-i mezbûre kurbunda Molla Gürânî sükkânından 
Mustafa Efendi b.  Ali ve Mehmed Bey b.  Ali ve Harameyn-i muhteremeyn 
kâtiblerinden fahrü’l-küttâb Mustafa Efendi b. Mahmud nâm kimesneler li ecli’ş-
şehâde meclis-i şer‘a hâzırûn olup isre’l-istişhâd fi’l-vâki‘ müteveffâ-yı mezkûr 
hâl-i marazında bi emrillâhi te‘âlâ vefât eylediğimde câriye-i memlûkem Şivekâr 
âzâd olup sâir harâir-i asliyyât gibi hürre olsun deyip musırran alâ îsâ’ihî fevt ve 
terekesinin sülüsü müsâ‘id olmağla mezbûre Şivekâr âzâd olduğuna şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde şuhûd-ı 
mezbûrun zeyl-i vesîkada mastûr olan müslimîn ile ta‘dîl ve tezkiyye olun-
duğunu Mevlânâ-yı mezbûr mahallinde tahrîr ve ba‘dehû ma‘an ba‘s olunan 
Abdullah Çelebi ile meclis-i şer‘a gelip alâ vukū‘ihi inhâ ve tekarrür etmeğin 
hâkim-i muvakki‘-i kitâb tûbâ-lehû ve hüsnü me’âb hazretleri şehâdetlerini 
kabûl etmeğin mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa Efendi b. Mehmed el-İmâm, Mustafa Çelebi b. Mahmud 
kâtib, Mustafa Ağa b. Ali el-müteferrika, Mehmed Bey b. Ali, Ali Beşe b. Hasan, 
Abdullah Efendi b.  İbrahim el-İmâm, Mehmed Bey b.  Hasan, Hasan Çelebi 
b. İbrahim ve gayruhüm.









945 [90b-2] el-Hâc Hüseyin Ağa b. Mustafa’nın vasiyeti gereği kölesi Rıdvan 
b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânın mahallinde istimâ‘ ve tahrîr 
için bi’l-iltimâs kıbel-i şer‘den irsâl olunan Mevlânâ Mustafa Efendi b.  eş-
Şeyh Mehmed Efendi Hadîka-i Hâssa bostancılarının mütekā‘idlerinden olup 
mahmiye-i İstanbul’da Süleymaniye mahallesinde sâkin iken bundan akdem 
vefât eden el-Hâc Hüseyin Ağa b.  Mustafa’nın mahalle-i mezbûrede vâki‘ men-
ziline varıp zeyl-i vesîkada isimleri mastûr olan müslimîn huzûrlarında akd-i 
meclis-i şer‘-i şerîf eyledikde açık kaşlı bıyıklı orta boylu Rusiyyü’l-asl Rıdvan 
b.  Abdullah meclis-i ma‘kūd-ı mezbûrda müteveffâ-yı mezbûrun evlâd-ı sıgārı 
Hatîce ve Râbia ve Fâtıma ve Ümmügülsüm’ün tesviye-i umûrlarına vasiyy-i 
muhtârı olan umdetü’l-emâcid ve’l-a‘yân el-Hâc Abdurrahman Ağa b.  el-
Hâc Yusuf mahzarında üzerine da‘vâ ve takrîr-i kelâm edip ben müteveffâ-yı 
mezkûrun abd-i memlûkü iken hâl-i marazında bi emrillâhi te‘âlâ dâr-ı fenâdan 
dâr-ı bekāya irtihâl eylediğimde abd-i memlûküm Rıdvan âzâd olup sâir 
harâir-i asliyyîn gibi hür olsun deyip musırran alâ îsâ’ihî fevt ve terekesinin sü-
lüsü dahi müsâ‘id olmağla ben âzâd olmuş iken vasiyy-i merkūm Abdurrahman 
Ağa bana rakīk olmak üzre vaz‘-ı yed eder, suâl olunup yed-i âriyesi izâle ve 
sebîlim tahliyye olunması matlûbumdur dedikde gıbbe’s-suâl ve akībe’l-inkâr 
müdde‘î-i mezbûr Rıdvan’dan müdde‘âsını mübeyyine beyyine taleb olun-
dukda udûl-i müslimînden olup mahalle-i mezbûre kurbunda Molla Gürânî 
sükkânından Mustafa Efendi b. Ali ve Mehmed Bey b. Ali ve Harameyn-i muh-
teremeyn kâtiblerinden fahrü’l-küttâb Mustafa Efendi b.  Mahmud nâm ki-
mesneler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ 
müteveffâ-yı mezkûr hâl-i marazında bi emrillâhi te‘âlâ vefât eylediğimde abd-i 
memlûküm Rıdvan âzâd olup sâir harâir-i asliyyîn gibi hür olsun deyû musır-
ran alâ îsâ’ihî fevt ve terekesinin sülüsü müsâ‘id olmağla mezkûr Rıdvan âzâd 
olduğuna şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde şuhûd-ı mezbûrun zeyl-i vesîkada isimleri mastûr müslimîn ile 
ta‘dîl ve tezkiyye olunduğunu Mevlânâ-yı mezbûr mahallinde tahrîr, ba‘dehû 
ma‘an ba‘s olunan Abdullah Çelebi ile ve Ahmed Çelebi ile meclis-i şer‘a gelip 
alâ vukū‘ihi inhâ ve takrîr etmeğin hâkim-i muvakki‘-i kitâb tûbâ-lehû ve hüs-
nü me’âb hazretleri şehâdetlerini kabûl etmeğin mûcebince ba‘de’l-hükm mâ 
vaka‘a bi’t-taleb ketb olundu.
Hurrire fî târihi’l-mezbûr sene 1074.
Şuhûdü’l-hâl: Mustafa Efendi b.  Mehmed el-İmâm, Mustafa Efendi b.  Ahmed 
Ağa, Mustafa Ağa b. Ali el-müteferrika, Mehmed Bey b. Ali, Ali Beşe b. Hasan, 
Abdullah Efendi b. İbrahim, Mehmed Bey b. Hüseyin ve gayruhüm.









946 [90b-3] el-Hâc Hüseyin Ağa b. Mustafa’nın vasiyeti gereği cariyesi 
Gülistan bt. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânın mahallinde istimâ‘ ve tahrîr için 
bi’l-iltimâs kıbel-i şer‘den irsâl olunan Mustafa Efendi Hadîka-i hâssa bostancıla-
rının mütekā‘idlerinden olup mahmiye-i İstanbul’da Süleymaniye mahallesinde 
sâkin iken bundan akdem vefât eden el-Hâc Hüseyin Ağa b. Mustafa’nın mahalle-i 
mezbûrede vâki‘ menziline varıp zeyl-i vesîkada isimleri mastûr olan müslimîn 
huzûrlarında akd-i meclis-i şer‘-i şerîf eyledikde açık kaşlı Moskoviyyetü’l-asl 
Gülistan bt.  Abdullah meclis-i ma‘kūd-ı mezbûrda müteveffâ-yı mersûmun 
evlâd-ı sıgārı Hatîce ve Râbia ve Fâtıma ve Ümmügülsüm’ün tesviye-i umûrlarına 
vasiyy-i muhtârı olan umdetü’l-a‘yân zübdetü’l-erkân el-Hâc Abdurrahman 
Ağa b.  el-Hâc Yusuf mahzarında üzerine takrîr-i da‘vâ edip ben müteveffâ-yı 
mezkûrun câriye-i memlûkesi iken hâl-i marazında bi emrillâhi te‘âlâ dâr-ı 
fenâdan dâr-ı bekāya irtihâl eylediğimde câriye-i memlûkem Gülistan âzâd olup 
sâir harâir-i asliyyât gibi hürre olsun deyû musırran alâ îsâ’ihî ve terekesinin sü-
lüsü dahi müsâ‘id olup vefât etmekle ben âzâd olmuş iken vasiyy-i merkūm 
Abdurrahman Ağa bana rakīk olmak üzre vaz‘-ı yed eder, suâl olunup yed-i 
âriyesi izâle ve sebîlim tahliyye olunması matlûbumdur dedikde gıbbe’s-suâl ve 
akībe’l-inkâr müdde‘iyye-i mezbûre Gülistan’dan müdde‘âsını mübeyyine bey-
yine taleb olundukda udûl-i müslimînden olup mahalle-i mezbûre kurbunda 
Molla Gürânî mahallesi sükkânından Mustafa Efendi b.  Ali ve Mehmed Bey 
b. Ali ve Harameyn-i muhteremeyn kâtiblerinden [91a] fahrü’l-küttâb Mustafa 
Efendi b.  Mahmud nâm kimesneler li ecli’ş-şehâde meclis-i şer‘a hâzırûn olup 
isre’l-istişhâd fi’l-vâki‘ müteveffâ-yı mezkûr hâl-i marazında bi emrillâhi te‘âlâ 
vefât eylediğimde câriye-i memlûkem Gülistan âzâd olup sâir harâir-i asliyyât 
gibi hürre olsun deyip musırran alâ îsâ’ihî fevt ve terekesinin sülüsü müsâ‘id ol-
mağla merkūme Gülistan âzâd olduğuna şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde şuhûd-ı mezbûrun zeyl-i vesîkada 
mastûr olan müslimîn ile ta‘dîl ve tezkiyye olunduğunu Mevlânâ-yı mersûm 
mahallinde ba‘de’t-tahrîr ma‘an ba‘s olunan Abdullah Çelebi b.  Mehmed ve 
Ahmed Çelebi ile meclis-i şer‘a gelip alâ vukū‘ihi inhâ ve takrîr etmeğin hâkim-i 
muvakki‘-i kitâb tûbâ-lehû ve hüsnü me’âb hazretleri şehâdetlerini kabûl etme-
ğin mûcebince ba‘de’l-hükm mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-mezbûre.
Şuhûdü’l-hâl: es-Sâbikūn.









947 [91a-1] el-Hâc Hüseyin Ağa b. Mustafa’nın vasiyeti gereği kölesi Tekeli 
diye bilinen Yusuf b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânın mahallinde istimâ‘ ve tahrîr 
için bi’l-iltimâs kıbel-i şer‘den irsâl olunan Mevlânâ Mustafa Efendi b.  eş-
Şeyh Mehmed Efendi Hadîka-i hâssa bostancılarının mütekā‘idlerinden olup 
mahmiye-i İstanbul’da Süleymaniye mahallesinde sâkin iken bundan akdem 
vefât eden el-Hâc Hüseyin Ağa b.  Mustafa’nın mahalle-i mezbûrede vâki‘ men-
ziline varıp zeyl-i vesîkada isimleri mastûr olan müslimîn huzûrlarında akd-i 
meclis-i şer‘-i şerîf eyledikde açık kaşlı gök gözlü kulaksız sarı sakallı Tekeli 
demekle ma‘rûf Yusuf b.  Abdullah meclis-i ma‘kūd-ı mezbûrda müteveffâ-
yı mezbûrun evlâd-ı sıgārı Hatîce ve Râbia ve Fâtıma ve Ümmügülsüm’ün 
tesviye-i umûrlarına vasiyy-i muhtârı olan umdetü’l-emâcid ve’l-a‘yân el-Hâc 
Abdurrahman Ağa b.  el-Hâc Yusuf mahzarında üzerine takrîr-i da‘vâ edip ben 
müteveffâ-yı mezkûrun abd-i memlûkü iken hâl-i marazında bi emrillâhi te‘âlâ 
dâr-ı fenâdan dâr-ı bekāya irtihâl eylediğimde abd-i memlûküm Yusuf âzâd 
olup sâir harâir-i asliyyîn gibi hür olsun deyip musırran alâ îsâ’ihî fevt ve te-
rekesinin sülüsü dahi müsâ‘id olmağla ben âzâd olmuş iken vasiyy-i merkūm 
Abdurrahman Ağa bana rakīk olmak üzre vaz‘-ı yed eder, suâl olunup yed-i 
âriyesi izâle ve sebîlim tahliyye olunması matlûbumdur dedikde gıbbe’s-suâl ve 
akībe’l-inkâr müdde‘î-i mezbûr Yusuf ’un müdde‘âsını mübeyyine beyyine taleb 
olundukda udûl-i müslimînden olup mahalle-i mezbûre kurbunda Molla Gürânî 
sükkânından Mehmed Bey b.  Ali ve Harameyn-i muhteremeyn kâtiblerinden 
Mustafa Efendi b. Mahmud nâm kimesneler li ecli’ş-şehâde meclis-i şer‘a hâzırân 
olup isre’l-istişhâd fi’l-vâki‘ müteveffâ-yı mezkûr hâl-i marazında bi emrillâhi 
te‘âlâ vefât eylediğimde abd-i memlûküm Yusuf âzâd olup sâir ahrâr-ı asliyyîn 
gibi hür olsun deyû musırran alâ îsâ’ihî fevt ve terekesinin sülüsü müsâ‘id ol-
mağla mezkûr Yusuf âzâd olduğuna şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde şuhûd-ı mezbûrun zeyl-i vesîkada isim-
leri mastûr müslimîn ile ta‘dîl ve tezkiyye olunduğunu Mevlânâ-yı mezbûr ma-
hallinde tahrîr ve ba‘dehû ma‘an ba‘s olunan Abdullah Çelebi b.  Mehmed ve 
Ahmed Çelebi ile meclis-i şer‘a gelip alâ vukū‘ihi inhâ ve takrîr etmeğin hâkim-i 
muvakki‘-i kitâb tûbâ-lehû ve hüsnü me’âb hazretleri şehâdetleri kabûl etmeğin 
mûcebince ba‘de’l-hükm mâ vaka‘a bi’t-taleb ketb olundu.
Hurrire fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.









948 [91a-2] el-Hâc Hüseyin Ağa b. Mustafa’nın vasiyeti gereği kölesi Kenan 
b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânın mahallinde istimâ‘ ve tahrîr 
için bi’l-iltimâs kıbel-i şer‘den irsâl olunan Mevlânâ Mustafa Efendi b.  eş-
Şeyh Mehmed Efendi hadîka-i hâssa bostancılarının mütekā‘idlerinden olup 
mahmiye-i İstanbul’da Süleymaniye mahallesinde sâkin iken bundan akdem 
fevt olan el-Hâc Hüseyin Ağa b.  Mustafa’nın mahalle-i mezbûrede vâki‘ men-
ziline varıp zeyl-i vesîkada isimleri mastûr olan müslimîn huzûrlarında akd-i 
meclis-i şer‘-i şerîf eyledikde açık kaşlı sarı elâ gözlü bıyıklı Rusiyyü’l-asl Kenan 
b.  Abdullah meclis-i ma‘kūd-ı mezbûrda müteveffâ-yı mezbûrun evlâd-ı sıgārı 
Hatîce ve Râbia ve Fâtıma ve Ümmügülsüm’ün tesviye-i umûrlarına vasiyy-i 
muhtârı olan umdetü’l-akrân el-Hâc Abdurrahman Ağa b.  el-Hâc Yusuf mah-
zarında üzerine da‘vâ ve takrîr-i kelâm edip ben müteveffâ-yı mezkûrun abd-i 
memlûkü iken hâl-i marazında bi emrillâhi te‘âlâ dâr-ı fenâdan dâr-ı bekāya 
irtihâl eylediğimde abd-i memlûküm Kenan âzâd olup sâir ahrâr-ı asliyyîn 
gibi hür olsun deyip musırran alâ îsâ’ihî vefât etmekle ben âzâd olmuş iken 
vasiyy-i merkūm Abdurrahman Ağa bana rakīk olmak üzre vaz‘-ı yed eder, suâl 
olunup yed-i âriyesi izâle ve sebîlim tahliyye olunması matlûbumdur dedikde 
gıbbe’s-suâl ve akībe’l-inkâr müdde‘î-i mezbûr Kenan’dan müdde‘âsını mübey-
yine beyyine taleb olundukda udûl-i müslimînden olup mahalle-i mezbûre kur-
bunda Molla Gürânî sükkânından Mustafa Efendi b. Ali ve Mahmud Bey b. Ali 
ve Harameyn-i muhteremeyn kâtiblerinden fahrü’l-küttâb Mustafa Efendi 
b.  Mahmud nâm kimesneler li ecli’ş-şehâde meclis-i şer‘a hâzırûn olup isre’l-
istişhâd fi’l-vâki‘ müteveffâ-yı mezkûr hâl-i marazında bi emrillâhi te‘âlâ vefât 
eylediğimde abd-i memlûküm Kenan âzâd olup sâir ahrâr-ı asliyyîn gibi hür ol-
sun deyû musırran alâ îsâ’ihî fevt ve terekesinin müsâ‘id olmağla mezkûr Kenan 
âzâd olduğuna şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde şuhûd-ı mezbûrun zeyl-i vesîkada isimleri mastûr olan 
müslimîn ile ta‘dîl ve tezkiyye olunduğunu Mevlânâ-yı [mezbûr] mahallinde 
tahrîr ve ba‘dehû ma‘an ba‘s olunan Abdullah Çelebi b.  Mehmed ve Mehmed 
Çelebi b.  ( ) ile meclis-i şer‘a gelip alâ vukū‘ihi inhâ ve takrîr etmeğin hâkim-i 
muvakki‘-i kitâb tûbâ-lehû ve hüsnü me’âb hazretleri şehâdetleri kabûl etmeğin 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.









949 [91b-1] el-Hâc Hüseyin Ağa b. Mustafa’nın vasiyeti gereği kölesi Aşçı 
Timurhan b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânı mahallinde istimâ‘ ve tahrîr için bi’l-
iltimâs kıbel-i şer‘den irsâl olunan Mevlânâ Mustafa Efendi b. eş-Şeyh Mehmed 
Efendi Hadîka-i hâssa bostancılarının mütekā‘idlerinden olup mahmiye-i 
İstanbul’da Süleymaniye mahallesinde sâkin iken bundan akdem vefât eden 
el-Hâc Hüseyin Ağa b.  Mustafa’nın mahalle-i mezbûrede vâki‘ menziline varıp 
zeyl-i vesîkada isimleri mastûr olan müslimîn huzûrlarında akd-i meclis-i şer‘-i 
hatîr eyledikde açık kaşlı kara gözlü orta boylu Lehiyyetü’l-asl Aşçı Timurhan 
bt. Abdullah meclis-i ma‘kūd-ı mezbûrda müteveffâ-yı mezbûrun evlâd-ı sıgārı 
Hatîce ve Râbia ve Fâtıma ve Ümmügülsüm’ün tesviye-i umûrlarına vasiyy-i 
muhtârı olan umdetü’l-a‘yân zübdetü’l-erkân el-Hâc Abdurrahman Ağa b.  el-
Hâc Yusuf mahzarında üzerine da‘vâ ve takrîr-i kelâm edip ben müteveffâ-
yı mezkûr el-Hâc Hüseyin Ağa’nın câriye-i memlûkesi iken hâl-i marazın-
da bi emrillâhi te‘âlâ dâr-ı fenâdan dâr-ı bekāya irtihâl eylediğimde câriye-i 
memlûkem Aşçı Timurhan âzâd olup sâir harâir-i asliyyât gibi hürre olsun de-
yip musırran alâ îsâ’ihî vefât etmekle ben âzâd olmuş iken vasiyy-i mersûm 
Abdurrahman Ağa bana rakīk olmak üzre vaz‘-ı yed eder, suâl olunup yed-i 
âriyesi izâle ve sebîlim tahliyye olunması matlûbumdur dedikde gıbbe’s-suâl 
ve akībe’l-inkâr müdde‘iyye-i mezbûre Timurhan’dan müdde‘âsını mübeyyine 
beyyine taleb olundukda udûl-i müslimînden olup mahalle-i mezbûre kurbun-
da Molla Gürânî mahallesinden Mustafa Efendi b.  Ali ve Mehmed Bey b.  Ali 
ve Harameyn-i muhteremeyn kâtiblerinden fahrü’l-küttâb Mustafa Efendi 
b.  Mahmud nâm kimesneler li ecli’ş-şehâde meclis-i şer‘a hâzırûn olup isre’l-
istişhâd fi’l-vâki‘ müteveffâ-yı mezbûr hâl-i marazında bi emrillâhi te‘âlâ vefât 
eylediğimde câriye-i memlûkem Aşçı Timurhan âzâd olup sâir harâir-i asliyyât 
gibi hürre olsun deyû musırran alâ îsâ’ihî fevt ve terekesinin sülüsü müsâ‘id 
olmağla mezkûre Aşçı Timurhan âzâd olduğuna şâhidleriz şehâdet dahi ede-
riz [deyû] her biri edâ-i şehâdet-i şer‘iyye eylediklerinde şuhûd-ı mezbûrun 
zeyl-i vesîkada isimleri mastûr olan müslimîn ile ta‘dîl ve tezkiyye olunduğu-
nu Mevlânâ-yı mezbûr mahallinde ba‘de’t-tahrîr ma‘an ba‘s olunan Abdullah 
Çelebi ve Ahmed Çelebi ile meclis-i şer‘a gelip alâ vukū‘ihi inhâ ve takrîr eyledik-
de hâkim-i muvakki‘-i kitâb tûbâ-lehû ve hüsnü me’âb hazretleri şehâdetlerini 
kabûl etmeğin mûcebince ba‘de’l-hükm mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-mezbûre.
Şuhûdü’l-hâl: es-Sâbikūn.









950 [91b-2] el-Hâc Hüseyin Ağa b. Mustafa’nın vasiyeti gereği kölesi Küçük Ali 
b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânı mahallinde istimâ‘ ve tahrîr için bi’l-
iltimâs kıbel-i şer‘den irsâl olunan Mevlânâ Mustafa Efendi b. eş-Şeyh Mehmed 
Efendi Hadîka-i hâssa bostancılarının mütekā‘idlerinden olup mahmiye-i 
İstanbul’da Süleymaniye mahallesinde sâkin iken bundan akdem vefât eden 
el-Hâc Hüseyin Ağa b.  Mustafa’nın mahalle-i mezbûrede vâki‘ menziline va-
rıp zeyl-i vesîkada isimleri mastûr olan müslimîn ile akd-i meclis-i şer‘-i hatîr 
eyledikde açık kaşlı sarı elâ gözlü Rusiyyü’l-asl mürâhik Küçük Ali b. Abdullah 
meclis-i ma‘kūd-ı mezbûrda müteveffâ-yı mezbûrun evlâd-ı sıgārı Hatîce ve 
Râbia ve Fâtıma ve Ümmügülsüm’ün tesviye-i umûrlarına vasiyy-i muhtâr olan 
umdetü’l-a‘yân el-Hâc Abdurrahman Ağa b.  el-Hâc Yusuf mahzarında üzeri-
ne takrîr-i da‘vâ edip ben müteveffâ-yı mersûm el-Hâc Hüseyin Ağa’nın abd-i 
memlûkü iken hâl-i marazında bi emrillâhi te‘âlâ dâr-ı fenâdan dâr-ı bekāya 
irtihâl eylediğimde abd-i memlûküm Küçük Ali âzâd olup sâir ahrâr-ı asliyyîn 
gibi hür olsun deyip musırran alâ îsâ’ihî vefât etmekle ben âzâd olmuş iken 
vasiyy-i merkūm Abdurrahman Ağa bana rakīk olmak üzre vaz‘-ı yed eder, suâl 
olunup yed-i âriyesi izâle ve sebîlim tahliyye olunması matlûbumdur dedikde 
gıbbe’s-suâl ve akībe’l-inkâr müdde‘î-i mezbûr Küçük Ali’den müdde‘âsını mü-
beyyine beyyine taleb olundukda udûl-i müslimînden olup mahalle-i mersûme 
kurbunda Molla Gürânî mahallesinden Mustafa Efendi b.  Ali ve Mehmed 
Bey b.  Ali ve Harameyn-i muhteremeyn kâtiblerinden fahrü’l-küttâb Mustafa 
Efendi b.  Mahmud nâm kimesneler li ecli’ş-şehâde meclis-i şer‘a hâzırûn olup 
isre’l-istişhâd fi’l-vâki‘ müteveffâ-yı mezbûr hâl-i marazında bi emrillâhi te‘âlâ 
vefât eylediğimde abd-i memlûküm Küçük Ali âzâd olup sâir ahrâr-ı asliyyîn 
gibi hür olsun deyû musırran alâ îsâ’ihî fevt ve terekesinin sülüsü müsâ‘id ol-
mağla mezbûr Küçük Ali âzâd olduğuna şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde şuhûd-ı mezbûrun zeyl-i vesîkada 
isimleri mastûr olan müslimîn ile ta‘dîl ve tezkiyye olunduğunu Mevlânâ-yı 
mezbûr mahallinde ba‘de’t-tahrîr ma‘an ba‘s olunan Abdullah Çelebi ve Ahmed 
Çelebi ile meclis-i şer‘a gelip alâ vukū‘ihi inhâ ve takrîr eylediklerinde hâkim-i 
muvakki‘-i kitâb tûbâ-lehû ve hüsnü me’âb hazretleri şehâdetlerini kabûl etme-
ğin mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.









951 [91b-3] el-Hâc Hüseyin Ağa b. Mustafa’nın vasiyeti gereği kölesi 
Abdurrahman b. Abdullah’ın hür olduğu
Tahakkuk-ı özr-i şer‘î ile husûs-ı âti’l-beyânı mahallinde istimâ‘ ve tahrîr için bi’l-
iltimâs kıbel-i şer‘den irsâl olunan Mevlânâ Mustafa Efendi b. eş-Şeyh Mehmed 
Efendi Hadîka-i hâssa bostancılarının mütekā‘idlerinden olup mahmiye-i 
İstanbul’da Süleymaniye mahallesinde sâkin iken bundan mukaddem vefât 
eden el-Hâc Hüseyin Ağa b.  Mustafa’nın mahalle-i mezbûrede vâki‘ menziline 
varıp zeyl-i vesîkada isimleri mastûr olan müslimîn huzûrlarında akd-i meclis-i 
[şer‘-i] hatîr eyledikde açık kaşlı sarı elâ gözlü Rusiyyü’l-asl Abdurrahman 
b.  Abdullah nâm şâbb-ı emred meclis-i ma‘kūd-ı mezbûrda müteveffâ-yı 
mezbûrun evlâd-ı sıgārı Hatîce ve Râbia ve Fâtıma ve Ümmügülsüm’ün tesviye-i 
umûrlarına vasiyy-i muhtârı olan umdetü’l-a‘yân zübdetü’l-erkân el-Hâc 
Abdurrahman Ağa b.  el-Hâc Yusuf mahzarında üzerine takrîr-i da‘vâ edip ben 
müteveffâ-yı mersûm el-Hâc Hüseyin Ağa’nın abd-i memlûkü iken hâl-i ma-
razında bi emrillâhi te‘âlâ dâr-ı fenâdan dâr-ı bekāya irtihâl eylediğimde abd-i 
memlûküm Abdurrahman âzâd olup sâir ahrâr-ı asliyyîn gibi hür olsun deyip 
musırran alâ îsâ’ihî vefât etmekle ben âzâd olmuş iken vasiyy-i merkūm bana 
[93a] rakīk olmak üzre vaz‘-ı yed eder, suâl olunup yed-i âriyesi izâle ve sebîlim 
tahliyye olunması matlûbumdur dedikde gıbbe’s-suâl ve akībe’l-inkâr müdde‘î-i 
mezbûr Abdurrahman’dan müdde‘âsını mübeyyine beyyine taleb olunduk-
da udûl-i ricâlden olup mahalle-i mersûme kurbunda Molla Gürânî mahalle-
sinden Mustafa Efendi b.  Ali ve Mehmed Bey b.  Ali ve Harameyn-i muhtere-
meyn kâtiblerinden fahrü’l-küttâb Mustafa Efendi b. Mahmud nâm kimesneler 
li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ müteveffâ-yı 
mezbûr hâl-i marazında bi emrillâhi te‘âlâ vefât eylediğimde abd-i memlûküm 
Abdurrahman âzâd olup sâir ahrâr-ı asliyyîn gibi hür olsun deyû musırran alâ 
îsâ’ihî fevt ve terekesinin sülüsü müsâ‘id olmağla mezbûr Abdurrahman âzâd ol-
duğuna şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde şuhûd-ı mersûmun zeyl-i vesîkada isimleri mastûr olan müslimîn 
ile ta‘dîl ve tezkiyye olunduğunu Mevlânâ-yı mersûm mahallinde ba‘de’t-tahrîr, 
ma‘an ba‘s olunan Abdullah Çelebi ve Ahmed Çelebi ile meclis-i şer‘a gelip alâ 
vukū‘ihi inhâ ve takrîr eyledikde hâkim-i muvakki‘-i kitâb tûbâ-lehû ve hüs-
nü me’âb hazretleri şehâdetlerini kabûl etmeğin mûcebince ba‘de’l-hükm mâ 
vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-mezbûre.
Şuhûdü’l-hâl: es-Sâbikūn.









952 [92a-1] Franko v. Yorgi’nin terekesinden gizlice akçe alan Yorgi v. Andriye’nin 
vâris olan Yani v. Yorgi’nin hissesini vermesi gerektiği
Havâss-ı Refî‘a müzâfâtından Terkos nâhiyesine tâbi‘ Belgrad nâm karyede sâkin 
iken bundan akdem hâlik olan Franko v.  Yorgi’nin verâseti, zevce-i metrûkesi 
Yamatoya bt.  Yorgo nâm nasrâniyyeye ve sadriyye kebîre kızı İşar[o] nâm 
nasrâniyyeye ve li ebeveyn er karındaşı Yani’ye münhasıra olduğu şer‘an mü-
tehakkik oldukdan sonra mezkûretân tarafından husûs-ı âti’z-zikre vekîl olup 
bakkal tâifesinden Danyal v. Franko ve Yani v. Franko nâm zimmîler şehâdetleri 
şer‘an vekâleti sâbite olan Yani v.  Yorgi nâm zimmî mahfil-i kazâda, mezkûre 
İşaro’nun zevci Yorgi v.  Andriye nâm zimmî muvâcehesinde bi’l-vekâle üzeri-
ne takrîr-i da‘vâ edip hâlik-i mezbûrun terekesinden mezkûr Yorgi hafiyyeten 
altmış bin [akçe] ahz u kabz edip hattâ vech-i muharrer üzre ahz u kabzı alâ 
re’si’l-işhâd ikrâr ve i‘tirâf etmişdir, ol vechile meblağ-ı mezbûrdan müvekkilim 
mezbûr Yani’ye yirmi iki bin beş yüz akçe irsen isâbet etmeğin hâlâ meblağ-ı 
mezbûr yirmi altı bin beş yüz akçeyi müvekkilim için mezbûr Yorgi’den taleb 
ederim, suâl olunsun dedikde gıbbe’s-suâl ve akībe’l-inkâr, vekîl-i mezbûrdan 
müdde‘âsını mübeyyine beyyine taleb olundukda bakkal tâifesinden Yani 
v. Kokol ve Yorgi v. Nikola ve Yani v. Nikola nâm zimmîler li ecli’ş-şehâde meclis-i 
şer‘a hâzırûn olup isre’l-istişhâd fi’l-vâki‘ işbu Yorgi hâlik-i mezbûr Niko’nun te-
rekesinden hafiyyeten altmış bin akçe aldım deyû huzûrumuzda ikrâr eyledi 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince ba‘de’l-hükm meblağ-ı mezbûr yirmi iki bin beş yüz akçeyi 
vekîl-i mezbûra edâya mezbûr Yorgi üzerine hükm olunup mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa Çavuş b.  Abdullah el-Mübâşir, Abdi Çelebi b.  Hüseyin, 
el-Hâc Ahmed b. Mahmud, Veli b. Mahmud ve gayruhüm mine’l-huzzâr.

953 [92a-2, Arapça] Mehmed b. Abdullah’ın Mustafa b. Abdülkadir adlı 
küçüğü evlat edindiği (tebennî)
Abdülkādir b.  Satılmış nâm kimesne Mustafa nâm sagīr oğlunu meclis-i şer‘-i 
şerîf ve mahfil-i dîn-i münîfde medîne-i mahmiye-i Kostantıniyye mahallâtından 
Mustafa Paşa mahallesinde sâkin olan Mehmed b.  Abdullah nâm kimesneye 
teslîm etti. Mezbûr Mehmed de tebennî, terbiye ve ıyâle için sagīr-i merkūmu on-
dan teslîm aldı. İşbu hüccet-i şer‘iyyenin üzerinde imzâsı bulunan hâkim, sagīr-i 
merkūmu istirdâd ve taleb hakkı kime âidse o kimesne üzerine sagīr-i mezbûrun 
nafakası için zeyilde mezkûr târihden i‘tibâren yevmî râyicü’l-vakt dört akçe farz 
ve takdîr etti. Hâkim-i müşârün-ileyh ayrıca meblağ-ı mefrûz-ı mezbûru sagīr-i 
merkūmun havâic-i lâzımesine sarf etmesine ve vakt-i hâcette istidâne edip 
vakte’z-zafer taleb hakkı sâhibine rücû‘ etmesine mezbûr Mehmed’e izin verdi.
Cerâ zâlike ve hurrire fi’l-yevmi’l-hâdî fî şehri Rebî‘ilâhir sene erba‘a ve seb‘în 
ve elf.
Şuhûdü’l-hâl: Bayram b.  Hasan, Mahmud b.  Mehmed, Veli b.  Mahmud, Pîrî 
Çelebi b. Ahmed, Mustafa b. Ali, Yusuf b. Musa.

954 [92a-3] Hacı Yahya b. Sâlih’in vefat eden kardeşi Hacı Salahaddin’in 
Mehmed Çelebi b. Selim’de olan alacağı
Mahmiye-i İstanbul’da Elvanzâde mahallesi sâkinlerinden Hacı Yahya b.  Sâlih 
nâm kimesne meclis-i şer‘-i hatîr-i lâzımü’t-tevkīrde yine mahalle-i mezbûre 
sâkinlerinden Mehmed Çelebi b. Selim mahzarında ikrâr ve takrîr-i kelâm edip 
merhûm karındaşım Hacı Salahaddin’in mezbûr Mehmed Çelebi’nin karında-
şı merhûm Ali Çelebi’nin zimmetinde deyn-i şer‘îden olan yirmi beş bin akçe 
hakkı irsen bana intikāl eylemeğin, meblağ-ı merkūm yirmi beş [bin] akçe-
yi ve mezbûr Mehmed Çelebi zimmetinde olan üç bin akçe hakkımı mesfûr 
Mehmed Çelebi yedinden tamâmen alıp kabz edip meblağ-ı mezbûr yirmi beş 
bin akçe da‘vâsından ve târih-i kitâba gelince merkūm Mehmed Çelebi ile mâ 
beynimizde cârî olan ahz u i‘tâ ve mu‘âmelât-ı şettâ ve mülk menzile müte‘allik 
cemî‘ da‘vâdan her birimiz âharı ibrâ eyledi dedikde gıbbe’t-tasdîki’l-vicâhî ve’t-
tahkīki’ş-şifâhî mâ vaka‘a bi’t-taleb ketb olundu.
Fî selhi şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Seyyid Mehmed Bey b.  Osman, Hacı Sâlim b.  Cuma, Seyyid Ali 
eş-Şerîf, Mehmed Reis b. Zeyd, Hacı Said b. Osman, Abdülazîz Efendi b. Said, Ali 
Çelebi b. Hacı Sâlim, Mehmed b. Sâbit, Said b. Süleyman ve gayruhüm.

955 [92b-1] Ramazan Beşe b. Hüseyin’in Molla Hüsrev mahallesindeki 
evini vakfettiği
Sernâme-i hasbihâl-i perâne-i hamd-i vâkıfü’l-ahvâl melik-i müte‘âl celle 
ani’l-vehm ve’l-hayâl ile terşîh ve tezyîn ve zîver-i salât u selâm-ı resûl-i rabb-i 
zi’l-celâl sallallâhu te‘âlâ aleyhi ve alâ ashâbihî ve âlihî hayru’l-ashâb ve’l-âl ile 
tevşîh ve tezyîn kılındıkdan sonra bâ‘is-i tastîr-i kitâb-ı şer‘î oldur ki mahmiye-i 
İstanbul mahallâtından Gül câmi‘i kurbunda vâkı‘a Molla Hüsrev mahalle-
si sâkinlerinden sâhibü’l-hayrât ve’l-hasenât ve râgıbü’l-meberrât ve’s-sadakāt 
Ramazan Beşe b.  Hüseyin meclis-i şer‘-i celîl-i lâzımü’t-tebcîlde, vakf-ı âti’z-
zikre li ecli’t-tescîl mütevellî nasb ve ta‘yîn eylediği Sâlih Çelebi b.  Abdullah 
mahzarında bast-ı kelâm ve ta‘bîr ani’l-merâm edip silk-i mülk-i sahîhimde 
münselik olup mahalle-i mezbûrede vâki‘ bir tarafdan Hüseyin Bey b. Abdullah 
el-Yesâri mülkü ve bir tarafdan Yahya Paşa veresesi mülkleri ve bir tarafdan 
Ayşe Hâtun vakfı ve bir tarafdan tarîk-i âm ile mahdûd bir fevkānî oda ve bir 
sofa ve bir tahtânî oda ve havlu ve bi’r-i mâ ve cüneyneyi ve kenîfi müştemil 
menzili bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık hasbe-
ten lillâhi te‘âlâ ve taleben li merzâti’r-Rabbi’l-a‘lâ vakf ve haps edip şöyle şart ey-
ledim ki mâdemki hayâtda olam kendim sâkin ve mutasarrıf olam, vefâtımdan 
sonra zevcem Meryem Hâtun ile evlâdı Mehmed ve Mahmud ve evlâd-ı 
evlâdı ve evlâd-ı evlâd-ı evlâdı sâkinler olup ba‘dehüm atîkātım, ba‘dehünne 
utekām, ba‘de’l-inkırâz atîkāt ve utekāmın atîkāt ve utekāsı sâkinler olup ba‘de’l-
inkırâz menzil-i mevkūf-ı mezbûr icâre-i mu‘tâde ile îcâr olunup hâsıla olan 
ücreti Medîne-i Münevvere -alâ sâkinihâ efdalü’s-salât ve ekmelü’t-tahiyye- 
fukarâsına irsâl oluna. Ve merkūm Sâlih Çelebi hayâtda oldukça vakf-ı mezbûra 
mütevellî olup ba‘de vefâtihî re’y-i hâkime müfevvaz ola ve vakf-ı mezbûrun 
tebdîl ve tağyîri merreten ba‘de uhrâ yedimde ola ve eğer mürûr-ı eyyâm ile 
şurût-ı mezkûreye ri‘âyet müte‘azzire olursa mutlakā fukarâ-yı müslimîne sarf 
oluna deyû menzil-i mezbûru fâriğan ani’ş-şevâgil mütevellî-i mezbûra teslîm 
edip ol dahi vakfiyet üzre kabz ve tesellüm ve sâir mütevellîler evkāfda tasarruf 
eyledikleri gibi tasarruf eyledi dedikde mütevellî-i merkūm vâkıf-ı mersûmu 
ikrâr-ı meşrûhunda bi’l-muvâcehe tasdîk ve bi’l-müşâfehe tahkīk ettikden son-
ra vâkıf-ı mezbûr inân-ı matıyye-i kelâmını semt-i rücû‘a âtıf olup çün vakf-ı 
akār İmâm-ı A‘zam hazretleri katında sahîh olur, lâkin lâzım olmaz, husûsan 
vâkıf menfa‘at-i vakfı kendi nefsine şart eylese, İmâm Muhammed katında bâtıl 
olmuş olur binâ’en alâ zâlik vakfımdan rücû‘ ettim, menzil-i merkūm kemâ-kân 
mülküme idhâl olunmak matlûbumdur dedikde mütevellî-i mezbûr cevâb-ı bâ 
savâba mütesaddî olup eğerçi İmâm-ı A‘zam katında vakf-ı akār sahîh-i gayr-ı 
lâzımdır amma İmâm Muhammed katında teslîm ile’l-mütevellî bulunmağ-
la sahîh ve lâzım olup kavl-i müftâ-bih üzre lüzûm sıhhatden münfek olma-
dığına ekser-i eimme-i Hanefiyye câzimdir, husûsan İmâm Ebû Yusuf katın-
da vâkıf mücerred vakaftü demekle sıhhat ve lüzûm-ı vakf emr-i mukarrerdir 
ve vâkıf menfa‘at-i vakfı kendi nefsine şart ettiği sûretde dahi İmâm Ebû Yusuf 
sıhhat ve cevâz-ı vakfa zâhib olmağla mâ aleyhi’l-fetvâ anların kavl-i şerîfleri 
idiği şemsden ezhârdır, deyip redden imtinâ‘ edip sıhhat ve lüzûm-ı vakfa 
hükm talebiyle hâkim-i muvakki‘-i kitâb tûbâ-lehû ve hüsnü me’âb hazretleri 
huzûrunda iltimâs hasm-ı mâdde-i nizâ‘ edip müterâfi‘ân olduklarında, hâkim-i 
müşârün-ileyh lâ zâle beyne’l-enâm müşârün-ileyh tenfîz-i vakf tarafını tercîh 
ve ibkā-i hayrâtı tashîh kasd edip âlimen bi’l-hilâfı beyne’l-eimmeti’l-eslâf alâ 
kavli men yerâhü mine’l-eimmeti’l-eşrâf vakf-ı mezbûrun sıhhat ve lüzûmuna 
hükm-i sahîh-i şer‘î ile hükm edip ba‘de’l-yevm vakf-ı mezbûr bi’l-ittifâk sahîh 
ve lâzım olup min ba‘d nakzına mecâl muhâl oldu. Fe-men beddelehû [ba‘de]mâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm 
ve ecrü’l-vâkıfı ale’l-hayyi’l-cevâdi’l-kerîm, cerâ zâlik.
Ve hurrire fî selhi şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abbas b. İbrahim, Sâlih Çelebi b. Kurt, Hacı Mustafa b. Mehmed, 
Hacı İlyas b. Abdullah, Halil Beşe b. İbrahim, Mustafa Çelebi b. Bâli, Musa Beşe 
b. Ali, Ramazan Beşe b. Yusuf ve gayruhüm.

956 [92b-2] Mehmed Çelebi b. Selim’in yarısına sahip olduğu evi ortağı Hacı 
Yahya b. Sâlih’e sattığı

&lt;&lt;Mahmiye-i İstanbul’da Elvanzâde mahallesi sâkinlerinden Mehmed Çelebi 
b. Selim meclis-i şer‘-i kavîmde, işbu bâ‘isü’l-kitâb Hacı Yahya b. Sâlih mahzarın-
da ikrâr ve takrîr-i kelâm edip mahalle-i mezbûrede vâki‘ bir tarafdan Ahmed 
Çelebi mülkü ve bir tarafdan benim âhar mülküm ve bir tarafdan ba‘zan Hacı 
Selim ve ba‘zan İbrahim Ağa mülkü ve bir tarafdan tarîk-i âm ile mahdûd mülk 
menzil, merkūm Hacı Yahya ile ale’l-iştirâki’s-seviy mülkümüz olup bu âna de-
ğin müşâ‘an mutasarrıflar idik hâlâ menzil-i mezbûrda olan nısf hisse-i şâyi‘amı 
kırk bin akçe ile menzil-i merkūma muttasıl olup ma‘lûmu’l-hudûd mülk men-
zilden sülüs hisse-i şâyi‘ayı merkūm Hacı Yahya’ya bey‘-i bâtt-ı sahîh-i şer‘î ile 
bey‘ ve teslîm edip ol dahi iştirâ ve kabûl ve tesellüm ettikden sonra meblağ-ı 
mezbûr kırk bin akçe ile sülüs menzil-i mezkûru mezbûr Hacı Yahya yedinden 
tamâmen ahz u kabz eyledim min ba‘d mecmû‘-ı menzil sâlifü’z-zikr merkūm 
Hacı Yahya’nın mülkü olmuşdur benim kat‘â alâkam kalmadı dedikde gıbbe’t-
tasdîki’l-vicâhî, mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Seyyid Mehmed Bey b. Osman, Hacı Sâlim b. Cuma, es-Seyyid Ali 
eş-Şerîf, Mehmed Reis b. Emir, Hacı Said b. Osman, Abdülazîz Efendi b. Said ve 
gayruhüm&gt;&gt;.

957 [92b-3] Ali Çelebi b. Veli’nin vârislerinin muhallefatı almak üzere Kuşadalı 
es-Seyyid Mustafa Çelebi’ye vekâlet verdikleri
Mahmiye-i İstanbul’da Cafer Ağa mahallesi sükkânından olup Kuşadası’nda ticâret 
üzre iken bundan akdem vefât eden Ali Çelebi b. Veli nâm kimesnenin verâseti, 
zevce-i metrûkesi Fâtıma bt. Hüseyin Bey ile li ebeveyn karındaşı Ömer Çelebi’ye 
münhasıra olduğu şer‘an zâhir ve müte‘ayyin oldukdan sonra mezbûrân Ömer 
Çelebi ve Fâtıma Hâtun meclis-i şer‘-i hatîr-i lâzımü’t-tevkīrde her biri takrîr-i 
kelâm edip cezîre-i mezbûre sâkinlerinden zıhgirci es-Seyyid Mustafa Çelebi nâm 
kimesneyi mûrisimiz müteveffâ-yı mezbûrun muhallefâtına vaz‘-ı yed eden ki-
mesnelerden da‘vâ ve taleb ve ahz u kabza ve bize îsâle ve ahz u kabz ve îsâl müte-
vakkıf olduğu umûrun cümlesine vekâlet-i mevkūfe ile mezbûr es-Seyyid Mustafa 
Çelebi’yi vekîl ve menâbımıza nâib nasb ve ta‘yîn eyledik dediklerinde, mâ vaka‘a 
bi’t-taleb ketb olundu.
Şuhûdü’l-hâl: Ahmed b. Mehmed, Mustafa Çelebi b. Ali, Veli Çelebi b. Mahmud, 
Abdi Çelebi b. Hüseyin ve gayruhüm.

958 [93a-1] Ümmî Sinanzâde Zâviyesi şeyhi eş-Şeyh Hasan Efendi b. Mehmed 
Efendi’nin cariyesi Gülistan bt. Abdullah’ı azat ettiği
Husûs-ı âti’l-beyânı mahallinde tahrîr için bi’l-iltimâs kıbel-i şer‘den irsâl olu-
nan Mevlânâ Mustafa Efendi mahmiye-i İstanbul’da Şehremîni çarşısında 
Ümmî Sinanzâde zâviyesi demekle ma‘rûf zâviyeye varıp zeyl-i sahîfede isimleri 
mastûr olan müslimîn huzûrlarında akd-i meclis-i şer‘-i hatîr eyledikde zâviye-i 
mesfûrenin şeyhî olan umdetü’s-sâlikîn zübdetü’l-vâsılîn eş-Şeyh Hasan Efendi 
b.  el-merhûm Mehmed Efendi meclis-i ma‘kūd-ı mezbûrda takrîr-i kelâm ve 
ta‘bîr ani’l-merâm edip zikri âtî ıtkın sudûruna değin mülk-i rakīkim olup bana 
rıkk-ı sâbıkını mu‘terife olan açık kaşlı gök elâ gözlü kısa boylu Rusiyyetü’l-asl 
Gülistan bt.  Abdullah nâm câriye-i memlûkemi, hasbeten lillâhi te‘âlâ ve tale-
ben li merzâti Rabbihi’l-a‘lâ tahrîr ve i‘tâk ve silk-i harâire ilhâk eyledim ba‘de’l-
yevm mezkûre Gülistan sâir harâir-i asliyyât gibi hürre olup üzerinde velâdan 
gayrı hakkım bâkī kalmadı dediğini Mevlânâ-yı mezbûr ba‘de’t-tahrîr ma‘an 
ba‘s olunan Ebussuûd Çelebi ile meclis-i şer‘a gelip alâ vukū‘ihi inhâ ve takrîr 
etmeğin mâ vaka‘a bi’t-taleb ketb olundu.
Tahrîren fi’l-yevmi’r-râbi‘ min şehri Rebî‘ilâhir sene 1074.
Şuhûdü’l-hâl: Umdetü’l-kadı eş-Şeyh Abdülkerim Efendi, Fahrü’l-vâ‘izîn 
Mehmed Efendi b. Oruc, Nalbandzâde Mehmed Çelebi, Ebussuûd Efendi b. ( ), 
Mehmed Dede ve gayruhüm.

959 [93a-2] Franko v. Yorgi’nin vârislerinin hisselerine düşen miras 
haklarını aldıkları
Havâss-ı Aliyye müzâfâtından Terkos nâhiyesine tâbi‘ Belgrad nâm karyede 
sâkin iken hâlik olan Franko v.  Yorgi’nin verâseti, zevce-i metrûkesi Yamatoya 
bt. Yorgo ve sulbiye kızı Litaro ve li ebeveyn er karındaşı Yani’[ye] münhasıra ol-
duğu şer‘an mütehakkik oldukdan sonra merkūm Yani tarafından alâ mâ hüve 
nehcü’s-sübût sâbitü’l-vekâle vekîl olan diğer Yani v.  Yorgi nâm zimmî hâlik-i 
mezbûrun kızı merkūme Litaro’nun zevci işbu râfi‘ü’s-sifr Yorgi v.  Andriye 
nâm zimmî muvâcehesinde ikrâr ve takrîr-i kelâm edip merkūm Yorgi hâlik-i 
mezbûrun terekesinden altmış bin akçe ketm u ihfâ eylediğine ikrârını bun-
dan akdem vekâletim hasebiyle meclis-i şer‘-i hatîr-i lâzımü’t-tevkīrde 
muvâcehesinde şuhûd-ı udûl ile isbât eylediğimde meblağ-ı merkūmdan mü-
vekkilim Yani’nin bi hasebi’ş-şer‘ hissesine isâbet eden yirmi iki bin beş yüz akçe 
mezbûr Yorgi’den hükm olunup yedime hüccet-i şer‘iyye verilmiş idi. Hâliyâ ol 
hüccet-i şer‘iyye mûcebince müvekkilim merkūm Yani’ye isâbet eden yirmi iki 
bin beş yüz akçeyi mezbûr Yorgi’den vekâletim hasebiyle bi’t-tamâm alıp kabz 
eyledim dedikde gıbbe’t-tasdîki’l-vicâhî, mâ vaka‘a bi’t-taleb ketb olundu.
Fi’l-yevmi’s-sânî min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Çelebi b. Muharrem, Ramazan Beşe b. Abdullah, Hasan 
Çelebi b.  Mahmud, Mustafa Çavuş el-Mübâşir, Abdi Çelebi b.  Hüseyin ve gay-
ruhüm.

960 [93a-3] Ahmed Ağa b. Mehmed’in iki adet bağ ve bir bahçedeki miras 
hissesini diğer vâris Hasan Efendi b. Mehmed’e sattığı
Vilâyet-i Anadolu’da Gemlik kazâsı müzâfâtından Armutlu nâm karye 
sâkinelerinden bundan akdem vefât eden Ayşe bt. Hasan Bey nâm hâtunun verâseti, 
zevc-i metrûkü işbu hâfizu’l-kitâb Hasan Efendi b. Mehmed ile sadrî oğlu Ahmed 
Ağa b.  Mehmed Efendi’ye münhasıra olmağın tashîh-i mes’elesi dört sehimden 
olup bir sehimi zevci merkūm Hasan Efendi’ye ve üç sehimi sadrî oğlu merkūm 
Ahmed Ağa’ya intikāl ve isâbet eylediği şer‘an zâhir oldukdan sonra meclis-i şer‘-i 
hatîr-i lâzımü’t-tevkīrde merkūm Ahmed Ağa merhûme-i mezbûrenin terekesi-
ne vâzı‘u’l-yed olan mezbûr Hasan Efendi mahzarında ikrâr ve takrîr-i kelâm edip 
merhûme-i merkūmenin terekesinden olup karye-i mezbûre kurbunda Bayır nâm 
mevzi‘de vâki‘ bir tarafı Hacı Osman ve bir tarafı Küçük Ahmed ve bir tarafı Halil 
b. İsâ ve bir tarafı Ömer Halîfezâde bağları ile mahdûd tahmînen yirmi beş ırgad-
lık dört sehim i‘tibâr olunan bir kıt‘a mülk bağımdan ve yine karye-i mezbûre kur-
bunda Palandar nâm mevzi‘de vâki‘ Parmak bağı demekle şehîr bir tarafı Ali ve bir 
tarafı Emine Hâtun ve bir tarafı Osman Çelebi bağları ve bir tarafı sâhil-i bahr ile 
kezâlik dört sehim i‘tibâr olunan bir kıt‘a mülk bağdan ve yine karye-i merkūmede 
değirmen kurbunda vâki‘ bir tarafı İbrahim Ağa ve bir tarafı Süleyman ve bir ta-
rafı Hasan Çelebi bahçeleri ve bir tarafı değirmen harkı ile mahdûd ve Muşmula 
bahçesi demekle şehîr kezâlik dört sehim [i‘tibâr] olunan bahçeden irs-i şer‘î ile 
bana intikāl eden üçer sehim hisse-i şâyi‘amı merkūm Hasan Efendi’ye otuz bin 
akçeye bâtten bey‘ edip ol dahi iştirâ ve kabûl eyledikden sonra semenleri olan 
meblağ-ı merkūm otuz bin akçeyi tamâmen yedinden alıp kabz edip her birini 
mahallerinde zabt ve tasarrufa mezbûr Hasan Efendi’yi taslît eyledim ba‘de’l-yevm 
bâğât-ı mezbûrân ile bahçe-i merkūme cümle mesfûr Hasan Efendi’nin olup be-
nim kat‘â alâka ve medhalim kalmadı dedikde gıbbe’t-tasdîki’l-vicâhî mezbûr 
Ahmed Ağa i‘âde-i kelâm edip vâlidem merhûme-i mezbûrenin sâir terekesin-
den dahi bana intikāl ve isâbet eden eşyâyı merkūm Hasan Efendi yedinden alıp 
kabz edip tereke-i merhûme-i merkūmeye müte‘allika da‘vâdan mezbûr Hasan 
Efendi’yi ibrâ-i âmm-ı kātı‘ü’n-nizâ‘la ibrâ eyledim ba‘de’l-yevm husûs-ı mezbûra 
müte‘allika benden veya vekîlimden da‘vâ sudûr ederse lede’l-hükkâmi’l-kirâm 
mesmû‘a olmaya dedikde mâ vaka‘a bi’t-taleb ketb olundu.
Hurrire fi’l-yevmi’r-râbi‘ min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Yusuf Bey b.  Mahmud el-Cündî Osman b.  Mehmed, İbrahim 
b. Ebûbekir, Hüseyin Efendi el-vâ‘iz, Abdüllatif Efendi el-İmâm, Mustafa Çelebi 
b. ( ) el-Müezzin, Mehmed Çelebi b. ( ), Abdi Çelebi b. Hüseyin, Mustafa Çelebi 
el-Kâtib, Mehmed Çelebi b.  Ahmed, Mehmed Efendi b.  ( ) el-Kâtib, Ahmed 
Çelebi b. Süleyman ve gayruhüm.

961 [93b-1] Ayşe Hâtun bt. Sefer Efendi’nin Ümmühânî bt. Hüseyin’e 
borç verdiği
Mahmiye-i İstanbul’da Akşemseddin mahallesi sâkinelerinden Ayşe Hâtun 
bt.  Sefer Efendi meclis-i şer‘-i hatîr-i lâzımü’t-tevkīrde mahmiye-i mezbûrede 
vâki‘ Murad Paşa-yı Atîk mahallesinde sâkine Ümmühânî bt.  Hüseyin nâm 
hâtun mahzarında ikrâr ve takrîr-i kelâm edip mezbûr Ümmühânî Hâtun’un 
zimmetinde cihet-i karz-ı şer‘iyyeden yetmiş bin akçe hakkım mukābelesinde 
Murad Paşa-yı Atîk mahallesinde vâki‘ olup mezbûre Ümmühânî’nin silk-i 
mülkünde münselik olup bir tarafdan ba‘zan mezbûre Ümmühânî Hâtun bah-
çesi ve ba‘zan vakıf arsa ve bir tarafdan ba‘zan Haffâf Pîrî Çelebi ve ba‘zan 
kaftancı Ali Çelebi mülkleri ve bir tarafdan yine mezbûre Ümmühânî Hâtun 
mülkü ve bir tarafdan tarîk-i hâs ile mahdûd iki bâb menzil yedimde rehn-i 
makbûz olup hâlâ meblağ-ı mezbûr yetmiş bin akçeyi mezbûre Ümmühânî 
Hâtun yedinden ahz u kabz edip hudûd-ı mezbûre ile mahdûd olan iki bâb 
menzili mezbûre Ümmühânî Hâtun’a def ‘ ve teslîm eyledim, menzil-i mezbûre 
muttasıl ma‘lûmu’l-hudûd menzil medyûne-i mezbûre Ümmühânî Hâtun’un 
bana ma‘lûmü’l-mikdâr deyni mukābelesinde rehin kalmışdır dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Şuhûdü’l-hâl: Mehmed Efendi imâm-ı câmi‘-i Murad Paşa, el-Hâc Hasan 
Efendi el-Hammâmî, Mustafa Halîfe el-Müezzin, el-Hâc Ali Ağa Kaftancı, 
Abdurrahman Efendi b. ( ), Ahmed Çavuş b. Ali, Ahmed Efendi.

962 [93b-2] Ümmühânî bt. Hüseyin’in iki evini Ali Efendi b. Ömer’e sattığı
Mahmiye-i İstanbul’da Murad Paşa-yı Atîk mahallesinde sâkine Ümmühânî 
bt.  Hüseyin nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-
vesîka mefharu erbâbi’t-tahrîr ve’t-ta‘allüm Ali Efendi b.  Ömer mahzarında 
ikrâr ve takrîr-i kelâm edip silk-i mülk-i sahîhimde münselik olup mahalle-i 
mezbûrede vâki‘ bir tarafdan ba‘zan bâyi‘a-i mezbûre Ümmühânî Hâtun bahçe-
sine ve ba‘zan vakıf arsaya ve bir tarafdan ba‘zan Haffâf Pîrî Çelebi menziline ve 
ba‘zan kaftancı el-Hâc Ali menziline ve bir tarafdan yine mezbûre Ümmühânî 
Hâtun’un menziline ve bir tarafdan tarîk-i hâs ile mahdûd iki bâb menzil ki biri-
nin tabaka-i ulyâsında iki oda ve sofa ve dehliz ve tabaka-i sâniyyesinde iki oda 
ve kenîf ve tahtânî bir matbah ve muhavvatayı müştemil ve menzil, ahır fevkānî 
bir oda ve sofa ve tahtânî bir oda ve kenîf ve muhavvatayı müştemil iki men-
zilimi, bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mezbûr 
Ali Efendi’ye yetmiş bin nakid ve râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muharrer 
üzre iştirâ ve kabûl ve kabz ve tesellüm eyledikden sonra semeni olan meblağ-ı 
mezbûr yetmiş bin akçeyi merkūm Ali Efendi yedinden tamâmen ahz u kabz 
eyledim ba‘de’l-yevm hudûd-ı mezbûre ile mahdûd olan iki menzil merkūm Ali 
Efendi’nin mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: es-Sâbikūn.

963 [93b-3] el-Hâc Hüseyin Ağa b. Mustafa’nın hanımı olduğunu ispat eden 
Safiye Hâtun bt. Abdullah’ın terekeden mehrini ve miras hissesini alacağı
Mahmiye-i İstanbul’da Süleymaniye mahallesinde sâkin iken bundan akdem vefât 
eden el-Hâc Hüseyin Ağa b. Mustafa nâm kimesnenin zevce-i menkûhası olan 
Sâfiye Hâtun bt. Abdullah tarafından husûs-ı âti’l-beyâna vekîli olup mezbûreyi 
ma‘rifet-i şer‘iyye ile ârifân Abdullah Efendi b. Himmet ve İsmail b. İsmail nâm 
kimesneler şehâdetleri ile şer‘an vekâleti sâbite olan fahrü’l-a‘yân Muslu Usta 
b. Hüseyin meclis-i şer‘-i hatîrde müteveffâ-yı mezbûrun evlâd-ı sıgārı Hatîce ve 
Râbia ve Fâtıma ve Ümmügülsüm’ün tesviye-i umûrlarına ve sâir vesâyâsını tenfîze 
vasiyy-i muhtârı olduğu hâkim-i muvakki‘-i kitâb tûbâ-lehû ve hüsnü me’âb haz-
retleri huzûrunda mütehakkik ve sâbit ve terekesine bi’l-vesâye vâzı‘u’l-yed 
umdetü’l-a‘yân zübdetü’l-erkân el-Hâc Abdurrahman Ağa b. el-Hâc Yusuf mahza-
rında bi’l-vekâle üzerine da‘vâ ve takrîr-i kelâm edip müvekkilem mezbûre Sâfiye 
müteveffâ-yı mezbûrun câriye-i memlûkesi ve ümm-i veledi olup hâl-i hayâtında 
ve kemâl-i sıhhatinde mezbûre Sâfiye’yi mülkünde olduğu hâlde tahrîr ve i‘tâk ve 
silk-i harâire ilhâk ettikden sonra on bir bin [akçe] mehr-i müeccel tesmiyesiy-
le huzûr-ı müslimînde akd-i nikâh edip mezbûre Sâfiye taht-ı nikâhında mezbûr 
el-Hâc Hüseyin Ağa vefât etmeğin mehr-i müeccel-i mezbûr on bir bin akçe ile ve 
terekesinden müvekkileme irsen isâbet eden sümün hisse-i şer‘iyyesini bi’l-vesâye 
vaz‘-ı yed eylediği tereke-i müteveffâ-yı mezbûrdan edâ ve teslîme mezbûr el-Hâc 
Abdurrahman Ağa’ya tenbîh olunmak bi’l-vekâle matlûbumdur dedikde gıbbe’s-
suâl mezbûr el-Hâc Abdurrahman Ağa tereke-i müteveffâ-yı mezbûra bi’l-vesâye 
vaz‘-ı yed eylediğini ikrâr edip lâkin vech-i muharrer üzre mezbûre Sâfiye’yi hâl-i 
sıhhatinde ba‘de’l-i‘tâk on bir bin akçe mehr-i müeccel tesmiyesiyle akd-i nikâh 
eylediği ma‘lûmum değildir dedikde vekîl-i mezbûrdan sıdk-ı makālini beyyine 
taleb olundukda udûl-i müslimînden Mustafa Beşe b. İsmail ve Yusuf b. Abdullah 
nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
müteveffâ-yı mezbûr el-Hâc Hüseyin Ağa hâl-i hayâtında ve kemâl-i akl [u] sıh-
hatinde câriye-i memlûkesi ve ümm-i veledi müvekkile-i mezbûre Sâfiye Hâtun’u 
bizim huzûrumuzda tahrîr ve i‘tâk ve silk-i harâir-i asliyyâta ilhâk ve on ve on bir 
bin akçe mehr-i müeccel tesmiyesiyle akd-i nikâh eyledi, ol vechile mezbûre Sâfiye 
Hâtun vech-i muharrer üzre zevce-i menkûhası olduğuna şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde şâhidân-ı mezbûrân 
zeyl-i vesîkaya isimleri mastûr olan müslimîn ile ta‘dîl ve tezkiyye olundukların-
dan sonra şehâdetleri makbûle olmağın mûcebince ba‘de’l-hükm mâ vaka‘a bi’t-
taleb ketb olundu.
Hurrire fi’l-yevmi’s-sânî aşer min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdullah b.  İbrahim İmâm-ı Dâr-ı Hadîs, Mehmed Bey b.  Ali, 
Mustafa Ağa b. Ali el-müteferrika, Mustafa Çelebi b. Mahmud el-Kâtib, Mustafa 
Efendi b.  Mehmed el-İmâm, Eyüb Ağa b.  Ahmed, Osman Çelebi b.  Mehmed, 
Mehmed b. Ali, Hasan Çelebi b. İbrahim el-Müezzin, Yusuf Çelebi b. Abdullah, 
Şaban Ağa b. el-Hâc Mehmed, İlyas b. Arzuman ve gayruhüm.

964 [94a-1] İznik serdarı Ali Çelebi b. Mustafa’nın yeniçeri çavuşu Mehmed 
Çavuş b. Mehmed ile sulh olduğu
Vilâyet-i Anadolu’da kasaba-i İznik serdârı olan fahrü’l-akrân Ali Çelebi 
b. Mustafa nâm kimesne meclis-i şer‘-i hatîr-i lâzımü’t-tevkīrde Dergâh-ı Âlî 
-dâme merci‘an li’l-e‘âlî- yeniçeri çavuşlarından fahrü’l-emsâl Mehmed Çavuş 
b.  Mehmed nâm kimesne mahzarında ikrâr ve takrîr-i kelâm edip merkūm 
Mehmed Çavuş târih-i kitâbdan üç ay mukaddem kasaba-i merkūmeye uğ-
rayıp beni bi gayri vechin ahz edip bir kır bârgirim ile yüz kıt‘a esedî guru-
şumu bi gayri vechin ahz u kabz eylemiş idi deyû bundan akdem mezbûrdan 
da‘vâ ve taleb eylediğimde beynimizde münâza‘ât-ı kesîre ve muhâsamât-ı 
şedîde vâkı‘a olmuş idi el-hâletü hâzihî vesâtat-ı muslihîn ile merkūm 
Mehmed Çavuş zikr olunan kır bârgirimi meclis-i şer‘de bana red ve teslîm 
ben dahi yedinden ahz u kabz edip mâ‘adâ yüz esedî guruş da‘vâsından 
merkūm Mehmed Çavuş’un zimmetini ibrâ-i âmm-ı kātı‘ü’n li’n-nizâ‘la ibrâ 
ve iskāt eyledim dedikde gıbbe’t-tasdîki’l-mu‘teber, mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî ve’l-ışrîn [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Ahmed Çelebi b.  Mahmud, Abdi Çelebi b.  Hüseyin, Abdülbâkī 
Beşe el-Mübâşir, Baba Resûl b.  Rıdvan, Mehmed Çelebi b.  Abdullah ve gay-
ruhüm.

965 [94a-2] Litaro bt. Trandafilo’nun evini kızı Malamatanya 
bt. Dimitri’ye sattığı
Mahmiye-i İstanbul hısnı ebvâbından Eğrikapı kurbunda vâki‘ Avcıbey mahal-
lesi sâkinelerinden Litaro bt.  Trandafilo nâm nasrâniyye meclis-i şer‘-i hatîr-i 
lâzımü’t-tevkīrde sadriyye kızı işbu râfi‘atü’l-kitâb Malamatanya bt. Dimitri nâm 
nasrâniyye muvâcehesinde ikrâr ve takrîr-i kelâm edip silk-i mülk-i sahîhimde 
münselik olup mahalle-i merkūmede vâki‘ bir tarafı merhûm Mesih Paşa vak-
fı ve bir tarafı Katakozni bt. Dimitri mülkü ve bir tarafı cidâr-ı hısn ve bir tarafı 
tarîk-i âm ile mahdûd mülk menzili bi cümleti’t-tevâbi‘ ve’l-levâhık ve kâffeti’l-
hukūk ve’l-merâfık merkūme kızım Malamatanya’ya elli kıt‘a riyâlî guruşa bey‘ 
ve teslîm ol dahi iştirâ ve kabûl eyledikden sonra semeni olan meblağ-ı merkūm 
elli guruşu bi’t-tamâm yedinden alıp kabz eyledim ba‘de’l-yevm menzil-i mezbûr, 
merkūme Malamatanya’nın mülk-i müşterâsı olmuşdur keyfe mâ yeşâ’ ve yahtâr 
mutasarrıfe olsun dedikde gıbbe’t-tasdîki’l-mu‘teber, mâ vaka‘a bi’t-taleb ketb 
olundu.
Fî gurreti Rebî‘ilâhir sene 1074.
Şuhûdü’l-hâl: Davud Efendi b. Mehmed, Mehmed b. Veli, Mustafa b. İsmail, Abdi 
Çelebi b. Hüseyin, Mehmed Çelebi b. Abdullah, pazarcı Todori [v.] Yorgi, Andon 
v. İstemad.









966 [94a-3] Malamatanya bt. Dimitri’nin evini Ali Ağa Vakfı’na bey‘ 
bi’l-istiğlâl yoluyla sattığı
Mahrûse-i Kostantıniyye hısnı ebvâbından Eğrikapı kurbunda Avcıbey ma-
hallesi sâkinelerinden Malamatanya bt.  Dimitri nâm nasrâniyye meclis-i şer‘-i 
hatîr-i lâzımü’t-tevkīrde medîne-i Ebâ Eyyûb-i Ensârî -radiyallâhu anhü’l-
Bârî- mahallâtından merhûm Zal Mahmud Paşa mahallesi kurbunda merhûm 
Ali Ağa vakfına bi’l-fi‘l mütevellî olan Davud Efendi b.  Mehmed mahzarında 
ikrâr ve takrîr-i kelâm, edip silk-i mülk-i sahîhimde münselik olup sâlifü’z-zikr 
Avcıbey mahallesinde vâki‘ bir tarafı merhûm Mesih Paşa vakfı ve bir tarafı 
Katokuzeni bt.  Dimitri mülkü ve bir tarafı cidâr-ı hısn ve bir tarafı tarîk-i âm 
ile mahdûd menzili mütevellî-i mezbûra bi tarîki’l-istiğlâl elli kıt‘a riyâlî guruşa 
bey‘ ve teslîm edip ol dahi mâl-ı vakf-ı mezbûr ile iştirâ ve kabûl ve kabz edip 
semeni olan meblağ-ı merkūm elli riyâlî guruşu yedinden alıp kabz eyledikden 
sonra menzil-i mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-
mer‘î târih-i kitâbdan bir sene tamâmına değin dört yüz kırk akçeye mütevellî-i 
merkūm Davud Efendi bana îcâr ve teslîm ben dahi istîcâr ve tesellüm eyledim 
dedikde gıbbe’t-tesâdukı’l-vicâhî, mâ [vaka‘a] bi’t-taleb ketb olundu.
Şuhûdü’l-hâl: es-Sâbikūn.

967 [94a-4] Mehmed Bey’in Mustafa Beşe b. Ömer’deki alacağını aldığı
Fi’l-asl vilâyet-i Anadolu’da Küre-i Nühâs kazâsına tâbi‘ İnebolu nâm kasaba 
sükkânından iken vefât eden Osman nâm kimesnenin sulbî kebîr oğlu olup 
hâlâ Atmeydanı kurbunda sâkin Mehmed Bey meclis-i şer‘de işbu bâ‘isü’l-kitâb 
Mustafa Beşe b. Ömer mahzarında ikrâr ve takrîr-i kelâm edip mezbûr Mustafa 
Beşe karye-i mezbûrede vâki‘ lede’l-ahâlî ve’l-cîrân ma‘lûmu’l-hudûd tarlaları-
nı ma‘rifet-i sâhib[-i arz]? ile babam müteveffâ-yı mezbûr Osman’a hayâtında 
üç bin dört yüz akçe bedel mukābelesinde tefvîz bi’l-vefâ tarîki üzre tefvîz, ol 
dahi vech-i muharrer üzre tefevvüz ve kabûl ettikden sonra babam mezbûr fevt 
oldukda meblağ-ı mezbûr irsen bana intikāl etmiş idi hâlâ meblağ-ı mezbûru 
tamâmen yedinden alıp kabz edip zikr olunan tarlalarına ma‘rifet-i sâhib-i arz 
mezbûr Mustafa Beşe’ye ferâğ, ol dahi kabûl eyledi ba‘de’l-yevm zikr olunan tar-
lalarda kat‘â benim alâka ve medhalim yoktur dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Mehmed Efendi b.  Musa, Mehmed b.  Süleyman, Veli b.  Mustafa, 
Mustafa b. Halil, Osman b. Ali, Şaban b. İslâm ve gayruhüm.









968 [94a-5] Mustafa Ağa b. Hüseyin’in evini Ovanes v. Tovac’a sattığı
Sâbıkan seksen birinci cemâ‘atin odabaşısı olup Hoca Üveys mahallesi 
sâkinlerinden Mustafa Ağa b. Hüseyin meclis-i şer‘-i hatîrde işbu bâ‘isü’l-kitâb 
Ovanes v.  Tovac nâm Ermeni mahzarında ikrâr ve takrîr-i kelâm edip silk-i 
mülk-i sahîhimde münselik olup mahmiye-i İstanbul’da Ohri mahallesinde vâki‘ 
iki tarafı Solakzâde İbrahim Çelebi mülküne ve bir tarafı Agop Papas mülkü-
ne ve bir tarafı tarîk-i âma müntehî fevkānî üç oda ve bir mahzen ve bi’r-i mâyı 
ve cüneyne ve kenîfi müştemil mülk menzilimi, merkūm Ovanes’e yedi yüz elli 
esedî guruşa bâtten bey‘ ve teslîm ol dahi iştirâ ve tesellüm eyledikden sonra 
semeni olan meblağ-ı mezbûr yedi yüz elli esedî guruşu bi’t-tamâm merkūm 
Ovanes yedinden alıp kabz eyledim ba‘de’l-yevm menzil-i merkūm cemî‘ tevâbi‘ 
ve levâhıkı ve kâffe-i menâfi‘ ve merâfıkı ile mezbûr Ovanes’in mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîk, mâ 
vaka‘a bi’t-taleb ketb olundu.
Hurrire [fî] şehri Rebî‘ilâhir sene 1074.
Şuhûdü’l-hâl: Ahmed Ağa el-Cündî, İbrahim Hoca-i Sultânî, Kadızâde Mehmed 
Efendi, müezzin İbrahim Efendi, Mehmed Efendi el-İmâm, Mustafa b.  Receb, 
Ömer Bey b. Mustafa, Mehmed b. Mahmud, Müezzin Mehmed Halîfe el-Müezzin, 
Mustafa Efendi el-İmâm ve gayruhüm.

969 [94b-1] el-Hâc Şaban b. el-Hâc İsmail’in habbâz Karabet 
v. Haçuk’taki alacağı
İşbu râfi‘ü’l-kitâb el-Hâc Şaban b.  el-Hâc İsmail mahfil-i kazâda habbâz 
tâifesinden Karabet v.  Haçuk nâm Ermeni mahzarında üzerine da‘vâ ve takrîr-i 
kelâm edip mezkûr Karabet zimmetinde cihet-i karz-ı şer‘iyyeden kırk bin akçe 
hakkım olup hattâ meblağ-ı mezbûr kırk bin akçe bana deyni olduğunu alâ re’si’l-
işhâd ikrâr eylemiş iken, meblağ-ı mezbûru bana edâ ve teslîme mezbûr Karabet 
ta‘annüd eder, suâl olunup alıverilmek matlûbumdur dedikde gıbbe’s-suâl ve 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda udûl-i müslimînden olup mahmiye-i İstanbul’da Ali Paşa-yı Atîk mahal-
lesi ahâlîsinden Mustafa Efendi b.  Durak el-imâm ve Mehmed Ağa b.  Mehmed 
ve Hasan Halîfe b.  Ahmed el-Müezzin ve Şaban Efendi b.  Hüseyin ve İbrahim 
b. Sinan nâm kimesneler li ecli’ş-şehâde meclis-i şer‘a hâzırûn olup isre’l-istişhâd 
fi’l-vâki‘ mezkûr Karabet müdde‘î-i mezkûr el-Hâc Şaban’a cihet-i karz-ı şer‘îden 
kırk bin akçe zimmetimde lâzımü’l-edâ ve vâcibü’l-kazâ deynim vardır deyû bi-
zim huzûrumuzda ikrâr ve işhâd edip müdde‘î-i mezbûr tasdîk eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 









şer‘iyye eylediklerinde ba‘de’t-ta‘dîl ve’t-tezkiyye şehâdetleri hayyiz-i kabûlde 
vâkı‘a olmağın mûcebince ba‘de’l-hükm mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Süleyman Çelebi b. Ahmed, el-Hâc Ahmed b. Mahmud, Mehmed 
b. Muslu el-Müezzin, Mansur Çelebi b. Mansur, Kurt b. Abdullah nâzır, Nasûh 
Beşe Çukadar, Mehmed Çelebi b.  Süleyman, Mehmed Beşe kalaycı, el-Hâc 
Hüseyin b. ( ).

970 [94b-2] Mehmed Çelebi b. Selim’in evdeki yarım hissesini el-Hâc Yahya 
b. Sâlih’e sattığı
Mahmiye-i İstanbul’da Elvanzâde mahallesi sükkânından Mehmed Çelebi 
b. Selim meclis-i şer‘de işbu bâ‘isü’l-kitâb el-Hâc Yahya b. Sâlih mahzarında ikrâr 
ve takrîr-i kelâm edip mahalle-i mezbûrede vâki‘ bir tarafdan Ahmed Çelebi 
mülkü ve bir tarafdan benim âhar mülküm ve bir tarafdan el-Hâc Selim mül-
kü ve bir tarafdan tarîk-i hâs ile mahdûd mülk menzilin nısf-ı şâyi‘i merkūm 
el-Hâc Yahya’nın mülk-i müşterâsıdır ve nısf-ı şâyi‘i dahi benim mülküm olup 
ale’l-iştirâk mutasarrıflar iken hâlâ menzil-i mezbûrdan olan nısf hisse-i şâyi‘amı 
mezbûr el-Hâc Yahya’ya altmış bin akçeye bey‘ ve teslîm ol dahi iştirâ ve tesel-
lüm ettikden sonra semeninden kırk bin akçesini yedinden kabz edip bâkī ka-
lan yirmi bin akçesini dahi menzil-i mezbûra muttasıl mezbûr el-Hâc Yahya’nın 
mülkü olan sülüs-i menzili mukaddemâ el-Hâc Yahya bana yirmi bin akçeye 
bey‘ etmekle semeni zimmetimde olan ol sülüs-i menzilin semenine takās edip 
ben dahi takāss-ı mezbûru kabûl etmekle mezbûr el-Hâc Yahya’nın zimmetin-
de meblağ-ı mezbûr altmış bin akçeden bir habbe kalmamışdır, ba‘de’l-yevm 
menzil-i mezbûr cümlesi merkūm el-Hâc Yahya’nın mülk-i müşterâsıdır, benim 
alâkam kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî selhi şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Seyyid Mehmed Bey b.  Osman, Hacı Sâlim b.  Cuma, es-Seyyid 
Ali eş-Şerîf, Ali Çelebi b. Hacı Sâlim, Mehmed Reis b. Zeyd, Hacı Said b. Osman, 
Abdülazîz Efendi b.  Said, Mehmed b.  Sâbit, Said b.  Süleyman, Ömer Efendi 
el-Kâtib ve gayruhüm.

971 [94b-3] Mehmed Çelebi b. Selim’in el-Hâc Yahya b. Sâlih’in 
zimmetini ibrâ ettiği
Mahmiye-i İstanbul’da Elvanzâde mahallesinde sâkin Mehmed Çelebi b.  Selim 
meclis-i şer‘de mahalle-i mezbûre sükkânından el-Hâc Yahya b. Sâlih mahzarında 
ikrâr ve takrîr-i kelâm edip mezbûr el-Hâc Yahya ile mukaddemâ fevt olan ka-
rındaşım Ali Çelebi zimmetinde olan akçeye ve mukaddemâ fevt olan babam 
el-Hâc Selim ile olan mu‘âmelâta müte‘allika ve mülk menzile ve târih-i kitâba ge-
lince beynimizde cârî olan ahz u i‘tâya ve mu‘âmelât-ı şettâya müte‘allika âmme-i 
da‘vâdan zimmetini ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fî selhi şehri Rebî‘ilevvel li sene erba‘a ve seb‘în ve elf.
Şuhûdü’l-hâl: es-Sâbikūn.

972 [94b-4] Muharrem b. Şaban’ın yaptırdığı değirmenin Emine Hâtun 
bt. Mahmud Halife’nin değirmenine herhangi bir zararının olmadığı
Vilâyet-i Anadolu’da Benderereğli kazâsına tâbi‘ Danişmendli nâm kar-
ye sükkânından işbu râfi‘ü’l-kitâb Muharrem b.  Şaban nâm kimesne mahfil-i 
kazâda, yine karye-i mezbûreden Emine Hâtun bt.  Mahmud Halîfe’nin zev-
ci ve tarafından husûs-ı âti’l-beyâna sâbitü’l-vekâle vekîli olan Receb Beşe 
nâm râcil mahzarında üzerine takrîr-i da‘vâ edip mezkûre Emine’nin karye-i 
mezbûre kurbunda Kiremit Geçidi demekle ma‘rûf nehr-i cârî üzerinde dâir 
değirmenine ba‘îd üst yanında kendi malımdan bir değirmen binâ eylediğim-
de arsa ve binâsında mezbûre Emine ile zevci mezbûr Receb Beşe’nin vechen 
mine’l-vücûh ve sebebin mine’l-esbâb hak ve alâkası yok iken değirmenime 
zararı vardır, sen değirmen ihdâs edeli benim değirmenime un öğütmek için 
buğday getirilmez oldu deyû her bâr beni rencîde etmekle bin yetmiş iki se-
nesi Recebü’l-ferdi’nin onuncu gününde talebimle taraf-ı saltanat-ı aliyyeden 
Mustafa Çavuş yediyle vârid olan emr-i şerîf-i cihân-mutâ‘ mûcebince kazâ-i 
mezbûrda hilâfeten müvellâ olan Mevlânâ Mehmed Efendi ve kazâ-i mezbûr 
hâvî olduğu kurâ ahâlîsi ile üzerine varılıp, muvâcehesinde keşf ve müşâhede 
olundukda benim değirmenimin vechen mine’l-vücûh mezkûre Emine’nin de-
ğirmenine [zarar] olmadığınaba‘de’t-tahrîr yedime hüccet-i şer‘iyye verdiğinden gayrı yine kanâ‘at etmeyip 
tekrârı beni vech-i meşrûh üzre rencîdeden hâlî olmadığı ecilden târih-i senesi 
Saferü’l-hayrı’nın evâilinde kazâ-i mezbûrda kadı olan Mevlânâ Abdülmuhsin 
Efendi yedime arz vermişdir, ba‘de’n-nazar ahâlî-i karye-i mezbûreden olup 
işbu hâzırûn bi’l-meclis Mustafa b. Abdullah ve Abdülcelil b. Sefer ve Halil Beşe 
b.  Resûl ve Oruc Beşe ve Ahmed Beşe b.  Osman, Muharrem b.  Şaban nâm ki-
mesnelerden dahi husûs-ı mezbûr istihbâr olunmak matlûbumdur deyû mine’l-
külli’l-vücûh takrîr-i meşrûhunu nâtıka ve târih-i mezbûr ile müverraha ve 
Mevlânâ-yı mezbûr Mehmed Efendi imzâsıyla mümzâ ve hâtemi ile mahtûme 

 Metinde “olduğuna”.
hüccet-i şer‘iyye ve Mevlânâ-yı mezbûr Abdülmuhsin Efendi imzâsıyla mümzâ 
ve hatmi ile [95a] mahtûme ve târih-i mezbûr ile müverrah ve mazmûn min 
külli’l-vücûh takrîr-i meşrûhunu nâtık arz ibrâz edip mezkûr Receb Beşe 
muvâcehesinde feth ve kırâ’at olunup hâzırûn-ı mezkûrûndan istihbâr olun-
dukda fi’l-vâki‘ müdde‘î-i mezbûr Muharrem’in binâ eylediği değirmenin vec-
hen mine’l-vücûh ve sebebin mine’l-esbâb müvekkile-i mezbûre Emine’nin de-
ğirmenine zararı yoktur deyû her biri alâ tarîki’ş-şehâde vekîl-i mezbûr Receb 
Beşe muvâcehesinde haber verdikden sonra mezbûr Receb Beşe istintâk olun-
dukda kaziyye bâlâda tafsîli mürûr ettiği vech üzre idiğini mu‘terif olmağın 
mûcebince ba‘de’l-yevm müdde‘î-i mezbûr Muharrem’i rencîde etmemek için 
mezbûr Receb Beşe’ye tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Hasan b.  Mehmed, Halil Beşe b.  Resûl, Mustafa Beşe 
b. Ramazan, Şaban Beşe b. ( ) kovacı, Mustafa b. Mehmed, Ahmed b. Osman.

973 [95a-1] Suyolcu Mehmed’in vakfettiği evin Yahya Efendi 
b. Hüseyin’e verildiği
Mahmiye-i İstanbul’da Sancakdar Hayreddin mahallesinde vâki‘ merhûm 
Suyolcu Mehmed nâm sâhibü’l-hayr vakf ve süknâsını ulemâdan bir recül-i 
sâliha şart ve ta‘yîn eylediği bir tarafdan mahalle-i mezbûre imâmına meşrûta 
olan vakıf menzile ve bir tarafı Ümmühânî Hâtun vakfı ve bir tarafı Mustafa Paşa 
fukarâsına meşrûta vakıf menzil ve bir tarafı tarîk-i âma müntehî vakıf menzi-
le ber mûceb-i şart-ı vâkıf mutasarrıf olan Mehmed Efendi b. Hasan ihtiyârıyla 
fâriğ olup işbu râfi‘ü’l-kitâb Yahya Efendi b.  Hüseyin meskene eşedd-i ihtiyâc 
ile muhtâc olmağın menzil-i mevkūf-ı mezkûr merkūm Yahya Efendi’ye kıbel-i 
şer‘den tevcîh olunup tasarrufu için işbu vesîka ketb ve yedine def ‘ olundu.
Tahrîren fi’l-yevmi’s-sâdis min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Efendi b. İsmail, Mehmed Efendi b. Ömer, Keşfî Mustafa 
Efendi b. Muharrem, İsâ Çelebi b. Hüseyin, Baba Resûl b. Rıdvan ve gayruhüm 
mine’l-huzzâr.

974 [95a-2] İstanbul’daki dikici esnafının yaptıkları mest ve papuçların 
haffâflar çarşısında müzayede ile satılması gerektiği
Mahmiye-i İstanbul’da Bâzâristân-ı atîk kurbunda vâki‘ haffâflar ârâstasının 
kethüdâları Hasan b. Musa ve yiğidbaşıları Bâli Beşe b. Bayram ve Karaman’da 
vâki‘ ârâstanın kethüdâları Hasan b. Musa ve yiğidbaşıları Mehmed b. Hüseyin 
ve Avratpazarı’nda vâki‘ ârâstanın kethüdâsı Şaban b.  Hüseyin ve Mehmed 
b.  Ahmed ve Tahtakale’de vâki‘ ârâstanın kethüdâsı Mehmed b.  Ahmed ve yi-
ğidbaşıları Mehmed b.  Abdullah ve Hacı Hasan b.  Abdullah ve Süleyman Bey 
b. Mustafa ve Mehmed b. Ali ve İbrahim b. Hasan ve sâirleri mahfil-i kazâda di-
kici tâifesinden Hasan b.  Abdullah ve Ramazan b.  Mustafa ve el-Hâc Ahmed 
b. el-Hâc Mehmed ve Hasan b. Hüseyin ve sâirleri mahzarlarında her biri takrîr-i 
kelâm edip kadîmü’l-eyyâmdan berî dikici tâifesi işledikleri papuç ve mesti 
ârâstalarımıza getirip ba‘de’l-müzâyede bize bey‘ edegelmişler iken hâlâ olagel-
mişe muhâlif işledikleri papuç ve mesti ârâstamıza getirmeyip bazârlarda yapı-
lıp bey‘ etmeleri ile beynimizde küllî ihtilâle bâ‘is oldukları ecilden ahvâlimizi 
sa‘âdetlü kāimmakām-ı sadr-ı a‘zam hazretlerine arz-ı hâl ile i‘lâm eylediğimiz-
de, mu‘tâd-ı kadîm değil ise men‘ ve def ‘ oluna deyû yedimize buyruldu-i şerîf 
sadaka ve ihsân buyurmuş idi ba‘de’n-nazar olagelmişe muhâlif bazârlarda ya-
pılıp ve sâir yerlerde koltukçuluk etmeyip kadîmden olageldiği üzre işledikleri 
papuç ve mesti ârâstalarımızda bey‘ etmeleri için mezkûrûna tenbîh olunmak 
matlûbumuzdur deyû buyruldu-ı şerîf ibrâz edip mezbûrun muvâcehelerinde 
nazar ve kırâ’at olundukda takrîr-i meşrûhlarına muvâfık bulundukdan son-
ra gıbbe’s-suâl mezkûrun cevâblarında kaziyye bâlâda tafsîli mürûr ettiği vech 
üzre idiğini her biri mu‘terif olmağın ba‘de’l-yevm işledikleri papuç ve mes-
ti ârâstalarda semen-i misli ile bey‘ edip bazârlarda yapılıp ve sâir yerlere kol-
tukçuluk etmemeleri için mezkûrûna tenbîh olunup mâ vaka‘a bi’t-taleb ketb 
olundu.
Fi’l-yevmi’l-hâmis [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdülkerim Ağa sermuhzırân, el-Hâc Ahmed b.  Mahmud, Abdi 
Çelebi b. Hüseyin, Veli Çelebi b. Mahmud, Mehmed b. Ramazan ve gayruhüm.

975 [95a-3] Zaharya v. Yuvan’ın ev ve bağlarını Franko v. Yani’ye sattığı
Kasap tâifesinden Zaharya v.  Yuvan nâm zimmî meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Franko v.  Yani nâm zimmî muvâcehesinde ikrâr 
ve takrîr-i kelâm edip Havâss-ı Aliyye müzâfâtından Çatalca nâm kasaba 
mahallâtından Büyük mahallede vâki‘ bir tarafı Zafire mülkü ve bir tarafı İskarlo 
bağı ve iki tarafı tarîk-i âm ile mahdûd tahtânî iki oda ve zât-ı eşcâr-ı müsmire 
ve gayr-ı müsmire cüneyneyi müştemil menzili ve yine kasaba-i mezbûre kur-
bunda vâki‘ bir tarafı Ramazan Hoca bağı ve bir tarafı Papa Dimo bağı ve iki ta-
rafı tarîk-i âm ile mahdûd iki dönüm bir kıt‘a bağı ve yine kasaba-i merkūme 
kurbunda vâki‘ bir tarafı İsteryo bağı ve bir tarafı Piyâle Hoca bağı ve bir ta-
rafı bayır ve bir tarafı tarîk-i âm ile mahdûd bir buçuk dönüm bir kıt‘a bağı, 
merkūm Franko’ya yirmi bin nakd-i râyic fi’l-vakt akçeye bey‘-i bâtt-ı sahîh-i 









şer‘î ile bey‘ edip semeni olan meblağ-ı mezbûr yirmi bin akçeyi tamâmen ye-
dinden alıp kabz edip mârrü’z-zikr menzil ile bağları mahallinde zabt ve ta-
sarrufa mezbûr Franko’yu taslît eyledim dedikde gıbbe’t-tasdîk, mâ hüve’l-vâki‘ 
bi’t-taleb ketb olundu.
Şuhûdü’l-hâl: Musa Bey b.  Ahmed, Mehmed Bey b.  Abdullah, İbrahim Çelebi 
b. Nasûh ve gayruhüm.

976 [95b-1] el-Hâc Yahya b. Sâlih’in evdeki sülüs hissesini Mehmed Çelebi 
b. Selim’e sattığı
Mahmiye-i İstanbul’da Elvanzâde mahallesi sâkinlerinden el-Hâc Yahya b. Sâlih 
nâm kimesne meclis-i şer‘-i hatîr-i lâzımü’t-tevkīrde işbu bâ‘isü’l-kitâb Mehmed 
Çelebi b.  Selim mahzarında ikrâr-ı tâm ve takrîr-i kelâm edip mahalle-i 
mezbûrede vâki‘ bir tarafdan Murad Beşe mülkü ve bir tarafdan el-Hâc Selim 
mülkü ve bir tarafdan Kerime Hâtun mutasarrıfe olduğu vakıf menzil ve bir ta-
rafdan ba‘zan benim mülküm ve ba‘zan tarîk-i hâs ile mahdûd olan mülk men-
zilin sülüs [hisse-i] şâyi‘i benim mülküm olmağla ol sülüs [hisse-i] şâyi‘i mezbûr 
Mehmed Çelebi’ye yirmi bin akçeye bey‘ ve teslîm ol dahi iştirâ ve tesellüm et-
tikden sonra semenini merkūm Mehmed Çelebi’den altmış bin akçeye iştirâ et-
tiğim nısf menzil semeninden kırk bin akçesini teslîm edip bâkī yirmi bin akçe-
sine takās edip ol dahi mukāssa ve kabûl eylemeğin menzil-i sâlifü’z-zikrin sü-
lüs [hisse-i] şâyi‘i mezbûr Mehmed Çelebi’nin mülk-i müşterâsı olmuşdur keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’l-vicâhî, mâ vaka‘a 
bi’t-taleb ketb olundu.
Fî selhi şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Seyyid Mehmed Bey b.  Gılmân?, Hacı Sâlim b.  Cuma, es-Seyyid 
Ali eş-Şerîf, Ali Çelebi b.  Sâlim, Mehmed Reis b.  Zeyd, Hacı Said b.  Gılmân?, 
Abdülazîz Efendi b. Said ve gayruhüm.

977 [95b-2] Hacı Yahya b. Sâlih ile Mehmed Çelebi b. Selim’in birbirlerinin 
zimmetlerini ibrâ ettikleri
Mahmiye-i İstanbul’da Elvanzâde mahallesi sâkinlerinden Hacı Yahya b.  Sâlih 
nâm kimesne meclis-i şer‘-i hatîr-i lâzımü’t-tevkīrde yine mahalle-i mezbûre 
sâkinlerinden Mehmed Çelebi b. Selim mahzarında ikrâr ve takrîr-i kelâm edip 
merkūm karındaşım Hacı Salahaddin’in mezbûr Mehmed Çelebi’nin karında-
şı merhûm Ali Çelebi’nin zimmetinde deyn-i şer‘îden olan yirmi beş bin akçe 
hakkı irsen bana intikāl eylemeğin meblağ-ı merkūm yirmi beş bin akçeyi ve 
mezbûr Mehmed Çelebi zimmetinde olan üç bin akçe hakkımı mesfûr Mehmed 









Çelebi yedinden tamâmen alıp kabz edip meblağ-ı mezbûr yirmi beş bin akçe 
da‘vâsından ve târih-i kitâba gelince merkūm Mehmed Çelebi ile mâ beyni-
mizde cârî olan ahz u i‘tâ ve mu‘âmelât-ı şettâ ve mülk menzile müte‘allik cemî‘ 
da‘vâdan her birimiz âharı ibrâ eyledik dedikde gıbbe’t-tasdîki’l-vicâhî, mâ 
vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: es-Sâbikūn.

978 [95b-3] Mustafa’nın çocukları Osman ve Ayşe’nin Fâtıma bt. Mehmed’den 
alacaklı oldukları
Havâss-ı Aliyye müzâfâtından kasaba-i Silivri’de sâkin iken vefât eden 
Mustafa’nın verâseti, sulbî kebîr oğlu Osman ve kebîre kızı Ayşe nâm kimesne-
lere münhasıra olduğu şer‘an zâhir ve müte‘ayyin olduğundan sonra mezbûrân 
meclis-i şer‘-i hatîrde mahmiye-i İstanbul’da el-Hâc Ahmed mahallesinde sâkine 
Fâtıma bt.  Mehmed nâm hâtun mahzarında her biri üzerine da‘vâ ve takrîr-i 
kelâm edip hâl-i sıgārımızda kıbel-i şer‘den mansûbe vasîmiz olan vâlidemiz 
işbu hâzır bi’l-meclis Rahime bt.  Ali nâm hâtun malımızdan yirmi bin hurda 
akçe ve otuz yaldız altını mezbûre Fâtıma Hâtun’a ikrâz ve teslîm ol dahi iktirâz 
ve kabz eylemişdi hâlâ bizler bâliğler olmağla meblağ-ı mezbûru mezbûre 
Fâtıma Hâtun’dan bi’d-defe‘ât taleb eylediğimde alâ re’si’l-işhâd ikrâr ve işhâd 
dahi eylemişdir, suâl olunup alıverilmesi matlûbumdur dedikde gıbbe’s-suâl ve 
akībe’l-inkâr müdde‘iyân-ı mezbûrândan müdde‘âlarını mübeyyine beyyine ta-
leb olundukda udûl-i müslimînden olup mahmiye-i İstanbul’da Ahîzâde mahal-
lesi sâkinlerinden Hızır b. Ahmed ve Abdülmümin b. Mehmed meclis-i şer‘a li 
ecli’ş-şehâde hâzırân olup isre’l-istişhâd fi’l-vâki‘ mezbûre Fâtıma vech-i muhar-
rer üzre müdde‘iyân-ı mezbûrânın sıgārlarında kıbel-i şer‘den mansûbe vasîleri 
olan vâlideleri işbu hâzır bi’l-meclis Rahime Hâtun yedinden sagīrân malından 
olmak üzre yirmi bin hurda akçe ve otuz aded yaldız altını iktirâz ve tesellüm 
edip elân deynimdir deyû bizim huzûrumuzda bi’d-defe‘ât ikrâr ve i‘tirâf ve şer‘an 
işhâd eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinden sonra şâhidân-ı mezbûrânı ta‘dîl ve 
tezkiyye için kıbel-i şer‘-i mutahhardan Mevlânâ Mehmed Efendi mahallelerine 
irsâl ve ahâlîsinden İbrahim Çelebi b. Cafer ve Nuh Efendi b. Kemal ve Mustafa 
b.  İbrahim ve Abdullah b. Mustafa ve Mustafa b. Abdullah nâm kimesnelerden 
istihbâr ettikden sonra her biri şâhidân-ı mezbûrânın hüsn-i hâllerini haber 
verdiklerini Mevlânâ-yı mezbûr mahallinde ba‘de’t-tahrîr meclis-i şer‘a gelip alâ 
vukū‘ihi inhâ etmeğin şehâdetleri makbûle olmağın mûcebince ba‘de’l-hükm 
mâ vaka‘a bi’t-taleb ketb olundu.
Fi’l-yevmi’s-sâdis [min] şehri Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Veli b. Mahmud, 
Mehmed b. Ramazan ve gayruhüm.

979 [95b-4] el-Hâc Mustafa b. Ahmed’in vârislerinin sulh oldukları
Mahmiye-i İstanbul’da Ördek Kasap mahallesinde sâkin iken bundan ak-
dem vefât eden el-Hâc Mustafa b.  Ahmed’in verâseti, zevce-i metrûkesi 
Ümmühânî bt. el-Hâc İbrahim’e ve li üm er karındaşı el-Hâc Şaban b. Kemal’e 
ve li üm kız karındaşı Subhi nâm hâtuna münhasıra ve tashîh-i mes’elesi se-
kiz sehimden olup sihâm-ı mezbûreden iki sehimi mezbûre Ümmühânî’ye 
ve üç sehimi merkūm el-Hâc Şaban’a ve üç sehimi mezkûre Subhi’ye isâbet 
ve intikāl eylediği şer‘an zâhir ve müte‘ayyin oldukdan sonra mezbûrân 
el-Hâc Şaban ve Subhi meclis-i şer‘-i hatîr-i lâzımü’t-tevkīrde müteveffâ-
yı mezbûrun metrûkâtına vâzı‘atü’l-yed olan işbu bâ‘isetü’l-kitâb merkūme 
Ümmühânî mahzarında her biri ikrâr ve takrîr-i kelâm edip karındaşı-
mız müteveffâ-yı mezbûrun terekesinden iki bin akçe ile on bir miskālden 
masnû‘ bir tek altın bileziğini hafiyyeten ahz ve terekeye idhâl etmedin, sen-
de kalmışdır deyû her birimiz hissemizi da‘vâ ve taleb eylediğimizde, ol dahi 
inkâr etmekle beynimizde münâza‘ât-ı kesîre ve muhâsamât-ı şedîde vâkı‘a 
olmuşdu el-hâletü hâzihî vesâtat-ı muslihîn ile da‘vâ-yı mezbûremizden 
mezkûre Ümmühânî bizi [96a] beş yüz akçe üzerine inşâ-i akd-i sulh eyle-
dikde ben dahi sulh-ı mersûmu kabûl ve bedel-i sulh olan meblağ-ı mezbûr 
beş yüz akçeyi merkūme Ümmühânî Hâtun yedinden ahz u kabz edip da‘vâ-
yı mezbûreden ve müteveffâ-yı mezbûrun terekesine müte‘allika âmme-i 
de‘âvâdan merkūme Ümmühânî’nin zimmetini ibrâ-i âmm-ı kātı‘ü’n li’n-
nizâ‘la ibrâ ve iskāt eyledik dediklerinde, gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Hurrire fi’l-yevmi’s-sâdis min şehri Rebî‘ilâhir sene 1074.
Şuhûdü’l-hâl: İbrahim Çelebi b. Süleyman el-Müezzin, Mustafa Efendi b. Yusuf 
el-İmâm, Abdülkādir Beşe b.  Mehmed, Mehmed Beşe b.  Receb, Ahmed Bey 
b. Mehmed, Şükrullah b. Mustafa ve gayruhüm.

980 [96a-1] Ramazan Ağa b. Musa’nın Murad v. Kızıl’ın borcuna kefil olduğu
Medîne-i Ebâ Eyyûb-i Ensârî müzâfâtından kasaba-i Hasköy’de Turşucu 
Hüseyin Çelebi mahallesinde sâkin fahrü’l-a‘yân Ramazan Ağa b.  Musa 
meclis-i şer‘-i hatîrde işbu hâmilü’s-sifr Manuk v.  Melkon nâm Ermeni mah-
zarında ikrâr ve i‘tirâf edip mezkûr Manuk’un gāib ani’l-meclis Murad v. Kızıl 
nâm Ermeni zimmetinde cihet-i karz-ı şer‘îden her bir kese kırk bin akçe ol-
mak üzre beş kese içinde memlû iki yüz bin fıddî râyic fi’l-vakt akçe hakkı olup 
meblağ-ı mersûm iki yüz bin akçeyi gāib-i mezbûr Murad târih-i kitâbdan 
otuz gün tamânında mezkûr Manuk’a edâ ve teslîm etmezse meblağ-ı mezbûra 
ben zâmin ve kefîl oldum dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâmis min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Yusuf b.  Abdullah, Mehmed b.  Ahmed, Mehmed b.  Nasûh, Ali 
Ağa b.  Hüseyin, Abdülkerim Ağa b.  ( ), el-Hâc Ahmed b.  Mahmud ve gay-
ruhüm.

981 [96a-2] Lârî Mehmed Efendi b. Mustafa’nın, Haçam Perez’de olan alacağını 
alarak zimmetini ibrâ ettiği
Mahmiye-i İstanbul’da merhûme Vâlide Sultan binâ eylediği hânda sâkin Lârî 
Mehmed Efendi b.  Mustafa tarafından meblağ-ı âti’z-zikri kabz ve ibrâya vekîli 
olup vekâleti hasm-ı câhidât muvâcehelerinde sâbıkan Yenişehir kadısı olan 
a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în Osman Efendi 
ve beyne’l-müderrisîn Nâzikîzâde demekle şehîr kıdvetü’l-müderrisîni’l-kirâm 
zübdetü’l-muhakkikīni’l-fihâm Mustafa Efendi ve umdetü’l-müderrisîn usvetü’l-
müdakkikīn Abdurrahman Efendi şehâdetleri ile şer‘an vekâleti sâbite olan 
Hasan Çelebi b.  Mustafa meclis-i şer‘-i hatîrde mahmiye-i mezbûrede Alaman 
cemâ‘atinden Haçam Perez ile mahmiye-i mezbûrede Sinyora cemâ‘atinden 
Menteş v. Mihail nâm yahudiler muvâcehelerinde bi’l-vekâle ikrâr ve i‘tirâf edip 
mezkûr Haçam Perez zimmetinde cihet-i karz-ı şer‘îden sivilye ta‘bîr olunur iki 
bin yüz kıt‘a riyâlî kebîr guruş hakkım olup meblağ-ı mezbûra mezkûr Menteş 
emr u kabûlü hâviye kefâlete kefîl olmuşdu hâlâ sivilye hesâbı üzre iki bin yüz 
kıt‘a riyâlî guruşa vekâlet-i mahkiyyem hasebiyle mezbûr Haçam Perez ile kefîl 
olan Menteş yedlerinden alıp kabz eyledim ve târih-i kitâba gelince mezbûr ile 
beynlerinde cereyân eden bey‘ ve şirâ ve karz-ı vedî‘at ve şirket ve sâir hukūk-ı 
ma‘lûme ve mechûle da‘vâlarından mezbûrân Haçam Perez ile Menteş’i ibrâ-i 
âmm-ı kātı‘ü’n li’n-nizâ‘la ibrâ ve iskāt edip eğer husûs-ı mezbûra müte‘allika 
müvekkil-i mezbûr Mehmed Efendi yedinde temessük zuhûr ve sudûr eder-
se amel olunmaya dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’s-sânî min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: es-Seyyid Abbas Efendi [b.] es-Seyyid Mustafa, Şükrullah 
b. Mustafa, Abdi Çelebi b. Hüseyin, Hüseyin b. Ebûbekir ve gayruhüm.









982 [96a-3] Ramazan b. Mehmed’in ayrıldığı nişanlısı Ezmerağda bt. Tayan’da 
alacağının olduğunu ispatlayamadığı
Eyâlet-i Trabzon’da Rize nâm kasaba sükkânından Ramazan b.  Mehmed nâm 
kimesne Dîvân-ı sa‘âdet-makrûnda ma‘kūd mahfil-i kazâda, kasaba-i mezbûre 
sâkinelerinden Ezmerağda bt.  Tayan nâm nasrâniyye muvâcehesinde üzerine 
takrîr-i da‘vâ edip mukaddemâ mezkûre Ezmerağda’yı istinkâh ve nâmzed et-
mekle mezkûreye nişân için otuz altın ile ağırlık nâmına on bin fıddî râyic fi’l-
vakt akçe def ‘ ve teslîm ol dahi ahz u kabz etmiş idi hâlâ mezkûre Ezmerağda 
fâriğ olup kat‘-ı alâka eylediği ecilden makbûzu olan meblağ-ı mezbûr otuz altın 
ile on bin akçeyi geri bana red ve teslîme mezkûre Ezmerağda’ya tenbîh olun-
mak matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda dört beş def ‘a dîvânda ityân-ı 
beyyine için istimhâl ve her kerrede mehl-i şer‘î ile imhâl olunup ityân-ı bey-
yineden izhâr-ı acz edip mezkûre Ezmerağda’ya yemîn dahi vermemeğin, mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Mustafa b.  İsâ, Nasûh Beşe Çukadar, Ali Ağa b.  ( ), Abdülkerim 
Ağa b. Bâkī ve gayruhüm.

983 [96b-1] Reis Mehmed Çelebi Vakfı mütevellîsi Mehmed Efendi 
b. Ramazan’ın eski mütevellî Mahmud b. Ramazan’ın vakfa borcunun 
olduğunu ispatlayamadığı
Mahmiye-i İstanbul’da Kabakulak mahallesi sükkânından Reis Mehmed Çelebi 
vakfına mütevellî olan Mehmed Efendi b.  Ramazan meclis-i şer‘de vakf-ı 
mezbûra mütevellî iken vefât eden Mahmud b. Ramazan nâm kimesnenin zevce-i 
metrûkesi Fâtıma Hâtun bt.  el-Hâc Abdülkādir mahzarında üzerine da‘vâ ve 
takrîr-i kelâm edip mezbûr Mahmud asl-ı mâl-ı vakıfdan makbûzu olan altı yüz 
otuz guruşu mücehhelen fevt olmağla terekesinden verilmek lâzım gelip hâlâ 
tereke-i vâfiyyesine vaz‘-ı yed eden mezbûre Fâtıma Hâtun’dan taleb ederim, suâl 
olunsun dedikde gıbbe’s-suâl ve’l-inkâr müdde‘î-i mezbûrdan müdde‘âsını mü-
beyyine beyyine taleb olundukda ityân-ı beyyineden izhâr-ı acz edip istihlâf et-
meğin fi’l-vâki‘ müteveffâ-yı mezbûrun terekesine ve rihân-ı vakf-ı mezbûrdan 
bir şeye vaz‘-ı yed etmediğine yemîn teklîf olundukda ol dahi alâ vefki’l-mes’ûl 
mezbûre Fâtıma’ya yemîn billâhi te‘âlâ edicek mûcebince müdde‘î-i mezbûr bî-
vech mu‘ârazadan men‘ birle mâ vaka‘a bi’t-taleb ketb olundu.
Hurrire fi’l-yevmi’l-hâmis ve’l-ışrîn min şehri Rebî‘ilevvel li sene erba‘a ve seb‘în 
ve elf.
Şuhûdü’l-hâl: el-Hâc Mahmud b. Ahmed, Abdi Çelebi b. Hüseyin, Şükrullah Bey 
b. Mustafa, Muharrem Çelebi b. Abdullah ve gayruhüm mine’l-huzzâr.

984 [96b-2] Yano v. Yorgi’nin sürücü taifesinden Anastas v. Erim’de olan 
alacağını vârisi olan Zafiri bt. Yani’nin aldığı
Fi’l-asl vilâyet-i Rumeli’nde Tırnova kazâsına tâbi‘ Reharice nâm karyeden olup 
mahmiye-i İstanbul’da Ali Paşa-yı Atîk mahallesinde sâkin tüccâr tâifesinden 
iken bundan akdem hâlik olan Yano v.  Yorgi nâm zimmînin vâlidesi ve has-
ren vârisesi Zafiri bt.  Yani nâm nasrâniyye meclis-i şer‘-i hatîr-i lâzımü’t-
tevkīrde sürücü tâifesinden Anastas v. Erim nâm zimmî muvâcehesinde ikrâr 
ve takrîr-i kelâm edip oğlum hâlik-i mezbûr Yano’nun mezbûr Anastas zim-
metinde udûl beynlerinde ma‘lûm samur semeninden üç bin yüz elli riyâlî 
guruş hakkı olup kable’l-ahz oğlum mezbûr Yano hâlik olmağın bi hasebi’l-
irsi’ş-şer‘î meblağ-ı merkūm bana intikāl etmekle hâlâ meblağ-ı mezbûr üç 
bin yüz elli riyâlî guruşu mesfûr Anastas yedinden bi’t-tamâm ahz u kabz 
eyledim ba‘de’l-yevm meblağ-ı mezbûrdan merkūm Anastas zimmetinde bir 
akçe ve bir habbe hakkım bâkī kalmadı dedikde gıbbe’t-tasdîk merkūme Zafiri 
meclis-i şer‘de Mavridi v.  Kanilo nâm zimmî muvâcehesinde takrîr-i kelâm 
edip oğlum hâlik-i mezbûr Yano merkūm Mavridi ile hâl-i hayâtında nice ahz 
[u] i‘tâ ve mu‘âmelât-ı şettâ etmekle bundan akdem mezbûr Mavridi’den oğ-
lumun terekesine müte‘allika ba‘zı eşyâsını ahz u kabz eylemişdik deyû da‘vâ 
etmiş idim hâlâ merkūm Mavridi’nin dahi zimmetini ibrâ-i âmm-ı kātı‘ü’n 
li’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Mehmed Çavuş b. Abdullah, Ahmed Çelebi b. Mahmud, Mehmed 
Beşe b. Abdullah, Hasan Beşe b. Abdullah, Abdi Çelebi b. Hüseyin ve gayruhüm.

985 [96b-3] Mahmud b. Maksud’un ortak oldukları evdeki yarım hissesini 
kardeşi Siyami Beşe’ye sattığı
Mahmiye-i İstanbul’da Debbâğ Yunus mahallesinde sâkin Mahmud b. Maksud 
meclis-i şer‘-i hatîrde li ebeveyn er karındaşı işbu râfi‘ü’l-kitâb Siyami Beşe 
mahzarında ikrâr ve i‘tirâf edip mahalle-i mezbûrede vâki‘ bir tarafı Medîne-i 
Münevvere vakfına ve bir tarafı Emine Hâtun menziline ve bir tarafı Murad 
Reis menziline ve bir tarafı tarîk-i âma müntehî fevkānî bir oda ve tahtânî bir 
sofa ve havlu ve kenîfi hâvî mülk menzilin nısf-ı şâyi‘i benim ve nısf-ı şâyi‘-i 
âharı karındaşım mezkûr Siyami Beşe’nin mülkü olup bu âna değin müşâ‘an 
mutasarrıflar idik hâlâ menzil-i mezbûrda olan nısf-ı şâyi‘ hissemi bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık karındaşım mezbûr Siyami 
Beşe’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile on sekiz 
bin fıddî râyic fi’l-vakt akçeye bey‘ ve teslîm edip ol dahi iştirâ ve tesellüm ve 
kabûl ve kabz eyledikden sonra semeni olan meblağ-ı mezbûru karındaşım 
Siyami Beşe’ye cihet-i karz-ı deyn-i şer‘îden deynim olan on sekiz bin akçeye 
takās edip ol dahi mukāssa ve kabûl eyledikden sonra hisse-i mezbûreden ve 
semeninden vechen mine’l-vücûh ve sebebin mine’l-esbâb hak ve alâkam kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’r-râbi‘ [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdullah Efendi b. Mehmed el-İmâm, İbrahim Halîfe b. Abdullah 
el-Müezzin, kutucu Hüseyin Çelebi, el-Hâc Yusuf b.  el-Hâc ( ), Hasan Efendi 
b. Burhan ve gayruhüm.

986 [96b-4] Ali Çelebi b. Ahmed’in eski mütevellî İsmail Çelebi b. Murad’da 
kalan vakfa ait para ve evrakları teslim aldığı
Mahmiye-i Galata a‘mâlinden kasaba-i Beşiktaş’da vâki‘ merhûm Hasan Bey 
nâm sâhibü’l-hayrın nukūd-ı mevkūfesine hâlâ mütevellî olan Ali Çelebi 
b.  Ahmed meclis-i şer‘-i hatîrde vakf-ı mezbûra sâbıkan mütevellî olan İsmail 
Çelebi b.  Murad’ın vâlidesi ve tarafından husûs-ı âti’l-beyâna vekîli olup bimâ 
hüve nehci’s-sübût şer‘an vekâleti sâbite olan hâfızatü hâzihi’l-vesîka Fâtıma 
Hâtun bt.  Halil mahzarında bi’t-tevliyye ikrâr ve i‘tirâf edip cümle asl-ı mâl-ı 
vakf dört bin kıt‘a riyâlî guruş olup yedi yüz riyâlî guruşu der-kîse mevcûd 
ve mâ‘adâ olan üç bin üç yüz guruş zimem-i nâsda merbûh olmağla der-kîse 
mevcûd olan yedi yüz riyâlî guruşu vekîl-i mezbûre Fâtıma Hâtun bana def ‘ 
ve teslîm ben dahi tevliyyetim hasebiyle ahz u kabz edip mümzâ ve mahtûm 
ve ma‘mûlün-bih defter-i muhâsebe nâtık olduğu üç bin üç yüz riyâlî guru-
şu yerli yerinden bana gösterip ve rihân ve temessükâtı teslîm edip ben dahi 
kabûl ve rihânı kabz eyledim ba‘de’l-yevm asl-ı mâl-ı vakıfdan ve murâbahadan 
mütevellî-i sâbık üzerinde bir akçe ve bir habbe bâkī kalmadı dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fî gurreti şehri Rebî‘ilâhir sene 1074.
Şuhûdü’l-hâl: Mehmed Çelebi b. Hasan, İbrahim Efendi b. Mustafa nâzır-ı vakf-ı 
mezbûr, Sâlih Efendi b. Sâlih el-İmâm, Murtaza b. Mahmud ve gayruhüm.









987 [97a-1] Mehmed Çavuş b. Mustafa’nın vârislerinin ev, bağ, hayvan 
ve eşyaları ile tarla ve çayırların tasarruf hakkını Ali Ağa 
b. Mustafa’ya sattıkları
Husûs-ı âti’l-beyânın mahallinde tahrîri için bi’l-iltimâs kıbel-i şer‘den irsâl 
olunan Mevlânâ Mustafa Efendi mahmiye-i İstanbul’da Oruc Gāzi mahallinde 
iftihârü’l-emâcid ve’l-ekârim câmi‘ü’l-mehâmid ve’l-mekârim sâbıkan İstanbul 
Ağası olan Ali Ağa b. Mustafa’nın menzil-i âlîlerine varıp zeyl-i rakīmde isimleri 
mastûr olan müslimîn huzûrlarında akd-i meclis-i şer‘-i hatîr eyledikde sâbıkan 
çarşılar emîni olup mahmiye-i mezbûrede Şahsultan mahallesinde sâkin iken 
bundan akdem vefât eden Mehmed Çavuş b. Mustafa’nın sulbî kebîr oğulları ve 
bi’l-inhisâr vârisleri olan Abdurrahman Çelebi ile cüssesinin bülûğa tahammülü 
olup on dört yaşına bâliğ olup velâdetine vukūfları olan Dellâl Mehmed Bey ve 
İbrahim Çelebi ve Hasan Beşe ve Osman Beşe nâm kimesneler bülûğ ve rüşdü-
nü ihbâr edip rüşd ve bülûğuna mu‘terif olan Mustafa Çelebi meclis-i ma‘kūd-ı 
mezbûrda, işbu kitâb sâhibi olan mûmâ-ileyh Ali Ağa mahzarında her biri tav‘an 
ikrâr ve i‘tirâf edip Havâss-ı Aliyye müzâfâtından Büyük Çekmece nâhiyesine 
tâbi‘ Taşağılı nâm karyede vâki‘ Şeyh çiftliği demekle ma‘rûf ınde’l-ahâlî ve’l-cîrân 
ma‘lûmu’l-hudûd olup büyût-ı adîdeyi müştemil çiftlik ta‘bîr olunur mülk men-
zil ve yine menzil-i mezbûra muttasıl lede’l-ahâlî ve’l-cîrân ma‘lûmu’l-hudûd iki 
dönüm bir kıt‘a mülk bağ ve yine menzil-i mezbûr içinde mevcûd olan yedi kara 
sığır ve bir çift manda sığır ve iki inek ve iki dana ve dört aded [müd] buğday ve 
altı müd alef ve on keyl arpa ve otuz keyl kaplıca ve on beş keyl fiğ ve beş keyl 
burçak ve bir büyük saban demiri ma‘a cerşine ve iki küçük saban ve dört küçük 
saban demiri ve dört çeyger ve üç büyük burgu ve üç küçük burgu ve iki deste-
re ve üç çapa ve iki bel ve bir iy demiri ve bir törpü ve bir çalı tırpanı ve bir de-
mir tokmak ve bir işkı ve bir poladî keser ve bir küçük keser ve kapaklarıyla üç 
tencere ve bir kevgir kepçe ve iki sahan ve bir sini ve bir tava ve üç ağaç sini ve 
bir el değirmeni ve iki kürek ve iki gözer ve üç araba ve dört düğen ve sâir âlât-ı 
zirâ‘at-ı ma‘lûme babamız müteveffâ-yı mezkûrun ile’l-vefât mülkü ve hakkı olup 
ba‘de vefâtihî ikimize intikāl ve bu âna değin müşâ‘an mutasarrıflar iken hâlâ zikr 
olunan çiftliği ve bağı cemî‘ tevâbi‘i ve levâhıkı ve kâffe-i hukūk ve müştemilâtı 
ve merâfıkı ile içinde mevcûd olan eşyâyı bi safkatin vâhidetin mûmâ-ileyh Ali 
Ağa’ya elli altı bin akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi iştirâ ve tesellüm ve kabûl ve kabz eyledik-
den sonra yine merhûm ve mağfûrun-leh Bayezid Hân vakfından olup karye-i 
mezbûre sınırı dâhilinde mevâzi‘-i adîdede vâki‘ çiftlik-i mezbûra tebe‘iyyet ile 
tahdîd ve tavsîfden müstağnî senede vakf-ı mezbûra bin akçe mukāta‘a-i kadîmesi 
olup tahmînen doksan müd tohum istî‘âb eder tarlalar ve beş kıt‘a çayırlar ba-
bamız müteveffâ-yı mezkûrun ile’l-vefât taht-ı tasarrufunda olup ba‘de vefâtihî 
hasebi’l-âde ikimize intikāl etmişdi hâlâ zikr olunan tarlalar ile beş kıt‘a çayırın 
hakk-ı tasarrufunu ma‘rifet-i mütevellî-i vakf-ı mezbûr ile otuz beş bin akçe be-
del mukābelesinde mezbûr Ali Ağa’ya ferâğ ve tefvîz ve teslîm edip ol dahi tefev-
vüz ve kabûl ve kabz eyledikden sonra semen-i mezbûr elli altı bin akçe ve bedel-i 
mezkûr otuz beş bin akçe ki cem‘an doksan bir bin akçeyi tamâmen mezbûr Ali 
Ağa yedinden ahz u kabz eyledik. Min ba‘d zikr olunan çiftlik ve tarlalar ve çayır-
larda hak ve alâkamız kalmadı dediklerinde, gıbbe’t-tasdîk vâki‘ hâli Mevlânâ-yı 
mezbûr mahallinde tahrîr, ba‘dehû ma‘an ba‘s olunan Mehmed ile meclis-i şer‘a 
gelip vukū‘u üzre inhâ ve takrîr etmeğin mâ vaka‘a bi’t-taleb ketb olundu.
Fî evâhiri şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Hüseyin Çelebi b.  Kadri müezzin-i mescid-i Hoşkadem, Sefer 
Ağa b. Seydî Çorbacı-i Acemiyân, Mehmed b. Bayram el-münâdî, Hacı Zülfikār 
b. Abdullah, Mehmed Halîfe b. Ali el-Müezzin, Abdullah Çelebi b. Himmet, Yusuf 
Beşe b.  Abdullah, Receb Halîfe b.  Hüseyin Dede, Abdullah Çelebi b.  Ahmed, 
İsmail Efendi b.  Kadri, İbrahim Çelebi b.  el-Yesâri, Hasan Beşe b.  Mahmud, 
Abdülbâkī b. Abdülkerim ve gayruhüm.

988 [97a-2] Mehmed b. Hasan’ın evini Derviş Odabaşı b. Yusuf ’a sattığı
Mahmiye-i İstanbul’da Tercüman Yunus mahallesi sükkânından Mehmed 
b. Hasan nâm kimesne meclis-i şer‘-i hatîrde işbu râfi‘ü’l-kitâb Derviş Odabaşı 
b. Yusuf mahzarında ikrâr ve i‘tirâf edip akd-i âtî sudûruna değin mülk ve hak-
kım olup mahalle-i mezbûrede vâki‘ iki taraf müşterî-i mezbûr mülküne ve bir 
tarafı Afife Hâtun mülküne ve bir tarafı tarîk-i âma müntehî iki bâb fevkānî oda 
ve ahır ve kenîfi müştemil mülk menzilimi, cemî‘ hudûd ve hukūk ve müştemilâtı 
ile mezbûr Derviş Odabaşı’ya tarafeynden îcâb ve kabûlü hâvî bey‘-i bâtt-ı 
sahîh-i şer‘î ile yirmi dört bin beş yüz akçeye bey‘ ve teslîm edip ol dahi iştirâ 
ve tesellüm ve kabûl ve kabz eyledikden sonra semeni olan meblağ-ı mezbûr 
yirmi dört bin beş yüz akçeyi mezkûr Derviş Odabaşı yedinden tamâmen ahz u 
kabz edip ba‘de’l-yevm menzil-i mahdûd-ı mezkûr müşterî-i mezbûrun mülk-i 
müşterâsıdır, keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ramazan Halîfe b.  Siyami müezzin, Hüseyin b.  Ahmed, Eyüb 
Odabaşı, el-Hâc Mahmud b.  Ali, Mahmud [b.] Rıdvan, Musa b.  Yahya, Hacı 
Şaban b. Musa, Ahmed Efendi el-imâm ve gayruhüm.









989 [97b-1] Kayıkçılar yoldaşlarından Ahmed Beşe’nin Mustafa Çelebi ve 
Abdurrahman Çelebi b. Mehmed Çavuş’la sulh oldukları
Kayıkçılar yoldaşlarından Ahmed Beşe nâm râcil tarafından zikri âtî meblağı taleb 
ve da‘vâ ve lede’l-iktizâ sulh ve ibrâya vekîl olup nehc-i şer‘î ve vech-i mer‘î üzre 
vekâleti sâbite olan Osman Beşe b. Abdullah meclis-i şer‘-i hatîrde işbu râfi‘i’l-kitâb 
Mustafa Çelebi ve Abdurrahman Çelebi b.  Mehmed Çavuş mahzarlarında bi’l-
vekâle ikrâr ve i‘tirâf edip müvekkilim mezbûr Ahmed Beşe’nin mezkûrân zim-
metlerinde cihet-i karz-ı şer‘îden yirmi bin akçesi olup meblağ-ı mezbûru taleb ve 
da‘vâ eylediğimde ancak on dört bin akçe deynimiz vardır deyû ziyâde altı bin ak-
çeyi inkâr etmeleriyle beynimizde münâza‘ât-ı kesîre cereyânından sonra vesâtat-ı 
muslihîn ile da‘vâ-yı mezkûreden mezkûrân Abdurrahman Çelebi ve Mustafa 
Çelebi on altı bin akçe üzerine inşâ-i akd-i sulh eylediklerinde ben dahi sulh-ı 
mezbûru vekâleten kabûl ve bedel-i sulh olan meblağ-ı mezbûr on altı bin akçeyi 
meclis-i sulhde mezkûrân yedlerinden vekâlet-i mahkiyyem hasebiyle tamâmen 
ahz u kabz ve mâ‘adâ da‘vâsından zimmetlerini ibrâ-i âm ile ibrâ ve iskāt eyledim 
min ba‘d mezbûrân kıbellerinde müvekkil-i mezbûrun bir akçe ve bir habbe hakkı 
bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-mezbûre.
Şuhûdü’l-hâl: Hüseyin Çelebi b. Kadri, Sefer Ağa b. Seydî, Mehmed b. Bayram, 
el-Hâc Zülfikār b. Abdullah, Mehmed Halîfe b. Ali, Abdullah Çelebi b. Himmet 
ve gayruhüm.

990 [97b-2] Peykel v. Serkis’in fırınındaki bârgir ve aletlerdeki hissesini ortağı 
Bâli Beşe b. Mustafa’ya sattığı
Dârü’l-hilâfeti’l-aliyye Kostantıniyye el-mahmiyye mahallâtından Kumkapı kur-
bunda Nişancı Paşa-yı Atîk mahallesinde vâki‘ ekmekçi fırınında habbâz olan 
Peykel v. Serkis nâm Ermeni meclis-i şer‘-i hatîrde fahrü’l-a‘yân râfi‘ü hâze’l-kitâb 
Bâli Beşe b.  Mustafa nâm râcil mahzarında ikrâr ve i‘tirâf edip zikri âtî bey‘in 
sudûruna değin mülk ve hakkım olup zikr olunan fırın içinde mevcûde olan yir-
mi re’s bârgir ile ekmekçilere mahsûs olup beynimizde ma‘lûme âlât-ı lâzımenin 
nısf-ı şâyi‘ini tarafeynden îcâb ve kabûlü hâvî bey‘-i bâtt-ı sahîh-i şer‘î ile Bâli 
Beşe’ye üç yüz kıt‘a riyâlî kebîr guruşa bi safkatin vâhidetin bey‘ ve teslîm ol dahi 
iştirâ ve tesellüm ve kabz eyledikden sonra semeni olan meblağ-ı mezbûr üç yüz 
riyâlî guruşu mezkûr Bâli Beşe yedinden tamâmen ahz u kabz edip ba‘de’l-yevm 
zikr olunan bârgirler ve âlât-ı lâzımenin nısf-ı şâyi‘i mezbûr Bâli Beşe’nin mülk-i 
müşterâsıdır, meblağ-ı mezbûrda ve semeninde vechen mine’l-vücûh alâkam 
kalmadı dedikde gıbbe’t-tasdîk, mâ vaka‘a bi’t-taleb ketb olundu.
Tahrîren fi’l-yevmi’t-tâsi‘ min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Umdetü’l-vâ‘izîn eş-Şeyh Abdülkerim Efendi b.  el-merhûm 
Şeyh Veli, Ahmed Reis b.  Abdullah, İbrahim Çelebi b.  Ali el-Kayyım, el-Hâc 
Abdülvehhab Çelebi b. ( ) ve gayruhüm.

991 [97b-3] Hatice Hâtun bt. Osman’ın cariyesi Firûz bt. Abdullah’ı azat ettiği
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘-i mutah-
hardan Mevlânâ Keşfî Mustafa Efendi irsâl olunup ol dahi mahmiye-i İstanbul’da 
Defterdâr Ahmed Çelebi mahallesinde bahçe ustası İbrahim Ağa b.  Hasan’ın 
sâkin olduğu menziline varıp zeyl-i rakīmde muharrerü’l-esâmî olan müslimîn 
huzûrunda akd-i meclis-i şer‘-i hatîr eyledikde mersûm İbrahim Ağa’nın zev-
cesi olup zâtı mezbûr İbrahim Ağa ve bahçe hocası Abdullah Efendi b. İbrahim 
ta‘rîfleri ile mu‘arrefe olan fahrü’l-muhadderât Hatîce Hâtun bt. Osman meclis-i 
ma‘kūd-ı mersûmda ikrâr ve takrîr-i kelâm edip kendiye rıkkıyyetini mu‘terife 
olan işbu orta boylu açık kaşlı gök elâ gözlü Rusiyyetü’l-asl Firûz bt.  Abdullah 
nâm câriye-i memlûkemi, hasbeten lillâhi te‘âlâ ve taleben li merzâti Rabbi’l-
a‘lâ tahrîr ve i‘tâk ve silk-i harâir-i asliyyâta ilhâk ve idrâc eyledim ba‘de’l-yevm 
merkūme Firûz sâir harâir-i asliyyât gibi hürre olup üzerinde hakk-ı velâdan 
gayrı hakkım bâkī kalmadı dedikde vâki‘ hâli Mevlânâ-yı mezbûr mahallinde 
tahrîr, ba‘dehû ma‘an ba‘s olunan Mehmed b. Ramazan ile meclis-i şer‘a gelip alâ 
vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ali Bey b. Abdullah, Ali Ağa b. Receb, Abdülkādir Efendi b. ( ), Ali 
b. Mustafa el-Yesâri, Receb b. İsâ ve gayruhüm.

992 [97b-4] Hatice bt. Abdullah ile Ramazan Beşe b. Abdullah’ın boşandıkları 
ve birbirlerinin zimmetlerini ibrâ ettikleri
Mahmiye-i İstanbul’da Cebecibaşı mahallesinde sâkine Hatîce bt. Abdullah nâm 
hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevci Ramazan 
Beşe b.  Abdullah mahzarında ikrâr ve takrîr-i kelâm edip zevcim mezbûr 
Ramazan Beşe zimmetinde mütekarrir ve ma‘kūdun-aleyh olan bin akçe mehr-i 
müeccelim ve nafaka-i iddet-i ma‘lûmem üzerlerine ve me’ûnet-i süknâm 
dahi kendi üzerime olmak üzre zevcim mezbûr Ramazan Beşe ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl ettikden son-
ra zevciyyete müte‘allika âmme-i da‘vâdan her birimiz âharın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’l-mu‘teber, 
mâ vaka‘a bi’t-taleb ketb olundu.
Fi’l-yevmi’l-âşir [min] şehri Rebî‘ilâhir sene 1074.
Şuhûdü’l-hâl: Mehmed b.  Ali el-Müezzin, Hasan b.  Abdullah, Ali b.  Mehmed, 
Hasan b. Abdullah, Abdülkerim b. Ali ve gayruhüm.

993 [98a-1] Mehmed Efendi b. Yakub’un Veli Beşe b. Hanefi ve el-Hâc Hüseyin 
b. Mustafa’ya ait arsanın vakıf olduğu iddiasını ispatlayamadığı
Mahmiye-i İstanbul’da Mahmud Paşa câmi‘-i şerîfi’nin imâmı olup zik-
ri âtî da‘vâya kıbel-i şer‘den me’zûn olan Mehmed Efendi b.  Yakub dîvân-ı 
sa‘âdet-makrûnda câi’z-zikr arsaya vâzı‘u’l-yed olan işbu râfi‘ü’l-kitâb Veli 
Beşe b.  Hanefî ve el-Hâc Hüseyin b.  Mustafa mahzarında üzerlerine da‘vâ ve 
takrîr-i kelâm edip zikr olunan Mahmud Paşa mahallesinde vâki‘ bir tarafdan 
Kapıcı Ahmed Bey mülküne ve bir tarafı Odabaşızâde Süleyman mülküne ve 
bir tarafı Tavuk Hân’ına ve bir tarafı tarîk-i âma müntehî arsayı, mâliki olan 
Meremmâtçı Ali nâm kimesne ( ) senesinde vakf ve gallesini câmi‘-i mezbûr 
imâmı olanlara şart ve ta‘yîn edip ben câmi‘-i mezbûrda imâm olduğum ecilden 
arsa-i mevkūfe-i mezbûrenin gallesini mezbûrândan taleb eylediğimde edâdan 
te‘allül eder suâl olunsun dedikde gıbbe’s-suâl mezbûrân cevâblarında, sâlifü’z-
zikr arsa mukaddemâ dört bâb fevkānî ve iki bâb tahtânî beyti ve kameriyeyi ve 
bir matbahı ve mahzen ve kenîfi hâvî iken mahalle-i mezbûre sükkânından İsâ 
Bey b.  Mustafa nâm kimesnenin ile’l-vefât mülkü ve hakkı olup ba‘de vefâtihî 
bi hasebi’l-irsi’ş-şer‘î zevce-i metrûkesi Mümine bt.  Perviz’e ve sulbî kebîr oğlu 
Mehmed Çelebi’ye ve sulbiye kebîre kızı Ayşe’ye isâbet ve intikāl eyledikden 
sonra işbu meclis-i şer‘de kırâ’at olunan hüccet-i şer‘iyye nâtık olduğu üzre 
merkūmân Mehmed Çelebi ve Mümine Hâtun yirmi dört sehim i‘tibâr olunan 
menzil-i mezkûrda olan on yedi sehim hisse-i şâyi‘alarını bin kırk dokuz sene-
si Zilka‘desi’nin evâhirinde yüz yirmi bin akçe semen-i makbûza işbu Ayşe’ye 
bey‘ ve teslîm ol dahi ba‘de’l-iştirâ ve’t-tesellüm ve’l-kabz on yedi sehimi şirâen 
ve yedi sehimi irsen mülkü oldukdan sonra bundan akdem vâki‘ harîk-i kebîrde 
bi’l-külliye muhterik olup arsa sırfa kalmağla işbu meclis-i şer‘de kırâ’at olu-
nan hüccet-i şer‘iyye nâtıka olduğu üzre mezbûre Ayşe dahi târih-i kitâb sene-
si şehr-i Rebî‘ulevveli’nin yirmi ikinci gününde zikr olunan arsa-i muhterika-
yı ikimize yirmi beş bin akçe semen-i makbûza bâtten bey‘ ve teslîm biz dahi 
ale’l-iştirâk iştirâ ve tesellüm ve kabz edip bu âna değin mülkiyyet üzre tasar-
ruf olunagelmişdir deyip vech-i muharrer üzre vakf olduğunu her biri münkir 
olıcak müdde‘î-i mezbûrdan müdde‘âsını mübeyyine beyyine taleb olunduk-
da ityân-ı beyyine için dört beş def ‘a istimhâl edip her kerede mehl-i şer‘î ile 
ba‘de’l-imhâl ityân-ı beyyineden izhâr-ı acz edip yemîn dahi vermemeğin, mâ 
vaka‘a bi’t-taleb ketb olundu.
Fi’l-yevmi’s-sânî [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mustafa Bey Boyacılar Kethüdâsı, Hacı Ahmed b.  Mahmud, 
Abdülkerim Ağa Muhzırân, Abdi Çelebi b. Hüseyin, Ali b. Hasan ve gayruhüm.

994 [98a-2] Aşçıbaşısı Abdullah Ağa b. Abdullah’ın, tellâl Mehmed’de olan 
alacağını kefili Ahmed Ağa b. Yusuf ’tan aldığı
Mahmiye-i İstanbul’da Saray-ı atîk-i sultânî aşçıbaşısı olan mefharü’l-a‘yân 
Abdullah Ağa b. Abdullah tarafından husûs-ı âti’l-beyâna vekîl olup Mustafa Beşe 
b. Osman ve Mehmed Çavuş b. Muslu nâm kimesneler şehâdetleriyle şer‘an vekâleti 
sâbite olan Ramazan Ağa b. Şaban meclis-i şer‘-i hatîrde işbu bâ‘isü’l-kitâb Ahmed 
Ağa b.  Yusuf mahzarında bi’l-vekâle ikrâr ve takrîr-i kelâm edip müvekkilim 
mersûm Abdullah Ağa târih-i kitâbdan üç sene mukaddem altı yüz altı dirhemden 
masnû‘ bir sîm leğen ile bir sîm ibriğini bey‘ için Mehmed nâm dellâle verip ol dahi 
Bezzâ[zi]stân-ı atîk’de mezbûr Ahmed Ağa’nın dolabı önünde Hasan nâm kimes-
neye sekiz bin dört yüz seksen dört akçeye bey‘ eyledikde mezbûr Ahmed Ağa se-
meni olan meblağ-ı merkūma kefîl olmağla mezkûr dellâl Mehmed mütebeyyinen 
fevt olmağla veresesi ma‘rifetiyle merkūm Ahmed Ağa’dan meblağ-ı mezbûru mü-
vekkilim mersûm Abdullah Ağa da‘vâ ve taleb eyledikde mezkûr Ahmed Ağa inkâr 
etmekle beynlerinde münâza‘ât-ı kesîre vâkı‘a olmuşdu el-hâletü hâzihî vesâtat-ı 
muslihîn ile mezbûr Ahmed Ağa müvekkilim merkūm Abdullah Ağa’nın da‘vâ-yı 
meşrûhasından dört bin beş yüz akçe üzerine inşâ-i akd-i sulh eylediklerinde ol 
dahi sulh-ı mezbûru kabûl ve bedel-i sulh olan meblağ-ı merkūm dört bin beş yüz 
akçeyi müvekkilim mezbûr Abdullah Ağa mezkûr Ahmed Ağa yedinden ahz u 
kabz edip mâ‘adâ üç bin dokuz yüz seksen dört akçe da‘vâsından mezbûr Ahmed 
Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledi dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: el-Hâc Şaban b.  Abdullah, Mehmed Çavuş b.  Mustafa, İsmail 
Çelebi es-Sahhâf, es-Seyyid Cafer Çelebi es-Sahhâf, İbrahim Çelebi b. Yusuf ve 
gayruhüm.

995 [98a-3] Celeb Kara Yani v. Nikola’nın Kasap Aleksandri ile 
davasının olmadığı
Havâss-ı Aliyye müzâfâtından Çatalca nâm kasaba sükkânından olup celeb 
tâifesinden olan Kara Yani v.  Nikola nâm zimmî meclis-i şer‘-i hatîr-i lâzımü’t-
tevkīrde yine kasaba-i mezbûre sükkânından olup kasap tâifesinden olan 
Aleksandri v.  Mihal nâm zimmî muvâcehesinde ikrâr ve takrîr-i kelâm edip 
merkūm Aleksandri’nin karındaşı Yorgi zimmetinde deyn-i şer‘îden yirmi dört 
bin dört yüz akçe hakkım olup bundan akdem mezbûr Yorgi’nin nefsinde ve zim-
metinde olan meblağ-ı merkūma kefîl olmuş idin deyû mesfûr Aleksandri’den 
da‘vâ eylemiş idim. Hâliyâ merkūm Aleksandri’yi kefâlet-i mezbûreden ihrâc ey-
ledim ba‘de’l-yevm mezbûr Aleksandri ile husûs-ı mezbûra müte‘allika da‘vâm 
yoktur dedikde mâ vaka‘a bi’t-taleb ketb olundu.
Fi’l-yevmi’l-âşir [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b. Hüseyin, el-Hâc Mehmed b. İbrahim, Ahmed Beşe 
er-Râcil, Sefer Çavuş el-Mübâşir ve gayruhüm.

996 [98b-1] Hümâ Hâtun bt. İbrahim’in kocası Ali Beşe b. Nasûh’ta 
alacağının olduğu
Mahmiye-i İstanbul’da Mi‘mâr Sinan mahallesinde sâkine Hümâ Hâtun 
bt.  İbrahim nâm hâtun mahfil-i kazâda, hâlâ zevci Ali Beşe b.  Nasûh mahza-
rında üzerine takrîr-i da‘vâ edip târih-i kitâbdan iki sene mukaddem mezkûr 
Ali Beşe’ye on üç bin fıddî râyic fi’l-vakt akçe ikrâz ve teslîm ol dahi iktirâz ve 
kabz etmişdi hâlâ meblağ-ı mezbûru zevcim mezbûr Ali Beşe’den taleb ederim, 
suâl olunsun dedikde gıbbe’s-suâl mezbûr Ali Beşe cevâbında fi’l-hakīka zev-
cem müdde‘iyye-i mezbûreden vech-i muharrer üzre on üç bin akçe istikrâz 
ve kabz edip elân zimmetimde lâzımü’l-edâ ve vâcibü’l-kazâ deynimdir deyû 
bi’t-tav‘ ve’r-rızâ ikrâr ve i‘tirâf etmeğin alâ mûcebi i‘tirâfihî meblağ-ı mezbûru 
edâya mezbûr Ali Beşe’ye tenbîh olunup mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: Nasûh Beşe b.  ( ), el-Hâc Ahmed b.  ( ), Abdi b.  Hüseyin, Dede 
b. Mahmud ve gayruhüm.

997 [98b-2] Magır v. Mıgırdiç’in, eşi Tamam bt. Serkis’i İsmail Beşe b. Ahmed’in 
dövdüğü iddiasını ispatlayamadığı
Mahmiye-i İstanbul’da Süleyman Ağa mahallesinde sâkine kendi tarafından 
asîl ve zevcesi Tamam bt. Serkis nâm nasrâniyye kıbelinden husûs-ı âtîye vekîl 
olup bimâ hüve nehci’s-sübût şer‘an vekâleti sâbite olan Magır v. Mıgırdiç nâm 
Ermeni dîvân-ı kāimmakām-ı sadr-ı a‘zamîde ma‘kūd olan mahfil-i kazâda, işbu 
râfi‘ü’l-kitâb İsmail Beşe b. Ahmed mahzarında üzerine takrîr-i da‘vâ edip zevcem 
mezbûre Tamam firâşımdan hâmil iken mezbûr İsmail Beşe târih-i kitâbdan dört 
gün mukaddem bi gayri hakkın amden mezkûre Tamam’ın karnına darb edip ol 
darbın şiddetinden bir cenîn-i meyyit ittikā? ve iskāt etmişdir, hâlâ suâl olunup 
mûcebi icrâ olunmak matlûbumdur dedikde gıbbe’s-suâl ve akībe’l-inkâr mezkûr 
Magır’dan müdde‘âsını mübeyyine beyyine taleb olundukda ityân-ı beyyineden 
izhâr-ı acz edip istihlâf etmeğin fi’l-vâki‘ mezkûre Tamam’ın amden bi gayri hak-
kın karnına darb etmeyip ve ol darbın şiddetinden ittikā? ve cenîn [iskāt] etmedi-
ğine mezbûr İsmail Beşe’ye yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ etmeğin bilâ-beyyine mu‘ârazadan men‘ birle mâ hüve’l-vâki‘ 
bi’t-taleb ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Mustafa Efendi b. Davud, Halil [b.] Musa, Ali b. Abdullah, el-Hâc 
Rıdvan, Hacı Hasan ve gayruhüm.

998 [98b-3] Ömer Efendi b. Ebûbekir’in arsasını Hacı Yusuf Beşe 
b. Abdullah’a sattığı
Mahmiye-i İstanbul’da Kırkçeşme kurbunda Firûz Ağa mahallesi sâkinlerinden 
Ömer Efendi b.  Ebûbekir meclis-i şer‘-i hatîr-i lâzımü’t-tevkīrde işbu sâhibü’l-
kitâb Hacı Yusuf Beşe b. Abdullah mahzarında ikrâr ve takrîr-i kelâm edip silk-i 
mülk-i sahîhimde münselik mahalle-i mezbûrede vâki‘ tarafeyni müşterî-i 
mezbûr mülkü ve bir tarafı imâma meşrût vakıf menzil ve bir tarafı tarîk-i 
hâs ile mahdûd Neslihan Hâtun’dan bundan akdem iştirâ eylediğim muhterik 
mülk menzil arsasını, nakd-i râyic fi’l-vakt yirmi bir bin akçeye bey‘-i bâtt-ı 
sahîh-i şer‘î ile bey‘ ve teslîm ol dahi iştirâ ve kabûl ve tesellüm eyledikden son-
ra semeni olan meblağ-ı mezbûr yirmi bir bin akçeyi tamâmen yedinden alıp 
kabz eyledim ba‘de’l-yevm arsa-i mezbûre merkūm Hacı Yusuf Beşe’nin mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’l-
mu‘teber, mâ vaka‘a bi’t-taleb ketb olundu.
Fi’l-yevmi’s-sâmin [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Umdetü’l-ulemâ Ali Efendi Sâbık Belgrad Kadısı, Fahrü’l-eimme 
Halil Efendi b. Ali el-İmâm, Ahmed Halîfe el-Müezzin, Mustafa Beşe Keresteci, 
Hasan b. Abdullah, Ali Bey b. Abdullah ve gayruhüm.

999 [98b-4] Solakbaşı Mustafa Ağa’nın eşyalarını tehditle düşük fiyata aldığı 
iddiasını Mahmud Çelebi b. Ali Yesâri’nin ispatlayamadığı
Mahmiye-i İstanbul’da Sofular mahallesi sâkinlerinden Mahmud Çelebi b.  Ali 
Yesâri sâbıkan solakbaşı olan Mustafa Ağa mahzarında üzerine takrîr-i da‘vâ 
edip merkūm Mustafa Ağa bundan akdem solakbaşı iken zâbitim olup tehdîdini 
îkā‘a kādir olmağla beni tehdîd ve ikrâh edip eşyâ-i memlûkemden bir samur 
kaplı kadife kürk ve kadife eyeri değer-i bahâsı otuz bin akçe iken benden 
ikrâhen yirmi bin akçeye iştirâ etmişdir hâlâ suâl [olunup] merkūm kürk ve de-
ğeri bana redde mezbûr Mustafa Ağa’ya tenbîh olunmak murâdımdır dedikde 
gıbbe’s-suâl merkūm Mustafa Ağa cevâbında müdde‘î-i mezbûr, merkūm kürk 
ve eyeri tâyi‘an bey‘ ettiğini ikrâr ve lâkin vech-i meşrûh üzre ikrâh-ı mu‘teberi 
inkâr eyledikde müdde‘î-i mezbûrdan müdde‘âsını mübeyyine beyyine taleb 
olundukda izhâr-ı acz edip istihlâf etmeğin ol dahi alâ vefki’l-mes’ûl half billâhi 
te‘âlâ etmeğin mûcebince müdde‘î-i mezbûr bî-vech mu‘ârazadan men‘ birle mâ 
vaka‘a bi’t-taleb ketb olundu.
Hurrire fi’l-yevmi’l-âşir [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Ağa Koyun Emîni, Mustafa Çelebi el-Kayyım, Emir 
Ahmed Çelebi Bölük, Hamza Bey ve gayruhüm.

1000 [98b-5] İshak v. Laçin’in Avanos v. Asadur’da alacağı 
olduğunu ispatlayamadığı
Mahmiye-i İstanbul’da Şeyh Ferhad mahallesinde sâkin İshak v.  Laçin nâm 
Ermeni mahfil-i kazâda işbu hâmilü’s-sifr Avanos v.  Asadur nâm Ermeni 
muvâcehesinde üzerine takrîr-i da‘vâ edip mezbûr Avanos’a yedi yüz kıt‘a riyâlî 
guruş ikrâz ve teslîm ol dahi iktirâz ve kabz etmişdi hâlâ meblağ-ı mezbûru 
taleb ederim, suâl olunsun dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda ityân-ı beyyine-
den izhâr-ı acz edip istimhâl etmeğin mehl-i şer‘î ile imhâl ve müddet-i me-
hil münkaziyye oldukdan sonra yemîn dahi [vermemeğin], mâ vaka‘a bi’t-taleb 
ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Ali b.  Hasan, Hüseyin b.  Ebûbekir, Abdi [b.] Hüseyin, Mustafa 
b. Ali, el-Hâc Ahmed b. Mahmud ve gayruhüm.

1001 [99a-1] Piyâle Bey b. Abdullah’ın borçlarını ödemek için vârislerinin 
arsasını Veli Bey b. Hasan’a sattıkları
Mahmiye-i İstanbul’da Kazgancı Sadi mahallesinde sâkin iken bundan akdem 
vefât eden Piyâle Bey b. Abdullah’ın verâseti, zevce-i menkûhası Ayşe bt. Mehmed 
nâm hâtun ile sulbî oğlu Ahmed’e münhasıra olduğu şer‘an zâhir ve müte‘ayyin 
oldukdan sonra mezbûre Ayşe Hâtun asâleten ve sagīr-i mezbûrun tesviye-i 
umûruna kıbel-i şer‘den mansûb vasîsi Mahmud Efendi b.  Şaban vesâyeten 
meclis-i şer‘-i hatîr-i lâzımü’t-tevkīrde işbu bâ‘isü’l-kitâb Veli Bey b.  Hasan 
nâm kimesne mahzarında her biri ikrâr ve takrîr-i kelâm edip müteveffâ-yı 
mezbûrun düyûn-ı kesîre-i müsbetesi olup mahalle-i mezbûrede vâki‘ bir tara-
fı Hasan Çelebi b.  Mustafa mülkü ve bir tarafı Cafer Çavuş mülkü ve bir tarafı 
Dergâh-ı âlî yeniçerilerine mahsûs Atmeydanı ve bir tarafı tarîk-i âma müntehî 
muhterik menzil arsasından gayrı nukūd ve menkūl ve esâs-ı beyt ve evân-ı 
nühâsiyye ve gayr-ı nühâsiyye ve bi’l-cümle ism-i mal ıtlâk olunur terekesi ol-
mamağla, düyûn-ı mesfûre için arsa-i mezkûrenin bey‘i lâzım gelmeğin kirâren 
ve mirâren mecâlis-i tâlibîne ve mehâfil-i râgıbîne arz-ı müzâyede olundukda 
rağabât-ı nâs inkıtâ‘ıyla mezbûr Veli Bey üzerinde on beş bin akçede karâr edip 
tâlib-i âhar zuhûr etmeyip ve meblağ-ı mezkûr arsa-i mezbûrenin semen-i misli 
olduğu müte‘ayyin ve mütebeyyin olmağla arsa-i mezbûreyi bey‘a kıbel-i şer‘den 
me’zûn olduğumuz ecilden arsa-i mezbûreyi bi cümleti’t-tevâbi‘ merkūm Veli 
Bey’e asâleten ve vesâyeten zarûret-i düyûn-ı mevkūfe için on beş bin akçeye 
bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre iştirâ 
ve kabûl ve kabz ve tesellüm eyledikden sonra semeni olan meblağ-ı mezbûr on 
beş bin akçeyi asâleten ve vesâyeten mezbûr Veli Bey yedinden tamâmen ahz u 
kabz eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Şaban Beşe b.  Abdullah, Hasan b.  Osman, İbrahim b.  Osman, 
Hasan b. Hüseyin, Mehmed b. Muslu, Hüseyin b. Ahmed, Derviş b. Mehmed.

1002 [99a-2] Piyâle Bey b. Abdullah’ın terekesinden hanımı Ayşe bt. Mehmed’in 
mehrini ve miras hissesini aldığı
Mahmiye-i İstanbul’da Kazgancı Sadi mahallesinde sâkin iken bundan ak-
dem vefât eden Piyâle Bey b.  Abdullah’ın verâseti, zevce-i metrûkesi Ayşe 
bt.  Mehmed nâm hâtun ile sulbî sagīr oğlu Ahmed’e münhasıra olduğu şer‘an 
zâhir ve müte‘ayyin oldukdan sonra mezbûre Ayşe Hâtun meclis-i şer‘-i hatîr-i 
lâzımü’t-tevkīrde sagīr-i mezbûrun tesviye-i umûruna kıbel-i şer‘den mansûb 
vasîsi ve müteveffâ-yı mezbûrun terekesine bi’l-vesâye vâzı‘u’l-yed olan 
Mahmud Efendi b. Şaban mahzarında ikrâr ve takrîr-i kelâm edip müteveffâ-yı 
mezbûrun zimmetinde mütekarrir olan üç bin akçe mehr-i müeccel-i müsbe-
timi ve müteveffâ-yı mezbûrdan irs-i şer‘î ile bana isâbet eden sümün hisse-i 
şer‘iyyemi vasiyy-i mezbûr Mahmud Efendi yedinden tamâmen ahz u kabz ey-
ledim min ba‘d müteveffâ-yı mezbûra müte‘allik alâka ve medhalim yoktur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer [min] şehri Rebî‘ilâhir sene 1074.
Şuhûdü’l-hâl: es-Sâbikūn.









1003 [99a-3] İbrahim Bey b. el-Hâc Ömer Efendi’nin Zımara köyü ahalisinde 
olan alacağını aldığı
Eyâlet-i Anadolu’da kasaba-i Eğin sâkinlerinden İbrahim Bey b.  el-Hâc Ömer 
Efendi meclis-i şer‘-i hatîr-i lâzımü’t-tevkīrde Divriği kazâsı müzâfâtından 
Zımara nâm karye ahâlîsinden Pigel v. Kirkor ve Kirkor v. Bâli ve Kirkor v. Arslan 
nâm Ermeniler mahzarlarında ikrâr ve takrîr-i kelâm edip karye-i mezbûre 
ahâlîsi zimmetlerinde deyn-i şer‘îden olan iki bin dokuz yüz riyâlî guruş hakkı-
mı yedlerinden bi’t-tamâm alıp kabz edip meblağ-ı merkūm iki bin dokuz yüz 
guruşa müte‘allika da‘vâdan ve târih-i kitâba gelince beynimizde vâkı‘a ahz u i‘tâ 
ve mu‘âmelât-ı şettâya müte‘allika da‘vâdan mezbûrları ibrâ-i âmm-ı kātı‘ü’n-
nizâ‘la ibrâ eyledim ba‘de’l-yevm eğer benden ve eğer vekîlimden husûs-ı 
mezbûra müte‘allika da‘vâ sudûr ederse lede’l-hükkâmi’l-kirâm mesmû‘a olma-
ya dedikde gıbbe’t-tasdîki’l-mu‘teber mezbûrlar dahi târih-i kitâba gelince cemî‘ 
de‘âvî ve mütâlebâtdan merkūm İbrahim Bey’i ibrâ eyledik dediklerinde, mâ 
vaka‘a bi’t-taleb ketb olundu.
Fi’l-yevmi’s-sânî aşer min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mustafa Ağa Kethüdâ-yı Fâtıma Sultan, Sâlih Efendi b.  Mustafa 
Çelebi, Ahmed Çelebi b. Abdullah, Hasan Beşe b. Ahmed, Osman Çelebi b. Ali, 
Ömer Beşe b. Demirci ve gayruhüm.

1004 [99a-4] el-Hâc Mustafa b. Ali’nin evini Bayram Efendi b. eş-Şeyh 
Receb’e sattığı
Mahmiye-i İstanbul’da Harâccı Muhyiddin mahallesinde sâkin el-Hâc Mustafa 
b. Ali meclis-i şer‘-i hatîr-i lâzımü’t-tevkīrde işbu bâ‘isü’l-kitâb mefharü kuzâti’l-
İslâm zübdetü vülâti’l-enâm Bayram Efendi b. eş-Şeyh Receb mahzarında ikrâr 
ve takrîr-i kelâm edip merhûme Kerime Hâtun vakfına arsasının senede altı 
yüz akçe mukāta‘a-i kadîmesi olup binâsı mülküm olan mahalle-i mezbûrede 
vâki‘ bir tarafı a‘lemü’l-ulemâ’i’l-muhakkikīn efdalü’l-fuzalâ’i’l-müdakkikīn 
ma‘denü’l-fazl ve’l-yakīn Şaban Efendi hazretleri tasarruflarında olan ekmek-
çi değirmeni ve bir tarafı Hasan Beşe tasarrufunda olan menzile ve iki tarafı 
tarîk-i âma müntehî hâriciyyede bir bâb fevkānî oda ve bir bâb tahtânî oda ve 
kenîf ve dâhiliyyede iki bâb fevkānî oda ve bir sofa ve dehliz ve kenîf ve tahtânî 
iki bâb oda ve bir su kuyusu ve bir kenîf ve cüneyneyi müştemil olan menzili 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık seksen beş bin 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi iştirâ ve kabûl ve kabz ve tesellüm eyledikden 
sonra semeni olan meblağ-ı mezbûr seksen beş bin akçeyi müşterî-i mezbûr 
Bayram Efendi yedinden tamâmen ahz u kabz eyledim ba‘de’l-yevm menzil-i 
mahdûd-ı mezbûr merkūm Bayram Efendi’nin mülk-i müşterâsı olmuşdur key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâlis aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Efendi b.  Ramazan el-İmâm, Ahmed Efendi b.  İbrahim 
el-Müezzin, Mehmed Efendi b.  Mustafa el-kadı, Süleyman Ağa b.  Mehmed 
el-Cündî Mehmed Ağa b.  Mustafa er-Râcil, el-Hâc Ahmed Ağa el-Hammâmî, 
Ahmed Beşe b. Kurt, Hasan Beşe b. Sinan, Mehmed b. Hüseyin Dellâl, İbrahim 
Beşe er-Râcil, Mustafa b. Ramazan ve gayruhüm.

1005 [99b-1] Rüstem Ağa Mescidi müezzini Şaban’ın para Vakfı’na Mansur 
Çelebi b. Mansur’u mütevellî tayin ettiği
Sernâme-i hasbihâl-i perâne-i hamd-i vâkıfü’l-ahvâl melik-i müte‘âl celle ani’l-
vehm ve’l-hayâl ile terşîh ve tezyîn ve zîver-i salât u selâm resûl-i rabb-i zi’l-celâl 
sallallâhu te‘âlâ aleyhi ve alâ âlihî ve ashâbihî hayru’l-ashâb ve hayru’l-âl ile 
tevşîh ve tezyîn kılındıkdan sonra bâ‘is-i tastîr-i kitâb-ı şer‘î oldur ki mahmiye-i 
İstanbul’da Hoca Kasım Günanî mahallesi sükkânından olup mahalle-i 
mezbûrede vâki‘ Rüstem Ağa mescid-i şerîfinde müezzin olan sâhibü’l-hayrât 
ve’l-hasenât ve râgıbü’l-meberrât ve’s-sadakāt Şaban b.  ( ) meclis-i şer‘-i celîl-i 
lâzımü’t-tebcîlde vakf-ı âti’z-zikre li ecli’t-tescîl mütevellî nasb ve ta‘yîn eyle-
diği Mansur Çelebi b.  Mansur mahzarında bast-ı kelâm ve ta‘bîr ani’l-merâm 
edip hasbeten lillâhi te‘âlâ ahlas-ı mal ve etyab-ı menâlimden yetmiş iki esedî 
guruş ibrâz ve sâir emvâlimden ifrâz edip vakf-ı sahîh-i şer‘î ve haps-i sarîh-i 
mer‘î ile vakf ve haps edip şöyle şart eyledim ki meblağ-ı mezbûr her sene onu 
on bir hesâbı üzre rehn-i kavî ve kefîl-i melî veya ikisinden biri ile istirbâh ve 
istiğlâl olunup bi fazli’l-lâhi’l-meliki’l-müte‘âl hâsıl olan gılâli mâdemki hayâtda 
olam kendim mutasarrıf olup ba‘de’l-vefât mescid-i mezbûrda her kim imâm 
ve müezzin olursa iki akçe tevliyyeti vazîfesinden mâ‘adâsını alıp beynlerinde 
ale’s-seviyye iktisâm edip her biri mukābelesinde günde üç İhlâs-ı şerîf oku-
yup sevâbını rûhuma ihdâ edeler ve tevliyyet benden sonra merkūm Mansur 
Çelebi’ye meşrûta olup cihet-i tevliyyet deyû yevmî iki akçe vazîfeye mutasarrıf 
ola, ba‘de vefâtihî re’y-i hâkime müfevvaz ola ve eğer mürûr-ı eyyâm ile şart-ı 
mezkûreye ri‘âyet müte‘azzire olursa mutlakā fukarâ-yı müslimîne sarf oluna 
deyû meblağ-ı merkūmu mütevellî-i mezbûra def ‘ ve teslîm edip ol dahi vak-
fiyet üzre kabz ve tesellüm eyledim dedikden sonra gıbbe’t-tasdîki’l-mu‘teber 
vâkıf-ı mezbûr inân-ı kelâmını semt-i rücû‘a ve zimâm-ı merâmını savb-ı âhara 
sarf edip vakf-ı nukūd eimme-i selâse katlarında gayr-ı câiz olmağın vakf-ı 
mezbûrdan rücû‘ edip nukūd-ı mezbûreyi istirdâd ederim deyicek mütevellî-i 
merkūm cevâb-ı bâ savâba tasaddî edip eğerçi vakf-ı nukūd eimme-i selâse 
katlarında gayr-ı câizdir, lâkin İmâm Züfer’den Hazret-i İmâm Ensârî rivâyeti 
üzre câiz ve meşrû‘ olup anların rivâyetleri üzre vakf-ı mezbûrun sıhhat ve 
cevâzına hükm taleb ederim deyû hâkim-i muvakki‘-i kitâb tûbâ-lehû ve hüs-
nü me’âb hazretleri huzûrunda müterâfi‘ân ve fasl u hasma tâlibân oldukların-
da, hâkim-i mûmâ-ileyh -esbağallâhu ni‘amehû aleyh- dahi cânib-i vakfa nazar 
edip re’y-i merkūm üzre vakf-ı mezbûrun sıhhatine hükm ettikden sonra vâkıf-ı 
mezbûr semt-i rücû‘a âhar yüzden tulû‘ edip eğerçi hâkim hükmü ile vakfa sıh-
hat hâsıla oldu, lâkin İmâm Ebû Hanîfe katında sıhhat müstelzim-i lüzûm ol-
mayıp rücû‘ meşrû‘ olmağın vakf-ı mezbûrdan tekrâr rücû‘ eyledim meblağ-ı 
mezbûru mütevellî-i merkūmdan tekrâr taleb ederim dedikde mütevellî-i 
mezbûr dahi tekrâr cevâba mütesaddî olup eğerçi İmâm-ı a‘zam hazretleri ka-
tında sıhhat lüzûm ifâde etmediği ganî ani’l-beyândır, lâkin imâmeyn hazret-
leri katlarında sıhhat ve lüzûm tev’emân ve mütelâzımân olup hükm-i sâbık ile 
vakf-ı mezbûra sıhhat hâsıla olıcak anların re’y-i şerîfleri üzre lüzûmuna dahi 
hüküm taleb ederim deyicek hâkim-i müşârün-ileyh dahi teşyîd-i mebânî-i 
vakfı evlâ ve ahrâ görüp meblağ-ı mezbûrun re’y-i imâmeyn-i hümâmeyn 
üzre lüzûmuna dahi hükm ve hükm-i sâbıkını ihkâm etmekle min ba‘d vakf-ı 
mezbûr cümle eimme kavilleri üzre sahîh ve lâzım olup ibtâl ve ta‘tîli adîmü’l-
ihtimâl oldu. Femen beddelehû ba‘demâ semi‘ahû fe-innemâ ismuhû ale’llezîne 
yübeddilûnehû inna’llâhe semî‘un alîm ve ecrü’l-vâkıfı ale’l-hayyi’l-cevâdi’l-
kerîm cerâ zâlik.
Hurrire fi’l-yevmi’l-hâmis min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Fahrü’l-a‘yân İmâmzâde Mehmed Efendi, Şaban Çelebi b.  İsmail, 
Mehmed b. el-Hâc Şaban, el-Hâc İsmail b. ( ), Mehmed Bey el-Cündî Muharrem 
Çelebi el-muhzır ve gayruhüm.

1006 [99b-2] Mehmed Ağa b. Abdullah’ın Osman Ağa b. Gazanfer’de alacağının 
vârisleri olan çocukları Ahmed ve Hüseyin’e ödenmesi
Mahrûse-i Galata müzâfâtından kasaba-i Tophâne’de İlyas Çelebi mahalle-
si sükkânından olup diyâr-ı Habeş’de vefât eden Mehmed Ağa b.  Abdullah’ın 
sulbî oğulları Abdullah ve Hüseyin nâm sagīrlerin kıbel-i şer‘den mansûb 
vasîleri Ali Bey b.  Yusuf tarafından husûs-ı âtîye vekîl-i müsecceli olup bimâ 
hüve nehci’s-sübût şer‘an vekâleti sâbite olan umdetü’l-a‘yân Mehmed Ağa 
b.  Mehmed dîvân-ı kāimmakām-ı sadr-ı a‘zamîde ma‘kūd mahfil-i kazâda, 
mahmiye-i İstanbul’da Yenibahçe’de Arpaemini mahallesinden olup diyâr-ı 
Mısır’da mutavattın olan Osman Ağa b.  Gazanfer tarafından husûs-ı âtîye 
vekîli olup vekâleti hâkim-i muvakki‘-i kitâb tûbâ-lehû ve hüsnü me’âb haz-
retleri huzûrunda hasm-ı şer‘î-i câhid mahzarında sâbite olan Hasan Efendi 
b.  Mahmud mahzarında üzerine bi’l-vekâle takrîr-i da‘vâ edip müteveffâ-
yı mezkûr Mehmed Ağa’nın müvekkil-i mezbûr Osman Ağa zimmetin-
de cihet-i karz-ı şer‘îden on bin beş yüz kıt‘a riyâlî kebîr guruş hakkı olup 
hattâ bin altmış üç senesi Şevvâlü’l-mükerremi’nin yirmi altıncı gününde 
mahmiye-i mezbûrede Ahî Çelebi mahkemesinde nâibü’ş-şer‘ olan es-Seyyid 
Hüseyin kıbelinden mezbûr el-Hâc Mehmed Ağa’nın mahmiye-i mezbûrede 
Balkapanı’nda vâki‘ hücresine bi’t-taleb vârid olan Mevlânâ Abdülkādir 
Efendi huzûrunda mezkûr Osman Ağa ikrâr ve i‘tirâf ve mezbûr Mehmed 
Ağa tasdîk etmekle Mevlânâ-yı mezbûr ba‘de’t-tahrîr ma‘an ba‘s olunan 
Çukadar Mehmed Beşe b. Süleyman ve Mehmed Çelebi b. Hüseyin ve Ali Bey 
b. Mehmed ile mûmâ-ileyh Hüseyin Efendi’ye inhâ ve takrîrden sonra mezbûr 
Hüseyin Efendi mezkûr el-Hâc Mehmed Ağa’ya hüccet verdikden sonra 
kable’l-ahz ve’l-istîfâ mezbûr Mehmed Ağa vefât etmekle meblağ-ı mezbûr 
sagīrân-ı mezbûrâna isâbet etmişdir deyû min külli’l-vücûh mazmûnu takrîr-i 
meşrûhunu nâtık ve târih-i mezbûr ile müverraha ve Mevlânâ-yı mezbûr 
es-Seyyid Hüseyin Efendi imzâsıyla mümzâ ve hâtemi ile mahtûme hüccet-i 
şer‘iyye ibrâz [100a] edip vekîl-i mezbûr Hasan Efendi muvâcehesinde feth 
ve kırâ’at ve istintâk olundukda mazmûn-ı hücceti bi’l-külliye inkâr etme-
ğin vekîl-i mezbûr Mehmed Ağa’dan mazmûn-ı hücceti mübeyyine beyyine 
taleb olundukda udûl-ı müslimînden olup zeyl-i hüccet-i mesfûrede isimle-
ri muharrer olan müslimînden sâbıkan Habeş Beylerbeyisi olan umdetü’l-
ümerâ’i’l-kirâm zübdetü’l-fukarâi’l-fihâm Mustafa Paşa b.  Hasan ve Mustafa 
b. Haydar ve İbrahim b. Zülfikār nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd fi’l-vâki‘ işbu vekîl Hasan Efendi’nin müvekkili 
Osman Ağa b. Gazanfer târih-i mezbûrda zikr olunan hücr[e]de nâib-i mûmâ-
ileyh Hüseyin Efendi kıbelinden bi’t-taleb vârid olan Abdülkādir Efendi 
huzûrunda mezbûr Mehmed Ağa’ya cihet-i karz-ı şer‘îden on bin beş yüz 
altmış kıt‘a riyâlî guruş deynim vardır deyû huzûrumuzda ikrâr ve i‘tirâf ve 
mezbûr el-Hâc Mehmed Ağa tasdîk etmekle Mevlânâ-yı mezbûr ba‘de’t-tahrîr 
nâib-i mûmâ-ileyh Hüseyin Efendi’ye inhâ edip işbu hücceti mezbûr el-Hâc 
Mehmed Ağa’ya vermişdir, biz bu husûsa bu vech üzre şâhidleriz şehâdet dahi 
ederiz deyû her biri edâ-i şehâdet-i şer‘iyye eylediklerinde bada’t-ta‘dîl ve’t-
tezkiyye şehâdetleri makbûle olmağın mûcebince ba‘de’l-hükm mâ vaka‘a bi’t-
taleb ketb olundu.
Fi’l-yevmi’s-sânî ve’l-ışrîn min şehri Rebî‘ilevvel li sene erba‘a ve seb‘în ve elf.
Şuhûdü’l-hâl: Abdülkerim Ağa muhzırân, el-Hâc Ahmed b.  Mahmud, Abdi 
Çelebi b. Hüseyin, Mustafa Çelebi b. İsâ ve gayruhüm.









1007 [100a-1] Hüseyin Bey’in Mehmed b. Yunus’un kiracı olduğu evin mescidin 
müezzinine şart kılınmış olduğunu ispatlayamadığı
Mahmiye-i İstanbul’da Tahtakale kurbunda Hacı Timur mahallesi mescid-i 
şerîfinde müezzin olan Kapıcı Hüseyin Bey meclis-i şer‘de zikri âtî menzile 
icâre-i mu‘accele ve müeccele ile vâzı‘u’l-yed olan işbu sâhibü’l-kitâb Mehmed 
b.  Yunus mahzarında üzerine takrîr-i da‘vâ edip zikr olunan Hacı Timur ma-
hallesinde vâki‘ bir tarafı Şeyh Mehmed Efendi mülküne ve bir tarafı Kadri 
Çavuş mülküne ve bir tarafı mahalle-i mezbûre imâmına meşrût menzile ve 
bir tarafı tarîk-i âma müntehî menzilin mâlikesi olan merhûme Şahana nâm 
hâtun menzil-i mezbûrun süknâsını câmi‘-i mezbûrda müezzin olanlara şart 
ve ta‘yîn edip hâlâ ben câmi‘-i mezbûrda müezzin olduğum ecilden menzil-i 
mevkūf-ı mezbûrdan kasr-ı yed edip ber mûceb-i şart-ı vâkıfe sâkin olmak için 
bana teslîme mezbûr Mehmed’e tenbîh olunmak matlûbumdur dedikde gıbbe’s-
suâl mezbûr Mehmed cevâbında fi’l-vâki‘ menzil-i mezbûrun mâlikesi mezbûre 
Şahana Hâtun vakf ve gallesini mahalle-i mezbûrede müezzinlere şart eylediği 
ecilden vakf-ı mezbûra mütevellî olan İbrahim nâm kimesne menzil-i mevkūf-ı 
mezbûru icâre-i mu‘accele-i ma‘lûme ve beher mâh on beşer akçe ücret-i mü-
eccele ile bana îcâr ve teslîm ben dahi istîcâr ve kabûl ve kabz eyledikden sonra 
yedime işbu meclis-i şer‘de kırâ’at olunan temessükü vermişdir, ol vechile vaz‘-ı 
yed ederim deyip süknâsı meşrûta idiğini inkâr edicek müdde‘î-i mezbûr mü-
ezzin Kapıcı Hüseyin’den menzil-i merkūmun süknâsı meşrût idiğine beyyine 
taleb olundukda ityân-ı beyyineye kādir olmamağla bî-vech mu‘ârazadan men‘ 
birle mâ vaka‘a bi’t-taleb ketb olundu.
Şuhûdü’l-hâl: Mehmed Efendi el-İmâm, Abdi Çelebi b. Hüseyin, Abdal Mehmed 
b. ( ), Hüseyin b. Ali ve gayruhüm.

1008 [100a-2] Frenk papucu diken esnafın Lonca Yeri denilen yerde papuç 
diken Dimitri v. Nikola ile alakalarının kalmadığı
Mahrûse-i Galata’da Balık Pazarı’nda Frenk papucu diken tâifesinden Corco 
v. Cuvan ve Andriye v. Yorgi ve Mihal v. Nikola ve Kostantin v. Manol ve Yani 
v. Mikel ve Yani v. Yorgi ve Andriye v. Franko nâm zimmîler meclis-i şer‘-i hatîrde 
tâife-i mezbûreden olup Lonca Yeri demekle ma‘rûf mevzi‘de papuç diken 
Dimitri v.  Nikola nâm zimmî mahzarında her biri takrîr-i kelâm edip mezbûr 
Dimitri bed-lisân olmağla her biri mezbûrun akvâl ve ef ‘âlinden müte’ezzî ve 
mutazaccirler olduğu ecilden mevzi‘-i mezkûrdan kalkıp âhar mevzi‘e nakl et-
mek için mezbûr Dimitri üzerine da‘vâ eylediğimizde, mezkûr Dimitri ba‘de’l-
yevm tâifemize karışmayıp mevzi‘-i mezkûrdan kalkıp âhar yere nakl etmeğe 
râzı olmağla mezkûr Dimitri ile vechen mine’l-vücûh ve sebebin mine’l-esbâb 
alâka ve medhalimiz yoktur dediklerinde, mezkûr Dimitri ben dahi rızâm ile 
mevzi‘-i mezbûrdan kalkıp âhar yere nakl etmeğe ta‘ahhüd eyledim ba‘de’l-
yevm mezkûrun ile vechen mine’l-vücûh ve sebebin mine’l-esbâb alâka ve med-
halim yoktur dedikde gıbbe’t-tesâdukı’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-mezbûr.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Resûl b. Rıdvan, 
Mehmed b. Ramazan ve gayruhüm.

1009 [100a-3] Yusuf Ağa’nın miras işleri için eşi ve oğlunun Ali Bey 
b. Mustafa’ya vekâlet verdikleri
Mahmiye-i İstanbul’da Nahilbend mahallesinde sâkin iken bundan akdem vefât 
eden Yusuf Ağa nâm kimesnenin zevce-i metrûkesi Sâliha Hâtun bt.  Abdullah 
ve sulbî kebîr oğlu Ahmed Çelebi meclis-i şer‘de işbu râfi‘ü’l-kitâb Ali Bey 
b.  Mustafa mahzarında her biri takrîr-i kelâm edip müteveffâ-yı mezbûrun 
vasiyy-i muhtârı olan Yusuf Efendi ile ber mûceb-i defter-i kassâm ve hâric 
ez-defter makbûzu olan cemî‘ tereke-i müteveffâ-yı mezbûra müte‘allika 
âmme-i de‘âvâya mezbûr Ali Bey’i tarafımızdan vekîl ve menâbına nâib nasb 
ve ta‘yîn eyledik dediklerinde, ol dahi vekâlet-i mezbûreyi kabûl ve merâsimini 
edâya müte‘ahhid olmağın mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Mehmed Çelebi b.  Ali, Baba Resûl 
el-Muhzır.

1010 [100b-1, Arapça] Hâkimin, Abdülbâkī b. Mehmed ve Sâliha bt. Mehmed adlı 
küçüklere nafaka takdir etmesi ve annelerine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Abdülbâkī b. Mehmed 
ve Sâliha bt.  Mehmed nâm sagīreynin nafakası, kisvesi ve sâir havâic-i 
zarûriyyeleri için, mahmiye-i Kostantıniyye mahallâtından Kızıltaş mahallesin-
de sâkine olan hâmile-i hâze’l-kitâb Emetullah bt. Hızır nâm mutallaka annele-
ri ve hâdinelerinin talebiyle, mezbûr babaları Mehmed üzerine zeyilde mezkûr 
târihden i‘tibâren yevmî râyicü’l-vakt sekiz akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-ı mezbûru sagīreyn-i merkūmeynin 
havâic-i lâzımesine sarf etmesine ve vakt-i hâcette istidâne edip vakte’z-zafer 
mezbûra rücû‘ etmesine mezbûre Emetullah’a izin verdi.
Cerâ zâlike ve hurrire fi’l-yevmi’s-sâlisi aşere min Rebî‘ilâhir sene erba‘a ve 
seb‘în ve elf.
Şuhûdü’l-hâl: Abdi Çelebi b. Hüseyin, Şükrullah Bey b. Mustafa, Hüseyin b. Ahî 
Bey, Resûl b. Rıdvan ve gayruhüm.

1011 [100b-2] İstanbul’daki iplikçi esnafının kazzaz esnafına yamak oldukları, 
boyacı esnafıyla alakalarının olmadığı
Mahmiye-i İstanbul’da iplikçi tâifesinin kethüdâları Şaban Bey b.  Resûl ve yiğid-
başıları Hasan b. Abdullah ve Ali b. Seyyid Bâli ve Mehmed b. Mahmud ve el-Hâc 
Mustafa b.  Ahmed ve Mustafa b.  Pîrî Hoca ve Hasan Beşe b.  Ahmed ve Muslu 
b.  Yunus ve Abdi b.  İbrahim nâm kimesneler meclis-i şer‘-i hatîrde mahmiye-i 
mezbûrda boyacı tâifesinin kethüdâları Mustafa b.  Veli ve yiğidbaşıları Niko-
la v.  Yorgi ve ihtiyârlarından Varkir v.  Yorgi ve Yani v.  Pirnod ve Zaharya v.  Yor-
gi ve Ansas v.  Aleksi mahzarlarında takrîr-i da‘vâ edip feth-i hâkānîden berî bi-
zim tâifemiz işbu hâzırûn bi’l-meclis kazzâz tâifesinin kethüdâları Ahmed Çele-
bi b.  Abdülbâkī ve yiğidbaşıları Receb b.  Sefer ve ihtiyârlarından es-Seyyid Mah-
mud Çelebi b.  es-Seyyid Hüseyin ve Ahmed Çelebi b.  Pîrî ve el-Hâc Mustafa 
b. Mahmud’a yamak olup taraf-ı saltanat-ı aliyyeden örü ve sâir tekâlîf-i şâkka tarh 
olundukda kazzâz tâifesiyle ma‘an veregelip kadîmden metâ‘ımız olan ipliği ken-
dimiz boyaya gelip bir vechile boyacı tâifesiyle alâkamız yok iken sizler metâ‘ınız 
olan ipliği boyamağla bizim san‘atımız ahâlîsinden olursuz, ol vechile bize yamak-
sız deyû bizi her bâr rencîdeden hâli değillerdir, suâl olunup men‘ ve def ‘ olunmak 
matlûbumuzdur dediklerinde, gıbbe’s-suâl mezbûrun boyacı tâifesi Mustafa ve Ni-
kola ve Varkir ve Yanaki ve Zaharya ve Ansas cevâblarında fi’l-vâki‘ mezbûrun ip-
likçi tâifesi feth-i hâkānîden berî kazzâz tâifesine yamak olup kendi metâ‘ları olan 
ipliği kendiler boyaya gelip bizim anlarda vechen mine’l-vücûh alâkamız yoktur 
deyû her biri mu‘terif olmağın alâ mûcebi i‘tirâfihim ba‘de’l-yevm rencîde etme-
mek üzre mezkûrûna tenbîh birle mâ hüve’l-vâki‘ bi’t-taleb ketb olundu.
Hurrire fi’l-yevmi’l-âşir [min] şehri Rebî‘ilâhir sene 1074.
Şuhûdü’l-hâl: Hacı Ahmed b.  Mahmud, Abdi Çelebi b.  Hüseyin, Şükrullah 
b. Mustafa, Mustafa Çelebi b. İsâ ve gayruhüm.

1012 [100b-3] Muharrem b. Mehmed’in el koyduğu arsanın yarısını Servi 
mahallesinden Mülâyim bt. Abdullah’a vermesi gerektiği
Mahmiye-i İstanbul’da Serv[i] mahallesinde sâkine Mülâyim bt.  Abdullah nâm 
hâtun mahfil-i kazâda, zikri âtî menzile vâzı‘u’l-yed olan Muharrem b. Mehmed 
mahzarında üzerine takrîr-i da‘vâ edip merkūm Yakub Ağa vakfından olup 
mahalle-i mezbûrda vâki‘ bir tarafı Yusuf Ağa menziline ve bir tarafı Nasûh 
Paşazâde Ali Bey menziline ve bir tarafı Molla Çelebi menziline ve bir tarafı 
tarîk-i âma müntehî fevkānî bir oda ve bir sofa ve tahtapûş ve bir matbah ve kenîfi 
müştemil vakıf menzil icâre-i mu‘accele-i ma‘lûme ve ayda otuz akçe ücret-i 
müeccele ile taht-ı tasarrufumda iken nısf-ı şâyi‘ini bin altmış dokuz senesinde 
izn-i mütevellî ile meccânen mezbûr Muharrem’e fâriğa olup mütevellîden te-
messük alıverdiğimden sonra nısf-ı şâyi‘-i âharı yedimde ve taht-ı tasarrufumda 
iken bundan akdem vâki‘ olan harîk-i kebîrde bi’l-külliye muhterik olup arsa-i 
sırfa kaldıkda, hissem olan nısf-ı şâyi‘ arsa üzerine müceddeden binâ ihdâs edi-
vermek için mezbûr Muharrem’e bi’d-defe‘ât üç yüz kıt‘a riyâlî guruş def ‘ ve 
teslîm ol dahi ba‘de’l-ahz müceddeden ebniye ihdâs ettikden sonra mecmû‘-ı 
menzil-i mezbûru zabt ve tasarruf eder, suâl olunup nısf-ı şâyi‘inden kasr-ı yed 
ve bana teslîme mezbûr Muharrem’e tenbîh olunmak matlûbumdur dedikde 
gıbbe’s-suâl mezbûr Muharrem cevâbında fi’l-vâki‘ târih-i mezbûrda menzil-i 
merkūmun nısfını bana izn-i mütevellî ile fâriğa oldukdan sonra nısf-ı şâyi‘-i 
âharını dahi bin yetmiş bir senesinde izn-i mütevellî ile bana fâriğa olup işbu 
meclis-i şer‘de kırâ’at olunan temessükü mütevellî-i vakf-ı mezbûrdan alıverip 
ba‘dehû muhterik olup arsa-ı sırfa kaldıkda kendi malımla müceddeden ebni-
ye ihdâs eyledim, ol vechile arsa ve ebniyede hak ve alâkası yoktur deyû def ‘le 
mukābele ve bi’d-defe‘ât üç yüz riyâlî guruş aldığını inkâr edicek müdde‘iyye-i 
mezbûre Mülâyim’den müdde‘âsını mübeyyine beyyine taleb olundukda ityân-ı 
beyyineden izhâr-ı acz edip istihlâf etmeğin fi’l-vâki‘ ebniye ihdâs edivermek 
için mezbûre Mülâyim’den bi’d-defe‘ât üç yüz kıt‘a riyâlî guruş ahz u kabz et-
mediğine mezbûr Muharrem’e yemîn teklîf olundukda ol dahi alâ vefki’l-mes’ûl 
yemîn billâhi’l-aliyyi’l-a‘lâ ettikden sonra mezkûr Muharrem’den dahi def ‘-i 
mezbûru mübeyyine beyyine taleb olundukda ityân-ı beyyineden izhâr-ı acz 
edip istihlâf etmeğin fi’l-vâki‘ bin yetmiş bir senesinde nısf-ı şâyi‘-i âharını dahi 
izn-i mütevellî ile mezbûr Muharrem’e fâriğa olmayıp mütevellîden temessük 
alıvermediğine mezkûre Mülâyim’e yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin arsa-i mezbûrenin nısf-ı şâyi‘inden 
kasr-ı yed edip müdde‘iyye-i mezbûre Mülâyim’e teslîme mezbûr Muharrem’e 
tenbîh olunup mâ hüve’l-vâki‘ bi’t-taleb ketb olundu.
Hurrire fi’l-yevmi’l-âşir min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: İbrahim b.  Mustafa, Ali b.  Mustafa, Kadri Çelebi b.  Abdullah, 
Muslu Bey b. Abdullah, Keşfî Ahmed b. ( ), Ömer Efendi el-Kâtib ve gayruhüm.

1013 [101a-1] Fâtıma bt. İbrahim’in terekesinin vârisleri arasında paylaşıldığı
Allâhu hasbî mâ fîhi kemâ fî aslihî ketebehû el-fakīru ileyhi sübhânehu ve te‘âlâ 
Abdurrahim el-muhâsib bi Dâri’s-saltanati’l-aliyye Kostantıniyye el-mahmiyye 
-afallâhu te‘âlâ anhu-.
Mahmiye-i İstanbul’da Unkapanı kurbunda Yavuzer mahallesinde sâkine iken 
bundan akdem vefât eden Fâtıma bt. İbrahim nâm hâtunun verâseti, sadrî kebîr 
oğulları Abdülbâkī ve Hüseyin’e ve sadriyye kebîre kızları Havva ve Ümmühânî’ye 
münhasıra olup kable’l-kısme mezbûr Hüseyin dahi vefât edip verâseti sulbiye 
kebîre kızları Fâtıma ve Râbia’ya ve zevce-i metrûkesi Ayşe’ye ve li ebeveyn 
karındaşı Abdülbâkī’ye ve li ebeveyn kız karındaşları Havva ve Ümmühânî’ye 
münhasıra olup kable’l-kısmet mezkûr Abdülbâkī dahi vefât edip verâseti sulbî 
kebîr oğlu Ahmed’e münhasıra olup kable’l-kısmet mezbûre Ümmühânî dahi 
vefât edip verâseti li ebeveyn kız karındaşı mezbûre Havva’ya ve li ebeveyn ka-
rındaşı oğlu mezkûr Ahmed’e münhasıra olduğu şer‘an mütehakkik ve tashîh-i 
mes’eleleri alâ tarîki’l-münâsahati’ş-şer‘iyye beş yüz yetmiş altı sehimden olup 
sihâm-ı mezbûreden iki yüz altmış beş sehimi mezbûr Ahmed’e ve yüz elli do-
kuz sehimi mezkûre Havva’ya ve altmış dört sehimi mezbûretân Fâtıma ve 
Râbia’dan her birine ve yirmi dört sehimi mezbûre Ayşe’ye isâbet eylediği zâhir 
ve müte‘ayyin oldukdan sonra mezkûr Ahmed asâleten ve merkūme Havva ta-
rafından husûs-ı âtîye vekîl olup mezbûreyi ma‘rifet-i şer‘iyye ile ârifân olan 
Süleyman Efendi b.  Mustafa el-cündî ve Mehmed b.  Süleyman şehâdetleri ile 
şer‘an vekâleti sâbite olan İbrahim Ağa ve mezkûrât Fâtıma ve Râbia ve Ayşe ta-
raflarından husûs-ı âtîye vekîl olup mezbûrânı ma‘rifet-i şer‘iyye ile ârifân olan 
Atâullah b. Hasan ve Ahmed b. Mehmed şehâdetleriyle vekâleti sâbite olan İsmail 
Ağa meclis-i şer‘-i hatîrde her biri takrîr-i kelâm edip mahalle-i mezbûrede vâki‘ 
ba‘zan Hacı Muslihiddin vakfına ve ba‘zan Ali Hoca mülküne ve ba‘zan Receb 
Beşe ve ba‘zan Ahmed Çelebi mülküne müntehî bi’r-i mâ ve bir harâbe müşrif 
hamamı hâvî arsa-i hâliye bi hükmi’l-münâsahati’ş-şer‘iyye irsen bize isâbet ve 
intikāl ve bu âna değin müşâ‘an mutasarrıflar idik hâlâ cânib-i şer‘den üzerine 
varılıp alâ mâ farazallâhü te‘âlâ taksîm olunmak matlûbumuzdur dediklerinde, 
savb-ı şer‘den Mevlânâ Ahmed Efendi irsâl olunup ol dahi Hâssa mi‘mârlardan 
üstâd Ali Beşe b. Abdullah ve Şaban Beşe b. Veli ve sâir ebniye ve sukūf ahvâline 
vukūf ve şu‘ûru olup zeyl-i rakīmde isimleri mastûr olan müslimîn ile arsa-i 
mezbûre üzerine varılıp, nazar eylediklerinde fi’l-vâki‘ arsa-i hâliye idiği mukar-
rer oldukdan sonra mi‘mârân-ı mezbûrân mezkûrun mahzarlarında mesâha ve 
takvîm eyledikde tûlen ve arzen bi hesâb-ı şatrancî iki bin dört yüz seksen sekiz 
zirâ‘ olup ba‘zan Ali Hoca ve ba‘zan Hacı Muslihiddin ve ba‘zan Ahmed Çelebi 
ve ba‘zan Râbia taraflarında altı yüz dokuz zirâ‘ arsa yüz elli dokuz sehim his-
sesi mukābelesinde mezbûre Havva’ya ve ba‘zan Receb Beşe ve ba‘zan Ahmed 
Çelebi ve ba‘zan Şerbetçi ve ba‘zan tarîk-i âm taraflarından altı yüz altmış zirâ‘ 
arsa yüz elli iki sehim hisseleri mukābelesinde mezbûre Râbia ve Fâtıma ve 
Ayşe’ye ve ba‘zan Havva ve ba‘zan Receb Beşe ve ba‘zan el-Hâc Muslihiddin ve 
ba‘zan Fâtıma ve Râbia ve Ayşe taraflarında bin iki yüz on dokuz zirâ‘ arsa iki 
yüz altmış beş sehim hissesi mukābelesinde mezbûr Ahmed’e ta‘yîn ve tahsîs 
ve ifrâz olundukda her biri asâleten ve vekâleten bi’t-terâzî kabûl ve kabz edip 
beynlerinde alâmet-ı fâsıla vaz‘ eylediğini Mevlânâ-yı mezbûr mahallinde 
ba‘de’t-tahrîr, ma‘an ba‘s olunan Hasan b.  Bayram ile gelip meclis-i şer‘de inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min [şehri] Zilka‘deti’ş-şerîfe li sene ihdâ ve seb‘în 
ve elf.
Şuhûdü’l-hâl: Bekir Beşe b.  Sâlih, Bayram Çavuş b.  Süleyman, İbrahim b.  Ali, 
Mustafa Beşe b. Abdullah, Yusuf b. İbrahim ve gayruhüm.

1014 [101a-2] Ahmed Ağa b. Abbas Ağa’nın hizmetkârı Mehmed b. Mustafa 
aleyhine açtığı alacak davasından vazgeçtiği
Mahmiye-i İstanbul’da Molla Gürânî mahallesinde sâkin umdetü’l-a‘yân 
zübdetü’l-erkân Ahmed Ağa b.  Abbas Ağa dîvân-ı sa‘âdet-makrûnda ma‘kūd 
olan meclis-i şer‘-i hatîrde sâbıkan hizmetkârı olan işbu râfi‘ü’l-kitâb Mehmed 
b.  Mustafa mahzarında ikrâr ve i‘tirâf edip mukaddemâ mezbûr Mehmed 
hazînedârım iken târih-i kitâb senesi şehr-i Rebî‘ulevveli’nin yirmi ikinci gü-
nünde eşyâ-i memlûkemden bir çift elmas bilezik ve bir mâ’i top hâre ve bir 
sîm sînebend ve dokuz bin akçemi hafiyyeten ahz u kabz ve firâr ve gaybet et-
miş idi hâlâ mezkûr Mehmed’e zafer bulup taleb ve da‘vâ eylediğimde inkâr et-
mekle beynimizde münâza‘ât ve muhâsamât-ı şedîde vukū‘undan sonra da‘vâ-
yı meşrûhamdan mezkûr Mehmed’i ibrâ-i âm ile ibrâ edip ba‘de’l-yevm husûs-ı 
mezbûra müte‘allika vechen mine’l-vücûh ve sebebin mine’l-esbâb mezbûr kı-
belinden benim için hak ve alâka kalmadı dedikde gıbbe’t-tasdîk, mâ vaka‘a 
bi’t-taleb ketb olundu.
Hurrire fi’l-yevmi’l-âşir [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Efendi b. Mustafa, Mehmed Efendi b. Ahmed, Abdullah 
Efendi b. Mehmed, Ali Çelebi b. Osman ve gayruhüm.

1015 [101a-3] Neslihan bt. Mustafa’nın Pîr Mehmed Paşa evkafına ait iki odayı 
Mahmud Çelebi b. Osman’a devrettiği
Mahmiye-i İstanbul’da Balaban Ağa mahallesi sâkinelerinden Neslihan 
bt. Mustafa nâm hâtun meclis-i şer‘-i hatîrde işbu bâ‘isü’l-kitâb Mahmud Çelebi 
b.  Osman mahzarında ikrâr ve takrîr-i kelâm edip mahalle-i mezbûrede vâki‘ 
merhûm Pîr Mehmed Paşa’nın evkāfından olup müte’ehhilîn odalarında icâre-i 
mu‘accele ve beher şehr kırk akçe ücret-i müeccele ile lede’l-ahâlî ve’l-cîrân 
ma‘lûmu’l-hudûd taht-ı tasarrufumda olan iki bâb fevkānî ve tahtânî odalarının 
hakk-ı tasarrufunu, ma‘rifet-i mütevellî-i vakf-ı mezbûr ile mezkûr Mahmud 
Çelebi’ye üç bin akçe bedel mukābelesinde ferâğ ve tefvîz, ol dahi vech-i mu-
harrer üzre tefevvüz ve kabûl eyledikden sonra bedel-i merkūm üç bin akçeyi 
mersûm Mahmud Çelebi yedinden tamâmen ahz u kabz eyledim ba‘de’l-yevm 
zikr olunan odalar mersûm Mehmed [Mahmud] Çelebi’nin hakk-ı makbûzudur, 
keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mustafa b.  Mehmed, Kadem b.  Hüseyin, Süleyman b.  Ali, Ali 
Çavuş b. Abdullah.

1016 [101b-1] Pîrî Halife b. Hasan’ın ölmeden önce Mahmud Çelebi’ye olan 
borcunu ödediğine şahitlik edildiği
Mahmiye-i İstanbul’da Şeyh Ebülvefâ mahallesinde sâkin işbu râfi‘ü’l-kitâb 
Mahmud Çelebi b.  Mustafa meclis-i şer‘-i hatîrde dergâh-ı âlî yeniçerile-
ri halîfelerinden olup mahmiye-i mezbûrede Topkapısı kurbunda sâkin iken 
bundan akdem vefât eden Pîrî Halîfe b.  Hasan’ın verâseti, sulbiye kebîre kızı 
umdetü’l-muhadderât zübdetü’l-muvakkarât Bigümân nâm hâtuna ve li ebe-
veyn karındaşları umdetü’l-e‘âzım ve’l-e‘âlî zübdetü’l-mekârim ve’l-me‘âlî 
Mahmud Ağa ve Ahmed Ağa’ya münhasıra olduğu şer‘an mütehakkik olmağla 
mezkûrân Mahmud Ağa ve Ahmed Ağa tarafından husûmet ve redd-i cevâba 
vekîl olup vekâleti Himmet Beşe b.  Yusuf ve Mustafa Çelebi b.  Abdurrahman 
nâm kimesneler şehâdetleri ile şer‘an sâbite olan mezkûre Bigümân Hâtun’un 
zevci iftihârü’l-emâcid ve’l-ekârim Durmuş Ağa b.  Mehmed mahzarında üzeri-
ne takrîr ve da‘vâ edip bu husûsun husûlü için müteveffâ-yı mezbûr hayâtında 
vefâtından altı ay mukaddem kırk kıt‘a riyâlî guruş ve on beş gün mukaddem 
beş bin akçe def ‘ ve teslîm ol dahi ahz u kabz edip husûs-ı mezbûrun husûlü 
müyesser olmazdan mukaddem vefât etmekle meblağ-ı mezbûru tereke-i 
vâfiyyesinden bana edâya tenbîh olunmak matlûbumdur dedikde gıbbe’s-suâl 
ve akībe’l-inkâr müdde‘î-i mezbûrdan müdde‘âsını mübeyyin beyyine ta-
leb olundukda udûl-i müslimînden olup Sîmkeş mahallesinde Himmet Beşe 
b.  Yusuf ve Molla Gürânî mahallesinde Mustafa Çelebi b.  Abdurrahman nâm 
kimesneler li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ 
müdde‘î-i mezbûr Mahmud Çelebi bu husûsun husûlü için an tarîki’r-rüşvet 
bizim huzûrumuzda bir def ‘a kırk kıt‘a riyâlî guruş ve bir def ‘a beş bin akçe 
müteveffâ-yı mezbûr Pîrî Halîfe’den hayâtında def ‘ ve teslîm ol dahi ahz u kabz 
eyledi deyû biz husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın gıbbe’t-tahlîfi’ş-şer‘î mûcebince ba‘de’l-hükm mâ vaka‘a bi’t-
taleb ketb olundu.
Hurrire fi’l-yevmi’l-âşir şehri Rebî‘ilâhir li sene erba‘a ve seb‘în ve elf.
Şuhûdü’l-hâl: es-Seyyid Abdülhâlik b.  es-Seyyid Cemal, Ali Beşe b.  Mehmed, 
Mahmud Çelebi b. İsmail, Hacı Ahmed b. Mahmud, Mustafa b. Ali.

1017 [101b-2] Pîrî Halife b. Hasan’ın ölmeden önce Mustafa Efendi’ye verilmek 
üzre emanet ettiği paranın yerine ulaştığı
Dergâh-ı âlî yeniçerilerinin yirmi birinci cemâ‘atinin odabaşısı işbu râfi‘ü’l-
kitâb Ali Beşe b.  Mehmed meclis-i şer‘ hatîrde dergâh-ı âlî yeniçerile-
ri halîfelerinden olup mahmiye-i mezbûrede Topkapısı kurbunda sâkin iken 
bundan akdem vefât eden Pîrî Halîfe b.  Hasan’ın verâseti, sulbiye kebîre kızı 
umdetü’l-muhadderât zübdetü’l-muvakkarât Bigümân nâm hâtuna ve li ebe-
veyn karındaşları umdetü’l-e‘âzım ve’l-e‘âlî zübdetü’l-mekârim ve’l-me‘âlî 
Mahmud Ağa ve Ahmed Ağa tarafından husûmet ve redd-i cevâba vekîli olup 
vekâleti Himmet Beşe b.  Yusuf ve Mustafa Çelebi b.  Abdurrahman nâm ki-
mesneler şehâdetleri ile şer‘an sâbite olan mezkûr Bigümân Hâtun’un zevci 
iftihârü’l-emâcid ve’l-ekârim Durmuş Ağa b.  Mehmed mahzarında üzerine 
takrîr ve da‘vâ edip müteveffâ-yı mezbûr hayâtında kethüdâ yeri kâtibi Mustafa 
Efendi’ye îsâl için alâ tarîki’l-emâne iki bin akçe def ‘ ve teslîm ol dahi ahz u kabz 
edip mezbûr Mustafa Efendi’ye vermeyip mücehhelen vefât etmekle meblağ-ı 
mezbûr tereke-i vâfiyyesinden bana edâya tenbîh olunmak matlûbumdur de-
dikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübey-
yine beyyine taleb olundukda udûl-i müslimînden olup Sîmkeş mahallesin-
den Himmet Beşe b.  Yusuf ve Molla Gürânî mahallesinden Mustafa Çelebi 
b.  Abdurrahman meclis-i şer‘a hâzırân olup isre’l-istişhâd fi’l-vâki‘ müdde‘î-i 
mezbûr Ali Beşe mezkûr Mustafa Efendi’ye îsâl için huzûrumuzda müteveffât-ı 
mezbûr hayâtında iki bin akçe def ‘ ve teslîm ol dahi ahz u kabz edip mü-
cehhelen vefât eyledi. Bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın gıbbe’t-tasdîki’ş-şer‘î mûcebince ba‘de’l-hükm 
mâ vaka‘a bi’t-taleb ketb olundu.
Fi’l-yevmi’l-âşir şehri Rebî‘ilâhir li sene erba‘a ve seb‘în ve elf.
Şuhûd[ü’l-hâl]: es-Sâbikūn.









1018 [101b-3] Kasımağa mahallesinden Şerife Hâtun’un Ali Beşe’den muhâlaa 
yoluyla boşandığı
Mahmiye-i İstanbul’da Kasım Ağa mahallesinde sâkine Şerife bt.  Ahmed nâm 
hâtun meclis-i şer‘-i şerîfde zevci Ali Beşe b.  Abdülgani mahzarında üzerine 
da‘vâ ve takrîr-i kelâm edip zevcim mezbûr Ali Beş zimmetinde mütekarrir ve 
ma‘kūd-ı aleyh olan beş bin akçe mehr-i müeccelim iddet-i ma‘lûmem üzerle-
rine ve me’ûnet-i süknâm dahi kendi üzerime olmak üzre zevcim mezbûr Ali 
Beşe ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl ve zevciyyete ve gayra müte‘allika âmme-i de‘âvîden her birimiz âharı 
ibrâ-i âm ile ibrâ ve iskāt eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’r-râbi‘ şehr Rebî‘ilâhir li sene erba‘a ve seb‘în ve elf.
Şuhûdü’l-hâl: İbrahim Efendi b.  Mahmud, Mehmed er-Râcil, Receb Çelebi 
b. Nasûh, Mehmed Beşe b. Osman.

1019 [101b-4] Sâliha Hâtun’un Abdürrezzak b. Ali’den boşandığı
Mahmiye-i İstanbul’da Debbâğzâde mahallesinde sâkine Sâliha bt.  Mehmed 
nâm hâtun meclis-i şer‘de zevc-i mutallıkı işbu bâ‘isü’l-kitâb Abdürrezzak b. Ali 
mahzarında bi tav‘ihâ ikrâr ve takrîr-i kelâm edip mezbûr Abdürrezzak beni 
talâk-ı bâyin ile tatlîk etmeğin zimmetinde mütekarrir ve ma‘kūd-ı aleyh olan 
beş yüz akçe mehr-i müeccelim ve nafaka-i iddet-i ma‘lûmem ve me’ûnet-i 
süknâm için dahi ta‘yîn olunan üç yüz elli akçemi ve mukaddemâ menzil 
icâresinden zimmetinde bâkī kalan yetmiş akçe ki cem‘an dokuz yirmi akçeyi 
mezbûr Abdürrezzak yedinden tamânen ahz u kabz eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li seneti’l-merkūm.
Şuhûdü’l-hâl: Abdi Çelebi b. Receb, Resûl b. Rıdvan, Mehmed b. Ramazan.

1020 [102a-1] Mustafa Çelebi’nin kullandığı odanın Ayşe’nin eski eşi Hasan 
b. Oruc’un olduğu
Mahmiye-i İstanbul’da İshak Paşa mahallesinde sâkine iken bundan akdem 
vefât eden Ayşe bt.  Hasan nâm hâtunun zevc-i metrûkü işbu râfi‘ü’l-kitâb 
Hasan b.  Oruc nâm kimesne mahfil-i kazâda, müteveffât-ı mezbûrenin sadrî 
kebîr oğlu Mustafa Çelebi b.  Mehmed mahzarında üzerine takrîr-i da‘vâ edip 
mahmiye-i İstanbul’da Ayasofya-i kebîr kurbunda vâki‘ Cebehâne-i âmire ocak-
ları evkāfından bir bâb tahtânî ve iki bâb fevkānî odayı hâvî bir bâb oda icâre-i 
mu‘accele-i ma‘lûme ve ayda altmış akçe ücret-i müeccele ile ale’l-iştirâki’s-seviy 
müteveffât-ı mezbûre Ayşe Hâtun ile hayâtında mutasarrıflar iken benim ile 
hüsn-i zindegânî edersen senin olsun deyû izn-i mütevellî ile zikr olunan oda-
da hissem olan nısf-ı şâyi‘ini zevcem müteveffât-ı mezbûre Ayşe’ye meccânen 
fâriğ ve mütevellîden temessük alıverip mezbûre Ayşe dahi şart-ı mezkûr ile 
ferâğ mu‘teber olmadığına yedimde fetevâ-yı şerîfe olduğu ecilden hisse-i 
meşrûhadan kasr-ı yed ve bana teslîme mezbûr Mustafa Çelebi’ye tenbîh olun-
mak matlûbumdur deyû hâlâ Şeyh-i meşâyihu’l-İslâm müfti-i âmme-i enâm 
olan sultânü’l-ulemâ’i’l-izâm burhânü’l-fuzalâ’i’l-fihâm izzetlü Yahya Efendi 
ünvânı ile mu‘anvene fetvâ-yı şerîfe ibrâz edip mazmûnu “Zeyd icâre-i mu‘accele 
ve müecceleli vakıf menzilini bunca benim ile hüsn-i zindegânî edersen senin 
olsun deyû izn-i mütevellîyle zevcesi Hind’e ferâğ edip Hind dahi şart-ı mezkûr 
ile kabûl eyledikden sonra Hind fevt oldukda, menzil-i mezbûru Hind’in evlâdı 
zabt eyleseler, hâlâ Zeyd şart-ı mezkûr ile ferâğ mu‘teber değildir deyû ol menzi-
li Hind’in evlâdından olup zabta kādir olur mu, deyû istif[tâ] olundukda cevâb-ı 
bâ savâblarında olur” deyû buyurulmağın, gıbbe’s-suâl mezkûr Mustafa Çelebi 
cevâbında müdde‘î-i mezbûr zikr olunan odada hissesi olan nısf-ı şâyi‘ini şart-ı 
mezkûr ile vâlidesi mezbûre Ayşe’ye fâriğ olup ol dahi şart-ı mezbûr ile kabûl 
eylediğin tav‘an mu‘terif olmağın ber mûceb-i fetevâ-yı şerîfe zikr olunan oda-
nın nısf-ı şâyi‘inden kasr-ı yed edip müdde‘î-i mezbûra teslîme mezbûr Mustafa 
Çelebi’ye tenbîh olunup mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: el-Hâc Ahmed b.  Mahmud, Abdülkerim Ağa b.  Sefer, Şükrullah 
Bey b. Mustafa, Abdurrahman b. Hasan ve gayruhüm.

1021 [102a-2] Eğrikapı sakinlerinden Ahmed Ağa’nın Macar asıllı 
cariyesini azat ettiği
Mahmiye-i İstanbul’da Eğrikapı kurbunda el-Hâc İlyas mahallesinde sâkin 
umdetü’l-a‘yân zübdetü’l-erkân Ahmed Ağa b.  Abdülmennân meclis-i şer‘-i 
hatîrde takrîr-i kelâm ve bast-ı merâm edip zikri âtî ıtkın sudûruna değin 
mülk-i rıkkıyyetim olup bana rıkk-ı sâbıkına i‘tirâfı olan açık kaşlı orta boylu 
Macariyyetü’l-asl hâfızatü hâzihi’l-vesîka Muammer bt.  Abdullah nâm câriye-i 
memlûkemi, hasbeten lillâhi’l-meliki’l-hallâk tahrîr ve i‘tâk [ve sâir] harâir-i 
asliyyâta ilhâk eyledim min ba‘d mezbûre Muammer sâir harâir-i asliyyât gibi 
hürredir, üzerinde velâdan gayrı hakkım kalmadı dedikde mâ vaka‘a bi’t-taleb 
ketb olundu.
Tahrîren fî evâili şehr Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Ahmed Efendi b.  Ahmed, Mehmed b.  Mustafa, Mehmed 
Bey b. Bayram, Ebûbekir Bey b. Ahmed ve gayruhüm.

1022 [102a-3] Mustafa b. İbrahim’in Ahî Çelebi Vakfı’na ait dükkândaki 
hissesini İstaşnoz v. Manol’e kiraladığı
Mahmiye-i İstanbul’da Mirahor mahallesinde sâkin Mustafa b.  el-Hâc İbrahim 
nâm sagīrin tesviye-i umûruna kıbel-i şer‘den mansûb vasîsi olan fahrü’l-
akrân Abdullah Çelebi b. Ahmed meclis-i şer‘-i hatîrde bakkal tâifesinden işbu 
bâ‘isü’s-sifr İstaşnoz v. Manol nâm zimmî muvâcehesinde ikrâr ve takrîr-i kelâm 
edip vasîsi olduğum sagīr-i mersûmun mahmiye-i mezbûre hısnı ebvâbından 
Ayazmakapısı hâricinde vâki‘ merhûm Ahî Çelebi vakfından olup icâre-i 
mu‘accele ve müeccele-i ma‘lûmeteyn ile mezbûr İstaşnoz ve sagīr-i mezbûrun 
ale’l-iştirâki’s-seviy tasarruflarında olan bakkal dükkânının nısf hisse-i şâyi‘asını 
mukaddemâ işbu hâzır bi’l-meclis Panayot v.  Todori nâm zimmîye on yedi-
şer akçe ücretle bi’l-vesâye îcâr ve teslîm edip ba‘dehû rızâmız ile fesh-i akd-i 
icâre eylediğimizden sonra hâlâ hisse-i meşrûham vesâyetim hasebiyle mesfûr 
İstaşnoz’a beher şehr altışar yüz akçe ücret ile îcâr ve teslîm ol dahi vech-i mu-
harrer üzre istîcâr ve kabûl eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlisi aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b.  Mustafa Bezzâzistânî, el-Hâc Ali b.  Abdullah 
bezzâsistânî, Sâlih Çelebi b.  (  ) Bezzâzistânî, kuyumcu İbrahim Çelebi b.  (  ), 
es-Seyyid Ali Çelebi b. ( ) ve gayruhüm.

1023 [102a-4] Süleyman Beşe b. Mehmed’e olan borcunu ödemesi için Halil 
Bey’e tembihatta bulunulduğu
Vilâyet-i Rumeli’nde Ziştovi nâm kasaba sâkinlerinden olup dergâh-ı âlî -dâme 
merci‘an li’l-e‘âlî- yeniçerilerinin otuz dokuzuncu ağa bölüğüne mahsûs oda 
ahâlîsinden işbu bâ‘isü’l-kitâb fahrü’l-akrân Süleyman Beşe b. Mehmed mahfil-i 
kazâda, Halil Bey b. Nasûh mahzarında üzerine da‘vâ ve takrîr-i kelâm edip târih-i 
kitâbdan üç ay mukaddem vilâyetimizin vâlisi olan Kadıoğlu İbrahim Paşa’nın 
mütesellimi Süleyman Ağa tarafından mübâşir olup beni ahz edip bi gayr-i vech-i 
şer‘î dört bin akçemi fuzûlen ahz u kabz eylemişdi. Suâl olunup meblağ-ı mezbûru 
bana red ve teslîme mezbûr Halil Bey’e tenbîh olunmak matlûbumdur dedikde 
gıbbe’s-suâl ve akībe’l-inkâr, müdde‘î-i mezkûrdan müdde‘âsını mübeyyin beyyi-
ne taleb olundukda udûl-i müslimînden olup yine kasaba-i mezbûre sükkânından 
Halil Bey b. İbrahim ve Ali Bey b. Selim nâm kimesneler li ecli’ş-şehâde meclis-i 









şer‘a hâzırân olup istişhâd olunduklarında, fi’l-hakīka târih-i mezbûrda mûmâ-
ileyh Kadıoğlu İbrahim Paşa’nın mü[te]sellimi olan Süleyman Ağa tarafından 
mübâşeret ile gelip mezbûr Süleyman Beşe’yi ahz edip ba‘dehû vech-i şer‘î bi-
zim huzûrumuzda dört bin akçeyi ahz u kabz eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
gıbbe ri‘âyeti şerâiti’l-kabûl şehâdetleri makbûle olmağın mûcebince makbûz dört 
bin akçeyi müdde‘î-i mezbûr Süleyman Beşe’ye edâya ve teslîme merkūm Halil 
Bey’e tenbîh birle mâ hüve’l-vâki‘ bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: Ramazan Çelebi b.  Osman?, Ramazan Çelebi b.  Ali, Mehmed 
b. Abdullah.

1024 [102b-1] Dimitri v. Cano ve ortağı Zibro’nun Süleyman Paşa’ya borçları 
olduğunu kabul ettikleri
Husûs-ı âti’l-beyânın mahallinde tahrîri iltimâs olunmağın kıbel-i şer‘den 
Mevlânâ Mehmed Efendi irsâl olunup ol dahi hâlâ Trabluşşam Beylerbeyisi 
olan emîrü’l-ümerâ’i’l-kirâm Süleyman Paşa hazretlerinin Sarıgez’de vâki‘ 
menziline varıp zeyl-i rakīmde esâmîsi mastûr olan müslimîn huzûrlarında 
akd-i meclis-i şer‘-i hatîr eyledikde meydan kasaplarından Can oğlu demekle 
ma‘rûf Dimitri v. Cano ve şerîki Zibro v. Yani nâm zimmîler meclis-i ma‘kūd-ı 
mezbûrda, mûmâ-ileyh Süleyman Paşa’nın tarafından husûs-ı âtîye vekîl olup 
vekâleti Hüseyin b.  Ali ve Mustafa b.  Abdullah nâm kimesneler şehâdetleriyle 
şer‘an vekâleti sâbite olan umdetü erbâbi’t-tahrîr ve’l-kalem Abdullah Efendi 
b.  Abdurrahman mahzarında her biri ikrâr ve i‘tirâf edip müvekkil-i mûmâ-
ileyh Süleyman Paşa’ya târih-i kitâbdan yüz seksen gün mukaddem sene 
tamâmına müeccel cihet-i deyn-i şer‘îden altı yük akçe ale’l-iştirâk deynimiz 
olduğundan gayrı mûmâ-ileyh Süleyman Paşa’nın Sultan Mehmed Hân câmi‘-i 
şerîfi kurbunda vâki‘ ma‘lûmü’l-hudûd selhhânesi beher sene yüz on beş bin 
akçe ücretle taht-ı icâremizde olup beher sene icâresi olan meblağ-ı mezbûr 
yüz on beş bin akçeyi edâ ve teslîm edip bu senenin dahi icâresi tamân mün-
kaziye olmağa yüz yetmiş beş gün kalmışdır, ol vechile ba‘de inkızâil-müdde 
ücret-i mezkûre yüz on beş bin akçe müvekkil-i mûmâ-ileyh Süleyman Paşa’ya 
zimmetimizde vâcibü’l-edâ ve lâzımü’l-kazâ deynimizdir dediklerinde, gıbbe’t-
tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû ma‘an 
irsâl olunan Halil b.  Davud ile meclis-i şer‘-i hatîre gelip alâ vukū‘ihi inhâ ve 
ihbâr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Osman Ağa b.  Kasım, el-Hâc Mustafa b.  Durmuş, el-Hâc 
Abdülkādir b.  Mustafa, el-Hâc Mahmud b.  Ali, el-Hâc b.  (  ) çuhadâr, el-Hâc 
Hasan Ağa b. Receb ve gayruhüm.

1025 [102b-2] Anastas’ın hayatta iken samur parasından dolayı olan borcunu 
Panayot’a ödediği
Vilâyet-i Rumeli’nde Tırnova kazâsı müzâfâtından Rahova nâm karye 
sâkinelerinden Zafire bt.  Yani nâm nasrâniyye meclis-i şer‘-i hatîr-i lâzımü’t-
tevkīrde celeb tâifesinden Anastas v.  Adam nâm zimmî mahzarında üzerine 
takrîr-i da‘vâ edip tüccâr tâifesinden olup bundan akdem hâlik olan sadrî oğlum 
Panayot v. Görgi nâm zimmînin mezbûr Anastas zimmetinde samur bahâsından 
üç bin yüz elli esedî guruş hakkı olup hâlik-i mezbûrun verâseti bana münha-
sıra olmağla bi hasebi’l-irsi’ş-şer‘î meblağ-ı merkūm bana intikāl etmeğin taleb 
ederim suâl olunsun dedikde gıbbe’s-suâl merkūm Anastas cevâbında fi’l-vâki‘ 
hâlik-i mezbûr samur bahâsından on bin yüz elli esedî guruş deynim var idi 
ve lâkin iki bin elli esedî guruşunu hâl-i sıhhatinde merkūm Panayot’a teslîm 
edip helâkinden sonra dahi Manolaki nâm zimmîye beş yüz esedî guruş ve 
Kudüs-i şerîf patriği Kantaryos nâm râhibe iki yüz esedî guruş deyni olmağla 
vâlidesi merkūme Zafire’nin emriyle beş yüz esedî guruş Manolaki’ye ve iki yüz 
esedî guruş Kantaryos’a verdiğimden sonra dört yüz esedî guruş dahi mezbûre 
Zafire’nin kendiye def ‘ ve teslîm edip zimmetimde bir akçe hakkı bâkī kalma-
mışdır deyû def ‘le mukābele edicek merkūme Zafire vech-i muharrer üzre ken-
di emriyle merkūmân Manolaki’ye beş yüz esedî ve Kantoryas’a iki yüz esedî 
guruş verip ve kendiye dahi dört yüz esedî guruş def ‘ ve teslîm eylediğini ikrâr 
edip ve lâkin hâlik-i mezbûrun hayâtında iki bin elli esedî guruş [teslîm] etti-
ği ma‘lûmum değildir dedikde merkūm Anastas’dan hâlik-i merkūm Panayot’a 
hâl-i hayâtında meblağ-ı merkūm üç bin yüz elli esedî guruşdan iki bin elli gu-
ruşunu def ‘ ve teslîm eylediğini mübeyyine beyyine taleb olundukda udûl-i 
ricâlden mahmiye-i İstanbul’da Ali Paşa-yı Atîk mahallesi sükkânından olup 
kürkçü tâifesinden olan Didin v.  Serandi ve Kiro v.  Anastas nâm zimmîler li 
ecli’ş-şehâde meclis-i şer‘a hâzırân olup istişhâd olunduklarında, fi’l-vâki‘ 
merkūm Panayot’a hâl-i hayâtında samur bahâsından vech-i muharrer üzre iki 
bin elli guruşunu mezbûr Anastas bizim huzûrumuzda def ‘ ve teslîm edip bizi 
işhâd eylemiş idi. Biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle olmağın mezbûre Zafire bî-vech mu‘ârazadan men‘ birle 
mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mustafa b. Ali, Mahmud Ağa b. Hasan, Usta Mehmed b. ( ) kalaycı, 
Mehmed Çelebi b.  Kuluoğlu, Hasan b.  Şükrullah, Mehmed b.  Ramazan ve gay-
ruhüm.

1026 [102b-3] el-Hâc Hüseyin Ağa b. Mustafa’nın mirasının satılarak parasının 
korunması için vâsiye izin verildiği
Mahmiye-i İstanbul’da Süleymaniye mahallesinde sâkin iken bundan akdem 
vefât eden el-Hâc Hüseyin Ağa b. Mustafa’nın verâseti, zevce-i metrûkesi Sâfiye 
Hâtun bt. Abdullah ve evlâd-ı sıgārı Hatîce ve Râbia ve Fâtıma ve Ümmügülsüm 
ve karındaşları olup diyâr-ı Mora’da Kartine kazâsına tâbi‘ Gerni nâm karyede 
sâkinlerinden Süleyman Ağa ve Mahmud Ağa ibney Mustafa’ya münhasıra ol-
duğu şer‘an mütehakkik oldukdan sonra sıgār-ı mezbûrûnun tesviye-i umûruna 
vasiyy-i muhtârı olan umdetü’l-emâcid ve’l-ekârim râfi‘ü hâzihi’r-rakīm el-Hâc 
Abdurrahman Ağa b.  el-Hâc Yusuf meclis-i şer‘-i hatîrde bi’l-vesâye takrîr-i 
kelâm ve tastîr-i merâm edip mezbûrân Süleyman ve Mehmed Ağa karındaşla-
rı mezkûr el-Hâc Hüseyin Ağa’nın vefâtı mesmû‘ları olup bu âna değin gelme-
mekle, müteveffâ-yı mezkûr el-Hâc Hüseyin Ağa’nın tereke-i menkūlesine âfet 
isâbet edip mütegayyib ve sirkat olmak ihtimâli mukarrer olduğu ecilden de-
ğer bahâları ile bey‘ olunup esmânı hıfz olunmak sıgār-ı mezbûrun ile gāibân-ı 
mezkûreyne beher vechile enfa‘ ve evlâ olmağın vech-i muharrer üzre bey‘ ve 
esmânını hıfzla bana kıbel-i şer‘den izin verilmek bi’l-vesâye matlûbumdur 
dedikde kaziyye vech-i meşrûh üzre idiği sikāt ahyâr ihbârlarıyla hâkim-i 
muvakki‘-i kitâb tûbâ-lehû ve hüsnü me’âb hazretleri huzûrunda müte‘ayyin ve 
zâhir olmağın değer bahâ ile tâlib olan kimesnelere bey‘a izin verilmeğin, mâ 
vaka‘a bi’t-taleb ketb olundu.
Hurrire fî evâili şehri Rebî‘ilâhir li sene 1074.
Şuhûdü’l-hâl: Muslu Usta b. Hakkı, Şaban Ağa b. Ali, Mustafa Efendi Mehmed, 
Abdullah Efendi b.  Himmet, Osman b.  Mehmed, Mehmed Bey b.  Ali ve gay-
ruhüm.

1027 [103a-1] Mehmed Ağa’nın hayatta iken malının üçte birini vakfettiği 
ortaya çıktığından Hacer Hâtun’da olan bu paranın alındığı
Zikri âtî vakfa kıbel-i şer‘den mütevellî nasb olunan işbu râfi‘ü’l-kitâb Yunus 
b.  Müyesser mahfil-i kazâda, medîne-i Ebâ Eyyûb-i Ensârî mahallâtından 
Çavuş Kasım mahallesinde sâkin iken bundan akdem vefât eden Mehmed Ağa 
b. Turâbî’nin verâseti, sulbî kebîr oğlu Ali Çelebi’ye ve sulbiye kebîr kızı Hacer 
nâm hâtuna münhasıra olduğu şer‘an mütehakkik oldukdan sonra tereke-i 
müteveffâ-yı mezbûra vâzı‘atü’l-yed olan mezbûre Hacer Hâtun mahzarın-
da bi’t-tevliyye üzerine takrîr-i da‘vâ edip müteveffâ-yı mezbûr Mehmed Ağa 
hâl-i marazında bi emrillâhi te‘âlâ dâr-ı fenâdan dâr-ı ukbâya intikāl ve irtihâl 
eylediğimde cemî‘-i malımın sülüsü vakf olup yed-i mütevellî ile ale’l-vechi’l-
helâl istirbâh ve istinmâ olunup hâsıla olan gallâtından re’y-i hâkimü’ş-şer‘le 
zikr olunan Çavuş Kasım câmi‘-i şerîfi’nin Cum‘a huddâmına vezâyif ta‘yîn 
olunup fazlası câmi‘-i mezkûrun lede’l-iktizâ meremmet ve imâretine sarf olu-
na deyû vasiyyet edip musırran alâ îsâ’ihî fevt oldukda cemî‘ malının sülüsü 
yüz elli bin akçe olmağla mezbûre Hacer’in hissesine isâbet eden elli bin ak-
çeyi bi hasebi’l-irsi’ş-şer‘î tereke-i müteveffâ-yı mezbûrdan isâbet eden hisse-i 
makbûzasından mezkûre Hacer bana teslîme tenbîh olunmak bi’t-tevliyye 
matlûbumdur, suâl olunsun dedikde gıbbe’s-suâl mezbûre Hacer cevâbında 
tereke-i müteveffâ-yı mezbûra vaz‘-ı yedini ve müteveffâ-yı mezbûrun cemî‘ 
malının sülüsü yüz elli bin akçe olduğunu ikrâr ve vech-i meşrûh üzre va-
siyyeti inkâr edicek mütevellî-i mezkûrdan müdde‘âsını mübeyyine beyyi-
ne taleb olundukda udûl-i müslimînden mahalle-i mezbûre sükkânından 
Mustafa Efendi b.  İlyas ve medîne-i mezbûrede Câmi‘-i Kebîr mahallesin-
den İbrahim Beşe b.  Hasan ve Kara Mehmed b.  Abdullah nâm kimesneler li 
ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ mezkûre Hacer 
babası müteveffâ-yı mezbûr Mehmed Ağa b.  Turâbî hâl-i marazında bizim 
huzûrumuzda bi emrillâhi te‘âlâ dâr-ı fenâdan dâr-ı ukbâya intikāl ve irtihâl 
eylediğimde cemî‘ malımın sülüsü vakf olup yine mütevellî ile alâ vechi’l-helâl 
istirbâh ve istinmâ olunup hâsıla olan gılâlden re’y-i hâkimü’ş-şer‘le zikr olu-
nan Çavuş Kasım câmi‘-i şerîfi’nin Cum‘a huddâmına vezâyif ta‘yîn olunup 
fazlası câmi‘-i mezbûrun lede’l-iktizâ meremmet ve imâretine sarf oluna deyû 
vasiyyet edip musırran alâ îsâ’ihî fevt oldukda, cemî‘ malının sülüsü yüz elli 
bin akçe olduğuna şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mütevellî-i mezkûr Yunus meclis-i şer‘de mezbûre 
Hacer mahzarında bi’t-tevliyye ikrâr edip bâlâda edâ ve teslîmine hükm-i şer‘î 
lâhık olan elli bin akçeyi mezbûre Hacer’den tamânen ahz u kabz edip min ba‘d 
mezbûre Hacer’de bir akçe ve bir habbe kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: es-Seyyid Hüseyin Efendi [b.] es-Seyyid Abdülkādir, es-Seyyid 
Abdülbâkī [b.] Çelebi Receb, Şaban b. Mustafa, Hacı İbrahim b. Mustafa, İbrahim 
b. Murad, Oruc Beşe b. İbrahim.









1028 [103a-2] Mehmed Ağa b. Turabi’nin mirasçılarından kızı Hacer’in 
mirastaki hissesini vasîden aldığı
Medîne-i Ebâ Eyyûb el-Ensârî mahallâtından Çavuş Kasım mahallesinde sâkine 
iken bundan akdem vefât eden Mehmed Ağa b. Turâbî’nin verâseti, sulbî kebîr 
oğlu Ali Çelebi ve sulbiye kebîre kızı Hacer’e münhasıra olduğu şer‘an mü-
tehakkik oldukdan sonra mezbûre Hacer meclis-i şer‘-i hatîrde müteveffâ-yı 
mezbûrun vasiyy-i muhtârı olmağla tereke-i müteveffâ-yı mezkûra vâzı‘u’l-
yed olan râfi‘ü’l-kitâb Mehmed Çelebi b.  Yusuf mahzarında bi’l-verâse ikrâr ve 
i‘tirâf edip cümle-i tereke-i müteveffâ-yı mezkûrûna bi hasebi’l-irsi’ş-şer‘î bana 
isâbet eder hisse-i şer‘iyyemi defter-i kassâm nâtık olduğu üzre bi’t-tamâm ve’l-
kemâl vasiyy-i mezbûr Mehmed Çelebi yedinden alıp kabz edip min ba‘d hisse-i 
mevrûsemden yedinde bir akçe ve bir habbe bâkī kalmadı dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’r-râbi‘ aşer min Rebî‘ilâhir li sene erba‘a ve seb‘în ve elf.
Şuhûd[ü’l-hâl]: es-Sâbikūn.

1029 [103a-3] Bakkal Todoş v. Kiryaki’nin Yorgi Makri’deki alacağını bu işe 
görevli Hıristo’dan aldığı
Medîne-i Üsküdar’da bakkal tâifesinden Todoş v.  Kiryaki nâm zimmî meclis-i 
şer‘-i hatîr lâzımü’t-tevkīrde yoğurtçu tâifesinden Hıristo v.  İstirati nâm zimmî 
muvâcehesinde ikrâr ve takrîr-i kelâm edip bundan akdem gāib ani’l-meclis 
Yorgi [v.] Makri zimmetinde her biri yüz yirmişer akçeye olmak üzre yedimden 
müşterâ ve makbûz yüz re’s koyun bahâsından on iki bin akçe hakkım olmağla 
meblağ-ı mezbûr on bin akçeyi bana edâ ve teslîme Hıristo’ya emr etmişdi hâlâ 
meblağ-ı mezbûru, me’mûr-ı mezkûr Hıristo yedinden tamâmen ahz u kabz ey-
ledim ba‘de’l-yevm zikr olunan yüz re’s koyun semeninden bir akçe ve bir hab-
be hakkım bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâdisi aşer fî şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hasan, Osman Çelebi 
b. Abdullah, Baba Resûl b. Rıdvan ve gayruhüm.

1030 [103a-4] Hümâ bt. İbrahim’in Ali Beşe’deki alacağını aldığı
Mahmiye-i İstanbul’da Mi‘mâr Sinan mahallesinde sâkine Hümâ bt. İbrahim nâm 
hâtun meclis-i şer‘-i hatîr lâzımü’t-tevkīrde işbu bâ‘isü’l-kitâb Ali Beşe b. Nasûh 
nâm kimesne mahzarında ikrâr ve takrîr-i kelâm edip merkūm Ali Beşe zimmetinde 
cihet-i karz-ı şer‘îden on üç bin akçe hakkım olup meblağ-ı mezbûrdan on iki bin 
akçesini yedinden ahz u kabz edip bâkī bin akçe da‘vâsından mezbûr Ali’nin zim-
metini ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdisi aşer fî şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hasan, Resûl b. Rıdvan 
ve gayruhüm.

1031 [103b-1] Girit’te ölen Ömer b. Musa’nın Hasan Beşe’ye emanet bıraktığı 
eşyasının mirasçısı Hasan Çavuş tarafından teslim alındığı
Bundan akdem cezîre-i Girid’de fevt olan Ömer b.  Musa’nın hasren vârisi 
ammisi Hasan Çavuş tarafından husûs-ı âti’l-beyâna vekîl olup bimâ hüve 
nehci’s-sübût şer‘an vekâleti sâbite olan mezbûr Hasan Çavuş’un zevcesi Ayşe 
bt.  Abdullah nâm hâtun meclis-i şer‘-i hatîr-i lâzımü’t-tevkīrde işbu bâ‘isü’l-
kitâb Hasan Beşe b.  Abdullah mahzarında ikrâr ve takrîr-i kelâm edip müvek-
kilimin mevrûsu müteveffâ-yı mezbûr Ömer cezîre-i mezbûreye gitmezden 
mukaddem eşyâ-i memlûkesinden bir mâî yelek ve bir kırmızı kontoş ve bir 
mor dolama ve bir beyaz zıbın ve bir mavi zıbın ve bir şirâyi zıbın ve bir ye-
şil zıbın ve iki beyaz makdem ve bir kırmızı çakşır ve iki çintiyân ve bir abdest 
makramasını mezbûr Hasan Beşe’ye emânet vaz‘ ve teslîm eylemişdie eşyâ-i 
mezkûreyi zevcim müvekkil-i mezbûr Hasan Çavuş için vekâletim hasebiyle 
mezbûr Hasan Beşe yedinden ahz u kabz eyledim eşyâ-i mezbûreden mezbûr 
Hasan Beşe yedinde bir şey kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Çelebi b.  Mahmud, Abdullah Çelebi b.  Hasan, Resûl 
b. Rıdvan, Veli b. Mahmud ve gayruhüm.

1032 [103b-2] Sâfiye bt. Abdullah’ın Mehmed b. Muslu’ya olan borcu için Ali 
Beşe’nin kefil olduğu
Mahmiye-i İstanbul’da Mi‘mâr Sinan mahallesinde sâkine Sâfiye bt. Abdullah nâm 
hâtun meclis-i şer‘-i hatîr lâzımü’t-tevkīrde mahmiye-i mezbûrede Kâtib Hüsrev 
vakfına hâlâ mütevellî olan işbu bâ‘isü’l-kitâb Mehmed Efendi b. Muslu mahzarın-
da bi tav‘ihâ ikrâr ve takrîr-i kelâm edip târih-i kitâbdan yüz seksen gün tamâmına 
dek müeccel ve mev‘ûd mütevellî-i merkūm Mehmed Efendi zimmetinde doksan 
altı esedî guruş vâcibü’l-edâ ve lâzım deynim vardır dedikde gıbbe’t-tasdîki’ş-şer‘î 
yine mahalle-i mezbûre sükkânından Ali Beşe b. Nasûh nâm kimesne tarafından 
emr ve kabûlü hâviye kefâlet-i sahîha-i şer‘iyye ile meblağ-ı mezbûre kefîl oldum 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Efendi b.  Mustafa, Osman Çelebi b.  Mustafa, Hüseyin 
Efendi b. Musa, Oruc Beşe b. Murad ve gayruhüm.

1033 [103b-3] Rikiz v. Nurcan’ın Melkon v. Denk’teki alacağının bir 
kısmını aldığı
Mahrûse-i Galata a‘mâlinden Beşiktaş kasabasında sâkin Rikiz v.  Nurcan nâm 
Ermeni meclis-i şer‘-i hatîr-i lâzımü’t-tevkīrde işbu bâ‘isü’s-sifr Melkon v. Denk 
nâm Ermeni muvâcehesinde ikrâr ve takrîr-i kelâm edip yedimden müşterâ ve 
makbûz emti‘a-i mütenevvi‘a semeninden merkūm Melkon zimmetinde on üç 
bin akçe hakkım olup meblağ-ı mezkûr on üç bin akçeyi mezbûr Melkon yedin-
den bi’t-tamâm ve’l-kemâl ahz u kabz eyledim ba‘de’l-yevm mesfûr Melkon zim-
metinde bir akçe ve bir habbe hakkım bâkī kalmadı dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘i aşer min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Oruc b. Mustafa, Ömer Beşe b. Hasan, el-Hâc Ahmed b. Mahmud, 
Abdi Çelebi b. Receb ve gayruhüm.

1034 [103b-4] Mehmed Çelebi b. Mustafa’nın aynı mahalledeki arsa ve 
üzerindeki evini Mustafa Çelebi’ye sattığı
Mahmiye-i İstanbul’da Manisalı Çelebi mahallesinde sâkin Mehmed Çelebi 
b. Mustafa meclis-i şer‘-i hatîrde işbu râfi‘ü’l-kitâb Mustafa Çelebi b. Memi mah-
zarında ikrâr ve takrîr-i kelâm edip arsası merhûm Rıdvan Paşa b. Ayas Bey zim-
metinden icâre-i mu‘accele-i ma‘lûme deyû bir akçe ücret-i müeccele ile taht-ı 
tasarrufumda ve üzerinde vâki‘ ebniyesi memlûkem olup mahalle-i mezbûrede 
vâki‘ üç tarafı vakf-ı mezbûra ve bir tarafı tarîk-i âma müntehî tahtânî iki oda ve 
bir sofa ve avlu ve kenîfi hâvî menzilin arsasını, bin akçe bedel mukābelesinde 
izn-i mütevellî-i vakf-ı merkūm ile mezkûr Mustafa Çelebi’ye ferâğ ve tefvîz 
ve üzerinde vâki‘ ebniye-i memlûkemi mezbûr Mustafa Çelebi’ye yirmi bin üç 
yüz akçeye bâtten bey‘ edip her birini teslîm ol dahi arsa-i mezbûreyi tefev-
vüz ve ebniye-i mezbûreyi iştirâ ve kabûl ve her birini tesellüm ve kabz eyle-
dikden sonra bedel-i mezbûr bin akçe ve semen-i mezkûr yirmi bin üç yüz ki 
cem‘an yirmi bir bin üç yüz akçeyi müşterî-i mezbûr Mustafa Çelebi yedinden 
tamâmen ahz u kabz edip min ba‘d arsa-i mezbûrede ve ebniye-i memlûke-i 
mesfûrede benim için hak ve alâka kalmadı, keyfe mâ yeşâ’ mutasarrıf olsun de-
dikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Efendi [b.] Osman el-hatîb, Bayram b.  Yusuf, Hasan 
Efendi el-İmâm, Mustafa Efendi el-İmâm, Mustafa Beşe b.  Hasan, Mehmed 
Efendi el-Müezzin ve gayruhüm.

1035 [103b-5] Gemi kaptanı Duka v. Pireşkova ile ortakları aralarında 
hiçbir davaları kalmadığı
Sefîne reislerinden Duka v.  Pireşkova nâm zimmî mahfil-i kazâda yine tâife-i 
mezbûreden işbu bâ‘isü’s-sifr Simo v.  Pireşkova ve Cani Reis v.  Manol nâm 
zimmîler muvâcehesinde ikrâr ve takrîr-i kelâm edip merkūmân ile şerîkler 
olup şayka ta‘bîr olunur sefînenin nısfı benim ve nısf-ı âharı merkūmân Simo 
ve Cani Reis’in olup bu âna değin müşâ‘an mutasarrıflar idik hâlâ zikr olunan 
sefîneyi âhara bey‘ etmekle mukaddemâ şerîkler iken navluna ve sâir eşyâya 
müte‘allik Tuz seferinden ve Abaza seferinden ve Sinop seferinden beynimizde 
nice ahz u i‘tâ ve mu‘âmelât-ı şettâ vâkı‘a olmuşidi. el-hâletü hzihî târih-i kitâba 
gelince ben merkūmânın anlar dahi benim zimmetimi ibrâ-i âmm-ı kātı‘ü’n-
nizâ‘la ibrâ ve iskāt eyledik ba‘de’l-yevm her birimizden husûs-ı mezbûre 
müte‘allika da‘vâ zuhûr ederse lede’l-hükkâmi’l-kirâm mesmû‘a ve makbûle ol-
maya dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘i aşer min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Osman Çelebi b.  İslâm, Mustafa b.  (  ) Kapudân, Mehmed 
b. Hüseyin er-Reis, Mehmed Çelebi yelkenci, Dilaver b. Abdullah, Kenan Efendi 
b. ( ) er-Reis ve gayruhüm.

1036 [104a-1] Mehmed b. Tahir’in oğlu Musa’nın evdeki hissesini vâlidesine 
satıp ücretini de hibe ettiği
Mahmiye-i İstanbul’da Mi‘mâr Sinan mahallesinde sâkin iken bundan akdem 
vefât eden Mehmed b.  Tâhir’in verâseti zevce-i metrûkesi Vildan bt.  Abdullah 
nâm hâtun ile sulbî oğlu Musa ve sulbiye kebîre kızı Ayşe’ye münhasıra olup ve 
tashîh-i mes’eleleri yirmi dört sehimden i‘tibâr olunup sihâm-ı merkūmenin üç 
sehimi mezbûre Vildan Hâtun’a ve on dört sehimi mezbûr Musa’ya ve yedi se-
himi mezbûre Ayşe’ye isâbet eylediği şer‘an zâhir ve müte‘ayyin oldukdan son-
ra mezbûr Musa meclis-i şer‘-i hatîr-i lâzımü’t-tevkīrde vâlidesi mezbûre Vildan 
Hâtun mahzarında bi tav‘ihî ikrâr ve takrîr-i kelâm edip babam müteveffâ-yı 
mezbûrun muhallefâtından olup mahalle-i mezbûrede vâki‘ bir tarafı Oruc 
b. Abdülehad mülkü ve iki tarafı Sâime Hâtun mülkü ve bir tarafı tarîk-i âm ile 
mahdûd bir fevkānî beyti ve bir tahtânî beyti ve sofayı ve su kuyusunu ve cü-
neyneyi müştemil menzilin yirmi dört sehimden bana isâbet eden on dört se-
him hisse-i şer‘iyyemi, vâlidem mezbûre Vildan Hâtun’a on iki bin nakid râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı şer‘î ile bey‘ ve teslîm 
vâlidem mezbûre Vildan Hâtun dahi vech-i muharrer üzre iştirâ ve kabûl ve tesel-
lüm ettikden sonra semeni olan meblağ-ı mezbûr on bin akçeyi vâlidem mezbûre 
Vildan Hâtun’a hibe-i sahîha-i şer‘iyye ile hibe ve temlîk, ol dahi meclis-i hibe-
de ittihâb ve kabûl eyledi ba‘de’l-yevm menzil-i mezbûrda olan hisse-i şâyi‘am 
vâlidem merkūme Vildan Hâtun’un mülk-i müşterâsıdır menzil-i mezbûrda ve 
semeninde vechen mine’l-vücûh ve sebebin mine’l-esbâb hak ve alâkam kalmadı 
dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmini aşer fî Rebî‘ilâhir sene 1074.
Şuhûdü’l-hâl: Mehmed Efendi b.  (  ) el-İmâm, Teberdârzâde İbrahim Çelebi, 
Ahmed Çelebi b.  (  ) el-Müezzin, Mahmud b.  Halil, Mahmud b.  Şükrullah, 
Mehmed b. Hüsrev ve gayruhüm.

1037 [104a-2] el-Hâc Ali’nin, oğlu el-Hâc Ali’ye verilmek üzere emanet 
bıraktığı paranın yerine ulaştırıldığı
Mahmiye-i İstanbul’da Firûz Ağa mahallesinde sâkin iken bundan akdem 
vefât eden el-Hâc Ali nâm kimesnenin sulbî kebîr oğlu ve bi’l-inhisâr vârisi 
olan el-Hâc Ali nâm kimesne mahfil-i kazâda, müteveffâ-yı mezbûrun zevcesi 
Kâmile bt. Abdullah ile Mehmed Efendi b. Mustafa mahzarında üzerine takrîr-i 
da‘vâ edip babam mezbûr el-Hâc Ali vefât eyledikde ben diyâr-ı Mısır’da ol-
mağla vefâtından mukaddem bana îsâl ve teslîm etmek için dört yüz altın ve 
kırk kıt‘a riyâlî guruş ve yedi yüz Mısır parası mezkûrâna def ‘ ve teslîm edip an-
lar dahi ba‘de’l-kabz babam mezbûr el-Hâc Ali vefât ettikden sonra otuz altın 
ile yedi yüz parayı bana def ‘ ve teslîm ben dahi ahz u kabz edip mâ‘adâyı taleb 
ederin suâl olunsun dedikde gıbbe’s-suâl ve akībe’l-inkâr, müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı 
acz edip istihlâf etmeğin fi’l-vâki‘ meblağ-ı mezbûrdan müdde‘î-i mezkûr kab-
zına mu‘terif olduğu meblağ-ı mezbûrdan ma‘adâyı müdde‘î-i mezbûra îsâl ve 
teslîm için müteveffâ-yı mezkûrdan hayâtında ahz u kabz etmeyip elân üzerine 
reddi vâcib olmadığına mezbûrâna yemîn teklîf olunduklarında, anlar dahi alâ 
vefki’l-mes’ûl yemîn billâhi te‘âlâ etmeğin mûcebince mâ vaka‘a bi’t-taleb ketb 
olundu.
Fi’l-yevmi’r-râbi‘i aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hasan, Resûl b. Rıdvan, 
Ömer b. Rıdvan ve gayruhüm.

1038 [104a-3] Hasan Ağa b. Ebûbekir’in çiftlik ve tarlalarını Halil Ağa’ya 
satıp parasını aldığı
Dârü’l-hilâfeti’l-aliyye Kostantıniyye el-mahmiyye’de Nahılbend mahallesi 
sâkinlerinden fahrü’l-emâsil ve’l-eşbâh Hasan Ağa b.  Ebûbekir Efendi meclis-i 
şer‘-i hatîr lâzımü’t-tevkīrde hâliyâ hâs ahır halîfesi olan umdetü’l-a‘yân 
mefharü’l-akrân Halil Ağa b.  Hamza tarafından ikrâr-ı âti’z-zikri tasdîke vekîl 
olup alâ mâ hüve nehcü’s-sübût vekâleti sâbite olan Hacı Şaban b.  Hacı Hızır 
mahzarında ikrâr ve takrîr-i kelâm edip silk-i mülk-i sahîhimde münselik olup 
vilâyet-i Anadolu’da medîne-i Alaşehir kurbunda vâki‘ bir tarafdan Mendokora 
Suyu ve bir tarafdan Mudunya çayı ve bir tarafdan piyâde yeri ve bir tarafdan 
tarîk-i âm ile mahdûd ve dört bâb tahtânî oda ve iki ahırı müştemil Kadıoğlu 
Çiftliği demekle ma‘rûf mülk menzili beynimizde ilm-i şer‘î ile aded ve ecnâsı 
ma‘lûme devvâb ve mevâşî ve urûz ve âlât-ı zirâ‘at ve samanlıklar ve anbar-
lar ve sâir tevâbi‘ ve levâhıkı ve cemî‘ menâfi‘ ve merâfıkı ile müşârün-ileyh 
Halil Ağa hazretlerine nakid ve râyic fi’l-vakt yüz yirmi beş bin akçeye li safka-
tin vâhidetin bey‘-i bâtt-ı sahîh-i şer‘î ile bey‘ edip ol dahi iştirâ ve kabûl eyle-
dikden sonra yine medîne-i mezbûre kurbunda çiftlik-i merkūma tâbi‘ lede’l-
ahâlî ve’l-cîrân ma‘lûmü’l-hudûd ve’l-mikdâr tarlaların dahi hakk-ı tasarrufla-
rın sâhib-i arz olanların ma‘rifetleri ile altmış bin akçe bedel mukābelesinde 
mûmâ-ileyh Halil Ağa hazretlerine ferâğ ve tefvîz edip ol dahi tefevvüz ve kabûl 
eyledikden sonra semen-i mezbûr yüz yirmi bin akçe ile bedel-i tefvîz altmış 
bin akçe ki cem‘an yüz seksen beş bin akçe eder müşârün-ileyh Halil Ağa haz-
retleri yedlerinden bi’t-tamâm alıp kabz eyleyip mârrü’z-zikr çiftlik ve ana tâbi‘ 
olan sâlifü’z-zikr tarlaları mahallerinde zabt ve tasarrufa mûmâ-ileyh Halil Ağa 
hazretlerini taslît eyledim ba‘de’l-yevm çiftlik-i mezbûr mülk-i müşterâsı ve 
merkūm tarlalar hakk-ı müfevvazları olmuşdur keyfe mâ yeşâ’ ve yahtâr mu-
tasarrıf olsun dedikde vekîl-i merkūm Hacı Şaban mezbûr Hasan Ağa’yı cemî‘ 
kelimâtında vicâhen tasdîk ve şifâhen tahkīk etmeğin mâ vaka‘a bi’t-taleb ketb 
olundu.
Hurrire fi’l-yevmi’s-sâbi‘ aşer min Rebî‘ilâhir li sene erba‘a ve seb‘în ve elf.
Şuhûdü’l-hâl: Atâullah Çelebi b.  ( ), Hüseyin Bey b.  İsmail, mefharü’l-a‘yân 
Mehmed Efendi b.  Bayezid, Umdetü’l-emâcid ve’l-ekârim İshak Efendi b.  Şeyh 
Mehmed Efendi mîralem-i sâbık, Mahmud Ağa b. Cafer, Şahbaz bostânî, Fahrü’l-
eşbâh Hasan Ağa kethüdâ-i Kuleli ve gayruhüm.









1039 [104b-1] Mustafa b. Abdullah’ın kızı Fâtıma’ya borç verdiği paranın diğer 
mirasçıları tarafından kendisinden alınıp aralarında bir dava kalmadığı
Havâss-ı Aliyye müzâfâtından kasaba-i Silivri’de sâkin iken bundan akdem vefât 
eden Mustafa b.  Abdullah nâm kimesnenin verâseti sulbî kebîr oğlu Osman’a 
ve sulbiye kebîre kızı Ayşe’ye münhasıra olduğu şer‘an zâhir ve müte‘ayyin ol-
dukdan sonra mezbûrân Osman ve Ayşe meclis-i şer‘-i hatîr-i lâzımü’t-tevkīrde 
mahmiye-i İstanbul’da el-Hâc Ahmed mahallesinde sâkine işbu bâ‘isetü’l-vesîka 
Fâtıma bt. Mehmed nâm hâtun mahzarında her biri ikrâr ve takrîr-i kelâm edip 
babam mezkûr Mustafa hâl-i hayâtında mezbûre Fâtıma Hâtun’a cihet-i karz-ı 
şer‘îden yirmi bin hurda akçe ve otuz yaldız altınını ikrâz ve teslîm ol dahi 
iktirâz ve kabz eyledikden sonra kable’l-ahz mûrisimiz vefât etmekle meblağ-ı 
mezbûr irsen ikimize intikāl etmeğin biz dahi meblağ-ı mezbûru verâsetimiz ha-
sebiyle merkūme Fâtıma’dan da‘vâ eylediğimizde, ol dahi inkâr etmekle biz dahi 
huzûr-ı hâkimü’ş-şer‘de mezbûre Fâtıma muvâcehesinde şuhûd-ı udûlle isbât ve 
yedimize mûcebince hüccet-i şer‘iyye almış idik hâlâ meblağ-ı mezbûrdan yir-
mi üç bin akçesin mersûme Fâtıma yedinden ahz u kabz edip bâkī kalan altı 
bin üç yüz yetmiş beş akçe da‘vâsından merkūme Fâtıma’nın zimmetini ibrâ-i 
âmm-ı kâti‘u’n-nizâ‘la ibrâ ve iskāt eyledik dediklerinde, gıbbe’t-tasdîk mezbûre 
Fâtıma Hâtun mezbûrân Osman ve Ayşe vâlideleri Rahime bt.  Ali nâm hâtun 
min ba‘d husûs-ı mezbûra ve gayrıya müte‘allika da‘vâm ve nizâ‘ım yoktur de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer fî Rebî‘ilâhir li sene erba‘a ve seb‘în ve elf.
Şuhûdü’l-hâl: es-Seyyid Murtaza b.  Osman, es-Seyyid İsmail b.  Davud, Musa 
b. Mehmed, Mehmed Beşe b. Ahmed ve gayruhüm.

1040 [104b-2] Ayşe Hâtun’a boşandığı eşi İbrahim Çavuş’a 20 zirâ keten ve bir 
sırça kâseyi vermesinin tembih edildiği
Mahmiye-i İstanbul’da Dâye Hâtun mahallesi sâkinlerinden İbrahim Çavuş 
b.  Abdullah meclis-i şer‘-i hatîr-i lâzımü’t-tevkīrde zevce-i mutallakası Belkıs 
bt.  Abdullah nâm hâtun mahzarında üzerine da‘vâ ve takrîr-i kelâm edip 
mezbûre Belkıs Hâtun yedinde cinsi beynimizde ilm-i şer‘î ile ma‘lûme yirmi 
zirâ‘ keten bezi ile bir sırça kasem vardır suâl olunup alıverilmesini taleb ede-
rim dedikde gıbbe’s-suâl merkūme Belkıs cevâbında müdde‘î-i mezbûr İbrahim 
Çavuş’un yirmi zirâ‘ keten bezi ile bir sırça kâsesi olduğunu bi tav‘ihâ ikrâr et-
meğin alâ mûcib-i ikrârihâ yirmi zirâ‘ keten bezi ile sırça kâsesine müdde‘î-i 
merkūm İbrahim Çavuş’a teslîme merkūme Belkıs’a tenbîh birle mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b.  ( ), Abdi Çelebi b.  [Hüseyin], Baba Resûl 
b. [Rıdvan] ve gayruhüm.

1041 [104b-3] İsmail b. Mehmed’in boş arsasını Mehmed Bey’e sattığı
Dârü’s-saltanati’s-seniyye mahmiye-i Kostantıniyye -sânehallâhü ani’l-beliyye- 
mahallâtından Oruc Gāzi mahallesinde sâkin İsmail b.  Mehmed nâm kimes-
ne meclis-i şer‘-i şerîf-i şâmihu’l-beyânda, işbu hâfizu’l-kitâb fahrü’l-akrân 
Mehmed Bey b. Ahmed el-cündî mahzarında ikrâr ve takrîr-i kelâm edip silk-i 
mülkümde münselik olup mahalle-i mezkûrede vâki‘ bir taraf[ı] Fâtıma Hâtun 
mülkü ve bir tarafı Hayrünnisâ Hâtun vakfı ve iki tarafı tarîk-i âm ile mahdûd 
ve mümtâz olan arsa-i hâliyemi mersûm Mehmed Bey üç yüz otuz beş esedî 
guruşa bey‘-i bâtt-ı sahîh-i şer‘î ile bey‘ edip ol dahi iştirâ ve kabûl ve tesel-
lüm eyledikden sonra zikr olunan meblağ-ı mezbûr üç yüz otuz beş esedî gu-
ruşa merkūm Mehmed Bey yedinden bi’t-tamâm ve’l-kemâl alıp kabz eyledim 
ba‘de’l-yevm arsa-i mezkûre mezbûr Mehmed Bey’in mülk-i müşterâsıdır, key-
fe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed Efendi b.  el-Hâc Abdullah el-Müezzin, Mustafa Efendi 
b. Mehmed, Mehmed Bey b. Osman, Sâdık Bey b. Mehmed ve gayruhüm.

1042 [104b-4] Şaban Beşe b. Kasım’ın evini Frenk ve İskender’e 
müştereken sattığı
Mahmiye-i İstanbul’da Debbâğ Yunus mahallesi sükkânından Şaban Beşe 
b.  Kasım meclis-i şer‘-i hatîr-i lâzımü’t-tevkīrde Unkapanı hâricinde çizmeci 
tâifesinden işbu hâfızü’l-kitâb Firenk ve İskender veledey Dadur nâm Ermeniler 
mahzarlarında ikrâr ve takrîr-i kelâm edip silk-i mülk-i sahîhimde münselik 
olup Tahtaminâre mahallesinde vâki‘ bir tarafdan Çakırcı Halil mülkü ve bir ta-
rafdan merkūm Mehmed Paşa vakfı olup Matyoz nâm zimmî tasarrufunda olan 
menzil ve iki tarafdan tarîk-i âma müntehî fevkānî iki oda ve bir sofa ve dehliz ve 
tahtânî bir ahır ve kenîf ve su kuyusu ve bir mikdâr arz-ı hâliyeyi müştemil mülk 
menzilimi, bi cümleti’t-tevâbi‘ ve’l-levâhık mezbûrân Firenk ve İskender’e kırk 
altı bin nakid râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm anlar dahi vech-i muharrer üzre ale’l-iştirâki’s-
seviy iştirâ ve kabûl ve kabz ve tesellüm eylediklerinde semeni olan meblağ-ı 
merkūm kırk altı bin akçeyi mezbûrân Firenk ve İskender yedlerinden tamânen 
ahz u kabz eyledim ba‘de’l-yevm menzil-i mahdûd-ı mezkûr mezbûrân Frenk 
ve İskender’in mülk-i müşterâsıdır, keyfe mâ yeşâ’ân ve yahtârân mutasarrıf-
lar olsunlar dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer [min] şehri Rebî‘ilâhir sene 1074.
Şuhûdü’l-hâl: Kadri Efendi el-Müezzin, Mehmed b.  Kayyım Çelebi, Halil 
b. Çakırcı, Bayram b. ( ) attâr, Mustafa b. Zülfikār ve gayruhüm.

1043 [104b-5] Hatice bt. Mahmud’un Osman Bey’den muhâlaa 
yoluyla boşandığı
Mahmiye-i İstanbul’da Karabaş mahallesinde sâkine Hatîce bt.  Mahmud nâm 
hâtun mahfil-i kazâda, işbu bâ‘isü’l-kitâb zevci Osman Bey b. Hasan mahzarın-
da ikrâr ve takrîr-i kelâm edip zevcim Osman Bey zimmetinde mütekarrir ve 
ma‘kūdun-aleyh olan bin iki yüz akçe mehr-i müeccelim ve nafaka ve iddet-i 
ma‘lûmem üzerlerine ve me’ûnet-i süknâm dahi kendi üzerime olmak [üzre] 
zevcim Osman Bey ile muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl ettikden sonra zevciyyete müte‘allika âmme-i da‘vâdan 
her birimiz âharın zimmetini ibrâ-i âm ile ibrâ ve iskāt eyledik dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu
Hurrire fi’t-târihi’l-mezbûr li’s-seneti’l-merkūm.
Şuhûdü’l-hâl: Mehmed b. Mustafa, Mahmud b. Süleyman, Mustafa Beşe b. Yusuf 
ve gayruhüm.

1044 [105a-1] Ahmed Efendi b. Hüdâverdi’nin bazı mülklerini vakfettiği
Hamd-i mevfûr ve şükr-i nâ-mahsûr ol hâlik-ı kevn[-ü] mekân ve râzık-ı ins ü 
cân olan zât-ı bî- çün cenâbına mu‘ayyen ve mahsûrdur ki nev‘-i insânı ketm-i 
âdemden vücûda getirip işbu ahsen-i takvîmde îcâd ve ihtirâ‘ ve bu üslûb-ı 
bedî‘de ibdâ‘ eyledi. Fe-sübhânallâh hîne temşûne ve hîne tusbihûn ve lehü’l-
hamd fi’s-semâvâti ve’l-ardı ve aşiyyen ve hîne tuzhirûn ve hüvallâhü fi’s-
semâvâti ve fi’l-ardı ya‘lemü sırraküm ve cehreküm ve ya‘lemü mâ yeksibûn. Ve 
salâvât-ı vâsılât-ı muttasılât ol seyyid-i kâ’inât hâce-i arasât hülâsa-i mevcûdât 
tûtî-ı kafes vahy-i Rabbânî meyve-i şecere-i bağ-ı sırr-ı sübhânî serdâr-ı misâfir-i 
serhadd-i beyâbân sübhânellezî esrâ bi abdihî leylen mine’l-mescidi’l-harâm 
ile’l-mescidi’l-aksâ’llezî ve serdâr-ı mahrem-saray li me‘âllâhi’l-lezî nezzele fî 
şe’nihî ve mâ yentıku ani’l-hevâ in hüve illâ vahyün yûhâ sultân-ı enbiyâ habîb-i 
Hudâ resûl-i kibriyâ Muhammed Mustafa aleyhi’s-salâvâti mâ hüve’l-evfâ haz-
retlerinin merkad-i münevver ve meşhed-i mu‘attarlarına îsâr ve nisâr kılınır ki 









âmme-i ibâdı sırât-ı müstakīme hâdî ve kâffe-i mü’minîni dâr-ı ni‘am-ı Hazret-i 
vâcibü’l-vücûda münâdî idi. Ve âl ve ashâb ve mücâviri üzerlerine olsun ki her 
biri muktedâ-yı dîn ve müeyyed-i şer‘-i mübîn idiler -rıdvânullâhi te‘âlâ aley-
him ecma‘în- ammâ ba‘d her âkil-i lebîb ve edîbe lâzım ve mütehattimdir ki 
ed-dünyâ mezra‘atü’l-âhire mısdâkınca işbu geştzâr-ı dünyâda bezr-i a‘mâl-i 
hasenâtı zer‘ ve mâ tukaddimû li enfüsiküm min hayrin tecidûhu ındillâhi 
mazmûn-ı şerîfi üzre yevm-i mî‘âdı için iddihâr-ı zevâidden binâ’en zâlik 
mahrûse-i Kostantıniyye mahallâtından Tercüman Yunus mahallesinde sâkin 
işbu sâhibü’l-hayrât ve tâlibü’l-meberrât Ahmed Efendi b.  Hüdâverdi  vaktâ ki 
bu dâr-ı dünyâ bî-sebât ve bî-karâr olup na‘îm-i zıll-ı zâil ve mukīm-i dayf u 
râhil ferahı ile kerahı tev’emân ve safâsı ile cefâsı hem-inân dirheminin âharı 
hem dinarının âharı nâr olduğuna câzim yevme tecidû küllü nefsin mâ amilet 
min hayrin muhzaran ma‘nâ-yı latîfi, ve izâ mâte ibnü Âdem inkata‘a anhu 
amelühû illâ an selâsin ilmin yüntefe‘u-bihî ve veledin sâlihin yed‘û-lehû ve 
sadâkatin câriyetin hadîs-i şerîfi üzre kendinin yevm-i cezâda nâr-ı cahîmden 
hâlasına sebeb-i fevz ve necât olacak bir amele âzim olduğu hâlde mahfil-i 
kazâda vakf-ı âti’l-beyâna li ecli’t-tescîl mütevellî nasb ve ta‘yîn eylediği 
umdetü’l-vâ‘izîn eş-Şeyh İvaz Efendi mahzarında bi’t-tav‘i’s-sâf ikrâr ve i‘tirâf 
edip mahalle-i mezbûrede vâki‘ bir tarafı Medîne-i Münevvere -alâ münevverihâ 
tahiyyetün mükerrere- vakfı ve iki tarafı Sâliha Hâtun mülküne ve bir tarafı 
tarîk-i âma müntehî dört bâb tahtânî odalar ve zikr olunan odalarda müşterek 
olmak üzre iki bi’r-i mâ ve muhavvatayı ve zikr olunan odalara mürûr eden 
tarîk-i hâssı müştemil menzilimi ve Derviş Ali mahallesinde vâki‘ iki tarafı ken-
di âhar mülküme ve bir tarafı yine ba‘zan kendi âhar mülküme ve ba‘zan Kurt 
Ağa veresesi mülklerine ve bir tarafı tarîk-i âma müntehî fevkānî bir bâb tahtânî 
bir bâb odaları ve muhavvatayı müştemil mülk menzilimi ve yine zikr olunan 
Derviş Ali mahallesinde vâki‘ bir tarafı kendi âhar mülküme ve bir tarafı Saraylı 
Nevzuhur Hâtun bt. Abdullah mülküne ve bir tarafı sarrâc Mehmed Çelebi vak-
fına ve bir tarafı tarîk-i âm ile mahdûd olup iki bâb fevkānî odaları ve arzen bir 
zirâ‘ ve tûlen yirmi iki zirâ‘ damlalığı müştemil olan mülk menzilimi cümle 
tevâbi‘ ve levâhıkı ve âmme-i hukūk ve merâfıkı ile vakf-ı sahîh-i mü’ebbed ve 
haps-i sarîh-i muhalled ile vakf ve haps edip şöyle şart ve ta‘yîn eyledim ki 
menâzil-i mezbûre icâre-i mu‘accele ve müeccele ile îcâr olunup bi fazlillâhi 
te‘âlâ hâsıla olan ücretine mâdemki libâs-ı hayâtı lâbis ve server-i âfiyetde câlis 
olan ben mutasarrıf olup vakf-ı mezbûra mütevellî olam. Vaktâ ki gûş-ı cânım, 
yâ eyyetühe’n-nefsü’l-mutma’inne irci‘î ilâ Rabbiki râdıyeten marziyye nidâsını 
gûş-ı dost sâkī ecelden şarâb-ı mevti nûş etmekle girîbân-ı hayâtım çâk ve 
çeşm-i cihân-ı bünyâmın menzilgehi zîr-i hâk oldukda galle-i vakf-ı mezbûrdan 
yevmî bir akçe vâlidem Şahbaz bt. Abdullah’a verile ve bir akçe dahi müdebberem 
Mülâyim bt.  Abdullah’a verile ve bâkī kalan rub‘ ve galle bi eyyi vechin kâne 
evlâdımın zükûru ve inâsı beyninde ale’s-seviyye kısmet oluna ve içlerinden fevt 
olanın hissesine evlâdı olursa ol mutasarrıf ola, eğer evlâdı olmazsa hayâtda olan-
lar mutasarrıf olalar derece-i ûlâ derece-i sâniyye ve derece-i sâlise derece-i râbi‘a 
ashâbını ketebe ve ketebe ile’l-inkırâz hüccet etmeye mezbûretân Şahbaz ve 
Mülâyim’den her birinin fevtinden sonra mutasarrıfe oldukları yevmî birer akçe 
vazîfelerine şart-ı sâbık üzre evlâdım mutasarrıf olalar ve aslah evlâdım vakf-ı 
mezbûra mütevellî olup hissesinden fazla yevmî bir akçe vazîfe-i tevliyyete muta-
sarrıf ola, ba‘de inkırâzi’l-evlâd iyâzen bi hâlikı’l-ibâd mârrü’z-zikr Tercüman 
Yunus mahallesinde vâki‘ merhûm el-Hâc Hüseyin binâ eylediği mescid ve 
mu‘allimhânede mütevellî olan kimesne buna dahi mütevellî olup vazîfe-i tevliy-
yet bir akçeye mutasarrıf ola ücret-i müeccele vakf-ı mezbûr mütevellî yediyle cem‘ 
olup zikr olunan mu‘allimhânede ta‘allüm-i Kur’ân-ı Azîmü’ş-şân eden on nefer 
sıbyân fukarâsına eyyâm-ı şitâda kaftan iştirâ ve iksâ oluna ve menâzil-i 
mezbûrenin bi lutfihî te‘âlâ mu‘accelelerinden hâsıla olan galle yed-i mütevellî ile 
altına tebdîl olunup ba‘dehû onu on bir buçuk hesâbı üzre rehn-i kavî ve kefîl-i 
melî yâhud ikisinden biriyle iktifâ ve her sene devr-i şer‘î ile istirbâh ve istiğlâl 
olunup hâsıla olan galleden îd-i fıtırda zikr olunan mu‘âllimhânede ta‘allüm-i 
Kur’ân-ı Azîmü’ş-şân eden on nefer sıbyân fukarâsına kaftan iştirâ olunup iksâ 
oluna ve her sene rûz-ı Hızır geldikde galle-i vakf mezbûrdan üç yüz akçe ifrâz 
olunup yed-i mütevellî ile bir kuzu ve sâir levâzım-ı ekl iştirâ olunup bir mahall-i 
ferâh-fezâda zikr olunan mu‘allimhânede ta‘allüm eden sıbyân müctemi‘ olup 
ba‘de’l-ekl rûhum için du‘â edeler ve ahâlî-i mahalleteyn-i mezbûreteyn ve vakf-ı 
mezbûra hasbî nâzır olup her sene başında mütevellî-i vakf-ı mezbûrân 
muhâsebesini ma‘rifet-i şer‘le göreler [105b] eğer hıyâneti zuhûr ederse yerine 
nüzzâr ma‘rifeti ile hâkimü’l-vakt olan mahalleteyn-i mezbûreteynden bir sâlih 
mütedeyyin adamı mütevellî edeler, andan dahi hıyâneti zâhir olursa kezâlik 
hâkimü’l-vakt nüzzâr ma‘rifeti ile yine mahalleteyn-i mezbûreteynden bir 
müstakīm ve mütedeyyin kimesneyi mütevellî ede ve vakf-ı mezbûrun tebdîl ve 
tağyîri ve taklîl ve teksîri merreten ba‘de uhrâ hayâtda oldukça yedimde ola ve 
mesârıf-i mezbûreden fazla kalırsa zikr olunan mescide müezzin olana yevmî bir 
akçe verilip ve vakf-ı mezbûra nâzır olana ve fazla-i mezbûreden bir akçe dahi 
mescid-i mezbûrda imâm olanlara verile ol dahi mukābelesinde rûhum için gün-
de üç İhlâs-ı şerîf tilâvet ede ve mesârif-i mârrü’l-beyândan bâkī kalan galle icâre-i 
mu‘acceleye zam olunup istirbâh ve istiğlâl oluna ve bi emrillâhi’l-mukadder 
şurût-ı mezbûreyi icrâ müte‘azzir olursa galle-i vakf-ı mezbûr mutlakā fukarâ-i 
müslimîne sarf oluna ve menâzil-i mezbûreyi mütevellî-i merkūma teslîm eyle-
dim, ol dahi vakıf olmak üzre kabz ve mütevellîler sâir evkāfda tasarrufları gibi ta-
sarruf eyledi deyû ta‘yîn-i şurût ve tertîb-i kuyûd eyledikde. vâkıf-ı mezbûr ikrâr-ı 
meşrûhunda mütevellî-i mezbûr İvaz Efendi bi’l-müşâfehe tasdîk eyledikden son-
ra vâkıf-ı mezbûr Ahmed Efendi inân-ı kelâmını semt-i vifâkdan taraf-ı şikāka atf 
edip vakf-ı akār sultân-ı eimme-i kibâr olan İmâm-ı A‘zam efdalü müctehid a‘lemü 
evvel-i imâm Ebû Hanîfe el-Kûfî -cûziye hayre’l-cezâ ve kûfiye- mezheb-i şerîfi 
üzre gayr-ı lâzım olup ve İmâm Muhammed hazretleri katında vâkıf menfa‘at-i 
vakfı nefsine şart etmekle vakf-ı mezbûr bâtıl olmağın ber vech-i meşrûh 
menâzil-i mezbûrenin vakfiyetinden rücû‘ eyledim, ke’l-evvel mülküme red 
olunmak matlûbumdur dedikde mütevellî-i mezbûr dahi eğerçi hâl bast olunan 
minvâl üzredir lâkin İmâm-ı efdal Şeyh-i sânî ve tilmîz-i evvel Ebû Yusuf haz-
retleri katında vâkıf mücerred vakaftü demekle vakıf sahîh ve lâzım olur deyû 
red ve teslîmden imtinâ‘ edip hâkim-i muvakki‘-i sadr-ı kitâb tûbâ-lehû ve hüs-
nü me’âb hazretlerine müterâfi‘ân ve fasl u hasma tâlibân olduklarından hâkim-i 
mûmâ-ileyh -esbağallâhu ni‘amehû aleyh- hazretleri ba‘de’l-fikr ve’t-te’emmül 
cânib-i vakfı evlâ ve ındellâh bâ‘is-i icrâ olmağa ahrâ görmeğin, alâ kavli men 
yerâhü mine’l-eimmeti’l-müctehidîn vakf-ı mezbûrun sıhhat ve lüzûmuna 
ba‘de’l-hükmi’ş-şer‘î vakf-ı mezbûr vakf-ı sahîh ve lâzım olup fe-men beddelehû 
ba‘demâ semi‘ahû fe-innemâ ismuhû ale’llezîne yübeddilûnehû inna’llâhe 
semî‘un alîm ve ecrü’l-vâkıfi ale’l[-hayyi’l-]cevâdi’l-kerîm.
Tahrîren fî gurreti şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Umdetü’l-vâ‘izîn Ahmed Efendi eş-şehîr bi Çavuşzâde, Ahmed 
Efendi b. Yusuf el-İmâm, Abdülfettah Efendi b. Mustafa el-İmâm, Ahmed Efendi 
b. Ramazan el-imâm li câmi‘-i Kefeli, Sâlih Efendi el-İmâm, Hasan Efendi b. ( ) 
el-hatîb, Ramazan b.  Gāzi, Veli Hoca el-Müezzin, Mehmed Efendi el-İmâm, 
Ali Beşe b.  Hasan, Ahmed Çelebi b.  Derviş Mehmed, Mustafa Halîfe b.  el-Hâc 
Süleyman ve gayruhüm.

1045 [105b-1] Murad Bey b. Arslan’ın ölen Ali Ağa’ya borcu olduğunu 
kabul ettiği
Fi’l-asl kasaba-i Kili sükkânından olup Mahmiye-i İstanbul’da Haydarhâne ma-
hallesinde sâkin Mahmud Bey b. Arslan nâm bevvâb-ı sultânî meclis-i şer‘de bun-
dan akdem Baba Hasan mahallesinde sâkin iken vefât eden Ali Ağa b. Nasûh’un 
verâseti, zevce-i metrûkesi Şahbaz bt. Abdullah’a ve sulbî kebîr oğlu Osman Ağa’ya 
ve sulbiye sagīre kızı İsmihan’a münhasıra olduğu şer‘an zâhir ve müte‘ayyin ol-
dukdan sonra merkūm Osman ile sagīre-i mezbûrenin vâlidesi ve kıbel-i şer‘den 
mansûbe vasiyyesi olan mezbûre Şahbaz Hâtun tarafından husûs-ı âti’l-beyânı 
tasdîke sâbitü’l-vekâle vekîli olan Yusuf Bey b. Abdullah mahzarlarında ikrâr ve 
takrîr-i kelâm edip müteveffâ-yı mezbûr Ali Ağa’ya cihet-i deyn-i şer‘îden yirmi 
sekiz bin akçe zimmetimde deynim olup kable’l-ahz mezbûr Ali Ağa vefât etmekle 
meblağ-ı merkūm, merkūmuna irsen intikāl eylemişdi hâlâ zikr olunan meblağ-ı 
merkūmu yirmi sekiz bin akçe merkūmuna zimmetimde vâcibü’l-edâ ve lâzımü’l-
kazâ deynimdir dedikde mukırr-ı mezbûr Mahmud Bey ikrâr-ı meşrûhunda 
merkūm Osman Ağa ile vekîl-i mezbûr Yusuf tasdîk etmeğin mâ vaka‘a bi’t-taleb 
ketb olundu.
Fi’l-yevmi’s-sânî aşer [min] şehri Rebî‘ilâhir sene 1074.
Şuhûdü’l-hâl: Ahmed Efendi b.  Ali el-Müderris, es-Seyyid Fazlı Çelebi b.  es-
Seyyid Ömer, Mehmed Ağa b.  Sunullah, Mustafa Çelebi b.  Rıdvan Ağa ve gay-
ruhüm.

1046 [105b-2] Çizmeci Frenk ve İskender’in evlerini Hadim Ali Ağa 
Vakfı’na bey‘ bi’l-istiğlâl yoluyla sattıkları
Mahmiye-i İstanbul’da Unkapanı hâricinde çizmeci tâifesinden Frenk ve İskender 
veledey Dadur nâm Ermeniler meclis-i şer‘-i hatîr-i lâzımü’t-tevkīrde Havâss-ı 
Aliyye müzâfâtından medîne-i Ebâ Eyyûb-i Ensârî’de vâki‘ Hâdim Ali Ağa vak-
fına hâlâ mütevellî olan Davud Efendi b.  Mehmed mahzarında her biri ikrâr ve 
takrîr-i kelâm edip ale’l-iştirâki’s-seviy silk-i mülk-i sahîhimizde münselik olup 
mahmiye-i İstanbul’da Tahtaminâre mahallesinde vâki‘ bir tarafdan Çakırcı Halil 
mülkü ve bir tarafdan merhûm Mehmed Paşa vakfı olup Matyoz nâm zimmî ta-
sarrufunda olan menzil ve iki tarafdan tarîk-i âma müntehî mülk menzilimi bi 
cümleti’t-tevâbi‘ ve’l-levâhık müteveffâ-yı mezbûre yüz yirmi beş riyâlî guruşa bi 
tarîki’l-istiğlâl bey‘ ve teslîm ol dahi vakf-ı mezbûr malıyla iştirâ ve kabûl ve kabz 
ve tesellüm eyledikden sonra semeni olan meblağ-ı mezbûr yüz yirmi beş riyâlî 
guruşu mütevellî-i mezbûr yedinden tamâmen ahz u kabz eylediğimden sonra 
yine menzil-i mahdûd-ı mezkûru ba‘de’t-tahliyyeti’ş-şer‘iyye ve’t-tekābuzi’l-mer‘î 
târih-i kitâbdan üç sene tamâmına değin beher sene bin yüzer akçeye îcâr ve 
teslîm biz dahi vech-i muharrer üzre istîcâr ve kabûl ve kabz ve tesellüm eyledik 
dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: Ali Çelebi b. ( ) el-Kâtib, Mehmed Çelebi b. ( ) hânî, Mustafa Çelebi 
b. ( ) hânî, ve gayruhüm mine’l-huzzâr.

1047 [106a-1] Vakıf evin meskene ihtiyacı olan es-Seyyid Ubeydullah 
Efendi’ye verildiği
Mahmiye-i İstanbul’da Ali Paşa-yı Atîk mahallesinde vâki‘ (  ) nâm sâhibü’l-
hayr vakf ve süknâsını ulemâdan bir recül-i sâliha şart eylediği bir tarafı Kâtib 
Mehmed Çelebi menziline ve bir tarafı mahalle-i mezbûre imâmına meşrût 
menzile ve bir tarafı Hasan Beşe menziline ve bir tarafı tarîk-i hâssa müntehî 
üç bâb tahtânî odaları ve eşcâr-ı müsmire ve gayr-ı müsmireli bahçe ve su ku-
yusunu müştemil menzilin tevcîh-i hâkimle mutasarrıfı olan Mehmed Efendi 
cilâ-yı vatan edip menzil-i mahdûd-ı mezbûr müddet-i medîde hâlî ve mu‘attal 
kalmağla ulemâdan olup meskene eşedd-i ihtiyâc ile muhtâc olan es-Seyyid 
Ubeydullah Efendi b.  Mustafa Efendi’ye menzil-i mezbûr kıbel-i şer‘den tevcîh 
olunup tasarrufu için bu vesîka-i enîka ketb ve yedine def ‘ ve teslîm olundu.
Fi’l-yevmi’s-sâbi‘i aşer min şehri Rebî‘ilâhir li sene erba‘a ve seb‘în ve elf min 
hicreti’n-Nebeviyye aleyhi efdali’s-salâti ve ekmeli’t-tahiyye.
Şuhûdü’l-hâl: Ahmed Efendi b.  Süleyman Çelebi el-Aksarayî, Keşfî Mustafa 
Efendi el-Kâtib, Mehmed Efendi b. Ömer, Abdi Çelebi b. Hüseyin ve gayruhüm.

1048 [106a-2] Sâliha bt. Abdullah’ın eski eşi Mustafa Beşe’ye sattığı evin parasını 
hibe etmediğinin ortaya çıktığı
Mahmiye-i İstanbul’da Fâtıma Sultan mahallesinde sâkine Sâliha bt.  Abdullah 
nâm hâtun meclis-i şer‘-i hatîr-i lâzımü’t-tevkīrde sâbıkan zevci olan Mustafa 
Beşe b. Ömer mahzarında üzerine da‘vâ ve takrîr-i kelâm edip mezbûr Mustafa 
Beşe ile zevciyyet beynimizde kāime iken silk-i mülk-i sahîhimde münse-
lik olup mahalle-i mezbûrede vâki‘ ma‘lûmü’l-hudûd mülk menzilimi mezbûr 
Mustafa Beşe’ye on bin akçeye bey‘-i bâtt-ı sahîh-i şer‘î ile bey‘ ve teslîm ol dahi 
iştirâ ve kabûl ve kabz eyledikden sonra semeni olan meblağ-ı mezbûr on bin 
akçe mezbûr Mustafa Beşe’nin zimmetinde kalmışdi hâlâ mezbûrdan taleb ede-
rim suâl olunsun dedikde gıbbe’s-suâl mezbûr Mustafa Beşe cevâbında kaziyye 
bâlâda tafsîli mürûr ettiği vech üzre olduğunu ikrâr, lâkin menzil-i merkūmun 
semeni olan meblağ-ı mezbûr on bin akçeyi müdde‘iyye-i mezbûre Fâtıma 
bana ba‘de’l-kabz hibe-i sahîha-i şer‘iyye ile hibe etmeğin temlîk ve teslîm 
ben dahi meclis-i hibede ittihâb ve kabûl ve kabz ve tesellüm eyledim deyû 
def ‘le mukābele edicek gıbbe’s-suâl ve’l-inkâr merkūm Mustafa Beşe’den def ‘-i 
mezbûrunu mübeyyine beyyine taleb olundukda ityân-ı beyyineden izhâr-ı 
acz edip istihlâf etmeğin fi’l-vâki‘ zevciyyet beynlerinde kāim iken mezbûr 
Mustafa Beşe’ye menzil-i mezbûrun semeni olan meblağ-ı mezbûr on bin ak-
çeyi ba‘de’l-kabz mezbûr Mustafa Beşe’ye hibe-i sahîha etmediğine mezbûre 
Fâtıma’ya yemîn teklîf olundukda ol dahi alâ vefki’l-mes’ûl yemîn billâhi te‘âlâ 
etmeğin mûcebince meblağ-ı mezbûr on bin akçeyi müdde‘iyye-i mezbûre[ye] 
edâ ve teslîme mezbûr Mustafa Beşe’ye tenbîh birle mâ hüve’l-vâki‘ bi’t-taleb 
ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: Abdi Çelebi b.  Hasan, Şükrullah b.  Mustafa, Veli b.  Mahmud ve 
gayruhüm mine’l-hâzırîn.

1049 [106a-3] Kızı Fâtıma’yı Osman b. Muhsin’le evlendirmek üzere aldığı 
rüşveti geri vermesi için Ayşe bt. İsmail’e süre verildiği
Mahmiye-i İstanbul’da Sultan mahallesinde sâkin Osman b.  Muhsin nâm ki-
mesne meclis-i şer‘-i hatîrde Ayşe bt.  İsmail nâm hâtun mahzarında ikrâr ve 
i‘tirâf edip mezkûre Ayşe sadriyye kızı Fâtıma bt.  Mehmed’i bana tezvîc etmek 
için bi tarîki’r-rüşvet on bin beş yüz akçemi ahz u kabz etmekle taleb ve da‘vâ 
eylediğimde mezbûre Ayşe bi’l-külliye inkâr edicek beynimizde münâza‘ât-ı 
kesîre ve muhâsamât-ı şedîde vukū‘undan sonra vesâtat-ı muslihîn ile da‘vâ-yı 
mezkûremden mezbûre Ayşe beni beş bin fıddî râyic fi’l-vakt semen üzerine 
inşâ-i akd-i sulh eyledikde ben dahi sulh-ı mezbûru kabûl eylediğimden son-
ra mezkûre Ayşe bedel-i sulh-ı mezbûru hâlâ edâya iktidârı olmadığı ecilden 
istîcâl etmeğin ben dahi meblağ-ı mezbûr bu bin akçeyi târih-i kitâbdan yir-
mi gün tamâmına değin bana edâ etmek üzre te’cîl edip ol dahi ecel-i mezbûru 
kabûl eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâmin aşer min Rebî‘ilâhir sene 1074.
Şuhûdü’l-hâl: Mustafa Efendi b. Durak, Hasan Bey b. Sefer, Hasan Bey b. İskender, 
Hasan Çelebi b. Şaban ve gayruhüm.

1050 [106a-4] Borçları sebebiyle hapsedilen Yüheyya v. Yasef ’in çok fakir 
olduğuna şehadet edilmesiyle serbest bırakıldığı
Zikri âtî deyn için sicn-i sultânîde haps olunup mahmiye-i İstanbul’da Budin 
cemâ‘atinden Yüheyya v.  Yasef nâm yahudiden vech-i âtî üzre istişhâd-ı şer‘î 
sudûrundan sonra mahmiye-i İstanbul’da Balat kurbunda Tahtaminâre mahal-
lesinde sâkin Mehmed b.  Abdullah nâm kimesne ve Sisile cemâ‘atinden Yako 
v. Avraham ve Zeyrek cemâ‘atinden Yüheyya v. Sahmul ve Aragon cemâ‘atinden 
İlya v. Yeriya ve Nesim v. Haydar ve Samadya cemâ‘atinden Hoyran v. Avraham 
ve Ohri cemâ‘atinden Aslan ve Eğriboz cemâ‘atinden David v.  Efraim nâm ya-
hudiler meclis-i şer‘-i hatîrde müsteşhid-i mezbûr Yüheyya’nın dâyinleri Budin 
cemâ‘atinden İlya v. Avraham ve zevcesi Eşter v. Mosi muvâcehelerinde her biri 
şehâdet-i şer‘iyye edip fi’l-vâki‘ mezbûrân İlya ve Eşter v. Koçyüz yetmiş miskāl üç 
çift otuz bilezik ve seksen riyâlî guruş için târih-i kitâbdan dokuz ay mukaddem 
emr-i hâkimü’ş-şer‘le sicn-i sultânîye haps ettirip işbu güne değin ıtlâk olunma-
mışdı. Lâkin medyûn-ı mezbûr Yüheyya müflis ve fakīr ve mu‘dim olup üzerinde 
lâbis olduğu libâsından gayrı ism-i mal ıtlâk olunur bir şey ve bir habbesi olmadığı 
ma‘lûmumuzdur. Biz bu husûsa bu vech üzre şâhidleriz şehâdet dahi ederiz dedik-
lerinde gıbbe’t-ta‘dîl ve’t-tezkiyye şehâdetleri makbûle olmağın mûcebince ba‘de’t-
tahlîf husûs-ı mezbûr dâ‘iyân-ı mezbûrân huzûrlarında olmağla mal ve yesârı 
zâhir oluncaya değin bilâ-kefîl mezbûr Yüheyya hapisden ıtlâk olunup mâ vaka‘a 
bi’t-taleb ketb olundu.
Fi’l-yevmi’t-tâsi‘ aşer min şehri Rebî‘ilâhir sene 1074.
Şuhûdü’l-hâl: Ali Bey b. Muharrem, Abdi Çelebi b. Hasan, Mehmed b. Mahmud 
ve gayruhüm.

1051 [106b-1] Sâliha Hâtun’un vakfettiği evin kullanım hakkının 
Meryemşah’a ait olduğu
Zikri âtî da‘vâya kıbel-i şer‘den me’zûnlar olup kendi nefislerinden asâleten ve 
li ebeveyn karındaşları Mustafa Çelebi b.  Yusuf tarafından husûs-ı âtîye vekîl 
olup vekâleti nehc-i şer‘î ve vech-i mer‘î üzre sâbite olan Fâtıma ve Ayşe bin-
tey Yusuf nâm hâtunlar mahfil-i kazâda, zikri âtî menzile meşrûtiyyet üzre 
vâzı‘atü’l-yed olup câi’z-zikr da‘vâda husûmet ve redd-i cevâba kıbel-i şer‘den 
kezâlik me’zûn olan Meryemşah bt.  Abdullah mahzarında her biri üzeri-
ne takrîr-i da‘vâ edip mahmiye-i İstanbul’da es-Seyyid Ömer mahallesinde 
sâkine Sâliha Hâtun bt.  Pîrî bin yetmiş iki senesi Cemâziyelevvel’in yirmin-
ci gününde silk-i mülkünde münselik olup mahalle-i mezbûrede vâki‘ bir ta-
rafı Hüsam Efendi odalarına ve bir tarafı ba‘zan mahalle-i mezbûre imâmına 
meşrût vakıf menzil ve ba‘zan Havva Hâtun mülküne ve ba‘zan İmâm Ahmed 
Efendi mülküne ve bir tarafı ba‘zan Mehmed Çelebi b.  İbrahim mülkü-
ne ve ba‘zan Meryem Hâtun mülküne ve ba‘zan vakıf menzile ve bir tara-
fı tarîk-i âma müntehî bir beyt-i ulvî ve bir cihân-nümâ ve iki beyt-i süflî 
ve iki sofa-i süfliyye ve bir su kuyusu ve cüneyne ve kenîfi hâvî bir mülk 
menzili hasbeten lillâhi te‘âlâ vakf ve haps ve süknâ ve tasarrufunu evvelâ 
nefsine ba‘dehâ rabîbesi mezkûre Meryemşah’ın evlâdına ve evlâd-ı evlâd-ı 
evlâdına ba‘de’l-inkırâz ecr-i misliyle îcâr olunup icâresi Medîne-i Münevvere 
-alâ münevverihâ efdalü’t-tahiyye- fukarâsına irsâl oluna ve tebdîl ve tağyîri 
ve min ba‘d âharı yedinde olmak üzre şart ve mütevellî nasb ve ta‘yîn ettiği 
işbu hâzır bi’l-meclis Yahya Efendi b.  Ali’ye teslîm edip bu vech üzre tescîle 
Davudpaşa mahkemesinde nâibü’ş-şer‘ olan Ali Efendi b.  Derviş vekâlet-i 
mahkiyyesi hasebiyle tescîl edip lâkin tebdîl ve tağyîri vâkıfe-i mezbûre 
Sâliha yedinde koduğu şartı sehven kayd ettirmemekle ba‘zı şurûtu tağyîr 
ve tebdîl murâd ettikde, hâzır-ı mezkûr mütevellî Yahya Efendi mâni‘ oldu-
ğu ecilden vâkıfe-i mezbûre Sâliha bin yetmiş üç Saferü’l-hayrı’nın on üçün-
cü gününde mahmiye-i mezbûrede Davudpaşa mahkemesinde nâib olan 
es-Seyyid Mustafa Efendi b.  Mehmed’i Sarıgez kurbunda vâki‘ menziline gö-
türüp huzûrunda mütevellî-i mezbûr Yahya Efendi ile müterâfi‘ân ve vech-i 
muharrer üzre tebdîl ve tağyîri merreten ba‘de uhrâ yedinde koyup ve bu 
vech üzre tescîle mezbûr Mehmed Efendi’yi tarafından vekîl edip vakfiyede 
sehven kayd olunmadığı Sarıgez kurbunda Kethüdâ câmi‘i müezzini İsmail 
b. Osman ve İskender Paşa mahallesi sâkinlerinden Mustafa Çelebi b. Nesimî 
şehâdetleri ile mütevellî-i mezkûr Yahya Efendi muvâcehesinde isbât ettik-
den sonra vâkıfe-i mezbûre Sâliha mezkûre Meryemşah’a ba‘dehâ evlâdına 
ve evlâd-ı evlâdına ve evlâdına şartından rücû‘ edip ihrâc eyledikden sonra 
menzil-i mezkûrun süknâ ve tasarrufunu kendiden sonra müvekkil-i mezbûr 
Mustafa Çelebi ile ikimize bizim vefâtımızdan sonra evlâdlarımıza ve evlâd-ı 
evlâdlarımıza ve meşrûtun-lehümden gelen vefât edenlerin hissesine hayâtda 
olanlar mutasarrıf olup şurût-ı bâkiye-i merkūme alâ mâ kânet aleyhi mukar-
rer ola deyû nâib-i mezbûr es-Seyyid Mustafa Efendi’ye tahrîr ettirip bize işbu 
hücceti aldım deyû târih-i mezkûr ile müverraha ve nâib-i mezbûr es-Seyyid 
Mustafa Efendi imzâsıyla mümzâ ve hâtemi ile mahtûme ve mazmûnu fî külli’l-
vücûh takrîr-i meşrûhlarını nâtıka bir hüccet ibrâz ve mezbûre Meryemşah 
ile hâzır-ı mezbûr mütevellî Yahya Efendi muvâcehelerinde feth ve kırâ’at olu-
nup mezkûre Meryemşah istintâk [ve] cevâbında vâkıfe-i mezbûre Sâliha 
Hâtun hayâtında bâlâda tafsîli mürûr ettiği vech üzre tebdîl ve tağyîr şartı-
nı yedinde koyduğunu isbâtın aslı olmayıp hattâ mütevellî-i mezkûr Yahya 
Efendi nâib-i mezbûr es-Seyyid Mustafa Efendi hazretlerini vâkıfe-i mezbûre 
ile müterâfi‘ân olmamış iken zikr olunan rücû‘ ve tebdîl-i şart-ı mezkûr sahîh 
olmak için zikr olunan isbât-ı şart-ı mezbûr hîle ve tezvîrdir, dediğinden gay-
rı mütevellî-i mezbûr Yahya Efendi ben dahi mürâfa‘a-i mezbûre ile vech-i 
muharrer üzre nâib-i mezbûr huzûrunda müterâfi‘ân ve ben hâzır olmayıp 
ben gāib iken olmuşdur deyicek mezbûrân Ayşe ve Fâtıma’dan suâl olunduk-
da fi’l-hakīka mütevellî-i mezkûrun vâkıfe-i mezbûre Sâliha nâib-i mezbûr 
es-Seyyid Mustafa Efendi huzûrunda vâkı‘a olmayıp ancak rücû‘-ı mezkûr 
ile şart-ı mesfûr sahîh olmak için nâib-i mezbûr işbu isbât-ı şart hüccetini 
peydâ edip yedimize vermişdir, ol vechile hüccet-i mesfûrenin aslı olmayıp 
peydâ eylediğine her biri mu‘terife olmağın hüccet-i mesfûre ilgā ve menzil-i 
mevkūf-ı mezkûr mezbûre Meryemşah yedinde ibkā olunmağın, mâ vaka‘a 
bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Ahmed Efendi b. Nûreddin, Ahmed Efendi b. Halil, Umdetü’l-a‘yân 
Süleyman Ağa, Abdülkādir Ağa b. ( ), Mahmud b. Murad, Nasûh b. Süleyman.









1052 [106b-2] Kosta v. Hıristo’nun kuyumcu Arslan’a olan borcunu ödemesi
Kuyumcu tâifesinden Arslan b.  Abdullah meclis-i şer‘-i hatîr lâzımü’t-tevkīrde 
Kosta v.  Hıristo nâm zimmî mahzarında üzerine takrîr-i da‘vâ edip merkūm 
Kosta zimmetinde cihet-i karz-ı şer‘îden altı bin beş yüz akçe hakkım vardır, 
suâl olunup alıverilmek matlûbumdur dedikde gıbbe’s-suâl merkūm Kosta 
cevâbında müdde‘î-i mezbûr Arslan’a cihet-i karz-ı şer‘îden dört bin dokuz 
akçe vâcibü’l-edâ ve lâzımü’l-kazâ deynim vardır deyû ikrâr edip ziyâdeyi inkâr 
edicek alâ mûcib-i ikrârihî ikrârı mertebesi olan dört bin dokuz yüz akçeyi 
müdde‘î-i merkūm Arslan’a teslîme mezbûr Kosta’ya tenbîh birle mâ vaka‘a bi’t-
taleb ketb olundu.
Fi’l-yevmi’t-tâsi‘ aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Mehmed Çelebi b.  Abdullah, Mustafa 
Çelebi b. Ali, Mehmed b. Ramazan ve gayruhüm.

1053 [107a-1] Abdülkadir b. Hızır’ın David’de alacağının olmadığı
Mahrûse-i Galata a‘mâlinden kasaba-i Tophâne’de Karabaş mahalle-
si sâkinlerinden olup tüccâr tâifesinden Abdülkādir b.  Hızır nâm kimesne 
dîvân-ı sa‘âdet-makrûnda ma‘kūd olan mahfil-i kazâda, mahrûse-i mezbûrede 
Bereketzâde mahallesi sükkânından iken hâlik olan David nâm Ermeni’nin sulbî 
kebîr oğlu Kirkor nâm Ermeni mahzarında üzerine da‘vâ edip hâlik-i mezbûr 
David’e hayâtında yetmiş senesi Recebü’l-müreccebi’nde eşyâ-i memlûkemden 
bir elmas hâtemi altı yüz kıt‘a riyâlî guruşa ve bir murassa‘ sorgucu bin sekiz yüz 
guruşa bey‘ ve teslîm ol dahi vech-i muharrer üzre iştirâ ve kabûl ve kabz eyle-
dikden sonra meblağ-ı mezbûrun iki yüz riyâlî guruşunu kabz edip mâ‘adâ olan 
iki bin iki yüz riyâlî guruşu bana edâ etmeden zimmetinde iken hâlik olmuşdur 
hâlâ meblağ-ı bâkī-i mezbûru hâlik-i mezbûrun tereke-i vâfiyyesinden bana 
teslîme mezbûre Kirkor’a tenbîh olunmak matlûbumdur dedikde gıbbe’s-suâl 
mezbûr Kirkor cevâbında husûs-ı mezbûru bi’l-külliye inkâr edicek müdde‘î-i 
mezbûrdan müdde‘âsına mübeyyine beyyine taleb olundukda ityân-ı beyyine 
için birkaç def ‘a dîvânda istimhâl edip her kerede mehl-i şer‘î ile imhâl olunup 
ityân-ı beyyineye kudreti olmadığından gayrı yemîn vermemeğin, mâ vaka‘a 
bi’t-taleb ketb olundu.
Fi’l-yevmi’l-hâmis aşer min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ramazan Ağa b. Abdullah, Mustafa Efendi b. Musa el-İmâm, Ali 
b. el-Hâc Veli, Mustafa b. Mehmed, Ali Ağa b. Hüseyin ve gayruhüm mine’l-huzzâr.









1054 [107a-2] Melek bt. Dadur’un oğlu Antana’da alacağı kalmadığı
Mahmiye-i İstanbul’da Langa kurbunda sâkine Melek bt. Dadur nâm Ermeniyye 
meclis-i şer‘-i hatîr lâzımü’t-tevkīrde sadrî oğlu Antana v. Selviyar nâm Ermeni 
mahzarında ikrâr ve takrîr-i kelâm edip oğlum mezbûr Antana zimmetinde 
deyn-i şer‘îden olan yüz elli guruş hakkımı yedinden bi’t-tamâm alıp kabz eyle-
dikden sonra elli guruşunu kendiye hibe ve teslîm edip ol dahi ittihâb ve kabûl 
eyleyip yirmi guruşunu dahi Kudüs-i şerîf ’e irsâl eyleyip bâkī seksen guruşunu 
dahi mesârifime sarf ve istihlâk eyledim min ba‘d meblağ-ı mezbûr yüz elli gu-
ruşdan oğlum merkūm Antana zimmetinde bir akçe ve bir habbe hakkım kal-
mamışdır dedikde gıbbe’t-tasdîk mâ vaka‘a bi’t-taleb ketb olundu.
Şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Çelebi b.  Süleyman Çelebi, Mehmed Beşe b.  Ali, Veli 
b. Mahmud, Şükrullah b. Mustafa ve gayruhüm.

1055 [107a-3] Hasan Ağa b. Abdülmennân Vakfı’na ait evin Osman 
Efendi’ye kiralandığı
Mahmiye-i İstanbul’da Kazancı mahallesinde vâki‘ menzil-i mevkūf-i âti’l-
beyânın kıbel-i şer‘den hasbî mütevellîsi olup mahalle-i mezkûre ahâlîsinden 
Mehmed Efendi b. Hüseyin meclis-i şer‘-i hatîr lâzımü’t-tevkīrde dergâh-ı âlî 
-dâme mahfûfen bi’l-me‘âlî- yeniçerilerinin kethüdâsı olup hâlâ seferde ordu-
yı hümâyûnda olan umdetü’l-emâcid ve’l-mekârim Mustafa Ağa b.  Hüseyin 
kıbelinden tasdîk-i âti’l-beyâna vekîl olup şer‘an vekâleti zahrü’l-a‘yân 
Mehmed Ağa b.  İbrahim ve mumcu Mustafa Beşe b. Mehmed nâm kimesne-
ler şehâdetleri ile sâbite olan umdetü erbâbi’t-tahrîr ve’l-beyân Osman Efendi 
b. Abdurrahman mahzarında bi’t-tevliyye takrîr-i kelâm ve bast-ı merâm edip 
mahalle-i merkūmede vâki‘ merhûm Hasan Ağa b. Abdülmennân vakf-ı mü-
secceli olup hâlâ ber mûceb-i şart-ı vâkıf nevbet-i tasarruf mahalle-i mezkûre 
mescid-i şerîf imâmına meşrût olup bir tarafı esirci Veli mülkü ve bir tarafı 
Atmeydanı ve bir tarafı müvekkil-i mûmâ-ileyh Mustafa Ağa’nın bahçesi ve 
bir tarafı tarîk-i âm ile mahdûd arsası bennâ zirâ‘ı ile tûlen kırk dört zirâ‘ ve 
arzen ba‘zan altı zirâ‘ ve ba‘zan sekiz zirâ‘ olan vakıf menzil mürûr-ı eyyâm 
ve kürûr-ı şühûr-ı a‘vâm ile harâbe müşrif olup arsa-i sırfa kalıp vakfında 
dahi imâret ve meremmetine müsâ‘ade olmayıcak menzil-i mezbûr icâre-i 
mu‘accele ve mukāta‘a-i misli ile verilmek her vechile vakf-ı mezbûra enfa‘ 
ve evlâ olmağın hâlâ menzil vakf-ı mezbûru icâre-i mu‘accele misli olan üç 
bin akçe ve senede iki yüz akçe mukāta‘a-i misli ile müvekkil-i mûmâ-ileyh 
Mustafa Ağa’ya tevliyyetim hasebiyle îcâr ettiğimde vekîl-i müşârün-ileyh 
Osman Efendi dahi müvekkil-i mûmâ-ileyh için istîcâr ve kabûl ve tesel-
lüm eyledikden sonra zikr olunan mu‘accele-i mersûme üç bin akçeyi vekîl-i 
müşârün-ileyh yedinden vakıf için kabz edip menzil-i mezbûru vekîl-i 
müşârün-ileyhe teslîm eyledim dedikde gıbbe’t-tasdîki’l-mu‘teber mâ vaka‘a 
bi’t-taleb ketb olundu.
Fi’l-yevmi’s-sânî ve’l-ışrîn şehri Rebî‘ilâhir sene 1073.
Şuhûdü’l-hâl: Keşfî Mustafa Efendi b. Muharrem, İbrahim Beşe b. Derviş, Abdi 
Çelebi b. Hüseyin, Muharrem b. Abdullah ve gayruhüm.

1056 [107a-4] Hüseyin b. Kalender’in mirasçılarının haklarını aldıkları
Mahmiye-i İstanbul’da Cebecibaşı mahallesi sükkânından iken vefât eden 
Hüseyin b. Kalender’in zevce-i metrûkesi Râbia bt. Ramazan ve sulbiye kebîre 
kızı Müslime nâm hâtun meclis-i şer‘-i hatîr-i lâzımü’t-tevkīrde müteveffâ-yı 
mezbûrun sulbî kebîr oğlu Mustafa Ağa mahzarında her biri ikrâr ve i‘tirâf 
edip müteveffâ-yı mezbûrdan bize isâbet eden hisse-i şer‘iyyemezi terekesi-
ne vâzı‘u’l-yed olan mezbûr Mustafa Ağa yedinden tamâmen ahz u kabz ey-
ledik. Min ba‘d tereke-i müteveffâ-yı mezbûra müte‘allika mezbûr Mustafa 
ile da‘vâ ve nizâ‘ımız yoktur dediklerinde, gıbbe’t-tasdîk merkūm Mustafa 
Ağa meclis-i şer‘de mezbûre Râbia Hâtun mahzarında ikrâr ve i‘tirâf edip 
silk-i mülkümde münselik olup Kangırı sancağında tâbi‘ Karaviran kasaba-
sında vâki‘ beynimizde hudûdu ma‘lûm mülk bahçemi mezbûre Râbia’ya bi 
cümleti’t-tevâbi‘ ve’l-levâhık beş bin akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl ve kabz 
ve tesellüm eyledikden sonra semeni olan meblağ-ı merkūm beş bin akçe-
den mezbûre Râbia’nın zimmetini ibrâ eyledim ve kendi malımdan mezbûre 
Râbia’ya beş yüz nakid akçe ve bir köhne yemeni yorgan ve bir gömlek ve 
bir köhne ferâcemi hibe-i sahîha-i şer‘iyye ile hibe ve teslîm ol dahi ittihâb 
ve kabûl ve kabz ve tesellüm eyledi dedikde gıbbe’t-tesâdukı’ş-şer‘î mâ vaka‘a 
bi’t-taleb ketb olundu.
Hurrire fi’l-yevmi’s-sâbi‘i aşer şehri Rebî‘ilâhir sene 1074.
Şuhûdü’l-hâl: Fahrü’l-eimme Mehmed Efendi b.  Ali el-İmâm, Mustafa Çelebi 
b.  (  ), Ömer Efendi b.  Mehmed Efendi, Ahmed Efendi b.  Mehmed el-İmâm, 
Yusuf Efendi b. ( ) ve gayruhüm.

1057 [107b-1] Ayşe bt. İbrahim’in Mehmed b. Süleyman’dan boşandığı
Mahmiye-i İstanbul’da Molla Ahaveyn mahallesinde sâkine Ayşe bt.  İbrahim 
nâm hâtun meclis-i şer‘-i hatîr-i lâzımü’t-tevkīrde işbu bâ‘isetü’l-kitâb Mülâyim 
bt. Abdullah nâm hâtun mahzarında ikrâr-ı tâm ve takrîr-i kelâm edip merkūme 
Mülâyim’i bundan akdem medîne-i Kütahya’da sâkin zevcim Mehmed 
b.  Süleyman nâm kimesneye bir gelsin tâ beni tatlîk eylesüz deyû gönderdi-
ğimde hul‘a vekîl etmemişken mezbûre varıp vekîlim deyû mehr-i müeccelim 
olan sekiz bin akçe üzerine fuzûlen hul‘ olup geldikde ben dahi hul‘-ı mezbûru 
istimâ‘ ettiğimde tecvîz eyledim min ba‘d zevcim mezbûr Mehmed ile mehr-i 
müeccelime müte‘allika da‘vâ ve nizâ‘ım yoktur dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Şuhûdü’l-hâl: Ali Efendi b.  Mehmed el-İmâm, Ömer Efendi b.  Mehmed, 
Muharrem Çelebi b. Abdullah, Abdi Çelebi b. Hüseyin ve gayruhüm.

1058 [107b-2] Hatice bt. Bayram’ın Mehmed b. Mustafa’ya olan 
borcunu kabul ettiği
Mahmiye-i İstanbul’da Ali Paşa-yı Atîk mahallesi sâkinlerinden Mehmed 
b.  Mustafa meclis-i şer‘-i hatîr lâzımü’t-tevkīrde Hatîce bt.  Bayram nâm hâtun 
mahzarında üzerine da‘vâ ve takrîr-i kelâm edip mezbûre Hatîce bundan ak-
dem eşyâ-i memlûkemden iki yüz akçeye bir kilim ve iki yüz akçeye bir döşek 
ve üç yüz akçeye bir top beylik çuha ve üç yüz akçeye iki yorgan ve yüz akçeye 
bir çarşaf ve yüz akçeye bir minder ve üç yüz akçeye bir tencere ile iki sahan bir 
tava iştirâ ve kabz edip zimmetinde eşyâ-i mezkûre semenleri müctemi‘ bin beş 
yüz akçe hakkım vardır suâl olunup alıverilmesi matlûbumdur dedikde gıbbe’s-
suâl mezbûre Hatîce cevâbında eşyâ-i mezkûre bahâsından mezbûr Mehmed 
Beşe’ye zimmetinde bin beş yüz akçe deyni olduğunu bi tav‘ihâ ikrâr ve i‘tirâf 
etmeğin alâ mûcib-i ikrârihâ meblağ-ı mezbûru merkūm Mehmed Beşe’ye edâ 
ve teslîme mezbûre Hatîce’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâlis şehri Rebî‘ilâhir sene 1074.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Baba Resûl 
b. [Rıdvan] ve gayruhüm.

1059 [107b-3] Mehmed b. İdris’i öldüren Solak Hasan b. Kasım’ın diyet 
hususunda vârisleriyle anlaştığı
Fi’l-asl kasaba-i Hoy’dan olup Kitye kazâsı müzâfâtından Eşkel-i kebîr nâm kar-
ye kurbunda sâhil-i bahr olan Balıkkayası nâm mahalde cerîhan maktûl bu-
lunan Mehmed b.  İdris’in li ebeveyn karındaşı ve Ahmed b. Emrullah’ın li ebe-
veyn ammi oğlu olmak ve vechi üzre mukarrun leh bi’n-neseb cihetinden 
verâseti, hüccet-i şer‘iyye ile Hüseyin b.  Üveys nâm kimesneye münhasıra ol-
duğu tahrîr-i şer‘ [ile] sâbit ve zâhir oldukdan sonra mezbûr Hüseyin meclis-i 









şer‘-i hatîrde karye-i mezbûre sükkânından Solak Hasan b.  Kasım mahzarında 
ikrâr ve i‘tirâf edip mûrislerim mezbûrân Mehmed ve Ahmed Bey yetmiş üç se-
nesi Şaban’ının bin yirmi yedinci sebt gecesi mezbûr Solak Hasan’ın menzilinde 
sâkinler olup uyurlar iken mezbûr Solak Hasan sağ gözleri üzerlerine balta ile vu-
rup ikisini dahi cerîhan katl edip Balıkkayası demekle ma‘rûf sâhil-i bahre iletip 
bırakmakla mukaddemâ hâkimü’ş-şer‘ huzûrunda mûcebince da‘vâ eylediğim-
de mezbûr Solak Hasan inkâr etmekle Ahmed b. Şükür ve Mustafa b. Abdullah 
ve Hüseyin b. Abdullah nâm kimesneler ile mezbûrân Mehmed ve Ahmed’i ben 
öldürdüm deyû mezbûr Solak Hasan’ın ikrârı muvâcehesinde isbât edip yedi-
me hüccet-i şer‘iyye verildiği ecilden mûcebi olan diyetlerini mezbûrdan taleb 
ve da‘vâ eylediğimde beynimizde münâza‘ât-ı kesîre vukū‘undan sonra vesâtat-i 
muslihîn ile da‘vâ-yı mezkûremden mezbûr Solak Hasan beni yirmi üç bin akçe 
üzerine inşâ-i akd sulh eyledikde ben dahi sulh-ı mezbûru kabûl ve bedel-i sulh 
olan meblağ-ı mezbûr yirmi üç bin akçeyi mezbûrun yedinden tamâmen ahz u 
kabz edip min ba‘d husûs-ı mezbûra müte‘allik olan cemî‘ de‘âvî ve mütâlebât ve 
eymân ve muhâsamâtdan mezbûru ibrâ eyledim. Mezbûrânın dem ve diyetlerine 
müte‘allika kıbelinden vechen mine’l-vücûh ve sebebin mine’l-esbâb da‘vâ ve hak-
kım kalmadı. Benden veya vekîlimden husûs-ı mezbûra müte‘allika da‘vâ sudûr 
eder ise lede’l-hükkâmi’l-kirâm mesmû‘a ve makbûle olmasın dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘i aşer şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Abdullah Beşe b. Veli, Osman Beşe b. Mirza, Abdi Çelebi 
b. Hüseyin ve gayruhüm.

1060 [107b-4] Vildan bt. Abdullah’ın Rus asıllı kölesinin ölümünden sonra hür 
olmasını ve bazı eşyalarının kendisine verilmesini vasiyet ettiği
Mahmiye-i İstanbul’da Cebecibaşı mahallesi sâkinelerinden Vildan bt. Abdullah 
nâm hâtun meclis-i şer‘-i hatîr-i lâzımü’t-tevkīrde kendiye rıkkıyyetini mu‘terife 
olan işbu açık kaşlı elâ gözlü orta boylu sarışın Rusiyyetü’l-asl Ferah bt. Abdullah 
nâm câriye-i memlûkesi mahzarında bi tav‘ihâ ikrâr ve i‘tirâf [edip], câriye-i 
mevsûfe-i mezkûreyi tedbîr-i mutlak ile müdebbere eyledim, fevtimden son-
ra âzâd olup sâir harâir-i asliyyât gibi hürre olsun dedikden sonra yine meclis-i 
şer‘de mezbûre Vildan ikrâr ve i‘tirâf edip vefâtımdan sonra cemî‘ malımdan 
mezbûre Ferah’a bir döşek ve üç yorgan ve iki döşek çarşafı ve iki minder ve bir 
cedîd yalı keçesi ve dört yastık ve bir kaliçe ve iki tencere ve üç sahan ve bir bü-
yük baklava tepsisi ve bir tava ve bir kebe ve bir sepet sandık ve bin akçe kıy-
metli bir sîm kuşak verile deyû vasiyyet etmeğin mâ hüve’l-vâki‘ bi’t-taleb ketb 
olundu.
Fi’l-yevmi’s-sânî ve’l-ışrîn şehri Rebî‘ilâhir sene 1074.
Şuhûdü’l-hâl: Fahrü’l-eimme Mehmed Efendi b.  Mehmed Efendi, Mehmed 
Halîfe b.  Sinan, Mehmed Efendi b.  Kasım, el-Hâc Ahmed b.  Abdullah ve gay-
ruhüm.

1061 [107b-5, Arapça] Fâtıma Hâtun bt. Abdullah’ın Rus asıllı cariyesini 
azat ettiği
Mahmiye-i Kostantıniyye mahallâtından Hâce Ali mahallesinde sâkine olan 
Fâtıma Hâtun bt.  Abdullah nâm hâtun meclis-i şer‘-i şerîf ve mahfil-i dîn-i 
münîfde kendisine rıkkıyyetini mu‘terif olan açık kaşlı, elâ gözlü, sarışın, orta 
boylu, Rusiyyetü’l-asl hâfızatü hâze’l-kitâb Umurcan? bt.  Abdullah adlı câriye-i 
memlûkesini hasbeten lillâhi’l-azîm ve taleben li merzâti’r-Rabbi’r-rahîm âzâd 
ve tahrîr ettiğini ikrâr etti. Câriye-i mezbûre, harâir-i asliyyâttan hürre bir ki-
mesne oldu. Efendilerin âzâdlı köleler üzerinde sâbit olan velâ hakkından başka 
üzerinde kimesnenin bir hakkı kalmadı.
Cerâ zâlike fi’l-yevmi’s-sânî ve’l-ışrîn [min Rebî‘ilâhir] sene 1074.
Şuhûdü’l-hâl: el-Hâc Zülfikār b. Mehmed, Mehmed Çelebi b. Mustafa, Mehmed 
b. Ramazan ve gayruhüm.

1062 [108a-1] Sunullah Çelebi b. Abdülbâkī’nin evini Hoşelhan Hâtun’a sattığı
Mahmiye-i İstanbul’da Neslişah Sultan mahallesi sükkânından Sunullah Çelebi 
b. Abdülbâkī meclis-i şer‘-i hatîrde işbu hâfızatü’l-kitâb Hoşelhân bt. Abdullah 
nâm hâtun mahzarında ikrâr ve takrîr-i kelâm edip silk-i mülk-i sahîhimde 
münselik olup mahalle-i mezbûrede vâki‘ bir tarafdan Hayrünnisâ nâm hâtun 
mülkü ve bir tarafı Mustafa b. Cuma mülkü ve bir tarafdan Ali Beşe b. Abdullah 
mülkü ve bir tarafdan tarîk-i âma müntehî tahtânî iki oda ve cüneyne ve kenîfi 
müştemil mülk menzilimi, bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık mezbûre Hoşelhân Hâtun’a on bir bin iki yüz nakd-i râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve kabûl ve kabz ve tesellüm eyle-
dikden sonra semeni olan meblağ-ı mezbûr on bir bin iki yüz akçeyi mezbûre 
Hoşelhân Hâtun yedinden tamâmen ahz u kabz eyledim ba‘de’l-yevm menzil-i 
mahdûd-ı mezkûr mezbûr Hoşelhân Hâtun’un mülk-i müşterâsıdır keyfe mâ 
yeşâ’ ve yahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn [min] şehri Rebî‘ilâhir sene 1074.
Şuhûdü’l-hâl: Mustafa Efendi b.  Ali el-İmâm, Mustafa Halîfe b.  Mehmed 
el-Müezzin, Ali b. Ali el-Kayyım, Mustafa b. Ahmed ve gayruhüm.

1063 [108a-2] el-Hâc Mehmed b. Mahmud’un muallimhâne kömürlük 
arsasıyla alakasının olmadığı
Mahmiye-i İstanbul’da Tevkī‘î Cafer mahallesi sükkânından olup Otlukçu oğlu 
demekle ma‘rûf el-Hâc Mehmed b.  Mahmud ve meclis-i şer‘-i hatîr-i lâzımü’t-
tevkīrde merhûm Sadi Çelebi nâm sâhibü’l-hayr mahalle-i mezbûrede binâ ey-
lediği mu‘allimhânenin hâlâ mütevellîsi olan işbu bâ‘isü’l-kitâb fahrü’l-eimme 
Abdullah Efendi b. Mustafa Efendi mahzarında ikrâr ve takrîr-i kelâm edip zikr 
olunan mu‘allimhânenin lede’l-ahâlî ma‘lûmu’l-hudûd kömürlük arsası sâbıkan 
vakf-ı mezbûre mütevellî olan Durmuş demekle ma‘rûf kimesne bana icâre-i 
mu‘accele ve müeccele-i ma‘lûmeteyn ile vermişdi, benim taht-ı tasarrufumda-
dır deyû nizâ‘ eylemişdim, hâlâ zikr olunan arsadan kasr-ı yed edip mütevellî-i 
mezbûr Abdullah Efendi’ye teslîm eyledim ba‘de’l-yevm arsa-i merkūmede kat‘â 
alâka ve medhalim yoktur dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Hasan Çelebi b.  Mustafa, Ali Beşe b.  Mustafa, Sâlih Efendi 
b. Abdurrahman, İbrahim Halîfe b. Yusuf, Mehmed Çelebi b. Ali ve gayruhüm.

1064 [108a-3] Ali b. Abdullah’ın Molla Gürânî Vakfı’na ait ve tasarrufunda olan 
odaları Sâlih Çelebi’ye ve Canfedâ Hâtun’a kiraladığı
Mahmiye-i İstanbul’da Eski Saray kurbunda vâki‘ Molla Gürânî mahallesi 
sâkinlerinden Ali b. Abdullah nâm kimesne meclis-i şer‘-i hatîrde Sâlih Çelebi 
b. Süleyman ve Canfedâ Hâtun bt. Abdullah mahzarlarında ikrâr-ı tâm ve takrîr-i 
kelâm edip merhûm Molla Gürânî vakfı olan odalardan bir tarafı Molla Gürânî 
hamamı ve bir tarafı Hacı Cafer ve bir tarafı Düğmeci Yusuf tasarruflarında olan 
odalar ve bir tarafı tarîk-i hâs ile mahdûd icâre-i mu‘accele ve ücret-i müeccele-i 
ma‘lûmeteyn ile mutasarrıf olduğum odanın selâse-i erbâ‘ının hakk-ı tasarrufu-
nu merkūm Sâlih Çelebi’ye yirmi bin akçe mukābelesinde ve bir rub‘unun tasar-
rufunu merkūme Canfedâ Hâtun’a on bin akçe mukābelesinde izn-i mütevellî 
ile ferâğ ve tefvîz, ol dahi tefevvüz ve kabûl eylediklerinden sonra bedel-i tefev-
vüz olan meblağateyn-i mezbûreyn merkūm Sâlih Çelebi’nin mukaddemâ kıbel-i 
şer‘den mansûb vasîsi olduğum hasebiyle zimmetimde olan yirmi bin akçesiyle ve 
mezbûre Canfedâ Hâtun’un dahi cihet-i karz-ı şer‘îden zimmetimde olan on bin 
akçesine takās edip anlar dahi mukāssa ve kabûl eylediler ba‘de’l-yevm mezbûr 
oda merhûm Sâlih Çelebi’nin mezbûre Canfedâ Hâtun’un hakk-ı müfevvazlarıdır, 
emsâli tasarruf eyledikleri gibi ale’l-iştirâk anlar dahi tasarruf eylesinler dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis ve’l-ışrîn şehri Rebî‘ilâhir sene 1074.
Şuhûdü’l-hâl: Abdullah Efendi b. Himmet, İlyas b. Ramazan el-Müezzin, Mustafa 
Beşe b. Ramazan, Abdullah b. Yusuf ve gayruhüm.

1065 [108a-4] Fâtıma Hâtun’un vârislerinin Rus asıllı cariyelerini azat ettikleri
Mahmiye-i İstanbul’da Çerağī Hamza mahallesi sâkinelerinden olup bundan 
akdem fevt olan Fâtıma Hâtun’un bi’l-inhisâr vârisleri olan sadrî kebîr oğlu 
umdetü’l-müderrisîni’l-kirâm zübdetü’l-muhakkikīni’l-fihâm Ahmed Efendi 
asâleten ve sadriyye kebîre kerîmeleri kıdvetü’l-muhadderât usvetü’l-muvak-
karât Ayşe Hâtun tarafından husûs-ı âti’l-beyâna sâbitü’l-vekâle vekîl olan 
umdetü’l-ulemâ’i’l-izâm zübdetü’l-fuzalâ’i’l-fihâm Ahmed Efendi b.  Abdül-
cebbar vekâleten meclis-i şer‘-i şerîfde her biri takrîr-i kelâm edip müteveffât-ı 
mezbûrenin ile’l-vefât mülkü olup ba‘de vefâtihâ bi hasebi’l-irsi’ş-şer‘î vârisân-ı 
mezkûrâna isâbet ve intikāl edip mezbûrân vech-i muharrer üzre rıkkını 
mu‘terife olan uzun boylu açık kaşlı elâ gözlü Rusiyyetü’l-asl hâfızatü hâzihi’l-
vesîka Rahşan bt. Abdullah nâm câriyemi, hasbeten lillâhi’l-hallâk tahrîr ve i‘tâk 
ve sâir harâir-i asliyyâta idrâc ve ilhâk eyledik ba‘de’l-yevm mezbûr Rahşan sâir 
harâir-i asliyyât gibi hürredir, üzerinde velâdan gayrı hak ve alâka kalmadı de-
diklerinde, mâ vaka‘a bi’t-taleb ketb olundu.
Hurrire fi’l-yevmi’s-sâmin ve’l-ışrîn [min] şehri Rebî‘ilâhir li sene erba‘a ve 
seb‘în ve elf.
Şuhûdü’l-hâl: Hacı Mustafa Efendi, İslâm Efendi, Abdi Çelebi b. [Hüseyin], Baba 
Resûl [b. Rıdvan].

1066 [108b-1] Kanber’in Tahtaminare mahallesinden Asadur v. Reken’in 
yumrukla ön dişini kırdığının sabit olduğu
Mahmiye-i İstanbul’da Balat kurbunda Tahtaminâre mahallesinde sâkin işbu 
hâmilü’s-sifr Asadur v.  Reks nâm Ermeni muvâcehesinde üzerine takrîr-i 
da‘vâ edip mezbûr Kanber dünkü gün vakt-i zuhrda Eski Nişancı kurbunda 
bi gayri hakkın yüzüme amden yumruk ile darb edip ol darbın şiddetinden 
nâşî üst ön dişim çıkmışdır hâlâ nazar olundukdan sonra mûcibi icrâ olun-
mak matlûbumdur dedikde nazar olundukda fi’l-vâki‘ müdde‘î-i mezbûrun bir 
üst ön dişi olmadığı müşâhede olundukdan sonra gıbbe’s-suâl ve akībe’l-inkâr 
müdde‘î-i mezbûrdan müdde‘âsına mübeyyine beyyine taleb olundukda Kesir 
v. Melkon ve Kirkor v. Reks ve David v. Mıgır nâm Ermeniler meclis-i mezbûrda 
li ecli’ş-şehâde hâzırûn olup isre’l-istişhâd fi’l-vâki‘ dünkü gün vakt-i zuhr-
da Eski Nişancı kurbunda bi gayri hakkın müdde‘î-i mezbûrun yüzüne am-
den yumruk ile bizim huzûrumuzda darb edip ol darbın şiddetinden müdde‘î-i 
mezbûr Asadur’un bir ön üst dişi çıkdı, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın mûcebince ba‘de’l-hükm mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed b. Hasan, Ali b. Hasan, Ebûbekir b. Bâli, Mehmed b. Mus-
tafa ve gayruhüm.

1067 [108b-2] Bayram v. Avraham ve karındaşlarının Ayasofya-i Kebir 
Vakfı’na ait ve tasarruflarında bulunan boş arazi ve arsayı Mustafa Ağa 
b. Hüseyin’e sattıkları
Mahmiye-i İstanbul’da Tahtaminâre mahallesi sükkânından Çana cemâ‘atinden 
Bayram v. Avraham nâm yahudi ve kız karındaşları Ester ve Pola ve Rıfka nâm 
yahudiler meclis-i şer‘-i hatîrde Ayasofya-i kebîr mahallesinde sâkin umdetü’l-
a‘yân Mustafa Ağa b. Hüseyin mahzarında her biri ikrâr ve i‘tirâf edip Ayasofya-i 
kebîr evkāfından olup icâre-i mu‘accele-i ma‘lûme ve beher sene otuz altı 
akçe ücret-i müeccele ile taht-ı tasarrufumda olup mahmiye-i İstanbul hısnı 
ebvâbından Balat ve Fener kapıları hâricinde vâki‘ bir tarafdan tekye-i mezbûre 
hısnı ve bir tarafı İsrail nâm yahudi tasarrufunda menzil ve bir tarafı (  ) nâm 
zimmî tasarrufunda olan arz-ı hâliye ve bir tarafı tarîk-i âma müntehî ayaz-
ma ta‘bîr olunur mâ’-i câriyeyi müştemil arsa-i hâliyemi, ma‘rifet-i mütevellî-i 
vakf-ı mezbûr ile on altı bin nakid râyic fi’l-vakt akçe bedel mukābelesinde 
mezbûr Mustafa Ağa’ya ferâğ ve tefvîz ve teslîm ol dahi tefevvüz ve kabûl ve 
kabz eyledikden sonra bedel-i mezbûr on altı bin akçeyi mezbûr Mustafa Ağa 
yedinden tamâmen ahz u kabz eyledik dediklerinde, gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Seyfullah Çelebi b.  Avni, Sunullah Çelebi b.  Avni, Mehmed Bey 
b. ( ), Ali Çelebi b. ( ), Ömer Bey b. Mustafa ve gayruhüm.









1068 [108b-3] Mehmed b. Bayram’ın Abdülbâkī Çelebi’de hiçbir hakkı kalmadığı
Ketenci el-Hâc Ferhad oğlu Abdülbâkī Çelebi’nin hüccetidir.
Mahrûse-i Galata a‘mâlinden kasaba-i Tophâne’de Sultan Bayezid mahal-
lesinde sâkin Mehmed b.  Bayram meclis-i şer‘-i hatîrde işbu râfi‘ü’l-kitâb 
fahrü’l-a‘yân Abdülbâkī Çelebi b.  el-Hâc Ferhad mahzarında tav‘an ikrâr 
ve i‘tirâf edip târih-i kitâba gelince mezbûr Abdülbâkī Çelebi ile beynimiz-
de cereyân eden bey‘ ve şirâ ve ahz ve i‘tâ ve karz ve vedî‘a ve şirket ve 
mudârebe ve bizâ‘a ve vekâlet ve ücret ve hukūk-ı ma‘lûme ve mechûle ve 
sâir mu‘âmelât-ı şettâya müte‘allika olan cemî‘ de‘âvî ve mütâlebât ve eymân 
ve muhâsamâtdan mezbûr Abdülbâkī Çelebi’yi ibrâ-i âmm-ı kātı‘ü’n-nizâ‘la 
ibrâ ve iskāt eyledim min ba‘d zikr olunan husûslara müte‘allika vechen 
mine’l-vücûh ve sebebin mine’l-esbâb benim için mezbûr Abdülbâkī Çelebi 
kıbelinden hak ve alâka kalmamışdır. Benden bi’z-zât ya vekîlimden zikr 
olunan husûslara müte‘allika da‘vâ sudûr ederse, lede’l-hükkâmi’l-kirâm 
mesmû‘a ve makbûle olmasın dedikde gıbbe’t-tasdîk mâ vaka‘a bi’t-taleb 
ketb olundu.
Hurrire fi’l-yevmi’r-râbi‘ ve’l-ışrîn min şehri Rebî‘ilâhir li sene erba‘a ve 
seb‘în ve elf.
Şuhûdü’l-hâl: Ahmed b.  Yusuf, Mehmed Çavuş el-Mübâşir, Cafer Çavuş 
b. Abdullah, Yusuf Çavuş b. Abdullah, Halil Çelebi b. Zekeriya, Hacı Ahmed 
b. Abdullah, Ali Beşe b. Mustafa ve gayruhüm.

1069 [108b-4] Mustafa b. Ali’ye borcunu inkâr eden Foti’nin kefili Yani’ye bunu 
ispat için süre verildiği
Mahmiye-i İstanbul’da Balatkapısı dâhilinde Tahtaminâre mahallesinde sâkin işbu 
râfi‘ü’l-kitâb el-Hâc Mustafa b. Ali dîvân-ı kāimmakām-ı sadr-ı a‘zamîde ma‘kūd 
olan mahfil-i kazâda, Yani v. Dimo nâm zimmî muvâcehesinde üzerine takrîr-i 
da‘vâ edip gāib ani’l-meclis Foti nâm zimmî zimmetinde cihet-i karz-ı şer‘îden 
on bir bin beş yüz fıddî râyic fi’l-vakt akçe hakkım olup meblağ-ı mezbûra emr 
ve kabûlü hâviye kefâletle mezbûr Yani kefîl bi’l-mâl oldukdan sonra meblağ-ı 
mezbûrun dört bin iki yüz akçesini bi hükmi’l-kefâle mezbûr Yani bana teslîm 
ben dahi ahz u kabz edip zimmetinde yedi bin üç yüz akçe bâkī kalmışdi hâlâ 
meblağ-ı bâkī-i mezbûru kefâleti hasebiyle mezbûr Yani’den taleb ederin, suâl 
olunsun dedikde gıbbe’s-suâl mezbûr Yani cevâbında kaziyye vech-i meşrûh üzre 
olup lâkin meblağ-ı bâkī-i mezbûr yedi bin üç yüz akçemi dahi müdde‘î-i mezkûra 
def ‘ ve teslîm ol dahi ahz u kabz etmekle meblağ-ı bâkī-i mezbûr mütâlebesinden 
zimmetim berî olmuşdur deyû def ‘le mukābele edicek gıbbe’l-istintâk ve’l-inkâr 
mezkûr Yani’den def ‘-i mezbûrunu mübeyyine beyyine taleb olundukda ityân-ı 
beyyine için istimhâl etmeğin mehl-i şer‘î ile imhâl olunup mâ vaka‘a bi’t-taleb 
ketb olundu.
Fi’l-yevmi’l-hâmis ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b. Hüseyin, Abdülkerim Ağa b. Bâli, Ali Ağa b. Hasan 
ve gayruhüm.

1070 [109a-1] Seyyid Mehmed Çelebi’nin Rus asıllı cariyesi Servinaz’ı azat ettiği
Mahmiye-i İstanbul’da Silivrikapısı kurbunda Bâli Ağa mahallesinde sâkin 
es-Seyyid Mehmed Çelebi b.  es-Seyyid Gülâbî meclis-i şer‘-i hatîrde takrîr-i 
kelâm edip zikri âtî ıtkın sudûruna değin mülk ve hakkım olup rıkk-ı sâbıkına 
i‘tirâfı olan işbu açık kaşlı gök gözlü uzun boylu Rusiyyetü’l-asl hâfızatü hâzihi’l-
vesîka Servinaz bt. Abdullah nâm câriye-i memlûkemi, hasbeten lillâhi te‘âlâ ve 
taleben li merzâti Rabbihi’l-a‘lâ tahrîr ve i‘tâk ve harâir-i asliyyâta ilhâk eyle-
dim ba‘de’l-yevm mezkûre Servinaz sâir harâir-i asliyyât gibi hürredir üzerin-
de velâdan gayrı hakkım bâkī kalmadı dedikde mâ hüve’l-vâki‘ bi’t-taleb ketb 
olundu.
Fi’l-yevmi’s-sâlis ve’l-ışrîn [min] şehri Rebî‘ilâhir [li sene erba‘a ve seb‘în ve elf].
Şuhûdü’l-hâl: Mustafa Bey b.  Mustafa, el-Hâc Mehmed b.  İbrahim, es-Seyyid 
Şeyh Mehmed Çelebi b. ( ), kemhacı el-Hâc Mehmed ve gayruhüm.

1071 [109a-2] Reftar bt. Abdullah’ın terekesi hususunda Hatice bt. Ahmed’in 
Ali Çelebi ile bir davasının kalmadığı
Mahmiye-i İstanbul’da Karabaş mahallesinde sâkine iken fevt olan sagīre Hatîce 
bt. el-Hâc Ahmed’in verâseti zevci Kurt Ali ile vâlidesi Refta[r] bt. Abdullah ve 
li eb kız karındaşı Râbia’ya ve li üm karındaşı Şaban b. Hasan nâm sagīre mün-
hasıra olduğu şer‘an zâhir ve müte‘ayyin oldukdan sonra merkūme Reftar kendi 
tarafından asâleten ve sagīr-i mezbûr Şaban tarafından vesâyeten meclis-i şer‘de 
müteveffât-ı mezkûrenin kıbel-i şer‘den mansûb vasîsi olan işbu bâ‘isü’l-kitâb 
el-Hâc Ali Çelebi mahzarında ikrâr ve takrîr-i kelâm edip müteveffât-ı mezbûre 
Hatîce hidânemde iken taraf-ı şer‘den takrîr olunan yevmî on beş akçe nafaka-i 
mefrûzasını ile’l-vefât ahz u kabz ettiğimden mâ‘adâ müteveffât-ı mezbûre 
ise babasından intikāl eden nukūddan hissesini ve kendi hissemi ve beherine 
ber mûceb-i defter-i kassâm tamâmen yedinden aldığımı müş‘ir mukaddemâ 
kassâm-ı askerî olan Mehmed Efendi huzûrunda yedine hüccet-i şer‘iyye ver-
mişdim hâlâ dahi mezbûr Ali Çelebi ile tereke-i müteveffât-ı mezbûra müte‘allika 
da‘vâm ve nizâ‘ım yoktur dedikde mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn [min şehri] Rebî‘ilâhir sene 1074.
Şuhûdü’l-hâl: Mehmed Çelebi b.  Ali, el-Hâc Ahmed b.  Mahmud, el-Hâc Halil 
Çelebi, Berber b. Mehmed el-Müezzin ve gayruhüm.

1072 [109a-3] Hızır Beşe’nin evini Perizâd bt. Abdullah’a sattığı
Mahmiye-i İstanbul’da Kepeciler mahallesi sükkânından Hızır Beşe b.  Şaban 
meclis-i şer‘-i hatîr-i lâzımü’t-tevkīrde bâ‘isetü’l-vesîka Perizâd bt. Abdullah nâm 
hâtun tarafından ikrâr-ı âtî tasdîke vekîl olup Mehmed Bey b. Yusuf ve Mehmed 
b. İsmail şehâdetleri ile şer‘an vekâleti sâbite olan Hüseyin Bey b. Mehmed mah-
zarında ikrâr ve i‘tirâf edip silk-i mülk-i sahîhimde münselik olup mahalle-i 
mezbûrede vâki‘ bir tarafdan Muslu mülkü ve bir tarafdan Ömer Efendi mül-
kü ve iki tarafdan tarîk-i âm ile müntehî fevkānî bir oda ve bir sofa ve bir mut-
fak ve tahtânî bir oda ve kenîfi müştemil mülk menzilimi, bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık müvekkile-i mezbûre Perizâd 
Hâtun’a yirmi dört bin nakid râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl ve kabz 
ve tesellüm eyledikden sonra semeni olan meblağ-ı mezbûr yirmi dört bin ak-
çeyi müvekkile-i mezbûre Perizâd Hâtun yedinden tamâmen ahz u kabz ey-
ledim ba‘de’l-yevm menzil-i mahdûd-ı mezkûr müvekkile-i mezbûre Perizâd 
Hâtun’un mülk-i müşterâsıdır keyfe mâ yeşâ’ ve yahtâr mutasarrıfe olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Rebî‘ilâhir sene 1074.
Şuhûdü’l-hâl: el-Hâc Mehmed Efendi b.  Yusuf, Ebûbekir Çelebi b.  el-Hâc Ali, 
Ömer Beşe b. Abdullah, Mehmed b. Abdullah ve gayruhüm.

1073 [109a-4] Hatice ve Ayşe’nin Sarrâc İshak mahallesini terk etmeleri tembihi
Mahmiye-i İstanbul’da Sarrâc İshak mahallesi ahâlîsinden işbu ashâbü’l-kitâb 
Abdurrahman Efendi b.  Abdullah el-imâm ve Mehmed Efendi b.  Abdullah 
el-imâm ve Halil Çelebi b.  Musa el-Müezzin ve el-Hâc Yusuf b.  Hasan ve 
Mehmed Beşe b. Abdullah ve Ahmed Çelebi b. Muslu ve Hasan b. Abdullah nâm 
kimesneler mahfil-i kazâda, yine mahalle-i mezbûrede ücret ile sâkine Hatîce 
bt. Abdullah ile Ayşe bt. Abdullah nâm hâtunlar mahzarlarında her biri takrîr-i 
kelâm edip merkūmân Hatîce ve Ayşe kendi hâllerinde olmayıp nâ-mahrem 
ile ihtilâtları olmağla müte’ezzîleriz, hâlâ mahallemizden ihrâcları için taraf-ı 
şer‘den tenbîh olunması matlûbumuzdur, dediklerinde, hâkim-i muvakki‘-i 
kitâb tûbâ-lehû ve hüsnü me’âb hazretleri dahi merkūmân Hatîce ve Ayşe’ye 
mahalle-i mezbûreden çıkmasına tenbîh etmekle mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn [min] şehri Rebî‘ilâhir sene 1074.
Şuhûdü’l-hâl: Abdi Çelebi b. Hüseyin, Şükrullah b. Mustafa, Mehmed b. Ramazan 
ve gayruhüm.

1074 [109a-5] Borcundan dolayı hapiste bulunan Çörekçi el-Hâc Fethullah’ın 
hiçbir malı olmadığından serbest bırakılması
Müflis hücceti
Zikri âtî için sicn-i sultânîde haps olunup Mahmiye-i İstanbul’da çörek-
çi tâifesinden el-Hâc Fethullah b.  Mehmed nâm kimesneden vech-i âtî üzre 
istişhâd-ı şer‘î sudûrundan sonra udûl-i müslimînden Mehmed b.  Şaban ve 
Heykel b.  Yunus ve Şeyh Sâlih b.  Necib ve Ahmed b.  Satılmış nâm kimesne-
ler meclis-i şer‘de müsteşhid-i mezbûr el-Hâc Fethullah’ın dâyini Nikola v. Yani 
nâm zimmî muvâcehesinde her biri şehâdet edip fi’l-vâki‘ mezbûr Nikola iki 
bin yedi yüz akçe için merkūm el-Hâc Fethullah’ı târih-i kitâbdan altı ay mu-
kaddem emr-i hâkimü’ş-şer‘le sicn-i sultânîye haps ettirip işbu güne değin ha-
pisden ıtlâk olunmamışdı. Lâkin medyûn-ı mezbûr el-Hâc Fethullah müflis ve 
fakīr ve mu‘dim olup üzerinde lâbis olduğu libâsından gayrı ism-i mal ıtlâk olu-
nur bir şey ve bir habbesi olmadığı ma‘lûmumuzdur. Biz bu husûsa bu [ve]
ch üzre şâhidleriz şehâdet dahi ederiz dediklerinde, gıbbe’t-ta‘dîl ve’t-tezkiyye 
şehâdetleri makbûle olmağın mûcebince ba‘de’t-tahlîf husûs-ı mezbûr dâyin-i 
mezbûr huzûrunda olmağla mal ve yesârı zâhir oluncaya değin bilâ-kefîl mezbûr 
el-Hâc Fethullah ıtlâk olunup mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn [min] şehri Rebî‘ilâhir sene 1074.
Şuhûdü’l-hâl: Abdi Çelebi b. Hüseyin, Baba Resûl b. [Rıdvan] el-Muhzır, Hasan 
Çelebi b. ( ) el-muhzır ve gayruhüm.

1075 [109b-1] Sultan İbrahim’in Yusuf Ağa’ya hibe ettiği konak ve 
mülhakatının tahriri
Atabe-i aliyye-i sultâniye -lâ zâlet meşhûneten bi’l-inâyeti’s-Sübhâniyye-de 
Kapıcılar kethüdâlığı şerefiyle müşerref ve ol rütbe-i sâmiyyeye vusûl ile makbûl 
ve mükellef olup işbu kitâb yed-i kerîmelerine vusûl ile şeref-yâb olan eşrefü’l-
e‘âlî ve’l-ekârim sâhibü’l-me‘âlî ve’l-mekârim Yusuf Ağa hazretlerinin taraf-ı 
karîni’ş-şereflerinden husûs-ı âti’l-beyâna vekîl olup nehc-i şer‘î ve vech-i mer‘î 
üzre vekâleti sâbite olan umdetü ashâbi’l-inşâ ve’l-inşâd zübdetü’l-mekârim 
ve’l-emcâd İsmail Efendi meclis-i şer‘-i hatîr-i lâzımü’t-tevkīrde bi’l-vekâle takrîr-i 
kelâm edip vilâyet-i Rumeli’nde Niğbolu sancağına mutasarrıf iken mağdûben 
katl olunan Kadızâde demekle ma‘rûf İbrahim Paşa’nın taraf-ı mîrîye düyûn-ı 
kesîresi olduğu ecilden, mülk-i mahzı olup Dârü’l-hilâfeti’l-aliyye Kostantıniyye 
el-mahmiyye’de Kadırga limanında Nişancıbaşı Ali Ağa mahallesinde vâki‘ cemî‘ 
mülk menzili ve tevâbi‘ ve mülha[kā]tı düyûn-ı mesfûre için mîrîye kabz olunmuş 
idi hâlâ sa‘âdetlü ve şevketlü ve devletlü pâdişâh-ı rûy-i zemîn halîfetü’llâhi fi’l-
arzeyn, sultân-ı a‘zam hâkān-ı ekrem mâlik-i emânetü’l-azîm es-sultânü’l-bâhir, 
vârisü’l-hilâfeti’l-kübrâ kâbiran an kâbir, râfi‘ü râyâti’d-dîni’l-ezher, muvazzi-
hu âyâti’ş-şer‘i’l-enver, mâlik-i memâlik li’l-âlem zıllullâhi’z-zalîl alâ kâffeti’l-
ümem sultânü’l-maşrıkayn ve hâkānü’l-mağribeyn el-imâmü’l-muktedir bi 
kudreti’r-Rabbânîyye ve’l-halîfetü’l-magazzi bi’l-izzeti’s-Sübhâniye el-müftehir 
bi hizmeti’l-Harameyni’l-celîleyn ve himâyeti’l makāmeyni’l cemîleyn es-Sultân 
ibnü’s-sultâni’s-sultân Gāzi Mehmed Hân ibnü’s-sultâni’l-es‘ad ve’l-hâkāni’l-
emced es-Sultân İbrahim Hân -lâ-zâlet âyâtü saltanatihî mastûraten alâ sahâyifi’l-
eyyâm ve mâ rubihat silsiletü devletihî müteselsileten ilâ inkırâzi’l-uhûd ve’l-
a‘vâm- hazretleri zikr olunan menzili cemî‘ hudûd ve hukūk ve müştemilâtı ve 
içinde mevcûd olan eşyâ-i ma‘lûmesiyle müvekkilim mûmâ-ileyh Yusuf Ağa’ya 
hibe-i tâmme ile ihsân ve hibe ve temlîk ve hatt-ı hümâyûn-ı şevket-makrûn 
mûcebince nişânlı temlîk-nâme ihsân edip ol dahi meclis-i hibede ittihâb ve kabûl 
ve tarafından vekîli olan fahrü’l-a‘yân Ahmed Ağa ahz u kabz etmişdir ba‘de’n-
nazar cânib-i şer‘den üzerine varılıp hudûd ve müştemilâtı ve mülhakātı tahrîr 
olunmak müvekkilim mûmâ-ileyhin murâdıdır, deyû târih-i kitâb senesi şehri 
Rebî‘ulevveli ile müverrah ve tuğrâ-yı garrâ-yı sultânî ile muhallâ temlîk-nâme 
ibrâz edip nazar olundukda mazmûn-ı münîfi vekîl-i mezkûr İsmail Efendi’nin 
takrîr-i meşrûhuna mutâbık ve muvâfık olmağın taraf-ı şerî‘at-i mutahharadan 
Mevlânâ Mustafa Efendi b. eş-Şeyh Mehmed Efendi irsâl olunup ol dahi menzil-i 
mezkûra varıp zeyl-i rakīmde isimleri mastûr olan müslimîn huzûrlarında akd-i 
meclis ve tahdîd-i menzil eyledikde etrâf-ı erba‘ası tarîk-i âm ile Bezzâzistâncı 
el-Hâc Zülfikār b. Abdullah ve Çadırcı Ömer Çelebi ve Hüseyin Çelebi nâm ki-
mesneler menzillerine müntehî olup hâriciyyesi tabakāt-ı selâseyi hâviye olup 
tabaka-i ûlâsında ocaklı iki sofalı müzehheb bir oda ve yanında iki ocaklı oda ve 
önünde bir sofa ve bir hazîne odası ve bir ocaksız oda ve ocaklı kebîr bir kış odası 
ve dîvânhâne ve bir kahve odası ve bir kiler ve dehliz ve yazlık bir oda ve yanın-
da bir kahve odası ve bir abdesthâne ve iki kenîf ve bir mâbeyn odası ve tabaka-i 
sâniyyede beş bâb oda ve dehliz ve sofa ve arpa anbarı ve tahtında iki ahır ve tatlı 
su cârî bir çeşme ve üç su kuyusu zevât-ı eşcâr-ı müsmire ve gayr-ı müsmire kebîr 
bahçe ve kebîr avlu ve bir kapıcı odası ve dâhiliyyesinde tabaka-i ulyâsında ocaklı 
bir müzehheb oda karşısında ocaklı bir oda ve yanında abdesthâne ve kenîf ve bir 
sofa ve dehliz ve kaygan döşeme bir sofa ve karşı bekarşı ocaklı iki oda ve bir sofa 
ve dehliz ve yazlık bir köşk yanında bir kenîf ve tabaka-i vustâsında dehliz ve bir 
kiler ve tahtında muhtib-ı kebîr ve bir kiler ve kârgîr  bir mahzen ve üstünde bir 
oda ve yanında bir kiler ve kenîf ve bir kebîr mutfak ve iki musluklu bir hamam 
ma‘a camekân ve kenîf ve iki su kuyusu ve bir sofayı müştemil olduğunu ve yine 
menzili-i mezkûrun mülhakātından olup hizâsında vâki‘ etrâf-ı erba‘ası tarîk-i 
hâs ile Mücellid Ömer Efendi el-imâm ve Kız Mustafa ve Kavukçu Mehmed ve 
Kâmuran Hâtun ve Hacı Mustafa ve Kapıcı Bayram Bey ve Hasan Beşe ve Çörekçi 
hâtunu Sâliha Hâtun ve berber hâtunu Sâliha Hâtun ve Kazzâz Süleyman Çelebi 
ve Raziye Hâtun ve Muharrem Bey ve Boyacı hâtunu Fâtıma Hâtun ve kebabcı 
Hüseyin Beşe menzillerine müntehî olup iki su kuyusu ve bir hamam ve iki ter-
zi dükkânı ve üstünde bir bâb odayı hâvî tûlen ve arzen bi hesâb-ı şatrancî iki bin 
iki yüz zirâ‘-ı kebîr bahçe olduğunu ve yine menzil-i mezbûrun mül[ha]kātından 
olup karşısında vâki‘ tahdîdden müstağnî bir kebîr ahır ve ahıra muttasıl her biri 
ocaklı ikişer odayı hâvî üç bâb menzil ve üç bâb dükkân olduğunu Mevlânâ-yı 
mezbûr ba‘de’l-müşâhede tahrîr ve ba‘dehû meclis-i şer‘a gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn Rebî‘ilâhir sene 1074.
Şuhûdü’l-hâl: Fahrü’l-eimme Mahmud Efendi b.  Mehmed el-İmâm, Ebûbekir 
b. Hasan Kuşçubaşı, Halil Halîfe b. Mehmed el-Müezzin, Umdetü’l-a‘yân Şevki 
Efendi, Zülfikār b. Abdullah, Umdetü’l-mehâdim Mustafa Ağa b.  İsmail Efendi, 
Mustafa Çelebi b. Ali, Ali b. Yakub, Süleyman Çelebi b. Muharrem, el-Hâc Yusuf 
b. Abdullah ve gayruhüm.

1076 [110a-1] Reis Mustafa b. Osman’ın Mehmed Beşe’nin iki fıçı yağının 
bedelini ödemesi
Husûs-ı âtî [için] tüccâr tâifesinden Mehmed Beşe nâm râcil mahfil-i kazâda, 
sefîne reislerinden Mustafa b.  Osman mahzarında üzerine takrîr-i da‘vâ edip 
vilâyet-i Rumeli’nde Akkirman İskelesi’nde mahmiye-i İstanbul’da getirmek için 
mülküm olan iki tulum ve beş yedek ve üç desti ve iki fıçı yağımı mezbûr Mustafa 
reisin sefînesine tahmîl edip mahmiye-i mezbûreye geldikde zikr olunan iki tu-
lum ve beş yedek ve üç desti yağı bana teslîm edip iki fıçı yağımı vermemişdir, suâl 
olunup teslîmine tenbîh olunmak matlûbumdur [dedikde], gıbbe’s-suâl mezbûr 
Mustafa reis cevâbında kaziyye vech-i meşrûh üzre olup lâkin Terkos nâhiyesi 
önünde bi emrillâhi te‘âlâ fırtına olup sefînem gark olmak ihtimâli karîb oldu-
ğu ecilden, sefîneme hiffet hâsıl olmak için zikr olunan iki fıçı [ve] ba‘zı kimesne-
lerin sefîneme tahmîl eyledikleri emti‘ayı dahi deryâya ilkā edip sefîneme hiffet 
hâsıla olmuşdur deyicek fi’l-vâki‘ zikr olunan iki fıçıyı deryâya ilkā edip ketm ve 
ihfâ etmediğine mezbûr Mustafa reise yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebince hîn-i ilkāda olan ba‘de’s-
sübût kıymetini edâya tenbîh birle mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: el-Hâc Ahmed b.  Mahmud, Abdülkerim Ağa b.  (  ), Abdi Çelebi 
b. ( ) ve gayruhüm.

1077 [110a-2] el-Hâc Yusuf b. el-Hâc Mehmed’in Mehmed b. el-Hâc 
Mehmed’deki alacağından vazgeçtiği
Mahmiye-i İstanbul’da Hoca Hayreddin mahallesinde sâkin el-Hâc Yusuf b.  el-
Hâc Mehmed meclis-i şer‘-i hatîrde bundan akdem fevt olan el-Hâc Mehmed 
b.  el-Hâc Mehmed’in verâseti, zevce-i metrûkesi Ayşe nâm hâtuna ve sulbî 
kebîr oğlu Ömer Çelebi’ye ve sulbî sagīr oğlu Mehmed’e ve sulbiye sagīre kızı 
Fâtıma’ya münhasıra olduğu şer‘an mütehakkik oldukdan sonra sagīrûn-ı 
mezbûrûnun kıbel-i şer‘den mansûbe vasiyyeleri olan mezkûre Ayşe tarafın-
dan tasdîke ve ibrâ-i âtîye vekîl olup bimâ hüve nehci’s-sübût şer‘an vekâleti 
sâbite olan zevci fahrü’l-a‘yân Ömer Ağa b. Ali nâm bostânî ile mezbûr Ömer 
Çelebi mahzarlarında ikrâr ve i‘tirâf edip merhûm Sinan Bey vakfından icâre-i 
mu‘accele ve müeccele-i ma‘lûmeyn ile taht-ı tasarrufumda olup mahmiye-i 
mezbûrede Küçükpazar’da vâki‘ her birinin hudûdu beynimizde ma‘lûm iki bâb 
kazancı dükkânlarımı, bin altmış iki senesi Şevvâli gurresinde mezbûr el-Hâc 
Mehmed’e iştirâ ve kabz eylediğim beş yüz guruş mukābelesinde mütevellî-i 
vakf-ı mezbûr izniyle vefâ’en ferâğ ve teslîm eylediğimden sonra âhar diyâra 
gitdiğimde, mezbûr el-Hâc Mehmed zikr olunan dükkânları benim iznim 
yok iken beşer yüz guruşa Mustafa b.  Musa’ya ve Mehmed b.  Hüseyin’e izn-i 
mütevellî ile fâriğ olmuş, hâlâ akd-i mesfûru ben muhayyer olup müteveffâ-
yı mezbûrun hayâtında makbûzu olan bin guruşun beş yüz guruşunu dey-
nim olan beş yüz guruşa takās edip bâkī kalan beş yüz guruşu dahi terekesine 
vâzı‘u’l-yed mezbûr Ömer Çelebi ile mezbûre Ayşe’den taleb ve da‘vâ etmişdim 
hâlâ da‘vâ-yı meşrûhamdan fâriğ olup ba‘de’l-yevm zikr olunan beş yüz gu-
ruşa müte‘allika cemî‘ de‘âvî ve mütâlebât ve eymân ve muhâsamâtdan ibrâ-i 
âm ile ibrâ edip min ba‘d meblağ-ı mezbûrda ve zikr olunan dükkânlarda be-
nim için vechen mine’l-vücûh ve sebebin mine’l-esbâb hak ve alâka kalma-
dı dedikde gıbbe’t-tasdîki’ş-şer‘î mezbûr Ömer Çelebi ile vekîl-i mezbûr Ömer 
Ağa meclis-i şer‘de mezbûr Ömer el-Hâc Musa mahzarında her biri asâleten ve 
vekâleten ikrâr ve i‘tirâf edip müteveffâ-yı mezbûrun mezkûr Hacı Musa zim-
metinde cihet-i şer‘den üç yüz yetmiş guruş hakkı olup kable’l-ahz vefât etmek-
le meblağ-ı mezbûr irsen verese-i mezbûrûna isâbet ve intikāl eylemişdir deyû 
mezbûr el-Hâc Musa’dan taleb ve da‘vâ etmişdik, da‘vâ-yı mezkûreden fâriğler 
olup ba‘de’l-yevm meblağ-ı mezbûre müte‘allika cemî‘ de‘âvî ve mütâlebâtdan 
zimmetini ibrâ-i âm ile ibrâ ve iskāt eyledik dedikde gıbbe’t-tasdîk vekîl-i 
mezbûr meclis-i mezbûrede ifâde-i kelâm edip sagīrân-ı mezbûrân ba‘de’l-
bülûğ meblağ-ı mezbûrdan hisselerini mezbûr el-Hâc Musa’dan ba‘de’l-isbât 
ahz u kabz ederlerse ben zâmin ve kefîl oldum dedikde mâ vaka‘a bi’t-taleb 
ketb olundu.
Fî evâsıtı şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Mehmed b.  İbrahim, Himmet Beşe b.  Mehmed, Mehmed Beşe 
b. İbrahim, Usta Ali b. Mehmed, Mehmed b. Ömer, Ali Kethüdâ ve gayruhüm.

1078 [110a-3] İbrahim Çelebi’nin arsasını Ümmühân bt. Murad’a sattığı
Mahmiye-i İstanbul’da Edirnekapısı dâhilinde el-Hâc Muhyiddin mahal-
lesinde sâkin İbrahim Çelebi b.  Ömer nâm kimesne mahfil-i kazâda, yine 
mahalle-i mezbûre sâkinelerinden bâ‘isetü’l-vesîka Ümmühânî bt.  Murad 
nâm hâtun tarafından ikrâr-ı âti’z-zikri tasdîke nâibü’l-vekâle vekîli olan 
el-Hâc Ömer Çelebi b.  Osman mahzarında ikrâr ve takrîr-i kelâm edip silk-i 
mülk-i sahîhimde münselik olup mahalle-i mezbûrede vâki‘ bir tarafı Murad 
Beşe mülkü ve bir tarafı merhûm İskender Çavuş vakfı ve bir tarafı Todori 
nâm zimmî mülkü ve bir tarafı tarîk-i âm ile mahdûd mülk arsa-i hâliyemi, 
ciderân-ı erba‘asıyla bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık müvekkile-i mezbûre Ümmühânî Hâtun’a on dört bin nakid râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm ol dahi iştirâ ve kabûl ve kabz ve tesellüm eyledikden sonra se-
meni olan meblağ-ı mezbûr on dört bin akçeyi vekîl-i mezbûr el-Hâc Ömer 
Çelebi yedinden tamânen ahz u kabz eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene erba‘a ve seb‘în ve elf.
Şuhûdü’l-hâl: Ahmed Efendi b. Abdülkādir el-İmâm, Şükrullah Çelebi b. Osman, 
Receb Çelebi b. Abdullah, Mustafa Çelebi b. Ali, Ramazan Beşe ve gayruhüm.

1079 [110b-1] Hasan Beşe’nin Süleyman Çelebi’ye borcu olduğunu kabul ettiği
Mahmiye-i İstanbul’da Derviş Ali mahallesi sâkinlerinden Hasan Beşe b.  Mu-
rad meclis-i şer‘-i hatîr lâzımü’t-tevkīrde Süleyman Çelebi b.  Hasan nâm kimes-
ne mahzarında ikrâr ve takrîr-i kelâm edip merhûm Süleyman Çelebi’nin deyn-i 
şer‘îden zimmetimde olan yüz guruş hakkını bundan akdem taleb eylediğinde Ali 
Beşe nâm kimesneye havâle eylemiş idik deyû def ‘ eylemiş idim, ol havâlenin aslı 
yoktur, elân zimmetimde târih-i kitâbdan otuz bir gün tamâmına değin edâ etmek 
üzre müeccel deyn-i şer‘îden merkūm Süleyman Çelebi’ye yüz guruş lâzımü’l-edâ 
ve vâcibü’l-kazâ deynim vardır ve mesfûr Ali Beşe’ye olan yüz guruş dahi benim 
kendi vâcibü’l-edâ deynimdir dedikde mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Hacı Hamza Beşe b.  Veli, Veli Beşe el-Mübâşir, Mehmed Çelebi 
b. Abdullah, Şükrullah b. Mustafa, Veli b. Mahmud ve gayruhüm mine’l-huzzâr.

1080 [110b-2] Rus asıllı Servinaz isimli cariyenin Mehmed b. Gülâbi’ye satıldığı
Mahmiye-i İstanbul’da Karagöz mahallesi sâkinlerinden olup bundan akdem 
tarîk-i hâcda vefât eden Mehmed b. Ramazan’ın verâseti, zevce-i metrûkesi Râbia 
bt. Mustafa’ya ve vâlidesi Gülzâde bt. Abdullah’a ve sulbî sagīr oğlu Mustafa ile 
sulbiye sagīre kızı Fâtıma’ya münhasıra olduğu şer‘an zâhir ve müte‘ayyin ol-
dukdan sonra sagīrân-ı mezbûrân Mustafa ve Fâtıma’nın tesviye-i umûrlarına 
kıbel-i şer‘den mansûbe vasiyyeleri olan Meryem bt.  Abdullah nâm hâtun 
meclis-i şer‘-i şerîfde işbu râfi‘ü’l-kitâb es-Seyyid Mehmed b.  Gülâbî mahzarın-
da ikrâr ve takrîr-i kelâm edip müteveffâ-yı mezbûrun terekesinden sagīrân-ı 
mezbûrânın hisse-i şer‘iyyelerine isâbet eden açık kaşlı elâ gözlü orta boy-
lu Rusiyyetü’l-asl Servinaz nâm câriye-i memlûkeleri bey‘ olunmak sagīrân-ı 
mezbûrâna enfa‘ olmağla kıbel-i şer‘den bey‘a me’zûn olduğum cihetden sûk-ı 
sultânîde müzâyede olunup rağabât-ı nâs münkatı‘a oldukdan sonra merkūm 
es-Seyyid Mehmed üzerinde on üç bin akçeye karâr edip ziyâde ile tâlib-i âhar 
olmamağın câriye-i mevsûf-ı mezbûre Servinaz’ı bi’l-vesâye mezbûr es-Seyyid 
Mehmed’e on üç bin nakid râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm. ol dahi iştirâ ve kabûl ve kabz 
ve tesellüm eyledikden [sonra] semeni olan meblağ-ı mezbûr on üç bin akçeyi 
merkūm es-Seyyid Mehmed yedinden tamâmen ahz ve kabûl eyledim dedikde 
gıbbe’t-tasdîki’ş-şer‘î mâ vaka‘a bi’t-taleb olundu.
Fi’l-yevmi’s-sâmin ve’l-ışrîn min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdülkerim Ağa sermuhzırân, Ahmed Çelebi b.  Mahmud, 
Şükrullah b. ( ) Mustafa, Resûl b. Rıdvan ve gayruhüm.

1081 [110b-3] Rus asıllı köle Ömer b. Abdullah’ın sahibi Hasan Bey tarafından 
azat edildiği
İşbu bâ‘isü’l-kitâb açık kaşlı gök elâ gözlü orta boylu sarışın Moskoviyyü’l-asl 
Ömer b. Abdullah meclis-i şer‘-i hatîr-i lâzımü’t-tevkīrde mahmiye-i İstanbul’da 
Murad Paşa-yı Atîk mahallesi sâkinlerinden Hasan Bey b. Mustafa nâm kimesne 
mahzarında da‘vâ ve takrîr-i kelâm edip mezbûr Hasan Bey’in bundan akdem 
abd-i memlûkü olup mülkünde olduğum hâlde beni i‘tâk ve sâir ahrâr-ı asliyyîn 
zümresine ilhâk etmekle hür olmuş iken, yine bana rakīk olmak üzre vaz‘-ı yed 
eder suâl [olunup] kasr-ı yedine tenbîh olunmak matlûbumdur dedikde gıbbe’s-
suâl ve’l-inkâr müdde‘î-i mezbûr Ömer’den müdde‘âsını mübeyyine beyyine ta-
leb olundukda udûl-i müslimînden sarrâc İbrahim Beşe b.  Abdullah ve Haffâf 
Hasan Beşe b. Ahmed nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında, fi’l-hakīka bundan akdem mezbûr Hasan Bey’e Ömer’i 
satar mısın dediğimizde âzâd etmişdir [edilmişdir] deyû bizim huzûrumuzda 
ikrâr ve bizi işhâd etmiş idi. Ol vechile mezbûr Ömer sâir ahrâr-ı asliyyîn gibi 
hür olduğuna şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olma-
ğın mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Beşe b. Mehmed, Ali Beşe b. Abdi, Ahmed Çelebi b. Hasan, 
Mehmed Çelebi b. el-Hâc Ali, Ahmed Çelebi b. Mahmud, Abdi Çelebi b. Hasan.

1082 [110b-4] Ev yapmak üzre para alıp evi yapmayan Yani v. İstemad parayı 
aldığı kişilere geri ödeyeceği
Mahmiye-i İstanbul’da Kırkçeşme sâkinlerinden işbu ashâbü’l-kitâb Mustafa 
b. Hamza ve Şaban b. Ahmed ve Mustafa b. Ali nâm kimesneler mahfil-i kazâda, 
tüccâr tâifesinden Yani v.  İstemad nâm zimmî mahzarında mezbûr Mustafa 
b. Hamza takrîr-i da‘vâ edip merkūm Yani yedine bir menzil binâ eylemek için 
ber vech-i peşîn üç bin akçe vermiş idim, menzil-i merkūmu binâ etmediği ecil-
den makbûzu olan meblağ-ı merkūm üç bin akçeyi ve mezbûr Şaban mezkûr 
Yani zimmetinde yedimden müşterâ ve makbûz vezn ve adedi beynimizde 
ilm-i şer‘î ile ma‘lûm mismâr bahâsından üç yüz seksen bir akçe hakkım var-
dır, hâlâ meblağ-ı mezbûr üç yüz seksen bir akçemi ve mezbûr Mustafa mezkûr 
Yani zimmetinde yedimden müşterâ ve makbûz vezn ve adedi ilm-i şer‘î ile 
ma‘lûm mismâr bahâsından yedi yüz akçe hakkımı taleb ederiz suâl olunup 
bize teslîme tenbîh olunmak matlûbumuzdur dediklerinde, gıbbe’s-suâl mezbûr 
Yani cevâbında vech-i meşrûh üzre mezbûr Mustafa b.  Hamza’ya üç bin akçe 
ve mezbûr Şaban’a üç yüz seksen bir akçe ve mezbûr Mustafa’ya yedi yüz akçe 
zimmetimde vâcibü’l-edâ ve lâzımü’l-kazâ deynim vardır deyû ikrâr etmeğin 
alâ mûceb-i ikrârihî meblağ-ı mezbûru mezkûrdan vech-i muharrer üzre edâ ve 
teslîme mezbûr Yani’ye tenbîh birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Çelebi b. Mahmud, Abdi Çelebi b. Hüseyin, Veli b. Bayram, 
Nasûh b. Rıdvan ve gayruhüm.

1083 [111a-1] Kemhacı Simaven v. Hıristosi’nin Rus asıllı cariyesi Meryem 
bt. İstedso’yu azat ettiği
Mahmiye-i İstanbul’da Sulu Manastır mahallesinde sâkin kemhacı Simaven 
v. Hıristosi nâm Ermeni meclis-i şer‘-i hatîrde takrîr-i kelâm edip zikri âtî ıtkın 
sudûruna değin mülküm olup bana rıkk-ı sâbıkına i‘tirâfı olan işbu açık kaş-
lı elâ gözlü Rusiyyetü’l-asl nasrâniyetü’l-mille hâfızatü hâzihi’l-vesîka Meryem 
bt.  İstedso nâm câriyemi lâ li garazin âcil ve lâ li ivazin âcil tahrîr ve i‘tâk ve 
harâir-i asliyyât silkine ilhâk eyledim min ba‘d mezkûre Meryem sâir harâir-i 
asliyyât gibi hürredir, üzerinde velâdan gayrı hakkım bâkī kalmamışdır dedik-
de mâ vaka‘a bi’t-taleb ketb olundu.
Hurrire fî [târihi’l-mezbûr li’s-seneti’l-merkūm].
Şuhûdü’l-hâl: Mehmed b. Ramazan, Şükrullah b. Mustafa, Resûl b. Rıdvan, Muslu 
b. Mehmed ve gayruhüm mine’l-huzzâr.

1084 [111a-2] Yamandi v. Beto’nun üç hissesini sattığı evin geri kalan hissesinin 
Goco v. Kiga’ya ait olduğu
Fi’l-asl vilâyet-i Rumeli’nde livâ-i Avlonya’da Premedi kazâsına tâbi‘ Argorda nâm 
karyeden olup mahmiye-i İstanbul’da Abdi Subaşı mahallesinde sâkin iken bun-
dan akdem hâlik olan Yamandi v.  Beto’nun li ebeveyn ammi ve bi’l-usûbeti’n-
nesebiyye hasren vârisi olan Goco v.  Kiga nâm zimmî mahfil-i kazâda, zik-
ri âtî menzilin rub‘ hisse-i şâyi‘asına vâzı‘atü’l-yed olan Öskelena bt.  Hıriskala 
nâm nasrâniyyenin zevci ve tarafından husûs-ı âtîye sâbitü’l-vekâle vekîli olan 
Hürmüz v. Dimitri ve Ezmerağda bt. Hıriskala nâm nasrâniyyenin zevci ve tara-
fından husûs-ı âtîye sâbitü’l-vekâle vekîli olan Hürmüz v. Dimitri ve Ezmerağda 
bt.  Hıriskala nâm nasrâniyyenin zevci tarafından husûs-ı âtîye kezâlik sâbitü’l-
vekâle vekîli olan Laskari v. Petro ve müdde‘î-i mezbûr Goco’nun sulbî kebîr oğlu 
Kiga nâm zimmîler muvâcehelerinde üzerlerine takrîr-i da‘vâ edip mahmiye-i 
mezbûre hısnı ebvâbından Samadya kapısı dâhilinde el-Hâc Hüseyin mahallesin-
de vâki‘ bir tarafı kemhacı Dimitri mülküne ve bir tarafı meyhâneci Yanaki mülkü-
ne ve bir tarafı Baryam mülküne ve bir tarafı tarîk-i âma müntehî beş bâb fevkānî 
odayı ve mahzeni ve muhavvata ve kileri ve iki bi’r-i mâ ve iki kenîfi ve müşterek 
diğer bi’r-i mâyı ve zât-ı eşcâr-ı müsmire bahçeyi hâvî mülk menzilin mâliki olan 
hâlik-i mezbûr Yamandi hâl-i hayâtında ve kemâl-i sıhhatinde menzil-i mahdûd-ı 
mezkûru dört sehim i‘tibâr edip sihâm-ı mezbûrun üç sehm-i şâyi‘ini mezbûrun 
Kiga ve Üskılina ve Ezmerağda’ya beş yüz riyâlî guruşa bâtten bey‘ ve teslîm an-
lar dahi ale’l-iştirâki’s-seviy iştirâ ve tesellüm ve kabûl ve kabz eyledikden sonra 
semen-i mezbûrun üç yüz riyâlî guruşu mezkûrûnun yedlerinden ahz u kabz edip 
meblağ-ı bâkī iki yüz riyâlî guruşunu mezkûrun Kiga ve Ezmerağda ve  Üskılina’ya 
hibe-i tâmme ile hibe ve temlîk edip anlar dahi meclis-i hibede ittihâb ve kabûl 
ve temellük eyledi. Ol vechile menzil-i mahdûd-ı mezkûrun selâse-i erbâ‘ hisse-
si mezkûrûnun ale’l-iştirâki’s-seviy mülk-i müşterâsı oldukdan sonra menzil-i 
mezkûrun rub‘ hissesi merkūm Yamandi’nin ile’l-helâk mülkü ve hakkı olup ba‘de 
helâkihî hisse-i mezbûre irsen bana isâbet ve intikāl etmişken mezkûrun bi gay-
ri hakkın zabt ve tasarruf ederler, suâl olunup kasr-ı yed ve bana teslîme tenbîh 
olunmak matlûbumdur dedikde gıbbe’s-suâl mezbûrun cevâblarında, fi’l-vâki‘ ka-
ziyye bâlâda tafsîli mürûr ettiği vech üzre olup menzil-i mahdûd-ı mezkûrun rub‘ 
hisse-i şâyi‘ası hâlik-i mezbûrun ile’l-helâk mülkü ve hakkı olup ba‘de helâkihî li 
ebeveyn ammi ve bi’l-usûbeti’n-nesebiyye hasren vârisi olan müdde‘î-i mezbûr 
Goco’ya bi hasebi’l-irsi’ş-şer‘î isâbet ve intikāl edip ol vechile hisse-i meşrûha 
müdde‘î-i mezbûrun mülk-i mevrûsudur deyû her biri ikrâr ve i‘tirâf etmeğin alâ 
mûcib-i i‘tirâfihî ba‘de’l-hükm müdde‘î-i mezbûr Goco meclis-i şer‘de vekîlân-ı 
mezbûrân Hürmüz ve Laskari ve mezbûr Kiga mahzarlarında bi’l-verâse ikrâr 
ve i‘tirâf edip bâlâda teslîmine tenbîh olunan rub‘ hisse-i şâyi‘amı mezkûrun 
bana teslîm ben dahi tesellüm ve kabz eyledim. Ol vechile menzil-i mahdûd-ı 
mezkûrun selâse-i erbâ‘ hissesi ale’l-iştirâki’s-seviy mezkûrun Kiga ve Üskılina ve 
Ezmerağda’nın mülk-i müşterâsıdır ve rub‘ hissesi benim mülk-i mevrûsumdur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Ahmed Hulusi b. Abdülkerim, Hasan Ağa b. Abdullah, Abdullah 
Efendi b. Mehmed el-İmâm, Hasan Beşe b. Süleyman ve gayruhüm.

1085 [111a-3] Ayşe bt. Hasan’ın Mahmud b. Mehmed’den boşandığı
Mahmiye-i İstanbul’da Çukurçeşme mahallesinde sâkine Ayşe bt.  Hasan nâm 
hâtun meclis-i şer‘de işbu bâ‘isü’l-kitâb zevci Mahmud b.  Mehmed nâm kimes-
ne mahzarında ikrâr ve takrîr-i kelâm edip zevcim mezbûr Mahmud zimmetin-
de mütekarrir ve ma‘kūdun aleyh olan sekiz bin akçe mehr-i müeccelimin beş yüz 
akçesini zevcim mezbûr Mahmud yedinden ahz u kabz edip zimmetinde bâkī üç 
yüz akçe mehr-i müeccelim ve nafaka ve iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre zevcim mezbûr Mahmud ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden sonra 
zevciyyete müte‘allika âmme-i da‘vâdan her birimiz âharın zimmetini ibrâ ve iskāt 
eyledik dedikde gıbbe’t-tasdîk mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: Abdi Çelebi b. Hüseyin, Baba Resûl b. Rıdvan, Şükrullah b. ( ) ve 
gayruhüm.

1086 [111a-4] Düz Şuca‘ Vakfı’na ait Pîrîpaşa’daki berber dükkânının kullanım 
hakkının Hatemcan bt. Mahmud’a ait olduğu
Mahmiye-i İstanbul’da Unkapanı kurbunda Üsküplü mahallesinde sâkine işbu 
hâmiletü’s-sifr Hatemcan bt.  Mahmud nâm hâtun mahfil-i kazâda, mahmiye-i 
mezbûrede Düz Şucâ‘ vakfının hâlâ mütevellîsi olan Abdünnebî b.  Halil mah-
zarında üzerine takrîr-i da‘vâ edip vakf-ı mezbûrdan olup Bezzâzistân-ı atîk 
kurbunda Pîrî Paşa yanında vâki‘ lede’l-ahâlî ve’l-cîrân ma‘lûmü’l-hudûd ber-
ber dükkânı icâre-i mu‘accele ve müeccele-i ma‘lûmeteyn ile mutasarrıfesi olan 
Bahtiyar bt.  Abdullah nâm hâtun bin yetmiş senesi Saferü’l-hayrın gurresin-
den vakf-ı mezbûra mütevellî olan Mehmed Ağa’nın izin ve ma‘rifetiyle bana 
ferâğ ve ta‘vîz [tefvîz] edip ben dahi tefevvüz ve kabûl ve kabz edip mütevellî-i 
mezbûr hâlâ mührünü hâvî temessük verip bu âna değin tasarrufumda iken 
mütevellî-i mezbûr Abdünnebî tasarrufa mâni‘ olur, suâl olunup men‘ ve def ‘ 
olunmak matlûbumdur deyû mazmûnu min külli’l-vücûh takrîr-i meşrûhunu 
nâtık ve târih-i mezbûr ile müverraha ve mütevellî-i mezbûrun imzâ ve tahrîrini 
müştemil temessük ibrâz edip mütevellî-i mezkûr Abdünnebî muvâcehesinde 
feth ve kırâ’at ve istintâk olundukda mazmûn-ı temessükü ikrâr edip lâkin te-
messükde tahrîr olunan Hatemcan müdde‘iyye-i mezbûre idiğini inkâr edicek 
müdde‘iyye-i mezbûreden müdde‘âsına mübeyyine beyyine taleb olundukda 
udûl-i müslimînden olup mahalle-i mezbûre sükkânından Mustafa b.  Hüseyin 
ve Hasan b.  Turgud nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ işbu müdde‘iyye Hatemcan dükkân-ı mesfûrun icâre-i 
mu‘accele ve müeccele-i ma‘lûme ile mutasarrıfesi olup tahrîr olunan Hatemcan 
idiğine şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de’t-ta‘dîl ve’t-tezkiyye şehâdetleri makbûle olmağın [111b] 
mûcebince zikr olunan müdde‘iyye-i mezbûre yedinde ibkā olunup bî-vech 
mu‘ârazadan mütevellî-i mezbûr men‘ birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdülkerim Ağa b.  (  ) muhzırbaşı, Abdi Çelebi b.  Hüseyin, 
Şükrullah Bey b. Mustafa ve gayruhüm.









1087 [111b-1] Sefer Odabaşı b. Hüseyin’in ev kirası meselesinde Emetullah Hâtun 
bt. Musa Efendi ile sulh oldukları
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘den Mevlânâ 
Keşfî Mustafa Efendi irsâl olunup ol dahi mahmiye-i İstanbul’da Beyceğiz ma-
hallesinde umdetü’l-müderrisîni’l-kirâm zübdetü’l-muhakkikīni’l-fihâm 
Kevâkibîzâde demekle şehîr eş-Şeyh Mehmed Efendi’nin sâkin olduğu men-
ziline varıp zeyl-i rakīmde muharrerü’l-esâmî olan müslimîn huzûrlarında 
akd-i meclis-i şer‘-i şerîf eyledikde medîne-i Ebâ Eyyûb-i Ensârî -radiye anhu 
Rabbihi’l-Bârî - mahallâtından Baba Haydar mahallesinde sâkin Sefer Odabaşı 
b. Hüseyin meclis-i ma‘kūd-ı mezbûrda, zikri âtî vakıf menzilin hasbî mütevellîsi 
Abdullah Efendi huzûrunda meşrûtun-lehâdan Emetullah Hâtun bt.  el-mevlâ 
el-merhûm Musa Efendi muvâcehesinde ikrâr ve takrîr-i kelâm edip zikr olu-
nan Baba Hızır mahallesinde vâki‘ bir tarafdan Hüseyin b. Abdullah mülkü ve 
bir tarafdan Mu‘arrif Kasım Çelebi mülkü ve bir tarafdan Hazret-i Ebâ Eyyûb-i 
Ensârî’nin vakıf odaları ile el-Hâc Fethullah mülkü ve bir tarafdan tarîk-i âm ile 
mahdûd olup muhavvata-i dâhiliyyesi dört bâb fevkānî oda ve bir hamam ve bir 
kenîf ve üç sofa ve dehliz ve bir tahtânî mutfak ve bir kiler ve bir bi’r-i mâ ve 
cüneyneyi müştemil olan mülk menzilin mâliki olan mezkûre Emetullah’ın ba-
bası olup sâbıkan Maraş Kadısı mezbûr Musa Efendi beraber mezbûru vakf ve 
haps edip dâhiliyyesinin süknâsını kendiden sonra evlâdına ve evlâd-ı evlâdına 
ve ba‘de’l-inkırâz bir cihet-i mü’ebbedeye şart ve ta‘yîn eyledikden sonra vâkıf-ı 
mezbûr Musa Efendi vefâtından sonra ber mûceb-i şart-ı vâkıf merhûm-ı mezbûr 
Musa Efendi’nin sulbiye kebîre kızı mezkûre Emetullah Hâtun’a mutasarrıfe ve 
sâkine iken îcâr-ı sahîh olmak zu‘muyla Hatîce nâm hâtuna on dokuz bin akçe 
icâre-i mu‘accele ve yevmî bir akçe ücret-i müeccele ile îcâr ve teslîm mezbûre 
Hatîce dahi ba‘de’l-istîcâr ve’l-kabz menzil-i merkūmun tasarrufunu bana kırk 
bin akçe bedel-i makbûz mukābelesinde fâriğa olup ben dahi ba‘de’t-tefevvüz 
menzil-i merkūmun ba‘zı mevâzi‘ini müceddeden binâ ve ba‘zı mevâzi‘ini imâret 
ve meremmet eylediğimden sonra merkūme Emetullah menzil-i mezbûrun bana 
süknâsı meşrûtdur, vech-i muharrer üzre îcâr sahîh değildir deyû üzerime da‘vâ 
edip ve takrîr-i meşrûhunda muvâfık vakfiye-i ma‘mûlün-bihâ ibrâz edip menzil-i 
mezkûru ahz u kabz etmekle ben dahi menzil-i merkūmun imâret ve meremme-
tine harc ve sarf eylediğim kırk bin akçeye mezbûr Emetullah’dan da‘vâ ve taleb 
eylediğimde beynimizde münâza‘ât-ı kesîre ve muhâsamât-ı şedîde vâkı‘a olmuşi-
di el-hâletü hâzihî vesâtat-ı muslihîn ile da‘vâ-i meşrûhamdan mezbûr Emetullah 
beni on üç bin akçe nakid râyic fi’l-vakt akçe üzerine inşâ-i akd-i sulh eyledikde 
ben dahi sulh-i mezbûru kabûl ve bedel-i sulh olan meblağ-ı mezbûr on üç bin ak-
çeyi meclis-i ma‘kūd-ı mezbûrda merkūme Emetullah yedinden tamâmen ahz u 
kabz edip bedel-i menzil-i merkūma ve ebniyeye müte‘allika da‘vâdan ibrâ ve iskāt 
edip min ba‘d menzil-i mezkûrda ve ebniye-i meşrûtada ve kıymetinde benim için 
hak ve alâkam yoktur dedikde gıbbe’t-tasdîki’ş-şer‘î vâki‘ hâli Mevlânâ-yı mezbûr 
mahallinde tahrîr, ba‘dehû ma‘an irsâl olunan Hızır b. Abdünnebî ile meclis-i şer‘a 
gelip alâ vukū‘ihi inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: eş-Şeyh Abdullah Efendi b.  İsâ, Osman Efendi b.  Mehmed 
el-Müderris, Halil Halîfe b. Receb el-Müezzin, Molla Şaban b. Receb el-Mübâşir, 
Kasım Beşe b.  Halil tenekeci, Şaban Efendi b.  Resûl, Mehmed Bey b.  Bayram, 
Mustafa Beşe b. ( ) el-Mumcu, el-Hâc Mehmed b. ( ) el-Müezzin.

1088 [111b-2] Mustafa ve Râbia isimli çocukların vasîsi Hasan Çelebi’nin Receb 
Çelebi’deki alacaklarını tahsil ettiği
Mahmiye-i İstanbul’da Karabaş mahallesi sükkânından Mustafa ve Râbia 
ibney Ahmed nâm sagīrânın tesviye-i umûrlarına kıbel-i şer‘den mansûb 
vasîleri olan Hasan Çelebi b. Mehmed meclis-i şer‘de işbu bâ‘isü’l-kitâb Receb 
Çelebi b. Veli mahzarında ikrâr ve takrîr-i kelâm edip târih-i kitâbdan iki sene 
mukaddem sagīrân-ı merkūmânın mâllarından mezbûr Receb Çelebi zimme-
tinde onu on bir buçuk hesâbı üzre on bin akçe asl-ı mal ve üzerine devr-i 
şer‘î ile ilzâm-ı ribh olan senede bin beş yüz akçeden iki senede üç bin akçe 
ki cem‘an on üç bin akçeden bin beş yüz akçeden mukaddemâ vasîleri olan 
Anter bt. Veli nâm hâtun ahz u kabz eyledikden sonra mezbûre Anter vesâyet-i 
merkūmeden azl olunup ben yerine kıbel-i şer‘den vasî nasb olunmağla hâlâ 
vesâyetim hasebiyle mezbûr Receb Çelebi zimmetinde olan on bin akçe asl-ı 
mal ve üzerine bir senede devr-i şer‘î ile ilzâm-ı ribh olan bin beş yüz akçe ki 
cem‘an on bir bin beş yüz akçeyi vesâyetim hasebiyle mezbûr Receb Çelebi ye-
dinden tamâmen ahz u kabz eyledim ba‘de’l-yevm sagīrân-ı mezbûrânın asl-ı 
mâllarından ve murâbahadan mezbûr Receb Çelebi zimmetinde bir akçe ve 
bir habbe bâkī kalmadı dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Hüseyin Efendi [b.] İbrahim el-İmâm, Ali Beşe b. Üveys el-Müezzin, 
Mehmed Çelebi b. Hüseyin, Mehmed b. Ali ve gayruhüm.

1089 [111b-3] Aynî Hâtun bt. Hasan’ın evini Ayşe bt. Mehmed’e sattığı
Mahmiye-i İstanbul’da Yenibahçe kurbunda Arpa Emîni mahallesi sâkinelerinden 
Aynî Hâtun bt. Hasan meclis-i şer‘-i hatîr-i lâzımü’t-tevkīrde Ayşe bt. Mehmed 
nâm hâtun mahzarında ikrâr ve takrîr-i kelâm edip mahalle-i mezbûrede vâki‘ 
bir tarafdan Mehmed Ağa mülkü ve bir tarafı hamam bahçesi ve bir tarafdan 
Hacı Ali Bey mülkü ve bir tarafdan tarîk-i âm ile mahdûd bir bâb fevkānî ve bir 
bâb tahtânî odaları ve iki sofa ve bir tahtapûş ve bir kenîfi müştemil mülk men-
zilimi, cemî‘ tevâbi‘ ve levâhıkı ve kâffe-i menâfi‘ ve merâfıkı ile merkūme Ayşe 
Hâtun’a nakid râyic fi’l-vakt on dokuz bin altı yüz akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabz ve 
tesellüm eyledikden sonra semeni olan meblağ-ı mezbûr on dokuz bin altı yüz 
akçeyi müşteriye-i mezbûre Ayşe Hâtun yedinden bi’t-tamâm ve’l-kemâl ahz u 
kabz eyledim ba‘de’l-yevm menzil-i merkūm mezbûre Ayşe Hâtun’un mülk-i 
müşterâsı olmuşdur keyfe mâ yeşâ’ ve yahtâr mutasarrıfe olsun dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Hasan Efendi b. Mahmud el-İmâm, Ali Halîfe b. Mustafa, Bayram 
b. Sâlih, İbrahim Ağa b. Hasan, Hızır Beşe b. Şaban, Receb b. Durmuş, Mustafa 
Bey berber ve gayruhüm.

1090 [112a-1] Şâhin Bey b. Hasan’ın cariye ücretinden Hümâ Hâtun’da olan 
alacağını kefillerden aldığı
Medîne-i Ebâ Eyyûb-i Ensârî’de vâki‘ Bülbülderesi ta‘bîr olunur mevzi‘de sâkin 
Şâhin Bey b. Hasan nâm kimesne meclis-i şer‘-i hatîrde işbu bâ‘isü’l-kitâb Yusuf 
b.  Abdullah ve Sâliha bt.  Mehmed mahzarlarında ikrâr ve takrîr-i kelâm edip 
gāibetü ani’l-meclis Hümâ Hâtun’a on dört bin akçeye bir câriye bey‘ edip 
meblağ-ı mezbûrun yedi bin akçesi mezbûre Hümâ Hâtun yedinden ahz u kabz 
edip meblağ-ı bâkī yedi bin akçeye merkūmân Yusuf ve Sâliha emr [ve] kabûlü 
hâvî kefâletle kefîl olmuş idi el-hâletü hâzihî meblağ-ı mekfûlün-bih yedi bin 
akçeyi kefîlân-ı mezbûrân Yusuf ve Sâliha yedlerinden tamânen ahz u kabz 
eyledim, zimmetlerinde bir akçe ve bir habbe bâkī kalmadı dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî selhi şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Abdi Çelebi b. Hüseyin, Şükrullah b. Mustafa, Mahmud b. İsmail 
ve gayruhüm.

1091 [112a-2] Hayyat Panayot ile hayyat Petro’nun birbirlerinin 
zimmetlerini ibrâ ettikleri
Mahmiye-i İstanbul’da Yemiş iskelesi kurbunda Hayyât tâifesinden Panayot 
v.  Vasil nâm zimmî meclis-i şer‘-i hatîr lâzımü’t-tevkīrde tâife-i mezbûreden 
Petro v. Balas nâm zimmî muvâcehesinde ikrâr ve takrîr-i kelâm edip mezbûr 
Petro zimmetinde cihet-i deyn-i şer‘îden dört yüz esedî guruş hakkım olup 
hâlen meblağ-ı mezbûr dört yüz esedî guruşu merkūm Petro yedinden 
tamânen ahz u kabz eyledim min ba‘d husûs-ı mezbûra ve gayrıya müte‘allika 
vechen mine’l-vücûh ve sebebin mine’l-esbâb da‘vâ ve nizâ‘ım yoktur dedik-
de gıbbe’t-tasdîk merkūm Petro dahi meclis-i şer‘-i şerîfde mezkûr Panayot 
muvâcehesinde ikrâr ve i‘tirâf edip mukaddemâ mezbûr Panayot benden fâ’ide 
nâmına yüz yirmi esedî guruş almışdı deyû mezbûr Panayot’dan da‘vâ eylemiş-
dim hâlâ zikr olunan yüz yirmi esedî guruş da‘vâsından mezbûr Panayot’un 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fî gurreti Cemâziyelevvel sene 1074.
Şuhûdü’l-hâl: İbrahim Beşe b.  Hasan, Murtaza Beşe b.  Hasan, Ahmed Çelebi 
b. Mahmud, Abdi Çelebi b. Hüseyin ve gayruhüm.

1092 [112a-3] Raziye bt. Himmet’in Ali Bey b. Hüseyin’den muhâlaa 
yoluyla boşandığı
Mahmiye-i İstanbul’da Hoca Hayreddin mahallesi sâkinelerinden Raziye 
bt. Himmet nâm hâtun meclis-i şer‘de işbu sâhibü’l-kitâb zevci Ali Bey b. Hüseyin 
nâm kimesne mahzarında ikrâr ve takrîr-i kelâm edip zevcim mezbûr Ali Bey 
zimmetinde mütekarrir ve ma‘kūdun- aleyh olan bin iki yüz akçe mehr-i mü-
eccelimin altı yüz akçesini mezbûr Ali Bey yedinden ahz u kabz edip zimme-
tinde bâkī altı yüz akçe mehr-i müeccelim ve nafaka-i iddet-i ma‘lûmem üzer-
lerine ve me’ûnet-i süknâm dahi kendi üzerime olmak üzre mezbûr Ali Bey ile 
muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl eyle-
dikden sonra zevciyyete müte‘allika cemî‘ da‘vâdan her birimiz âharın zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis [min] şehri Cemâziyelevvel sene 1074.
Şuhûdü’l-hâl: Hasan Efendi b.  Mehmed, Hüseyin b.  Ahmed, Halil b.  Ahmed, 
Cafer b. Abdullah ve gayruhüm.

1093 [112a-4] el-Hâc Mehmed Beşe ve eşi İsmihan Hâtun’un evlerini 
Ahmed Çelebi’ye sattıkları
Mahmiye-i İstanbul’da kazasker Mehmed Efendi mahallesinde sâkin el-Hâc 
Mehmed Beşe b. Mustafa kendi tarafından asâleten ve zevcesi İsmihan bt. İbrahim 
nâm hâtun tarafından husûs-ı âti’l-beyânı ikrâra vekîl olup mezbûrenin verâseti 
ma‘rifet-i şer‘iyye ile ârifân mahalle-i mezbûre sükkânından Mehmed Beşe 
b.  Abdullah ve Halil Çelebi b.  Mahmud şehâdetleri ile şer‘an vekâleti sâbite ol-
dukdan sonra vekâleti meclis-i şer‘-i hatîr-i lâzımü’t-tevkīrde işbu bâ‘isü’l-kitâb 
fahrü’l-akrân Ahmed Çelebi b.  Mehmed mahzarında ikrâr ve takrîr-i kelâm 
edip zevcem mezbûre İsmihan Hâtun ile ale’l-iştirâki’s-seviy silk-i mülk-i 
sahîhimizde münselik olup mahalle-i mezbûrede vâki‘ bir tarafı Ali Çelebi mül-
kü ve bir tarafı Ahmed Çelebi b.  Veli mülkü ve bir tarafı diğer Ahmed Çelebi 
mülkü ve bir tarafı tarîk-i hâs ile mahdûd bir beyt-i süflî ve iki beyt-i ulvî ve 
bir ahırı ve iki sagīr fevkānî odayı ve bir kenîfi ve muhavvatayı müştemil mülk 
menzilimi, bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
müşterî-i merkūm Ahmed Çelebi’ye asâleten ve vekâleten elli beş bin nakid 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi vech-i muharrer üzre iştirâ ve kabûl ve kabz ve tesellüm 
eyledikden sonra semeni olan meblağ-ı mezbûr elli beş bin akçeyi müşterî-i 
merkūm Ahmed Çelebi yedinden asâleten ve vekâleten ahz u kabz eyledim 
ba‘de’l-yevm menzil-i mahdûd-ı mezbûr müşterî-i merkūm Ahmed Çelebi’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Fahrü’l-akrân Çorbacı Mustafa Ağa, Receb Efendi b.  Sâdık 
el-İmâm, Ahmed Çelebi b.  Mehmed el-Müezzin, el-Hâc Abdünnebî b.  Veli 
er-Râcil, Mehmed b. Abdullah, Mustafa b. Abdullah ve gayruhüm.

1094 [112a-5] Ayşe bt. Abdullah’ın Durmuş b. Hasan’a olan borcuna 
Fâtıma bt. Yusuf ’un kefil olduğu
Mahmiye-i İstanbul’da Kâtib Muslihiddin mahallesi sâkinelerinden Ayşe 
bt. Abdullah nâm hâtun meclis-i şer‘de işbu bâ‘isü’l-kitâb Durmuş b. Hasan nâm 
kimesne mahzarında bi tav‘ihâ ikrâr ve takrîr-i kelâm edip mezbûr Durmuş ye-
dinde adedi beynimizde ilm-i şer‘î ile ma‘lûme emti‘a-i mütenevvi‘a semeninden 
altı bin altı yüz on akçe zimmetimde deynim olup hâlâ edâya iktidârım olma-
yıp te’cîle tâlib olduğumda, ol dahi târih-i kitâbdan yüz yirmi gün tamânında edâ 
eylemek üzre te’cîl edip ben dahi ecel-i mezbûru kabûl eyledim dedikde gıbbe’t-
tasdîk Fâtıma bt. Yusuf nâm hâtun meblağ-ı mezbûr elli bin altı yüz on akçeye ta-
rafeynden emr ve kabûlü hâvî kefâlet-i sahîha-i şer‘iyye ile kefîl oldum dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min şehri Cemâziyelevvel li sene erba‘a ve seb‘în ve elf..
Şuhûdü’l-hâl: Mustafa Çelebi b. Ahmed, el-Hâc Ahmed b. Mahmud, Abdi Çelebi 
b. Hüseyin ve gayruhüm.

1095 [112b-1] Sunullah Çelebi’nin Rus asıllı kölesini azat ettiği
Mahmiye-i İstanbul’da Ereğli mahallesi sükkânından Sunullah Çelebi b. Atâullah 
meclis-i şer‘-i enverde, kendiye rıkkıyyetini mu‘terife işbu uzun boylu açık kaş-
lı gök elâ gözlü Rusiyyetü’l-asl Gülbûy’u, hasbeten lillâhi’l-hallâk tahrîr ve i‘tâk 
ve sâir harâir-i asliyyât zümresine ilhâk eyledim ba‘de’l-yevm mezbûre Gülbûy 
sâir harâir-i asliyyât gibi hürre olup üzerinde velâ-i şer‘îden gayrı hak ve alâkam 
kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Musa Efendi b. İlyas, el-Hâc Ramazan b. Mustafa, Mehmed Efendi 
b. Seyfullah, el-Hâc Mahmud b. el-Hâc Ahmed, Ali Çelebi b. Ahmed.

1096 [112b-2] Ayşe Hâtun’un babalarından müntakil evin kardeşi Ahmed 
Çelebi’ye ait olduğunu kabul ettiği
Mahmiye-i İstanbul’da Suhte Sinan mahallesinde sâkin iken bundan akdem vefât 
eden Mehmed Çavuş b. Ferhad’ın verâseti, zevce-i metrûkesi Neslihan bt. Hamza 
Ağa ile sulbî kebîr oğulları Ali Çelebi ve Ahmed Çelebi ve sulbiye kebîre kızı Ayşe 
Hâtun’a münhasıra olup kable’l-kısmet mezbûr Ali Çelebi dahi vefât edip verâseti, 
vâlidesi mezbûre Neslihan Hâtun ile li ebeveyn karındaşı mezbûr Ahmed Çelebi’ye 
ve li ebeveyn kız karındaşı mezbûre Ayşe Hâtun’a münhasıra olduğu şer‘an zâhir 
ve müte‘ayyin oldukdan sonra tashîh-i mes’elesi bi tarîki’l-münâsahati’ş-şer‘iyye 
üç yüz altmış sehimden olup sihâm-ı mezbûreden altmış altı sehim mezbûre 
Neslihan Hâtun’a ve yüz doksan altı sehim mezbûr Ahmed Çelebi’ye ve doksan 
sekiz sehim mezbûre Ayşe Hâtun’a isâbet ve intikāl eylediği bâhir ve mütebey-
yin oldukdan sonra mezbûr Ahmed Çelebi meclis-i şer‘de li ebeveyn kız karında-
şı mezbûre Ayşe Hâtun tarafından husûs-ı âti’z-zikre vekîl olup mezbûrenin zâtını 
ma‘rifet-i şer‘iyye ile ârifân olan mefharü’l-kuzât İbrahim Efendi b.  Hüdâverdi  
ve Mustafa b. Hasan şehâdetleriyle şer‘an vekâleti sâbite olan fahrü’l-müderrisîn 
Mehmed Efendi b.  Mahmud mahzarında bi’t-tav‘i’s-sâf ikrâr ve takrîr-i kelâm 
edip mahalle-i mezbûrede vâki‘ bir tarafı Mustafa b.  Hüseyin mülkü ve bir ta-
rafı Veznedâr Mahmud Ağa mülkü ve bir tarafı Kara Çorbacı demekle ma‘rûf 
nâm kimesne mülkü ve bir tarafı tarîk-i âma müntehî ve dâhiliyyesinde üç bâb 
tahtânî odaları ve bir mutfağı ve bir mağsel ve bir kenîfi ve bir sofayı ve cüney-
neyi ve hâriciyyesinde iki bâb fevkānî odaları ve bir şehnişînli orta sofayı ve tah-
tında bir ahırı ve kenîfi ve bi’r-i mâyı müştemil menzilin dâhiliyye-i mezkûresi 
müstakilleten kız karındaşım mezbûre Ayşe Hâtun’un mülkü ve hakkı olup 
hâriciyye-i mezkûre babam müteveffâ-yı mezkûrun ile’l-vefât mülkü ve hakkı 
olup ba‘de vefâtihî bi hükmi’l-münâsahati’ş-şer‘iyye bize isâbet ve intikāl etmişdi 
hâlâ zikr olunan hâriciyye-i mezkûrda hissem olan yüz doksan altı sehim hisse-i 
şâyi‘amı yine babam müteveffâ-yı mezbûrun ile’l-vefât mülkü olup ba‘de vefâtihî 
bi hükmi’l-münâsaha bize isâbet edip medîne-i Ebâ Eyyûb-i Ensârî müzâfâtından 
kasaba-i Büyükçekmece’de vâki‘ bir tarafı ba‘zan Kavanoz Mustafa Beşe mülkü 
ve ba‘zan Bıyıklı Mustafa Bey mülküne ve bir tarafı Mahmud Ağa oğlu mülkü-
ne ve iki tarafı tarîk-i âma müntehî kezâlik hâriciyye ve dâhiliyyeyi muhtevî olup 
dâhiliyyesinde iki bâb fevkānî odaları ve bir sofayı ve bir kenîfi ve bir tahtânî oda-
yı ve bi’r-i mâyı ve bir odun anbarını ve zât-ı eşcâr-ı müsmire ve gayr-ı müsmi-
re [bahçeyi ve] cüneyneyi ve bir fırını ve karşısında üç bâb harâb tahtânî odala-
rı ve üç göz bir anbarı ve hâriciyyesi üç bâb tahtânî odaları ve bir sofayı ve bi’r-i 
mâyı ve sundurma ve bir ahırı ve samanlığı ve cüneyneyi müştemil mülk men-
zilimde kız karındaşım mezbûre Ayşe Hâtun’un vech-i muharrer üzre olan dok-
san sekiz sehim hisse-i şâyi‘ası ile yedi bin nakid râyic fi’l-vakt akçeye bi tarîki’l-
mu‘âyeza bey‘-i bâtt-ı sahîh-i şer‘î ile kız karındaşım müvekkile-i mezbûre Ayşe 
Hâtun’un vech-i muharrer üzre olan doksan sekiz sehim hisse-i şâyi‘ası ile yedi 
bin nakid râyic fi’l-vakt akçeye bi tarîki’l-mu‘âyeza bey‘-i bâtt-ı şer‘î ile kız karın-
daşım müvekkile-i mezbûre Ayşe Hâtun’a bey‘ ve teslîm ol dahi vech-i muharrer 
üzre iştirâ ve tesellüm ve kabz eyledikden sonra kasaba-i mezbûrede olan hisse-i 
meşrûhayı ahz u kabz eylediğimden gayrı meblağ-ı mezbûr yedi bin akçenin üç 
bin akçesine mukaddemâ müvekkile-i mezbûreye zimmetimde cihet-i şer‘iyyeden 
deynim olan üç bin akçeye takās ol dahi mukāssa ve kabûl edip mâ‘adâ olan dört 
bin akçeyi dahi kabz eyledim ba‘de’l-yevm mahmiye-i mezbûrede olan menzil-i 
mezkûrun mecmû‘ hâriciyye-i merkūmesi vâlidem mezbûre Neslihan Hâtun ile 
müvekkile-i mezbûrenin mülk ve hakları ve hisse-i mezbûrede vâki‘ zikr olunan 
menzilin mecmû‘ hâriciyye ve dâhiliyyesi vâlidem merkūme Neslihan Hâtun ile 
benim mülk ve hakkım oldu dedikde mukırr-ı mezbûru vech-i muharrer üzre 
cârî ve sâdır olan ikrârında vekîl-i mûmâ-ileyh Mehmed Efendi vicâhen tasdîk ve 
müvekkile-i mezbûre Ayşe Hâtun kasaba-i mezbûrede olan menzil-i merkūmda 
hissem olan doksan sekiz sehim hisse-i şâyi‘a ba‘de’l-yevm karındaşım mezbûr 
Ahmed Çelebi’nin mülk ve hakkı olmuşdur keyfe mâ yeşâ’ ve yahtâr mutasarrıf 
olsun benim hak ve alâkam kalmadı dedikde gıbbe’t-tasdîki’l-mu‘teber mâ vaka‘a 
bi’t-taleb ketb olundu.
Fi’l-yevmi’t-tâsi‘ [min] şehri Rebî‘ilâhir li sene erba‘a ve seb‘în ve elf.
Şuhûdü’l-hâl: el-Hâc Şaban b.  Musa, Mustafa Çelebi b.  Hasan, Mehmed Beşe 
er-Râcil, Nasûh b. Ahmed, Şükrullah b. Mustafa ve gayruhüm.









1097 [112b-3] Rus asıllı kölenin eski sahibi Zülfikār b. Ali Bey tarafından 
serbest bırakıldığına şahitlik yapıldığı
İşbu bâ‘isü’l-kitâb açık kaşlı elâ gözlü orta boylu sarışın Rusiyyü’l-asl Yusuf 
b.  Abdullah meclis-i şer‘-i hatîr-i lâzımü’t-tevkīrde İsmail Beşe b.  Hasan nâm 
kimesne mahzarında takrîr ve da‘vâ edip ben bundan akdem işbu hâzır bi’l-
meclis Zülfikār b. Ali Bey abd-i memlûkü olduğum hâlde beni âzâd eyleyip sâir 
ahrâr-ı asliyyîn gibi hür olmuşken beni abd-i memlûkü olmak üzre Mustafa 
nâm kimesne bey‘ edip ol dahi merkūm İsmail Beşe’ye bey‘ eylemeğin mezbûr 
İsmail Beşe yine rakīk olmak üzre vaz‘-ı yed eder suâl olunup sebîli tahliyye 
olunmak matlûbumdur dedikde gıbbe’s-suâl ve akībe’l-inkâr müdde‘î-i mezbûr 
Yusuf ’dan müdde‘âsını mübeyyin beyyine taleb olundukda udûl-i müslimînden 
olup mahmiye-i İstanbul’da Manisalı Çelebi mahallesinde sükkânından 
Mehmed b.  Mehmed ve Keçeci Pîrî mahallesinden Mustafa b.  Davud meclis-i 
şer‘-i şerîfe li ecli’ş-şehâde hâzırân olup isre’l-istişhâd fi’l-vâki‘ mezbûr Zülfikār 
müdde‘î-i mezbûr Yusuf ’u bizim huzûrumuzda âzâd eyledim deyû ikrâr ve 
bizi işhâd eyledi, mezbûr Yusuf ol vakitden beri sâir ahrâr-ı asliyyîn gibi hür 
olduğuna şâhidleriz [113a] şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle [olma-
ğın], mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene erba‘a ve seb‘în ve elf.
Şuhûdü’l-hâl: Ömer Beşe b.  Osman, Mehmed Beşe b.  Osman, Ahmed b.  Ali, 
Ebûbekir b. Mehmed, Mehmed b. Yusuf.

1098 [113a-1] Ali Hoca’nın Sâlih bir kişiye verilmek üzre vakfettiği evin Şeyh 
Ahmed Efendi’ye verildiği
Dârü’l-hilâfeti’l-aliyye Kostantıniyye el-mahmiyye’de Mesih Paşa mahallesin-
de vâki‘ olup ashâb-ı hayrâtdan Ali Hoca nâm sâhibü’l-hayr vakf ve süknâsını 
ulemâdan bir recül-i sâliha şart ve ta‘yîn eylediği lede’l-ahâlî ve’l-cîrân 
ma‘lûmü’l-hudûd muhterik menzil arsasına tevcîh-i hâkimü’ş-şer‘le mutasarrıf 
olan Şeyh Mustafa Efendi b.  Ömer tarafından husûs-ı âti’l-beyânı ikrâra vekîl 
olup Mustafa Efendi b. Osman ve Osman Efendi b. Mustafa şehâdetleri ile şer‘an 
vekâleti sâbite olan eş-Şeyh Ali Efendi b. Ahmed meclis-i şer‘-i hatîr-i lâzımü’t-
tevkīrde bâ‘isü hâze’l-kitâb es-Seyyid Şeyh Ahmed Efendi b. Mehmed Efendi ta-
rafından husûs-ı âti’l-beyâna vekîli olan eş-Şeyh Müstakīm Efendi b. Musa mah-
zarında bi’l-vekâle ikrâr ve takrîr-i kelâm edip müvekkilim mûmâ-ileyh Şeyh 
Mustafa Efendi arsa-i merkūme-i mezbûra tevcîh-i hâkimi’ş-şer‘le mutasarrıf 
iken üzerine menzil binâsına kudreti olmamağla, arsa-i mezbûreyi kendi hüsn-i 
ihtiyârı ile mûmâ-ileyh es-Seyyid Şeyh Ahmed Efendi’ye ferâğ etmekle hâkim-i 
muvakki‘-i kitâb tûbâ-lehû ve hüsnü me’âb hazretleri dahi mezbûr es-Seyyid 
Şeyh Ahmed Efendi’ye tevcîh etmekle mâ vaka‘a bi’t-taleb ketb olundu.
Fî evâsıtı min şehri Rebî‘ilâhir sene 1074.
Şuhûdü’l-hâl: el-Hâc Ahmed Çelebi b.  Mahmud, Mustafa Efendi b.  Osman, 
Şaban Efendi el-İmâm, eş-Şeyh Ali Efendi el-vâ‘iz ve gayruhüm mine’l-huzzâr.

1099 [113a-2] Müteveffâ Ahmed b. Mustafa’nın çocuklarının vasîsi Hasan 
Çelebi’ye Ali Çelebi’nin nâzır tayin edildiği
Mahmiye-i İstanbul’da Karabaş mahallesinde sâkin iken bundan akdem vefât 
eden Ahmed b.  Mustafa Bey sulbî sagīr oğlu Mustafa ve sulbiye sagīre kızı 
Râbia’nın babalarından intikāl eden mâllarını hıfza ve ahvâllerini zabta kıbel-i 
şer‘den mansûb vasîleri olan Hasan Çelebi b. Mehmed nâm kimesnenin üzerine 
bir nâzır nasb ve ta‘yîn olunmak lâzım ve mühim olmağla sagīrân-ı mezbûrânın 
ammileri olan işbu hâfızü’l-kitâb Ali Çelebi b. Murad nâm kimesne nezâret uh-
desinden gelmeğe kādir olmağın savb-ı şer‘den hasbî nâzır nasb ve ta‘yîn olun-
dukda ol dahi nezâret-i mezbûreyi kabûl ve hizmet-i lâzımesini edâya ta‘ahhüd 
etmeğin mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Hüseyin Efendi b.  İbrahim, Ali Beşe b.  Üveys, Mehmed b.  Ali, 
İbrahim b. Halil ve gayruhüm.

1100 [113a-3] Safiye Hanım’ın Rus asıllı cariyesini azat ve bazı 
eşyalarını hibe ettiği
Mahmiye-i İstanbul’da Muhtesib İskender mahallesi sâkinelerinden Sâfiye Ha-
nım bt.  Mehmed Ağa mahzarında ikrâr-ı âtîye vekîl olup mezbûreyi ma‘rifet-i 
şer‘iyye ile ârifân mahalle-i mezbûrede müezzin olan Süleyman Halîfe b.  Mus-
tafa ve mahalle-i merkūme sâkinlerinden Murad b.  Ali şehâdetleri ile şer‘an 
vekâleti sâbite olan Mehmed b.  Himmet nâm kimesne meclis-i şer‘-i hatîr-i 
lâzımü’t-tevkīrde işbu bâ‘isetü’l-kitâb açık kaşlı elâ gözlü orta boylu Rusiyyetü’l-
asl Muammer b. Abdullah mahzarında ikrâr ve takrîr-i kelâm edip müvekkilem 
mezbûre Sâfiye Hanım câriye-i memlûkesi mevsûfe-i mezkûre Muammer’i has-
beten lillâhi’l-hallâk tahrîr ve i‘tâk ve sâir harâir-i asliyyât zümresine ilhâk ey-
ledikden sonra eşyâ-i memlûkesinden iki çatma yastık ve bir kebîr minder ve 
bir mavi velense ve bir Acem kaliçesi ve bir sahan ve bir tencere ve bir orta sini 
ve bir yemeni yorgan ve bir şamdan ve bir güğüm ve bir yan keçesi merkūme 
Muammer’e hibe ve teslîm ve temlîk, ol dahi meclis-i hibede ittihâb ve kabz 
ve kabûl ve temellük eyledi ba‘de’l-yevm mezbûre Muammer sâir ahrâr-ı 
asliyyât gibi hürre olup müvekkilem merkūme Sâfiye Hanım’ın üzerinde velâ-i 
şer‘iyyeden gayrı hak ve alâkası kalmayıp eşyâ-i merkūme mülk-i mevbûbu ol-
muşdur dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Seyyid Mehmed el-İmâm, Oruc Ağa, Mîr Mehmed Ağa, Mehmed 
b. Ramazan ve gayruhüm

1101 [113a-4] Dimetoka cemâatinden Yakomi v. İlyazer’e borcunu ödemesi için 
Süleyman Ağa’nın tembih olunduğu
Mahmiye-i İstanbul’da Dimetoka cemâ‘atinden işbu hâmilü’s-sifr Yakomi 
v.  İlyazer nâm yahudi mahfil-i kazâda, Süleyman Ağa b.  Mehmed mahzarın-
da üzerine takrîr-i da‘vâ edip mezbûr Süleyman Ağa zimmetinde aded ve vas-
fı beynimizde ilm-i şer‘î ile ma‘lûme yedimden müşterâ ve makbûz keres-
te bahâsından otuz bir bin yedi yüz akçe hakkım olup meblağ-ı mezbûrun 
bi’d-defe‘ât yedi bin akçesini mezkûr Süleyman Ağa’dan ahz u kabz edip yir-
mi dört bin yedi yüz akçe hakkım bâkī kalmışdi hâlâ meblağ-ı bâkī-i mezbûru 
mezkûrdan taleb ederin suâl olunsun dedikde gıbbe’s-suâl mezbûr Süleyman 
Ağa cevâbında kaziyye vech-i meşrûh üzre olup lâkin kabzına mu‘terif olduğu 
yedi bin akçeden gayrı iki bin akçe dahi müdde‘î-i mezbûra def ‘ ve teslîm edip 
ancak zimmetimde yirmi iki bin yedi yüz akçe bâkī kalmışdır deyû yirmi iki bin 
yedi yüz akçeyi ikrâr ve iki bin akçeyi def ‘le mukābele edicek gıbbe’l-istintâk 
ve’l-inkâr mezbûr Süleyman Ağa’dan def ‘-i mezbûrunu mübeyyine beyyine ta-
leb olundukda ityân-ı beyyine için istimhâl etmeğin mehl-i şer‘î ile imhâl olun-
dukdan sonra ikrârı mertebesi olan meblağ-ı mezbûr yirmi iki bin yedi yüz 
akçeyi müdde‘î-i mezbûre edâya mezbûr Süleyman Ağa’ya tenbîh olunup mâ 
vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Abdi Çavuş b.  [Hüseyin], Mustafa b.  İsâ, Şükrullah b.  Mustafa, 
Abdi b. Hüseyin ve gayruhüm.

1102 [113a-5] Acem Mehmed b. Ferhad’ın alacak davasında Sefer Efendi ile 
sulhu kabul ettiği
Vilâyet-i Anadolu’da medîne-i Ankara mahallâtından Hacı Arab mahallesinde 
sâkin Acem Mehmed b. Ferhad meclis-i şer‘de sâbıkan [medîne-i] mezbûra nâib 
olan fahrü’l-kuzât Sefer Efendi b. Bâli tarafından husûs-ı âti’l-beyâna vekîli olup 
vekâleti Sâlih b.  Şaban ve Oruc b.  Sefer nâm kimesneler şehâdetleri ile sâbite 
olan Hüseyin Efendi b. Ali mahzarında ikrâr edip müvekkil-i mezbûr medîne-i 
mersûmede nâib iken bi gayri hakkın yüz doksan beş esedî guruşumu ahz u 
kabz eylemişdi hâlâ taleb ve da‘vâ eylediğimde beynimizde münâza‘ât-ı kesîre 
vukū‘undan sonra müvekkil-i merkūm Sefer Efendi’ye yirmi yedi bin kıt‘a esedî 
guruş üzerine inşâ-i akd-i sulh eyledikde ben dahi sulh-ı mezbûru kabûl ve 
bedel-i sulh olan meblağ-ı merkūm yirmi yedi esedî guruşu müvekkil-i mezbûr 
yedinden tamânen ahz u kabz ve mâ‘adâdan zimmetini ibrâ eyledim min ba‘d 
husûs-ı mezbûre müte‘allika olan cemî‘ de‘âvîden müvekkil-i mezbûru ibrâ ey-
ledim, min ba‘d husûs-ı mezbûra müte‘allik vechen mine’l-vücûh benim için kı-
belinde hak ve alâkam kalmadı dedikde gıbbe’t-tasdîk mâ vaka‘a bi’t-taleb ketb 
olundu.
Hurrire fî târihi’l-mezbûr li’s-seneti’l-merkūm.
Şuhûdü’l-hâl: İbrahim b.  Veli el-Müezzin, Şâtır Mustafa Bey b.  Ömer, el-Hâc 
Hasan b. Abdullah ve gayruhüm.

1103 [113b-1] Osman b. Ali’nin vârisleri arasında miras davası kalmadığı
Mahmiye-i İstanbul’da Akşemseddin mahallesinde sâkin iken bundan akdem 
vefât eden Osman b.  Ali nâm kimesnenin verâseti, zevce-i metrûkesi Rahime 
bt.  Abdullah nâm hâtun ile merkūm Osman’ın li ebeveyn ammisi evlâdı olan 
Ahmed ve Fâtıma ibney Musli’ye münhasıra olup asl-ı mes’eleleri dört sehimden 
olup sihâm-ı mezbûreden bir sehimi zevcesi mezbûre Rahime’ye ve iki sehimi 
merkūm Ahmed’e ve bir sehimi mezkûre Fâtıma’ya isâbet eylediği şer‘an zâhir ve 
müte‘ayyin oldukdan sonra mezbûrân Fâtıma ve Ahmed meclis-i şer‘-i hatîrde 
müteveffâ-yı merkūmun zevce-i metrûkesi ve terekesine vâzı‘atü’l-yed olan 
mezbûre Rahime tarafından tasdîk-i âti’l-beyâna vekîl olup vekâleti Mehmed 
Çelebi b.  Ali ve Ali b.  Mehmed nâm kimesneler şehâdetleri ile şer‘an vekâleti 
sâbite olan oğlu Mustafa b. Mehmed mahzarında her biri ikrâr ve takrîr-i kelâm 
edip müteveffâ-yı mezbûrun cemî‘ terekesinden bize isâbet ve intikāl edip 
müte‘ayyin olan on sekiz bin akçe hisse-i şer‘iyyemizi müvekkile-i merkūme 
Rahime Hâtun yedinden bi’t-tamâm ahz u kabz edip tereke-i müteveffâ-yı 
mezbûre müte‘allika cemî‘ de‘âvî ve mütâlebâtdan mersûme Rahime Hâtun’u 
ibrâ-i âmm-ı kātı‘ü’n-nizâ‘la ibrâ ve iskāt eyledik dediklerinde, gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Cemâziyelevvel sene 1074.
Şuhûdü’l-hâl: Mehmed Odabaşı b.  Abdullah, Hasan Çelebi b.  Ömer, Hüseyin 









Çelebi b.  Yahya, Hasan Beşe b.  Abdullah, Mehmed Çelebi b.  Ali, Abdi Çelebi 
b. Hüseyin ve gayruhüm.

1104 [113b-2] Ahmed Çelebi b. Seydî Sâlih’in vakfettiği odanın vakıf evladı 
kalmadığından Abdullah b. Ahmed’e verildiği
Mahmiye-i İstanbul’da merhûm ve mağfûrun-leh Şeyh Ebülvefâ hazretleri ma-
hallesinde vâki‘ merhûm Ahmed Çelebi b.  Seydî Sâlih nâm sâhibü’l-hayr vakf 
ve süknâsını kendiden sonra vâlidesi Fâtıma bt.  Ahmed’e, ba‘dehâ evlâdına ve 
evlâd-ı evlâdına ve evlâd-ı evlâd-ı evlâdına ba‘de’l-inkırâz bir recül-i sâliha şart 
ve ta‘yîn eylediği vâkıfına intimâyile tahdîd ve tavsîfden müstağnî bir bâb odayı 
evlâd-ı vâkıf-ı mezbûrdan Solak Mahmud Çelebi b.  Hasan [nâm] kimesne ber 
mûceb-i şart-ı vâkıf mutasarrıf iken vefât edip evlâd-ı vâkıf-ı mezbûr bi’l-külliye 
münkariz olduğu ecilden zikr olunan oda mahlûl olmağın sulehâdan olup mes-
kene eşedd-i ihtiyâc ile muhtâc olan işbu râfi‘ü’l-kitâb Abdullah b. Ahmed nâm 
kimesne yine zikr olunan oda ber mûceb-i şart-ı vâkıf kıbel-i şer‘den tevcîh olu-
nup tasarrufu için işbu vesîka-i enîka ketb ve yedine def ‘ olundu.
Fi’l-yevmi’r-râbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-ulemâ’i’l-kirâm Mehmed Efendi, Mustafa b.  Ömer, 
Abdülkerim b. Bâli, Mustafa Efendi b. Mehmed Efendi, Hacı Ahmed b. Mahmud 
ve gayruhüm.

1105 [113b-3] İbrahim Beşe b. Ahmed’in Rus asıllı kölesini azat ettiği
Dergâh-ı âlî -dâme merci‘an li’l-e‘âlî- yeniçerilerinin kırk dördüncü cemâ‘atine 
mahsûs odanın odabaşısı olan fahrü’l-akrân İbrahim Beşe b.  Ahmed meclis-i 
şer‘-i hatîr-i lâzımü’t-tevkīrde takrîr-i kelâm edip zikri âtî ıtkın sudûruna de-
ğin mülk ve hakkım olup kendiye rıkkını mu‘terife olan uzun boylu açık kaş-
lı koyu elâ gözlü Rusiyyetü’l-asl Dilaver bt. Abdullah nâm câriye-i memlûkemi, 
hasbeten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
harâir-i asliyyâta ilhâk ve idrâc eyledim ba‘de’l-yevm merkūme Dilaver sâir 
harâir-i asliyyât gibi hürre olup üzerinde velâdan gayrı hakkım bâkī kalmadı 
dedikde mâ vaka‘a bi’t-taleb ketb olundu.
Fi’l-yevmi’l-hâmis [min] şehri Cemâziyelevvel sene 1074.
Şuhûdü’l-hâl: Mahmud Efendi el-İmâm, el-Hâc Yusuf Odabaşı, Ömer Beşe 
Odabaşı, Abdi Çelebi b. Hüseyin ve gayruhüm.









1106 [113b-4] Müteveffâ Osman b. Ali’nin bıraktığı evin mirasçılar tarafından eşi 
Rahime ve oğluna satıldığı
Mahmiye-i İstanbul’da Akşemseddin mahallesinde sâkine iken bundan akdem 
vefât eden Osman b.  Ali nâm kimesnenin verâseti, zevce-i metrûkesi Rahime 
bt.  Abdullah nâm hâtun ile merkūm Osman’ın li ebeveyn ammetsi evlâdı 
Ahmed ve Fâtıma ibney Muslu’ya münhasıra olup asl-ı mes’eleleri dört sehim-
den olup sihâm-ı mezbûreden bir sehimi zevcesi merkūm Rahime’ye ve iki se-
himi merkūm Ahmed’e ve bir sehimi mersûme Fâtıma’ya isâbet eylediği şer‘an 
zâhir ve müte‘ayyin oldukdan sonra mezbûrân Ahmed ve Fâtıma meclis-i 
şer‘-i hatîrde mezkûre Rahime tarafından ikrâr-ı âti’l-beyânı tasdîke vekîl olup 
vekâleti Mehmed Çelebi b. Ali ve Ali b. Mehmed nâm kimesneler şehâdetleri ile 
şer‘an sâbite olan oğlu Mustafa b. Mehmed mahzarında her biri ikrâr ve takrîr-i 
kelâm edip müteveffâ-yı mezbûrun metrûkâtında olup mahalle-i mezbûrede 
vâki‘ Mustafa Bey mülkü ve bir tarafı Çörekçi Mahmud mülkü ve bir tarafı tabîb 
Hüseyin Bey b. Yusuf mülkü ve bir tarafı tarîk-i hâs ile mahdûd bir bâb fevkānî 
ve iki bâb tahtânî odaları ve zât-ı eşcâr-ı müsmire ve gayr-ı müsmire [ve] cü-
neyneyi müştemil olan menzilde, bi hasebi’l-irsi’ş-şer‘î vech-i muharrer üzre 
bize isâbet eden üç sehim hisse-i irsiyye-i şâyi‘amdan her birimizin menzil-i 
mezbûrdan hisse-i mu‘ayyenesinde mikdâr-ı sülüsü müvekkile-i merkūme 
Rahime Hâtun ve sülüsânı oğlu merkūm Mustafa’ya dokuz bin akçeye bey‘-i 
bâtt-ı sahîh-i şer‘î ile bey‘ ve teslîm edip anlar dahi minvâl-i muharrer üzre 
iştirâ ve kabûl ve kabz eylediklerinden sonra semen-i mezbûr dokuz bin akçe-
nin elli bin akçesin mersûm Mustafa yedinden ve üç bin akçesin müvekkile-i 
merkūme Rahime Hâtun yedinden bi’t-tamâm ve’l-kemâl ahz u kabz eyledik 
ba‘demâ menzil-i mezbûrdan hisse-i şer‘iyyemiz olan sihâm-ı selâse-i şâyi‘anın 
sülüsü müvekkile-i mezbûre Rahime Hâtun’un ve sülüseyn-i âharını Merkūm 
Mustafa’nın mülk-i müşterâlarıdır, vech-i muharrer üzre mutasarrıflar olsunlar 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Mehmed Odababaşı b. Abdullah, Hüseyin Çelebi b. Ömer, Hüseyin 
Çelebi b. Hüseyin, Hasan Beşe b. Abdullah, Mehmed Çelebi b. Ali, el-Hâc Ahmed 
b. Mahmud, Abdi Çelebi b. Hüseyin, Şükrullah b. Mustafa, Mehmed b. Ramazan 
ve gayruhüm.

1107 [113b-5] Hadîka-i hâssa emeklilerinden Mustafa b. Ali’nin Rus asıllı 
kölesini azat ettiği
Mahmiye-i İstanbul’da Karabaş mahallesi sükkânından olup Hadîka-i hâssa 
bostânîleri mütekā‘idlerinden Mustafa b.  Ali tarafından husûs-ı âti’l-beyânı 
ikrâra vekîl, olup es-Seyyid Mehmed b. es-Seyyid Durak ve Mehmed b. Mustafa 
şehâdetleri ile şer‘an vekâleti sâbite olan Ali b.  Mustafa meclis-i şer‘-i hatîr-i 
lâzımü’t-tevkīrde müvekkil-i mezbûra rıkkını mu‘terif olan orta boylu açık 
kaşlı gök elâ gözlü Rusiyyetü’l-asl bâ‘isü’l-kitâb Hüseyin b.  Abdullah mahza-
rında ikrâr ve takrîr-i kelâm edip müvekkil-i mezbûrun işbu abd-i memlûkü 
olan merkūm Hüseyin’i hasbeten lillâhi te‘âlâ ve taleben li merzâti Rabbihi’l-
a‘lâ tahrîr ve i‘tâk ve silk-i ahrâr-ı asliyyîne idrâc ve ilhâk eyledi ba‘de’l-yevm 
mezbûr Hüseyin sâir ahrâr-ı asliyyîn gibi hür olup üzerinde velâ-i şer‘îden gay-
rı hak ve alâkam kalmadı dedi dedikde mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Abdullah Çelebi b. b. Ramazan, Receb b. Mehmed, Mustafa b. Veli, 
Mustafa Çelebi, Mehmed b.  Ramazan er-Râcil, Ahmed Çelebi b.  Mahmud ve 
gayruhüm.

1108 [114a-1] Fâtıma ve Ümmühânî hâtunların yanmış evlerinin arsasını vakfa 
verip enkazdan dolayı olan alacaklarını aldıkları
Mahmiye-i İstanbul’da Yenibahçe kurbunda Karabaş mahallesi sâkinelerinden 
Fâtıma ve Ümmühânî bintey Süleyman nâm hâtun taraflarından ikrâr-ı âti’l-
beyâna vekîl olup mezbûretânın zâtlarını ma‘rifet-i şer‘iyye ile ârifân olan Ali 
Efendi el-Müderris ve Ahmed b.  Ali şehâdetleri ile şer‘an vekâleti sâbite olan 
İsmihan bt. Ferhad nâm hâtun meclis-i şer‘-i şerîfde bâ‘isü’l-kitâb Mehmed b. Ali 
nâm kimesne mahzarında bi’l-vekâle ikrâr ve takrîr-i kelâm edip arsası merhûme 
Fâtıma Hâtun vakfından olup Murad Paşa-yı Atîk medresesine müderris olanlara 
beher şehr otuzar akçe mukāta‘ası olan mahmiye-i mezbûrede Aksaray kurbunda 
İsmail Ağa mahallesinde vâki‘ iki tarafı Fâtıma Hâtun mülkü ve bir tarafı Mehmed 
Bey mülkü ve bir tarafı tarîk-i âm ile mahdûd olup büyût-ı adîdeyi müştemil mülk 
menzil müvekkiletân-ı mezbûretânın ale’l-iştirâki’s-seviy mülkleri olup tasarrufla-
rında iken bundan [akdem] vâki‘ olan harîk-i kebîrde muhterik olup arsa kalmış-
di hâlâ arsa-i mezbûre üzerinde mevcûd olan enkāzını on beş bin akçeye mezkûr 
Mehmed’e bey‘-i bâtt-ı sahîh-i şer‘î ile bey‘ ve arsa-i mezbûremi vakf-ı mezbûr 
mütevellîsi ma‘rifetiyle mezkûr Mehmed’e meccânen ferâğ ve tefvîz ve her biri-
ni teslîm edip mezbûr Mehmed dahi enkāz-ı mezbûreyi iştirâ ve kabûl ve arsa-i 
mezbûreyi dahi tefevvüz ve kabûl ve her birini tesellüm ve kabz eyledikden sonra 
semeni olan meblağ-ı mezbûrân on beş bin akçeyi müşterî-i mezbûr Mehmed Bey 
yedinden tamânen ahz u kabz edip min ba‘d arsa-i mezbûre hakk-ı müfevvazı ve 
enkāz-ı mezkûre mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Cemâziyelevvel li sene erba‘a ve seb‘în ve elf.
Şuhûdü’l-hâl: Ali Efendi el-Müderris, Mehmed Efendi b.  Nurullah, Ali Bey 
b. Osman, Ahmed b. Ali, Sâdık Bey b. Mehmed ve gayruhüm.

1109 [114a-2] Şazban bt. Mosi’nin Dimitri v. Todori’deki alacağına Yamandi’nin 
kefil olduğunu onayladığı
Mahmiye-i İstanbul hısnı ebvâbından Ayakapısı kurbunda sâkine Şazban 
bt.  Mosi nâm yahudiye tarafından husûs-ı âti’l-beyâna vekîl-i müsecceli olan 
Ohri cemâ‘atinden Aslan v.  Şeban nâm yahudi mahfil-i kazâda, mahrûse-i 
Galata hâricinde vâki‘ Kuloğlu mahallesinde sâkin kuyumcu Yamandi v. Dimitri 
nâm zimmî muvâcehesinde üzerine bi’l-vekâle da‘vâ ve takrîr-i kelâm edip mü-
vekkilem mezbûrenin gāib ani’l-meclis Dimitri v.  Todori nâm zimmî zimme-
tinde cihet-i karz-ı şer‘îden yüz yirmi beş altın hakkı olup meblağ-ı merkūma, 
merkūm Yamandi tarafeynden emr ve kabûlü hâviye kefâlet-i sahîha-i şer‘iyye 
ile kefîl olmuşdu hâlâ vekâletim hasebiyle meblağ-ı mezbûr yüz yirmi beş altı-
nı kefîl-i mezbûr Yamandi’den taleb ederim suâl olunsun dedikde gıbbe’s-suâl 
merkūm Yamandi cevâbında kaziyye bâlâda tafsîli mürûr ettiği vech üzre[dir 
deyû] merkūm Dimitri zimmetinde olan meblağ-ı mezbûr yüz yirmi beş aded 
altına kefâletini ikrâr ve i‘tirâf etmeğin ikrârı mûcebince meblağ-ı mezbûr yüz 
yirmi beş altını vekîl-i mezbûr Aslan’a edâ ve teslîme merkūm Yamandi’nin 
ba‘de’t-tenbîh yine mahrûse-i Galata mahallâtından Karaköy mahallesinde 
sâkin Yani v.  Baskali nâm zimmî mahfil-i mersûmda târih-i kitâbdan yetmiş 
gün tamâmına değin merkūm Yamandi’nin nefsine ve gaybet ederse zimme-
tine lâzım gelen meblağa tarafeynden emr ve kabûlü hâviye kefâlet-i sahîha-i 
şer‘iyye ile kefîl oldum dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevm hurrire fî târihi’l-mezbûr li’s-seneti’l-merkūme.
Şuhûdü’l-hâl: Ali Çavuş b.  Arslan el-Mübâşir, es-Seyyid Abdullah Efendi 
b.  Mustafa, el-Hâc Sâlim b.  Süleyman, Abdurrahman Çelebi b.  Bâli, Mustafa 
b. Abdullah ve gayruhüm.

1110 [114a-3] Mihri Hâtun bt. Abdullah’ın bazı eşyalarını Hatice 
bt. Abdullah’a hibe ettiği
Mahmiye-i İstanbul’da Muhtesib İskender mahallesi sâkinelerinden Mihri Hâtun 
bt. Abdullah meclis-i şer‘-i hatîr-i lâzımü’t-tevkīrde mu‘tekası işbu râfi‘atü’l-kitâb 
Hatîce bt. Abdullah mahzarında ikrâr ve takrîr-i kelâm edip târih-i kitâbdan on 
beş yıl mukaddem silk-i mülk-i sahîhimde münselik olan eşyâmdan üç beledî 
döşek ve dört yemeni yorgan ve altı köhne yastık ve dört minder kılıfı ve üç 
köhne seccâde ve üç köhne yan keçesi ve bir yemeni yük perdesi ve dört ten-
cere ve bir sagīr kazan ve on sahan ve bir sini ve bir baklava tepsisi ve üç kah-
ve tepsisi ve bir tava ve bir leğen ve bir ibrik ve iki kepçe ve def ‘a iki köhne gü-
ğüm ve bir hamam tası ve iki şamdan ve yirmi miskāl bir çift altın bilezik ve 
bir sîm kemer kuşak ve bir ocak perdesini mu‘takam mezbûre Hatîce’ye hibe 
ve teslîm ol dahi meclis-i hibede ittihâb ve kabz ve tesellüm eylemeğin târih-i 
mezbûrdan berî eşyâ-i merkūme mesfûre Hatîce’nin mülk-i mevhûbu olup be-
nim kat‘ân alâka ve medhalim kal[ma]mışdır dedikde gıbbe’t-tasdîki’l-vicâhî 
mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Seyyid Mehmed b. Mustafa, Süleyman Halîfe el-Müezzin, Mehmed 
Ağa el-Cündî Murad Bey el-Yesâri, Ahmed Çelebi er-Râcil ve gayruhüm.

1111 [114a-4] Yeniçeri İbrahim Beşe b. Ahmed’in Rus asıllı cariyesini azat ettiği
Dergâh-ı âlî -dâme merci‘an li’l-e‘âlî- yeniçerilerinin kırk dördüncü cemâ‘atine 
mahsûs odanın odabaşısı olan fahrü’l-akrân İbrahim Beşe b.  Ahmed meclis-i 
şer‘-i hatîr-i lâzımü’t-tevkīrde takrîr-i kelâm edip zikri âtî ıtkın sudûruna de-
ğin mülk ve hakkım olup kendiye rıkkını mu‘terife olan orta boylu açık kaşlı elâ 
gözlü Rusiyyetü’l-asl Üftâde bt.  Abdullah nâm câriye-i memlûkemi, hasbeten 
lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i harâir-i 
asliyyâta ilhâk ve idrâc eyledim ba‘de’l-yevm merkūme Üftâde sâir harâir-i 
asliyyât gibi hürre olup üzerinde velâdan gayrı hakkım bâkī kalmadı [dedikde], 
mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūme.
Şuhûdü’l-hâl: Mahmud Efendi el-İmâm, el-Hâc Yusuf Odabaşı, Ömer Beşe 
Odabaşı, Nasûh Beşe b. Yusuf ve gayruhüm.

1112 [114b-1] Ehl-i sünnet ve’l-cemâat olan müezzin Mehmed b. Bâli’den, 
babasının adı defterde olsa da Çingene cizyesi talep edilemeyeceği
Mahmiye-i İstanbul hısnı ebvâbından Ebâ Eyyûb-i Ensârî kapısı dâhilinde 
Mustafa Paşa mahallesi sükkânından olup zikr olunan Mustafa Paşa câmi‘-i 
şerîfi’nde müezzin olan işbu hâmilü hâze’l-kitâb el-Hâc Mehmed b.  Bâli nâm 
kimesne meclis-i şer‘-i hatîrde takrîr-i kelâm ve bast-ı merâm edip ben müs-
lim ve ehl-i sünnet ve cemâ‘atinden olmağla mahalle-i müslimînde sâkin olup 
ba‘de’t-te’zîn evkāt-ı hamseyi cemâ‘at ile edâ ve savm ve sâir ferâizi mahallinde 
edâ edip ve ehl ü ıyâlimi nâ-mahrem olan eşhâsdan ber mûceb-i şer‘-i kavîm 
kaçırıp ve tavâf-ı Beyt-i-harâm ve ziyâret-i Ravza-i mutahhara eylemişken, çin-
gene cizyesi cem‘ine me’mûr olanlar mücerred senin baban Bâli çingene idi 
ismi defterde mastûr ve mukayyeddir ol vechile niçin cizyeni vermezsin diye 
beni rencîdeden hâlî değillerdir, yedimde olan fetvâ-yı şerîfeye nazar edip sâkin 
olduğum mahalle-i mezbûre ahâlîsi olan mahalle-i mezbûre imâmı el-Hâc 
Mustafa Efendi b.  Hamîd ve Hızır Çavuş imâmı Mehmed Efendi ve Mustafa 
Çelebi b. Mehmed ve el-Hâc Mustafa b. Ali ve Mahmud Halîfe b. Yusuf ve Musa 
Beşe b.  İbrahim ve İsmail Efendi b.  Mehmed ve el-Hâc Mustafa b.  Pîr Ahmed 
ve Ahmed Efendi b.  Abdülkerim el-imâm nâm kimesnelerden a‘mâl ve ef ‘âli 
ba‘de’l-istihbâri’ş-şer‘î tahrîr ve ba‘dehû sûreti verilmek matlûbumdur, deyû 
şeyh-i meşâyihu’l-İslâm müfti’l-enâm olan sultânü’l-ulemâ’i’l-izâm burhânü’l-
fuzalâ’i’l-fihâm izzetlü ve sa‘âdetlü Yahya Efendi hazretlerinin ünvânları ile 
mu‘anven fetvâ-i şerîfe ibrâz edip nazar olundukda “çingene tâifesinden Zeyd, 
Müslim ve ehl-i sünnet ve cemâ‘atinden olmağla mahalle-i müslimînde sâkin 
olup evkāt-ı hamseyi cemâ‘at ile edâ ve savm ve sâir ferâizi mahallinde edâ 
ederken çingene cizyesi cem‘ine me’mûr olanlar Zeyd’den mücerred ismin def-
terdedir deyû cizye taleb edip almağa şer‘an kādir olurlar mı deyû istiftâ olun-
dukda cevâb-ı bâ savâbında olmazlar” deyû buyurmağın, ınde’l-istihbâri’ş-şer‘î 
fi’l-vâki‘ mezkûr el-Hâc Mehmed Müslim ve ehl-i sünnet ve cemâ‘atden ve 
mahalle-i mezbûrede sâkin olup evkāt-ı hamseyi cemâ‘at ile edâ ve savm ve 
sâir ferâizi mahallinde edâ edip ve ehl ü ıyâlini nâ-mahrem olan eşhâsdan ber 
mûceb-i şer‘-i kavîm kaçırıp ve tavâf-ı Beyt-i-harâm ve ziyâret-i Ravza-i mu-
tahhara eylemiş sâlih ve mütedeyyin olup çingene tâifesinin ef ‘âl ve a‘mâlinden 
bir fi‘l ve bir amel mezkûr el-Hâc Mehmed’de olmayıp ehl-i sünnet ve cemâ‘at 
ef ‘âli ve a‘mâli ile mukayyed olduğuna her biri alâ tarîki’ş-şehâde haber verme-
ğin, mâ vaka‘a mezkûr el-Hâc Mehmed talebiyle ketb olundu.
Fi’l-yevmi’s-sâlis min Cemâziyelevvel sene 1074.
Şuhûdü’l-hâl: Abdi Çelebi b.  Hüseyin, Şükrullah Bey b.  Hüseyin, Baba Resûl 
b. Rıdvan, Mehmed b. Ramazan, Veli Çelebi b. Yusuf.

1113 [114b-2] Ehl-i sünnet ve cemâat olan Hasan b. Bâli’den babasının adı 
defterde olsa da Çingene cizyesi talep edilemeyeceği
Mahmiye-i İstanbul hısnı ebvâbından [Ebû] Eyyûb el-Ensârî kapısı dâhilinde 
Mustafa Paşa mahallesi sükkânından olup işbu hâmilü hâze’l-kitâb Hasan b. Bâli 
nâm kimesne meclis-i şer‘-i hatîrde takrîr-i kelâm edip ben Müslim ve ehl-i 
sünnet ve cemâ‘atinden olup mahalle-i müslimînde sâkin olup evkāt-ı hamse-
yi cemâ‘at ile edâ ve savm ve sâir ferâizi mahallinde edâ edip ve ehl ü ıyâlimi 
nâ-mahrem olan eşhâsdan ber mûceb-i şer‘-i kavîm kaçırıp, her vechile çinge-
ne ef ‘âlinden bir fi‘l ve bir ameli yok iken çingene cizyesi cem‘ine me’mûr olan-
lar, mu‘ârazadan men‘ birle.
Şuhûd: es-Sâbikūn.

1114 [114b-3] Ehl-i sünnet ve cemâat olan Ömer b. Bâli’den babasının adı 
defterde olsa da Çingene cizyesi talep edilemeyeceği
Mahmiye-i İstanbul hısnı ebvâbından Ebâ Eyyûb Ensârî kapısı dâhilinde 
Mustafa Paşa mahallesi sükkânından işbu hâmilü hâze’l-kitâb el-Hâc Ömer 
b. Bâli nâm kimesne meclis-i şer‘-i hatîr-i lâzımü’t-tevkīrde takrîr-i kelâm edip 
ben Müslim ve ehl-i sünnet ve cemâ‘atinden olmağla mahalle-i müslimînde 
sâkin olup evkāt-ı hamseyi cemâ‘at ile edâ ve savm ve sâir ferâizi mahallinde 
edâ edip ve ehl ü ıyâlimi nâ-mahrem olan eşhâsdan ber mûceb-i şer‘-i kavîm 
kaçırıp, her vechile çingene ef ‘âlinden bir fi‘l ve bir ameli yok iken çingene ciz-
yesi cem‘ine me’mûr olanlar, mu‘ârazadan men‘ birle.
Şuhûd: es-Sâbikūn.

1115 [114b-4] Şahbaz bt. Abdullah’ın evini Mehmed b. Hüseyin’e sattığı
Mahmiye-i İstanbul’da Arabacı Bayezid mahallesi sâkinelerinden Şahbaz 
bt.  Abdullah nâm hâtun tarafından zevci Süleyman Çelebi b.  Abdullah ve 
mezbûreyi ma‘rifet-i şer‘iyye ile ârifân Şeyhzâde Halil Çelebi şehâdetleri ile 
sâbitü’l-vekâle vekîl olan Abdülbâkī Ağa b. Hüseyin işbu sâhibü’l-kitâb Mehmed 
Efendi b. Hüseyin mahzarında bi’l-vekâle ikrâr ve takrîr-i kelâm edip müvekkilem 
mezbûre Şahbaz Hâtun mahalle-i mezbûrede vâki‘ bir tarafdan ba‘zan Medîne-i 
Münevvere vakfı ve ba‘zan Sâliha Hâtun mülkü ve bir tarafdan Başmakçı vakfı ve 
ba‘zan Mehmed Çelebi mülkü ve ba‘zan tarîk-i âm ve bir tarafdan ba‘zan İsmihan 
Hâtun bt. Rıdvan Halîfe mülkü ve ba‘zan Solak Hüseyin Çelebi mülkü ve bir taraf-
dan Tuğcu Ahmed Çelebi mülkü ile mahdûd üç beyt-i ulvî ve bir sofa-i ulviyye iki 
beyt-i süflî ve bir sofa-i süfliyye ve bir su kuyusu ve cüneyne ve kenîfi müştemil 
mülk menzilini, cümle tevâbi‘ ve levâhık ve kâffe-i menâfi‘ ve merâfık ile merkūm 
Mehmed Efendi’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
kırk bin nakd-i râyic fi’l-vakt akçeye bey‘ ve teslîm ol dahi iştirâ ve kabz ve tesel-
lüm eyledikden sonra semeni olan meblağ-ı merkūm kırk bin akçeyi müşterî-i 
mezbûr Mehmed Efendi yedinden bi’t-tamâm ve’l-kemâl alıp kabz eyledi ba‘de’l-
yevm menzil-i mahdûd-ı mezbûr merkūm Mehmed Efendi’nin mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’l-
mu‘teber mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li sene erba‘a ve seb‘în ve elf.
Şuhûdü’l-hâl: Ömer Bey b. Mustafa, Mustafa Çelebi b. Mehmed, Abdullah Çelebi 
b. Ahmed, Ali Beşe b. Osman ve gayruhüm.

1116 [114b-5] İbrahim Beşe b. Ahmed’in Rus asıllı cariyesini azat ettiği
Dergâh-ı âlî -dâme merci‘an li’l-e‘âlî- yeniçerilerinin kırk dördüncü cemâ‘atine 
mahsûs odanın odabaşısı olan fahrü’l-akrân İbrahim Beşe b.  Ahmed meclis-i 
şer‘-i hatîr-i lâzımü’t-tevkīrde takrîr-i kelâm edip zikri âtî ıtkın sudûruna değin 
mülk ve hakkım olup kendiye rıkkını mu‘terife olan orta boylu açık kaşlı gök 
gözlü Rusiyyetü’l-asl Gülistan bt. Abdullah nâm câriye-i memlûkemi, hasbeten 
lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i harâir-i 
asliyyâta ilhâk ve idrâc eyledim ba‘de’l-yevm merkūme Gülistan sâir [115a] sâir 
harâir-i asliyyât gibi hürre olup üzerinde velâdan gayrı hakkım bâkī kalmadı 
dedikde mâ vaka‘a bi’t-taleb ketb olundu.
Fi’l-yevmi’s-sâdis min Cemâziyelevvel li sene erba‘a ve seb‘în ve elf.
Şuhûdü’l-hâl: Mahmud Efendi el-İmâm, el-Hâc Yusuf Odabaşı, Mehmed Beşe 
b. ( ) seroda, Mustafa Beşe Seroda ve gayruhüm.

1117 [115a-1] İbrahim Beşe b. Ahmed’in Rus asıllı kölesi Yusuf 
b. Abdullah’ı azlettiği
Dergâh-ı âlî -dâme merci‘an li’l-e‘âlî- yeniçerilerinin kırk dördüncü cemâ‘atine 
mahsûs odanın odabaşısı olan fahrü’l-akrân İbrahim Beşe b.  Ahmed meclis-i 
şer‘-i hatîrde takrîr-i kelâm edip zikri âtî ıtkın sudûruna değin mülk ve hakkım 
olup kendiye rıkkını mu‘terif olan uzun boylu kara kaşlı kara gözlü Rusiyyetü’l-
asl Yusuf b. Abdullah nâm abd-i memlûkümü, hasbeten lillâhi te‘âlâ ve taleben li 
merzâti Rabbihi’l-a‘lâ tahrîr ve i‘tâk ve silk-i ahrâr-ı asliyyîne ilhâk ve idrâc ey-
ledim ba‘de’l-yevm merkūm Yusuf sâir ahrâr-ı asliyyîn gibi hür olup üzerinde 
velâdan gayrı hakkım bâkī kalmadı dedikde mâ vaka‘a bi’t-taleb ketb olundu.
Sene 1074.
Şuhûd[ü’l-hâl]: es-Sâbikūn.

1118 [115a-2] Ömer b. el-Hâc Yusuf ’u öldürdüğü iddia edilen Yusuf b. el-Hâc 
Bayındır’ın muhakeme edilmesi
Vilâyet-i Anadolu’da Yusuflu oymağından olup cerîhan fevt olan Ömer b. el-Hâc 
Yusuf nâm kimesnenin verâseti vâlidesi Hâce Yüzükutlu bt.  el-Hâc Receb ve 
sulbiye kızı Sâfiye nâm sagīreye ve li ebeveyn er karındaşı el-Hâc Halil b. Yusuf ’a 
münhasıra olduğu şer‘an mütehakkik oldukdan sonra mezbûr el-Hâc Halil kendi 
nefsinden asâleten ve sagīre-i mezbûrenin kıbel-i şer‘den mansûb vasîsi olmamağ-
la vesâyeten ve mezkûre Hâce Yüzükuvvetli asâleten dîvân-ı sa‘âdet-makrûnda 
ma‘kūd olan mahfil-i kazâda, vilâyet-i mezbûrede Şerefli oymağından Yusuf b. el-
Hâc Bayındır nâm kimesne üzerine her biri takrîr-i da‘vâ edip târih-i kitâbdan yedi 
ay mukaddem Ercis Dağı’nda Akçalı’da Akçakısık nâm mevzi‘de mezbûr Yusuf 
mûrisimiz müteveffâ-yı mezbûr Ömer’in ensesine balta ile darb ve cerh ettirip ol 
cerhden ifâkat bulmadan on gün sonra ol cerhden fevt olmağla târih-i kitâbdan 
dört ay mukaddem dîvân-ı sa‘âdet[de] bi’d-defe‘ât mezbûr Yusuf ile müterâfi‘ân 
ve vech-i muharrer üzre mûcebince üzerine da‘vâ eylediğimizde, mezbûr Yusuf 
husûs-ı mezbûru bi’l-külliye inkâr eylediği ecilden mahallinden beyyine getirmek 
için istimhâl ve mezkûr Yusuf ’u sicn-i sultânî’de haps ettirip dört aydan bu âna 
gelince mahbûs olup beyyinem bunda getirdiğim ecilden hapisden ıtlâk olunup 
mahallinde görülmek için mezbûr Yusuf ile mu‘âhede eylemişizdir dediklerinde, 
mezkûr Yusuf hapisden ıtlâk olunup mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah b.  Mustafa, Baba Resûl 
b. Mehmed, Mustafa b. Ali ve gayruhüm.

1119 [115a-3] Mülâyim bt. Abdullah adlı cariyenin eski sahibi Ayşe bt. Abdullah 
tarafından azat edildiğine şahitlik yapıldığı
Mahmiye-i İstanbul’da Şehremîni kurbunda Deniz Abdal mahallesinde sâkine 
işbu orta boylu açık kaşlı gök elâ gözlü Rusiyyetü’l-asl bâ‘isetü hâzihi’l-vesîka 
Mülâyim bt.  Abdullah meclis-i şer‘de kendiye rakīk olmak zu‘muyla vaz‘-ı yed 
eden Ayşe bt. Abdullah nâm hâtun mahzarında üzerine da‘vâ ve takrîr-i kelâm 
edip mahmiye-i mezbûrede Manisalı Çelebi mahallesinde sâkine iken bun-
dan akdem vefât eden Emine bt. Abdullah’ın ben câriye-i memlûkesi iken, hâl-i 
hayâtında ve kemâl-i akl [u] sıhhatinde beni tahrîr ve i‘tâk etmişken merkūme 
Ayşe bana rakīk olmak zu‘muyla vaz‘-ı yed eder, suâl olunup sebîlim tahliy-
ye olunmak murâdımdır dedikde gıbbe’s-suâl merkūme Ayşe cevâbında işbu 
câriye-i mevsûfe-i mezbûre Mülâyim müteveffât-ı merkūme Emine’nin zevci 
işbu hâzır bi’l-meclis Murtaza b. Abdullah zevcem müteveffât-ı merkūmeden ir-
sen bana intikāl eyledi deyû altı bin akçe semen-i makbûza bey‘ ve teslîm ben 
dahi iştirâ ve tesellüm ve kabûl ve kabz edip ol vechile merkūme Mülâyim mülk-i 
müşterâm olmak üzre vaz‘-i yed ederiz deyû merkūme Mülâyim’in ıtkını inkâr 
edicek müdde‘iyye-i merkūme Mülâyim’den müdde‘âsını mübeyyine beyyine ta-
leb olundukda udûl-i müslimînden olup zikr olunan Manisalı Çelebi mahallesi 
sükkânından Ahmed Beşe b.  Mustafa ve Hüseyin Beşe b.  Veli nâm kimesneler 
li ecli’ş-şehâde meclis-i şer‘a hâzırân olup istişhâd olunduklarında, fi’l-hakīka 
müteveffât-ı merkūme Emine Hâtun hâl-i hayâtında ve kemâl-i akl [u] sıhha-
tinde bizim huzûrumuzda işbu Mülâyim mülkünde olduğu hâlde tahrîr ve i‘tâk 
ve harâir-i asliyyâta ilhâk ve idrâc eyledim deyû ikrâr ve bizi işhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelevvel sene 1074.
Şuhûdü’l-hâl: Abdi Çelebi b. Hüseyin, Şükrullah b. Mustafa, Baba Resûl b. Rıdvan, 
Osman b. Rıdvan ve gayruhüm.

1120 [115a-4] Kasım Ağa b. Veli’nin eşi Sâliha Hâtun’un isteğiyle yaptığı evin 
masraflarına mehrini takas yaptığı
Mahmiye-i İstanbul’da Mismârî Şucâ‘ mahallesi sükkânından Kasım Ağa b. Veli 
meclis-i şer‘-i hatîr-ı lâzımü’t-tevkīrde kendinin zevcesi olan Sâlihanâm hâtun mahzarında ikrâr ve takrîr-i kelâm edip zevcem mezbûre Sâliha’nın 
silk-i mülk-i sahîhinde münselik olup mahalle-i mezbûrede vâki‘ bir tarafdan 
Medîne-i Münevvere -alâ münevverihâ eşrefü’s-salât ve ekmelü’t-tahiyye- vak-
fı olup Hamâmcı Zülfikār Ağa tasarrufunda olan menzil ve bir tarafdan Hanîfe 
Hâtun mülkü ve bir tarafdan kantarcı Halil mülkü ve bir tarafdan tarîk-i âm ile 
mahdûd menzil, harîk-i gālibde muhterik oldukda zevcem mezbûre Sâliha’nın 
emriyle kendi malımdan müceddeden binâsına yirmi bin akçe harc ve sarf eyle-
mişdim hâlâ meblağ-ı mezbûrun on iki bin akçesin zevcem mezbûre Sâliha’nın 
yedinden ahz u kabz eyleyip meblağ-ı bâkī sekiz bin akçeyi zevcem mezbûre 
Sâliha’nın zimmetinde mütekarrir ve ma‘kūdun aleyh olan sekiz bin akçe 
mehr-i müecceline takās ol dahi mukāssa ve kabûl eyledi ba‘de’l-yevm menzil-i 
mahdûd-ı mezkûrda ve binâsında vechen mine’l-vücûh ve sebebin mine’l-esbâb 
hak ve alâkam olmayıp zevcem mezbûre Sâliha’nın hakk-ı sırfı ve mülk-i mah-
zıdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Abdullah Efendi b.  İbrahim, Mehmed Efendi b.  Ali el-İmâm, 
Mustafa b. Mehmed, Mehmed b. Ali, Şaban Efendi b. ( ), Abdülazîz Beşe b. Şaban 
ve gayruhüm.

 Metinde “Sâime”.









1121 [115b-1] Dartal Papas v. Terkoy’un Kirkor v. Anvas’taki alacağını 
taksite bağladığı
Mahmiye-i İstanbul’da Mahmud Paşa kurbunda sâkin Dartal Papas v.  Terkoy 
nâm Ermeni meclis-i şer‘de işbu bâ‘isü’s-sifr Kirkor v.  Anavas [Avanos] nâm 
Ermeni muvâcehesinde takrîr-i kelâm edip mezbûr Kirkor Ermeni zimmetinde 
cihet-i karz-ı şer‘îden kırk beş bin akçe hakkım olup meblağ-ı mezbûru bundan 
akdem mezbûrdan da‘vâ ve taleb eylediğimde ol dahi inkâr etmekle beynimiz-
de münâza‘ât-ı kesîre vâkı‘a olmuşdu el-hâletü hâzihî vesâtat-ı muslihîn ile beni 
da‘vâ-yı mezkûrumdan on bin akçe üzerine inşâ-i akd-i sulh eyledikde ben dahi 
sulh-ı mezbûru kabûl ve bedel-i sulh olan meblağ-ı mezbûr on bin akçeyi mezkûr 
Kirkor def ‘aten edâya iktidârı olmamağla te’cîle tâlib olmağın ben dahi her ayda 
üçer yüz akçe vermek üzre târih-i kitâbdan otuz üç ayda üçer yüz akçe ve bir ayda 
dahi yüz akçe vermek üzre taksît edip ol dahi mukassat-ı mezbûru vech-i muhar-
rer üzre kabûl eyledi dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min şehri Cemâziyelevvel li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Ahmed Bey b.  Abdullah, Baba Resûl 
b.  Rıdvan, Diğer Ahmed Bey b.  Abdi, Ahmed b.  Abdülcebbar, Süleyman Ağa 
el-Mübâşir, Mustafa b. Ali.

1122 [115b-2] Fâtıma bt. Sâlih’in çocukları için eski eşi Mehmed b. Derviş’in 
nafaka vermesine karar verildiği
Mahmiye-i İstanbul’da Manisalı Çelebi Mehmed mahallesi sâkinelerinden 
hâfızatü’l-vesîka Fâtıma bt.  Sâlih nâm hâtun meclis-i şer‘de takrîr-i kelâm edip 
bi hakki’l-hidâne hacr ve terbiyemde olan sagīr oğullarım Eyüb ve Yusuf ve 
Ramazan’ın nafaka ve kisve ve sâir havâic-i zarûriyyeleri için zevcim mutallı-
kım babaları Mehmed b.  Derviş üzerine kadr-i ma‘rûf nafaka takdîr olunmak 
matlûbumdur dedikde hâkim-i muvakki‘-i sadr-ı kitâb tûbâ-lehû ve hüsnü me’âb 
hazretleri sıgār-ı mezbûrûndan her biri için babaları mezbûr Mehmed üzerine 
yevmî dörder akçeden cem‘an on iki akçe nafaka farz ve takdîr edip vakt-i zarûretde 
istidâne ve sıgār-ı mezbûrenin nafaka ve kisve ve sâir havâic-i zarûriyyelerine sar-
fa lede’z-zafer mezbûre Mehmed’e rücû‘a izin vermeğin, mâ vaka‘a bi’t-taleb ketb 
olundu.
Fi’l-yevmi’r-râbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Abdi Çelebi b.  Hüseyin, Şükrullah Bey [b. Mustafa], Muharrem 
Çelebi b. ( ), Baba Resûl b. [Rıdvan] ve gayruhüm.









1123 [115b-3] Dartal v. Terkoy’un Kirkor v. Avanos’taki alacak 
meselesinde sulh yapıldığı
Mahmiye-i İstanbul’da Keçeci Pîrî mahallesinde sâkin Mehmed Bey b.  Ali 
meclis-i şer‘de Dartal Papas v.  Terkoy nâm Ermeni muvâcehesinde ikrâr ve 
takrîr-i kelâm edip mezbûr Dartal Ermeni’nin işbu hâzır bi’l-meclis Kirkor 
v.  Avanos zimmetinde cihet-i karz-ı şer‘îden kırk beş bin akçe hakkı olmağla 
mezbûr Dartal meblağ-ı mezbûr[u] merkūm Kirkor’dan da‘vâ ve taleb ve sulh 
ve ibrâya beni tarafından vekîl nasb ve ta‘yîn edip ben dahi ba‘de kabûli’l-vekâle 
meblağ-ı mezbûr kırk beş bin akçeyi mezbûr Kirkor’dan bi’l-vekâle taleb ve da‘vâ 
eylediğimde ol dahi inkâr etmekle beynimizde münâza‘ât-ı kesîre vukū‘undan 
sonra vesâtat-ı muslihîn ile beni on bin akçe üzerine inşâ-i akd-i sulh eyledik-
de ben dahi sulh-ı mezbûru kabûl ve bedel-i sulh olan meblağ-ı mezbûr on bin 
akçeyi mezbûr Dartal’a def ‘aten edâya iktidârı olmamağla te’cîline tâlib olma-
ğın meblağ-ı mezbûru târih-i kitâbdan her ayda üçer yüz akçe vermek üzre 
otuz üç aya değin te’cîl eylediğimde meblağ-ı mezbûru mecmû‘u benim ma-
lım olmak üzre târih-i kitâb şehrinin beşinci gününde mahmiye-i mezbûrede 
Davudpaşa mahkemesinde hilâfeten müvellâ olan Mesud Efendi huzûrunda 
hüccet-i şer‘iyye ettirmişdim. el-hâletü hâzihî hâzır-ı mezkûr Kirkor zimmetin-
de olan meblağ-ı mezbûr merkūm on bin akçe mezkûr Dartal’ın mülk malı ve 
hakkıdır, vechen mine’l-vücûh ve sebebin mine’l-esbâb kat‘â alâka ve medhalim 
yoktur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâbi‘ min Cemâziyelevvel [li sene erba‘a ve seb‘în ve elf].
Şuhûd[ü’l-hâl]: es-Sâbikūn.

1124 [115b-4] Havva bt. Hüseyin’in Abdülkerim Çelebi’deki alacağını vekili 
Mustafa b. Mirza’nın aldığı ve aksine bir iddiaya kefil olduğu
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘-i 
mutahhar’dan Mevlânâ Mustafa Efendi b. Mehmed Efendi irsâl olunup ol dahi 
mahmiye-i İstanbul’da Harâccı Muhyiddin mahallesinde fahrü’l-akrân Süleyman 
Ağa’nın sâkin olduğu menzile varıp zeyl-i rakīmde muharrerü’l-esâmî olan 
müslimîn huzûrlarında akd-i meclis-i şer‘-i şerîf eyledikde medîne-i Üsküdar 
mahallâtından Hüsam Çeşmesi mahallesinde sâkine Havva bt.  Hüseyin nâm 
hâtunun zevci ve tarafından meblağ-ı âti’l-beyânı ahz u kabz ve edâya vekîl olup 
mezbûrenin zâtını ma‘rifet-i şer‘iyye ile ârifân mezbûr Süleyman Ağa ve el-Hâc 
Ahmed şehâdetleri ile şer‘an vekâleti sâbite olan Mustafa b. Mirza nâm kimes-
ne meclis-i ma‘kūd-ı mezbûrda işbu bâ‘isü’l-kitâb Abdülkerim Çelebi mahza-
rında bi’l-vekâle ikrâr ve takrîr-i kelâm edip müvekkilem mezbûre Havva’nın 
merkūm Abdülkerim Çelebi zimmetinde cihet-i deyn-i şer‘îden altmış kıt‘a riyâlî 
guruş hakkı olup hâlâ vekâletim hasebiyle meblağ-ı mezbûr altmış riyâlî guruş 
mezbûr Abdülkerim Çelebi yedinden tamâmen ahz u kabz eyledim dedikde 
gıbbe’t-tasdîki’ş-şer‘î eğer müvekkilem merkūme Havva benim vekâletimi inkâr 
edip meblağ-ı mezbûru merkūm Abdülkerim Çelebi’den taleb ve ahz ederse ben 
zâmin ve kefîl oldum dediğini Mevlânâ-yı mezbûr mahallinde tahrîr, ba‘dehû 
ma‘an irsâl olunan Hızır b. Abdullah ile meclis-i şer‘a gelip alâ vukū‘ihi inhâ ve 
takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Mehmed Efendi, Mustafa Efendi 
b. ( ), Abdullah Efendi b. ( ), Mehmed Ağa b. Mustafa ve gayruhüm.

1125 [115b-5] Bedros v. Sefer’in Rus asıllı cariyesini azat ettiği
Dârü’l-hilâfeti’l-aliyye Kostantıniyye el-mahmiyye mahallâtından İbrahim 
Paşa mahallesi sâkinlerinden Bedros v. Sefer nâm zimmî meclis-i şer‘-i hatîr-i 
lâzımü’t-tevkīrde kendiye rıkkını mu‘terife olan işbu râfi‘atü hâzihi’l-kitâb 
açık kaşlı sarı elâ gözlü orta boylu Rusiyyetü’l-asl Maroşka bt.  Androşka nâm 
câriye-i memlûkesi muvâcehesinde ikrâr ve takrîr-i kelâm edip mevsûfe-i 
mezbûre Maroşka’yı lâ li ivazin âcil ve lâ li garazin âcil tahrîr ve i‘tâk ve zümre-i 
harâir-i asliyyâta ilhâk eyledim ba‘de’l-yevm merkūme Maroşka sâir harâir-i 
asliyyât gibi hürre olup üzerinde velâ-i şer‘iyyeden gayrı hakkım kalmadı de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Abdi Çelebi b. [Hüseyin], Şükrullah, Mehmed, Ali Çelebi, Nikogos 
v. İvanos, Ohan v. Kasbar, Harardin v. Mirillit, Abraham v. Burarink ve gayruhüm.

1126 [116a-1] Belkıs bt. Abdullah’ın eşyalarını torunu Mehmed 
Çelebi’ye hibe ettiği
Mahmiye-i İstanbul’da Tevkī‘î Cafer Çelebi mahallesinde sâkine Belkıs 
bt.  Abdullah nâm hâtun meclis-i şer‘-i şerîfde sadriyye kızı oğlu işbu bâ‘isü’l-
kitâb Mehmed Çelebi b. Rıdvan mahzarında bi tav‘ihâ ikrâr ve i‘tirâf edip silk-i 
mülk-i sahîhimde münselik olan eşyâmdan otuz miskāl altından masnû‘ bir çift 
bilezik ve bir sîm ön kuşak ve iki beledî döşek ve üç beledî yorgan ve üç tencere 
ve beş sahan ve bir baklava tepsisi ve iki kilim ve iki minder ve altı beledî yastık 
ve bir bakraç ve bir demirli sandık ve bir sepet sandığı ve bir mor iskarlet çuha 
ferâce ve bir alaca kaftan ve bir entari mezbûr Mehmed Çelebi’ye hibe-i sahîha-i 









şer‘iyye ile hibe ve temlîk ve teslîm ol dahi meclis-i hibede ittihâb ve kabûl ve 
kabz ve tesellüm eyledi ba‘de’l-yevm üzerimde lâbise olduğum libâsdan gayrı 
ism-i mal ıtlâk olunur bir şeyim yoktur, cümlesi merkūm Mehmed Çelebi’nin 
mülk-i mevhûbudur, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cemâziyelevvel li sene erba‘a ve seb‘în ve elf.
Şuhûdü’l-hâl: Abdullah Efendi b.  Mustafa el-İmâm, Hasan Efendi b.  Mustafa, 
el-Hâc Ali b. Hasan, Ali Beşe b. Mustafa, Ali Beşe b. Ahmed, Ali Efendi ve gay-
ruhüm.

1127 [116a-2] Hatice bt. Mehmed’in Rus asıllı cariyesini beş sene hizmet 
etmek şartıyla azat ettiği
Mahmiye-i İstanbul’da Altıpoğaça mahallesinde sâkine Hatîce bt.  Mehmed 
nâm hâtun tarafından tedbîr-i âti’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân olan es-Seyyid Hanefî b. es-Seyyid Zeynelabidin ve 
Yusuf b. Hasan el-hallâk şehâdetleri ile şer‘an vekâleti sâbite olan zevci Mustafa 
Çelebi b.  Mehmed nâm kimesne meclis-i şer‘-i hatîr-i lâzımü’t-tevkīrde bi’l-
vekâle ikrâr ve takrîr-i kelâm edip müvekkilem mezbûre Hatîce Hâtun’a rıkkını 
mu‘terife olan açık kaşlı sarı elâ gözlü orta boylu Rusiyyetü’l-asl bâ‘isetü’l-kitâb 
Ceyhun bt.  Abdullah nâm câriye-i memlûkesini, tedbîr-i mutlak ile tedbîr ey-
leyip lâkin mezbûre Ceyhun dahi beş sene hizmet etmeğe ta‘ahhüd etmeğin 
müvekkilem dahi beş sene hizmet ederse malımdan âzâd olsun dedi dedikde 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene erba‘a ve seb‘în ve elf.
Şuhûdü’l-hâl: Receb Çelebi el-Müezzin, sarrâc Çelebi dellâk, Hüseyin Beşe 
b. Ahmed, Mehmed b. Ahmed, Mehmed b. Ramazan, Ali Çelebi b. ( ) Eyyûbî ve 
gayruhüm.

1128 [116a-3] Kaçan köle Şâhin b. Abdullah’ın Sivas’ta Seydî Beşe’ye 
teslim edilmesi
Dergâh-ı âlî yeniçerilerinin elli üçüncü ağa bölüğü ahâlîsine mahsûs oda 
ahâlîsinden olup vilâyet-i Anadolu’da medîne-i Sivas sükkânından Seydî Beşe 
nâm kimesne tarafından husûs-ı âtîye Hasan Beşe b. Kurt ve Yusuf Beşe b. Ali 
nâm kimesneler şehâdetleri ile sâbitü’l-vekâle vekîl olan Şaban Beşe b. Abdullah 
meclis-i şer‘-i hatîr-i lâzımü’t-tevkīrde Şaban Kapudân b.  el-Hâc Osman mah-
zarında üzerine takrîr-i da‘vâ edip işbu hâzır bi’l-meclis açık kaşlı gök elâ gözlü 
orta boylu Şâhin b.  Abdullah müvekkilim mezbûr Seydî Beşe’nin mülk ve hak-
kı iken ibâk edip merkūm Şaban Kapudân yedinde buldum suâl olunup bana 
teslîme tenbîh olunmak matlûbumdur dedikde gıbbe’s-suâl ve’l-inkâr müdde‘î-i 
mezbûrdan müdde‘âsına mübeyyine beyyine taleb olundukda mumcu Meh-
med Beşe b. Abdülkerim ve Bâli Beşe b. İbrahim nâm kimesneler li ecli’ş-şehâde 
meclis-i şer‘a hâzırân olup istişhâd [olunduklarında], fi’l-vâki‘ işbu hâzır bi’l-
meclis merkūm Şâhin mezbûr Seydî Beşe’nin abd-i memlûkü olup mülkünde 
iken ibâk eylemişdi. Biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle oldukdan sonra mevkūfen ale’l-yemîn mevsûf-ı mezkûr 
Şâhin’i vekîl-i mezbûr Şaban’a teslîme mesfûr Şaban Kapudân’a tenbîh birle mâ 
vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Hacı Hasan Beşe b. Abdullah, Hüseyin Beşe b. Mehmed el-Mübâşir, 
Hacı Rüstem Beşe b. Yusuf, Abdi Çelebi b. Hüseyin ve gayruhüm.

1129 [116a-4] İsmihan bt. Abdullah’ın Rus asıllı kölesini azat ettiği
Medîne-i hazret-i Ebâ Eyyûb-i Ensârî -radiye anhü’l-Bârî- mahallâtından Baba 
Haydar mahallesi sâkinlerinden İsmihan bt. Abdullah nâm hâtun tarafından husûs-ı 
âtîye nehc-i şer‘î ve vech-i mer‘î üzre sâbitü’l-vekâle vekîl olan Ali Bey b. Abdullah 
meclis-i şer‘-i hatîr-i lâzımü’t-tevkīrde takrîr-i kelâm edip müvekkilem mezbûre 
İsmihan Hâtun kendiye rıkkını mu‘terif olan işbu çatık kaşlı elâ gözlü Rusiyyü’l-asl 
Süleyman b.  Abdullah nâm abd-i memlûkünü, hasbeten lillâhi’l-hallâk tahrîr ve 
i‘tâk [ve] zümre-i ahrâr-ı asliyyîne ilhâk eyledi ba‘de’l-yevm merkūm Süleyman 
sâir ahrâr-ı müslimîn gibi hür olup üzerinde velâ-i şer‘iyyeden gayrı hak ve alâkası 
kalmadı dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Hacı Ahmed b. Mahmud, Şükrullah Bey b. [Mustafa], Abdi Çelebi 
b. Hüseyin, Ömer Çelebi b. Abdullah ve gayruhüm.

1130 [116a-5] Hamza Ağa’nın Rus asıllı cariyesini azat ettiği
Dârü’l-hilâfeti’l-aliyye Kostantıniyye el-mahmiyye’de Sultan Selim kurbunda 
Kovacıdede mahallesi sâkinlerinden umdetü’l-emâcid ve’l-a‘yân makbûlü’s-
sudûr ve’l-erkân Hamza Ağa meclis-i şer‘-i şerîf-i sâmihu’l-imâd ve mahfil-i 
dîn-i münîf-i râsihu’l-evtâdda ikrâr ve takrîr-i kelâm edip bana rıkkını mu‘terife 
olan açık kaşlı elâ gözlü orta boylu Rusiyyetü’l-asl bâ‘isetü hâze’l-kitâb Şahbaz 
bt.  Abdullah nâm câriye-i memlûkemi, hasbeten lillâhi’l-hallâk tahrîr ve i‘tâk 
ve zümre-i harâir-i asliyyâta ilhâk eyledim ba‘de’l-yevm mezbûre Şahbaz sâir 
harâir-i asliyyât gibi hürre olup üzerinde velâ-i şer‘îden gayrı hak ve alâkam 
kalmadı dedikde mâ vaka‘a bi’t-taleb ketb olundu.
Hurrire fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Hacı Ahmed b.  Mahmud, Mustafa Efendi Keşfî, Abdi Çelebi 
b. Hüseyin ve gayruhüm.

1131 [116b-1] Şaban b. Muharrem’in eşi Fâtıma’nın borçlarını ödemek üzere 
evini Mahmud Beşe’ye sattığı
Mahmiye-i İstanbul’da Kasap İvaz mahallesi sâkinlerinden iken bundan akdem 
vefât eden Şaban b.  Muharrem’in verâseti, zevce-i metrûkesi Fâtıma bt.  el-Hâc 
İbrahim ile sulbî oğlu Ahmed ve sulbiye kızı Ayşe’ye münhasıra olup kable’l-
kısme mezbûr Ahmed dahi fevt olup verâseti, vâlidesi mezbûre Fâtıma ile uht 
li ebeveyni merkūme Ayşe’ye münhasıra olup kable’l-kısme mezbûre Ayşe dahi 
fevt olup verâseti zevc-i metrûkü Çolak Ahmed ile vâlidesi mezbûre Fâtıma’ya 
ve sadr oğlu Mustafa b. Baltacı Ahmed nâm sagīr ile sadriyye kızı Afife bt. Çolak 
Ahmed nâm sagīreye münhasıra olup kable’l-kısme mezbûr Çolak Ahmed dahi 
fevt olup verâseti sulbiye kızı sagīre-i mezbûre Afife’ye münhasıra olduğu şer‘an 
mütehakkik oldukdan sonra sagīrân-ı mezbûrân Mustafa ve Afife’nin tesviye-i 
umûruna kıbel-i şer‘den mansûb vasîleri olan Ali Beşe b. Mehmed meclis-i şer‘-i 
hatîrde işbu râfi‘ü’l-kitâb Mahmud Beşe b. Mehmed mahzarında bi’l-vesâye ikrâr 
ve i‘tirâf edip merkūme Fâtıma müteveffâ-yı evvel mezkûr Şaban zimmetinde beş 
bin fıddî râyic fi’l-vakt akçe mehr-i müeccel hakkı olduğu huzûr-ı hâkimi’ş-şer‘de 
muvâcehesinde şuhûd-ı udûlle isbât ve tahlîf olundukdan sonra edâsına hükm-i 
şer‘î lâhık olup lâkin müteveffâ-yı evvel merkūm Şaban’ın mahalle-i mezbûrede 
vâki‘ tarafeyni mumcu Mehmed menzili ve bir tarafı Hüseyin Paşa Sarayı ve 
bir tarafı tarîk-i âm ile mahdûd mülk menzilden mîrî nukūd ve menkūl kıs-
metinden bir şey ve bir habbesi olmadığı ecilden menzil-i mahdûd-ı mezkûrun 
zarûrî deyn-i mesfûr için bey‘i lâzım gelmeğin, mecâlis-i tâlibîn ve mehâfil-i 
râgıbîne kirâren ve mirâren arz ve müzâyede olunup rağabât-ı nâs inkıtâ‘ıyla 
mezkûr Mahmud Beşe’nin üzerinde yirmi bin beş yüz akçede karâr edip ziyâde 
ile tâlib-i âhar bulunmayıp ve meblağ-ı mezbûr dahi menzil-i mezkûrun semen-i 
misli olduğu müte‘ayyin olup zarûrî deyn-i mezbûr için bey‘a kıbel-i şerî‘at-i 
mergūbeden me’zûn olduğum ecilden menzil-i mahdûd-ı mezkûru hâzıre bi’l-
meclis olan mezbûre Fâtıma’nın izin ve ma‘rifetiyle, mezkûr Mahmud Beşe’ye 
yirmi bin beş yüz akçeye vesâyet-i mahkiyyem hasebiyle bâtten bey‘ ve teslîm ol 
dahi iştirâ ve tesellüm ve kabûl ve kabz eyledikden sonra semeni olan meblağ-ı 
mezbûru müşterî-i merkūm yedinden bi’l-vesâye tamânen ahz u kabz eyledim. 
Mezbûr menzil-i mahdûd mezbûr müşterî-i mezbûrun mülk ve hakkı olmuşdur 
keyfe mâ yeşâ’ ve yahtâr mutasarrıf olsun dedikde gıbbe’t-tasdîk mezbûre Fâtıma 
meclis-i şer‘de müşterî-i mezkûr mahzarında ikrâr edip bâlâda zikr olunan men-
zili benim izin ve ma‘rifetim ile vasiyy-i mezbûr müşterî-i merkūma an makbûz 
mezbûre bey‘ ve teslîm edip benim alâkam kalmamışdır dedikde gıbbe’t-tasdîk 
mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Rebî‘ilâhir [sene 1074].
Şuhûdü’l-hâl: Umdetü’l-erbâbi’t-tahrîr ve’l-kalem Murtaza Efendi, mefharü’l-
emâsil ve’l-akrân Hacı Mustafa Ağa b. Kasım, Fahrü’l-eimme Derviş Efend[i] 
b.  Yakub Berberî?, Yusuf Beşe b.  Hasan, Ali Beşe b.  Mehmed, Hacı Hasan 
Beşe b. ( ), Mustafa Çelebi b. İsâ, Abdi Çelebi b. Hüseyin ve gayruhüm.

1132 [116b-2] Sâliha bt. Abdullah’ın Yusuf Efendi’deki alacağında sulha varıldığı
Mahmiye-i İstanbul’da Nahılbend mahallesi sâkinelerinden Sâliha bt.  Abdullah 
nâm hâtun tarafından meblağ-ı âti’z-zikri taleb ve da‘vâ ve lede’l-iktizâ sulh ve 
ibrâya vekîl olup mezbûreyi ma‘rifet-i şer‘iyye ile ârifân Şaban Efendi b. Hüseyin 
ve Musa Efendi b. Abdullah şehâdetleri ile şer‘an vekâleti sâbite olan Ali Çelebi 
b.  Mustafa meclis-i şer‘-i hatîr-i lâzımü’t-tevkīrde umdetü’l-a‘yân Yusuf Efendi 
b.  Gāzi nâm kimesne mahzarında ikrâr ve takrîr-i kelâm edip müvekkile-i 
mezbûre Sâliha i‘mâl ediver deyû kendi malından merkūm Yusuf Efendi’ye bin 
esedî guruş def ‘ ve teslîm ol dahi ahz u kabz etmişdi hâlâ meblağ-ı mezbûru 
vekâleten merkūm Yusuf Efendi’den taleb ve da‘vâ eylediğimde inkâr etme-
ğin beynimizde münâza‘ât-ı kesîre ve muhâsamât-ı şedîde vukū‘undan son-
ra vesâtat-ı muslihîn ile da‘vâ-yı meşrûhadan merkūm Yusuf Efendi beni kırk 
bin fıddî râyic fi’l-vakt akçe üzerine inşâ-i akd-i sulh eyledikde ben dahi sulh-ı 
mezbûru vekâleten kabûl ve bedel-i sulh olan meblağ-ı mezbûr kırk bin ak-
çeyi merkūm Yusuf Efendi yedinden tamâmen ahz u kabz eyledim. Husûs-ı 
mezbûra müte‘allika olan cemî‘ de‘âvî ve mütâlebât ve muhâsamâtdan merkūm 
Yusuf Efendi’yi ibrâ-i âm ile ibrâ ve iskāt eyledim dedikde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ min şehri Cemâziyelevvel li sene erba‘a ve seb‘în ve elf.
Şuhûdü’l-hâl: eş-Şeyh Ahmed Efendi b.  eş-Şeyh İsmail, Ahmed Efendi 
b. Mehmed, Derviş Ağa b. ( ), el-Hâc Ali b. Musa, Resûl Efendi b. İshak, Mehmed 
Efendi el-Müezzin, Mustafa Çelebi el-Müezzin.









1133 [116b-3] Belgradlı Katko bt. Ahmed’in ölen kocası Ahmed Ağa’daki mehrini 
terekesinden aldığı
Fi’l-asl vilâyet-i Rumeli’de medîne-i Belgrad sâkinelerinden olup hâlâ mahmiye-i 
İstanbul’da Ali Paşa-yı Atîk mahallesinde sâkine olan Katko bt.  Ahmed nâm 
hâtun meclis-i şer‘-i hatîr-i lâzımü’t-tevkīrde tarîk-i hâcc-ı şerîfde bundan ak-
dem takdîr-i Yezdân ile vedâ‘-ı âlem-i fânî eden zevci Na‘tîzâde Ahmed Ağa 
nâm kimesnenin terekesine vâzı‘u’l-yed olan Fazlullah Efendi mahzarında ikrâr 
ve i‘tirâf [edip], zevcim müteveffâ-yı merkūm Ahmed Ağa’nın zimmetinde mü-
tekarrir olan beş bin akçe mehr-i müeccelim[i] mezbûr Fazlullah Efendi yedin-
den alıp kabz eyledim dedikde gıbbe’t-tasdîki’l-vicâhî mâ vaka‘a bi’t-taleb ketb 
olundu.
Fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Hacı Ahmed b. Mahmud, Şükrullah Bey b. Mustafa, Abdi Çelebi 
b. Hüseyin, Mehmed b. Ramazan ve gayruhüm.

1134 [117a-1] Emine bt. Abdullah’ın cariyesi Gülistan’ı vasiyet yoluyla 
(tedbîren) azat ettiği
Mahmiye-i İstanbul’da Cafer Subaşı mahallesi sâkinelerinden Emine 
bt. Abdullah nâm hâtun tarafından tedbîr-i âti’z-zikri ikrâra mahalle-i mezbûre 
ahâlîsinden olup zât-ı mezbûreyi ma‘rifet-i şer‘iyye ile ârifân olan Mustafa 
Efendi b.  Mehmed ve Mustafa b.  Mahmud nâm kimesneler şehâdetleriyle 
şer‘an vekâleti sâbite olan Mustafa Çelebi b.  Hüseyin meclis-i şer‘-i hatîr-i 
lâzımü’t-tevkīrde ikrâr ve takrîr-i kelâm edip müvekkilem mezbûre Emine 
Hâtun kendiye rıkkıyyetini mu‘terife olan uzun boylu kara kaşlı gök elâ göz-
lü Macariyyetü’l-asl işbu bâ‘isetü’l-kitâb Gülistan bt.  Abdullah nâm câriye-i 
memlûkesini tedbîr-i mutlak ile müdebbere edip bi irâdetillâhi te‘âlâ kazâ nahb 
eylediğimde mezbûr Gülistan sülüs malımdan âzâd olsun dedi dedikde mâ 
vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Mehmed b.  Ali Beşe, Mehmed Çelebi b.  Hasan, Abdi Çelebi 
b. Hüseyin, Şükrullah Bey b. Mustafa ve gayruhüm.

1135 [117a-2] Emine bt. Abdullah’ın kölesi Hasan’ı vasiyet yoluyla azat ettiği
Ve kezâlik yine vekîl-i mezbûr Mustafa Çelebi müvekkile-i mezbûre Emine 
Hâtun’un kendiye rıkkıyyetini mu‘terif olan Rusiyyü’l-asl orta boylu açık kaş-
lı elâ gözlü bâ‘isü’l-kitâb Hasan b.  Abdullah nâm abd-i memlûkünü, tedbîr-i 
mutlak ile müdebber edip sülüs malımdan âzâd olsun dedi dedikde mâ vaka‘a 
bi’t-taleb ketb olundu.
Şuhûd[ü’l-hâl]: es-Sâbikūn.

1136 [117a-3] Emine bt. Abdullah’ın cariyesi Dilaver’i vasiyet yoluyla azat ettiği
Ve kezâlik yine vekîl-i mezbûr Mustafa Çelebi müvekkile-i mezbûre Emine 
Hâtun’un kendiye rıkkıyyetini mu‘terife olan uzun boylu açık kaşlı (  ) göz-
lü Eflakiyyetü’l-asl işbu bâ‘isetü’l-kitâb Dilaver bt.  Abdullah nâm câriye-i 
memlûkesini, tedbîr-i mutlak ile müdebbere olup sülüs malımdan âzâd olsun 
dedi dedikde mâ vaka‘a bi’t-taleb ketb olundu.
Şuhûd[ü’l-hâl]: es-Sâbikūn.

1137 [117a-4] Emine bt. Abdullah’ın cariyesi Zeyneb’i vasiyet yoluyla azat ettiği
Ve kezâlik yine vekîl-i mezbûr Mustafa Çelebi müvekkile-i mezbûre Emine 
Hâtun’un kendiye rıkkıyyetini mu‘terife olan uzun boylu açık kaşlı gök göz-
lü Rusiyyetü’l-asl işbu bâ‘isetü’l-kitâb Zeyneb bt.  Abdullah nâm câriye-i 
memlûkesini tedbîr-i mutlak ile müdebbere edip sülüs malımdan âzâd olsun 
dedi dedikde mâ vaka‘a bi’t-taleb ketb olundu.
Şuhûd[ü’l-hâl]: es-Sâbikūn.

1138 [117a-5] Emine bt. Abdullah’ın kölesi Yusuf ’u vasiyet yoluyla azat ettiği
Ve kezâlik yine vekîl-i mezbûr Mustafa Çelebi müvekkile-i mezbûre Emine 
Hâtun’un kendiye rıkkıyyetini mu‘terif olan uzun boylu açık kaşlı sarı elâ göz-
lü orta boylu Rusiyyü’l-asl işbu bâ‘isü’l-kitâb Yusuf b.  Abdullah nâm abd-i 
memlûkünü tedbîr-i mutlak ile müdebber edip sülüs malımdan âzâd olsun de-
dikde mâ vaka‘a bi’t-taleb ketb olundu.
Şuhûd[ü’l-hâl]: es-Sâbikūn.

1139 [117a-6] Afife bt. el-Hâc Mehmed’in eşi Mehmed Çelebi’den muhâlaa 
yoluyla boşandığı
Mahmiye-i İstanbul’da Molla Hüsrev mahallesinde sâkine Afife bt.  el-Hâc 
Mehmed tarafından husûs-ı âti’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân olan mahalle-i mezbûre sükkânından İbrahim Efendi 
b. Halil el-Müezzin ve Mustafa Efendi b. Süleyman şehâdetleri ile şer‘an vekâleti 
sâbite olan babası mezbûr el-Hâc Mehmed b.  İbrahim meclis-i şer‘-i hatîr-i 
lâzımü’t-tevkīrde müvekkile-i mezbûrenin zevci işbu bâ‘isü’l-kitâb Mehmed 









Çelebi b. Abdullah nâm kimesne mahzarında bi’l-vekâle ikrâr ve takrîr-i kelâm 
edip müvekkilem merkūme Afife zevci merkūm Mehmed Çelebi zimmetin-
de mütekarrir ve ma‘kūdun-aleyh olan altı bin akçe mehr-i müecceli ve nafaka 
ve iddet-i ma‘lûmesi üzerlerine ve me’ûnet-i süknâsı dahi kendi üzerime olmak 
üzre mersûm Mehmed Çelebi ile muhâla‘a-i sahîha-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra zevciyyete müte‘allika âmme-i 
da‘vâdan her biri âharın zimmetini ibrâ-i âmm-ı kātı‘ü’n-nizâ‘la ibrâ eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Ramazan Efendi b. Ali, Mustafa Efendi b. Osman, Ali Beşe, Abdi 
Çelebi b. Hüseyin ve gayruhüm.

1140 [117a-7, Arapça] Hâkimin, Abdülkadir b. Mehmed Çelebi adlı küçüğe 
nafaka takdir etmesi ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Abdülkādir 
b. Mehmed Çelebi nâm sagīrin nafakası, kisvesi ve sâir havâic-i zarûriyyesi için, 
medîne-i mahmiye-i Kostantıniyye mahallâtından Molla Hüsrev mahallesin-
de sâkine olan râfi‘atü hâze’l-kitâb Afife bt. el-Hâc Mehmed nâm mutallaka an-
nesi ve hâdinesinin talebiyle, hâzır bi’l-meclis mezbûr babası Mehmed Çelebi 
üzerine zeyilde mezkûr târihden i‘tibâren yevmî râyicü’l-vakt altı akçe farz ve 
takdîr etti. Hâkim-i müşârün-ileyh ayrıca meblağ-ı mefrûz-i mezbûru sagīr-i 
merkūmun havâic-i lâzımesine sarf etmesine ve vakt-i hâcette istidâne edip 
vakte’z-zafer mezbûra rücû‘ etmesine mezbûre Afife’ye izin verdi.
Cerâ zâlike fi’l-yevmi’l-hâdî aşere min şehri Cumâdelûlâ sene 1074.
Şuhûdü’l-hâl: Ramazan Efendi b. Ali, Mustafa Efendi b. Osman, Ali Beşe b.  (  ) 
er-Râcil, el-Hâc Ahmed b. Mahmud ve gayruhüm

1141 [117b-1] Müteveffâ Dimitraki v. Kosta’nın bir bağını hayatta iken büyük 
oğlu Kostantin’e verdiği
Mahmiye-i İstanbul’da Fenerkapısı hâricinde Karabaş mahallesinde sâkin iken 
bundan akdem hâlik olan Dimitraki v.  Kosta nâm zimmînin verâseti, sulbî 
kebîr oğulları Kostantin ve Vasilaki ve Mihalaki’ye ve sulbiye kebîre kızla-
rı Marola ve Cocone ve Zoyo ve Kokona ve Elene nâm nasrâniyyelere mün-
hasıra olduğu şer‘an zâhir ve mütehakkik oldukdan sonra mezkûr Mihalaki 
asâleten ve mezbûre Elene tarafından husûs-ı âtîye vekîl olup vekâleti Yanaki 
v.  Andriyas ve Papa Yakçı v.  Petro nâm zimmî şehâdetleri ile şer‘an sâbite 
olan Zarako v.  Mihalaki vekâleten mahfil-i kazâda, zikri âtî bağa vâzı‘u’l-yed 
olan mezkûr Kostantin muvâcehesinde her biri üzerine takrîr ve da‘vâ edip 
mahrûse-i Galata a‘mâlinden Beşiktaş nâhiyesine tâbi‘ Arnavud nâm karye-
de vâki‘ bağlar hilâlinde Ayazma ta‘bîr olunur mevzi‘e karîb bir tarafı Safer 
Ağa veresesi bağına ve bir tarafı ba‘zan Manol v.  Kostantin bağına ve ba‘zan 
tarîk-i âma ve bir tarafı ba‘zan Yorgi bağına ve ba‘zan Minho bağına ve bir ta-
rafı ba‘zan hâlik-i mezbûr bağına ve ba‘zan tarîk-i âma müntehî yüz çapalık bir 
kıt‘a mülk bağ hâlik-i mezbûrun ile’l-helâk mülkü olup ba‘de helâkihî verese-i 
mezkûrûna isâbet ve intikāl etmişken mezkûr Kostantin bağ-ı mezbûru bi gay-
ri hakkın müstakillen zabt ve tasarruf eder, suâl olunup bağ-ı mezbûr on bir 
sehim i‘tibâr olunmağla iki sehim hisse-i şâyi‘adan mezkûr Kostantin kasr-ı 
yed ve bize teslîm etmesi asâleten ve vekâleten matlûbumuzdur dediklerin-
de gıbbe’s-suâl mezbûr Kostantin cevâbında bağ-ı mahdûd-ı mezkûr mülk-i 
müşterâsı olup hattâ babam hâlik-i mezbûr Dimitraki hâl-i hayâtında ve 
kemâl-i akl u sıhhatinde bağ-ı merkūm oğlum Kostantin’in mülk-i müşterâsıdır 
vechen mine’l-vücûh ve sebebin mine’l-esbâb benim hak ve alâkam ve med-
halim yoktur deyû bi’d-defe‘ât alâ ru’ûsi’l-işhâd ikrâr ve işhâd eylemişdir ana 
binâ’en vaz‘-ı yed ederiz deyû def ‘le mukābele edicek gıbbe’l-istintâk ve’l-inkâr 
mezkûr Kostantin’den def ‘-i mezbûrunu mübeyyine beyyine taleb olundukda 
mahrûse-i mezbûre Kalafatçılar mahallesinde sâkin Mihal v. Hürmüz ve Petro 
v. Mihal nâm zimmîler li ecli’ş-şehâde meclis-i şer‘a hâzırân olup isre’l-istişhâd 
fi’l-vâki‘ hâlik-i mezkûr Dimitraki hâl-i hayâtında ve kemâl-i akl [u] sıhhatin-
de bağ-ı mahdûd-ı mezkûr oğlum mezbûr Kostantin’in mülk-i müşterâsıdır 
vechen mine’l-vücûh ve sebebin mine’l-esbâb benim için bağ-ı mezbûrda hak 
ve alâka yoktur deyû huzûrumuzda ikrâr ve bizi işhâd eyledi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî min Cemâziyelevvel li sene erba‘a ve seb‘în ve elf.
Şuhûdü’l-hâl: Hüseyin Çelebi el-Hammâmî, Hasan Beşe er-Râcil, el-Hâc Ahmed 
b. Mahmud, Abdi Çelebi b. Hüseyin, Şükrullah Bey b. Mustafa, Pîrî b. Hüseyin 
ve gayruhüm.

1142 [117b-2] Müteveffâ Dimitraki v. Kosta’nın bir evini hayatta iken 
büyük oğlu Kostantin’e verdiği
Mahmiye-i İstanbul’da Fener Kapısı hâricinde Karabaş mahallesinde sâkin iken 
bundan akdem hâlik olan Dimitraki v.  Kosta nâm zimmînin verâseti sulbî kebîr 
oğulları Kostantin ve Vasilaki ve Mihalaki’ye ve sulbiye kebîre kızları Marola ve 
Cocone ve Zoyo ve Kokona ve Elene nâm nasrâniyyelere münhasıra olduğu şer‘an 
mütehakkik oldukdan sonra mezkûr Mihalaki asâleten ve mezbûre Elene tarafın-
dan husûs-ı âtîye vekîl olup vekâleti Yanaki v. Andriyas ve Papa Yakçı v. Petro nâm 
zimmîler şehâdetleri ile şer‘an sâbite olan Zarako v.  Mihalaki vekâleten mahfil-i 
kazâda zikri âtî menzile vâzı‘u’l-yed olan mezkûr Kostantin muvâcehesinde her 
biri üzerine takrîr ve da‘vâ edip mahrûse-i Galata a‘mâlinden Beşiktaş nâhiyesine 
tâbi‘ Arnavud nâm karyede vâki‘ bir tarafı hâlik-i mezbûr bağına ve bir tarafı 
Manol oğlu mülküne ve bir tarafı Bayar nâm yahudi mülküne ve bir tarafı tarîk-i 
âma müntehî fevkānî iki oda ve iki sofa ve bir kameriye ve bir kenîfi ve altında 
bir mutfak ve bir ahır ve avlu ve kenîfi hâvî mülk menzil hâlik-i mezbûrun ile’l-
helâk mülkü olup ba‘de helâkihî verese-i mezkûrûna isâbet ve intikāl etmişken 
mezkûr Kostantin menzil-i mezbûru bi gayri hakkın müstakillen zabt ve tasarruf 
eder suâl olunup menzil-i mezbûr on bir sehim i‘tibâr olunmağla iki sehim hisse-i 
şâyi‘adan mezkûr Kostantin kasr-ı yed ve bize teslîm etmesi asâleten ve vekâleten 
matlûbumuzdur dediklerinde gıbbe’s-suâl mezbûr Kostantin cevâbında menzil-i 
mahdûd-ı mezkûr mülk-i müşterâsı olup hattâ babam hâlik-i mezbûr Dimitraki 
hâl-i hayâtında ve kemâl-i akl u sıhhatinde menzil-i mezbûr oğlum Kostantin’in 
mülk-i müşterâsıdır vechen mine’l-vücûh ve sebebin mine’l-esbâb benim hak ve 
alâkam ve medhalim yoktur deyû bi’d-defe‘ât alâ ru’ûsi’l-istişhâd ikrâr ve işhâd 
eylemişdir ana binâ’en vaz‘-ı yed ederiz deyû def ‘le mukābele edicek gıbbe’l-
istintâk ve’l-inkâr mezkûr Kostantin’den def ‘i mezbûrunu mübeyyine beyyine 
taleb olundukda mahrûse-i mezbûrede Kalafatçılar mahallesinde sâkin Mihal 
v. Hürmüz ve medîne-i Ebâ Eyyûb Ensârî müzâfâtından kasaba-i Hasköy’de sâkin 
Mihal v.  Yanaki nâm zimmîler li ecli’ş-şehâde meclis-i şer‘a hâzırân olup isre’l-
istişhâd fi’l-vâki‘ hâlik-i mezkûr Dimitraki hâl-i hayâtında ve kemâl-i akl u sıhha-
tinde menzil-i mahdûd-ı mezkûr oğlum mezbûr Kostantin’in mülk-i müşterâsıdır 
vechen mine’l-vücûh ve sebebin mine’l-esbâb benim için menzil-i mahdûd-ı 
mezkûrda hak ve alâka yoktur deyû huzûrumuzda ikrâr ve bizi işhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Hurrire fî târihi’l-mezbûr li’s-seneti’l-merkūm.
Şuhûd[ü’l-hâl]: es-Sâbikūn.

1143 [118a-1] Ünzile bt. Mehmed’in Yusuf b. Abdülkerim’den boşandığı
Mahmiye-i İstanbul’da Gül câmi‘-i şerîfi mahallesinde sâkine Ünzile bt. Mehmed 
nâm hâtun meclis-i şer‘-i hatîr-i lâzımü’t-tevkīrde zevci işbu bâ‘isü’l-kitâb Yusuf 
b.  Abdülkerim mahzarında ikrâr ve takrîr-i kelâm edip zevcim mezbûr Yusuf 
zimmetinde mütekarrir ve ma‘kūdun-aleyh olan üç yüz akçe mehr-i müecce-
lim ve nafaka-i iddet-i ma‘lûmem üzerlerine ve me’ûnet-i süknâm dahi ken-
di üzerime olmak üzre zevcim mezbûr Yusuf ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl ettikden sonra zevciyyete müte‘allik 
âmme-i da‘vâdan her birimiz âharın zimmetini ibrâ ve iskāt eyledik dedikde 
gıbbe’t-tasdîk mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene erba‘a ve seb‘în ve elf.
Şuhûdü’l-hâl: Hüseyin Çelebi b.  Abdullah, Sâlih b.  Mehmed, Abdi Çelebi 
b. Hüseyin, Veli b. Mahmud ve gayruhüm.
Yine mezbûrun zevcesi olan Rahime bt. Mehmed nâm hâtun dahi beş yüz akçe 
mehr-i müeccel ve nafaka-i iddet üzerine muhâla‘a olduğu kayd şüd.

1144 [118a-2, Arapça] Hâkimin, Mehmed b. Mehmed Çelebi adlı küçüğe nafaka 
takdir etmesi ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Mehmed b. Mehmed 
Çelebi nâm sagīrin nafakası, kisvesi ve sâir havâic-i zarûriyyesi için, medîne-i 
mahmiye-i Kostantıniyye mahallâtından Âşık Paşa mahallesinde sâkine 
olan râfi‘atü hâze’l-kitâb Mâhruhsar bt.  Abdullah nâm mutallaka annesi ve 
hâdinesinin talebiyle, mezbûr babası Mehmed Çelebi üzerine zeyilde mezkûr 
târihden i‘tibâren yevmî râyicü’l-vakt dört akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-i mezbûru sagīr-i merkūmun havâic-i 
lâzımesine sarf etmesine ve vakt-i hâcette istidâne edip vakte’z-zafer mezbûra 
rücû‘ etmesine mezbûreye izin verdi.
Cerâ zâlike fi’l-yevmi’t-tâsi‘ min Cumâdelûlâ sene erba‘a ve seb‘în ve elf.
Şuhûdü’l-hâl: es-Seyyid Lütfullah b.  es-Seyyid Emrullah, Mustafa Halîfe 
b. Mustafa, Halil Çelebi b. Mehmed, Osman Çelebi b. Ali ve gayruhüm

1145 [118a-3] Müteveffâ Abdünnebi Çavuş’un hayatta iken kölesini azat ettiği
Medîne-i Eyyûb-i Ensârî -aleyhi rahmetü’l-meliki’l-Bârî- mahallâtından Baba 
Haydar mahallesi ahâlîsinden iken vefât eden Abdünnebî Çavuş b.  Hüseyin’in 
verâseti, zevce-i metrûkesi Ayşe bt.  Mustafa nâm hâtun ve sulbiye kebîre kızı 
İsmihan Hâtun ve li ebeveyn kız karındaşı Râbia Hâtun’a münhasıra oldukdan 
sonra mezbûrât taraflarından husûs-ı âti’z-zikre vekîl olup nehc-i şer‘î-i mu‘teber 
üzre vekâleti sâbite olan Sâlih Çelebi meclis-i şer‘-i hatîr-i lâzımü’t-tevkīrde 
uzun boylu elâ gözlü açık kaşlı Rusiyyü’l-asl hâfızü’l-kitâb Hüseyin b. Abdullah 
nâm gulâm mahzarında ikrâr ve takrîr-i kelâm edip müvekkilelerim mezbûrât, 
mevsûf-ı mezkûr Hüseyin mukaddemâ mûrisimiz mezbûr Abdünnebî Çavuş’un 
abd-i memlûkü iken mezbûr hâl-i sıhhatinde mezbûru malından âzâd ve mül-
künden ihrâc ve silk-i ahrâr-ı asliyyîne ilhâk ve idrâc etmişdi. el-hâletü hâzihî 
mevsûf-ı mezkûr Hüseyin abd-i mu‘takıdır bizim alâkamız yoktur dediler dedik-
de mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene erba‘a ve seb‘în ve elf.
Şuhûdü’l-hâl: Kıdvetü’l-müderrisîn Yusuf Efendi, Fahrü’l-kuzât Ali Efendi, Yusuf 
Çelebi b. Abdülkerim, Abdurrahman Bey b. Abdullah, Hasan Beşe b. Ömer.

1146 [118a-4] Yeniçeri Mehmed Beşe’nin bağını Osman b. Kasım’a sattığı
Dergâh-ı âlî yeniçerilerinin otuz ikinci ağa bölüğüne mahsûs oda ahâlîsinden 
Mehmed Beşe b. Abdullah nâm kimesne meclis-i şer‘-i hatîr-i lâzımü’t-tevkīrde 
işbu bâ‘isü’l-kitâb Osman b.  Kasım nâm kimesne mahzarında ikrâr ve takrîr-i 
kelâm edip silk-i mülkümde münselik olup vilâyet-i Rumeli’nde İstarova 
kazâsına tâbi‘ Esterlahşe nâm karyede vâki‘ bir tarafı Bayezid nâm kimesne bağı 
ve bir tarafı Sinan Beşe bağı ve bir tarafı Mustafa bağı ve bir tarafı tarîk-i hâs ile 
mahdûd ve mümtâz bir kıt‘a mülk bağımı, bin beş yüz nakid râyic fi’l-vakt akçe-
ye tarafeynden îcâb ve kabûlü hâvî bey‘-i bâtt-ı sahîh-ı şer‘î ile merkūm Osman’a 
bey‘ ol dahi minvâl-i muharrer üzre iştirâ ve kabûl edip semeni olan mezbûr bin 
beş yüz akçemi müşterî-i mezbûr Osman yedinden bi’t-tamâm ahz u kabz ettik-
den sonra mebî‘-i mezbûru mahallinde ahz u kabza mezbûr Osman’ı taslît eyle-
dim dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Şuhûdü’l-hâl: Hasan Beşe b.  Veli, Mehmed b.  Mustafa, İbrahim b.  Ali, Hasan 
b. Mehmed ve gayruhüm.

1147 [118a-5] Saraylı Mâhruhsar Hâtun ile boşandığı eşi Mehmed Çelebi 
b. Abdullah arasında hiçbir dava kalmadığı
Husûs-ı âti’l-beyânı mahallinde tahrîr için gıbbe’l-iltimâs kıbel-i şer‘den 
Mevlânâ Keşfî Mustafa Efendi irsâl olunup ol dahi mahmiye-i İstanbul’da Âşık 
Paşa mahallesinde fahrü’l-müderrisîni’l-kirâm Yahya Paşazâde demekle ma‘rûf 
Yahya Efendi b. Mehmed Efendi’nin sâkin olduğu menziline varıp zeyl-i rakīmde 
muharrerü’l-esâmî olan müslimîn huzûrlarında akd-i meclis-i şer‘-i şerîf ey-
ledikde mahalle-i mezbûre sükkânından Mehmed Çelebi b.  Abdullah meclis-i 
ma‘kūd-ı mezbûrda zevce-i mutallakası olup zâtı mahalle-i mezbûreden 
mûmâ-ileyh Yahya Efendi ve Mehmed Efendi b.  Halil ta‘rîfleri ile mu‘arrefe 
olan bâ‘isetü hâzihi’l-vesîka Saraylı Mâhruhsar bt.  Abdullah nâm hâtun mah-
zarında ikrâr ve takrîr-i kelâm edip mahalle-i mezbûrede vâki‘ eş-Şeyh Osman 
Efendi nâm sâhibü’l-hayrın vakfından olup üç tarafı vakf-ı mezbûrdan Hasan 
Reis ve Dilaver ve Ramazan Beşe tasarruflarında olan menzillere ve bir tara-
fı tarîk-i hâssa müntehî iki bâb fevkānî ve bir tahtânî odaları ve sofa ve müşte-
rek su kuyusunu ve kenîf ve avluyu müştemil olup icâre-i mu‘accele ve yevmî 
iki akçe ücret-i müeccele ile tasarrufumda olan menzilimi, bi cümleti’t-tevâbi‘ 
ve’l-levâhık merkūme Saraylı Mâhruhsar Hâtun’a on bin beş yüz kırk akçe be-
del mukābelesinde vakf-ı mezbûr mütevellîsi izni ile ferâğ ve tefvîz, ol dahi te-
fevvüz ve kabûl eyledikden sonra bedel-i ferâğ olan meblağ-ı mezbûr on bin 
beş yüz kırk akçeyi mutallaka-i mezbûre Mâhruhsar’ın zimmetimde mütekar-
rir ve ma‘kūdun aleyh olan on bir bin akçe mehr-i müecceli ile nafaka-i iddet-i 
ma‘lûme ve me’ûnet-i süknâsı için ta‘yîn olunan beş yüz kırk akçenin on bin 
beş yüz kırk akçesine takās edip ol dahi vech-i muharrer [118b] üzre mukāssa 
ve kabûl eyledikden sonra mehr-i müeccel-i mezkûrdan bâkī bin akçeyi dahi 
meclis-i ma‘kūd-ı mezbûrda Mâhruhsar yedine def ‘ ve teslîm ol dahi tesellüm 
ve kabûl eyledi ba‘de’l-yevm zevciyyete müte‘allika âmme-i da‘vâdan her biri-
miz âharın zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-
şer‘î vâki‘ hâli Mevlânâ-yı mezbûr mahallinde tahrîr, ba‘dehû ma‘an irsâl olunan 
Abdullah Çelebi b. Abdülmennân ve Ahmed b. Abdülcebbar ile meclis-i şer‘a ge-
lip alâ vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: es-Seyyid Lütfullah b.  es-Seyyid Emrullah, Mustafa Çelebi 
b.  Mustafa el-Müezzin, Osman Çelebi b.  Ali, Ahmed b.  Abdülcebbâr ve gayru-
hüm mine’l-huzzâr.

1148 [118b-1] Fâtıma bt. Hüseyin’in bazı eşyalarını eşi Osman 
Beşe’ye hibe ettiği
Mahmiye-i İstanbul’da Cafer Subaşı mahallesi sâkinelerinden Fâtıma 
bt.  Hüseyin nâm hâtun meclis-i şer‘-i hatîr-i lâzımü’t-tevkīrde zevci Osman 
Beşe b.  Yusuf mahzarında ikrâr ve takrîr-i kelâm edip silk-i mülkümde mün-
selik olan eşyâmdan bir sîm sıvama? kuşak ve bir altın bilezik ve bir neftî sâye 
çuha ferâce ve bir atlas kaftan ve bir hâtem ve bir nâfe kürk ve beş yastık ve üç 
minder ve iki döşek ve iki yemeni yorgan ve bir bakır sini ve bir leğen ve bir ib-
rik ve iki tava ve beş sahan ve iki tencere ve bir alaca kilim ve iki yan keçesi ve 
bir kebîr seccâdemi, zevcim işbu bâ‘isü’l-kitâb mezbûr Osman Beşe’ye hibe ve 
teslîm ol dahi meclis-i hibede ittihâb ve kabûl ve kabz ve tesellüm eyledikden 
sonra zimmetinde mütekarrir ve ma‘kūdun-aleyh bin üç yüz akçe mehr-i mü-
eccelimden dahi zimmetini ibrâ eyledim ba‘de’l-yevm zikr olunan eşyâ zevcim 
mezbûr Osman Beşe’nin mülk-i mevhûbudur, benim kat‘â alâka ve medhalim 
yoktur dedikde gıbbe’t-tasdîki’ş-şer‘î [mâ vaka‘a bi’t-taleb ketb olundu].
Hurrire fî târihi’l-mezbûr.
Şuhûdü’l-hâl: Mustafa Efendi b.  Mehmed, Yusuf Efendi b.  Mehmed, Mehmed 
b. Ali, Mustafa b. Abdullah ve gayruhüm.

1149 [118b-2] Mahmud b. İbrahim’in Hasan b. Abdullah’ta alacağı olduğu 
iddiasını ispat edemediği
Dârü’l-hilâfeti’l-aliyye Kostantıniyye el-mahmiyye hısnı ebvâbından Yenikapı 
dâhilinde Sîmkeş mahallesi sâkinlerinden Mahmud b.  İbrahim nâm kimesne 
meclis-i şer‘-i hatîrde Hasan b.  Abdullah mahzarında üzerine da‘vâ ve takrîr-i 
kelâm edip merkūm Hasan zimmetinde cihet-i karz-ı şer‘îden sekiz bin akçe 
hakkım vardır, suâl olunup alıverilmek matlûbumdur dedikde gıbbe’s-suâl 
ve’l-inkâr müdde‘î-i mezbûrdan müdde‘âsına mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin merkūm Hasan’a 
müdde‘î-i mezbûr Mehmed’e üzerine edâsı lâzım sekiz bin akçe deyni olmadı-
ğına yemîn teklîf olundukda ol dahi alâ vefki’l-mes’ûl yemîn billâhi te‘âlâ etme-
ğin mûcebince müdde‘î-i mezbûr Mehmed bilâ-beyyine mu‘ârazadan men‘ bir-
le mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Şükrullah Bey 
b. Mustafa, Veli b. Mahmud ve gayruhüm.

1150 [118b-3] Sahak v. Laçin’in Ovanes v. Asvador’da alacağı olduğu iddiasını 
ispat edemediği
Mahmiye-i İstanbul’da Şeyh Ferhad mahallesi sâkinlerinden Sahak v. Laçin nâm 
Ermeni dîvân-ı kāimmakām-ı sadr-ı a‘zamîde ma‘kūd mahfil-i kazâda, işbu 
hâmilü’s-sifr Ovanes v.  Asvador nâm Ermeni mahzarında üzerine da‘vâ edip 
mezkûr Avanos zimmetinde cihet-i karzdan dört yüz seksen üç kıt‘a esedî guruş 
hakkım vardır, hâlâ taleb ederim suâl olunsun dedikde gıbbe’s-suâl ve akībe’l-
inkâr, müdde‘î-i mezbûrdan müdde‘âsına mübeyyine beyyine taleb olunduk-
da dört beş def ‘a ityân-ı beyyine için istimhâl edip her kerede mehl-i şer‘î ile 
imhâl olunup ityân-ı beyyineye kudreti olmayıp ve yemîn dahi vermemeğin, 
mâ vaka‘a bi’t-taleb ketb olundu.
Hurrire fi’l-yevmi’s-sânî min Cemâziyelevvel sene 1074.
Şuhûdü’l-hâl: el-Hâc Ahmed b.  Mahmud, Nasûh Beşe b.  Yusuf, Abdi Çelebi 
b. Hüseyin, Şükrullah b. Mustafa ve gayruhüm.









1151 [118b-4] Meryem bt. Ahmed’in evini Şeyh Mehmed b. Ahmed’e sattığı
Mahmiye-i İstanbul’da Gül Câmi‘-i şerîfi mahallesinde sâkine Meryem 
bt.  Ahmed meclis-i şer‘-i hatîr-i lâzımü’t-tevkīrde işbu bâ‘isü’l-kitâb Şeyh 
Mehmed b.  Mehmed nâm kimesne mahzarında ikrâr ve takrîr-i kelâm, edip 
silk-i mülkümde münselik olup mahalle-i mezbûrede vâki‘ bir tarafı Sâime 
Hâtun vakfına ve bir tarafı Aynî Hâtun vakfına ve bir tarafı Ahmed b.  Kapıcı 
Mehmed mülküne ve bir tarafı tarîk-i âma müntehî iki bâb fevkānî oda ve iki 
sofa ve altında ahır ve kenîf ve bir su kuyusu ve avluyu müştemil olan mülk 
menzilimi, merkūm Şeyh Mehmed’e yirmi altı bin nakid râyic fi’l-vakt akçe-
ye bey‘-i bâtt-ı sahîh-i şer‘î ile bey‘ ve teslîm ol dahi minvâl-i muharrer üzre 
iştirâ ve kabûl ve tesellüm eyledikden sonra semeni olan meblağ-ı mezbûr yir-
mi altı bin akçeyi müşterî-i mezbûr Şeyh Mehmed Efendi yedinden bi’t-tamâm 
ahz u kabz eyledim dedikde gıbbe’t-tasdîki’l-mu‘teber mâ vaka‘a bi’t-taleb ketb 
olundu.
Hurrire fî târihi’l-mezbûr.
Şuhûdü’l-hâl: İsmail Efendi b.  Mehmed el-İmâm, Mehmed Çelebi b.  el-Hâc 
Abdi, es-Seyyid Mehmed b. es-Seyyid Abdülkādir, Süleyman Efendi b.  İbrahim, 
Feridun b. Ali, el-Hâc Yusuf b. Halil ve gayruhüm.

1152 [118b-5, Arapça] Hâkimin, Ayşe bt. Ali adlı hanıma Mustafa Efendi 
b. Şaban’ı vasî atadığı
Mahmiye-i Kostantıniyye kapılarından Topkapısı kurbunda vâki‘ Kürekçibaşı 
mahallesinde sâkine olan Ayşe bt.  Ali nâm hâtunun kendisinin hıfz-ı ahvâline 
ve zabt-ı emvâline kādira olmayıp vasîye muhtac olduğunun udûl-i müslimînin 
şehâdetleri ile sâbit olmasından sonra hâkim hâfız-ı hâze’l-kitâb Mustafa Efendi 
b.  Şaban nâm kimesneyi tesviye-i umûru için vasî nasb etti. O da vesâyet-i 
mezbûreyi kabûl edip hizmet-i lâzımesini edâyı ta‘ahhüd etti. Sonra hâkim-i 
mûmâ ileyh, mezbûre Ayşe’nin nafakası, kisvesi ve sâir havâic-i zarûriyyesi 
için, vasiyy-i mezbûr yediyle zabt edilen emvâlinden karşılanmak üzre yevmî 
râyicü’l-vakt on akçe farz ve takdîr etti ve meblağ-ı mefrûzu, mezbûrenin 
ihtiyâclarına sarf etmesi için vasiyy-i mezbûra izin verdi.
Cerâ zâlike ve hurrire fi’l-yevmi’l-âşir min Cumâdelûlâ sene erba‘a ve seb‘în ve 
elf.
Şuhûdü’l-hâl: Mehmed Çelebi b.  Mehmed, Hasan Efendi b.  Mehmed, Ali 
Efendi b. Ramazan ve gayruhüm









1153 [119a-1] Mustafa Efendi’nin mirasından kızı Ayşe Hâtun’a kalanların onun 
tarafından kardeşi Ahmed Efendi’ye hibe edildiği
Mahmiye-i Kostantıniyye’de Çerağī Hamza mahallesinde sâkin iken bundan ak-
dem vefât eden umdetü’l-mevâliyyü’l-izâm Mustafa Efendi’nin verâseti, zevce-i 
metrûkesi Râbia Hâtun’a ve sulbî kebîr oğlu kıdvetü’l-müderrisîni’l-kirâm 
Ahmed Efendi ile sulbiye kebîre kızı umdetü’l-muvakkarât Ayşe Hâtun’a münha-
sıra olup kable’l-kısmet mezbûre Râbia dahi vefât edip verâseti, sadrî kebîr oğlu 
mûmâ-ileyh Ahmed Efendi ile sadriyye kebîre kızı mûmâ-ileyhâ Ayşe Hâtun’a 
münhasıra olup tashîh-i mes’elesi bi hükmi’l-münâsaha yirmi dört sehimden 
i‘tibâr olunup sihâm-ı mezbûrenin iki mertebede on altı sehimi müşârün-ileyh 
Ahmed Efendi’ye ve sekiz sehimi mûmâ-ileyhâ Ayşe Hâtun’a isâbet ettiği şer‘an 
mütehakkik oldukdan sonra mûmâ-ileyh Ahmed Efendi asâleten ve müşârün-
ileyhâ Ayşe Hâtun tarafından husûs-ı âti’l-beyâna sâbitü’l-vekâle vekîli ve 
zevci olan muhtârü’l-mevâliyyü’l-kirâm Ahmed Efendi vekâleten meclis-i 
şer‘-i hatîrde her biri alâ haddihî takrîr-i kelâm edip müteveffâ-yı müşârün-
ileyh Mustafa Efendi’nin mahalle-i mezbûrede vâki‘ bir tarafdan merhûm ve 
mağfûrun-leh Sultan Selim Hân câmi‘-i şerîfine ve bir tarafdan ba‘zan tarîk-i 
hâs ve ba‘zan Yusuf Efendi menziline ve bir tarafdan Süleyman Efendi menzili-
ne ve ba‘zan imâm menziline ve ba‘zan Tâlib Ömer Efendi menziline müntehî 
olup dâhiliyyesinde iki fevkānî oda ve bir sofa ve altında bir kiler ve bir mut-
fak ve bir su kuyusu ve zât-ı eşcâr-ı müsmire bahçeyi ve hâriciyyesinde üç bâb 
tahtânî oda ve bir küçük oda ve ahırı ve zât-ı eşcâr-ı müsmireli bahçeyi ve kenîfi 
müştemil olup arsası mukāta‘alı vakf ve ebniyesi ile’l-vefât mülkü olup ba‘de 
vefâtihî tashîh-i mezbûr üzre bize intikāl edip kābil-i kısmet olan menzili ile 
yine merhûme Fâtıma Sultan vakfına senede iki yüz kırk akçe mukāta‘ası olup 
babamızdan ale’l-iştirâk intikāl eden odalar arsasının üzerine varılıp, ba‘de’l-
keşf mesâha ve her birimize isâbet eden hissemiz sebt-i hayat-ı müstakīm ve 
hakk-ı mürûr ve alâmet-i fâsıla vaz‘ olunması matlûbumuzdur dediklerin-
de savb-ı şer‘-i mutahhardan Mevlânâ mu‘îd Mustafa Efendi irsâl olunup ol 
dahi Hâssa mi‘mârlarından üstâd Ali Halîfe el-Eyyûbî ve zeyl-i sahîfede isimleri 
mastûr olan müslimîn ile mevzi‘-i mezkûra varıp akd-i meclis-i şer‘-i şerîf ettik-
de, mi‘mâr-ı mezbûr merkūmlar mahzarlarında ba‘de’l-mu‘âyene ve’l-müşâhede 
mesâha ettikde, tûlen ve arzen bi hesâb-ı şatrancî yedi yüz iki zirâ‘ binâ ma‘a 
zemîn ve bin yedi yüz elli iki zirâ‘ mukāta‘alı arsa ve üç yüz kırk bir zirâ‘ odalar 
arsasıdır deyû haber verdikden sonra tashîh-i mezbûr üzre vekîl-i müşârün-
ileyh Ahmed Efendi müvekkilesine binâ ma‘a zemînden iki yüz otuz dört zirâ‘ 
ve mûmâ-ileyh Ahmed Efendi’ye dört yüz altmış sekiz zirâ‘ ve arsadan dahi 
müvekkile-i mûmâ-ileyhâya beş yüz seksen dört zirâ‘ ve müşârün-ileyh Ahmed 
Efendi bin yüz altmış sekiz zirâ‘ arsa isâbet ettikden sonra mûmâ-ileyh Ahmed 
Efendi meclis-i ma‘kūd-ı mezbûrda, vekîl-i müşârün-ileyh Ahmed Efendi mah-
zarında ikrâr ve i‘tirâf edip müvekkile-i mezbûrenin binâ ma‘a zemînden iki 
yüz otuz dört zirâ‘ hissesi mukābelesinde hâriciyyede vâki‘ yine iki yüz otuz 
dört zirâ‘ mukāta‘alı arsa üzerine mebnî bir şehnişînli büyük oda ve yanında bir 
küçük oda ve bir hizmetkâr odası ve bir kenîf ve bir ahır ve sofada vâki‘ ikin-
ci direklere gelince ve sokak kapısı nısfı tarîkiyle ana ve kendi tarafımızda vâki‘ 
yetmiş üç zirâ‘ arsa üzerine mebnî bir şehnişînli küçük oda bana rızâsıyla veril-
dikden sonra ol yetmiş üç zirâ‘ arsa üzerine mebnî şehnişînli küçük odayı des-
teği vaz‘ olunan taş duvardan cüzû‘u tamâmen vaz‘ olunan duvarıyla nihâyetine 
gelince on beş bin akçeye vekîl-i müşârün-ileyh Ahmed Efendi müvekkilesi-
ne bâtten bey‘ ol dahi müvekkilesi için iştirâ ve tesellüm edip temlîkü’d-deyn 
mimmen aleyhi’d-deyn fehvâsınca, yine müvekkile-i müşârün-ileyhâ meblağ-ı 
mezbûru hibe-i tâm ile hibe eyledim ve hâriciyyede vâki‘ arsa-i memlûkeden 
mâ‘adâsına da iki yüz kırk akçe mukāta‘alı üç yüz kırk bir zirâ‘ odalı arsası de-
mekle meşhûr arsada olan nısf hissemi küçük oda şehnişîni ve desteğinden be-
nim arsam üzerine mebnî taş duvar müntehî olduğu köşeden karşısında vâki‘ 
Süleyman Efendi tasarrufunda olan menzile ve yine Süleyman Efendi menzi-
line muttasıl olan duvardan berî vekîl-i müşârün-ileyhin müvekkilesine ta‘yîn 
olunan odalar nâzır olduğu arsa-i memlûkeye muttasıl olan mevzi‘e gelince, 
ma‘rifet-i mütevellî ile meccânen müvekkile-i müşârün-ileyhâya ferâğ ve tefvîz, 
vekîl-i mûmâ-ileyh dahi müvekkilesi için tefevvüz ve kabûl edip ve sokak ka-
pısı ortasından hayat-ı müstakīm vaz‘ olunup tûlen on dokuz zirâ‘ ve arzen on 
zirâ‘ ki harem kapısı kurbunda olan taş duvardan kendi tarafımda olup bana 
isâbet eden câriyeler odası yanından câmi‘-i şerîf duvarı tarafında olan kapı-
nın bir kanadından benim hak-ı mürûrum münfasıl ve onun hakk-ı mürûru 
müte‘ayyin oldukdan sonra hâriciyyede vâki‘ dört bâb oda ve bir sofa ve bir 
ahır ve bir kenîf ve kenîfe muttasıl zât-ı eşcâr-ı müsmireli mülk arsa ve oda-
lar önünde harem kapısına ve harem kapısından sokak kapısına varınca olan 
meydan arsasıyla ve üç yüz kırk bir zirâ‘ odalar arsasında kat‘â benim alâkam 
kalmadı dedikde gıbbe’t-tasdîk vekîl-i mezbûr Ahmed Efendi yine mahalle-i 
mezbûrede merkūm Ahmed Efendi mahzarında bi’l-vekâle ikrâr ve i‘tirâf edip 
tashîh-i mezbûr üzre mûmâ-ileyh Ahmed Efendi hissesine menzil-i mezkûrdan 
dâhiliyyede vâki‘ dört yüz altmış sekiz zirâ‘ arsa üzerine mebnî fevkānî iki oda 
ve bir sofa ve bir mutfak ve bir su kuyusu ve bin yüz altmış sekiz zirâ‘ zât-ı eşcâr 
bahçe hissesine isâbet ettikde, müvekkilem hissesine isâbet eden beş yüz sek-
sen dört zirâ‘ arsadan elli dört zirâ‘ arsa dâhiliyyede [119b] mûmâ-ileyh Ahmed 
Efendi hissesine kaldıkda, onu dahi elli beş riyâlî guruşa mûmâ-ileyh Ahmed 
Efendi’ye bâtten bey‘ ve teslîm ol dahi iştirâ ve tesellüm ettikden sonra semeni 
olan meblağ-ı mezbûru, yine temlîkü’d-deyn mimmen aleyhi’d-deyn fehvâsınca, 
mezbûr Ahmed Efendi’ye hibe-i tâmme ile hibe eyledim ba‘de’l-yevm müvek-
kilemin dahi menzil-i mezbûr dâhiliyyesinde kat‘â alâka ve medhalim kalmadı 
dedi dedikde gıbbe’t-tasdîk vâki‘ hâl Mevlânâ-yı mezbûr mu‘îd Mustafa Efendi 
mahallinde tahrîr, ba‘dehû ma‘an ba‘s olunan Abdurrahman Beşe ve Hasan 
b.  Bayram ile meclis-i şer‘a gelip ihbâr ve takrîr etmeğin mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min şehri Rebî‘ilâhir li sene erba‘a ve seb‘în ve elf.
Şuhûdü’l-hâl: Umdetü’l-ulemâ’i’l-kirâm zübdetü’l-fuzalâ’i’l-fihâm Ahmed 
Efendi eş-şehîr bi Halıcızâde, umdetü’l-mevâliyyü’l-izâm Osman Efendi eş-şehîr 
bi Çavuşzâde, umdetü’l-müderrisîni’l-kirâm Yusuf Efendi eş-şehîr bi Ma‘nîzâde, 
Mustafa Çelebi el-Müderris tâbi‘-i Ahmed Efendi, Eyüb Çelebi b.  Resûl tâbi‘-i 
Halıcızâde, İbrahim Çelebi b.  el-Hâc Mehmed tâbi‘-i o, Halil Çelebi tâbi‘-i o, 
Hasan b. Mehmed tâbi‘-i o ve gayruhüm

1154 [119b-1] Merhum Seyyid Veli’nin eşi Müşerrefe’nin diğer mirasçılarla 
bir davasının kalmadığı
Mahmiye-i İstanbul’da Müftü Ali Çelebi mahallesi sâkinlerinden olup bun-
dan akdem tarîk-i hâcc-ı şerîfde vefât eden Seyyid Veli b.  Seyyid Nasûh’un 
verâseti, zevce-i metrûkesi Müşerrefe bt.  Abdullah ile vâlidesi Selimeşah ve 
li ebeveyn er karındaşı Hüseyin Çelebi ile li üm kız karındaşları Selime ve 
Halime ve Server nâm hâtunlara münhasır olduğu şer‘an mütehakkik ol-
dukdan sonra mezkûre Müşerrefe tarafından husûs-ı âti’l-beyâna vekîl olup 
mezbûreyi ma‘rifet-i şer‘iyye ile ârifân olan Mehmed Beşe b.  Receb ve Ömer 
Beşe b.  Abdurrahim nâm kimesneler şehâdetleri ile şer‘an vekâleti sâbite olan 
Abdülcelil b.  Bahâaddin meclis-i şer‘-i hatîrde tereke-i müteveffâ-yı mezkûra 
vâzı‘u’l-yed olan merkūme Selimeşah ve Halime ve Server taraflarından zik-
ri âtî husûsa vekîl olup ber nehc-i şer‘î ve tarîk-i mer‘î üzre vekâleti sâbite olan 
mezbûr es-Seyyid Hüseyin Çelebi mahzarında ikrâr ve takrîr-i kelâm edip 
müteveffâ-yı mezkûrun akār ve nukūd ve menkūl ve esâs-ı beyt ve evânî-i 
nühâsiyye ve gayr-ı nühâsiyye ve bi’l-cümle ism-i mal ıtlâk olunur cemî‘ tereke-
sinden müvekkilem mezbûre Müşerrefe’ye bi hasebi’l-irsi’ş-şer‘î isâbet ve intikāl 
eden rub‘ hisse-i şer‘iyyesini mezkûrûndan taleb ve da‘vâ eylediğimde vesâtat-ı 
muslihîn ile da‘vâ-yı meşrûhadan mezkûrun beni on iki bin beş yüz akçe üze-
rine inşâ-i akd-i sulh eylediklerinde ben dahi sulh-ı mezbûru kabûl ve bedel-i 
sulh olan meblağ-ı mezbûr on iki bin beş yüz akçeyi mahmiye-i mezbûrede 
Altıpoğaca vakfından olup müvekkilem mezbûre Selimeşah’ın icâre-i mu‘accele 
ve müeccele-i ma‘lûmeteyn ile taht-ı tasarrufunda olup mahalle-i mezbûrede 
vâki‘ etrâf-ı erba‘ası Şâhin ve Altuncu Mehmed Çelebi menzilleri ve tarîk-i hâs 
ve tarîk-i âm ile mahdûd bir beyt-i ulvî ve tahtında bir camcı dükkânı ve beyt-i 
süflîyi hâvî menzili izn-i mütevellî-i vakf-ı mezbûr ile mezkûre Selimeşah’dan 
on iki yük beş yüz akçe bedel mukābelesinde müvekkilem mezbûre Müşerrefe 
tefevvüz ve kabûl ve kabz edip ol vechile müvekkilem mezbûre Müşerrefe’nin 
mezkûre Selimeşah’a deyni olan bedel-i mezkûr on iki bin beş yüz akçeyi 
takās edip ol dahi mukāssa ve kabûl eyledi ba‘de’l-yevm tereke-i mütevveffâ-yı 
merkūmeye müte‘allika olan cemî‘ da‘vâdan verese-i mezbûreyi ibrâ eyledim 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Mustafa Efendi b.  Abdünnebî, Halil Beşe b.  Cuma, Yakub Beşe 
b. Yusuf, Hacı Durmuş b. Habîb, Hasan Çelebi b. Bayram ve gayruhüm.

1155 [119b-2] Hatice bt. Mehmed’in hür ana ve babadan doğduğu
Mahrûse-i Galata a‘mâlinden el-Hâc Hüsrev mahallesinde sâkine işbu açık kaş-
lı gök elâ gözlü orta boylu râfi‘atü hâze’l-kitâb Hatîce bt.  Mehmed nâm hür-
reme mahfil-i kazâda kendiye rakīk olmak üzre vâzı‘u’l-yed olan Receb Bey 
b.  Mustafa mahzarında üzerine takrîr ve da‘vâ edip ben firâş-ı hürriyetde 
mütevellîde olmuş hürretü’l-asl olup bana ve ebeveynime kat‘â rık târî olma-
mışken, mezkûr Receb Bey bana rakīk olmak üzre vaz‘-ı yed eder, ba‘de’s-suâl 
mezbûr Receb Bey cevâbında müdde‘iyye-i mezbûre Hatîce’yi işbu hâzır bi’l-
meclis Ahmed b. Ali’den on iki bin üç yüz akçe semen-i makbûza iştirâ ve kabz 
edip mülk-i müşterâ câriyem olmak üzre vaz‘-ı yed ederin deyû vech-i muhar-
rer üzre hürretü’l-asl olduğunu inkâr edicek müdde‘iyye-i mezbûre Hatîce’den 
sıdk-ı makālini mübeyyine beyyine taleb olundukda udûl-i müslimînden olup 
mahalle-i mezbûre sükkânından Aydın Bey b. Mükerrem ve kasaba-i mezbûrede 
Zincirlikuyu mahallesinden Hasan Bey b.  Mustafa ve Hacı Şaban mahallesin-
den Ahmed b.  Hamza nâm kimesneler li ecli’ş-şehâde meclis-i şer‘a hâzırûn 
olup isre’l-istişhâd fi’l-vâki‘ işbu müdde‘iyye Hatîce bt.  Mahmud firâş-ı hürri-
yetde mütevellîde olmuş hürretü’l-asıldır, biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiyye şehâdetleri makbûle olmağın Câmi‘ü’l-fusleyn’inin kırkıncı 
faslında, “şehidâ ennehû hürrü’l-asl vülide an firâşi’l-hürriyeti ve lem yeşhedâ 
ennehû alâka? hürren ve şehidâ!” ennehû hürrü’l-asîl ve lem yezîdâ aleyhi 
fe-eftâ kesîrün min meşâyihinâ bi sıhhatihî fe-inne Muhammeden zükere fî 
kitâbi’l-velâ’-i ve eşhedâ ennehû hürrü’l-asl iktefâ bihî deyû mastûr ve mukay-
yed olduğu ecilden, mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Mehmed Çavuş b.  Abdullah, Abdülkerim b.  Bâli, Hasan b.  Bâli, 
Mehmed b. Abdullah ve gayruhüm.

1156 [120a-1] Kadı Mehmed Efendi’nin Derviş Ali mahallesindeki evini 
Ahmed Efendi’ye sattığı
Husûs-ı âti’l-beyânın mahallinde tahrîri iltimâs olunmağın, cânib-i şer‘-i celîl-i 
lâzımü’t-tebcîlden Mevlânâ Ömer Efendi b. İsmail irsâl olunup ol dahi mahmiye-i 
İstanbul’da Efdalzâde mahallesi sükkânından kıdvetü’l-müderrisîni’l-kirâm 
Hamîd Efendi b. Mustafa Efendi’nin menziline varıp zeyl-i kitâbda isimleri mastûr 
olan müslimîn mahzarlarında akd-i meclis-i şer‘-i mübîn eyledikde meclis-i 
ma‘kūd-ı mezbûrda mahmiye-i merkūmede Derviş Ali mahallesi sâkinlerinden 
olup Mısr-ı Kahire kuzâtından olan Mehmed Efendi b.  Ahmed Efendi işbu 
sâhibü’l-kitâb umdetü’l-müderrisîni’l-kirâm zübdetü’l-muhakkikīni’l-fihâm 
Ahmed Efendi b.  Hasan Efendi mahzarında ikrâr ve takrîr-i kelâm edip silk-i 
mülk-i sahîhimde münselik olup yine mezbûr Derviş Ali mahallesinde vâki‘ 
bir tarafdan umdetü’l-mevâliyyü’l-izâm Yakub Efendi mülkü ve bir tarafdan 
müşterî-i mezbûr mülkü ve bir tarafdan dahi ba‘zan müşterî-i mezbûr mülkü ve 
ba‘zan Ömer Beşe tasarrufunda olan menzil ve bir tarafı tarîk-i âm ile mahdûd, 
dâhiliyyesi iki bâb fevkānî oda ve bir sofa ve bir kenîf ve tahtânî bir mutfak ve 
bir kenîf ve avlu ve hâriciyyesi fevkānî iki oda ve bir sofa ve bir kenîf ve ahır 
ve bi’r-i mâ ve zât-ı eşcâr-ı müsmire ve gayr-ı müsmire bahçeyi müştemil mülk 
menzili nakd-i râyic fi’l-vakt yüz elli bin akçeye bey‘-i bât-ı sahîh-i şer‘î ile bey‘ 
ve teslîm edip ol dahi iştirâ ve kabûl ve kabz ve tesellüm eyledikden sonra se-
meni olan meblağ-ı mezbûr yüz elli iki bin akçeyi bi’t-tamâm yedlerinen alıp 
kabz eyledim ba‘de’l-yevm menzil-i mahdûd-ı mezbûr cemî‘ tevâbi‘ ve levâhıkı 
ve kâffe-i menâfi‘ ve merâfıkı ile müşterî-i mezbûr Ahmed Efendi hazretlerinin 
mülk-i müşterâsı olmuşdur keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’l-vicâhî vâki‘ hâli Mevlânâ-yı mezbûr mahallinde tahrîr, ba‘dehû 
ba‘s olunan Abdullah Çelebi b.  Abdullah ve Veli b.  Mahmud ile meclis-i şer‘-i 
hatîre gelip alâ vukū‘ihi ihbâr ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâlis aşer min Cemâziyelevvel sene 1074.
Şuhûdü’l-hâl: İftihârü’l-müderrisîni’l-kirâm Hamîd Efendi b.  (  ), mefharü’l-
müderrisîni’l-kirâm Edincikli Mehmed Efendi, Fahrü’l-eimme Ahmed Efendi 
b. Yusuf, Murad Çelebi, Yusuf Efendi b. Abdullah, Süleyman Beşe b. Halil ve gay-
ruhüm









1157 [120a-2] Kadı Mehmed Efendi b. Ahmed’in Ayşe bt. Sefer’e olan borcunu 
ödediğinden rehin bıraktığı evin rehninin kaldırıldığı
Husûs-ı âti’z-zikrin mahallinde tahrîri için gıbbe’l-iltimâs cânib-i şer‘-i mutah-
hardan Mevlânâ Ömer Efendi b. İsmail irsâl olunup ol dahi mahmiye-i İstanbul’da 
Efdalzâde mahallesi sükkânından fahrü’l-müderrisîni’l-kirâm Hamîd Efendi 
b.  Mustafa Efendi’nin menziline varıp zeyl-i rakīmde mastûr olan müslimîn 
mahzarlarında akd-i meclis-i şer‘-i kavîm eyledikde meclis-i ma‘kūd-ı mezbûrda 
mahmiye-i merkūmede Akşemseddin mahallesi sâkinelerinden Ayşe bt.  Sefer 
Efendi nâm hâtun Mısr-ı Kahire kuzâtından Mehmed Efendi b. Ahmed Efendi 
mahzarında ikrâr ve takrîr-i kelâm edip bundan [akdem] mezbûr Mehmed 
Efendi silk-i mülkünde münselik olup mahmiye-i merkūmede Derviş Ali ma-
hallesinde vâki‘ bir tarafdan umdetü’l-ulemâ’i’l-izâm Yakub Efendi mülkü ve bir 
tarafdan zübdetü’l-mehâdîmi’l-kirâm Hasan Efendizâde Ahmed Efendi mülkü 
ve bir tarafdan dahi ba‘zan mûmâ-ileyh Ahmed Efendi mülkü ve ba‘zan Ömer 
Beşe tasarrufunda olan menzil ve bir tarafdan tarîk-i âm ile mahdûd dâhiliyyesi 
fevkānî iki oda ve bir sofa ve kenîf ve tahtânî bir mutfak ve bir kenîf ve avlu ve 
hâriciyyesi iki fevkānî oda ve bir sofa ve bir kenîf ve ahır ve bi’r-i mâ ve zât-ı 
eşcâr-ı müsmire ve gayr-ı müsmire bahçeyi müştemil menzilini bin yüz yet-
miş guruş deyn mukābelesinde ba‘de’t-tahliyye yedime rehin vaz‘ ve teslîm ey-
lemiş idi hâlâ meblağ-ı mezbûr bin yüz yetmiş guruşu bi’t-tamâm yedinden alıp 
kabz eyleyip fekk-i rehin eyledim ba‘de’l-yevm menzil-i mahdûd-ı mezbûrda 
kat‘â alâka ve medhalim kalmadı dedikde gıbbe’t-tasdîki’l-mu‘teber vâki‘ hâli 
Mevlânâ-yı mezbûr mahallinde ba‘de’t-tahrîr ve ma‘an irsâl olunan Abdullah 
Çelebi b. Abdullah ve Veli b. Mahmud ile meclis-i şer‘-i hatîr-i lâzımü’t-tevkīre 
gelip alâ vukū‘ihi ihbâr ve takrîr etmeğin mâ vaka‘a bi’t-taleb ketb olundu
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûd[ü’l-hâl]: es-Sâbikūn.

1158 [120a-3] Ömer b. Turan’ın müteveffâ Yusuf Ağa b. Mahmud’un tek vârisi 
olduğunun sabit olduğu
Vilâyet-i Anadolu’da Of kazâsına tâbi‘ Kono nâm karye sükkânından işbu râfi‘ü’l-
kitâb Ömer b. Turhan dîvân-ı sa‘âdet-makrûnda ma‘kūd olan mahfil-i kazâda, fi’l-
asl karye-i mezbûreden olup bundan akdem vefât eden Yusuf Ağa b. Mahmud’un 
zâhirde vâris-i ma‘rûfu olmamağla cemî‘ terekesi cânib-i beytülmâle âid ol-
muşdur deyû hâlâ ordu-yı hümâyûnda başdefterdâr olan düstûr-ı mükerrem-i 
zîşân vezîr-i mükerrem-i âlî-mekân râkib-i huyûlü’l-mecdü ve’l-iclâl sâhib-i 
zuyûlü’l-izzü ve’l-ikbâl Ahmed Paşa taraf-ı şerîflerinden sâbitü’l-vekâle vekîli ve 
emr-i şerîf-i cihân-mutâ‘ ile kabza me’mûr olup tereke-i müteveffâ-yı mezbûra 
vâzı‘u’l-yed olan umdetü ashâbi’l-inşâ ve’l-inşâd zübdetü’l-ekârim ve’l-emcâd 
Kîsedâr oğlu Ali Efendi b.  Ahmed mahzarında üzerine takrîr-i da‘vâ edip 
ben müteveffâ-yı mezbûr Yusuf Ağa’nın li ebeveyn karındaşı olup babaları 
Mahmud ve anaları Şâfi nâm hâtun ve maskat-ı re’sleri zikr olunan Kono nâm 
karye ve müteveffâ-yı mezkûrun verâseti ancak bana münhasıra olup benden 
gayrı vârisi ve terekesine âhar müstahık yok iken cümle tereke-i müteveffâ-
yı mezbûra mezkûr Ali Efendi bi gayri hakkın vaz‘-ı yed [ve] bana teslîm et-
mez, suâl olunup kasr-ı yed ve bana teslîme mezkûr Ali Efendi’ye tenbîh olun-
mak matlûbumdur dedikde gıbbe’s-suâl mezkûr Ali Efendi cevâbında tereke-i 
müteveffâ-yı mezbûra vaz‘-ı yedini ikrâr, lâkin vech-i meşrûh üzre müdde‘î-i 
mezkûrun verâsetin inkâr edicek müdde‘î-i mezbûrdan verâsetini mübeyyine 
beyyine taleb olundukda udûl-i müslimînden olup karye-i mezbûre ahâlîsinden 
olup mahmiye-i İstanbul’da Şehzâde câmi‘-i şerîfi kurbunda sâkin Mustafa Ağa 
b. Hüseyin ve Sultan Bayezid kurbunda sâkin Osman Ağa b. Ömer Davudpaşa 
Hânında sâkin İbrahim Ağa b.  Kurt nâm kimesneler li ecli’ş-şehâde meclis-i 
şer‘a hâzırûn olup isre’l-istişhâd fi’l-vâki‘ müdde‘î-i mezbûr Ömer müteveffâ-
yı mezkûr Yusuf Ağa’nın li ebeveyn karındaşı oğlu ve bi’l-usûbeti’n-nesebiyye 
vâris olup müdde‘î-i mezbûr Ömer’in babası mezkûr Turhan ile müteveffâ-yı 
mezkûr Yusuf Ağa li ebeveyn karındaşlar babaları mezbûr Mahmud [120b] ve 
anaları mezbûre Şâfi Hâtun ve maskat-ı re’sleri karye-i mezbûredir, müteveffâ-
yı mezkûrun verâseti ancak müdde‘î-i mezkûr Ömer’e münhasırdır ve bundan 
gayrı vâris ve terekesine âhar müstahık olduğu ma‘lûmumuz değildir. Biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebince ba‘de’l-hükm mâ vaka‘a bi’t-taleb ketb olundu.
Fi’l-yevmi’t-tâsi‘ min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-izâm ve’l-e‘âlî Receb Efendi b. Himmet, Umdetü erbâbi’t-
tahrîr ve’l-kalem Mehmed Efendi Tezkireci-i Mâliye, Ahmed Ağa b.  Mehmed, 
Ali Ağa b. Hüseyin, Ebûbekir Bey b. Bâli, Nasûh Beşe b. İbrahim ve gayruhüm.

1159 [120b-1] Receb Beşe b. Mehmed’in vefat eden Şerbetçi Kirkor v. Simavi’de 
olan alacağının vârislerinden tahsili
Tüccâr tâifesinden Receb Beşe b.  Mehmed nâm kimesne tarafından meblağ-ı 
câi’z-zikri da‘vâ ve taleb ve ahz u kabza vekîl olup el-Hâc Kenan b.  Abdullah 
ve Hüseyin Beşe b. Hamza nâm kimesneler şehâdetleri ile şer‘an vekâleti sâbite 
olan Mehmed Çelebi b. Muharrem nâm kimesne meclis-i şer‘-i hatîr-i lâzımü’t-
tevkîrde Mahmiye-i İstanbul’da Tahtakale kurbunda Şerbetçi iken bundan ak-
dem hâlik olan Kirkor v. Simavi nâm zimmînin verâseti zevce-i metrûkesi Gül 
bt. Bedros’a ve sulbî kebîr oğulları İstakız ve Simavi ve sulbî sagīr oğulları Serkis 
ve Karabet ve Dago’ya münhasıra olduğu şer‘an zâhir ve müte‘ayyin oldukdan 
sonra hâlik-i mezbûrun terekesine vâzı‘u’l-yed olan mezbûrân İstakız ve Simavi 
muvâcehelerinde üzerlerine bi’l-vekâle da‘vâ ve takrîr-i kelâm edip müvekki-
lim merkūm Receb Beşe’nin hâlik-i merkūm zimmetinde yedine müşterâ ve 
makbûz [ve] vezni beynlerinde ilm-i şer‘î ile ma‘lûm siyah üzüm semeninden 
yüz yirmi bin akçe hakkı olup hattâ hâlik-i merkūm hayâtında müvekkilem 
merkūme vech-i muharrer üzre siyah üzüm semeninden yüz yirmi bin akçe 
deyni olduğunu huzûr-ı müslimînde kirâren ve mirâren ikrâr eyledikden sonra 
meblağ-ı mezbûru kable’l-edâ hâlik olmağla zimmetinde kalmışdır hâlâ tereke-i 
vâfiyyesine vâzı‘u’l-yed olan mezbûrândan bi’l-vekâle taleb ederim, suâl olunsun 
dedikde gıbbe’s-suâl ve’l-inkâr vekîl-i mezbûr Mehmed Çelebi’den müdde‘âsını 
mübeyyin beyyine taleb olundukda udûl-i ricâlden olup mahmiye-i mezbûrede 
Tahtakale kurbunda Çörekçi tâifesinden Ali Çelebi b. Mustafa ve Mehmed Çelebi 
b. Kenan ve Hüseyin Beşe b. Ahmed nâm kimesneler li ecli’ş-şehâde meclis-i şer‘a 
hâzırûn olup istişhâd olunduklarında, fi’l-vâki‘ hâlik-i mezbûr Kirkor hayâtında 
zikr olunan siyah üzüm semeninden müvekkil-i merkūm Receb Beşe’ye zimme-
timde yüz yirmi bin akçe deynim vardır deyû ikrâr ve bizi işhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti’ş-şerâiti’l-kabûl şehâdetleri makbûle olduk-
dan sonra merkūm Ali için meblağ-ı mezbûru hâlik-i merkūmun terekesinden 
vekîl-i mezbûr Mehmed Çelebi’ye edâya merkūmân İstakız ve Simavi’ye tenbîh 
birle mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel li sene erba‘a ve seb‘în ve elf.
Şuhûdü’l-hâl: Ahmed Çelebi b.  Mahmud, Abdi Çelebi b.  Receb, Şükrullah 
b. Mustafa, Muharrem Çelebi b. Abdullah Çelebi, Mehmed Çelebi b. Abdullah, 
Ahmed b. Abdülcebbar ve gayruhüm.

1160 [120b-2] Fâtıma bt. Hüseyin’in terekesi için vasiyeti
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘-i mutah-
hardan Mehmed Efendi b. Ahmed irsâl olunup ol dahi mahmiye-i İstanbul’da Şeyh 
Muhyiddin mahallesinde Fâtıma bt. Hüseyin nâm hâtunun sâkine olduğu menzi-
le varıp zeyl-i kitâbda mastûrü’l-esâmî olan müslimîn huzûrlarında akd-i meclis-i 
şer‘-i şerîf eyledikde mezkûre Fâtıma Hâtun, Mehmed Efendi b.  Abdüssettâr 
el-imâm ve Hasan Hoca b.  Mustafa ta‘rîfleri ile zâtı mu‘arrefe oldukdan sonra 
meclis-i ma‘kūd-ı mezbûrda el-Hâc Mustafa b.  Abdullah mahzarında takrîr-i 
kelâm edip bi emrillâhi te‘âlâ dâr-ı fenâdan dâr-ı bekāya intikāl eylediğimde cemî‘ 
malımın sülüsü ihrâc olunup techîz ve tekfîn ve levâzım-ı defin ve sâir vücûh-ı 
hayrâta harc u sarf olunup bâkīsi li eb kız karındaşım oğlu olup zî-rahm cihetin-
den hasren vârisim olan Hüseyin Ağa b. Ahmed Ağa’ya irsâl ve îsâl oluna deyû va-
siyyet ve bu vesâyâmı tenfîze mezbûr el-Hâc Mustafa’yı vasiyy-i muhtâr nasb ve 
ta‘yîn eyledim dedikde mezbûr el-Hâc Mustafa dahi vesâyet-i merkūmeyi kabûl 
ve hizmet-i lâzımesini edâya ta‘ahhüd eylediğini Mevlânâ-yı mezbûr mahallinde 
tahrîr ve ba‘dehû meclis-i şer‘a gelip ma‘an irsâl olunan Mehmed b. Abdullah alâ 
vukū‘ihi ihbâr ve takrîr etmeğin mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Fahrü’l-eimme es-Seyyid Lütfullah Çelebi el-İmâm, Dilaver Hoca 
b.  Abdullah el-Müezzin, Abdurrahman Dede b.  Nasûh, İvaz Çelebi b.  Halil, 
Mehmed Çelebi b. Mahmud ve gayruhüm.

1161 [121a-1] Ayşe bt. Seyyid Ahmed’in mülk menzilini el-Hâc İsâ 
b. Himmet’e sattığı
Mahmiye-i İstanbul’da Akşemseddin mahallesi sâkinelerinden Ayşe bt.  Seyyid 
Ahmed nâm hâtun meclis-i şer‘-i hatîr-i lâzımü’t-tevkīrde işbu sâhibü’l-kitâb 
el-Hâc İsâ b.  Himmet mahzarında takrîr-i kelâm edip silk-i mülk-i sahîhimde 
münselik olup mahalle-i mezbûrede vâki‘ bir tarafı Osman Çelebi mülkü ve bir 
tarafı müşterî-i mezbûr el-Hâc İsâ mülkü ve bir tarafı ba‘zan imâma meşrûta 
vakıf menzil ve ba‘zan benim âhar mülk menzilim ve bir tarafı ba‘zan Mustafa 
Beşe ve ba‘zan tarîk-i hâs ile mahdûd ve fevkānî iki oda damlalıkları ile ve 
tahtânî iki oda ve bi’r-i mâyı ve cüneyneyi müştemil menzili nakd-i râyic fi’l-
vakt yirmi beş bin akçeye bey‘-i bâtt-ı sahîh-i şer‘î ile bey‘ ve teslîm edip ol 
dahi iştirâ ve kabûl ve kabz ve tesellüm eyledikden sonra semeni olan meblağ-ı 
merkūm yirmi beş bin akçeyi bi’t-tamâm yedinden alıp kabz eyledim ba‘de’l-
yevm menzil-i mahdûd-ı mezbûr cemî‘ tevâbi‘ ve levâhıkı ile müşterî-i merkūm 
el-Hâc İsâ’nın mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’l-vicâhî mâ vaka‘a bi’t-taleb ketb olundu.
Fi’l-yevmi’r-râbi‘ aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Abdurrahman Efendi b.  eş-Şeyh Ahmed el-İmâm, Halil Çelebi 
el-Müezzin, Mehmed b. Hasan, Mehmed b. Hüseyin el-İmâm, Ramazan b. Şaban, 
İbrahim Çelebi, Mustafa b. Hasan, Mustafa b. Mehmed, Ahmed b. Abdi, Hasan 
Bey bevvâb-ı sultânî, Abdi Çelebi b. Hüseyin, Mehmed [b.] Ramazan.









1162 [121a-2] Nalçacı taifesinden Oruc b. Mustafa’nın Sultan Selim Çarşısı’nda 
açmış olduğu dükkânı kapatması
Mahmiye-i İstanbul’da Nalçacılarb.  Mehmed ve şeyhleri el-Hâc Ahmed b.  el-Hâc Mehmed ve ehl-i hibrele-
ri es-Seyyid Sadi Çelebi b.  es-Seyyid Nurullah ve es-Seyyid Mustafa Çelebi 
b.  es-Seyyid Ali ve Yiğidbaşıları Yusuf Beşe b.  Abdullah mahfil-i kazâda, 
tâife-i mezbûreden Oruc b.  Mustafa mahzarında her biri takrîr-i kelâm edip 
kadîmden olan Nalçacıdimizde müte‘addid evâmir-i şerîfe var iken mezkûr Oruc olugelmişe muhâlif 
mahmiye-i mezbûrede kadîmden olmayan Sultan Selim çarşısında Nalçacı 
dükkânı açmağla beynimizde küllî ihtilâle bâ‘is olmuşdur suâl olunup yedimiz-
de olan emr-i şerîf mûcebince dükkândan çıkıp, kadîmden olan dekâkînden bi-
rine geçmeğe mezbûr Oruc’a tenbîh olunmak matlûbumuzdur deyû bin altmış 
iki senesi Cemâziyelevvelisi evâili ile müverraha tuğrâ-yı garrâ-yı sultânî ile 
mücellâ emr-i şerîf-i cihân-mutâ‘ ibrâz ve mezkûr Oruc muvâcehesinde kırâ’at 
ve istintâk olundukda mazmûn-ı emr-i şerîfi ve zikr olunan dükkân ihdâs ettiği-
ni mu‘terif olmağın ber mûceb-i emr-i şerîf muhdes olan dükkân-ı mezbûrdan 
çıkıp kadîmden olan dekâkînden birine nakle mezbûr Oruc’a tenbîh birle mâ 
vaka‘a bi’t-taleb ketb olundu.
Fi’l-yevmi’l-âşir min Cemâziyelevvel sene 1074.
Şuhûdü’l-hâl: Abdi Çelebi b.  Hüseyin, Şükür b.  Mustafa, Baba Resûl b.  Rıdvan, 
Ahmed Çelebi b. Mahmud ve gayruhüm.

1163 [121a-3] Vefat eden es-Seyyid Veli Çelebi b. Seyyid Nasûh’un kölesi Yusuf 
b. Abdullah’ı vârislerinin azat ettiği
Mahmiye-i İstanbul’da Müftü Ali Çelebi mahallesi sükkânından olup tarîk-i 
hâcc-ı şerîfde vefât eden es-Seyyid Veli Çelebi b.  es-Seyyid Nasûh’un verâseti, 
zevce-i metrûkesi Müşerrefe bt. Abdullah nâm hâtun ve li ebeveyn er karındaş-
ları es-Seyyid Hüseyin Çelebi ve es-Seyyid Bâli Çelebi’ye ve li üm kız karındaş-
ları Selver ve Selime ve Halime’ye ve vâlidesi Şahselime bt.  Halil nâm hâtuna 
münhasıra olduğu şer‘an zâhir ve müte‘ayyin oldukdan sonra mezbûr es-Seyyid 
Hüseyin Çelebi kendi tarafından asâleten ve zevce-i merkūme Müşerrefe ve kız 
karındaşları merkūmât Selver ve Selime ve Halime ve vâlidesi mezbûre Şahselime 
taraflarından husûs-ı âti’l-beyânı ikrâra sâbitü’l-vekâle vekîlleri olmağla 
vekâleten ve mezbûr es-Seyyid Bâli Çelebi dahi asâleten meclis-i şer‘-i hatîr-i 

 Metinde “Na‘çalacılar”.
 Metinde “Na‘çalacı”.
lâzımü’t-tevkīrde müteveffâ-yı merkūmun abd-i memlûkü olup merkūmuna ir-
sen intikāl eden işbu orta boylu, açık kaşlı, sarı elâ gözlü Lehiyyü’l-asl şâbb-ı 
emred Yusuf b.  Abdullah nâm abd-i memlûkümüzü asâleten ve vekâleten has-
beten lillâhi te‘âlâ ve taleben li merzâti Rabbihi’l-a‘lâ tahrîr ve i‘tâk ve silk-i 
ahrâr-ı asliyyîne ilhâk ve idrâc eyledik ba‘de’l-yevm mezbûr Yusuf sâir ahrâr-ı 
asliyyîn gibi hür olup üzerinde hakk-ı velâdan gayrı hakkımız bâkī kalmadı de-
diklerinde, mâ hüve’l-vâki‘ bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Fahrü’l-eimme el-Hâc Sâlih Efendi b. Sâlih, es-Seyyid Abdülfettah 
Çelebi b. es-Seyyid Hasan, Ali Çavuş b. Murtaza, Mehmed Çelebi b. Veli, Receb 
Çelebi b. Hasan ve gayruhüm.

1164 [121a-4] Bozacı Yuvan v. Niko’yu rencide etmemeleri hususunda Mehmed 
Beşe b. Murad ve Tanaş v. Yani’ye tembih olunduğu
Bozacı tâifesinden işbu hâmilü’s-sifr Yuvan v.  Niko nâm zimmî mahfil-i kazâda 
tâife-i mezkûrenin kethüdâları Mehmed Beşe b.  Murad ve ehl-i hibreleri Tanaş 
v. Yani mahzarlarında takrîr-i kelâm edip mukaddemâ ben Balat’da bozacı olmağ-
la bin yetmiş üç senesine mahsûb olmak üzre tâifemize tarh olunan ordu ve kü-
rekçi ve sâir şâkkadan cümle tâifemizin hesâbları üzre rızâ ve ma‘rifetleriyle his-
semize isâbet eden cem‘an yirmi kıt‘a esedî guruşu kethüdâmız mezkûr Mehmed 
Beşe’nin emriyle mezkûr Tanaş’a teslîm edip sene-i mezbûrede tarh olunan cemî‘ 
tekâlîfden üzerimizde alacakları kalmadıkdan sonra zikr olunan Balat’da olan 
bozahâneden çıkıp kethüdâmız mezkûr Mehmed Beşe ve ehl-i hibremiz Tanaş 
ile tâifemizin cemî‘ ihtiyârlarının rızâ ve ma‘rifetleriyle sene-i mezbûre Şevvâlü’l-
mükerreminin yirminci gününde Lütfi Paşa çarşısında vâki‘ bozahâneye ücretle 
geçip bozacılık işlerken mezkûrân Mehmed Beşe ve Tanaş sen âhar bozahâneye 
nakl eyledin sene-i mezbûreye mahsûb olmak üzre mukaddemâ bize tarh olu-
nan ordu ve kürekçi ve sâir tekâlîf-i şâkkadan tekrâr hissene isâbet edeni ver, 
muhâlefet edersen seni ehl-i örfe gammaz edip sana bozacılık işletmeziz deyû 
beni tahvîf ve rencîde ederler suâl olunup men‘ u def ‘ olunmak matlûbumdur 
dedikde gıbbe’s-suâl mezkûrân Mehmed Beşe ve Tanaş [cevâblarında], kaziyye 
bâlâda tafsîli mürûr ettiği vech üzre idiğine her biri mukır ve mu‘terif olmağın 
ba‘de’l-yevm vech-i meşrûh üzre mezkûr Yuvan’ı tahvîf ve rencîde etmemek üzre 
mezkûrân Mehmed Beşe ve Tanaş’a tenbîh birle mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Abdülkerim Ağa b.  (  ), Ahmed Çelebi b.  Mahmud, Abdi Çelebi 
b. Hüseyin ve gayruhüm.









1165 [121b-1] Sariye v. Faholli’nin Dimitri v. Yani’de olan alacağını 
taksitlendirdiği
Mahmiye-i İstanbul’da Portakal cemâ‘atinden işbu hâmilü’s-sifr Sariye v. Faholli 
nâm yahudi meclis-i şer‘-i hatîr-i lâzımü’t-tevkīrde mahrûse-i Üsküdar’a tâbi‘ 
Çengel nâm karyede sâkin Dimitri v. Yani mahzarında ikrâr ve i‘tirâf edip mezbûr 
Dimitri zimmetinde cihet-i deyn-i şer‘îden on üç bin beş yüz akçe hakkım olup 
meblağ-ı mezbûru mezkûr Dimitri yedinden taleb ve da‘vâ eylediğimde bey-
nimizde münâza‘ât-ı kesîre vukū‘undan sonra vesâtat-ı muslihîn ile da‘vâ-yı 
meşrûhamdan mezbûr Dimitri’yi beş bin yedi yüz akçe üzerine inşâ-i akd-i sulh 
eyledikde ben dahi sulh-ı mezbûru kabûl ve bedel-i sulh olan meblağ-ı mezbûr 
beş bin yedi yüz akçeyi ayda üçer yüz akçe vermek üzre on dokuz ay tamâmına 
değin te’cîl edip mezkûr Dimitri dahi ecel-i mezbûru kabûl eyledi ba‘de’l-yevm 
meblağ-ı müeccel-i mezkûr beş bin yedi yüz akçeden mâ‘adâ mezbûrun zim-
metini ibrâ-i âm ile ibrâ ve iskāt eyledim dedikde gıbbe’t-tasdîki’l-mu‘teber mâ 
vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene 1071.
Şuhûdü’l-hâl: Mustafa Çavuş el-Mübâşir, Abdurrahman Çelebi b. ( ), Abdi Çelebi 
b. Hüseyin, Mustafa Çelebi b. İsâ ve gayruhüm.

1166 [121b-2] Vefat eden Kerime bt. Hasan’ın eşi Mustafa’nın, Ayşe bt. Mustafa 
aleyhindeki alacak davasından menedildiği
Mahmiye-i İstanbul’da Kâtib Mustafa mahallesinde sâkine iken bundan akdem 
vefât eden Kerime bt.  Hasan nâm hâtunun verâseti, zevci Mustafa ile li ebe-
veyn kız karındaşı Fâtıma’nın oğlu diğer Mustafa b.  Memişah nâm kimesne-
ye münhasıra olduğu şer‘an zâhir ve müte‘ayyin oldukdan sonra müteveffât-ı 
mezbûrenin zevci merkūm Mustafa Meclis-i şer‘-i hatîr-i lâzımü’t-tevkīrde 
işbu bâ‘isü’l-kitâb Ayşe bt.  Mustafa nâm hâtun mahzarında üzerine da‘vâ ve 
takrîr-i kelâm edip mezkûre Ayşe müteveffât-ı mezbûre Kerime’ye hâl-i mara-
zında mecnûne ve mu‘tekide olan diğer câriye-i memlûkesi olan Gülistan nâm 
câriyesini ve bir altın bileziğin kendiye vasiyyet eylemiş deyû fuzûlen ahz et-
mişdir. İhkāk-ı hak olunmasın taleb ederim, suâl olunsun dedikde gıbbe’s-suâl 
mezbûre Ayşe cevâbında müdde‘î-i merkūm Mustafa zikr olunan bileziği ve 
câriyeyi târih-i kitâbdan iki ay mukaddem benden taleb ve da‘vâ eyledikde 
vesâtat-ı muslihîn ile mezbûre Mustafa’yı iki bin akçe üzerine inşâ-i akd-i sulh 
eyledikde ol dahi sulh-ı mezbûru kabûl ve bedel-i sulh olan meblağ-ı mezbûru 
yedinden ahz u kabz eyledi deyû def ‘le mukābele edicek gıbbe’l-istintâk ve’l-
inkâr merkūme Ayşe’den def ‘-i mezbûrunu mübeyyine beyyine taleb olundukda 
udûl-i müslimînden olup mahalle-i mezbûrede İmâm olan Ömer Efendi b.  İsâ 
ve Hasan Çelebi b. İbrahim nâm kimesneler li ecli’ş-şehâde meclis-i şer‘a hâzırân 
olup istişhâd olunduklarında, fi’l-vâki‘ mezbûr Mustafa târih-i kitâbdan iki ay 
mukaddem mezbûre Ayşe’den bir altın bilezik ve Gülistan nâm câriye da‘vâ ve 
taleb eyledikde vesâtat-ı muslihîn ile mezkûre Ayşe müdde‘î-i mezbûr Mustafa 
hissesinden bizim huzûrumuzda iki bin akçe üzerine inşâ-i akd-i sulh edip ol 
dahi sulh-ı mezbûru kabûl ve bedel-i sulh olan meblağ-ı mezbûr iki bin akçe-
yi mezkûre Ayşe yedinden bi’t-tamâm ahz u kabz eyledi biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘î-i merkūm Mustafa bî-vech mu‘ârazadan men birle mâ, vaka‘a bi’t-taleb 
ketb olundu.
Fi’l-yevm ( ) min Cemâziyelevvel li sene 1071.
Şuhûdü’l-hâl: Molla Ahmed b.  el-Müezzin, mumcu Mustafa Çelebi, el-Hâc Ali 
b. Abdullah, Veli b. Mahmud, Mehmed b. Ramazan, ve gayruhüm.

1167 [121b-3] Vefat eden Yani’nin vârislerinden Manol ve Oroka bt. Toroham’ın 
Nikola v. Pireşkova aleyhindeki alacak davalarında haksız oldukları
Mahmiye-i İstanbul’da Ali Paşa-yı Atîk mahallesinde sâkin iken bundan ak-
dem hâlik olan Yani nâm zimmînin bi’l-inhisâr vârisleri olup kendi nefsin-
den asâleten ve hâlik-i mezbûrun sulbî oğlu Manol nâm sagīrin kıbel-i 
şer‘den mansûbe vasîsi olan zevce-i metrûkesi Oroka bt.  Toroham nâm 
nasrâniyye mahfil-i kazâda, işbu râfi‘ü’s-sifr Nikola v.  Pireşkov[a] nâm zimmî 
muvâcehesinde üzerine takrîr-i da‘vâ edip merhûme Kepenekçi Sinan vak-
fından olup mahalle-i mezbûrede vâki‘ lede’l-ahâlî ma‘lûmü’l-hudûd vakıf 
menzil icâre-i mu‘accele-i ma‘lûme ve ayda yirmi beş akçe ücret-i müecce-
le ile hâlik-i merkūmun hayâtında taht-ı tasarrufunda iken mezbûr Nikola’ya 
izn-i mütevellî-i vakf-ı mezbûr ile menzil-i mezbûru on bin akçe bedel 
mukābelesinde ferâğ ve tefvîz ve teslîm edip bedel-i mezkûrun dört bin ak-
çesine hayâtında kabz edip altı bin akçeyi ahz etmeden hâlik olmağın irsen 
bize isâbet ve intikāl etmişdir hâlâ meblağ-ı mezbûru asâleten ve vesâyeten 
[taleb ederim dedikde], merkūm Nikola cevâbında kaziyye vech-i muhar-
rer üzre olup lâkin müdde‘î-i mezkûr on bin akçeyi hâlik-i mesfûr Yani’ye 
hayâtında tamâmen def ‘ ve teslîm ol dahi ahz u kabz edip meblağ-ı mezbûr 
mütâlebesinden zimmetim berî olmuşdur deyû def ‘le mukābele edicek gıbbe’l-
istintâk ve’l-inkâr mezkûr Nikola’dan def ‘-i mezbûrunu mübeyyine beyyine ta-
leb olundukda mahalle-i mezbûre sükkânından Todoş v.  Pireşkova ve Yakomi 
v. Yorgi ve Kolosi v. Atanaş nâm zimmîler li ecli’ş-şehâde meclis-i şer‘a hâzırûn 
olup isre’l-istişhâd fi’l-vâki‘ mezkûr Nikola bizim huzûrumuzda beheri merkūm 
on bin akçeyi hâlik-i mezbûr Yani’ye hayâtında ve kemâl-i akl u sıhhatinde def ‘ 
ve teslîm edip mezbûr Yani tamânen ahz u kabz edip biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm mâ vaka‘a bi’t-talebketb olundu.
Fi’l-yevmi’r-râbi‘ aşer min Cemâziyelevvel li sene 1074.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
b. Mustafa ve gayruhüm.

1168 [122a-1] Ahmed ve Mahmud b. Hasan’ın menzil ve arsasını Ali b. Mehmed 
ile eşi Meryem bt. Mehmed’e sattıkları
Mahmiye-i İstanbul’da Sultan Selim Hân -aleyhi’r-rahmeti ve’l-gufrân- câmi‘-i 
şerîfi kurbunda Çukurbostan mahallesi sükkânından Ahmed ve Mahmud 
b. Hasan nâm kimesneler meclis-i şer‘de işbu bâ‘isü’l-vesîka Ali b. Mehmed ile 
zevcesi Meryem bt. Mehmed mahzarlarında ikrâr ve takrîr-i kelâm edip arsa-
sının merhûm eş-Şeyh Yavsi vakfına senede seksen akçe mukāta‘a-i kadîmesi 
olup mahalle-i mezbûrede vâki‘ bir tarafı Ahmed b.  Mehmed tasarrufunda 
olan menzile ve bir tarafı Haffâf Veli tasarrufunda olan menzile ve bir ta-
rafı zikr olunan bostana ve bir tarafı tarîk-i hâssa müntehî iki bâb fevkānî 
oda ve tahtında ahır ve havlu ve su kuyusunu ve kenîfi ve bahçeyi müşte-
mil olup babamız merkūm Hasan’dan ikimize iştirâken intikāl eden ebniye-i 
memlûkemizi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
merkūmân Ali ile Meryem’e yirmi bir bin iki yüz nakd-i râyic fi’l-vakt akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
anlar dahi vech-i muharrer üzre iştirâ ve kabûl ve kabz ve tesellüm eyledik-
lerinden sonra semeni olan meblağ-ı mezbûr yirmi bir bin iki yüz akçeyi 
merkūmân Ali ve Meryem yedlerinden tamâmen ahz u kabz ettikden son-
ra arsasına dahi ma‘rifet-i mütevellî-i vakf-ı mezbûr ile ferâğ ve tefvîz, anlar 
dahi tefevvüz ve kabûl eylediler ba‘de’l-yevm ebniye-i merkūme mersûmânın 
mülk-i müşterâları ve arsa-i mezbûre hakk-ı müfevvazları olmuşdur keyfe 
mâ yeşâ’ ve yahtâr mutasarrıf olsunlar dediklerinde, gıbbe’t-tesâdukı’ş-şer‘î 
mâ vaka‘a bi’t-taleb ketb olundu.
Fi’l-yevmi’l-hâmis aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Receb Çelebi b.  Süleyman, Ali Efendi b.  Mehmed el-İmâm, 
İbrahim Çelebi b. Mehmed, Mehmed Çelebi b. Halil, Bayram b. Mustafa ve gay-
ruhüm.









1169 [122a-2] Yako v. İlya’nın Sariye v. Faholli’de keçi derisi bedelinden dolayı 
alacağı olduğu
Mahmiye-i İstanbul’da Dimetoka cemâ‘atinden Yako v. İlya nâm yahudi mahfil-i 
kazâda Portakal cemâ‘atinden Sariye v. Faholli nâm yahudi muvâcehesinde üze-
rine da‘vâ ve takrîr-i kelâm edip târih-i kitâbdan bir sene mukaddem keçi deri-
si iştirâ edivermek için mezkûr Sariye’ye otuz bin akçe vermişdim. Zikr olunan 
derileri bana iştirâ etmemeğin, hâlâ meblağ-ı mezbûru mezkûrdan taleb ederin 
suâl olunsun dedikde gıbbe’s-suâl mezbûr Sariye cevâbında fi’l-vâki‘ müdde‘î-i 
mezkûrdan keçi derisi iştirâ edivermek için meblağ-ı mezbûr otuz bin akçe-
yi ahz u kabz edip sâlifü’z-zikr derileri iştirâ edivermemişimdir deyû tav‘an 
mu‘terif olmağın mûcebince meblağ-ı mezbûru müdde‘î-i mezbûr Yako’ya edâ 
ve teslîme mezkûr Sariye’ye tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelevvel li sene 1074.
Şuhûdü’l-hâl: Mustafa Çavuş el-Mübâşir, Abdi Çelebi b. Hüseyin, Abdurrahman 
Çelebi b. Bâli, Şükrullah b. Mustafa ve gayruhüm.

1170 [122a-3] Vefat eden Yasef v. Mosi’nin terekesinin üçte birinin vasiyeti 
gereği kız karındaşının oğlu Mehmed Çavuş’a ait olduğu
İşbu kitâb-ı sıhhat-nisâbın sâhibi Mehmed Çavuş nâm mühtedî, meclis-i şer‘-i 
hatîr-i lâzımü’t-tevkīrde kurâ-yı Edirne cemâ‘atinden olup bundan akdem hâlik 
olan Yasef v.  Mosi nâm yahudinin hasren vârisi ve terekesine vâzı‘u’l-yed olan 
hâlik-i mezbûrun kız karındaşı oğlu Avraham v. Mosi nâm yahudi muvâcehesinde 
üzerine da‘vâ ve takrîr-i kelâm edip hâlik-i mezbûrun yetmiş târihinde hâl-i 
hayâtında ve kemâl-i sıhhatinde cemî‘ tasarrufâtı nâfiz olduğu hâlde hâlik ol-
duğumda cemî‘ malımın sülüsü kız karındaşım oğlu mühtedî Mehmed Çavuş’a 
verile deyû vasiyyet edip musırran alâ îsâ’ihî mürd olmağla alâ mûcebi vasiy-
yet malının sülüsünü terekesine vâzı‘u’l-yed olan merkūm Avraham’dan taleb 
ederim, suâl olunup alıverilmek matlûbumdur dedikde gıbbe’s-suâl ve’l-inkâr 
müdde‘î-i mezbûr mühtedî Mehmed Çavuş’dan müdde‘âsını mübeyyine beyyi-
ne taleb olundukda cemâ‘at-i mezbûreden olup udûl-i ricâlden olan Menahem 
v. Alazar ve diğer Menahem v. Kalo ve Yehûda v. Mihail nâm kimesneler li ecli’ş-
şehâde meclis-i şer‘a hâzırûn olup istişhâd olunduklarında, fi’l-vâki‘ hâlik-i 
mezbûr Yasef hâl-i hayâtında bin yetmiş senesinde bizim huzûrumuzda hâlik ol-
duğumda cemî‘ malımın sülüsü kız karındaşım oğlu mühtedî Mehmed Çavuş’a 
verile deyû vasiyyet edip musırran alâ îsâ’ihî mürd olup alâ mûcebi vasiyyetihî 
hâlik-i mezbûrun terekesinin sülüsü mezbûr mühtedî Mehmed Çavuş’a isâbet 
ve intikāl eylemişdir. Biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle olmağın mûcebiyle ba‘de’l-hükm mâ vaka‘a bi’t-taleb ketb 
olundu.
Fi’l-yevmi’s-sâbi‘ aşer min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Şükrullah Bey 
b. Mustafa, Veli b. Mahmud, Mehmed b. Ramazan, Abdülbâkī Efendi el-Müezzin, 
Usta Ali el-hallâk, Gazanfer b. Tevekkül.

1171 [122a-4] Vefat eden Dimitraki v. Kosta’nın oğlu Mihalaki’nin on beş 
yaşına girdiğinin tescili
Mahmiye-i İstanbul hısn-ı ebvâbından Fenerkapısı hâricinde Karabaş mahalle-
sinde sâkin iken bundan akdem hâlik olan Dimitraki v.  Kosta nâm zimmînin 
sulbî oğlu olup on beş yaşını tahmîl eylediği velâdetine vâkıf ve âlimler olan 
mahrûse-i Galata’da Kalkancılar mahallesi sükkânından Petro v.  Mihal ve 
Mihal v. Hürmüz ve Mihal v. Yanaki nâm zimmîler ihbârları ile müte‘ayyin olan 
Mihalaki nâm şâbb-ı emred meclis-i şer‘-i hatîr-i lâzımü’t-tevkīrde ben bir sene 
mukaddem bâliğ oldum deyû vech-i şer‘î üzre bülûğuna ikrâr ve i‘tirâf etmeğin 
mâ vaka‘a bi’t-taleb ketb olundu.
Fî gurreti Cemâziyelevvel li sene 1074.
Şuhûdü’l-hâl: Hasan Çelebi el-Hammâmî, Hasan Beşe er-Râcil, Abdi Çelebi 
b. Hasan, Şükrullah b. [Mustafa] ve gayruhüm.

1172 [122a-5] Kostantin v. Yanaki’nin, Hayri b. Ali, Mustafa b. Yusuf ve Ali 
b. Mehmed’in limandaki gemisini çözerek parçalanmasına sebep 
olduklarına dair iddiasını ispat edemediği
Eyâlet-i Trabzon’da Giresun kasabası sükkânından olup sefîne reislerinden 
Kostantin v. Yanaki nâm zimmî mahfil-i kazâda, Hayri b. Ali ve Mustafa b. Yusuf 
ve Ali b. Mehmed nâm kimesneler mahzarlarında üzerlerine takrîr-i da‘vâ edip 
Harnebe ta‘bîr olunur mülk sefînem fırtına ve rîh-i şedîd olmağla Giresun lima-
nında ve Surkapı nâm mevzi‘de merbût iken mezkûrun Hasan ve Mustafa ve Ali 
amden sefînemi çözüp ol ân bilâ tevakkuf ve lâ tegayyür şiddet-i fırtınadan deryâya 
gidip pârelenip cümle âlâtı zâyi‘ olmuşdur suâl olunup ihkāk-ı hak olunmak 
matlûbumdur dedikde gıbbe’s-suâl mezkûrun cevâblarında, husûs-ı mezbûru bi’l-
külliye inkâr edicek müdde‘î-i mezbûrdan müdde‘âsını mübeyyine beyyine taleb 
olundukda ityân-ı beyyineden izhâr-ı acz ve istihlâf etmeğin fi’l-vâki‘ müdde‘î-i 
mezbûrun amden merbût olan sefînesini çözmediklerine mezkûrun Hasan ve 
Mustafa ve Ali’ye yemîn teklîf olunduklarında [122b] anlar dahi alâ vefki’l-mes’ûl 
yemîn billâhi’l-aliyyi’l-a‘lâ etmeğin bilâ-beyyine mu‘ârazadan men birle mâ vaka‘a 
bi’t-taleb ketb olundu.
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Abdünnebî b. Abdülkādir, Mustafa b. Şükrullah, Ali b. İlyas, İslâm 
b. Hasan, Derviş b. Abdullah.

1173 [122b-1] Kiryazi v. Yani’nin Papa Filard v. Luka aleyhindeki bağ 
davasında sulh olduğu
Vilâyet-i Anadolu’da Yalakābâd kazâsına tâbi‘ Katırlı nâm karye sükkânından 
Kiryazi v.  Yani nâm zimmî meclis-i şer‘-i hatîr-i lâzımü’t-tevkīrde mahrûse-i 
Üsküdar’a tâbi‘ Heybeli nâm adada vâki‘ manastır ruhbânlarından işbu 
hâmilü’s-sifr Papa Filard v.  Luka nâm râhib mahzarında ikrâr ve i‘tirâf edip 
silk-i mülkümde münselik olup zikr olunan Katırlı karyesi hilâlinde vâki‘ bir 
tarafı Kel Todori bağına ve bir tarafı sâhil-i bahre ve bir tarafı Todori v. Maral 
bağına ve bir tarafı tarîk-i âma müntehî eşcâr-ı müsmire ve gayrı müsmire-
yi hâvî bir kıt‘a mülk bağımı, değer bahâsı ancak beş bin akçeden ziyâde değ-
mez deyû mezkûr Papa Filard beni tağrîr edip ben dahi vech-i muharrer üzre 
mağdûr olduğumdan gayrı bey‘ bi’l-vefâ olmak zu‘muyla Papa Filard’a bin alt-
mış dokuz senesi Rebî‘ulevveli evâilinde beş bin akçe semen-i makbûza bey‘ ve 
teslîm ol dahi iştirâ ve tesellüm eyledikden sonra bey‘-i mezkûrda gabn-ı fâhiş 
olduğuna vâkıf ve âlim olduğumda, mezkûr Papa Filard üzerine vech-i meşrûh 
üzre da‘vâ eylediğimden sonra bey‘ bi’l-vefâyı dahi da‘vâ eylediğimde beyni-
mizde münâza‘ât-ı kesîre cereyânından sonra vesâtat-ı muslihîn ile da‘vâ-yı 
meşrûhamdan mezkûr Papa Filard beni on beş bin akçe üzerine inşâ-i akd-i 
sulh eyledikde ben dahi sulh-ı mezbûru kabûl ve bedel-i sulh olan meblağ-ı 
mezbûr on beş bin akçeyi meclis-i şer‘de tamâmen mezkûr Papa Filard ye-
dinden ahz u kabz edip ba‘de’l-yevm husûs-ı mezbûra müte‘allik olan cemî‘ 
de‘âvî ve mütâlebât ve eymân ve muhâsamâtdan mezkûru ibrâ-i âm ile ibrâ 
ve iskāt eyledim min ba‘d mezkûr Papa Filard kıbelinde vechen mine’l-vücûh 
ve sebebin mine’l-esbâb benim için hak ve alâka kalmadı. Husûs-ı mezbûra 
müte‘allika benden bizzat veya vekîlimden da‘vâ sudûr ve zuhûr ederse lede’l-
hükkâmi’l-kirâm mesmû‘a ve makbûle olmasın dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Mehmed b. Ramazan, Abdullah Beşe b. ( ) er-Râcil, Yusuf b. Mansur, 
Resûl b. Rıdvan, Abdi Çelebi b. Hüseyin ve gayruhüm.









1174 [122b-2] Belkıs Hâtun Vakfı mütevellîsi Mustafa Efendi b. Mehmed’in, 
Mehmed Ağa b. Hasan’ın vârisleri aleyhindeki davasında sulh olduğu
Mahmiye-i İstanbul’da Belkıs Hâtun vakfına hâlâ mütevellî olan Mustafa Efendi 
b.  Mehmed meclis-i şer‘-i hatîrde vakf-ı mezbûre sâbıkan mütevellî iken bun-
dan akdem vefât eden Mehmed Ağa b.  Hasan’ın verâseti, zevce-i metrûkesi 
Âsiye bt.  Hasan nâm hâtuna ve sulbî oğlu Süleyman ve sulbiye kızları Ayşe ve 
Emine nâm sagīrlere münhasıra olduğu şer‘an mütehakkik oldukdan sonra ken-
di nefsinden asıl ve sıgār-ı mezkûrûnun kıbel-i şer‘den mansûbe vasîleri olup 
tereke-i müteveffâ-yı mezbûre vâzı‘atü’l-yed olan merkūme Âsiye mahzarında 
bi’t-tevliyye ikrâr ve i‘tirâf edip mütevellîsi olduğum vakfın cümle asl-ı mâlı 
olup müteveffâ-yı mezbûr Mehmed hayâtında mütevellî iken makbûzu olan alt-
mış bin akçe hesâbı üzre yedi yüz elli kıt‘a riyâlî guruş tereke-i müteveffâ-yı 
mezkûrdan teslîm etmek için mezkûr Âsiye’den bi’t-tevliyye taleb ve da‘vâ eyle-
diğimde cevâbında cümle asl-ı mâl-ı vakf-ı mezbûr rihân-ı makbûz ile zimem-i 
nâsda olup müteveffâ-yı mezkûr hayâtında bin yetmiş senesi Zilka‘desinin on 
altıncı gününde vâki‘ harîk-iazîmde cümle rihân-ı makbûzayı ihrâk havfın-
dan Cerrâh Mehmed Paşa câmi‘ine götürüp hıfz edip bi emrillâhi te‘âlâ câmi‘-i 
mezkûr muhterik oldukda, cümle rihân muhterika olup hattâ hayâtında cüm-
le rihân-ı vakf muhterika oldu deyû ikrâr ve işhâd eylemişdi. Vech-i muharrer 
üzre ikrârını hâkim-i muvakki‘-i kitâb tûbâ-lehû ve hüsnü me’âb huzûrunda 
Mehmed b.  Hasan ve Mehmed Beşe b.  Abdullah nâm kimesneler ile isbât ey-
ledikde kable’l-hükm ben dahi müteveffâ-yı mezkûr Mehmed Ağa ikrâr-ı 
meşrûhundan sonra rihâne-i vakf-ı mezbûru câmi‘-i mezbûrda vâki‘ mahzen-
de hıfz etmişdim. Yanmadı bi hamdillâhi te‘âlâ vakfın rihânını tahlîs eyledim 
deyû yevm-i fevtine değin defe‘ât-i müte‘addide ile ikrâr ve işhâdını es-Seyyid 
Mehmed Efendi b. es-Seyyid Abdullah ve Hasan b. Mehmed ve el-Hâc Mehmed 
b.  Sinan nâm kimesneler şehâdetleri ile hâkim-i muvakki‘-i kitâb tûbâ-lehû 
ve hüsnü me’âb hazretleri huzûrunda mezkûre Âsiye muvâcehesinde isbât 
edip lâkin vakf-ı mezbûrun medyûnlarından birisi zâhir olmayıp ve rihân-i 
mesfûrenin a‘dâdı ve kemmiyyet ve evsâfını isbât ve beyâna kudretim olma-
yıp ve mezkûre Âsiye’ye asâleti hasebiyle yemîn teklîf eylediğimde mâbeyne 
muslihûn tavassut edip rihân-ı mezkûre da‘vâsından yirmi bin akçe üzerine 
inşâ-i akd-i sulh eylediklerinde sulh her vechile vakfa evlâ ve enfa‘ olduğu ecil-
den sulh-ı mezbûru bi’t-tevliyye kabûl ve bedel-i sulh olan meblağ-ı mezbûr 
yirmi bin akçeyi meclis-i şer‘de mezkûre Âsiye yedinden tamânen ahz u kabz 
edip min ba‘d husûs-ı mezbûre müte‘allika olan cemî‘ de‘âvî ve mütâlebâtdan 
mezbûre Âsiye berî oldu. Vechen mine’l-vücûh ve sebebin mine’l-esbâb kıbelin-
de hak ve alâka kalmadı dedikde gıbbe’t-tasdîki’l-mu‘teber mâ vaka‘a bi’t-taleb 
ketb olundu.
Fi’l-yevmi’s-sâdis aşer min Cemâziyelevvel li sene erba‘a ve seb‘în ve elf.
Şuhûdü’l-hâl: es-Seyyid Mehmed b. es-Seyyid Hasan, el-Hâc Ahmed b. Abdullah, 
el-Hâc Mehmed b. Abdullah, Ali Ağa b. Hasan, el-Hâc Mahmud b. Hasan, Ahmed 
Çavuş b. Mustafa ve gayruhüm.

1175 [123a-1] Yorgaki v. Dimitraşko’nun vefat eden el-Hâc Kasım Ağa 
b. Abdülmennân’daki alacağı
Husûs-ı âti’l-beyânın mahallinde istimâ‘ ve tahrîri iltimâs olunmağın kıbel-i şer‘-i 
mutahhardan Mevlânâ Ömer Efendi b.  İsmail irsâl olunup ol dahi mahmiye-i 
İstanbul’da Nişancı Cafer Çelebi mahallesi sâkinlerinden Yorgaki v. Dimitraşko 
nâm zimmînin menziline varıp zeyl-i kitâbda mastûrü’l-esâmî olan müslimîn mah-
zarlarında akd-i meclis-i şer‘-i mübîn eyledikde mezbûr Yorgaki meclis-i ma‘kūd-ı 
mezbûrda mahmiye-i mezbûrede Şîrmerd Çavuş mahallesi sâkinlerinden sâbıkan 
sekbanbaşı iken fevt olan el-Hâc Kasım Ağa b. Abdülmennân’ın verâseti, zevce-i 
metrûkesi Ümmühânî Hâtun ile sulbiye kebîre kızları Fahri Hâtun ve sulbiye 
sagīre kızı Afife Hâtun’a münhasıra olduğu mütehakkik oldukdan sonra sagīre-i 
mezbûrenin kıbel-i şer‘den mansûbe vasîsi olan vâlidesi mezbûre Ümmühânî 
Hâtun ile mezbûre Fahri Hâtun taraflarından husûs-ı âtîye vekîl olup vekâleti 
mezbûretân Ümmühânî ve Fahri Hâtun’un zâtları ma‘rifet-i şer‘iyye ile ârifân olan 
el-Hâc Handan b. Abdülmennân ve Ahmed Beşe b. Abdullah şehâdetleri ile sâbite 
olan merkūme Fahri Hâtun’un zevci Ali Ağa b. Abdurrahman mahzarında takrîr-i 
kelâm edip merhûm-ı merkūm el-Hâc Kasım Ağa zimmetinde deyn-i şer‘îden iki 
bin guruş hakkım olup bin guruşuna müteveffâ-yı mezbûr el-Hâc Kasım Ağa’nın 
hâl-i hayâtında yedinden ahz u kabz edip bin guruşu zimmetinde hakkım kalıp 
hattâ meblağ-ı mezbûr bana deyni olduğuna alâ ruûsi’l-işhâd ikrâr ettikden son-
ra zimmetinde iken vefât etmişdir hâlâ suâl olunup tereke-i vâfiyyesinden alıveril-
mek matlûbumdur dedikde gıbbe’s-suâl ve’l-inkâr müdde‘î-i mezbûr Yorgaki’den 
müdde‘âsını mübeyyine beyyine taleb olundukda mahmiye-i mezbûre hısn-ı 
ebvâbından Fenerkapısı kurbunda Tahtaminâre mahallesi sâkinlerinden Yazıcı 
Hüseyin Çelebi b. Mahmud ve Sarı Musa mahallesi sâkinlerinden Ahmed Beşe 
b.  Abdülmennân nâm kimesneler li ecli’ş-şehâde meclis-i ma‘kūd-ı mezbûra 
hâzırân olup istişhâd olunduklarında, fi’l-hakīka merhûm-ı merkūm el-Hâc 
Kasım Ağa hâl-i hayâtında müdde‘î-i mezbûr Yorgaki’ye deyn-i şer‘îden iki bin 
guruş deyni olup bin guruşunu teslîm edip bin guruş elân zimmetimde mezkûr 
Yorgaki’ye deynim bâkī kalmışdır deyû huzûrumuzda ikrâr eyledi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe ri‘âyeti şerâiti’l-kabûl şehâdetleri makbûle oldukdan son-
ra meblağ-ı mezbûru küllen ve ba‘zan ahz u istîfâ ve havâle ve hibe ve turuk-ı 









şer‘iyyeden bir tarîk ile müteveffâ-yı mezbûrun zimmetini ibrâ eylemediği-
ne merkūm Yorgaki’ye yemîn teklîf olundukda ol dahi alâ vefki’l-mes’ûl yemîn 
billâhi’llezî enzele’l-İncîle alâ İsâ -aleyhi’s-selâm- etmeğin mûcebiyle ba‘de’l-hükm 
vâki‘ hâli Mevlânâ-yı mezbûr mahallinde ba‘de’t-tahrîr ma‘an ba‘s olunan Abdi 
Çelebi b. Hüseyin ve Nasûh Bey b. Yusuf ile meclis-i şer‘-i hatîre gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Çorbacı İsâ Ağa b.  Mehmed, Mehmed Ağa b.  Hasan, İbrahim 
Efendi b. Mehmed, el-Hâc Ali b. Mustafa, Mustafa Beşe b. Mehmed ve gayruhüm.

1176 [123a-2] Yorgaki v. Dimitraşko’nun vefat eden el-Hâc Kasım Ağa 
b. Abdülmennân’ın vârisleri Afife ve Fahri’ye borcu olduğunu kabul ettiği
Husûs-ı âti’l-beyânın mahallinde tahrîri iltimâs olunmağın kıbel-i şer‘-i mutah-
hardan Mevlânâ Ömer Efendi b. İsmail irsâl olunup ol dahi mahmiye-i İstanbul’da 
Nişancı Cafer mahallesinde Yorgaki v.  Dimitraşko nâm zimmînin menziline va-
rıp zeyl-i kitâbda mastûrü’l-esâmî olan müslimîn mahzarlarında akd-i meclis-i 
şer‘-i mübîn eyledikde merkūm Yorgaki meclis-i ma‘kūd-ı mezbûrda mahmiye-i 
mezbûrede Şir Merd Çavuş mahallesi sâkinlerinden olup sâbıkan sekbanbaşı iken 
fevt olan el-Hâc Kasım Ağa b. Abdülmennân’ın sulbiye kızı Afife nâm sagīrenin 
vâlidesi ve tesviye-i umûruna kıbel-i şer‘den mansûbe vasîsi olan Ümmühânî 
nâm hâtun ile mezkûr el-Hâc Kasım Ağa’nın sulbiye kebîre kızı Fahri Hâtun 
taraflarından vekîl olup vekâleti zât-ı mezbûreyi ma‘rifet-i şer‘iyye ile ârifân 
olan Ahmed Beşe b. Abdullah ve el-Hâc Handan b. Abdülmennân şehâdetleriyle 
sâbite olan mezkûre Fahri Hâtun’un zevci Ali Ağa b.  Abdurrahman mahzarın-
da ikrâr ve takrîr-i kelâm edip sagīr-i mezbûr ile mezkûre Fahri Hâtun’a târih-i 
kitâbdan yüz seksen gün tamânına dek müeccel yüz altmış iki bin beş yüz akçe 
vâcibü’l-edâ ve lâzımü’l-kazâ deynim vardır dedikde gıbbe’t-tasdîki’l-vicâhî, vâki‘ 
hâli Mevlânâ-yı mezbûr mahallinde ba‘de’t-tahrîr, ma‘an ba‘s olunan Abdi Çelebi 
b. Hüseyin ve Nasûh Bey b. Yusuf ile meclis-i şer‘-i hatîre gelip alâ vukū‘ihi inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis aşer min Cemâziyelevvel li sene erba‘a ve seb‘în ve elf.
Şuhûdü’l-hâl: es-Sâbikūn.

1177 [123a-3] Hasan Ağa b. Yusuf ’un kölesi Mustafa b. Abdullah’ı azat ettiği
İşbu bâ‘isü’l-kitâb çatık kaşlı, sarı elâ gözlü, uzun boylu efrenciyyü’l-asl Mustafa 
b.  Abdullah meclis-i şer‘-i hatîr-i lâzımü’t-tevkīrde fi’l-asl Mora sâkinlerinden 
olup hâlâ Donanma-yı hümâyûn ile Âstâne-i sa‘âdet’e gelen Hasan Ağa b. Yunus 
nâm kimesne mahzarında da‘vâ ve takrîr-i kelâm edip ben mezbûr Hasan 
Ağa’nın bundan akdem abd-i memlûkü olduğum hâlde beni i‘tâk ve sâir ahrâr-ı 
asliyyîn zümresine ilhâk etmekle hür olmuş iken yine bana rakīk olmak üzre 
vaz‘-ı yed eder, suâl olunup kasr-ı yedine tenbîh olunmak matlûbumdur dedik-
de gıbbe’s-suâl ve’l-inkâr müdde‘î-i mezbûr Mustafa’dan müdde‘âsını mübeyyi-
ne beyyine taleb olundukda udûl-i müslimînden Hâssa tabbâhlardan İbrahim 
b. Ramazan ve sa‘âdetlü kāim[makām] Paşa hazretlerinin ağalarından Şâhin Ağa 
b.  Abdülmennân meclis-i şer‘a hâzırân olup istişhâd olunduklarında, mezbûr 
İbrahim merkūm Hasan Ağa benim huzûrumda müdde‘î-i mezbûr Mustafa 
malımdan âzâd eyledim deyû ikrâr ve beni işhâd eyledi ve merkūm Şâhin Ağa 
dahi bundan akdem mesfûr Hasan Ağa’ya Mustafa’yı satar mısın dediğimde, kü-
çükden terbiye eyledim veledim ve oğlumdur deyû ikrâr ve beni işhâd eyledi, 
ol vechile ikimiz dahi mezbûr Mustafa’nın sâir ahrâr-ı asliyyîn gibi hür oldu-
ğuna şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın mûcebiyle 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Hüseyin Bey b. Hasan, Pehlivan Hamza Ağa b. Abdullah, Tülbentçi 
Musa Çelebi, el-Hâc Ahmed b. Mahmud, Abdi Çelebi b. Hüseyin.

1178 [123b-1] Mustafa Beşe b. Yusuf ’un, sarrâc Hasan, Resûl, Ali, Oruc ve diğer 
kişilere olan borcunu aylık taksitler halinde ödemesi
Mahmiye-i İstanbul’da Mustafa Paşa mahallesinde sâkin Çörekçi tâifesinden 
Mustafa Beşe b.  Yusuf meclis-i şer‘de Navluncu tâifesinden işbu ashâbü’l-kitâb 
sarrâc Hasan b. el-Hâc Osman ve Resûl b. Abdullah ve Ali Beşe b. Oruc nâm ki-
mesneler ile gāibûn ani’l-meclis el-Hâc Ahmed b. Ali ve Hüseyin b. Osman ve 
Kabasakal el-Hâc Mustafa b.  Abdullah ve Fazlı Beşe b.  Yusuf ve İbrahim Beşe 
b. Mehmed ve Süleyman b. Yusuf ve Bıyıklı Ali Bey b. Süleyman ve el-Hâc Mehmed 
b.  Receb ve Halil Beşe b.  Ali taraflarından husûs-ı âti’l-beyânı tasdîke sâbitü’l-
vekâle vekîl-i müsecceli olan Hasan Beşe b. Osman mahzarlarında ikrâr ve takrîr-i 
kelâm edip merkūm sarrâc Hasan’a dokuz bin beş yüz akçe ve Resûl’e dört bin 
akçe ve Ali Beşe’ye yedi bin akçe ve vekîl-i merkūm müvekkillerinden el-Hâc 
Ahmed’e iki bin beş yüz akçe ve Hüseyin’e on dokuz bin akçe ve Kabasakal el-Hâc 
Mustafa’ya iki bin akçe ve Muslu Beşe’ye dört bin akçe ve İbrahim Beşe’ye yedi bin 
akçe ve Süleyman Beşe’ye iki bin üç yüz akçe ve Bıyıklı Ali Bey’e altı bin akçe ve 
el-Hâc Mehmed’e sekiz bin akçe ve Ali Beşe’ye yedi bin akçe ve Halil Beşe’ye üç 
bin beş yüz akçe ki cem‘an merkūmuna yetmiş dört bin sekiz yüz akçe zimmetim-
de deynim olup def ‘aten edâya iktidârım olmamağla taksîte tâlib olduğum ecilden, 
merkūmun sarrâc Hasan ve Resûl ve Ali Beşe asâleten ve gāibûn-ı merkūmun 
el-Hâc Ahmed ve Hüseyin ve Kabasakal Mustafa ve Muslu Beşe ve İbrahim Beşe 
ve Süleyman Beşe ve Bıyıklı Ali Bey ve el-Hâc Mehmed ve Ali Beşe ve Halil Beşe’ye 
her ayda yedi bin beş yüz akçe vermek üzre târih-i kitâbdan dokuz ay tamânına 
değin ve bir aya değin yedi bin üç yüz akçe vermek üzre taksît edip ben dahi kabûl 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Cemâziyelevvel sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
Beşe b. Mustafa, Nasûh Beşe b. Yusuf, Veli b. Mahmud ve gayruhüm.

1179 [123b-2] Râbia bt. Mahmud’un Hasan b. Musa’dan muhâlaa 
yoluyla boşandığı
Mahmiye-i İstanbul’da Mesih Paşa mahallesinde sâkine Râbia bt. Mahmud nâm 
hâtun meclis-i şer‘-i hatîr-i lâzımü’t-tevkīrde işbu bâ‘isü’l-kitâb zevci Hasan 
b.  Musa mahzarında ikrâr ve takrîr-i kelâm edip zevcim mezbûr Hasan zim-
metinde mütekarrir ve ma‘kūdun-aleyh olan bin akçe mehr-i müeccelim ve 
nafaka-i iddet-i ma‘lûmem üzerlerine ve me’ûnet-i süknâm dahi kendi üzerime 
olmak üzre zevcim mezbûr Hasan ile muhâla‘a-i sahîha-i şer‘iyye ile muhâla‘a 
edip ol dahi hul‘-ı mezbûru kabûl ettikden sonra zevciyyete müte‘allika âmme-i 
da‘vâdan her birimiz âharın zimmetini ibrâ ve iskāt eyledik dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Ali Çelebi b. Muharrem, Baba Resûl b. Rıdvan, Mehmed b. Ramazan, 
Seydî Çelebi b. Hüseyin, Yusuf b. Musa ve gayruhüm.

1180 [123b-3] Mehmed Ağa b. Hüseyin’in çiftlik ve müştemilatını Muammer 
Hâtun bt. Abdullah’a sattığı
Mahmiye-i İstanbul’da Âşık Paşa mahallesi sâkinlerinden Mehmed Ağa 
b. Hüseyin nâm kimesne meclis-i şer‘-i hatîr-i lâzımü’t-tevkīrde işbu sâhibetü’l-
kitâb Muammer Hâtun bt.  Abdullah mahzarında ikrâr ve takrîr-i kelâm edip 
Büyükçekmece müzâfâtından Ömerli nâm karyede vâki‘ bir tarafdan ( ) bağı ve 
bir tarafdan hark-ı şehîr ve bir tarafdan Veli Beşe b. ( ) tarlası ve bir tarafdan tarîk-i 
âm ile mahdûd fevkānî ve tahtânî iki bâb odaları ve bir kiler ve ahırı ve tahmînen 
bir dönüm bağı ve zât-ı eşcâr-ı müsmire ve gayr-ı müsmire-i muhavvatayı müşte-
mil çiftlik ta‘bîr olunur menzilimi, cemî‘ tevâbi‘ ve levâhıkı ve çiftlik-i mezbûrun 
içinde olan on iki re’s hayvanât ve beynimizde ilm-i şer‘î ile ma‘lûme âlât-ı zirâ‘at 
ve hırâset ile otuz bin nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ 
edip ol dahi iştirâ ve kabûl eyledikden sonra yine çiftlik-i merkūm ile tasarruf olu-
nur ınde’l-ahâlî ve’l-cîrân ma‘lûmü’l-hudûd ve’l-kat‘ çayır ve tarlaların hakk-ı ta-
sarruflarına ma‘rifet-i sâhib-i arz ile on bin akçe bedel mukābelesinde mezbûre 
Muammer Hâtun’a ferâğ ve tefvîz edip ol dahi tefevvüz ve kabûl eyledikden son-
ra semen-i merkūm otuz bin akçe ile bedel-i tefvîz-i mezbûr on bin akçe ki cem‘an 
kırk bin akçemi mezbûre Muammer Hâtun yedinden bi’t-tamâm ahz u kabz eyle-
dim ba‘de’l-yevm çiftlik-i mezbûr ve içinde olan eşyânın cümlesi mülkü ve çiftlik-i 
merkūm ile tasarruf olunur cümle çayır ve tarlalar dâhil-i havza-i tasarrufu olsun 
dedikde gıbbe’t-tasdîki’l-mu‘teber mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cemâziyelevvel sene 1074.
Şuhûdü’l-hâl: Halil Beşe er-Râcil, Mehmed Kethüdâ b.  (  ), Abdüllatif b.  (  ), 
Mehmed Çelebi b. Mustafa, Ali Beşe er-Râcil ve gayruhüm.

1181 [123b-4] Vefat eden Yorgi v. Yani’nin vârisleri eşi Aleksandra ile oğlu 
Todori’nin tereke taksimi hususunda birbirleriyle anlaştıkları
Mahrûse-i Galata a‘mâlinden Arnavud köyü demekle ma‘rûfe karye sükkânından 
iken bundan akdem hâlik olan Yorgi v.  Yani nâm zimmînin verâseti, zevce-i 
metrûkesi Aleksandra bt. Yani’ye ve sulbî oğlu Todori’ye münhasıra olup kable’l-
kısmet mezbûr Todori dahi hâlik olup verâseti vâlidesi mezkûre Aleksandra’ya 
ve li ebeveyn ibn-i ammi ve bi’l-usûbeti’n-nesebiyye vârisi olan Yani v. Pavlo’ya 
münhasıra olduğu şer‘an mütehakkik oldukdan sonra mezkûre Aleksandra 
meclis-i şer‘-i hatîrde mezkûr Yani muvâcehesinde ikrâr ve i‘tirâf edip hâlik-i 
evvel mezkûr Yorgi’nin terekesinden olup karye-i mezbûrede Yenimahalle’de 
vâki‘ bir tarafı Posteri Reis mülküne ve bir tarafı Aslan menziline ve bir tara-
fı Yorgi menziline ve bir tarafı tarîk-i âma müntehî fevkānî iki oda ve iki sofa 
ve kenîf ve altında bir kiler ve kebîr mahzen ve havluyu müştemil mülk men-
zil ve yine hâlik-i mezbûr Yorgi’nin terekesinden olup karye-i mezbûre bağla-
rı hilâlinde Fundalık demekle ma‘rûf mevzi‘de vâki‘ bir tarafı Manol bağına ve 
bir tarafı Kostantin bağına ve bir tarafı tarîk-i âma müntehî beş dönüm bir kıt‘a 
mülk bağ, bi hükmi’l-münâsahati’ş-şer‘iyye yirmi dört sehim olup on sehimi 
bana ve on dört sehimi mezkûr Yani’ye isâbet eylediği ecilden rızâmız ile beyni-
mizde iktisâm eylediğimizde, menzil-i mahdûd-ı mezkûrun nısf-ı şâyi‘i ve zikr 
olunan mecmû‘ bağ on dört sehim hissesi mukābelesinde mezkûr Yani’ye teslîm 
ol dahi ahz u kabz edip lâkin hisse-i meşrûhasından ziyâde olmağın mezbûr 
Yani kendi malından benim hissemi tekmîl için bana iki bin akçe verip ben 
dahi vech-i muharrer üzre ahz u kabz eyledim ba‘de’l-yevm [124a] sâlifü’z-
zikr menzil-i mahdûdun nısf-ı şâyi‘i ve mecmû‘-ı bağ, işbu Yani’nin mülk-i 
mevrûsudur. Vechen mine’l-vücûh ve sebebin mine’l-esbâb benim için hak ve 
alâka kalmadı ba‘de’l-yevm hâlik-i mezbûrun gerek zâhir ve gerek hafî cemî‘ te-
rekesine müte‘allik cemî‘ de‘âvîden mezbûru ibrâ-i âm ile ibrâ eyledim dedik-
de mezbûr Yani ben dahi menzil-i mahdûd-ı mezkûrun nısf-ı şâyi‘-i âharını 
mezkûre Aleksandra’nın on sehim hissesi mukābelesinde teslîm ve ikbâz etmi-
şimdir. Min ba‘d mahdûd-ı mezkûrun nısf-ı şâyi‘-i âharı mülk-i mevrûsudur. 
Vechen mine’l-vücûh ve sebebin mine’l-esbâb benim için hak ve alâka kalma-
dı ba‘de’l-yevm hâlik-i mezbûrun nukūd ve menkūl ve esâs-ı beyt ve evânî-i 
nühâsiyye ve gayr-ı nühâsiyye ve bi’l-cümle ism-i mal ıtlâk olunur gerek zâhir 
ve gerek hafî cemî‘ terekesine müte‘allika olan cemî‘ de‘âvî ve mütâlebât ve 
eymân ve muhâsamâtdan mezkûre Aleksandra’yı ibrâ-i âm ile ibrâ ve iskāt ey-
ledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cemâziyelevvel sene 1074.
Şuhûdü’l-hâl: Mustafa Çavuş el-Mübâşir, Şükrullah b.  Mustafa, Abdurrahman 
Çelebi b. Bâli, Mahmud b. Ali, Mehmed Beşe b. Ali, İlyas Beşe b. Ali ve gayruhüm.

1182 [124a-1] Sitti Hâtun bt. Nuh Efendi’nin Şeyh Mehmed’den boşandığı
Dârü’l-hilâfeti’l-aliyye Kostantıniyye el-mahmiyye’de Kirmasti mahallesin-
de sâkine umdetü’l-muhadderât tâcü’l-mestûrât Sitti Hâtun bt.  el-müvellâ 
el-merhûm Nuh Efendi tarafından zikri âtî hul‘ ve ibrâya ve meblağ-ı âtîyi ahz 
u kabz ve kendiye îsâle vekîl olup vekâlet-i mûmâ-ileyhâyı ma‘rifet-i şer‘iyye 
ile ârifân olan dâmâd-ı mükerremleri umdetü’l-a‘yân makbûlü’s-sadr ve’l-erkân 
Mehmed Bey b. Murtaza Paşa ve umdetü’l-kuzâti’l-İslâm Ahmed Efendi b. Osman 
nâm kimesne şehâdetleri ile vekâleti sâbite olan fahrü’l-a‘yân Ahmed Çelebi 
b. Ferruh meclis-i şer‘-i hatîrde müvekkile-i mûmâ-ileyhânın zevc-i mükerrem-
leri olup sâbıkan Anadolu kazaskeri olup hâlâ Mısr-ı Kahire’de mutavattın olan 
a‘lemü’l-ulemâ’i’l-mütebahhirîn efdalü’l-fuzalâ’i’l-müteverri‘în hallâlü ef ‘âli’l-
müşkilât, keşşâfu gavâmızi’l-mu‘zilât Hasan Efendizâde Şeyh Mehmed Efendi 
hazretleri tarafından husûs-ı âtî ve ibrâya vekîl olduğunu hâkim-i muvakki‘-i 
[sadr-ı] kitâb tûbâ-lehû ve hüsnü me’âb Efendi hazretleri huzûrunda şuhûd-ı 
udûlle isbât edip vekâletine hükm olunan Yusuf Çelebi b. Abdülmennân mahza-
rında ikrâr ve i‘tirâf edip müvekkile-i mûmâ-ileyhânın müvekkili mûmâ-ileyh 
Şeyh Mehmed Efendi hazretleri zimmetinde mütekarrir ve ma‘kūdun-aleyh 
olan bin altın mehr-i müeccel-i müsemmâsının bin sekiz yüz kıt‘a esedî guruşu-
nu vekîl-i mezbûr yedinden meclis-i şer‘de vekâleten ahz u kabz edip mâ‘adâsı 
ve nafaka-i iddet-i mu‘ayyene-i ma‘lûmesi üzerlerine ve me’ûnet-i süknâsı kendi 
üzerine olmak üzre vekâlet-i mahkiyyem hasebiyle vekîl-i mezbûr Yusuf Çelebi 
ile muhâla‘a-i sahîha-i şer‘iyye ile muhâla‘a edip mezbûr Yusuf Çelebi dahi hul‘-ı 
mezbûru kabûl eyledikden sonra zevciyyete ve sâir husûslara müte‘allika olan 
cemî‘ de‘âvî ve mütâlebât ve eymân ve muhâsamâtdan müvekkil-i mûmâ-ileyh 
Şeyh Mehmed Efendi hazretlerini ibrâ-i âm ile ibrâ eyledim dedikde vekîl-i 
mezbûr Yusuf Çelebi müvekkilim mûmâ-ileyh Şeyh Mehmed Efendi’nin eşyâ-i 
memlûkesinden müvekkile-i mezbûre Sitti Hâtun yedinde emânet olan lahana 
rengi çukaya kaplı bir sırt samur kürk, bir sâ‘at, bir beyaz sofa kaplı bir sırt samur 
kürkü meclis-i şer‘de vekîl-i mezbûr Ahmed Çelebi yedinden ahz u kabz edip 
min ba‘d zevciyyete ve sâir husûslara müte‘allika olan cemî‘ de‘âvî ve mütâlebât 
ve eymân ve muhâsamâtdan müvekkile-i mezbûre Sitti Hâtun’u vekâlet-i mah-
kiyyem hasebiyle ibrâ-i âm ile ibrâ ve iskāt eyledim dedikde gıbbe’t-tesâdukı’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Cemâziyelevvel sene erba‘a ve seb‘în ve elf.
Şuhûdü’l-hâl: A‘lemü’l-ulemâ’i’l-izâm efdalü’l-fuzalâ’i’l-fihâm Ahmed Efendi 
b.  el-mevlâ el-merhûm Abdurrahman Efendi, Umdetü’l-mevâliyyü’l-kirâm 
İlâhîzâde Mehmed Efendi, Kıdvetü’l-mevâliyyü’l-izâm Ahmed Efendi b.  (  ), 
Fahrü’l-müderrisîni’l-kirâm Nâzikîzâde Mustafa Efendi, Fahrü’l-müderrisîn 
Antakyalı Mustafa Efendi, Fahrü’l-müderrisîn es-Seyyid Mehmed Efendi b.  es-
Seyyid İbrahim, Gekvizeli Mehmed Çelebi b. Mehmed, İbrahim Çelebi b. Halil, 
Eyüb Çelebi b. Resûl ve gayruhüm.

1183 [124a-2] Râbia bt. Receb’in, Mustafa aleyhine açtığı dükkân 
davasından menedildiği
Mahmiye-i İstanbul’da Altıpoğaça mahallesi sâkinelerinden Râbia bt.  Receb 
nâm hâtun mahfil-i kazâda, merhûme Ayşe Hâtun vakfına hâlâ mütevellî olan 
Ramazan b.  Musa huzûrunda zikri âtî dükkâna vâzı‘u’l-yed olan işbu râfi‘ü’l-
kitâb Mustafa mahzarında üzerine takrîr-i da‘vâ edip merhûme Ayşe Hâtun 
vakfından mahmiye-i mezbûrede Müftü Ali Çelebi Hamamı kurbunda vâki‘ 
ma‘lûmü’l-hudûd dükkân ale’l-iştirâki’s-seviy mahalle-i mezbûrede sâkin 
iken bundan akdem vefât eden karındaşım Mustafa hâl-i hayâtında dükkân-ı 
mezbûrun nısfını ve benim haberim yok iken zevcesi işbu hâzıre bi’l-meclis 
Râbia bt. Abdullah’ın ismi benim ismime muvâfık olmağla nısf-ı şâyi‘-i âharını 
mezbûre Râbia merkūm Mustafa’ya izn-i mütevellî ile fâriğler olmuşlar. Ol vec-
hile dükkân-ı mezbûrun nısf-ı şâyi‘ine mezbûr Mustafa bi gayri hakkın vaz‘-ı 
yed eder, suâl olunup kasr-ı yedine ve teslîme tenbîh olunmak matlûbumdur de-
dikde gıbbe’s-suâl mezbûr Mustafa cevâbında dükkân-ı mezbûrun nısf-ı şâyi‘i 
merkūm Mustafa’nın tasarrufunda olup ve nısf-ı âharı zevcesi işbu hâzıre bi’l-
meclis Râbia’nın tasarrufunda olup hattâ vech-i muharrer üzre hakk-ı tasar-
ruflarını izn-i mütevellî-i vakf-ı mezbûr ile târih-i kitâbdan mukaddem bana 
fâriğler olup mütevellîden temessük alıvermişlerdir deyû dükkân-ı mezbûrun 
nısf-ı şâyi‘i ücreteyn-i ma‘lûmeteyn ile müdde‘iyye-i mezbûrenin tasarrufunda 
olduğunu inkâr edicek müdde‘iyye-i mezbûreden müdde‘âsını mübeyyine bey-
yine taleb olundukda beyyinem olmayıp bir vechile isbâta kudretim yoktur de-
yice, tesbîten li’l-asl mezbûr Mustafa’dan sıdk-ı makāline beyyine taleb olunduk-
da udûl-i müslimînden olup mahalle-i mezbûre sükkânından Receb b. Hüseyin 
ve Hüseyin b.  Ali nâm kimesneler li ecli’ş-şehâde meclis-i şer‘a hâzırân olup 
istişhâd olundukda fi’l-hakīka dükkân-ı mesfûr icâre-i mu‘accele ve müeccele 
ile müteveffâ-yı mezbûr Mustafa ile zevcesi Râbia bt. Abdullah’ın ale’l-iştirâki’s-
seviy taht-ı tasarruflarında olup temessükde muharrer ve mastûr olan Râbia, 
müteveffâ-yı mezbûrun zevcesi olan işbu Râbia’dır. Biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledik-
lerinde gıbbe ri‘âyeti şerâiti’l-kabûl şehâdetleri makbûle olmağın mûcebince 
müdde‘iyye-i merkūme Râbia bî-vech mu‘ârazadan men‘ olunup mâ vaka‘a bi’t-
taleb ketb olundu.
Fî evâili Cemâziyelevvel li sene erba‘a ve seb‘în ve elf.
Şuhûdü’l-hâl: Mustafa Efendi Reisülküttâb, Ömer Efendi b.  İsmail, Hatîbzâde 
Mehmed Efendi, Keşfî Mustafa Efendi b.  Muharrem, Abdi Çelebi b.  Hüseyin, 
Şükrullah Bey b. Mustafa.

1184 [124b-1] Paşmakçızâde Mehmed Efendi b. Mehmed’in vakıftan borç aldığı
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘den 
Mevlânâ Keşfî Mustafa Efendi irsâl olunup ol dahi mahmiye-i İstanbul’da 
Çerağī Hamza mahallesinde umdetü’l-müderrisîni’l-kirâm zübdetü’l-
mütehakkikīni’l-fihâm Abdülcelil Efendi b.  Mustafa Efendi’nin sâkin ol-
duğu menziline varıp zeyl-i rakīmde muharrerü’l-esâmî olan müslimîn 
huzûrlarında akd-i meclis-i şer‘-i şerîf eyledikde yine mahmiye-i mezbûre 
mahallâtından Akseki mahallesi sükkânından olup umdetü’l-ulemâ’i’l-izâm 
zübdetü’l-fuzalâ’i’l-fihâm sâbıkan Bosna kadısı olan Başmakcızâde demekle 
şehîr Mehmed Efendi b. mevlâ el-merhûm Mehmed Efendi meclis-i ma‘kūd-ı 
mezbûrda, kendi vakfına meşrûtiyyet üzre mütevelliye olan işbu bâ‘isetü’l-
kitâb Ayşe Hâtun bt.  Sefer Efendi mahzarında ikrâr ve takrîr-i kelâm edip 
mâl-ı vakf-ı mezbûrdan olmak üzre mütevellîye-i merkūme Ayşe Hâtun ye-
dinden istikrâz ve kabz ve tesellüm eylediğim iki bin yüz esedî guruş ve semen-
leri târih-i kitâbdan bir sene müeccel olmak üzre safka-i vâhide ile mezbûre 
Ayşe Hâtun yedinden iştirâ ve kabz eylediğim bir cild Çârperdî nüshası Keşşâf 
ve bir cilde mükemmel Kadı ve bir Mushaf-ı şerîf hediyesinden dahi üç yüz 
esedî guruş ki cem‘an iki bin dört yüz esedî guruş mütevellîye-i merkūme 
Ayşe Hâtun’a deynim olup mukābelesinde mahalle-i mezbûre Akseki’de vâki‘ 
bir tarafdan Ahmed Efendi b.  Mahmud mülküne ve bir tarafdan Süleyman 
Çelebi b.  Emrullah mülküne ve iki tarafdan tarîk-i âma müntehî dâhiliyye 
ve hâriciyye büyût-ı müte‘addideyi müştemil mülk menzilimi, bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık ba‘de’t-tahliyye[ti’ş-şer‘î] 
ve’t-takābuzi’l-mer‘î mezbûre Ayşe Hâtun yedinde rehin vaz‘ ve teslîm ol dahi 
vech-i muharrer üzre irtihân ve kabûl ve kabz ve tesellüm eyledi dedikde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde ba‘de’t-tahrîr 
ma‘an irsâl olunan Muhzır İbrahim ile meclis-i şer‘a gelip alâ vukū‘ihi inhâ ve 
takrîr etmeğin mâ vaka‘a bi’t-taleb ketb olundu.
Hurrire fi’l-yevmi’s-sâbi‘ aşer min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Abdülcelil Efendi, Fahrü’l-kuzât 
Sunullah Efendi, Mahmud Efendi b. el-Hâc Musa, Yusuf b. Abdullah, Ali b. Şaban 
ve gayruhüm.

1185 [124b-2] Emetullah Hâtun bt. Mehmed’in, boşandığı eşi Hasan Çelebi 
b. Mehmed’de olan mehrini aldığı
Mahmiye-i İstanbul’da Debbâğ Yunus mahallesinde sâkine Emetullah Hâtun 
bt. Mehmed Efendi tarafından zikri âtî meblağı ahz u kabz ve ibrâya vekîl olup 
mezkûreyi ma‘rifet-i şer‘iyye ile ârifûn olan mahalle-i mezbûre sükkânından 
kutucu Hüseyin b. Cafer ve çiçekçi Hüseyin b. Hasan ve Mehmed b. Osman nâm 
kimesneler şehâdetleriyle şer‘an vekâleti sâbite olan mahalle-i mezbûre imâmı 
Abdullah Efendi b.  Mehmed meclis-i şer‘-i hatîrde müvekkile-i mezbûrenin 
zevci Fahrü’l-eşbâh Hasan Çelebi b.  Mehmed mahzarında bi’l-vekâle ikrâr ve 
i‘tirâf edip mezbûr Hasan Çelebi müvekkile-i mezbûre Emetullah’a dâhil olma-
dın talâk-ı bâyin ile tatlîk etmeğle, zimmetinde mütekarrir olan altı bin akçe 
mehr-i müeccel-i müsemmâsının nısfı lâzım gelmiş idi hâlâ meblağ-ı mezbûr 
altı bin akçenin nısfı olan üç bin akçesini meclis-i şer‘de merkūm Hasan Çelebi 
yedinden tamânen ahz u kabz edip zevciyyete ve gayra müte‘allika cemî‘ de‘âvî 
ve mütâlebât ve eymân ve muhâsamâtdan mezkûr Hasan Çelebi’yi ibrâ-i âm 
ile ibrâ ve iskāt eyledim dedikde mezbûr Hasan Çelebi ben dahi zevciyyete ve 
gayra müte‘allika olan cemî‘ de‘âvî ve mütâlebât ve eymân ve muhâsamâtdan 
müvekkile-i mezbûre Emetullah’ı ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: İbrahim Efendi b.  el-Hâc Ali, Ali Efendi b.  Mehmed el-İmâm, 
Yahya Bey b. Bâli, Veli Beşe b. Şaban, İvaz Çelebi b. Durak ve gayruhüm.









1186 [124b-3] Yorgi v. Dimo’nun, Kostantin v. Mizo’da olan alacağının ödenmesi
Mahmiye-i İstanbul’da Kumkapı hâricinde meyhâneci tâifesinden Yorgi v. Dimo 
nâm zimmî dîvân-ı sa‘âdet-makrûnda ma‘kūd olan meclis-i şer‘-i hatîrde 
Kostantin v.  Mizo nâm zimmî muvâcehesinde üzerine takrîr-i da‘vâ edip 
merkūm Kostantin zimmetinde deyn-i şer‘îden yirmi altı bin iki yüz akçe hak-
kım olup bundan akdem taleb ve da‘vâ eylediğimde inkâr etmeğin vesâtat-ı 
muslihîn ile merkūm Kostantin benim ile altı bin akçe üzerine inşâ-i akd-i sulh 
edip ben dahi sulh-ı mezbûru kabûl eylemiş idim hâlâ bedel-i sulh olan meblağ-ı 
merkūmu bana vermekde te‘allül eder suâl olunup alıvermek matlûbumdur 
dedikde gıbbe’s-suâl mezbûr Kostantin cevâbında kaziyye minvâl-i muhar-
rer üzre olup bedel-i sulh-ı mezkûr altı bin akçe zimmetinde lâzımü’l-edâ dey-
nimdir deyû bi tav‘ihî ikrâr ve i‘tirâf etmeğin ikrârı mûcebince bedel-i sulh 
olan meblağ-ı merkūm altı bin akçeyi müdde‘î-i mezbûr Yorgi’ye edâya mesfûr 
Kostantin’e tenbîh birle mâ vaka‘a bi’t-taleb ketb olundu.
Hurrire fî târihi’l-mezbûr li seneti’l-merkūm.
Şuhûdü’l-hâl: Mehmed b. Mehmed, Ali b. Hasan, Abdülkerim b. ( ), Nasûh Beşe 
b. Ahmed ve gayruhüm.

1187 [124b-4, Arapça] Hâkimin, Mehmed ve Fâtıma bintey Mehmed Beşe adlı 
küçüklere nafaka takdir etmesi ve annelerine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Mehmed ve Fâtıma 
bintey Mehmed Beşe nâm sagīreynin nafakası, kisvesi ve sâir havâic-i zarûriyyesi 
için, mahmiye-i Kostantıniyye mahallâtından Nişancı Paşa-yı atîk mahallesin-
de sâkine olan, himâyesi ve terbiyesi altında bulundukları râfi‘atü hâze’l-kitâb 
İsmihan Hâtun bt.  Mehmed nâm mutallaka anneleri ve hâdinelerinin talebiyle 
mezbûr babaları Mehmed Beşe üzerine zeyilde mezkûr târihden i‘tibâren yevmî 
râyicü’l-vakt on akçe farz ve takdîr etti. Hâkim-i müşârün-ileyh ayrıca meblağ-ı 
mefrûz-i mezbûru sagīreyn-i merkūmeynin havâic-i lâzımesine sarf etmesine 
ve vakt-i hâcette istidâne edip vakte’z-zafer mezbûra rücû‘ etmesine mezbûre 
İsmihan Hâtun’a izin verdi.
Cerâ zâlike ve hurrire fi’l-yevmi’s-sâlis ve’l-ışrîn min Cumâdelûlâ sene erba‘a ve 
seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hasan, Şükrullah 
b. Mustafa, Veli b. Mahmud, Resûl b. Rıdvan, Yusuf b. Musa ve gayruhüm









1188 [125a-1] Bakiye Hâtun’un, esirci Mustafa Beşe b. Mehmed’den satın aldığı 
cariye Belkıs’ı iade ettiği
Mahmiye-i İstanbul’da Nişancı Cafer Çelebi mahallesinde sâkine umdetü’l-
muhadderât Bakiye Hâtun tarafından nehc-i şer‘î üzre sâbitü’l-vekâle vekîl 
olan Mehmed Çelebi b. Yahya nâm kimesne mahfil-i kazâda, Esirci tâifesinden 
Mustafa Beşe b. Mehmed mahzarında üzerine da‘vâ ve takrîr-i kelâm edip târih-i 
kitâbdan dört gün mukaddem işbu hâzır[a] bi’l-meclis açık kaşlı, gök gözlü, orta 
boylu Rusiyyetü’l-asl Belkıs nâm câriyeyi müvekkilem mezbûre cemî‘ uyûbdan 
sâlime olmak üzre yüz on esedî guruşa mezbûr Mustafa Beşe’den iştirâ ve kabz 
edip semeninden kırk esedî guruş ile otuz beş esedî guruş kıymetli bir sof ve 
bir kaftan teslîm eylemişdir. Hâliyâ câriye-i merkūmenin Frenk zahmeti dedik-
leri marazına muttali‘a olmağla câriye-i mezbûre bâyi‘-i merkūme red olunup 
makbûzu olan meblağ-ı mezbûr ile eşyâ-i mezbûre geri bana teslîme mezbûr 
Mustafa Beşe’ye tenbîh olunmak bi’l-vekâle matlûbumdur dedikde câriye-i 
mezbûre huddâm-ı mahkemeden Receb nâm muhzır ile bu makūle umûru gör-
meğe taraf-ı saltanat-ı aliyyeden ta‘yîn olunan Mustafa Efendi b.  Mehmed ve 
Ahmed Efendi b.  Mehmed’e irsâl ve irâet olundukda câriye-i merkūmede elân 
Frenk zahmeti ta‘bîr olunur maraz mevcûddur deyû hasmeyn-i mezbûreyn 
muvâcehelerinde haber verdiklerini muhzır-ı mezbûr meclis-i şer‘a gelip ihbâr 
ettikden sonra gıbbe’s-suâl mezbûr Mustafa Beşe cevâbında kaziyye vech-i mu-
harrer üzre idiğini ikrâr, lâkin ayb-ı mezbûr hîn-i bey‘de mevcûd idiğini inkâr 
edicek müdde‘î-i mezbûrdan müdde‘âsını mübeyyine beyyine taleb olundukda 
tabîbân-ı mezbûrân Mustafa Efendi ve Ahmed Efendi li ecli’ş-şehâde meclis-i 
şer‘a hâzırân olup isre’l-istişhâd fi’l-vâki‘ câriye-i mezbûrede elân mevcûd olan 
maraz-ı mezbûr kadîm olup üç dört ayda hâdis olur maraz değildir. Biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olduk-
dan sonra müvekkile-i mezbûre muhadderâtdan olmağın li ecli’l-yemîn küttâb-ı 
mahkemeden Mevlânâ Mehmed Efendi müvekkile-i mezbûrenin sâkine oldu-
ğu menzile varıp câriye-i mezbûreyi ayb-ı mezbûr[a] muttali‘a oldukdan son-
ra istihdâm ve bey‘a arz ve müdâvât etmediğine müvekkile-i mezbûreye yemîn 
verdiğine Mevlânâ-yı mezbûr mahallinde ba‘de’t-tahrîr, ma‘an ba‘s olunan Veli 
b. Mahmud ile meclis-i şer‘a gelip vukū‘u üzre inhâ ve takrîr etmeğin mâ vaka‘a 
bi’t-taleb ketb olundu.
Fi’l-yevmi’l-hâmis aşer min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Şükrullah Bey 
b. Mustafa, Ahmed b. Abdülcebbar ve gayruhüm.









1189 [125a-2] Vefat eden el-Hâc Kasım Ağa b. Abdülmennân’ın, eski patrik 
Bartinoz v. Simo’da olan alacağının tahsili
Husûs-ı âti’l-beyânın mahallinde tahrîri için kıbel-i şer‘-i mutahhardan Mevlânâ 
Ömer Efendi b. İsmail irsâl olunup ol dahi mahmiye-i İstanbul’da Nişancı Cafer 
Çelebi mahallesinde Yorgaki v.  Dimitraşko nâm zimmînin menziline varıp 
zeyl-i kitâbda isimleri mastûr olan müslimîn mahzarlarında akd-i meclis-i şer‘-i 
kavîm eyledikde mahmiye-i mezbûrede Şir Merd Çavuş mahallesi sâkinlerinden 
sâbıkan sekbanbaşı iken fevt olan el-Hâc Kasım Ağa b. Abdülmennân’ın verâseti, 
zevce-i metrûkesi Ümmühânî Hâtun ile sulbiye kebîre kızı Fahri Hâtun’a ve 
sulbiye sagīre kızı Afife Hâtun’a münhasıra olduğu mütehakkik oldukdan son-
ra sagīre-i mezbûrenin kıbel-i şer‘den mansûbe vasîsi olan vâlidesi merkūme 
Ümmühânî Hâtun ile mezbûre Fahri Hâtun taraflarından husûs-ı âtîye vekîl 
olup vekâleti mezbûretân Ümmühânî ve Fahri Hâtun’un zâtlarını ma‘rifet-i 
şer‘iyye ile ârifân olan el-Hâc Handan b.  Abdülmennân ve Ahmed Beşe 
b.  Abdullah şehâdetleri ile sâbite olan merkūme Fahri Hâtun’un zevci Ali Ağa 
b. Abdurrahman hâlâ tâife-i nasârâya patrik olan Diyonisyoz v. Yani nâm râhib 
muvâcehesinde ikrâr ve takrîr-i kelâm edip sene seb‘a ve sittîn ve elf târihinde 
tâife-i mezbûreye patrik olan Bartinoz v. Simo nâm râhibin merhûm-ı merkūm 
el-Hâc Kasım Ağa’ya deyn-i şer‘îden on bin yedi yüz otuz üç guruş deyni ol-
mağla mezbûrun mecmû‘una emr ve kabûlü hâviye kefâlet-i sahîha-i şer‘iyye 
ile merkūm Diyonisyoz ve medîne-i Manisa metrepolidi Babişyoz v.  Manol ve 
Kayseriye metrepolidi İmtoz v.  Yorgi ve Ereğli metrepolidi Makatyoz v.  Yorgi 
ve Kapıdağı metrepolidi Metrefatoz v.  İstemad ve İznikmid metrepolidi Kirilos 
v.  Mihal ve İznik metrepolidi Tetnas v.  Manol ve Kadıköy metrepolidi Avril 
v. Yorgi ve Trabzon metrepolidi Londeryoz v. Dimo ve Selânik metrepolidi Bakim 
v. Dimo ve Edirne metrepolidi Niyofoz v. Kostantin ve Filibe metrepolidi Avril 
v. İstefan ve Yenişehir metrepolidi Yanşiyoz v. Yani ve Bursa metrepolidi Dikyoz 
v.  Luka ve Siroz metrepolidi Kirilos v.  Yani ve Tırnova metrepolidi Diyonisyoz 
v.  Nalça ve Silistre metrepolidi Makaryos v.  Ostoyan ve Dimetoka metrepolidi 
Yakoz v.  İskerlet ve Ahyolu metrepolidi Bakim v.  Manol ve Misivri metrepoli-
di Demaskinoz v. İstayi ve İbrail metrepolidi Kirilos v. Simo, Vidin metrepolidi 
Stermarinoz v. Yani ve Yanya metrepolidi Kaltinoz v. Pako ve Narda metrepoli-
di Gavril v.  Apolos ve Sofya metrepolidi Danyal v.  Kosta ve Midilli metrepoli-
di Eğriboz v. İstemad ve Molova metrepolidi Makaryos v. Yani ve Rodos metre-
polidi Bakim v. Kostantin ve İzmir metrepolidi Makaryos v. Tero ve Sakız met-
repolidi Nikigoz v. Franko ve Karaferye metrepolidi Bakim v. Yani ve Alasonya 
metrepolidi Yomanoz v. Simo ve İstefe metrepolidi Pazacek? v. Nikola ve Adana 
metrepolidi Antimoz v.  Yorgo ve Eğriboz metrepolidi Makaryoli v.  Atanaş ve 
Diyârbekir metrepolidi Pasof v. Yani ve Ballıbadra [metrepolidi] Mikail v. Simo 
ve Gördes metrepolidi Makaryos v.  Dimitri ve Mizistre metrepolidi Gavril 
v.  Yani ve Menkese metrepolidi  Bondoryoz v.  Keman [125b] ve Varna metre-
polidi Danyal v. Atanaş ve Havra metrepolidi Kozma v. Dimo ve Marmara met-
repolidi Armiya v. Yani ve İnöz metrepolidi Nikifori v. Dimo ve Marine metre-
polidi Pakratyoz v. Yani ve İlitse metrepolidi Todoşyoz v. Kosta ve Silivri metre-
polidi Militoz v.  Dimo ve Terkos metrepolidi Atanaş v.  Yorgi nâm metrepolid-
ler kefîl olmuşlar idi. Meblağ-ı mezbûrun altı bin dokuz yüz otuz üç guruşunu 
bundan akdem yedlerinden ahz u kabz edip kefâletleri hasebiyle zimmetlerinde 
üç bin sekiz yüz guruş bâkī kalmış idi hâlâ meblağ-ı bâkī üç bin sekiz yüz gu-
ruşa dahi bi’t-tamâm patrik-i mezbûr Diyonisyoz yedinden vekâlet-i mahkiy-
yem hasebiyle alıp kabz eyledim ba‘de’l-yevm merkūm Diyonisyoz’un ve sâir 
küfelâ-yı merkūmuna kefâlet-i mezbûreden berîler olup kıbellerinde vechen 
mine’l-vücûh ve sebebin mine’l-esbâb hak ve alâka kalmadı dedikde vâki‘ hâli 
Mevlânâ-yı mezbûr alâ vukū‘ihi mahallinde ba‘de’t-tahrîr, ma‘an ba‘s olunan 
Abdi Çelebi b. Hüseyin ve Nasûh Bey b. Yusuf ile meclis-i şer‘-i hatîre gelip inhâ 
ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis aşer min Cemâziyelevvel li sene seb‘în ve elf.
Şuhûdü’l-hâl: Çorbacı Hasan İsâ Ağa b. Ahmed, Mehmed Ağa b. Hasan, İbrahim 
Efendi b. Ahmed, el-Hâc Ali b. Mustafa, Mustafa Beşe b. Mehmed ve gayruhüm.

1190 [125b-1] Fâtıma bt. Mehmed Çelebi’nin boşandığı eşi İbrahim Beşe 
b. Ali’de olan mehr-i müeccelini tahsil ettiği
Mahmiye-i İstanbul’da Mi‘mâr Sinan mahallesinde sâkine Fâtıma bt.  Mehmed 
Çelebi nâm hâtun tarafından husûs-ı âti’l-beyâna vekîl olup vekâleti Abdülbâkī 
Çelebi b.  Ebûbekir ve Mehmed Beşe b.  Hasan nâm kimesneler şehâdetleriyle 
şer‘an vekâleti sâbite olan babası mezkûr Mehmed Çelebi b.  Mustafa meclis-i 
şer‘-i hatîrde müvekkile-i mezbûrenin zevc-i mutallıkı işbu bâ‘isü’l-kitâb 
İbrahim Beşe b. Ali mahzarında bi’l-vekâle ikrâr ve takrîr-i kelâm edip mezbûr 
İbrahim Beşe müvekkilem merkūme Fâtıma’yı târih-i kitâbdan yirmi beş gün 
mukaddem talâk-ı bâyin ile tatlîk eylemişdi. Merkūm İbrahim Beşe zimme-
tinde mütekarrir ve ma‘kūdun-aleyh olan beş bin akçe mehr-i müecceli ile 
nafaka-i iddet-i ma‘lûmesi ve me’ûnet-i süknâsından dahi merkūm İbrahim 
Beşe’yi ibrâ-i âmm-ı kātı‘ü’n-nizâ‘la ibrâ ve iskāt eyledi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Hurrire fi’l-yevmi’l-hâdî aşer min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Sefer b.  Abdullah, Ahmed Çelebi b.  Mehmed, Ramazan 
Beşe b. Hüdâverdi, Veli Çelebi b. Mahmud ve gayruhüm.









1191 [125b-2] Dimnevitori bt. Gavra’nın menzilini Vartin v. Altun ile 
Yakob v. Rosak’a sattığı
Mahmiye-i İstanbul’da Kasım Ağa mahallesinde sâkine Dimnevitori bt.  Gavra 
nâm nasrâniyye meclis-i şer‘-i hatîr-i lâzımü’t-tevkīrde işbu bâ‘isü’s-sifr Vartin 
v.  Altun ve Yakob v.  Rosak nâm Ermeniler muvâcehelerinde ikrâr ve takrîr-i 
kelâm edip mahalle-i mezbûrede vâki‘ bir tarafı ba‘zan Hüseyin Efendi vakfı 
yağ hânesi ve ba‘zan Ayşe bt. Abdi Efendi nâm hâtun mülk menzili ve bir tara-
fı Meryem bt. Abdullah nâm hâtunun mülk bezirhânesi ve iki tarafı tarîk-i âm 
ile mahdûd olup dâhiliyyesi dört bâb fevkānî büyûtu ve bir tahtânî odayı ve bir 
bâb mahzeni ve bi’r-i mâyı ve cüneyneyi ve kenîfi ve bir kileri ve matbahı ve fı-
rını ve hâriciyyesi bir bâb fevkānî odayı ve tahtında ahırı ve bi’r-i mâyı ve mu-
havvata ve kenîfi müştemil olan mülk menzilimi, cemî‘ tevâbi‘ ve levâhıkı ile 
mezkûre Vartin ve Yakob’a yüz otuz bin nakd-i râyic fi’l-vakt fıddî akçeye bey‘-i 
bâtt-ı sahîh-i şer‘î ile bey‘ ve teslîm eyledim. anlar dahi iştirâ ve kabûl ve tesel-
lüm eylediklerinden sonra semeni olan meblağ-ı merkūm yüz otuz bin akçeyi 
merkūmân Vartin ve Yakob yedlerinden tamâmen alıp kabz eyledim ba‘de’l-
yevm menzil-i mersûm mesfûrân Vartin ve Yakob’un mülk-i müşterâlarıdır, 
keyfe mâ yeşâ’ ve yahtâr mutasarrıf olsunlar dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: es-Seyyid Mehmed Efendi el-kadı, es-Seyyid Cafer Çelebi b.  es-
Seyyid Abdülkerim, es-Seyyid Mustafa Çelebi b.  Hızır, es-Seyyid Mehmed 
Çelebi b.  es-Seyyid Cafer, İbrahim Efendi b.  Mahmud el-İmâm, İsmail Çelebi 
b.  Ali, Papa Yani v.  Panayot, Vasil v.  Mosi?, Kirko[r] v.  Minho, Tanaş v.  Yorgi, 
Nikola v. Pireşkova, Murad v. Melkon, Nerlos v. Raba? ve gayruhüm.

1192 [125b-3] Vartin v. Altun ve Yakob v. Rosak’ın menzillerini el-Hâc İbrahim 
Vakfı’na bey‘ bi’l-istiğlâl yoluyla sattıkları
Mahmiye-i İstanbul’da Kasım Ağa mahallesi sükkânından Vartin v.  Altun 
ve Yakob v.  Rosak nâm Ermeniler meclis-i şer‘-i hatîr-i lâzımü’t-tevkīrde 
el-Hâc İbrahim vakfı olan nukūdun bi’l-fi‘l mütevellîsi olan Mehmed Çelebi 
b.  Süleyman mahzarında her biri ikrâr ve i‘tirâf edip vakf-ı mezbûr malından 
mütevellî-i mezbûr Mehmed Çelebi yedinden iktirâz ve kabz eylediğimiz otuz 
bin akçeye mahalle-i mezbûrede bir tarafı ba‘zan Hüseyin Efendi’nin vakıf 
yağhânesi ve ba‘zan Ayşe bt.  Abdi Efendi nâm hâtun mülk menzili ve bir tara-
fı Meryem bt. Abdullah nâm hâtunun mülk bezirhânesi ve iki tarafı tarîk-i âma 
müntehî hâriciyye ve dâhiliyye büyût-ı adîdeyi hâvî mülk menzilimi mütevellî-i 
mersûme bey‘ ve teslîm ol dahi mâl-ı vakf-ı mezbûr ile bi tarîki’l-istiğlâl iştirâ ve 
tesellüm eyledikden sonra ba‘de’t-tahliyyeti’ş-şer‘iyye menzil-i mezbûru târih-i 
kitâbdan bir sene tamânına değin dört bin beş yüz akçe ücret-i müeccele ile bize 
îcâr ve teslîm ben dahi minvâl-i muharrer üzre istîcâr ve tesellüm eyledik de-
diklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: es-Sâbikūn.

1193 [126a-1] Muharrem b. Osman’ın, tereke hususunda Seyyid Mehmed Ağa 
b. Seyyid Mustafa’nın zimmetini ibrâ ettiği
Mahrûse-i Galata müzâfâtından Kasımpaşa kasabasında Câmi‘-i Kebîr ma-
hallesinde sâkine iken bundan akdem vefât eden Şerife Âbide bt.  es-Seyyid 
İbrahim nâm hâtunun verâseti, zevc-i metrûkü es-Seyyid Mehmed Ağa b.  es-
seyyid Mustafa ile li ebeveyn ammi oğlu Muharrem b.  Osman nâm kimes-
neye münhasıra olduğu şer‘an zâhir ve müte‘ayyin oldukdan sonra merkūm 
Muharrem meclis-i şer‘-i hatîrde işbu bâ‘isü’l-kitâb mezkûr es-Seyyid Mehmed 
Ağa tarafından husûs-ı âti’l-beyâna vekîl olup vekâleti mahalle-i merkūme 
sükkânından el-Hâc Mahmud b.  Hüseyin ve Ali Halîfe b.  İbrahim nâm kimes-
neler şehâdetleri ile şer‘an vekâleti sâbite olan Mehmed Çelebi b.  Halil nâm 
kimesne mahzarında ikrâr ve takrîr-i kelâm edip bundan akdem mûrisemiz 
müteveffât-ı mersûmenin muhallefâtı zâhirde mevcûd olan eşyâya münha-
sıra olmak zu‘muyla muhallefât-ı mevcûdeden müvekkil-i mezbûr es-Seyyid 
Mehmed Ağa muhallefât-ı mezkûreye vâzı‘u’l-yed olmağla hisse-i şer‘iyyemden 
yüz guruş üzerine merkūm es-Seyyid Mehmed Ağa ile müsâlaha olmuşi-
dim. Lâkin müteveffât-ı mersûmenin mevcûde olan muhallefâtından olup 
Merhabazâde Ahmed Efendi zimmetinde zuhûr eden dört yüz guruşda olan 
hisse-i şer‘iyyemden zuhûr eden muhallefât-ı bâkiyeden hisse-i şer‘iyye-i 
mevrûsemi müvekkil-i merkūm es-Seyyid Mehmed Ağa’dan taleb eylediğim-
de ol dahi inkâr etmekle beynimizde münâza‘ât-ı kesîre cereyânından son-
ra tavassut-ı muslihîn ile müvekkil-i mezbûr es-Seyyid Mehmed Ağa benim-
le muhallefât-ı bâkiyeden olan hisse-i şer‘iyyemden iki yüz esedî guruş üzerine 
inşâ-i akd-i sulh eyledikde ben dahi sulh-ı mezbûru kabûl ve bedel-i sulh olan 
meblağ-ı mesfûr iki yüz esedî guruşu vekîl-i merkūm Mehmed Çelebi yedin-
den meclis-i şer‘de tamânen alıp kabz ettikden sonra zikr olunan mûmâ-ileyh 
Ahmed Efendi zimmetinde dört yüz guruşdan olan hisse-i şer‘iyyemden mâ‘adâ 
cemî‘ muhallefât-ı müteveffât-ı mezbûreye nukūd ve menkūl ve esâs-ı beyt ve 
evânî-i nühâsiyye ve gayr-ı nühâsiyye ve bi’l-cümle ism-i mal ıtlâk olunur gerek 
zâhir ve gerek hafî cemî‘ terekesine müte‘allika olan cemî‘ de‘âvî ve mütâlebât ve 
eymân ve muhâsamâtdan müvekkil-i merkūm es-Seyyid Mehmed Ağa’yı ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Cemâziyelevvel li sene erba‘a ve seb‘în ve elf.
Şuhûdü’l-hâl: es-Seyyid İbrahim Çavuş b.  es-Seyyid Halil, es-Seyyid Mehmed 
Çavuş b.  (  ), es-Seyyid Ali Çavuş b.  Mustafa, es-Seyyid Mehmed b.  es-Seyyid 
Abdullah, es-Seyyid Mehmed b. es-Seyyid Ahmed ve gayruhüm.

1194 [126a-2] Yahya Efendi b. Abdülazîz Efendi’nin kölesi İdris’i azat ettiği
Hâlâ mahrûse-i Galata’da icrâ-yı ahkâm-ı şer‘iyye eden a‘lemü’l-ulemâ’i’l-izâm 
efdalü’l-fuzalâ’i’l-fihâm yenbû‘ü’l-fezâil ve’l-me‘âlî, metbû‘ü’l-efâzıl ve’l-e‘âlî 
allemü’l-ilme ve hüdâ menârü’l-fazl ve’t-tükā hazret-i Yahya Efendi b.  el-mevlâ 
el-merhûm Abdülazîz Efendi meclis-i şer‘-i şerîf-i Ahmedî ve mahfil-i dîn-i 
münîf-i Mustafavî’de ikrâr-ı tâm ve takrîr-i kelâm edip kendilere rıkk-ı sâbıkını 
mu‘terif olan işbu orta boylu Tuncûri’l-asl İdris nâm Arab abd-i memlûklerini, 
hasbeten lillâhi te‘âlâ ve taleben li merzâti Rabbi’l-a‘lâ mallarından ikrâr edip 
tahrîr ve i‘tâk ve zümre-i ahrâra ilhâk eyledim ba‘de’l-yevm mezbûr İdris sâir 
ahrâr-ı asliyyîn gibi hür olup üzerinde mevâlî için olan hakk-ı velâdan gayrı hak 
ve alâkam kalmadı dediklerinde, mâ vaka‘a bi’t-taleb ketb olundu.
Fi’l-âşir min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Kenan Bey kethüdâ, el-Hâc Mehmed Efendi el-Kâtib, Ali 
Ağa kethüdâ-yı sâbık, Bekir Beşe b. ( ) çukadar ve gayruhüm.

1195 [126a-3] Ömer Bey b. Ebûbekir’in, Ali Çavuş b. Ramazan’da alacağı olduğu
Mahmiye-i İstanbul hısn-ı ebvâbından Bahçekapısı kurbunda sâkin işbu râfi‘ü’l-
kitâb Ömer Bey b.  Ebûbekir mahfil-i kazâda, Ali Çavuş b.  Ramazan mahza-
rında üzerine takrîr-i da‘vâ edip bundan akdem mezkûr Ali Çavuş zimmetin-
de cihet-i karzdan yüz otuz beş bin akçe ve üzerine devr-i şer‘î ile ilzâm-ı ribh 
olunan on beş bin akçe ki cem‘an yüz elli bin akçe hakkım olup hattâ deyn-i 
mezkûru nâtık ve hat ve hâtemini hâvî yedime temessük verdikden sonra 
meblağ-ı merkūmun altmış altı bin altı yüz otuz beş akçesini ahz u kabz edip 
zimmetinde seksen üç bin üç yüz altmış beş akçe bâkī kalmışdır hâlâ taleb ede-
rim, suâl olunsun deyû vech-i muharrer üzre deyn-i mezkûru nâtık ve hat ve 
hâtemini hâvî temessük ibrâz edip mezkûr Ali Beşe muvâcehesinde kırâ’at ve 
istintâk olundukda cevâbında muztar olduğum ecilden vech-i muharrer üzre 
işbu temessükü yedine vermişdim, lâkin cihet-i karz-ı şer‘îden ancak mezkûr 
Ömer Bey’e yüz yirmi bin akçe deynim olup mâ‘adâ olan otuz bin akçenin on 
beş bin akçesinde kâziben ikrâr eyledim ve on beş bin akçesi vech-i muhar-
rer üzre devr olunmamışdır. Ol vechile altmış altı bin altı yüz otuz beş akçenin 
kabzına mu‘terif olduğu ecilden, zimmetimde lâzımü’l-edâ ve vâcibü’l-kazâ elli 
üç bin üç yüz altmış beş akçesi bâkī kalmışdır deyicek mezkûr Ömer Bey’den 
meblağ-ı mezbûr on beş bin akçe vech-i muharrer üzre devr-i şer‘î olduğuna 
beyyine taleb olundukda ityân-ı beyyine için istimhâl edip mehl-i şer‘î ile imhâl 
olundukdan sonra mezkûr Ali Çavuş ikrârında kâzib olmayıp ve üzerine eyle-
diği ziyâde on beş bin akçe da‘vâsından mubtıl olmadığına mukarrun-leh olan 
müdde‘î-i mezbûr Ömer Bey’e yemîn teklîf olundukda ol dahi alâ vefki’l-mes’ûl 
yemîn billâhi’l-aliyyi’l-a‘lâ etmeğin mûcebince altmış sekiz bin üç yüz altmış 
beş akçeyi müdde‘î-i mezbûra edâ ve îfâya mezbûr Ali Çavuş’a tenbîh birle mâ 
vaka‘a bi’t-taleb ketb olundu.
Hurrire fi’l-târihi’l-mezbûr.
Şuhûdü’l-hâl: Abdülkerim Ağa b. Bâli, el-Hâc Ahmed b. Mahmud, Nasûh b. ( ) 
Çukadar, Mustafa b. Ali, Veli b. Mahmud, Mehmed b. Ramazan ve gayruhüm.

1196 [126b-1] Fâtıma Hâtun bt. Abdünnebi’nin menzil vakfı ve mütevellî tayini
Husûs-ı âti’l-beyânın mahallinde tahrîri için bi’l-iltimâs kıbel-i şerî‘at-ı 
mergūbeden irsâl olunan Mevlânâ Mustafa Efendi zikri âtî menzile varıp zeyl-i 
rakīmde isimleri mastûr olan müslimîn huzûrlarında akd-i meclis-i şer‘-i hatîr ey-
ledikde mahmiye-i İstanbul’da Çıkrıkçı Kemal mahallesinde sâkine olup umdetü’l-
müderrisîni’l-kirâm Resûl Efendi b. Musa ve Atâullah Çelebi b. Osman ta‘rîfleri 
ile mu‘arrefe olan umdetü’l-muhadderât zübdetü’l-muvakkarât Fâtıma Hâtun 
bt.  Abdünnebî meclis-i ma‘kūd-ı mezbûrda, işbu kitâb-ı sıhhat-nisâb-ı yed-i 
kerîmelerine vusûl ile şeref-yâb, sâbıkan Sofya kadısı olan umdetü’l-ulemâ’i’l-izâm 
zübdetü’l-fuzalâ’i’l-fihâm Hasan Efendi b. Süleyman mahzarında takrîr-i kelâm 
edip bu fakīre-i kesîretü’t-taksîr mürg-i cânım âşiyân-ı tenden tayerân etmeden 
bu dünyâ-yı dûnu tefekkür ve kendi hâlimi tezekkür eylediğimde hulûs-ı niyet ve 
sıdk-ı taviyyet ile küllü nefsin zâ’ikatü’l-mevt ve küllü hayyin yülâkīhi’l-fevt ve lâ 
şekke inne’l-emre kezâlik ve inne cemî‘a mâsivâllâhi te‘âlâ fehüve hâlikün mısdâk 
ve muktezâsınca emr-i Yezdânî ile melekü’l-mevt girîbân-ı hayâtımı çâk ve cism-i 
nâ-tuvânımın menzilinden hâk edip sem‘-i rûh-ı revânım yâ eyyetühe’n-nefsü’l-
mutma’inne irci‘î ilâ Rabbiki râdıyeten marziyye nidâsını gûş ve dest-i sâkī-i ecel-
den fenâ câmını nûş ve kârbâr-ı âlemi bi’l-külliye ferâmûş eylediğimde silk-i mülk-i 
sahîhimde münselik olup bir tarafı Süleyman Paşa menziline ve bir tarafı Beyzâde 
( ) vakfına ve bir tarafı mezbûr Hasan Efendi benden iştirâ eylediği hâriciyye ta‘bîr 
olunur menzile ve bir tarafı tarîk-i âma müntehî fevkānî iki oda ve iki sofa ve deh-
liz ve kenîf ve tahtında iki oda ve bir sofa ve bir matbah ve bir hamam ve sofa ve 
zât-ı eşcâr bahçe ve sofa ve havuz ve muhtib ve havlu[yu] müştemil dâhiliyye ta‘bîr 
olunur mülk menzilim hasbeten lillâhi’s-samed vakf-ı sahîh-i mü’eyyed ile vakf 
ve haps edip şöyle şart eyledim ki ol menzil-i mevkūf-ı mezbûrda mezkûr Hasan 
Efendi’nin halîle-i celîleleri kıdvetü’l-mükerremât Şerife Ayşe Hâtun bt. es-Seyyid 
Hüseyin nâm hâtun sâkine olup vefâtından sonra batnen ba‘de batnin evlâdı ve 
evlâd-ı evlâdı ve evlâdı-ı evlâd-ı evlâdı sâkin olalar mukābelesinde her gün tilâvet 
edip rûhuma ihdâ edeler ve ba‘de inkırâzi’l-kül menzil-i mevkūf-ı mezbûr ber 
vech-i mu‘tâd ve icâre-i mu‘accele ve müeccele ile îcâr olunup hâsıla olan ücre-
ti ve mu‘accele-i mezbûre dahi alâ vechi’l-helâl istirbâh ve istinmâ olunup nemâsı 
sene be sene Medîne-i Münevvere fukarâsına irsâl oluna ve menzil-i mevkūf-ı 
mezbûru meşrût mahzında her biri nevbetlerinde kendi mallarından imâret ve 
meremmet edeler ve menzil-i mezkûra mûmâ-ileyh Hasan Efendi hasbî mütevellî 
ola ve bunu tenfîze mezkûr Hasan Efendi’yi vasiyy-i muhtâr nasb ve ta‘yîn eyle-
dim dedikde mersûm Hasan Efendi dahi vesâyet-i mezbûreyi kabûl ve merâsimini 
edâya müte‘ahhid olduğunu Mevlânâ-yı mersûm mahallinde ba‘de’t-tahrîr, ma‘an 
ba‘s olunan çukadar Nasûh Beşe b. Yusuf ve Ali Beşe b. Abdullah ile meclis-i şer‘a 
gelip alâ vukū‘ihi ihbâr etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: A‘lemü’l-ulemâ’i’l-izâm efdalü’l-fuzalâ’i’l-kirâm Abdullah Efendi 
el-kadı bi medîne-i Haleb sâbıkā, umdetü’l-ulemâ’i’l-izâm zübdetü’l-fuzalâ’i’l-
fihâm İbrahim Efendi el-Kadı bi medîne-i Sakız sâbıkā, Fahrü’l-müderrisîni’l-
kirâm Mustafa Efendi b.  el-Hâc Hasan, İsâ Beşe b.  Mustafa er-Râcil, Abdullah 
Çelebi b. Ahmed, Ali Beşe b. Abdullah, Mehmed Efendi b. Abdüsselam, İsmail 
b. Mehmed, İbrahim b. Mehmed, Eyüb b. İsmail, el-Hâc Hasan b. Abdullah.

1197 [126b-2] Fâtıma Hâtun bt. Abdünnebi’nin vakfı ve mütevellî nasbı
Husûs-ı âti’l-beyânın mahallinde tahrîri için bi’l-iltimâs kıbel-i şerî‘at-ı 
mergūbeden irsâl olunan Mevlânâ Mustafa Efendi mahmiye-i İstanbul’da 
Çıkrıkçı Kemal mahallesinde umdetü’l-muhadderâti’l-mükerreme Fâtıma 
Hâtun bt.  Abdünnebî nâm hâtun sâkine olduğu menzile varıp zeyl-i rakīmde 
isimleri mastûr olan müslimîn huzûrlarında akd-i meclis-i şer‘-i hatîr eyledikde 
umdetü’l-müderrisîni’l-kirâm Resûl Efendi b. Musa ve Atâullah Çelebi b. Osman 
ta‘rîfleri [ile] mu‘arrefe olan mezkûre Fâtıma hâtun meclis-i ma‘kūd-ı mezbûrda, 
işbu kitâb-ı sıhhat-nisâb yed-i kerîmelerine vusûl ile şeref-yâb olup sâbıkan 
Sofya kadısı olan umdetü’l-ulemâ’i’l-izâm, kıdvetü’l-fuzalâ’i’l-kirâm Hasan 
Efendi b.  Süleyman mahzarında takrîr-i kelâm edip cemî‘ eşyâ-i memlûkem 
on müsta‘mel atlas kaftan ve iki müsta‘mel atlas zıbın ve tahmînen otuz miskāl 
inci ve beş kıt‘a inci çapraz ve altı kıt‘a inci saçlık ve bir inci enselik ve incili on 
ayak altın saçbağı ve köhne yirmi beş Bursa yasdığı ve üç müsta‘mel orta keçe-
si ve bir kaliçe ve üç müsta‘mel acem keçesi ve altı kumaş yorgan ve ikisi kebîr 
biri sagīr üç tencere ve bir kebîr sini ve mezkûr Hasan Efendi’ye bey‘ eylediğim 
hâriciyye ta‘bîr olunur menzil semeni olan yüz bin akçe ve altı minder ve iki dö-
şek ve on bir sahan ve bir güğüm ve bir leğen ma‘a ibrik ve bir köhne kürk ve bir 
sîm ön kuşak olup bu eşyâdan gayrı ism-i mal ıtlâk olunur bir şeyim ve bir hab-
bem yoktur, bi emrillâhi te‘âlâ vefât eylediğimde meblağ-ı mezbûr yüz bin akçe-
den yirmi dört bin akçe ifrâz olunup dört bin akçesini iskāt-ı salât ve mâ‘adâsı 
techîz ve tekfîn ve levâzım-ı vakf ve eyyâm-ı mu‘tâdede tabh-ı ta‘âma harc u 
sarf oluna ve eşyâ-i mezbûrenin cümlesi semen-i misilleri ile bey‘ ve müctemi‘a 
olan esmânını meblağ-ı bâkī-i mezkûr yetmiş altı bin akçeye zam ve ilhâk olun-
dukdan sonra hasbeten lillâhi’s-samed vakf-ı sahîh-i mü’ebbed ile vakf ve hasb 
edip yed-i mütevellî ile alâ vechi’l-helâl istirbâh ve istinmâ olunup hâsıl olan 
nemâsından otuz cüz’-i şerîf iştirâ ve Ebü’l-feth Sultan Mehmed Hân -aleyhi’r-
rahmeti [127a] ve’l-gufrân- câmi‘-i şerîfi’nde vaz‘ ve her gün ba‘de edâ-i salâti’z-
zuhr kırâ’at olunup yevmî vefâ ettiği mertebe vazîfe verile ve yevmî iki akçe 
vazîfe-i tevliyyet ola ve yevmî bir akçe vazîfe-i cibâyet olup bu vakfımın tevliyye-
ti mezkûr Hasan Efendi’ye şart ola ba‘de vefâtihî re’y-i hâkimü’ş-şer‘le müfevvaz 
ola ve mezkûr Atâullah Çelebi b. Osman nâzır ola deyû vasiyyet ve bu vesâyâsını 
tenfîze mezkûr Hasan Efendi’yi vasiyy-i muhtâr nasb ve ta‘yîn eyledim dedik-
de mezbûr Hasan Efendi dahi vesâyet-i mezbûreyi kabûl ve merâsimini edâya 
müte‘ahhid olduğunu Mevlânâ-yı mezbûr mahallinde ba‘de’t-tahrîr, ma‘an ba‘s 
olunan çukadar Nasûh Beşe b.  Yusuf ve Ali ile meclis-i şer‘a gelip alâ vukū‘ihi 
inhâ ve takrîr etmeğin mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: es-Sâbikūn.

1198 [127a-1] Fâtıma Hâtun bt. Abdünnebi’nin menzil satışı
Husûs-ı âti’l-beyânın mahallinde tahrîr için bi’l-iltimâs kıbel-i şerî‘at-ı mergūbeden 
irsâl olunan Mevlânâ Mustafa Efendi zikri âtî menzile varıp zeyl-i rakīmde isimleri 
mastûr olan müslimîn huzûrlarında akd-i meclis-i şer‘-i hatîr eyledikde mahmiye-i 
İstanbul’da Çıkrıkçı Kemal mahallesinde sâkine olup umdetü’l-müderrisîni’l-
kirâm Resûl Efendi b. Musa ve Atâullah Çelebi b. Osman ma‘rifetleriyle mu‘arrefe 
olan umdetü’l-muhadderât zübdetü’l-muvakkarât Fâtıma Hâtun bt. Abdünnebî 
meclis-i ma‘kūd-ı mezbûrda, işbu kitâb-ı sıhhat-nisâb yed-i kerîmelerine vusûl 
ile şeref-yâb olup sâbıkan Sofya kadısı olan umdetü’l-ulemâ’i’l-izâm, zübdetü’l-
fihâm Hasan Efendi b. Süleyman mahzarında ikrâr ve i‘tirâf edip zikri âtî bey‘in 
sudûruna değin mülk ve hakkım olup mahalle-i mezbûrede vâki‘ bir tarafı 
Süleyman Paşa menziline ve bir tarafı Beyzâde ( ) vakfına ve iki tarafı tarîk-i âma 
müntehî hâriciyyesi fevkānî üç oda ve bir sofa ve tahtapûş ve bir hamam ve bir ki-
ler ve tahtânî üç oda ve bir kenîf ve altında bir ahır ve bir su kuyusunu ve mâ’-i cârî 
ve zât-ı eşcâr-ı müsmire ve gayr-ı müsmire bahçe ve dâhiliyyesi fevkānî iki oda ve 
iki sofa ve dehliz ve kenîf ve tahtında iki oda ve bir sofa ve bir matbah ve bir ha-
mam ve sofa ve zât-ı eşcâr bahçe ve sofa ve havuz ve muhavvata ve havluyu müş-
temil işbu mülk menzilimin hâriciyyesini cemî‘ hudûd ve hukūk ve müştemilât-ı 
mezkûresiyle tarafeynden îcâb ve kabûlü [hâvî] bey‘-i bâtt-ı sahîh-i şer‘î ile yüz bin 
akçeye bey‘ ve teslîm ol dahi iştirâ ve tesellüm ve kabûl eyledikden sonra seme-
ni olan meblağ-ı mezkûr yüz bin akçeyi mezkûr Hasan Efendi yedinden tamânen 
ahz u kabz edip ba‘de’l-yevm işbu mülk menzilin hâriciyyesi cemî‘ müştemilâtı ile 
mezbûr Hasan Efendi’nin mülk-i müşterâsıdır hâriciyye-i mezbûrede ve semenin-
de vechen mine’l-vücûh ve sebebin mine’l-esbâb benim için hak ve alâka kalmadı, 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î vâki‘ hâli Mevlânâ-
yı mezbûr mahallinde ba‘de’t-tahrîr, ma‘an ba‘s olunan Ali Beşe b. ( ) ve çukadar 
Nasûh Beşe b. Yusuf ile meclis-i şer‘a gelip alâ vukū‘ihi inhâ ve takrîr etmeğin mâ 
vaka‘a bi’t-taleb ketb olundu.
Hurrire fi’t-târihi’l-mezbûr li seneti’l-merkūme.
Şuhûdü’l-hâl: es-Sâbikūn.

1199 [127a-2] İbrahim Efendi b. İsmail’in Ahmed b. Ebûbekir’de olan 
alacağını tecil ettiği
Mahrûse-i Galata a‘mâlinden kasaba-i Tophâne’de Kılıç Ali Paşa mahallesinde 
sâkin İbrahim Efendi b.  İsmail meclis-i şer‘-i hatîrde mahrûse-i Üsküdar’a tâbi‘ 
Karamürsel nâm kasaba sükkânından Ahmed b. Ebûbekir mahzarında ikrâr ve 
i‘tirâf edip târih-i kitâbdan yirmi ay mukaddem bi fazlillâhi te‘âlâ hâsıl olan fâ’ide 
beynimizde münâsafaten olmak vechi üzre kasaba-i mezbûrede ve civârında olan 
kurâda yapağı iştirâ edip evvel-i bahârda vilâyet-i Anadolu’da Tosya nâm kasa-
baya götürüp bey‘ edip âhar diyâra götürüp bey‘ etmemek için mezkûr Ahmed’e 
alâ tarîki’l-mudârebe kırk yedi bin dört yüz doksan akçe def ‘ ve teslîm ol dahi 
ba‘de’l-kabz yapağı iştirâ edip vech-i muharrer üzre ta‘yîn eylediğim Tosya kasa-
basına varmayıp nehy eylediğime muhâlif medîne-i İzmir’e varıp bey‘ edip gel-
dikde re’s-i mal olan meblağ-ı mezbûr kırk yedi bin dört yüz doksan akçeden an-
cak bana on sekiz bin akçe vermekle, bâkī kalan yirmi dokuz bin dört yüz dok-
san akçeyi mezbûr Ahmed’den taleb ve da‘vâ eylediğimde beynimizde münâza‘ât-ı 
kesîre cereyânından sonra vesâtat-ı muslihîn ile meblağ-ı bâkī-i mezbûr yirmi do-
kuz bin dört yüz doksan akçe da‘vâsından mezkûr Ahmed beni on dokuz bin altı 
yüz akçe üzerine inşâ-i akd-i sulh eyledikde ben dahi sulh-ı mezbûru kabûl edip 
lâkin bedel-i sulh-ı mezbûru hâlâ edâya iktidârı olmayıp istîcâl etmeğin târih-i 
kitâbdan elli gün tamâmına değin te’cîl ol dahi ecel-i mezbûru kabûl eyledi ba‘de’l-
yevm meblağ-ı müeccel-i mezkûr on dokuz bin altı yüz akçeden gayrı şirket ve 
mudârebe ve sâir husûslara müte‘allika olan cemî‘ da‘vâdan ve mütâlebât ve eymân 
ve muhâsamâtdan mezbûr Ahmed ile şerîki işbu Ömer b. Hasan’ı ibrâ-i âm ile ibrâ 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî Cemâziyelevvel li sene erba‘a ve seb‘în ve elf.
Şuhûdü’l-hâl: Mahmud Çavuş b. Mehmed, Nasûh Beşe Çukadar, Veli b. Mahmud, 
Şükrullah b. Mustafa ve gayruhüm.

1200 [127a-3] Mustafa Efendi b. Sâlih’in, Hüseyin Çelebi b. Yusuf ’a 
borcu olduğu
Sâbıkan Adana kadısı olup Hicazîzâde demekle şehîr Mustafa Efendi b. Sâlih nâm 
kimesne meclis-i şer‘-i hatîr-i lâzımü’t-tevkīrde işbu hâfızü’l-vesîka Hüseyin 
Çelebi b. Yusuf mahzarında bi’t-tav‘i’s-sâf ikrâr ve i‘tirâf edip merkūm Hüseyin 
Çelebi’ye cihet-i karz-ı şer‘îden dört yüz esedî guruş ve çuka bahâsından elli 
esedî guruş cem‘an dört yüz elli esedî guruş vâcibü’l-edâ ve lâzımü’l-kazâ dey-
nim vardır dedikde mâ vaka‘a bi’l-ibtigā ketb olundu.
Fi’l-yevmi’s-sânî min Cemâziyelâhir li sene erba‘a ve seb‘în ve elf.
Şuhûdü’l-hâl: Mustafa Efendi el-İmâm, Ferhad b. Abdullah el-Kayyım, Mustafa 
b.  Mehmed, Mehmed Çelebi b.  Osman, Muharrem Beşe er-Râcil, Süleyman 
b. Abdullah, Mirza Çelebi b. Abdullah,  (…), (…), Mehmed Çelebi b. Hüseyin, 
Mehmed Çelebi b. Abdullah.

1201 [127b-1] Timurhan bt. Abdullah’ın Süleyman b. Abdullah’tan muhâlaa 
yoluyla boşandığı
Mahmiye-i İstanbul’da Harrât Kemal mahallesi sâkinelerinden Timurhan 
bt. Abdullah nâm hâtun meclis-i şer‘-i hatîr-i lâzımü’t-tevkīrde zevci Süleyman 
b. Abdullah nâm kimesne tarafından husûs-ı âtîye vekîl olup vekâleti Hasan Bey 
b. Abdullah ve Abdullah Çelebi b. Hasan nâm kimesneler şehâdetleri ile şer‘an 
vekâleti sâbite olan Mehmed b.  Ali nâm kimesne mahzarında ikrâr ve takrîr-i 
kelâm edip zevcim mezbûr Süleyman zimmetinde mütekarrir ve ma‘kūdun-
aleyh olan bin akçe mehr-i müeccelimin iki yüz seksen akçe hesâbınca bir altı-
nı vekîl-i mezbûr yedinden ahz u kabz edip mâ‘adâsı olan yedi yüz yirmi akçe 
ve nafaka-i iddet-i mu‘ayyene-i ma‘lûmem üzerine ve me’ûnet-i süknâm dahi 
kendi üzerime olmak üzre zevcim merkūm Süleyman ile muhâla‘a-i sahîha-i 









şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciyye-
te müte‘allika da‘vâdan her birimiz âharı ibrâ-i âmm-ı kātı‘ü’n-nizâ‘ ile ibrâ eyledi 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Hasan Beşe b. Abdullah, Mustafa Beşe eş-şehîr bi Altıkulaç, Nalçacı 
Mehmed Beşe b.  (  ), Abdullah Çelebi b.  Hüseyin, Şükrullah Bey b.  Mustafa ve 
gayruhüm.

1202 [127b-2] Mehmed b. Abdullah’ın, küçük oğlu Abdülkadir için Ali Çebi 
b. Osman’ı vasî ve Hacı Osman b. Abdullah’ı nâzır tayin ettiği
Mahmiye-i İstanbul’da Eski Mi‘mâr mahallesinde sâkin Mehmed b.  Abdullah 
nâm kimesne meclis-i şer‘-i hatîrde işbu bâ‘isetü’l-vesîka Ali Çelebi b.  Osman 
ve el-Hâc Osman b. Emrullah mahzarında takrîr-i kelâm edip bi emrillâhi te‘âlâ 
vefât eylediğimde sulbî sagīr oğlum Abdülkādir’in tesviye-i umûruna mezbûr 
Ali Çelebi’yi vasiyy-i muhtâr ve mezbûr el-Hâc Osman’ı vasiyy-i mezbûr Ali 
Çelebi üzerine hasbî nâzır nasb ve ta‘yîn eyledim dedikde mezbûr Ali Çelebi 
vesâyet-i mezbûreyi ve mezkûr el-Hâc Osman nezâret-i mesfûreyi kabûl ve 
hizmet-i lâzımelerin her biri edâya ta‘ahhüd etmeğin mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min Cemâziyelevvel sene erba‘a ve seb‘în ve elf.
Şuhûdü’l-hâl: İbrahim Halîfe b.  Halil el-Müezzin, Mustafa b.  Sinan, Hüseyin 
Çelebi b. Mustafa, Abdurrahman b. Ahmed, İslâm Halîfe b. Osman ve gayruhüm.

1203 [127b-3] Belkıs bt. Abdullah’ın, Haçador v. Narun aleyhindeki davasında 
sulh olduğu
Mahmiye-i İstanbul’da Derviş Ali mahallesi sâkinelerinden Belkıs bt.  Abdullah 
nâm hâtun tarafından sulh-ı âti’l-beyânı ikrâra vekîl olup Mehmed Beşe 
b.  Abdullah ve Osman b.  Abdullah nâm kimesneler şehâdetleri ile şer‘an 
vekâleti sâbite olan Receb Çelebi b. Hüseyin meclis-i şer‘-i hatîrde işbu bâ‘isü’s-
sifr Haçador v.  Baron nâm Ermeni muvâcehesinde bi’l-vekâle ikrâr ve takrîr-i 
kelâm edip merkūm Haçador bundan akdem odun atarken müvekkilem 
mezbûrenin yüzünün sağ yanına hatâ’en odun dokunup şiddet-i darbdan üst ön 
dişi çıkıp mûcibini mezbûr Haçador’dan taleb ve da‘vâ eylediğinde beynlerinde 
münâza‘ât-ı kesîre vâkı‘a olmuşidi el-hâletü hâzihî vesâtat-ı muslihîn ile da‘vâ-
yı mezbûreden mesfûr Haçador müvekkilem mezbûreyi nakd-i râyic fi’l-vakt 
beş yüz akçe üzerine inşâ-i akd-i sulh eyledikde müvekkilem mezbûre Belkıs 
dahi sulh-ı mezbûru kabûl ve bedel-i sulh olan meblağ-ı mezbûr beş yüz akçe-
yi merkūm Haçador yedinden tamânen ahz u kabz edip da‘vâ-yı mezbûreden 
merkūm Haçador’u ibrâ-i âm ile ibrâ ve iskāt eyledi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Hurrire fi’l-yevmi’s-sâbi‘ aşer min Cemâziyelevvel sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
b. Mustafa, Veli b. Mahmud, Resûl b. Rıdvan ve gayruhüm.

1204 [127b-4] Vefat eden Mustafa Çelebi b. Ahmed’in küçük kızı Fâtıma için 
Ahmed Çelebi b. Bâli Efendi’nin vasî tayin olunduğu
Dârü’l-hilâfeti’l-aliyye Kostantıniyye el-mahmiyye mahallâtından Kâtib Hüsrev 
mahallesi sükkânından olup bundan akdem tarîk-i hâcda vefât eden Mustafa 
Çelebi b. Ahmed’in sulbiye kızı Fâtıma nâm sagīreye bi hasebi’l-irsi’ş-şer‘î isâbet 
ve intikāl eden emvâlini zabta ve ahvâlini hıfza vasîsi olmayıp bir vasî nasb 
ve ta‘yîn olunmak lâzım ve mühim ve işbu râfi‘ü’l-kitâb Ahmed Çelebi b.  Bâli 
Efendi sâlih ve mütedeyyin ve her vechile vesâyet uhdesinden gelmeğe kādir ol-
duğu, sikāt-ı muvahhidînden olup zeyl-i vesîkada isimleri mastûr olan müslimîn 
ihbârlarıyla lede’ş-şer‘i’l-mutahhar mütehakkik ve müte‘ayyin olduğu ecilden, 
sagīre-i mezbûrenin tesviye-i umûruna mezkûr Ahmed Çelebi kıbel-i şer‘den 
vasî nasb ve ta‘yîn olunup ol dahi vesâyet-i mezbûreyi kabûl ve merâsimini 
edâya müte‘ahhid olmağın mâ vaka‘a bi’t-taleb ketb olundu.
Hurrire fî gurreti Cemâziyelâhir sene erba‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Nâzikîzâde Mustafa Efendi, 
Mustafa Efendi el-Kâtib, Mehmed Çelebi b.  Mahmud, Ali Ağa b.  Hüseyin, 
es-Seyyid Abdullah b.  Mustafa, mu‘îd Ahmed Çelebi b.  Süleyman, Mustafa 
el-Muhzır, Şâmî Mehmed Efendi, Ali Çelebi b. Muharrem? ve gayruhüm.

1205 [127b-5, Arapça] Hâkimin, Ayşe bt. Ali adlı hanıma nafaka takdir etmesi ve 
borçlanmasına izin vermesi
Medîne-i mahmiye-i Kostantıniyye mahallâtından Hüsrev Paşa mahallesinde 
sâkine olan Ayşe bt. Ali nâm hâtuna Ali b. Abdullah nâm zevcinin kendisine na-
faka, kisve ve nafaka cinsinden bir şey bırakmadığına dâir yemîn verilmesinden 
sonra işbu hüccet-i şer‘iyyenin üzerinde imzâsı bulunan hâkim, mezbûrenin na-
fakası, kisvesi ve sâir havâic-i zarûriyyesi için zevc-i gāibi üzerine zeyilde mezkûr 
târihden i‘tibâren yevmî râyicü’l-vakt sekiz akçe farz ve takdîr etti. Hâkim ayrı-
ca meblağ-ı mefrûzu havâic-i lâzımesine sarf etmesine ve vakt-i hâcette istidâne 
edip vakte’z-zafer mezbûra rücû‘ etmesine mezbûre Ayşe’ye izin verdi.
Cerâ zâlike ve hurrire fî gurreti Cumâdelâhire sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hasan, Şükrullah 
b. Mustafa, Muharrem b. Abdullah ve gayruhüm.

1206 [128a-1] Şeyh Mehmed Efendi’nin mülk menzilini kızı Ayşe Hâtun’a sattığı
Sâbıkan Anadolu kazaskeri olup hâlâ Mısr-ı Kahire’de mutavattın olan a‘lemü’l-
ulemâ’i’l-mütebahhirîn efdalü’l-fuzalâ’i’l-müteverri‘în hallâlü akfâli’l-müşkilât 
keşşâfu gavâmızi’l-mu‘zilât Hasan Efendizâde demekle şehîr Şeyh Mehmed 
Efendi tarafından zikri âtî menzili bey‘ ve semenini kabz ve kendiye îsâle 
vekîli olan fahrü’l-eşbâh Yusuf Çelebi b.  Abdülvehhab meclis-i şer‘-i hatîrde 
şeyhülislâm-ı hazare-i hatîre-i Kudüs’e irtihâl ve civâr-ı sa‘âdet-medâr-ı ünse 
intikāl eden merhûm ve mağfûrun-leh Mehmed Efendi’nin kerîme-i mükerre-
meleri olup işbu kitâb-ı sıhhat-nisâb yed-i kerîmelerine vusûl ile şeref-yâb olan 
fahrü’l-muhadderâti’l-mükerremât tâcü’l-mestûrâti’l-mu‘azzamât Ayşe Hâtun 
tarafından menzil-i câi’z-zikri iştirâ ve def ‘-i semene vekîli olup nehc-i şer‘î ve 
vech-i mer‘î üzre vekâleti sâbite olup sâbıkan medîne-i Bursa’da hâkim-i hâsim-ı 
şerî‘at-ı garrâ olan a‘lemü’l-ulemâ’i’l-izâm efdalü’l-fuzalâ’i’l-fihâm, yenbû‘ü’l-
fezâil, metbû‘ü’l-efâzıl, âlimü’l-ilm ve’l-hüdâ menârü’l-fazl ve’t-tükā mûmâ-
ileyhâ Ayşe Hâtun’un dâmâd-ı mükerremleri Ahmed Efendi mahzarında bi’l-
vekâle ikrâr ve i‘tirâf edip zikri âtî bey‘in sudûruna değin müvekkilim mûmâ-
ileyh Şeyh Mehmed Efendi hazretlerinin silk-i mülk-i sahîhinde münselik olup 
mahmiye-i İstanbul’da Çerağī Hamza mahallesinde vâki‘ bir tarafı Çukurbostan’a 
ve bir tarafı hammâmî Zülfikâr Bey menziline ve iki tarafı tarîk-i âma müntehî 
hâricen ve dâhilen büyûtu hâvî mülk menzili kirâren ve mirâren mecâlis-i tâlibîn 
ve mehâfil-i râgıbîne ba‘de’l-arz ve inkıtâ‘-ı rağabâti’n-nâs mûmâ-ileyh Ahmed 
Efendi üzerinde dört bin kıt‘a esedî guruşda karâr edip ziyâde ile tâlib-i âhar 
zuhûr etmeyip ve meblağ-ı mezbûr menzil-i mezkûrun semen-i misli olmağla 
menzil-i mezkûru cemî‘ hudûd ve hukūk ve müştemilât ve merâfıkı ile mûmâ-
ileyh Ahmed Efendi’ye dört bin kıt‘a esedî guruşa tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm ol dahi iştirâ ve kabûl ve kabz ey-
ledikden sonra semen-i mesfûru bana teslîmde te‘allül eder, suâl olunup teslîme 
tenbîh olunmak bi’l-vekâle matlûbumdur dedikde gıbbe’s-suâl mûmâ-ileyh 
Ahmed Efendi cevâbında merhûm-ı mezkûr Müftü Mehmed Efendi vakf-ı lâzıme 
ile vakf ve tevliyyet ve süknâsına kendiden sonra evlâdına ve evlâd-ı evlâdına ve 
evlâd-ı evlâd-ı evlâdına şart ve ta‘yîn eylediği mahmiye-i mezbûrede Ayasofya-i 
kebîr kurbunda Hoca Pîrî mahallesinde vâki‘ vâkıfına intimâ ile tahdîd ve 
tavsîfden müstağnî dâhilen ve hâricen büyûtu hâvî vakıf menzil, ber mûceb-i 









şart-ı vâkıf-ı merhûm-ı mezkûrun sulbiye kızı kayınanam müvekkile-i mûmâ-
ileyhâ Ayşe Hâtun’un tasarrufunda iken, bin yetmiş senesi Zilka‘desi’nin on altın-
cı gününde vâki‘ harîk-i kebîrde bi’l-külliye muhterik olup ancak arsa ile nukzu 
kaldıkda galle-i vakıfda binâya müsâ‘ade ve meşrûtun-lehâda miknet olmadığın-
dan gayrı harc edeceği meblağı ücretinden istîfâ edinceye dek sâkin olmak üzre 
vakıf için binâ ediverir kimesne dahi bulunmayıp harâb durmakda, enkāzı sir-
kat olunmağla vakfa küllî gadr bulunduğu ecilden, enkāz-ı mezkûr semen-i misli 
ile bey‘ olunup semeni ile vakıf bir menzil iştirâ ve arsası mukāta‘a-i misli ile îcâr 
cânib-i vakfa her vechile evlâ ve enfa‘ ve vech-i muharrer üzre enkāzı bey‘ ve ar-
sasını mukāta‘a ile îcâr ve semen-i enkāzı ile bir menzil iştirâsına kudret olduğu-
na sâbıkan şeyh-i meşâyihu’l-İslâm müfti-i âmmetü’l-enâm olan izzetlü Mehmed 
Efendi hazretlerinin ünvânıyla mu‘anven fetvâ-yı şerîfem olup mazmûnu “arsa 
ve binâsı Zeyd’in vakf-ı lâzım ile vakfı olup süknâsı evlâdına ve evlâd-ı evlâdına 
ve evlâd-ı evlâd-ı evlâdına, ba‘de’l-inkırâz gallesi fukarâya meşrûta olan men-
zil muhterik olup ancak arsa ile nukzu kaldıkda vakıfda binâya müsâ‘ade olma-
yıp evlâdına meşrûtun-lehâ olan Hind dahi vakıf için binâya kādire olmamak ile 
binâ edemeyip ve harc edeceği meblağı ücretinden istîfâ edinceye değin sâkin 
olmak üzre vakıf için binâ ediverir kimesne dahi bulunmayıp, harâb durdukda 
enkāzı sirkat olunup vakfa gadr-ı küllî bulunmak ile evlâdına meşrûtun-lehâ olan 
Hind-i mezbûre mütevellîye olmak ile izn-i hâkimü’ş-şer‘le menzil-i mezbûrun 
nukzunu Ömer’e semen-i misline bey‘ ve arsasına ecr-i misli mukāta‘a ile îcâr 
ve ücreti fukarâya sarf ve semen-i mezbûr ile vakıf için bir menzil iştirâ etmeğe 
şer‘an kādire olur mu deyû istiftâ olundukda cevâb-ı bâ savâblarında re’y-i hâkim 
ile olur” deyû buyurulmağın, ber mûceb-i fetvâ-yı şerîfe mütevellîye-i mezkûre 
kayınanam mûmâ-ileyhâ Ayşe Hâtun tarafından vekâleten enkāz-ı mezkûreyi 
emr-i hâkimü’ş-şer‘le semen-i ma‘lûme-i makbûza Mustafa Efendi nâm kimes-
neye bey‘ ve teslîm ve arsasını ecr-i misli mukāta‘a-i ma‘lûme ile îcâr edip hâlâ ye-
dimde olan semen-i enkāz-ı mezkûre ile menzil-i mahdûd-ı mezkûru ke’l-evvel 
vakıf olmak üzre hâkim-i muvakki‘-i kitâb tûbâ-lehû ve hüsnü me’âb hazretleri-
nin izniyle vekîl-i mezbûr Yusuf Çelebi’den dört bin kıt‘a esedî guruşa vekâleten 
iştirâ ve kabûl ve kabz eyledim. Lâkin mezbûr Yusuf Çelebi müvekkil-i mûmâ-
ileyh Şeyh Mehmed Efendi (…) vakıfdan vech-i meşrûh [128b] üzre vekîli idi-
ği ma‘lûmum değildir, isbât-ı vekâlet etmeyince semen-i mezbûru teslîm etmem 
deyicek mezbûr Yusuf Çelebi’den vekâlet-i meşrûhayı mübeyyine beyyine ta-
leb olundukda udûl-i müslimînden olup medîne-i Galata a‘mâlinden kasaba-i 
Beşiktaş sükkânından olup hâlâ Trablus-ı Mağrib kadısı olmağla kazâ-i mezbûra 
gitdiği şer‘an mütehakkik olan umdetü kuzâti’l-İslâm İsâ Efendi b. Mehmed ve 
mısr-ı Kahire’de Rıdvan Bey mahallesinden olup mahmiye-i mezbûreye bir husûs 
için gelip yine mısr-ı Kahire’ye gitdiği şer‘an mütehakkik olan Mustafa Çavuş 
b.  Mehmed nâm şâhidânü’l-asılların her biri tarafından tahammül-i şehâdet 
eden mahmiye-i mezbûrede zikr olunan Çerağī Hamza mahallesi sükkânından 
umdetü’l-müderrisîni’l-kirâm Fazlullah Efendi b.  Mecdullah ve fahrü’l-kuzât 
Hüseyin Efendi b.  Hasan ve umdetü’l-a‘yân İbrahim Çelebi b.  Nasûh nâm ki-
mesneler li ecli’ş-şehâde meclis-i şer‘a hâzırûn olup istişhâd olunduklarında, 
münkir-i mûmâ-ileyh Ahmed Efendi muvâcehesinde şehâdet edip asıllarımız 
olan mezkûrân İsâ Efendi ve Mustafa Çavuş bizim huzûrumuzda şehâdet edip 
Hasan Efendizâde Şeyh Mehmed Efendi silk-i mülk-i sahîhinde münselik olan 
menzil-i mahdûd-ı mezkûru bey‘ ve teslîm ve kabz-ı semen ve kendiye îsâle ve 
kabz ve îsâli mütevakkıf olduğu umûrun cümlesine işbu Yusuf Çelebi’yi bizim 
huzûrumuzda vekîl ve menâbına nâib nasb ve ta‘yîn ve bizi işhâd edip mezbûr 
Yusuf Çelebi dahi vekâlet-i mezbûreyi kabûl ve merâsimini edâya müte‘ahhid 
oldu. Biz bu husûsa şâhidleriz şehâdet dahi ederiz sizler dahi her birimiz ta-
rafından cümleniz şâhidler olun ve şehâdet edin demesiyle biz mezkûr Yusuf 
Çelebi’nin vech-i meşrûh üzre vekîl idiğine şâhidleriz şehâdet dahi ederiz deyû 
her biri edâ-i şehâdet-i şer‘iyye eylediklerinde asıl ve fer‘in gıbbe ri‘âyeti şerâiti’l-
kabûl şehâdetleri makbûle olmağın şehâdet-i mezbûre mûcebince mezbûr Yusuf 
Çelebi’nin vech-i muharrer üzre vekâletine ve semen-i mezbûru mezkûr Yusuf 
Çelebi’ye edâ ve teslîme hükm olundukdan sonra vekîl-i mezbûr Yusuf Çelebi 
meclis-i şer‘-i hatîrde vekîl-i mezbûr Ahmed Efendi mahzarında bi’l-vekâle ikrâr 
ve i‘tirâf edip bâlâda teslîmine hükm-i şer‘î lâhık olan semen-i mezbûr dört bin 
kıt‘a esedî guruşu meclis-i şer‘de mûmâ-ileyh Ahmed Efendi yedinden tamânen 
ahz u kabz edip ba‘de’l-yevm menzil-i mahdûd-ı mezkûrda ve semeninde mü-
vekkilim mûmâ-ileyh Şeyh Mehmed Efendi’nin hak ve alâkası kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-ulemâ’i’l-izâm İlâhîzâde Mehmed Efendi, Kıdvetü’l-
mevâliyyü’l-kirâm Ahmed Efendi b. Abdülcebbar, Umdetü’l-müderrisîni’l-kirâm 
zübdetü’l-muhakkikīni’l-fihâm Mehmed Efendi b. Yusuf, Kıdvetü’l-müderrisîni’l-
kirâm Nâzikîzâde Mustafa Efendi, Fahrü’l-müderrisîni’l-izâm es-Seyyid Mehmed 
Efendi b.  es-Seyyid İbrahim, Gekvizeli Mehmed Çelebi b.  Mehmed, Mehmed 
Efendi b. Abdülmennân, İbrahim Çelebi b. Halil, Umdetü’l- müderrisîni’l-kirâm 
Antakyalı Mustafa Efendi, Eyüb Çelebi b. Resûl, Ali Efendi el-kadı ve gayruhüm.

1207 [128b-1] Köle olduğu iddiasıyla Bolu nâzırı Dilaver b. Abdullah tarafından 
tutulan Ali’nin hür olduğunun anlaşıldığı
İşbu orta boylu açık kaşlı gök elâ gözlü sarışın Rusiyyü’l-asl Ali b.  Abdullah 
nâm şâbb-ı emred mahfil-i kazâda, vilâyet-i Anadolu’da kasaba-i Bolu nâzırı 
olan Dilaver b. Abdullah’ın kethüdâsı ve tarafından husûs-ı âti’l-beyâna sâbitü’l-
vekâle vekîli olan Hüseyin Bey b.  Veli mahzarında üzerine takrîr-i da‘vâ edip 
Kangırı kazâsına tâbi‘ Ayan nâm karyede sâkin iken bundan akdem vefât eden 
Mahmud Bey b.  İbrahim’in abd-i müşterâsı iken târih-i kitâbdan üç sene mu-
kaddem mezbûr Mahmud Bey hâl-i hayâtında şuhûd-ı udûl mahzarında beni 
tedbîr-i mutlak ile müdebber edip üç ay mürûrundan sonra mezbûr Mahmud 
Bey vefât etmekle sülüs malı müsâ‘id olmağla ben mu‘tak olup bir maslahat 
için kasaba-i Bolu’ya geldiğimde, müvekkil-i merkūm Dilaver Ağa sen âbıksın 
deyû beni bi gayri vechin ahz eylemişdir hâlâ vekîl-i merkūmdan suâl olunup 
sebîlim tahliyye olunmak matlûbumdur dedikde gıbbe’s-suâl vekîl-i mezbûr 
cevâbında müvekkilim mersûm Dilaver Ağa müdde‘î-i merkūmu âbık olmağ-
la [ahz] eylemişdi. Lâkin mu‘tak olduğu ma‘lûmu değildir deyû ıtkını inkâr 
edicek müdde‘î-i mezbûr Ali’den müdde‘âsını mübeyyine beyyine taleb olun-
dukda udûl-i müslimînden olup fi’l-asl karye-i merkūme sükkânından olup 
hâlâ mahmiye-i İstanbul’da Sahn medreselerinde Beyazîzâde Ahmed Efendi 
medresesinde sâkin es-Seyyid Mehmed Efendi b.  es-Seyyid Mehmed ve Halil 
b.  el-Hâc Hasan ve Mustafa b.  Ali nâm kimesneler li ecli’ş-şehâde meclis-i 
şer‘a hâzırûn olup istişhâd olunduklarında, fi’l-hakīka müdde‘î-i mezbûr Ali 
zikr olunan Ayan nâm karyede sâkin iken bundan akdem vefât eden mezkûr 
Mahmud Bey’in abd-ı müşterâsı iken târih-i kitâbdan üç sene mukaddem 
merkūm Mahmud Bey hâl-i hayâtında bizim huzûrumuzda merkūm Ali’yi 
tedbîr-i mutlak ile müdebber edip üç ay mürûrundan sonra merkūm Mahmud 
Bey vefât etmekle sülüs malı müsâ‘id olmağla mersûm Ali mu‘tak olmuşdur 
biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince merkūm Ali’nin ıtkına ba‘de’l-hükm mâ vaka‘a bi’t-taleb 
ketb olundu.
Hurrire fi’t-târihi’l-mezbûr li’s-seneti’l-merkūme
Şuhûdü’l-hâl: es-Seyyid Ahmed Çavuş b.  ( ), Ali Ağa b.  Hüseyin, Fahrü’l-
müderrisîni’l-kirâm Nâzikîzâde Mustafa Efendi, Hüseyin Çavuş b. Ali el-Mübâşir, 
Mehmed Çavuş b. İbrahim ve gayruhüm.

1208 [129a-1] Fâtıma bt. Abdünnebi’nin menzilini müştemilatıyla birlikte 
vakfedip Sofya eski kadısı Hasan Efendi b. Süleyman’ı mütevellî tayin ettiği
Elhamdü lillâhi’llezî fetaha bi miftâhı inâyetihî uyûne ashâbi’l-hayrât ve nev-
vere bi misbâhı hidâyetihî kulûbe erbâbi’l-hasenât ve’s-salâtü ve’s-selâmü alâ 
Muhammedin ve alâ âlihî ve sahbihî ecma‘în ammâ ba‘d işbu kitâb-ı sıhhat-
nisâbı mahallinde tahrîr için bi’l-iltimâs bu fakīr zikri âtî menzile varıp zeyl-i 
rakīmde isimleri mastûr olan müslimîn huzûrlarında akd-i meclis-i şer‘-i hatîr 
olundukda Dârü’l-hilâfeti’l-aliyye Kostantıniyye el-mahmiyye mahallâtından 
Çıkrıkçı Kemal mahallesi sâkinelerinden olup bir buçuk seneden mütecâviz 
meslûle ve muk‘ade ve sâhibetü’l-firâş olduğu udûl-i müslimînden ve sikāt-ı 
muvahhidînden olup mahalle-i mezbûre ahâlîsinden umdetü kuzâti’l-İslâm 
Ahmed Efendi b. İlmî ve zübdetü vülâti’l-enâm Hasan Efendi b. Veli ve Atâullah 
Çelebi b.  Osman ve İsâ Beşe b.  Mustafa nâm kimesnelerin alâ tarîki’ş-şehâde 
ihbârlarıyla mütehakkik ve sâbit ve müte‘ayyin ve zâhir olduğu ecilden, sahîh 
hükmünde olup cemî‘ tasarrufâtı nâfize ve teberru‘âtı sahîha olan umdetü’l-
muhadderâti’l-mu‘azzama zübdetü’l-muvakkarâti’l-mükerreme Fâtıma Hâtun 
bt.  Abdünnebî nâm hâtun meclis-i ma‘kūd-ı mezbûrda mütevellî nasb ve 
ihtiyâr ve ta‘yîn eylediği sâbıkan Sofya kadısı olan umdetü’l-ulemâ’i’l-izâm 
zübdetü’l-fuzalâ’i’l-fihâm Hasan Efendi b.  Süleyman mahzarında ikrâr ve 
i‘tirâf edip bu fakīre-i kesîretü’t-taksîr mürg-i cânım âşiyâne-i tenden tayerân 
etmeden bu dünyâ-yı dûnu tefekkür ve kendi hâlimi tezekkür eylediğim-
de hulûs-ı niyet ve sıdk-ı taviyyet ile silk-i mülkümde münselik olup bir ta-
rafı Süleyman Paşa menziline ve bir tarafı Beyzâde ( ) vakfına ve bir tara-
fı mütevellî-i mûmâ-ileyh Hasan Efendi mukaddemâ benden iştirâ eylediği 
hâriciyye ta‘bîr olunur mülk menzile ve bir tarafı tarîk-i âma müntehî fevkānî 
iki oda ve iki sofa ve dehliz ve kenîf ve tahtında iki oda ve bir sofa ve bir mat-
bah ve bir hamam ve sofa ve zât-ı eşcâr bahçe ve sofa ve havuz ve muhtib ve 
havluyu müştemil dâhiliyye ta‘bîr olunur işbu mülk menzilimi, bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık hasbeten lillâhi te‘âlâ ve 
taleben li merzâti Rabbihi’l-a‘lâ vakf-ı sahîh-i şer‘î ile vakıf ve haps edip şöy-
le şart eyledim ki mâdâm ki lâbise-i libâs-ı hayât olam menzil-i mahdûd-ı 
mezkûrda evvelâ kendim sâkine olup vefâtımdan sonra mütevellî-i müşârün-
ileyh Hasan Efendi’nin halîle-i celîleleri kıdvetü’l-muvakkarâti’l-mu‘azzama 
Şerife Hâtun bt.  es-Seyyid Hüseyin sâkine olup ba‘de vefâtihâ batnen ba‘de 
batnin evlâdı ve evlâd-ı evlâdı ve evlâd-ı evlâd-ı evlâdı sâkin ve mutasarrıflar 
olup mukābelesinde her gün bir Yâsîn-i şerîf tilâvet edip rûhuma ihdâ edeler 
ve ba‘de inkırâzi’l-kül menzil-i mevkūf mezbûr hasbemâ ceret bihi’l-âde icâre-i 
mu‘accele ve müeccele-i misli ile îcâr olunup ücret-i mu‘accele-i mezbûra alâ 
vechi’l-helâl istirbâh ve istinmâ olunup nemâsı ile ücret-i müeccele-i menzil-i 
mezbûr sene be sene Medîne-i Münevvere fukarâsına irsâl oluna ve menzil-i 
mevkūf-ı mezbûru meşrûtun-lehimden her biri nevbetlerinde kendi malla-
rından imâret ve meremmet edeler ve menzil-i mevkūf-ı mezkûra mûmâ-
ileyh Hasan Efendi mütevellî olup ba‘dehû re’y-i hâkime müfevvaz ola de-
yip menzil-i mezbûru fâriğan ani’ş-şevâgil mütevellî-i müşârün-ileyhe teslîm 
ol dahi vakfiyet üzre kabz ve tesellüm ve mütevellîlerin evkāfda tasarrufları 
gibi tasarruf eyledi dedikde gıbbe’t-tasdîki’ş-şer‘î vâkıfe-i ârife inân-ı kelâmını 
semt-i rücû‘a âtıfe olup vakf-ı akār eğerçi muhtâr-ı eimme-i ahyâr olan 
İmâm-ı A‘zam ve hümâm-ı akdem Ebû Hanîfe el-Küfî cûziye hayre’l-cezâ ve 
kûfiye hazretlerinin mezheb-i hatîrlerinde sahîh ve câizdir, lâkin menzile-i 
âriyetde olmağla şeref-i lüzûmu câiz olmayıp husûsan vâkıf menâfi‘-i vakfı 
nefsine şart etmekle âlim-i rabbânî İmâm Muhammed b. el-Hasan eş-Şeybânî 
re’y-i hatîrleri üzre vakf-ı mezbûr bâtıl olup rücû‘ emr-i meşrû‘ olmağın vakf-ı 
mezbûrdan rücû‘ eyledim, menzil-i mezkûr kemâ kân mülküme idhâl olun-
mak matlûbumdur dedikde mütevellî-i mûmâ-ileyh cevâb-ı bâ savâba âzim 
olup eğerçi hâl bast olunan minvâl üzre olduğu cây-i eşkâl değildir, lâkin 
fâzıl-ı samedânî İmâm Ebû Yusuf eş-şehîr bi’l-İmâmi’s-sânî re’y-i münîrleri 
üzre vakf-ı mezkûr şart-ı mezbûra müsâdif olursa da vâkıf mücerred vakaftü 
demekle lüzûmu ifâde edip istirdâd muhâl olmuşdur deyû redden imtinâ‘ ve 
husûs-ı kaziyyede fasl u hasma tâlibân olduklarında sadr-ı kitâb-ı müstetâbda 
tevkī‘-i refî‘i ve hat ve hâtem-i münîfi vâki‘ olan hâkim-i hâsim-i şerî‘at-nisâb 
bi tevfîkillâhi bi hüsnü me’âb dahi edille-i cânibeyne nazar ve mennâ‘u’l-
hayr olmakdan hazer edip alâ kavli men yerâhü vakf-ı mezkûrun sıhhat ve 
lüzûmuna hükm etmekle min ba‘d vakf-ı mezbûr vakf-ı lâzım olup ibtâl ve 
ta‘tîli adîmü’l-ihtimâl oldu. Fe-men beddelehû ba‘demâ semi‘ahû fe-innemâ 
ismuhû ale’llezîne yübeddilûnehû inna’llâhe semî‘un alîm ve ecrü’l-vâkıfı 
ale’l-hayyi’l-cevâdi’l-kerîm cerâ zâlike.
Ve hurrire fi’l-yevmi’l-hâmis ve’l-ışrîn min Cemâziyelevvel li sene erba‘a ve 
seb‘în ve elf.
Şuhûdü’l-hâl: A‘lemü ulemâ’i’l-izâm efdalü fuzalâ’i’l-kirâm Mesud Efendi b.  (  ) 
el-müvellâ’l-merhûm, Kıdvetü’l-ulemâ’i’l-mütehakkikīn zübdetü’l-fuzalâ’i’l-
müdakkikīn Abdullah Efendi, Umdetü’l-ulemâ’i’l-kirâm İbrahim Efendi b. Meh-
med, Umdetü’l-müderrisîni’l-kirâm Mustafa Efendi b.  el-Hâc Hasan, Fahrü’l-
müderrisîni’l-kirâm Mehmed Efendi b.  Abdülvehhab, Fahrü’l-kuzât es-Seyyid 
Mehmed Efendi b.  es-Seyyid Mehmed Efendi, mefharü’l-kuzât Ahmed Efendi 
b. İlmî Efendi, mefharü’l-kuzât Hasan Efendi b. el-Hâc Veli, Mustafa b. Mehmed, 
Nasûh Beşe b. Yusuf.

1209 [129b-1] İskenderun ve Haleb gümrüğü emini Mehmed Ağa b. Mehmed’in 
Haleb Mütesellim’i İbrahim Ağa b. Abdülmennân’da alacağı olduğu
Bin yetmiş iki senesinde medîne-i Halebü’ş-şehbâ ma‘a İskenderun gümrü-
ğü emîni olan işbu râfi‘ü’l-kitâb umdetü’l-a‘yân zübdetü’l-erkân Mehmed Ağa 
b. Mehmed dîvân-ı kāimmakām-ı sadr-ı a‘zamîde ma‘kūd mahfil-i kazâda, sene-i 
mezbûrede medîne-i Haleb’de mütesellim olan kıdvetü’l-emâsil ve’l-a‘yân İbrahim 
Ağa b. Abdülmennân mahzarında üzerine takrîr-i da‘vâ edip mezbûr İbrahim Ağa 
medîne-i mezbûrede mütesellim iken sene-i mezbûreye mahsûb olmak üzre bana 
der-uhde olunan medîne-i mezbûre ile İskenderun gümrüğünü zabt için sene-i 
mezbûre Muharremi’nin ikinci gününde bin üç yüz kıt‘a riyâlî guruş ve mülhakı 
olan zikr olunan İskenderun gümrüğü[nü] zabt için sene-i mezbûre Saferü’l-hayrı 
gurresinden altı yüz elli riyâlî guruş ki cem‘an bin dokuz yüz kıt‘a riyâlî guruş def ‘ 
ü teslîm ol dahi ahz u kabz etmiş idi hâlâ meblağ-ı mezbûr bin dokuz yüz elli riyâlî 
guruşu taleb ederiz suâl olunsun dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda udûl-i müslimînden 
olup mahmiye-i İstanbul’da Şehremîni çarşısı kurbunda Ereğli mahallesinde sâkin 
fahrü’l-a‘yân Kâmil Bey b. Mustafa ve Molla Gürânî mahallesinde kıdvetü’l-erkân 
Mustafa Bey b. Mehmed nâm kimesneler li ecli’ş-şehâde meclis-i şer‘a hâzırân olup 
isre’l-istişhâd fi’l-vâki‘ târih-i mezbûrda mezkûr İbrahim Ağa medîne-i mezbûrede 
mütesellim olmağla zikr olunan gümrükleri zabta müdde‘î-i mezbûra mâni‘ olmak 
ile mâni‘ olmamak için işbu İbrahim Ağa’ya bizim huzûrumuzda alâ tarîki’r-rüşvet 
medîne-i mezbûre gümrüğünü zabt için sene-i mezbûre Muharremi’nin ikinci gü-
nünde bin üç yüz riyâlî guruş ve mülhakı olan zikr olunan İskenderun gümrü-
ğünü zabt için sene-i mezbûre Saferi gurresinde altı yüz elli riyâlî guruş cem‘an 
bin dokuz yüz elli riyâlî guruş def ‘ ü teslîm edip mezkûr İbrahim Ağa dahi ahz u 
kabz eyledi biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde şâhidân-ı mezbûrânı ta‘dîl ve tezkiyye için 
kıbel-i şerî‘at-ı mergūbeden mevsûkun-bih ve mu‘temedün-aleyh olan Mustafa 
Efendi şâhidlerin olduğu mahallelere irsâl olunup ol dahi varıp vech-i şer‘î üzre 
ta‘dîl ve tezkiyye eyledikde zikr olunan Ereğli mahallesi ahâlîsinden Musa Efendi 
b. İlyas el-imâm ve Ramazan Halîfe b. Mustafa el-Müezzin ve Mehmed b. Ali ve 
Hasan b. Mehmed ve Mustafa Bey b. Ali ve Ali Beşe b. İsâ ve Halil b. Mustafa ve 
Mustafa Bey b. Abdülbâkī ve Ali b. Murtaza ve Ebûbekir b. Mehmed ve Ebûbekir 
b.  Mustafa ve Molla Gürânî mahallesi ahâlîsinden Ahmed Efendi b.  İbrahim 
el-imâm ve Hüseyin Çelebi b. Sinan el-Müezzin ve Ahmed b. Ferhad el-Müezzin 
ve Çavuşzâde Ahmed Çelebi ve Ali Kaya Bey b. Hasan ve Rıdvan b. Abdullah ve 
İvaz Bey b. Derviş ve Osman Bey b. Mehmed ve Hüseyin Bey b. Ali nâm kimes-
neler şâhidân-ı mezbûrân için sâlih ve adl ve makbûlü’ş-şehâdelerdir dediklerin-
de, meclis-i şer‘a gelip ma‘an irsâl olunan çukadar Abdurrahman Beşe ve Abdullah 
Çelebi ile haber verdiklerinden sonra şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Umdetü’l-a‘yân Abdurrahman Ağa serçavuşân, eş-Şeyh Mustafa 
Efendi b.  Mehmed, Fahrü’l-a‘yân Ali Ağa b.  Hasan, Abdülkerim Ağa b.  Bâli, 
Nasûh Beşe b. Yusuf, Abdi Çelebi b. Hüseyin ve gayruhüm.









1210 [129b-2] Ayşe bt. Hacı Hasan’ın satın aldığı değirmeni kendisine teslim 
etmeyen Lefter v. Nikola aleyhine açtığı davada haklı olduğu
Havâss-ı Refî‘a müzâfâtından Çatalca nâm kasabada Hürrem Ağa mahallesin-
de sâkine Ayşe bt.  el-Hâc Hasan tarafından husûs-ı âti’l-beyâna vekîl-i müsec-
celi olan Hasan Efendi b.  İsâ mahfil-i kazâda, merhûm Ferhad Paşa vakfına hâlâ 
mütevellî olan umdetü’l-emâsil ve’l-a‘yân makbûlü’s-sudûr ve’l-erkân Abdülbâkī 
Ağa huzûrunda zikri âtî değirmene vâzı‘u’l-yed olan Lefter v.  Nikola nâm zimmî 
muvâcehesinde üzerine takrîr-i da‘vâ edip merhûm-ı merkūm Ferhad Paşa vakfın-
dan olup kasaba-i mezbûreye tâbi‘ Bayezid nâm karyede vâki‘ lede’l-ahâlî ve’l-cîrân 
ma‘lûmü’l-hudûd iki göz değirmenin icâre-i mu‘accele ve müeccele ile mutasarrıf 
olan mezkûr Lefter dünkü gün zikr olunan değirmenin hakk-ı tasarrufunu sek-
sen bin akçe bedel mukābelesinde mütevellî-i mersûm Abdülbâkī Ağa’nın izin ve 
ma‘rifetiyle müvekkilem mezbûre için bana ferâğ u tefvîz, ben dahi vekâleten te-
fevvüz ve kabûl edip bedel-i merkūm seksen bin akçeyi tamâmen mezbûr Lefter’e 
vekâletim hasebiyle def ‘ ü teslîm ol dahi ahz u kabz etmişken zikr olunan değir-
meni teslîmde te‘allül eder suâl olunup teslîme tenbîh olunmak matlûbumdur de-
dikde gıbbe’s-suâl ve akībe’l-inkâr vekîl-i mezbûrdan müdde‘âsını mübeyyine bey-
yine taleb olundukda udûl-i müslimînden umdetü’l-a‘yân Kemalzâde Mehmed 
Ağa b.  Mehmed ve fahrü’l-akrân Ahmed Ağa b.  Yahya nâm kimesneler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ ücreteyn-i ma‘hûdeteyni 
değirmen-i mesfûrun mutasarrıfı olan işbu Lefter bizim huzûrumuzda zikr olunan 
değirmenin hakk-ı tasarrufunu seksen bin akçe bedel mukābelesinde mütevellî-i 
merkūm Abdülbâkī Ağa’nın izin ve ma‘rifetiyle dünkü gün müvekkilemiz mezbûre 
Ayşe için vekîl-i mezbûr Hasan Efendi’ye ferâğ u tefvîz, ol dahi vekâleten tefev-
vüz ve kabûl eyledikden sonra bedel-i merkūm seksen bin akçeyi mezbûr Lefter’e 
tamâmen def ‘ u teslîm edip merkūm Lefter dahi ahz u kabz eyledi biz bu husûsa 
bu vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de’t-ta‘dîl ve’t-tezkiyye şehâdetleri makbûle olmağın mûcebince 
ba‘de’l-hükm mâ vaka‘a bi’t-taleb ketb olundu.
Hurrire fî gurreti Cemâziyelâhir li sene erba‘a ve seb‘în ve elf.
Şuhûdü’l-hâl: Umdetü’l-müderrisîni’l-kirâm Ömer Efendi, Abdi Efendi b. Yahya, 
el-Hâc Mustafa b.  Abdullah, Mustafa b.  İsâ, el-Hâc Ahmed b.  Mahmud, Abdi 
Çelebi b. Hüseyin ve gayruhüm.

1211 [130a-1] Seyyid Mahmud ile Kerime ve Şerife’nin babalarından kalan 
menzili Seyyid Osman Efendi b. Saçlı Emir’e sattıkları
Fi’l-asl medîne-i Kayseriye sâkinlerinden olup bundan akdem mahmiye-i 
İstanbul’da Karagümrük kurbunda Kethüdâ Kadın mahallesinde sâkin iken fevt 
olan Ahmed b. ( ) nâm kimesnenin verâseti, sulbî kebîr oğlu Seyyid Mahmud ile 
sulbiye kebîre kızları Kerime ve Şerife nâm hâtunlara münhasıra olduğu şer‘an 
mütehakkik oldukdan sonra meclis-i şer‘-i hatîrde merkūm Seyyid Mahmud 
asâleten ve mezbûr Kerime ve Şerife’nin ammileri ve taraflarından husûs-ı âtîye 
vekîlleri olup vekâleten mezbûretân Kerime ve Şerife’nin mehâriminden olup 
zâtları ma‘rifet-i şer‘iyye ile ârifân olan Durmuş Beşe b.  Sefer ve Yusuf Beşe 
b. Hızır nâm kimesneler şehâdetleriyle şer‘an sâbite olan Ali bin Osman nâm ki-
mesne vekâleten Seyyid Osman Efendi b.  Saçlı Emir nâm kimesne mahzarında 
ikrâr ve takrîr-i kelâm edip müteveffâ-yı mezbûrun terekesinden olup medîne-i 
mezbûrede Hasanbeyli mahallesinde vâki‘ bir tarafı Ramazan oğlu Hasan mülkü 
ve etrâf-ı selâsesi tarîk-i âm ile mahdûd bir sofa ve bir matbahhâne ve muhavva-
tayı müştemil mülk menzili merkūm Seyyid Osman Efendi’ye kırk esedî guruşa 
bey‘-i bâtt-ı sahîh-i şer‘î ile bey‘ edip ol dahi iştirâ ve kabûl eyledikden sonra seme-
ni olan meblağ-ı mezbûr kırk esedî guruşu merkūm Seyyid Osman Efendi yedin-
den asâleten ve vekâleten bi’t-tamâm alıp kabz edip menzil-i mahdûd-ı mezkûru 
mahallinde zabt u tasarrufa müşterî-i merkūm Seyyid Osman Efendi[‘yi] taslît 
eyledik dediklerinde, gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’t-târihi’l-mezbûr li’s-seneti’l-merkūme
Şuhûdü’l-hâl: Hasan b.  Ali, Murtaza b.  Abdullah, Şaban Bey b.  Hasan, Yusuf 
b. Abdullah, Abdi Çelebi b. Hüseyin.

1212 [130a-2] Fâtıma bt. Abdünnebi’nin malının üçte birini vasiyet, zaruri 
harcamalarının dışındaki kısmını da vakfederek Sofya eski kadısı Hasan 
Efendi b. Süleyman’ı hem vasî hem de mütevellî tayin ettiği
Husûs-ı âti’l-beyânın mahallinde tahrîri için bi’l-iltimâs bu fakīr mahmiye-i 
İstanbul’da Çıkrıkçı Kemal mahallesinde umdetü’l-muhadderâti’l-mükerreme 
Fâtıma Hâtun bt.  Abdünnebî nâm hâtun sâkine olduğu menzile varıp zeyl-i 
rakīmde isimleri mastûr olan müslimîn huzûrlarında akd-i meclis-i şer‘-i hatîr 
olundukda mezkûre Fâtıma Hâtun meclis-i ma‘kūd-ı mezbûrda işbu kitâb-ı 
sıhhat-nisâb yed-i kerîmelerine vusûl ile şeref-yâb olup sâbıkan Sofya kadısı olan 
umdetü’l-ulemâ’i’l-izâm kıdvetü’l-fuzalâ’i’l-kirâm Hasan Efendi b.  Süleyman 
mahzarında takrîr-i kelâm edip cemî‘ eşyâ-i memlûkem on müsta‘mel atlas kaf-
tan ve iki müsta‘mel atlas zıbın ve tahmînen otuz miskāl inci ve beş kıt‘a inci 
çapraz ve altı kıt‘a inci saçlık ve bir inci enselik ve incili on ayak altın saç bağı 
ve köhne yirmi beş Bursa yasdığı ve üç müsta‘mel orta keçesi ve bir kaliçe ve üç 
müsta‘mel Acem keçesi ve altı kumaş yorgan ve ikisi kebîr biri sagīr üç tencere 
ve bir kebîr sini ve iki döşek ve on sahan ve bir güğüm ve bir leğen ma‘a ibrik ve 
bir köhne kürk ve bir sîm ön kuşak olup bu eşyâdan gayrı ism-i mal ıtlâk olu-
nur bir şeyim ve bir habbem yoktur, bi emrillâhi te‘âlâ vefât eylediğimde eşyâ-i 
mezkûremin mecmû‘u semen-i misilleri ile bey‘ olunup esmân-ı müctemi‘adan 
yirmi dört bin akçe ifrâz olunup dört bin akçesini iskāt-ı salâtıma ve mâ‘adâdan 
techîz ve tekfîn ve levâzım-ı defin ve eyyâm-ı mu‘tâdede tabh-ı ta‘âma harc u 
sarf olunup bâkī kalan fazla vakıf ve haps olup nukūd-ı mevkūfa zam u ilhâk 
olunup ba‘de’l-i‘mâl nemâsı tahrîr ettirdiğim vakfiyede mastûr olan şartımın 
vezâyifine verilip yine mûmâ-ileyh Hasan Efendi mütevellî ola deyû vasiyyet 
ve bu vesâyâmı tenfîze müşârün-ileyh Hasan Efendi’yi vasiyy-i muhtâr nasb ve 
ta‘yîn eyledim dedikde mezbûr Hasan Efendi dahi vesâyet-i mezbûreyi kabûl ve 
merâsimini edâya müte‘ahhid olmağın mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: A‘lemü’l-ulemâ’i’l-izâm Mesud Efendi b.  ( ) el-müvellâ’l-merhûm, 
Kıdvetü’l-ulemâ’i’l-muhakkikīn Abdullah Efendi, Umdetü’l-ulemâ’i’l-kirâm 
İbrahim Efendi b.  Mehmed, Umdetü’l-müderrisîni’l-kirâm Mustafa Efendi, 
Fahrü’l-müderrisîni’l-kirâm Mehmed Efendi b.  Abdülvehhab, Umdetü’l-kuzât 
es-Seyyid Mehmed Efendi, mefharü’l-kuzât Ahmed Efendi b.  İlmî, mefharü’l-
kuzât Hasan Efendi b. el-Hâc Veli ve gayruhüm.

1213 [130a-3] Kerime bt. Hacı Ali’nin, vakıf menzilde oturma hakkını 
ispat edemediği
Zikri âtî da‘vâya kıbel-i şerî‘at-ı mergūbeden me’zûne olup mahmiye-i İstanbul’da 
Ali Paşa-yı Atîk mahallesinde sâkine Kerime Hâtun bt. el-Hâc Ali dîvân-ı sa‘âdet-
makrûnda ma‘kūd olan mahfil-i kazâda, mahmiye-i mezbûrede Kovacıdede 
mahallesinde sâkin iken bundan akdem vefât eden Fethullah Efendi b.  el-Hâc 
Ali nâm kimesnenin li ebeveyn kız karındaşı ve hasren vârisesi olup menzil-i 
câi’z-zikre mülkiyyet üzre vâzı‘atü’l-yed olan işbu râfi‘atü’l-vesîka Hâcce Cemile 
Hâtun bt. el-Hâc Ali nâm hâtun mahzarında üzerine takrîr-i da‘vâ edip li eb ka-
rındaşı olan müteveffâ-yı mezkûr Fethullah Efendi hâl-i hayâtında ve kemâl-i 
akl u sıhhatinde silk-i mülk-i sahîhinde münselik olup zikr olunan Kovacıdede 
mahallesinde vâki‘ bir tarafı Paşazâde İbrahim Efendi menziline ve bir tarafı 
Osman Ağa mülküne ve bir tarafı Kovacıdede odalarına ve bir tarafı tarîk-i âma 
müntehî dâhiliyyesi üç bâb fevkānî oda ve iki bâb tahtânî oda ve bir hamam 
ve bi’r-i mâ ve muhavvata ve hâriciyyesi üç bâb fevkānî oda ve bir bâb tahtânî 
oda ve bir ahır ve cüneyne ve bi’r-i mâ ve muhavvatayı müştemil mülk menzi-
lini mülkünde olduğu hasebiyle bin elli bir senesinde hasbeten lillâhi te‘âlâ ve li 
merzâti Rabbihi’l-a‘lâ [130b] vakf-ı sahîh-i mü’ebbed ve haps-i sarîh-i mü’eyyed 
ile vakıf ve haps edip süknâ ve tasarrufunu kendiden sonra zevcesi Ümmühânî 
bt.  Veliyüddin Efendi nâm hâtuna ba‘dehâ bana benden sonra evlâdıma ve 
evlâd-ı evlâdıma ve evlâd-ı evlâd-ı evlâdıma ba‘de inkırâzi’l-kül hasbemâ ceret 
bihi’l-âde îcâr olunup ücreti Medîne-i Münevvere fukarâsına irsâl oluna deyû 
şart edip tescîl-i şer‘î ve teslîm ile’l-mütevellî ettikden sonra mezkûr Fethullah 
Efendi ba‘dehû zevcesi mezbûre Ümmühânî vefât etmekle ber mûceb-i şart-ı 
vâkıf süknâ-yı menzil-i mevkūf bana intikālle mezkûre Hâcce Cemile Hâtun 
bi gayri hakkın menzil-i mezkûra mülkiyyet üzre vaz‘-ı yed eder, suâl olu-
nup kasr-ı yed edip şart-ı vâkıf üzre bana teslîme mezbûreye tenbîh olunmak 
matlûbumdur dedikde gıbbe’s-suâl mezbûre Hâcce Cemile Hâtun cevâbında 
müteveffâ-yı mezbûr hayâtında menzil-i mezkûru bâlâda tafsîli mürûr ettiği 
vech üzre vakıf ve şart edecek olup lâkin vakıf ve teslîm ile’l-mütevellî ve tescîl-i 
şer‘î ettirmeden fevt olduğu ecilden bi hasebi’l-irsi’ş-şer‘î bana isâbet ve intikāl 
etmişdir, mülk-i mevrûsum olmak üzre vaz‘-ı yed ederim deyû vech-i muhar-
rer üzre vakıf ve teslîm ile’l-mütevellî ve tescîl-i şer‘î ettirdiği ma‘lûmum değil-
dir deyû inkâr edicek müdde‘iyye-i mezbûre Kerime Hâtun’dan vech-i meşrûh 
üzre vakıf ve teslîm ile’l-mütevellî ve tescîl-i şer‘î ettirdiğine beyyine taleb olun-
dukda târih-i kitâbdan elli gün mukaddemden berî bugüne gelince bi’d-defe‘ât 
dîvânda ityân-ı beyyine için istimhâl edip her kerede mehl-i şer‘î verilip ityân-ı 
beyyineye adem-i kudreti zâhir ve müte‘ayyin olduğundan gayrı yemîn dahi 
vermemeğin, bî-vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Fahrü’l-a‘yân Ali Ağa b.  Hasan, el-Hâc Emrullah b.  Nurullah, 
Abdülkerim Ağa b. Bâli, Halil Çelebi b. Abdullah, Nasûh Beşe Çukadar, Ahmed 
Beşe b.  Abdülgaffâr, el-Hâc Hasan b.  el-Hâc Mehmed, el-Hâc Musa b.  el-Hâc 
Mehmed ve gayruhüm.

1214 [130b-1] Ermeni tacir Mirza v. Karabet’in Karsihan v. Yar Acem’de 
alacağı olduğu
Mahmiye-i İstanbul’da Vâlide Hânı’nda sâkin tüccârdan işbu hâmilü’s-sifr Mirza 
v.  Karabet nâm Ermeni mahfil-i kazâda, Karsihan v.  Yar Acem nâm Ermeni 
muvâcehesinde üzerine takrîr-i da‘vâ edip şerîkim hâzır bi’l-meclis Zankül 
v.  Ağagölya yediyle müşterâ ve makbûz Acem metâ‘ı bahâsından mezkûr 
Karsihan zimmetinde iki yüz elli kıt‘a esedî guruş hakkım vardır, hâlâ taleb 
ederiz suâl olunsun dedikde gıbbe’s-suâl mezbûr Karsihan cevâbında fi’l-vâki‘ 
müdde‘î-i mezbûra vech-i muharrer üzre iki yüz elli esedî guruş deynim olup 
lâkin târih-i kitâbdan elli ay mukaddem müdde‘î-i mezbûra bey‘ ü teslîm eyle-
diğim yüz kırk elmas ve yüz kırk yakut taşlı altın ile murassa‘ on dört pafta ku-
şak bahâsından müdde‘î-i mezkûr zimmetinde hakkım olan beş bin guruşun iki 
yüz elli guruşuna takās eyledim deyû def ‘le mukābele edicek gıbbe’l-istintâk ve 
akībe’l-inkâr mezbûr Karsihan’dan def ‘-i mezbûrunu mübeyyine beyyine taleb 
olundukda beyyinem yoktur deyip mezkûr Mirza’ya yemîn dahi vermemeğin 
meblağ-ı mezkûr iki yüz elli esedî guruşu edâya tenbîh birle mâ vaka‘a bi’t-taleb 
ketb olundu.
Fi’l-yevmi’l-hâdî ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hasan, Şükrullah 
b. Mustafa, Veli Çelebi b. Mahmud ve gayruhüm.

1215 [130b-2] Sâbiha bt. Abdullah’ın vakfettiği menzilinin diğer mülk 
menziliyle değiştirilmesine izin verildiği
Mahmiye-i Kostantıniyye’de Debbâğzâde mahallesinde vâki‘ bir tarafı Nakkāş 
Mehmed Çelebi tasarrufunda olan menzile ve iki tarafı kayyım Mustafa mülkü-
ne ve bir tarafı tarîk-i âma müntehî iki bâb tahtânî oda ve bir bâb fevkānî oda 
ve tahtânî iki sofa ve bir su kuyusunu ve havluyu müştemil olup Sâbiha Hâtun 
bt. Abdullah nâm sâhibü’l-hayrın vakf-ı lâzıme ile vakf eylediği menzile hâlâ 
mütevellî olan Mehmed Beşe b. Musa ile mahmiye-i mezbûrede Haydarhâne 
mahallesinde vâki‘ bir tarafdan umdetü’l-kuzât sâbıkan Rumeli kazaskeri tez-
kirecisi Ali Efendi menziline ve bir tarafdan tarîk-i âm ve bir tarafdan Hamîde 
Hâtun mülküne ve bir tarafdan Kâtib Ahmed Çelebi tasarrufunda olan arsa-
ya müntehî tahtânî üç oda ve bir mahzen ve bir matbah ve bir kenîf ve bir su 
kuyusunu ve havluyu müştemil mülk menzil sâhibesi mezbûre Sâbiha Hâtun 
meclis-i şer‘a gelip istibdâl murâd ettiklerinde, savb-ı şer‘-i mutahhardan 
Mevlânâ mu‘îd Mustafa Efendi irsâl olunup ol dahi Hâssa mi‘mârlardan üstâd 
el-Hâc Hasan Halîfe b. Ömer ve zeyl-i sahîfede isimleri mastûr olan müslimîn 
ile ol menzil-i mahdûd-ı mevkūfun üzerine varıp akd-i meclis-i şer‘-i şerîf et-
tikde, mi‘mâr-ı mezbûr mezkûrlar mahzarlarında menzil-i mevkūf-ı mezkûru 
mesâha ve takvîm edip tûlen ve arzen bi hesâb-ı şatrancî yüz seksen üç zirâ‘ 
binâ ma‘a zemîninin her zirâ‘ını yüz ellişer akçeden yirmi yedi bin dört yüz 
elli akçe ve hesâb-ı mezkûr üzre iki yüz otuz dört zirâ‘ arsa-i mevkūfenin her 
zirâ‘ı otuzar akçeden yedi bin iki yüz doksan akçe ve bir su kuyusunu bin beş 
yüz akçe ve bir köhne tahtapûş dört yüz akçe ve otuz dokuz zirâ‘ tahta perde 
zirâ‘ı on beş akçeden beş yüz seksen beş akçe min haysi’l-mecmû‘ otuz yedi bin 
iki yüz yirmi beş akçe ve ecr-i misli beher yevm dörder akçe ve sâniyyen arsa-i 
memlûke-i [131a] mahdûdenin üzerine varıp mesâha ve takvîm ettikde, tûlen 
ve arzen bi hesâb-ı mezbûr iki yüz otuz iki buçuk zirâ‘-ı cedîd binâlı arsanın 
her zirâ‘ı iki şer‘ yüz ellişer akçeden elli sekiz bin yüz yirmi beş akçe ve hesâb-ı 
mezkûr üzre beş yüz kırk sekiz buçuk zirâ‘ arsa-i memlûkenin her zirâ‘ı kırkar 
akçeden yirmi bir bin dokuz yüz yirmi akçe bir su kuyusu ağırlığıyla üç bin 
ve bir demir kapaklı mahzen altı bin akçe min haysi’l-mecmû‘ seksen dokuz 
bin kırk beş akçe ve ecr-i misli beher yevm sekizer akçe ve arsa-i memlûke-i 
mahdûde-i mu‘ayyene asl ve rub‘ ve nef ‘ ve kıymet cihetinden arsa-i mevkūfe-i 
mahdûdeden evfer olduğuna haber verdiğini Mevlânâ-yı mezbûr mahallinde 
tahrîr ve ba‘dehû ma‘an ba‘s olunan Abdurrahman Beşe ve Hasan ile meclis-i 
şer‘a gelip vech-i meşrûh üzre istibdâl min külli’l-vücûh cânib-i vakfa evlâ ve 
ahrâ olduğunu ihbâr edip bi emri âlî muvakki‘-i sadr-ı kitâb olan âlim, âmil, 
fâzıl ve kâmil-i âdil-i bî-mu‘âdil Efendi hazretleri menzil-i memlûk mârrü’z-
zikr menzil-i mevkūf ile sıhhat-i istibdâline izin verip anlar dahi mübâdele 
edip vech-i şer‘î üzre emr-i istibdâl tamâm oldukdan sonra mezbûre Sâbiha 
Hâtun takrîr-i kelâm edip sâbıkan vakıf olan menzil benim mülküm olmuş-
ken mütevellî-i mezbûr yine vakıf olmak üzre ol menzile vaz‘-ı yed edip tasar-
rufuma mâni‘ olur, suâl olunup kasr-ı yedine tenbîh olunması matlûbumdur 
dedikde gıbbe’s-suâl mütevellî-i mezkûr cevâbında vâkıfe-i mezbûre istibdâli 
şart etmekde istibdâl sahîh değildir deyû menzil-i mezbûru yine ke’l-evvel 
zabt murâdımdır dedikde mezbûre Sâbiha Hâtun i‘âde-i kelâm edip fi’l-vâki‘ 
istibdâl şart olunmadıkça sahîh olmaz, lâkin hâkimü’ş-şer‘i’ş-şerîf bâ emr-i âlî 
min ciheti’r-rey‘ ve’t-tenmiye ekser ve evfer olan bedel ile istibdâli tecvîz edi-
cek nakz ve nakzına mecâl muhâldir deyû istibdâl-i mezkûrun sıhhatine hü-
küm taleb ettikde, hâkim-i mûmâ-ileyh -esbağallâhu ni‘amehû aleyh- hazret-
leri istibdâl-i mezkûrun sıhhatine ve bedel verilen menzil-i memlûkün vakfi-
yetine ve sâbıkan vakıf olan menzilin mülkiyyetine âlimen bi’l-hilâfı alâ re’yi 
men yerâhü min eimmeti’l-müctehidîn -rıdvânullâhi te‘âlâ aleyhim ecma‘în- 
hükm-i sahîh-i şer‘î ve kazâ-i sarîh-i mer‘î edip mâ hüve’l-vâki‘ bi’t-taleb ketb 
olundu.
Fi’l-yevmi’l-hâmis ve’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: es-Seyyid Mehmed Efendi b. Mustafa Efendi, es-Seyyid Mehmed 
Çelebi b. Abdullah, Ömer Efendi b. Osman, Hacı Ali b. Abdullah, Derviş Çelebi 
b. Mehmed, Cafer Çavuş b. ( ) ve gayruhüm.

1216 [131a-1] Tacir İvaz v. Pîrî’nin, İngiliz Forenton v. Cani aleyhine açtığı 
alacak davasının mesnetsiz olduğu
Tüccâr tâifesinden Ayvaz v. Pîrî nâm nasrânî dîvân-ı kāimmakām-ı sadr-ı a‘zamîde 
ma‘kūd mahfil-i kazâda, İngiliz tâifesinden işbu hâmilü’s-sifr Forenton v.  Cani 
nâm nasrânî-i müste’men mahzarında üzerine takrîr-i da‘vâ edip Venedik’de 
ticâret üzre olan Covan v.  İston nâm nasrânî benden her biri dokuzar dirhem 
olmak üzre iki bin altı yüz kıt‘a riyâlî kebîr guruş istikrâz ve kabz edip meblağ-ı 
mezbûr iki bin altı yüz riyâlî guruşu mezkûr Forenton’dan bana havâle edip po-
liçe ta‘bîr olunur havâle-i mezbûreyi mübeyyin ve nâtık ve hat ve hâtemini hâvî 
temessük verip ba‘dehû mahmiye-i İstanbul’a gelip zikr olunan poliçe ta‘bîr olu-
nur temessükü mezkûr Forenton’a irâet eylediğimde havâle-i mezkûreyi kabûl 
edip meblağ-ı muhâllun-bih-i mezkûr iki bin altı yüz riyâlî guruşdan iki yüz 
altmış riyâlî guruşu bana mezkûr Forenton verip mâ‘adâ olan iki bin üç yüz 
kırk guruşu mezkûr Forenton’dan taleb ederiz suâl olunsun dedikde gıbbe’s-suâl 
mezkûr Forenton cevâbında husûs-ı mezbûru bi’l-külliye inkâr eylediğinden 
mâ‘adâ İngiliz müste’menlerinin dâr-ı İslâm’da ettikleri mu‘âmelâta müte‘allika 
olan da‘vâ ve nizâ‘ları için mürâfa‘a-i şer‘ olduklarında müdde‘îlerinin yedinde 
hüccet-i şer‘iyyeleri yok ise bilâ-hüccet da‘vâları istimâ‘ olunmayıp ve üzerleri-
ne şehâdet edenlerin şehâdetleri istimâ‘ olunmamak bâbında tuğrâ-yı garrâ-yı 
sultânî ile mücellâ ahidnâme ve Şeyhülislâm hazretlerinden fetvâ-yı şerîfe olup 
müdde‘î-i mezkûr İvaz’ın yedinde dahi husûs-ı mezbûr için hüccet-i şer‘iyye ol-
mayıp işbu yedimde olan ahidnâmeye ve fetvâ-yı şerîfeye nazar olunsun deyû 
ibrâz edip ahidnâmeye nazar olundukda mazmûnu takrîr-i meşrûhuna muvâfık 
bulunup fetvâ-yı şerîfeye nazar olundukda mazmûn-ı münîfinde müste’men 
tâifesinden bir tâifeye pâdişâh-ı İslâm ahidnâme verip tâife-i mezbûrenin dâr-ı 
İslâm’da ettikleri mu‘âmelâta müte‘allik olan da‘vâ ve nizâ‘ları için mürâfa‘a-i 
şer‘ olunduklarında ol mâddeye mukaddemâ yedlerinde hüccet-i şer‘iyyeler 
yok ise bilâ-hüccet da‘vâları istimâ‘ olunmayıp, üzerine şehâdet edenlerin 
şehâdetleri istimâ‘ olunmaya deyû men‘ olunup ahidnâmelerinde böyle kayd ve 
tahrîr olunmuşken, hâlâ tâife-i mezbûreden yedinde hüccet-i şer‘iyye olmayan 

“Zeyd’in Amr ile olan da‘vâsına hâkimü’ş-şer‘ bilâ-hüccet şuhûd istimâ‘ına kādir 
olur mu deyû suâl olunup cevâb, olmaz” deyû [131b] buyurulmağın müdde‘î-i 
mezbûr İvaz istintâk olundukda bu husûs için yedinde hüccet-i şer‘iyye olmadı-
ğına ikrâr ve i‘tirâf etmeğin ahidnâme ve fetvâ-yı şerîfe mûcebince mu‘ârazadan 
men‘ birle mâ vaka‘a bi’t-taleb ketb olundu.
Fî gurreti min Cemâziyelâhir li sene erba‘a ve seb‘în ve elf min hicreti’n-
Nebeviyye aleyhi efdalü’s-salâti ve ekmelü’t-tahiyye.
Şuhûdü’l-hâl: Abdülkerim Ağa b. Bâli, el-Hâc Ahmed b. Mahmud, Nasûh Beşe 
b. Yusuf, Abdi Çelebi b. Hüseyin, Mehmed [b.] Ramazan ve gayruhüm.

1217 [131b-1] Sâliha bt. Hacı Piyâle’nin kocası Mahmud Çelebi 
b. Ebûbekir’den boşandığı
Husûs-ı âti’l-beyânı mahallinde tahrîr için gıbbe iltimâs kıbel-i şer‘-i mutah-
hardan Mevlânâ Mehmed Efendi irsâl olunup ol dahi mahmiye-i İstanbul’da 
Debbâğzâde mahallesinde Sâliha bt.  el-Hâc Piyâle nâm hâtunun sâkine olduğu 
menziline varıp zeyl-i rakīmde muharrerü’l-esâmî olan müslimîn huzûrlarında 
akd-i meclis-i şerîf eyledikde zâtı ma‘rifet-i şer‘iyye ile ârifân olan Mustafa 
b.  Mehmed nâm kimesne ile yine mahalle-i mezbûre sâkinelerinden Ayşe 
bt.  Ahmed ve Nazlı bt.  Abdullah nâm hâtunlar ta‘rîfleri ile mu‘arrefe olan 
merkūme Sâliha meclis-i ma‘kūd-ı mezbûrda, işbu bâ‘isü’l-kitâb zevci Mahmud 
Çelebi b.  Ebûbekir mahzarında bi tav‘ihâ ikrâr ve takrîr-i kelâm edip zevcim 
mezbûr Mahmud Çelebi zimmetinde mütekarrir ve ma‘kūdun-aleyh olan 
yedi bin akçe mehr-i müeccelim ve nafaka-i iddet-i ma‘lûmem üzerlerine ve 
me’ûnet-i süknâm dahi kendi üzerime olmak üzre mezbûr Mahmud Çelebi 
ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru kabûl 
eyledikden sonra zevciyyete ve gayra müte‘allika âmme-i de‘âvîden her biri-
miz âharın zimmetini ibrâ-ı âm-ı kātı‘ü’n-nizâ‘la ibrâ ve iskāt eyledik dedikde 
gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
ma‘an irsâl olunan Nasûh b. Yusuf ve Veli b. Mahmud ile meclis-i şer‘a gelip alâ 
vukū‘ihi inhâ ve takrîr etmeğin mâ vaka‘a bi’t-taleb ketb olundu.
Fî Cemâziyelevvel [li sene] erba‘a ve seb‘în ve elf.
Şuhûdü’l-hâl: Mustafa Efendi b.  Mehmed, Ahmed Beşe er-Râcil, Ali Beşe 
b. Ahmed, Nasûh b. Yusuf, Veli b. Mahmud.

1218 [131b-2] Ermeni Şâhin v. Karagöz’ün Hacı Ömer Vakfı’ndan rehin 
karşılığı aldığı borcunu ödediği
Mahmiye-i İstanbul’da el-Hâc Ömer vakfına hâlâ mütevellî olan Hasan Bey 
b. Abdullah meclis-i şer‘-i hatîrde işbu bâ‘isü’s-sifr Şâhin v. Karagöz nâm Ermeni 
muvâcehesinde ikrâr ve takrîr-i kelâm edip bundan akdem vakf-ı mezbûr ma-
lından merkūm Şâhin zimmetinde her biri sekizer dirhem olmak üzre yüz yir-
mi riyâlî guruş olup mukābelesinde silk-i mülk-i sahîhimde münselik olan 
eşyâsından bir enselik ve bir çatma inci ve bir yakalık altı kıt‘a inci yedime re-
hin vaz‘ ve teslîm olunmuşdu hâlâ bir def ‘a her biri sekiz dirhem olmak üzre 
yüz on riyâlî guruş ve bir def ‘a guruş-ı mezkûrdan on riyâlî guruş ki cem‘an yüz 
yirmi riyâlî guruşu bi’t-tevliyye merkūm Şâhin yedinden tamâmen ahz u kabz 
edip zikr olunan rihân-ı mezkûru kendiye def ‘ ü teslîm eyledim ba‘de’l-yevm 
vakf-ı mezbûr malından mezbûr Şâhin’in zimmetinde gerek asl-ı mal ve gerek 
murâbahadan bir akçe ve bir habbe bâkī kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelevvel li sene erba‘a ve seb‘în ve elf.
Şuhûdü’l-hâl: Ahmed Beşe el-Mübâşir, el-Hâc Ahmed b. Mahmud, Abdi Çelebi 
b. Hüseyin, Şükrullah b. Mustafa ve gayruhüm.









1219 [131b-3] Ümmühânî bt. Cihan’ın vasîsi olduğu Eyüb Çelebi’nin malından 
vasîlik ücretini aldığı
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘-i 
kavîmden Mevlânâ İbrahim Efendi b.  İsmail irsâl olunup ol dahi mahmiye-i 
İstanbul’da Hamâmcı Muhyiddin mahallesi sâkinelerinden Ümmühânî Hâtun 
bt.  Cihân’ın sâkine olduğu menzile varıp zeyl-i kitâbda mastûrü’l-esâmî 
olan müslimîn mahzarlarında akd-i meclis-i şer‘-i münîr eyledikde mezbûre 
Ümmühânî Hâtun meclis-i ma‘kūd-ı mezbûrda mahalle-i merkūmede sâkin 
iken bundan akdem vefât eden Hasan Çelebi b.  Abdullah’ın verâseti sulbî oğlu 
Eyüb Çelebi ile sulbiye kızı Gevher’e münhasıra oldukdan sonra mezbûre 
Gevher dahi fevt olup verâseti, karındaşı merkūm Eyüb Çelebi’ye münhasıra 
olduğu şer‘an zâhir u mütehakkik oldukdan sonra mezkûr Eyüb Çelebi mahza-
rında ikrâr ve takrîr-i kelâm idip mezbûr Eyüb Çelebi ile kız karındaşı mezbûre 
Gevher’in hâl-i sıgārlarında kıbel-i şer‘den mansûbe vasîleri idim mezbûrânın 
mallarından yevmî onar akçe hâkimü’ş-şer‘ bana ücret ta‘yîn etmekle ol onar 
akçe ücreti hâl-i sıgārlarında mallarından tamâmen alıp kabz eyleyip ücrete 
müte‘allika mezbûr Eyüb Çelebi ile da‘vâ ve nizâ‘ım yoktur dedikde gıbbe’t-
tasdîk vâki‘ hâli Mevlânâ-yı mezbûr mahallinde ba‘de’t-tahrîr ma‘an irsâl olu-
nan Mehmed ile meclis-i şer‘-i hatîre gelip alâ vukū‘ihi ihbâr ve takrîr etmeğin 
mâ vaka‘a bi’t-taleb ketb olundu.
Fi’l-yevmi’s-sâdis min Cemâziyelâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Şükrullah 
b. Mustafa, Mehmed b. Ramazan ve gayruhüm.

1220 [132a-1] Ermeniye Trafende bt. Melko’nun kendisi ve vasîsi olduğu oğlu 
Arakir adına kocasını öldüren Horasancı David v. Ağazar ile sulh olduğu
Mahmiye-i İstanbul’da Çoban Çavuş mahallesinde sâkin iken mecrûhan mürd 
olan Dador v.  Nerses nâm Ermeni’nin verâseti, zevce-i metrûkesi Trafende 
bt. Melko nâm Ermeniye’ye ve sulbî oğlu Arakir nâm sagīre münhasıra olduğu 
şer‘an mütehakkik oldukdan sonra mezkûre tarafından kendi nefsinden asîl ve 
sagīr-i mezbûr Arakir’in kıbel-i şer‘den mansûbe vasîsi olmağla vesâyeten meclis-i 
şer‘-i hatîrde horasancı tâifesinden işbu hâmilü’s-sifr David v. Ağazar nâm Ermeni 
muvâcehesinde ikrâr ve i‘tirâf edip târih-i kitâb senesi şehr-i Rebî‘ulevveli’nin on 
dokuzuncu isneyn gecesi vakt-i işâda mezkûr David zevcim mesfûr Dador’u bi 
gayri hakkın amden sağ kulağı tozuna taş ile muhkem darb ve cerh edip ol hînde 
darb ve cerh-i mezkûrdan mürd olmağla mûceb-i şer‘îsi[ni] mezbûr Davi’den ta-
leb ve da‘vâ eylediğimde cevâbında husûs-ı mezkûru bi’l-külliye inkâr etmeğin 
müdde‘âmı vech-i muharrer üzre isbâta bu âna değin kudretim olmayıp bi’l-asâle 
istihlâf eylediğimde meclis-i şer‘de yemîn etmek sadedinde iken beynimizde 
münâza‘ât-ı kesîre ve muhâsamât-ı şedîde vukū‘undan sonra mâbeyne muslihûn 
tavassut edip da‘vâ-yı meşrûhadan otuz bin akçe üzerine inşâ-i akd-i sulh eyledik-
lerinde mezkûr David yemîn ettiği takdîrce sagīr-i mezbûr birisine âid ve râci‘ ol-
mayıp sulh her vechile sagīr hakkında evlâ ve enfa‘ olmağla sulh-ı mezbûru kabûl 
ve bedel-i sulh olan meblağ-ı merkūm otuz bin akçeyi meclis-i şer‘de mezkûr 
David yedinden asâleten ve vesâyeten tamâmen ahz u kabz eyledim ba‘de’l-yevm 
husûs-ı mezbûra müte‘allik olan cemî‘ de‘âvî ve mütâlebâtdan mezkûru bi’l-asâle 
ibrâ eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Cemâziyelâhir li sene erba‘a ve seb‘în ve elf.
Şuhûdü’l-hâl: Ahmed Ağa b. Mustafa, Abdurrahman Beşe b. Bakī, Nasûh Beşe 
b. Yusuf, Mahmud Çelebi b. İsmail, Hasan Beşe b. Abdullah, Osman b. Ali ve gay-
ruhüm.

1221 [132a-2] Kazancı Hacı Mehmed b. Muslu’nun Manol v. Kostantin’de 
alacağı olduğu
Kazgancı tâifesinden işbu râfi‘ü’l-kitâb el-Hâc Mehmed b. Muslu mahfil-i kazâda 
Manol v. Kostantin nâm zimmî muvâcehesinde üzerine takrîr-i da‘vâ edip mezbûr 
Manol zimmetinde vezni beynimizde ilm-i şer‘î ile ma‘lûm yedimden müşterâ 
ve makbûz bakır bahâsından on bir bin beş yüz elli akçe hakkım olup meblağ-ı 
mezbûrun bin beş yüz akçesini ahz u kabz edip meblağ-ı bâkī on bin elli akçe-
yi taleb ederiz suâl olunsun dedikde gıbbe’s-suâl mezkûr Manol cevâbında kaziy-
ye vech-i muharrer üzre olup lâkin kabzına i‘tirâf eylediği meblağ-ı mezbûr bin 
beş yüz akçeden mâ‘adâ bin akçe dahi def ‘ ü teslîm edip ancak dokuz bin elli akçe 
deynim bâkī kalmışdır deyû bin akçeyi def ‘le mukābele ve dokuz bin elli akçemi 
ikrâr edicek gıbbe’l-istintâk ve’l-inkâr mezbûr Manol’den def ‘-i mezbûrunu mü-
beyyine beyyine taleb olundukda ityân-ı beyyineden izhâr-ı acz edip istihlâf et-
meğin fi’l-vâki‘ kaziyye i‘tirâf eylediği bin beş yüz akçeden ziyâde bin akçe dahi 
mezkûr Manol’den ahz u kabz etmediğine müdde‘î-i mezbûr el-Hâc Mehmed’e 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ ettik-
den sonra mûcebince mezbûr on bin elli akçeyi müdde‘î-i mezkûre edâya merkūm 
Manol’e tenbîh olundukdan sonra mezkûr el-Hâc Mehmed meclis-i şer‘de mezkûr 
Manol muvâcehesinde ikrâr ve i‘tirâf edip bâlâda edâsına hükm-i şer‘î lâhık 
olan meblağ-ı mezbûr on bin elli akçeyi meclis-i şer‘de mezkûr Manol yedinden 
tamâmen ahz u kabz eyledim, husûs-ı mezbûra ve târih-i kitâba gelince beyni-
mizde cereyân eden mu‘âmelât-ı şettâya müte‘allika olan cemî‘ de‘âvî ve mütâlebât 
ve eymân ve muhâsamâtdan mezbûr Manol’ü ibrâ-ı âm ile ibrâ eyledim dedikde 
gıbbe’t-tasdîki’l-mu‘teber mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Sefer Çavuş b.  Muharrem el-Mübâşir, es-Seyyid Ahmed b.  es-
Seyyid Murtaza, el-Hâc Ahmed b.  Mahmud, Abdi Çelebi b.  Hüseyin ve gay-
ruhüm.

1222 [132a-3] Ahmed Ağa b. Mustafa’nın menzilini Hacı Mustafa 
b. Beşir’e sattığı
Mahmiye-i İstanbul’da Hoca Kasım mahallesinde sâkin Ahmed Ağa b. Mustafa 
tarafından bey‘-i âti’l-beyâna vekîl olup Mehmed Çelebi b.  Muslu ve İsmail 
b. Mehmed şehâdetleri ile şer‘an vekâleti sâbite olan Süleyman Ağa b.  İbrahim 
meclis-i şer‘-i hatîrde işbu râfi‘ü’l-kitâb el-Hâc Mustafa b.  Beşir mahzarın-
da bi’l-vekâle ikrâr ve takrîr-i kelâm edip mahalle-i mezbûrede vâki‘ bir tarafı 
mahalle-i mezbûrenin imâmına meşrût olan menzile ve bir tarafı Mehmed Bey 
b. Abdullah menziline ve bir tarafı mersûm el-Hâc Mustafa’nın menziline ve bir 
tarafı tarîk-i hâs ile mahdûd iki beyt-i süflî ve bir sofa ve bi’r-i mâ-i müşterek 
ve cüneyne ve kenîf ve zât-ı eşcârı müştemil olan müvekkilim mezbûr Ahmed 
Ağa’nın mülk menzilini merkūm el-Hâc Mustafa’ya yüz kâmil esedî guruşa 
bey‘-i bâtt-ı sahîh-i şer‘î ile bey‘ ü teslîm edip ol dahi iştirâ ve kabûl ve tesellüm 
eyledikden sonra semeni olan meblağ-ı merkūm yüz esedî guruşu müvekkilim 
merkūm Ahmed Ağa mezbûr el-Hâc Mustafa yedinden tamâmen ahz u kabz 
eyledi ba‘de’l-yevm menzil-i mahdûd-ı mezkûr mezbûr el-Hâc Mustafa’nın 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelâhir sene erba‘a ve seb‘în ve elf.
Şuhûdü’l-hâl: es-Seyyid Ömer Çelebi b.  Abdurrahman, Mustafa Beşe er-Râcil, 
Mehmed b.  Abbas, Mehmed b.  Haydar, Ali Çelebi b.  Ahmed, Mahmud Beşe 
er-Râcil, İsmail b. Abdullah, Yusuf Çelebi b. Mehmed, el-Hâc İbrahim b. Abdullah 
ve gayruhüm.

1223 [132b-1] Aslan b. Haybet’in bir miktar eşyasını oğlu Kazar’a sattığı
Mahmiye-i İstanbul’da Hoca Hayreddin mahallesi sâkinlerinden Aslan v. Haybet 
nâm zimmî meclis-i şer‘-i hatîr-i lâzımü’t-tevkīrde sulbî oğlu işbu râfi‘ü’s-sifr Kazar 
nâm zimmî mahzarında ikrâr ve takrîr-i kelâm edip silk-i mülk-i sahîhimde mün-
selik olan eşyâdan dört yorgan ve iki beledî döşek ve bir alaca kilim ve bir velense 
ve sekiz beledî yastık ve dört örs ve on çekiç ve sekiz kısaç ve on beş sünturac ve 
dört turpiç ve on nallama ve beş pâybend ma‘a köstek ve bir sagīr zift tenceresi ve 
yirmi sahan ve iki sini ve iki güğüm ve bir küçük tepsi ve bir büyük leğen merkūm 
Kazar’a elli esedî guruşa bey‘-i bâtt-ı sahîh-i şer‘î ile bey‘ ve teslîm edip ol dahi 
iştirâ ve kabz ve tesellüm eyledikden sonra semenleri olan meblağ-ı mezbûr elli 
esedî guruşa merkūm Kazar yedinden bi’t-tamâm alıp kabz eyledim ba‘de’l-yevm 
eşyâ-i mesfûre mezbûr Kazar’ın mülk-i müşterâsı olup benim kat‘â alâka ve med-
halim kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Cemâziyelâhir li sene erba‘a ve seb‘în ve elf.
Şuhûdü’l-hâl: Osman Beşe b. Mustafa, Hacı Mustafa b. Turan, Ömer b. Abdullah, 
Süleyman b. Şâhin, Maksud b. Behrâm ve gayruhüm.

1224 [132b-2] Mühtedi Mehmed Çavuş b. Abdullah’ın Salamon v. İlyazer 
aleyhine açtığı davada haklı olduğu
İşbu kitâb-ı sıhhat-nisâbın sâhibi Mehmed Çavuş b.  Abdullah nâm mühtedî 
mahfil-i kazâda, Edirne cemâ‘atinden olup bundan akdem hâlik olan Yasef 
v. Mosi nâm yahudinin verâseti, zevce-i metrûkesi Hırisokali bt.  İlyazer nâm 
yahudiye ile kız karındaşı oğlu Avraham v.  Mosi nâm yahudiye münhası-
ra olup kable’l-kısme mezbûre Hırisokali dahi hâlike olup verâseti, li ebe-
veyn er karındaşı Salamon nâm yahudiye münhasıra olduğu şer‘an zâhir 
ve mütehakkik oldukdan sonra hâlikân-ı mezkûrânın cümle terekelerine 
vâzı‘u’l-yed olan merkūm Salamon muvâcehesinde üzerine takrîr-i da‘vâ 
edip mezbûr Yasef hâl-i hayâtında ve kemâl-i akl u sıhhatinde hâlik oldu-
ğumda cemî‘ malın sülüsü kız karındaşım oğlu Mehmed Çavuş’a verile deyû 
bana vasiyyet edip musırran alâ îsâ’ihî mürd oldukda hâkim-i muvakki‘-i 
kitâb tûbâ-lehû ve hüsnü me’âb hazretleri huzûrunda mezkûr Yasef ’in vasiy-
yetini şuhûd-ı udûlle isbât ve edâsına hükm-i şer‘î lâhık olmuşken mezkûre 
Hırisokali hayâtında hâlik-i evvel-i mezbûr Yasef zimmetinde cihet-i karz-
dan otuz bin akçe hakkım vardır deyû terekesinden bilâ-isbât ve tahlîf 
otuz bin akçe ve terekesinden kable ihrâci’s-sülüs rub‘ hissesi için on se-
kiz bin akçe ki cem‘an kırk sekiz bin akçe kabz edip mürd oldukda, cemî‘ 
tereke-i vâfiyyesine ve müteveffâ-yı evvel-i mezkûr Yasef ’in dahi yedimde 
olan defter-i müfredât nâtık olduğu üzre bi hükmi’l-münâsahati’ş-şer‘iyye 
tereke-i menkūle-i ma‘lûme mezbûr Salamon vaz‘-ı yed etmekle meblağ-ı 
merkūm kırk sekiz bin akçenin sülüsü olan on altı bin akçeyi ve defter nâtık 
olduğu tereke-i menkūlenin ba‘de’t-takvîm sülüsünü mezbûr Salamon bana 
teslîm etmemişdir, ba‘de’s-suâl teslîmine tenbîh olunmak matlûbumdur de-
dikde gıbbe’s-suâl mesfûr Salamon cevâbında mûrisesi mezbûre Hırisokali 
hayâtında vech-i meşrûh üzre tereke-i hâlik-i evvel terekesinden bilâ-isbât 
ve tahlîf meblağ-ı mezbûr otuz bin akçeyi ve kable ihrâci’s-sülüs rub‘ hisse-
si için on sekiz bin akçe ki cem‘an kırk sekiz bin akçe kabz eyledikden son-
ra mürd olup cemî‘ tereke-i vâfiyyesine vaz‘-ı yed eylediğini ikrâr edip lâkin 
hâlik-i evvel-i mezbûr Yasef ’in bi hükmi’l-münâsahati’ş-şer‘iyye defter-i 
mezkûr nâtık olduğu tereke-i menkūle-i mesfûreye vaz‘-ı yedini inkâr edicek 
müdde‘î-i merkūmdan sıdk-ı makālini mübeyyine [beyyine] taleb olunduk-
da ityân-ı beyyine için istimhâl etmeğin mehl-i şer‘î ile imhâl olundukdan 
sonra ikrârı olan meblağ-ı mezbûr kırk sekiz bin akçenin sülüsü on altı bin 
akçeyi tereke-i hâlike-i sâniyye Hırisokali’den edâya tenbîh birle mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Cemâziyelâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hasan, Şükür Bey 
b. Mustafa, Veli b. Mahmud, Resûl b. Rıdvan ve gayruhüm.

1225 [132b-3] Ahmed Çavuş b. Hamza’nın Rus cariyesi Handan’ı vasiyet 
yoluyla azat ettiği
Mahmiye-i İstanbul’da Harâccı Muhyiddin mahallesinde sâkin Ahmed Çavuş 
b. Hamza meclis-i şer‘-i hatîrde kendiye rıkk-ı sâbıkına mu‘terife olan işbu orta 
boylu açık kaşlı kara gözlü Rusiyyetü’l-asl Handan bt.  Abdullah nâm câriye-i 
memlûkesi mahzarında takrîr-i kelâm edip câriyem merkūme Timurhan 
[Handan] tedbîr-i mutlak ile müdebbere edip dâr-ı fenâdan civâr-ı rahmet-i 
hayy-i Kādir’e intikāl ettiğimde âzâd olup sâir harâir-i asliyyât gibi hürre olsun 
dedikde mâ vaka‘a bi’t-taleb ketb olundu.
Fi’l-yevmi’r-râbi‘ min Cemâziyelâhir li sene erba‘a ve seb‘în ve elf.
Şuhûdü’l-hâl: Şaban Efendi el-İmâm, Ahmed Efendi el-İmâm, Ahmed Efendi 
el-Müezzin, Receb Efendi b.  Mehmed, İbrahim Çelebi b.  Sefer, Mustafa Beşe 
b. Nasûh, Sâdık Çelebi b. İsmail, Yusuf b. Abdullah, el-Hâc Ahmed b. Mahmud, 
Abdi Çelebi b.  Hüseyin, Şükrullah b.  Mustafa, Mehmed b.  Ramazan ve gayru-
hüm mine’l-huzzâr.

1226 [133a-1] Ayşe bt. Hacı Hasan’ın satın aldığı Rus cariyesi Mariya’nın ayıplı 
çıkması üzerine iadesi
Mahmiye-i İstanbul’da Haydarhâne mahallesinde sâkine Ayşe Hâtun bt.  el-Hâc 
Hasan tarafından husûs-ı âti’l-beyâna vekîl olup mezbûrenin zâtını ma‘rifet-i 
şer‘iyye ile ârifân olup mahalle-i mezbûrede sâkin Mahmud Bey b. Ali ve Mehmed 
b.  Karahan şehâdetleri ile şer‘an vekâleti sâbite olan işbu bâ‘isü’l-vesîka Râbia 
bt.  Mustafa nâm hâtun mahfil-i kazâda esirci tâifesinden Hatîce bt.  Mübârek 
muvâcehesinde üzerine bi’l-vekâle da‘vâ ve takrîr-i kelâm edip merkūme Hatîce 
târih-i kitâbdan iki ay mukaddem işbu orta boylu açık kaşlı elâ gözlü Rusiyyetü’l-
asl Mariya nâm câriye-i memlûkesini cemî‘ uyûbdan sâlime olmak üzre müvek-
kilem merkūmeye seksen beş esedî guruş semen-i makbûza bey‘ ve teslîm ol 
dahi iştirâ ve tesellüm eyledikden sonra câriye-i mezbûrenin üst dişlerinden iki 
aded azı dişleri nâkıs olduğundan mâ‘adâ başında keçebaş ta‘bîr olunur ayıb ile 
mu‘ayyebe olduğuna hâlâ müvekkilim mezbûre mükellefe olup ve ayb-ı mezbûr 
ınde’t-tüccâr noksan-ı semen îcâb eder uyûbdan olmağla câriye-i mezbûreyi bi’l-
vekâle red ve semenini istirdâd ederim suâl olunsun dedikde bu makūle emrâzı 
teşhîs için taraf-ı Saltanat-ı Aliyyeden ta‘yîn olunan Ahmed Efendi b. Mehmed 
ve Mustafa Efendi b. Mehmed ve huddâm-ı mahkemeden Hüseyin ve Mehmed 
ile irsâl ve irâet olundukda câriye-i mezbûrenin hâlâ keçebaş ta‘bîr olunur ma-
razı olduğuna ittifâk eylediklerini mezbûrân Hüseyin ve Mehmed meclis-i şer‘a 
gelip mütehâsımı muvâcehelerinde ihbâr eylediklerinden sonra gıbbe’s-suâl 
merkūme Hatîce cevâbında câriye-i merkūmeyi cemî‘ uyûbdan sâlime olmak 
üzre bey‘ ve kabz-ı semen-i mezkûr eylediğini ikrâr edip lâkin hîn-i bey‘de ayb-ı 
mezbûr mevcûd idiği ma‘lûmum değildir deyû inkâr etmeğin vekîl-i mezbûrdan 
da‘vâsına mutâbık beyyine taleb olundukda tabîbân-ı mezkûrân Ahmed Efendi ve 
Mustafa Efendi nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında, fi’l-hakīka câriye-i mezbûrede mevcûd olan keçebaş ta‘bîr olu-
nan ayb-ı kadîmden üç aydan mukaddemden hâdis olmuş ayb-ı kadîm olduğu-
na şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe’t-ta‘dîl ve’t-tezkiyye şehâdetleri makbûle oldukdan sonra müvekkile-i 
mezbûre Ayşe’ye ayb-ı mezbûra ba‘de’l-ıttılâ‘ mâni‘-i red olur fi‘l sâdır olmadı-
ğına yemîn lâzım gelip muhadderâtdan olmağın tahlîfi için küttâb-ı mahkeme-
den Sofu Mehmed Efendi irsâl olunup ol dahi müvekkile-i mezbûrenin mahalle-i 
mezbûrede sâkine olduğu menzile varıp zeyl-i rakīmde muharrerü’l-esâmî olan 
müslimîn huzûrlarında ba‘de’t-ta‘rîfi’ş-şer‘î müvekkile-i mezbûre Ayşe Hâtun’a 
zikr olunan câriyenin ayıbına ba‘de’l-ıttılâ‘ kabûlünü müş‘ir kavl ve fi‘l sâdır olma-
dığına yemîn teklîf olundukda ol dahi alâ hasbe’l-mes’ûl yemîn billâhi te‘âlâ eyle-
diğini Mevlânâ-yı mezbûr mahallinde tahrîr, ba‘dehû ma‘an irsâl olunan Hüseyin 
b. Ebûbekir ile meclis-i şer‘a gelip alâ vukū‘ihi inhâ ve takrîr etmeğin mâ vaka‘a 
bi’t-taleb ketb olundu.
Hurrire fi’l-yevmi’s-sâbi‘ min Cemâziyelâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Resûl b. Rıdvan, 
Mustafa b. Ali ve gayruhüm.









1227 [133a-2] Hacı Mehmed b. Mustafa’nın, Canbaz Receb b. Mehmed aleyhine 
açtığı davada haklı olduğu
İşbu râfi‘ü’l-kitâb el-Hâc Mehmed b.  Mustafa meclis-i şer‘-i hatîrde canbâz 
tâifesinden Receb b.  Mehmed mahzarında üzerine takrîr-i da‘vâ edip 
mukaddemâ al tüylü bir bârgiri otuz sekiz kıt‘a esedî guruş semen-i makbûza 
mezbûr Receb’den iştirâ ve kabz edip mülk-i müşterâm olup yedimde iken, 
Hacıoğlu Pazarcığı kazâsına tâbi‘ Altepe nâm karye sükkânından İvaz b. Alimî 
Bey nâm kimesne zikr olunan bârgire müstahık çıkıp mülkümde iken sirkat 
olunmuşdu deyû Budin sahrâsında bin yetmiş üç senesi Zilhiccesi’nin on 
dokuzuncu gününde ordu-yı hümâyûn kadısı olan Ünsî Efendi huzûrunda 
Muslu Bey b. Hüseyin ve Veli Beşe b. Hüseyin şehâdetlerinde muvâcehemde 
ba‘de’l-isbât ve’t-tahlîf ve’l-hükm zikr olunan bârgiri yedimden nez‘ ve ahz 
etmişdi hâlâ ben dahi mezkûr Receb’e mürâca‘at edip semen deyû ben-
den makbûzu olan otuz sekiz esedî guruşu geri bana red ve teslîme mezbûr 
Receb’e tenbîh olunmak matlûbumdur dedikde gıbbe’s-suâl mezkûr Receb 
cevâbında müdde‘î-i mezbûrun yedinden bi hükmi’l-istihkāk nez‘ ve ahz 
olunan bârgir benden semen-i makbûz-ı mezkûra iştirâ ve kabz eylediği 
bârgir idiği ma‘lûmum değildir deyicek müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden olup mahmiye-i 
İstanbul’da Kazgânî Sadi mahallesinde sâkin Osman Çelebi b.  Ebûbekir ve 
Sofular mahallesinde sâkin Hüseyin Bey b. Mehmed nâm kimesneler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ bi hükmi’l-istihkāk 
müdde‘î-i mezbûrun yedinden nez‘ ve ahz olunan mârrü’l-vasf bârgir 
müdde‘î-i mezbûr el-Hâc Mehmed bi aynihî mezbûr Receb’den semen-i 
makbûz-ı mezbûra iştirâ ve kabz eylediği bârgir olduğuna şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebince ba‘de’l-hükm mâ vaka‘a 
bi’t-taleb ketb olundu.
Hurrire fi’l-yevmi’s-sâdis min Cemâziyelâhir li sene erba‘a ve seb‘în ve elf.
Şuhûdü’l-hâl: Arslan Çelebi b. el-Hâc Yusuf, Abdurrahman Beşe Çukadar, el-Hâc 
Ahmed b. Mahmud, Abdullah b. Hüseyin ve gayruhüm.

1228 [133b-1] Fâtıma bt. Abdülbâkī’nin ölen kızı Ayşe’nin mirasıyla ilgili 
olarak kocası Hacı Hüseyin aleyhine açtığı miras davasında iddiasını 
ispat edemediği
Mahmiye-i İstanbul’da Kalenderhâne mahallesi sâkinelerinden olup bundan 
akdem fevt olan Ayşe bt.  Hacı Hüseyin nâm müteveffânın vâlidesi Fâtıma 
bt.  Abdülbâkī meclis-i şer‘-i hatîrde müteveffât-ı mezbûrenin babası mezbûr 
el-Hâc Hüseyin mahzarında üzerine da‘vâ ve takrîr-i kelâm edip mezbûr el-Hâc 
Hüseyin kızım mezbûre Ayşe’ye hâl-i sıhhatinde bir mücevher kuşak ve bir çift 
altın bilezik ve bir küpe ve bir incili yaka ve iki serâser döşek ve beş aded serâser 
yorgan ve on aded çatma yastık ve sekiz aded kumaş kaftan ve altın düğmeli 
bir kumaş kaftanını hibe-i sahîha ile hibe ve temlîk edip ol dahi ittihâb ve te-
mellük edip hâlâ kızım mezbûre Ayşe vefât etmekle mezbûr el-Hâc Hüseyin 
eşyâ-i mezbûru ahz u kabz etmişdir, suâl olunup kızım mezbûrenin terekesin-
den olmağla sülüs hisse-i şer‘iyyesi alıverilmek matlûbumdur dedikde gıbbe’s-
suâl mezbûr el-Hâc Hüseyin hibe-i mezbûreyi inkâr edicek müdde‘iyye-i 
mezbûreden müdde‘âsını mübeyyine beyyine taleb olundukda ityân-ı beyyine 
için dört beş def ‘a istimhâl ve her kerede mehl-i şer‘î ile imhâl olunup bir vec-
hile ityân-ı beyyineye kudreti olmamağın bî-vech ta‘arruzdan men‘ birle mâ 
vaka‘a bi’t-taleb ketb olundu.
Fi’l-yevmi’l-âşir min Cemâziyelâhir li sene erba‘a ve seb‘în ve elf.
Şuhûdü’l-hâl: Mehmed Efendi b. Receb, Abdullah b. Himmet, İlyas b. Arzuman, 
Ali Çelebi b. Hasan, Şaban b. Mustafa, Hacı Hasan b. Şaban ve gayruhüm.

1229 [133b-2] Ermeni Tovmas v. Ohan’ın oğlu Mıgırdiç’te olan 
alacağını tahsil ettiği
Mahmiye-i İstanbul’da Kâtib Muhyiddin mahallesinde sâkin Tovmas v.  Ohan 
nâm Ermeni meclis-i şer‘de sulbî oğlu Mıgırdiç nâm Ermeni muvâcehesinde 
ikrâr ve takrîr-i kelâm edip bundan akdem deyn-i şer‘îden oğlum mezbûr 
Mıgırdiç zimmetinde olan elli esedî guruş hakkımı hâlâ merkūm Mıgırdiç ye-
dinden bi’t-tamâm ahz u kabz eyledim ba‘de’l-yevm mezbûr Mıgırdiç zimme-
tinde bir akçe hakkım kalmadı dedikde gıbbe’t-tasdîki’l-mu‘teber mâ vaka‘a bi’t-
taleb ketb olundu.
Hurrire fi’t-târihi’l-mezbûr.
Şuhûdü’l-hâl: Mustafa Efendi el-Kâtib, Mustafa b.  Abdullah, Abdi b.  Mahmud, 
Şükrullah Bey b. ( ), Agop v. Manol, Serkis v. Haçador ve gayruhüm.

1230 [133b-3] Azire bt. Allahverdi’nin ölen babasının mirasındaki hissesini 
zaptettiği iddiasıyla annesi Vartane bt. Turac aleyhine açtığı davada 
haksız olduğu
Mahmiye-i İstanbul’da Cerrâhbaşı İshak Bey mahallesi sükkânından olup on sene-
den berî meflûc ve muk‘ad iken bundan akdem hâlik olan Allahverdi v. Toma nâm 
zimmînin verâseti, zevce-i metrûkesi Vartane bt. Turac nâm Ermeniye’ye ve sulbî 
kebîr oğlu David’e ve sulbiye kebîre kızları Azire ve Avavgide nâm Ermenilere 
münhasıra olduğu şer‘an mütehakkik oldukdan sonra mezkûre Azire mahfil-i 
kazâda, zikri âtî menzile vâzı‘atü’l-yed olan mezkûre Vartane muvâcehesinde üze-
rine takrîr-i da‘vâ edip mahalle-i mezbûrede vâki‘ bir tarafı Rıdvan Halîfe vere-
sesi mülklerine ve bir tarafı Semerci Yani mülküne ve bir tarafı İshak v.  Ravce 
mülküne ve bir tarafı tarîk-i âma müntehî tûlen ve arzen bi hesâb-ı terbî‘î üç yüz 
zirâ‘ mülk arsa üzerine mebnî fevkānî iki tahtânî üç odaları ve kenîfi ve havluyu 
müştemil mülk menzil babam mezbûrun ile’l-helâk mülkü olup ba‘de helâkihî bi 
hasebi’l-irsi’ş-şer‘î otuz iki sehim i‘tibâr olunup dört sehimi mezbûre Vartane ve 
on dört sehimi mezbûr David’e ve yedi sehimi mezkûre Avavgide’ye ve yedi sehi-
mi bana isâbet etmişken mezkûre Vartane mecmû‘-ı menzil-i mezkûra bi gayri 
hakkın vaz‘-ı yed edip irsen isâbet eden yedi sehim hisse-i şer‘iyyemi bana teslîm 
etmez, suâl olunup kasr-ı yed ve bana teslîme mezkûr Vartane’ye tenbîh olun-
mak matlûbumdur dedikde gıbbe’s-suâl mezkûre Vartane cevâbında zikr olunan 
menzilin mecmû‘-ı ebniyesi benim mülk ve hakkım olup arsası hâlik-i mezbûr 
Allahverdi’nin hayâtında mülkü iken târih-i kitâb senesi Cemâziyelevvelisi’nin 
evâsıtında bana üç yüz guruş semen-i makbûza bâtten bey‘ ve teslîm ben dahi 
iştirâ ve kabûl ve kabz edip hattâ ebniye-i meşrûha benim mülk ve hakkım ol-
duğunu alâ re’si’l-işhâd ikrâr ve işhâd, ben dahi tasdîk edip ol vechile menzil-i 
mahdûd-ı mezkûrun mecmû‘u mülk-ı mahzım olduğuna binâ’en vaz‘-ı yed ede-
rim deyû def ‘le mukābele edicek gıbbe’l-istintâk ve’l-inkâr mezkûre Vartane’den 
def ‘-i mezbûrunu mübeyyine beyyine taleb olundukda udûl-i müslimînden olup 
mahalle-i mezbûre imâmı Mehmed Efendi b. Mustafa ve müezzini Abdurrahman 
Halîfe b. Mehmed ve el-Hâc Veli b. Mustafa ve Dilaver b. Abdullah nâm kimesneler 
li ecli’ş-şehâde meclis-i şer‘a hâzırûn olup isre’l-istişhâd fi’l-vâki‘ on seneden berî 
meflûc ve muk‘ad olan mezkûr Allahverdi hayâtında menzil-i mahdûd-ı mezkûrun 
cemî‘ ebniyesi zevcem Vartane’nin mülk-ı mahz-ı sahîhidir, vechen mine’l-vücûh 
ve sebebin mine’l-esbâb benim hak ve alâkam yoktur deyû huzûrumuzda ikrâr ve 
bizi işhâd edip mezkûre Vartane tasdîk eyledikden sonra mezkûr Allahverdi silk-i 
mülkünde münselik olan menzil-i mahdûd-ı mezkûrun bi hesâb-ı mezbûr üç yüz 
zirâ‘ arsasını huzûrumuzda zevcesi mezkûre Vartane[‘ye] üç yüz guruş semen-i 
makbûza bâtten bey‘ ve teslîm ol dahi iştirâ ve kabûl ve kabz eyledi, ol vechile 
mecmû‘-ı mahdûd-ı mezkûr mesfûre Vartane’nin mülk-i mahz-ı sahîhi olduğuna 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
ba‘de’t-ta‘dîl ve’t-tezkiyye şehâdetleri makbûle olmağın mûcebince ba‘de’l-hükm 
mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelâhir li sene 1074.
Şuhûdü’l-hâl: Mehmed Çavuş b.  Abdullah, Abdurrahman Beşe b.  Bâli, Nasûh 
Beşe b. Yusuf, Hızır b. Mehmed ve gayruhüm.

1231 [134a-1] Hacı Ali tarafından vakfedilen menzilin tevliyet ve gelirini 
zabtetme hakkının Sâlih Çelebi b. Şeyhî’de olduğu
Mahmiye-i İstanbul’da Müftü Ali Çelebi mahallesinden olup zikri âtî da‘vâya 
kıbel-i şer‘den me’zûn olan işbu râfi‘ü’l-kitâb Sâlih Çelebi b. Şeyhî nâm kimesne 
dîvân-ı kāimmakām-ı sadr-ı a‘zamîde ma‘kūd olan mahfil-i kazâda, zikri âtî tev-
liyyet ve galleyle vâzı‘atü’l-yed olan Gevher bt. Ali nâm hâtun mahzarında üzeri-
ne takrîr-i da‘vâ edip merhûm ceddim el-Hâc Sâdık nâm sâhibü’l-hayr vakıf ve 
tevliyyet ve gallesini batnen ba‘de batnin evlâdına ve evlâd-ı evlâdına ve evlâd-ı 
evlâd-ı evlâdına şart u ta‘yîn eylediği mahmiye-i mezbûrede Mercan çarşısın-
da vâki‘ iki tarafı Arabacıbaşı vakfına ve iki tarafı tarîk-i âma müntehî tahtın-
da üç bâb dükkânı hâvî vakıf menzilin tevliyyet ve gallesi ben vâkıf-ı mezkûrun 
sulbî oğlu Mahmud’un sulbiye kızı Ayşe Hâtun’un sadrî oğlu olduğu ecilden ber 
mûceb-i şart-ı vâkıf bana intikāl etmeğin mezkûre Gevher vâkıf-ı mezbûrun 
sulbî oğlu Ali’nin sulbî oğlu Ahmed’in sulbiye kızı Fâtıma’nın sadriyye kızı olup 
bir batın benden mu’ahhar ve vücûdumla mahrûme iken hilâf-ı şart-ı vâkıf 
menzil-i mevkūf-ı mezkûrun tevliyyet ve gallesine mezkûre Gevher bi gayri hak-
kın vaz‘-ı yed eder, suâl olunup kasr-ı yed edip bana teslîme mezkûre Gevher’e 
tenbîh olunmak matlûbumdur dedikde gıbbe’s-suâl mezkûre Gevher cevâbında 
fi’l-vâki‘ vâkıf-ı mezbûr menzil-i mevkūf-ı mezbûrun tevliyyet ve gallesini bat-
nen ba‘de batnin evlâdına ve evlâd-ı evlâdına ve evlâd-ı evlâd-ı evlâdına şart 
u ta‘yîn eylediğine ve müdde‘î-i mezkûr Sâlih Çelebi vâkıf-ı mezkûrun sulbî 
oğlu Mahmud’un sulbiye kızı Ayşe’nin sadrî oğlu olup kendi vâkıf-ı mezbûrun 
sulbî oğlu Ali’nin sulbî oğlu Ahmed’in sulbiye kızı Fâtıma’nın sadriyye kızı ol-
mağla bir batın müdde‘î-i mezbûrdan mu’ahhar olduğu ecilden mahrûme olup 
tevliyyet ve galle müdde‘î-i mezbûr Sâlih Çelebi’ye intikāl eylediğini bi tav‘ihâ 
ikrâr ve i‘tirâf etmeğin alâ mûcebi i‘tirâfihâ kasr-ı yed edip müdde‘î-i mezkûra 
teslîme mezkûre Gevher’e tenbîh birle mâ hüve’l-vâki‘ bi’t-taleb ketb olundu.
Fî gurreti Cemâziyelâhir li sene erba‘a ve seb‘în ve elf.
Şuhûdü’l-hâl: Umdetü’l-a‘yân Ali Ağa b. Hasan, Abdülkerim Ağa b. Bâli, Receb 
Çavuş b. ( ), Nasûh Beşe b. Yusuf, Mehmed Efendi b. Mahmud, İsmail b. Murad 
ve gayruhüm.

1232 [134a-2] Ümmühânî bt. Abdüllatif ’in kocası Mahmud Beşe 
b. Ali’den boşandığı
Medîne-i Ebâ Eyyûb Ensârî kazâsına tâbi‘ Otakçılar mahallesinde sâkine 
Ümmühânî bt. Abdüllatif meclis-i şer‘de işbu bâ‘isü’l-kitâb zevci Mahmud Beşe 
b. Ali mahzarında bi tav‘ihâ ikrâr ve takrîr-i kelâm edip zevcim mezbûr Mahmud 
Beşe zimmetinde mütekarrir ve ma‘kūdun-aleyh olan on bin akçe mehr-i müec-
celim ve nafaka-i iddet-i ma‘lûmem üzerlerine ve me’ûnet-i süknâm dahi ken-
di üzerime olmak üzre zevcem mezbûr Mahmud Beşe ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl eyledikden sonra zevciy-
yete ve gayra müte‘allika âmme-i da‘vâdan her birimiz âharın zimmetini ibrâ-i 
âm [ile] ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Hurrire fi’l-yevmi’l-hâdî aşer min Cemâziyelâhir li sene erba‘a ve seb‘în ve elf.
Şuhûdü’l-hâl: İbrahim Efendi b. Mustafa, Ali Efendi b. Himmet, Mehmed Efendi 
b. Ali, Ahmed Çelebi b. Receb ve gayruhüm.

1233 [134a-3] Celeb Mehmed b. Abdurrahman’ın menzilini oğlu 
Ali Beşe’ye sattığı
Mahmiye-i İstanbul’da Sultan Selim Hân câmi‘-i şerîfi kurbunda Çukurbostan 
mahallesinde sâkin Celeb Mehmed b. Abdurrahman nâm kimesne meclis-i şer‘de 
sulbî oğlu işbu bâ‘isü’l-kitâb Ali Beşe nâm râcil mahzarında bi’t-tav‘i’s-sâf ikrâr 
ve i‘tirâf edip senede merhûm Şeyh Yavsi zâviyesi vakfına yüz akçe mukāta‘a-ı 
kadîmesi olup mahalle-i mezbûrede vâki‘ bir tarafı papuççu Hasan menziline ve 
bir tarafı Ebûbekir menzili ve bir tarafı bostana ve bir tarafı tarîk-i hâssa müntehî 
bir bâb fevkānî ve bir bâb tahtânî odaları ve tahtapûş zât-ı eşcâr-ı müsmire bahçe 
ve su kuyusunu ve kenîfi müştemil mülk menzilin nısf-ı şâyi‘ini oğlum mezbûr 
Ali Beşe’ye on bin akçeye tarafeynden îcâb ve kabûlü hâvî ve mevâni‘den ârî 
bey‘-i bâtt-ı sahîh-i şer‘î ile bey‘ ü teslîm ol dahi iştirâ ve kabûl ve kabz ve tesel-
lüm eyledikden sonra semeni olan meblağ-ı mezbûru işbu hâzıre bi’l-meclis zev-
cem Fâtıma Hâtun’a menzil bahâsından olan on bin akçe deynim için mezbûr 
Ali Beşe’den havâle edip mezbûre Fâtıma’dan ve Ali Beşe’den her birimiz havâleyi 
kabûl etmişlerdir ba‘de’l-yevm menzil-i mezbûr, mezbûr Ali Beşe’nin mülkü olup 
menzil semeninden mezbûr Ali Beşe’de bir habbe hakkım ve alacağım kalma-
mışdır dedikde gıbbe’t-tesâdıki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Cemâziyelâhir li sene erba‘a ve seb‘în ve elf.
Şuhûdü’l-hâl: Ahmed Çelebi b.  Süleyman el-mukayyid, Mehmed Beşe b.  ( ), 
Mahmud Beşe b. Mehmed, Abdi Çelebi b. Hüseyin ve gayruhüm.









1234 [134a-4, Arapça] Hâkimin, Havva bt. merhum el-Hâc Hasan adlı küçüğe 
nafaka takdir etmesi ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Havva bt.  merhûm 
el-Hâc Hasan nâm sagīrenin nafakası, kisvesi ve sâir havâic-i zarûriyyesi için, 
mahmiye-i Kostantıniyye mahallâtından Köse Sinan mahallesinde sâkine olan 
Ayşe Hâtun bt.  Abdullah nâm annesi ve hâdinesinin talebiyle, müteveffâ baba-
sından irs-i şer‘le kendisine intikāl eden mallardan alınmak üzre, zeyilde mezkûr 
târihden i‘tibâren yevmî râyicü’l-vakt sekiz akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-i mezbûru, sagīre-i merkūmenin 
havâic-i lâzımesine sarf etmesine ve vakt-i hâcette istidâne edip vakte’z-zafer 
rücû‘ etmesine mezbûre Ayşe Hâtun’a izin verdi.
Cerâ zâlike ve hurrire fî gurreti Cumâdelâhire sene erba‘a ve seb‘în ve elf.
Şuhûdü’l-hâl: Ahmed Efendi el-mukayyid, el-Hâc Ahmed b. Mahmud, Abdi 
Çelebi b. Hasan, Yusuf b. Musa, Mehmed b. Ramazan ve gayruhüm.

1235 [134b-1] Köle olduğu iddia edilen Rus asıllı Hasan’ın hür olduğunun tescili
İşbu açık kaşlı sarı elâ gözlü orta boylu Rusiyyü’l-asl Hasan b.  Abdullah nâm 
şâbb-ı emred mahfil-i kazâda kendiye rakīk olmak zu‘muyla vâzı‘u’l-yed olan 
el-Hâc Pîr Mehmed b.  Hamza mahzarında üzerine takrîr-i da‘vâ edip ben 
dergâh-ı âlî yeniçerilerinin yirmi ikinci cemâ‘atine mahsûs odada odabaşı olan 
Eyüb Beşe’nin abd-i memlûkü olup hâcc-ı şerîfe azîmet eyledikde beni tahrîr 
ve i‘tâk ve ahrâr-ı asliyyîne ilhâk eyledikden sonra tarîk-i hâcda vefât etmekle 
li ebeveyn ammi oğlu ve bi’l-inhisâr vârisi olan Süleyman Beşe beni müteveffâ-
yı mezbûrun rıkkıyyeti olmak üzre zabt ve dokuz bin altı yüz akçe semen-i 
makbûza mezkûr el-Hâc Pîr Mehmed’e bey‘ ve teslîm eylemiş, suâl olunup kasr-ı 
yed ve sebîlim tahliyye olunmak matlûbumdur dedikde gıbbe’s-suâl mezbûr 
Pîr Mehmed cevâbında müdde‘î-i mezkûr Hasan’ı mezkûr Süleyman Beşe’den 
meblağ-ı mezbûr dokuz bin altı yüz akçe semen-i makbûza vech-i muharrer 
üzre iştirâ ve kabz edip mülk-i müşterâm olmak üzre vaz‘-ı yed ederiz deyû 
vech-i meşrûh üzre tahrîr ve i‘tâkı inkâr edicek müdde‘î-i mezkûr Hasan’dan 
müdde‘âsını mübeyyine beyyine taleb olundukda udûl-i müslimînden olup zikr 
olunan oda ahâlîsinden Osman Beşe b.  Abdünnebî ve Hasan Beşe b.  Mehmed 
ve İbrahim Çelebi b.  el-Hâc Rıdvan ve Mehmed Beşe b.  Mustafa ve Ali Beşe 
b. Derviş nâm kimesneler li ecli’ş-şehâde meclis-i şer‘a hâzırûn olup isre’l-istişhâd 
fi’l-vâki‘ mezbûr Eyüb Odabaşı hâcc-ı şerîfe azîmet eylediğinde abd-ı memlûkü 
olan müdde‘î-i mezkûr Hasan’ı mülkünde olduğu hâlde bizim huzûrumuzda 
tahrîr ve i‘tâk ve ahrâr-ı asliyyîne ilhâk edip ol vechile mezkûr Hasan sâir ahrâr-ı 
asliyyîn gibi hür olduğuna şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebince ba‘de’l-hükm mâ vaka‘a bi’t-taleb ketb olundu.
Tahrîren fi’l-yevmi’s-sânî aşer min Cemâziyelâhir li sene erba‘a ve seb‘în ve elf.
Şuhûdü’l-hâl: Mustafa b. Mehmed, İbrahim Beşe b. Mehmed, Duran b. Ali, Kadri 
Beşe b. ( ), Abdi Çelebi b. Hüseyin, Hacı Ahmed b. Mahmud ve gayruhüm.

1236 [134b-2] Asvador v. Necnek’in bağını Toros v. Kesper’e sattığı
Medîne-i Galata’ya tâbi‘ kasaba-i Kasımpaşa mahallâtından Kulaksız mahalle-
si sükkânından Asvador v.  Necnek nâm zimmî meclis-i şer‘-i hatîr-i lâzımü’t-
tevkîrde, ekmekçi tâifesinden işbu hâmilü’s-sifr Toros v.  Kesper nâm zimmî 
muvâcehesinde ikrâr ve takrîr-i kelâm edip vilâyet-i Anadolu’da Eğin kazâsı 
müzâfâtından Nurun? nâm karyede vâki‘ bir tarafı İskender Beşe bağı ve bir 
tarafı Sahak nâm zimmî bağı ve bir tarafı Gönen nâm zimmî tarlası ve bir ta-
rafı Kelebek nâm zimmî harmanı ile mahdûd tahmînen bir ırgadlık bir kıt‘a 
mülk bağımı ve yine karye-i merkūmede vâki‘ bir tarafı Kesper nâm zimmî 
bağı ve bir tarafı Kirakos nâm zimmî tarlası ve bir tarafı su harkı ve bir tarafı 
müşterî-i merkūm Toros bağı ile mahdûd kezâlik tahmînen bir ırgadlık bir kıt‘a 
mülk bağımı, mesfûr Toros’a beş bin beş yüz nakd-i râyic fi’l-vakt akçeye bey‘-i 
bâtt-ı sahîh-i şer‘î ile bey‘ edip ol dahi iştirâ ve kabûl eyledikden sonra semen-
leri olan meblağ-ı merkūm beş bin beş yüz akçeyi müşterî-i merkūm Toros ye-
dinden bi’t-tamâm ve’l-kemâl ahz u kabz eyleyip mahallerinde zabt u tasarru-
fa mezbûr Toros’u taslît eyledim dedikde gıbbe’t-tasdîki’l-mu‘teber mâ vaka‘a 
bi’t-taleb ketb olundu.
Hurrire fi’l-yevmi’l-âşir min Cemâziyelâhir li sene erba‘a ve seb‘în ve elf.
Şuhûdü’l-hâl: Mehmed Çelebi b.  Abdullah, Abdi Çelebi b.  Hüseyin, Şükrullah 
b. Resûl, Baba Resûl b. Mustafa ve gayruhüm.

1237 [134b-3] Fâtıma bt. Abdullah’ın kocası Abdullah b. Ahmed’den muhâlaa 
yoluyla boşandığı
Mahmiye-i İstanbul’da Müftü Ali Çelebi mahallesinde sâkine Fâtıma bt. Abdullah 
nâm hâtun mahfil-i kazâda, işbu bâ‘isü’l-kitâb zevci Abdullah b. Ahmed mahza-
rında ikrâr ve takrîr-i kelâm edip zevcim mezbûr Abdullah zimmetinde mütekar-
rir ve ma‘kūdun-aleyh olan beş yüz akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre zev-
cim mezbûr Abdullah ile muhâla‘a-i sahîha-i şer‘iyye ile muhâla‘a edip ol dahi 
hul‘-ı mezbûru kabûl eyledikden sonra zevciyyete müte‘allika âmme-i da‘vâdan 
her birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: el-Hâc Ahmed b. Mahmud, Şükrullah Bey b. Mustafa, Abdi Çelebi 
b. Hüseyin, Baba Resûl b. Rıdvan ve gayruhüm.

1238 [134b-4] Müstakime bt. Abdullah’ın kocası Abdurrahman b. Abdullah’tan 
muhâlaa yoluyla boşandığı
Mahmiye-i İstanbul’da Bayezid Ağa mahallesi sâkinelerinden Müstakīme 
bt. Abdullah nâm hâtun meclis-i şer‘-i hatîrde zevc-i muhâlı‘ı işbu bâ‘isü’l-kitâb 
Abdurrahman b.  Abdullah mahzarında ikrâr ve takrîr-i kelâm edip zevcim 
mezbûr Abdurrahman zimmetinde mütekarrir ve ma‘kūdun-aleyh olan iki bin 
akçe mehr-i müeccelim ve nafaka-i iddet-i ma‘lûmem üzerlerine ve me’ûnet-i 
süknâm dahi kendi üzerime olmak üzre ve mezkûrun zimmetinde cihet-i karz-
dan bin akçe ile iki zolota hakkımdan fâriğa olup mezbûre bedel-i hul‘ olmak 
üzre merkūm Abdurrahman ile muhâla‘a-i sahîh-i şer‘iyye ile muhâla‘a edip 
ol dahi hul‘-ı mezbûru kabûl eyledikden sonra zevciyyete ve gayra müte‘allika 
âmme-i de‘âvîden her birimiz âharın zimmetini ibrâ-i âm ile ibrâ eyledi dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cemâziyelâhir li sene 1074.
Şuhûdü’l-hâl: es-Seyyid Mehmed b.  es-Seyyid Yusuf, Hasan Çelebi b.  Ahmed 
el-Müezzin, Şaban Beşe b.  Mehmed, el-Hâc Ahmed b.  Mahmud, Abdi Çelebi 
b. Hüseyin, Şükrullah b. Mustafa, Resûl b. Rıdvan, Mehmed b. Ramazan.

1239 [135a-1] Lal bt. Kirkor’un, ölen kocası Osaf v. Serkis’in mirasıyla ilgili 
olarak Savat Ermeni aleyhine açtığı davada haklı olduğu
Mahmiye-i İstanbul’da Balat kurbunda sâkine Lal nâm nasrâniyyenin baba-
sı ve husûs-ı âti’z-zikre sâbitü’l-vekâle vekîli olan Kirkor v. Bogos nâm Ermeni 
meclis-i şer‘-i hatîrde Osaf v.  Serkis nâm hâlikin li ebeveyn karındaşı olup 
verâseti olan Savat Ermeni muvâcehesinde bi’l-vekâle üzerine da‘vâ ve takrîr-i 
kelâm edip hâlik-i mezbûr hayâtında târih-i kitâbdan üç sene mukaddem kı-
zım Lal’i tezvîc için tarafından karındaşı işbu mezbûr Savat Ermeni[‘yi] tevkîl 
edip ol dahi ba‘de’l-kabûl vekâleten ben velâyeten kızım mezbûre Lal’i Balat 
kilisesinde papazlarımız yanında bir çift zümrüd küpe üzerine âyînimiz üzre 
tezvîc edip mezbûr Savat dahi bi’l-vekâle merkūm Osaf için tezevvüc ve kabûl 
edip yevm-i helâkine gelince menkûhası olup helâkinden sonra terekesinin 
rub‘u zevcesi mezbûre Lal ile selâse-i erbâ‘ı mezbûr Savat’a intikāl eylemişken 
mecmû‘-ı terekeye vaz‘-ı yed edip zevcesinin hissesini vermede imtinâ‘ eder suâl 
olunsun dedikde gıbbe’s-suâl mezbûr Savat merkūme Lal[‘in] vech-i muharrer 
üzre hâlik-i mezbûrun menkûhası olduğunu münkir olıcak vekîl-i mezbûrdan 
müdde‘âsını mübeyyine beyyine taleb olundukda udûl-i nasârâdan Haçador 
Papas v. Bağdasar ve Murad v. Muse nâm Ermeniler li ecli’ş-şehâde meclis-i şer‘a 
hâzırân olup isre’l-istişhâd fi’l-vâki‘ hâlik-i mezbûr hayâtında mezbûre Lal’i te-
zevvüc için karındaşı merkūm Savat’ı tarafından tevkîl edip ol dahi ba‘de’t-tevkîl 
vekâleten mezbûr Kirkor velâyeten kızı mezbûr Lal’i zikr olunan kilisede bir 
çift zümrüd küpe üzerine âyînimiz üzre tezvîc edip mezbûr Savat dahi merkūm 
Osaf için tezevvüc ve kabûl eyledi. Mezbûr Lal mersûm Osaf Ermeni’nin yevm-i 
helâkine gelince menkûhası idi, biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebiyle hâlik-i mezbûrun tere-
kesinden hissesini def ‘ ü teslîme mezbûr Savat Ermeni’ye tenbîh olunup mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Rebî‘ilevvel li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Şükrullah b.  Mustafa, Abdi Çelebi 
b. Hüseyin, Baba Resûl b. Rıdvan ve gayruhüm.

1240 [135a-2] Mehmed Çelebi’nin menzilinin vârisleri tarafından 
Ahmed b. Mahmud’a satıldığı
Mahmiye-i İstanbul’da Kariye câmi‘-i şerîfi kurbunda Ali Paşa-yı Atîk mahalle-
si sâkinlerinden iken bundan akdem fevt olan Mehmed Çelebi b.  Süleyman’ın 
verâseti, zevce-i metrûke-i menkûhası Sâime bt. Abdullah ile sulbiye kebîre kızları 
Ayşe ve Fâtıma ve Neslihan nâm hâtunlara münhasıra olduğu şer‘an mütehakkik 
oldukdan sonra meclis-i şer‘-i hatîr-i lâzımü’t-tevkîrde, mezbûrât Sâime ve Ayşe 
ve Fâtıma asâleten ve merkūme Neslihan tarafından ikrâr-ı âtîye vekîl olup vekâleti 
zât-ı mezbûreyi ma‘rifet-i şer‘iyye ile ârifân olan udûl-i müslimînden Abdüllatif 
Efendi b.  Mehmed ve Seyyid Hüseyin Çelebi b.  es-Seyyid Mehmed şehâdetleri 
ile sâbite olan es-Seyyid Abdülfettah b. es-Seyyid Hasan vekâleten işbu sâhibü’l-
kitâb Ahmed b. Mahmud nâm kimesne mahzarında ikrâr ve takrîr-i kelâm edip 
müteveffâ-yı merkūm Mehmed Çelebi’nin terekesinden olup bi hasebi’l-irsi’ş-şer‘î 
bize isâbet ve intikāl eden mahalle-i mezbûrede vâki‘ bir tarafı Balcı Mehmed 
Çelebi ve bir tarafı Fâtıma nâm hâtun mülkleri ve bir tarafı medrese ve bir ta-
rafı tarîk-i âm ile mahdûd dâhiliyye ve hâriciyye iki fevkānî oda ve bir sofa ve 
bir dehliz ve bir tahtapûş ve iki tahtânî oda ve ahır ve Balcı Mehmed Çelebi ile 
müşterek su kuyusu ve zât-ı eşcâr-ı müsmire ve gayr-ı müsmire bahçeli ve kenîfi 
müştemil mülk menzili cemî‘ tevâbi‘ ve levâhıkı ve kâffe-i menâfi‘ ve merâfıkı ile 
merkūm Ahmed’e kırk dört bin râyic fi’l-vakt akçeye bey‘-i bâtt-ı sahîh-i şer‘î ile 
bey‘ ü teslîm ol dahi iştirâ ve kabûl ve kabz ve tesellüm eyledikden sonra semeni 
olan meblağ-ı mezbûr kırk dört bin akçeyi bi’t-tamâm yedinden ahz u kabz eyle-
dik ba‘de’l-yevm menzil-i mahdûd-ı mezkûr müşterî-i merkūm Ahmed’in mülk-i 
müşterâsı[dır], keyfe mâ yeşâ’ ve yahtâr mutasarrıf olsun dediklerinde, gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Cemâziyelâhir li sene erba‘a ve seb‘în ve elf.
Şuhûdü’l-hâl: Mustafa Efendi b.  Durak, Mustafa b.  Ahmed el-Müezzin, Hasan 
b.  Ahmed el-Müezzin, Receb b.  İbrahim el-Müezzin, İbrahim b.  İbrahim, 
Mehmed b.  Mustafa düğmeci, Balcı Mehmed Çelebi, Abdi b.  Hüseyin, Veli 
b. Mahmud.

1241 [135b-1] Seyyid Abdullah Efendi’nin oturduğu vakıf menzili kendi isteği 
ile Mehmed Efendi b. Hasan’a ferâğ ettiği
Mahmiye-i İstanbul’da Ali Paşa-yı Atîk mahallesinde vâki‘ (  ) nâm sâhibü’l-
hayrın vakf ve süknâsı ulemâdan bir recül-i sâliha şart eylediği, bir tarafdan 
Kâtib Mehmed Çelebi menzili ve bir tarafdan mahalle-i mezbûre imâmına 
meşrûta menzil ve bir tarafı Hasan Beşe menziline ve bir tarafı tarîk-i hâssa 
müntehî üç bâb tahtânî odaları ve eşcâr-ı müsmire ve gayr-ı müsmire bahçe 
ve su kuyusunu müştemil menzilin, tevcîh-i hâkimü’ş-şer‘le mutasarrıfı olan 
es-Seyyid Abdullah Efendi, menzil-i mezbûru kendi hüsn-i rızâsıyla ulemâdan 
olup meskene eşedd-i ihtiyâc ile muhtâc olan fahrü’l-müderrisîni’l-kirâm 
Mehmed Efendi b.  Hasan’a ferâğ etmekle hâkim-i muvakki‘-i kitâb tûbâ-lehû 
ve hüsnü me’âb hazretleri dahi mezbûr Mehmed Efendi’ye tevcîh etmeğin mâ 
vaka‘a bi’t-taleb ketb olundu.
Fi’l-yevmi’s-sâlis aşer min Cemâziyelâhir sene erba‘a ve seb‘în ve elf.
Şuhûdü’l-hâl: Ahmed Efendi el-mukayyid, Ali Beşe b. ( ), Abdi Çelebi b. Hüseyin, 
Veli b.  Mahmud, Nasûh Beşe Çukadar, Abdurrahman Beşe Çukadar ve gay-
ruhüm.

1242 [135b-2] Hasan Beşe b. Abdullah’ın, menzil bağ ve tarlasını Franko 
v. Yorgi’ye sattığı
Havâss-ı Refî‘a a‘mâlinden Büyükçekmece nâhiyesinde Bozdarı nâm kar-
ye sâkinlerinden Hasan Beşe b.  Abdullah nâm kimesne meclis-i şer‘-i hatîr-i 
lâzımü’t-tevkīrde işbu hâmilü’s-sifr Franko v.  Yorgi muvâcehesinde ikrâr ve 
takrîr-i kelâm edip zikri âtî bey‘in sudûruna dek mülk ve hakkım olan karye-i 
mezbûrede vâki‘ tarafeyni müşterî-i mezbûrun mülkü ve bir tarafı Kapıcı 
Mustafa Bey menzili ve bir tarafı tarîk-i âm ile mahdûd bir oda ve bir sundurma 
ve havluyu müştemil mülk menzilimi yedi bin akçeye ve yine karye-i mezbûrede 
vâki‘ bir tarafı Çorbacı karısı tarlası ve bir tarafı Mustafa Beşe tarlası ve bir ta-
rafı Kapıcı Mustafa Bey bağı ve bir tarafı Kosta nâm zimmî bağı ile mahdûd bir 
kıt‘a mülk bağımı, bin akçeye bey‘-i bâtt-ı sahîh-i şer‘î ile bey‘ edip ol dahi iştirâ 
ve kabûl eyledikden sonra yine karye-i mezbûre sınırı dâhilinde vâki‘ tarafeyni 
Çorbacı Karısı tarlası ve tarafeyni Dereye müntehî taht-ı tasarrufumda olan bir 
kıt‘a tarlanın hakk-ı tasarrufunu ma‘rifet-i sâhib-i arz ile merkūm Franko’ya beş 
yüz akçe bedel mukābelesinde tefvîz edip ol dahi tefevvüz ve kabûl eyledikden 
sonra menzil-i mahdûd-ı mezkûr ile bağ-ı mahdûd-ı mesfûrun mecmû‘ semen-
leri olan sekiz bin akçe ile bedel-i tefvîz olan beş yüz akçe cem‘an sekiz bin beş 
yüz akçeyi merkūm Franko yedinden bi’t-tamâm ahz u kabz edip mahallerinde 
zabt ve tasarrufa mezbûr Franko’yu taslît eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Hurrire fi’t-târihi’l-mezbûr.
Şuhûdü’l-hâl: Odabaşı Mehmed Beşe, Mustafa Beşe b.  Abdullah, İbrahim Ağa 
b. Abdullah, Abdullah Çelebi b. ( ), Veli Efendi el-imâm ve gayruhüm.

1243 [135b-3] Bekir Beşe b. Mehmed’in Yazıcı Esteryo v. Laskar’da ticaret 
ortaklığından alacağı olduğu
Dârü’l-hilâfeti’l-aliyye Kostantıniyye el-mahmiyye hısnı ebvâbından Yenikapı 
hâricinde vâki‘ selhhânede üstâd olan Bekir Beşe b.  Mehmed meclis-i şer‘-i 
hatîr-i lâzımü’t-tevkīrde Yazıcı Esteryo v.  Laskar nâm zimmî muvâcehesinde 
üzerine da‘vâ ve takrîr-i kelâm edip merkūm Yazıcı Esteryo ile bundan akdem 
şerîkler olup hâlâ fesh-i şirket eylediğimizde ba‘de’l-hesâb, zimmetinde mal-ı 
şirketden kırk üç bin yüz akçe hakkım bâkī kalmışdır, suâl olunup alıverilmek 
matlûbumdur dedikde gıbbe’s-suâl merkūm Yazıcı Esteryo cevâbında kaziyye 
bâlâda tahrîr olunduğu vech üzre olup müdde‘î-i merkūm Bekir Beşe’ye cihet-i 
mezbûreden kırk üç bin yüz akçe vâcibü’l-edâ deyni olduğunu bi tav‘ihî ikrâr 
etmeğin ikrârı mûcebince meblağ-ı mezbûr kırk üç bin yüz akçeyi müdde‘î-i 
mezbûr Bekir Beşe’ye edâ ve teslîme merkūm Yazıcı Esteryo’ya tenbîh birle mâ 
vaka‘a bi’t-taleb ketb olundu.
Hurrire fi’l-yevmi’l-hâdî aşer min Cemâziyelâhir li sene erba‘a ve seb‘în ve elf.
Şuhûdü’l-hâl: İbrahim Ağa b.  Ömer, el-Hâc Ahmed b.  Mahmud, Abdi Çelebi 
b. Hüseyin, Şükrullah b. Mustafa, ve gayruhüm.

1244 [135b-4] Ebûbekir Beşe’nin şirket ortaklığından Hasan Beşe b. İlyas’ta 
alacağı olduğu
Yine mezbûr Ebûbekir Beşe meclis-i şer‘de Hüseyin Beşe b.  İlyas nâm kimesne 
mahzarında bundan akdem şerîkler olup hâlâ fesh-i şirket eylediğimizde ba‘de küllî 
hesâb zimmetinde mal-ı şirketden on altı bin dört yüz akçe hakkım bâkī kalmış-
dır dedikde gıbbe’s-suâl merkūm Hüseyin Beşe cevâbında ikrâr eylediği kayd şüd.
Şuhûdü’l-hâl: es-Sâbikūn.

1245 [135b-5] Ebûbekir Beşe’nin, şirket ortaklığından İstemad v. Yorgi’de 
alacağı olduğu
Yine mezbûr Ebûbekir Beşe meclis-i şer‘de İstemad v. Yorgi mahzarında bundan 
akdem şerîkler olup hâlâ fesh-i şirket eylediğimizde ba‘de küllî hesâb zimmetin-
de mal-ı şirketden otuz altı bin yetmiş dört akçe hakkım bâkī kalmışdır dedikde 
gıbbe’s-suâl merkūm İstemad cevâbında ikrâr eylediği kayd şüd
Şuhûdü’l-hâl: es-Sâbikūn.

1246 [136a-1] Şeyh Ebülvefâ Vakfı’ndan bir oda menzile tasarruf eden Hasan 
Beşe’nin odanın yarısını kızı Ayşe Hâtun’a verdiği
Dârü’l-hilâfeti’l-aliyye Kostantıniyye el-mahmiyye’de vâki‘ Hazret-i Şeyh 
Ebülvefâ -kaddese sırrahü’l-evfâ- evkāfı mülhakātından olup merhûm Pojaya 
nâm sâhibü’l-hayrın vakf ve süknâsını sulehâ ve sulehâta şart ve ta‘yîn eyledi-
ği ma‘lûmü’l-hudûd odaya tevcîh-i hâkimü’ş-şer‘le ber mûceb-i şart-ı vâkıf mu-
tasarrıf olan sulehâdan Hasan Beşe nâm kimesne zikr olunan odanın Mahmud 
Çavuş tarafından olan nısfının hakk-ı tasarrufuna hüsn-i ihtiyârıyla sulbiye 
kızı olup sâlihâtdan meskene eşedd-i ihtiyâc ile muhtâce olan Ayşe nâm hâtuna 
meclis-i şer‘de ferâğ etmeğin savb-ı şer‘-i hatîrden dahi tevcîh olunup tasarru-
fiyçün işbu vesîka ketb olundu.
Fi’l-yevmi’l-hâmis aşer min Cemâziyelâhir sene erba‘a ve seb‘în ve elf.
Şuhûdü’l-hâl: el-Hâc Ahmed b. Mahmud, Abdi Çelebi b. Hüseyin, Şükrullah Bey 
b. Mustafa, Veli b. Mahmud ve gayruhüm.

1247 [136a-2] Mehmed Odabaşı b. Hasan’ın, Hasan Bey b. Ali’den satın aldığı 
cariye Şahbaz’ın hür olduğunun anlaşıldığı
Mahmiye-i İstanbul’da Âtike Sultan mahallesi sâkinlerinden işbu râfi‘ü’l-kitâb 
Mehmed Odabaşı b.  Hasan meclis-i şer‘-i hatîr-i lâzımü’t-tevkīrde Hasan Bey 
b. Ali mahzarında üzerine takrîr ve da‘vâ edip mukaddemâ açık kaşlı ala gözlü 
orta boylu Şahbaz ismiyle müsemmât bir câriyeyi mezbûr Hasan Bey’den yüz 
on sekiz esedî guruş semen-i makbûza iştirâ ve kabz edip câriye-i mevsûfe-i 
mezbûre mülk-i müşterâm oldukdan sonra ben dahi Osman Beşe nâm kimes-
neye yüz elli guruş semen-i ma‘lûm-ı makbûza bey‘ ve teslîm eylediğimden 
sonra merkūm Osman Beşe dahi İbrahim nâm kimesneye semen-i ma‘lûm-ı 
makbûza bey‘ ve teslîm ol dahi iştirâ ve tesellüm eyledikden sonra ol dahi 
Ahmed nâm kimesneye semen-i ma‘lûm-ı makbûza bey‘ ve teslîm ol dahi iştirâ 
ve tesellüm eyledikden sonra ol dahi Süleyman nâm bevvâb-ı sultânîye semen-i 
ma‘lûm-ı makbûza bey‘ ve teslîm edip ol dahi iştirâ ve tesellüm eylediğinden 
sonra mevsûfe-i mezbûre Şahbaz mezkûr Süleyman’ın yedinde iken hürretü’l-
asl olduğunu bin yetmiş üç senesi şehr-i Rebî‘ulevveli’nin on üçüncü gününde 
mahmiye-i İstanbul’da Mahmudpaşa mahkemesinde nâibü’ş-şer‘ olan Ali Efendi 
huzûrunda Ramazan Ağa b. Ali ve Hüseyin Bey b. Muharrem nâm kimesneler 
şehâdetleri ile ba‘de’l-isbât ve’l-hükm sebîli tahliyye olundukdan sonra zikr olu-
nan bâ[yi]‘adan her biri âhara vech-i şer‘î üzre mürâca‘at edip ba‘de’l-isbât ve’l-
hükm semen deyû verdikleri meblağları kabz etmişler idi hâlâ ben dahi mezbûr 
Hasan Bey’e mürâca‘at edip semen deyû benden makbûzu olan yüz on sekiz esedî 
guruşu taleb ederim bana geri red ve teslîme merkūm Hasan Bey’e tenbîh olun-
mak matlûbumdur dedikde gıbbe’s-suâl mezbûr Hasan Bey cevâbında vech-i 
muharrer üzre hürriyeti isbât olunup sebîli tahliyye olunan câriye müdde‘î-i 
mezbûrun benden semen-i makbûza iştirâ ve kabz eylediği Şahbaz câriye idiği 
ma‘lûmum değildir deyicek müdde‘î-i mezbûrdan müdde‘âsını mübeyyine bey-
yine taleb olundukda udûl-i müslimînden olup mahmiye-i mezbûrede Yenibahçe 
kurbunda Karabaş mahallesinde sâkin Mustafa Bey b.  Yusuf ve Debbâğ Yunus 
mahallesinde sâkin Mehmed b. Ahmed nâm kimesneler li ecli’ş-şehâde meclis-i 
şer‘a hâzırân olup istişhâd olunduklarında, fi’l-vâki‘ vech-i meşrûh üzre hür-
riyeti isbât olunup sebîli tahliyye olunan mârrü’l-arz câriye müdde‘î-i mezbûr 
Mehmed Odabaşı bi aynihî merkūm Hasan Bey’den semen-i makbûza iştirâ ey-
lediği Şahbaz câriye olduğuna şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mâ vaka‘a bi’t-taleb ketb olundu.
Fi’l-yevmi’s-sâlis aşer min Cemâziyelâhir li sene erba‘a ve seb‘în ve elf.
Şuhûdü’l-hâl: el-Hâc Ahmed b.  Mahmud, Nasûh Beşe b.  Yusuf, Abdi Çelebi 
b. Hüseyin, Şükrullah Bey b. Mustafa, Mustafa Çelebi b. Ali ve gayruhüm.









1248 [136a-3, Arapça] Rahime bt. Hüseyin’in Kübrumi? adlı küçük kızı evlat 
edinmesi (tebennî)
Mahmiye-i Kostantıniyye mahallâtından Elvan[zâde] mahallesinden Mustafa 
b. Hasan nâm kimesne, meclis-i şer‘-i şerîf ve mahfil-i dîn-i münîfde Kübrumi? 
nâm sagīre kızını râfi‘atü hâze’l-kitâb Rahime bt.  Hüseyin’e teslîm etti. O da 
tebennî, terbiye ve ıyâle için sagīre-i mezbûreyi ondan teslîm aldı. Sonra işbu 
hüccet-i şer‘iyyenin üzerinde imzâsı bulunan hâkim, sagīre-i merkūmenin na-
fakası, kisvesi ve sâir havâic-i zarûriyyesi için zeyilde mezkûr târihden i‘tibâren 
yevmî râyicü’l-vakt üç akçe farz ve takdîr etti. Hâkim-i müşârün-ileyh ayrıca 
meblağ-ı mefrûz-i mezbûru, sagīre-i merkūmenin havâic-i lâzımesine sarf et-
mesine ve vakt-i hâcette istidâne edip vakte’z-zafer mezbûreyi istirdâd ve ahz 
hakkı kime âidse o kimesneye rücû‘ etmesine mezbûre Rahime’ye izin verdi.
Cerâ zâlike ve hurrire fî yevmi’r-râbi‘ aşere min Cumâdelâhire sene erba‘a ve 
seb‘în ve elf.
Şuhûdü’l-hâl: Hüseyin b.  Mustafa, Ahmed Efendi el-mukayyid, Mehmed 
b. Mustafa, Haydar Çelebi b. Hüseyin ve gayruhüm

1249 [136a-4] Yorgi v. Yani’nin Bekir Beşe b. Mehmed’de alacağı olduğu
Celeb tâifesinden Yorgi v.  Yani nâm zimmî meclis-i şer‘-i hatîr-i lâzımü’t-
tevkīrde Yenikapı hâricinde vâki‘ selhhânede üstâd olan Bekir Beşe b. Mehmed 
mahzarında üzerine da‘vâ ve takrîr-i kelâm edip mezbûr Bekir Beşe zimmetin-
de yedimden müşterâ ve makbûz beynimize adedi ma’lûme koyun bahâsından 
yirmi beş bin dört yüz [136b] dört yüzBekir Beşe’nin dahi işbu hâzır bi’l-meclis Mosko v.  Yani zimmetinde mal-ı şir-
ketden on beş bin akçe hakkım olmağla merkūm Bekir Beşe cihet-i mezbûreden 
mesfûr Mosko zimmetinde olan on beş bin akçe hakkın îcâb-ı muhayyel ve 
kabûl ve muhtâl ve rızâ-yı muhtâlün-aleyhi hâviye havâle-i sahîha-i şer‘iyye 
ile bana havâle eyledikden sonra zimmetinde on bin dört yüz kırk dört akçe 
hakkım dahi bâkī kalmışdır, suâl olunup alıverilmek matlûbumdur dedikde 
gıbbe’s-suâl merkūm Bekir Beşe cevâbında kaziyye bâlâda tafsîl-i mürûr etti-
ği vech üzre olduğunu bi tav‘ihî ikrâr etmeğin ikrârı mûcebince vech-i meşrûh 
üzre zimmetinde bâkī kalan on bin dört yüz kırk dört akçeyi müdde‘î-i mezbûr 
Yorgi’ye edâ ve teslîme merkūm Bekir Beşe’ye tenbîh birle mâ vaka‘a bi’t-taleb 
ketb olundu.
Fi’l-yevmi’l-hâdî aşer min Cemâziyelâhir sene erba‘a ve seb‘în ve elf.

 Metinde mükerrerdir.
Şuhûdü’l-hâl: İbrahim Ağa b.  Ömer kethüdâ-yı kassâbân, el-Hâc Ahmed 
b. Mahmud, Abdi Çelebi b. Hüseyin, Şükrullah b. Mustafa, Veli b. Mahmud ve 
gayruhüm.

1250 [136b-1] Kazar v. Vasil’in, Kamri v. Karagöz aleyhindeki alacak 
davasında sulh olduğu
Mahmiye-i İstanbul’da Vâlide Hânı’nda sâkin tüccâr tâifesinden Kazar v.  Vasil 
nâm zimmî meclis-i şer‘de işbu bâ‘isü’s-sifr Kumru v.  Karagöz nâm zimmî 
muvâcehesinde ikrâr ve takrîr-i kelâm edip mezbûr Kumru zimmetinde evsâfı 
beynimizde ilm-i şer‘î ile ma‘lûme Acem metâ‘ı semeninden altmış esedî gu-
ruş hakkım vardır deyû bundan akdem mezbûrdan da‘vâ ve taleb eylediğimde 
ol dahi inkâr etmekle beynimizde münâza‘ât-ı kesîre vâkı‘a olmuşidi. el-hâletü 
hâzihî vesâtat-ı muslihîn ile mezbûr Kumru beni da‘vâ-yı mezbûrumdan yirmi 
esedî guruş üzerine inşâ-i akd-i sulh eyledikde ben dahi sulh-ı mezbûru kabûl ve 
bedel-i sulh olan meblağ-ı mezbûr yirmi esedî guruşu mezbûr Kumru yedinden 
tamâmen ahz u kabz edip mâ‘adâ kırk guruş da‘vâsından mezbûr Kumru’nun 
zimmetini ibrâ-i âm ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis aşer min [Cemâziyelâhir sene 1074].
Şuhûdü’l-hâl: el-Hâc Ahmed b. Mahmud, Abdurrahman Beşe b. Bâli, Şükrullah 
b. Mustafa, Abdi Çelebi b. Hüseyin ve gayruhüm.

1251 [136b-2] el-Hâc Veli b. Hacı Ramazan, Mahmud Bey b. Mustafa ve 
İbrahim b. Budak’ın, Sefer v. Bedir’de olan alacaklarını tahsil ettikleri
Mahmiye-i İstanbul’da Sâlih Paşa mahallesi sükkânından el-Hâc Veli b.  el-
Hâc Ramazan ve Mahmud Bey b.  Mustafa ve İbrahim b.  Budak nâm kimesne-
ler meclis-i şer‘-i hatîrde mahmiye-i İstanbul’da ekmekçi tâifesinden olup işbu 
bâ‘isü’s-sifr Sefer v.  Bedir nâm zimmî muvâcehesinde her biri ikrâr ve takrîr-i 
kelâm edip bundan akdem mezkûr Sefer’e yedimizden müşterâ ve makbûz-ı 
küllî beynimizde ma‘lûm on dört bin akçeye buğday bey‘ ve teslîm eylemiş-
dik. Zikr olunan meblağ-ı merkūm on dört bin akçeyi mezkûr Sefer yedinden 
tamânen ahz ve makbûz eyledik dediklerinde, gıbbe’t-tasdîki’l-vicâhî mâ vaka‘a 
bi’t-taleb ketb olundu.
Fi’l-yevmi’s-sânî aşer min Cemâziyelâhir li sene 1074.
Şuhûdü’l-hâl: Abdülkādir Efendi b. Mehmed, Mehmed Çelebi b. Abdullah, Ahmed 
Halîfe el-Müezzin, Nasûh Beşe b. Mehmed, Mahmud Çelebi b. ( ) ve gayruhüm.









1252 [136b-3] Mustafa Çelebi b. Sefer’in mülk menzil arsasını el-Hâc 
Zülfikār b. Mehmed’e sattığı
Medîne-i Hazret-i Ebâ Eyyûb-i Ensârî mahallâtından İdris Köşkü kurbunda 
sâkin Mustafa Çelebi b. Sefer meclis-i şer‘-i hatîrde işbu bâ‘isü’l-kitâb el-Hâc 
Zülfikār b. Mehmed mahzarında ikrâr ve takrîr-i kelâm edip zikri âtî bey‘in 
sudûruna değin mülküm ve hakkım olup mahmiye-i İstanbul’da Arabacılar 
meydanı kurbunda vâki‘ bir tarafdan Navluncu Hasan Beşe mülkü ve iki ta-
rafdan müşterî-i mezbûr el-Hâc Zülfikār mülkü ve bir tarafdan tarîk-i âm 
ile mahdûd olan muhterik mülk menzil arsasını, bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık mezbûr el-Hâc Zülfikār’a on dokuz 
bin nakd-i râyic fi’l-vakt akçeye bey‘-i bâtt-ı sahîh-i şer‘î ile bey‘ ve teslîm 
ol dahi vech-i muharrer üzre iştirâ ve kabûl ve kabz ve tesellüm eyledikden 
sonra semeni olan meblağ-ı merkūm on dokuz bin akçeyi müşterî-i mezbûr 
el-Hâc Zülfikār yedinden tamânen ahz u kabz eyledim ba‘de’l-yevm arsa-i 
mezbûre merkūm el-Hâc Zülfikār’ın mülk-i müşterâsıdır, keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin aşer min Cemâziyelâhir li sene erba‘a ve seb‘în ve elf.
Şuhûdü’l-hâl: Ramazan Beşe b.  (  ), Hüseyin Beşe b.  Yazıcı, Mehmed Beşe 
el-Hayyât, Ahmed b. Murad, Ali b. Mustafa ve gayruhüm.

1253 [136b-4] Arzuman Beşe b. Sevindik’in Tanaş v. Nikola’da vekâletten dolayı 
olan alacağını tahsil ettiği
Medîne-i Hazret-i Eyyûb-ı Ensârî’de yoğurtçu tâifesinden Arzuman Beşe 
b.  Sevindik nâm kimesne meclis-i şer‘de Tanaş v.  Nikola nâm zimmî 
muvâcehesinde ikrâr ve takrîr-i kelâm edip merkūm Tanaş’ın karındaşı gāib 
ani’l-meclis Yorgi nâm zimmî zimmetinde cihet-i karz-ı şer‘den altı bin akçe hak-
kım olup meblağ-ı mezbûre merkūm Tanaş tarafından emr [ve] kabûlü hâviye 
kefâlet-i şer‘iyye ile kefîl olmağın iki bin akçeyi kefâleti hasebiyle mukaddemâ 
merkūm Tanaş yedinden ahz edip ve dört bin akçeyi zimmetinde kalmışdır hâlâ 
meblağ-ı bâkī dört bin akçemi dahi merkūm Tanaş yedinden tamâmen ahz u 
kabz edip zimmetinde bir akçe hakkım kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî aşer min Cemâziyelâhir sene 1074.
Şuhûdü’l-hâl: Hüseyin b.  Ebûbekir, Abdi Çelebi b.  Hüseyin, el-Hâc Ahmed 
b. Mahmud, Şükrullah b. Mustafa ve gayruhüm.









1254 [137a-1] Vefat eden Resûl Çelebi b. Mahmud’un Veli Emir 
b. Yakub’da alacağı olduğu
Mahmiye-i İstanbul’da Mustafa Paşa mahallesi mütemekkinlerinden bun-
dan akdem fevt olan Resûl Çelebi b.  Mahmud li ebeveyn karındaşı ve vârisi 
olan Mustafa b.  Mahmud nâm kimesne meclis-i şer‘-i kavîm[de], mefharü’l-
müderrisîn Veli Emir b.  Yakub muvâcehesinde da‘vâ edip karındaşım 
müteveffâ-yı merkūmun verâseti li ebeveyn kız karındaşı Nâziki? nâm hâtunla 
ikimize münhasıra olmağla mefharü’l-müderrisîn Fazlullah Efendi b.  el-Hâc 
Lütfullah nâm kimesne müteveffâ-yı merkūmun mâbeynimizde ilm-i şer‘î ile 
ma‘lûm at bahâsından kırk guruş hakkım vardır, [ba‘de’l-]fevt zimmetinde kal-
dı deyû benim üzerime verâsetim hasebiyle da‘vâ ve şuhûd-ı udûl ile isbât edip 
meblağ-ı mezbûr metrûkâtından edâya hükm olunmağla, ben dahi müteveffâ-
yı merkūmun, merkūm Veli Efendi’de mâbeynlerinde ma‘rifet-i şer‘î ile ma‘rûf 
at bahâsından üç bin iki yüz kırk akçe hakkı vardır, deyn edâ olunmama-
ğın alıverilip suâl olunması matlûbumdur demeğin, gıbbe’s-suâl merkūm Veli 
Efendi bi’l-muvâcehe üç bin akçe deynim vardır, gayrı bir akçe vereceğim yok-
tur dedikde meblağ-ı mezbûr üç bin akçenin edâsıyla ilzâm olunup mâ vaka‘a 
gıbbe’t-taleb kayd olundu.
Tahrîren fî evâhir şehri Ramazâni’l-mübârek sene seb‘a ve ışrîn ve elf.
Şuhûdü’l-hâl: Fahrü’l-emâsil Mehmed Çavuş, Sinan b. Abdullah, Sinan b. Eyüb, 
Eyüb b. Mustafa, Mustafa b. Mehmed kâtibü’l-hurûf ve gayruhüm.

1255 [137a-2, Arapça] Hıristo v. Pavlo adlı zimmînin Kolohari v. Fetuki’den 
ödünç aldığı ve borcun taksitlendirildiği
Mahmiye-i Kostantıniyye mahallâtından Mahmud Paşa mahallesinde sâkin 
olan, kürkçü tâifesinden Hıristo v.  Pavlo nâm zimmî meclis-i şer‘-i şerîfde 
üzerinde ve zimmetinde hâmil-i hâze’l-kitâb Kolohari v. Fetuki nâm zimmîye 
karz-ı şer‘î cihetinden râyicü’l vakt altı bin dokuz yüz elli akçe lâzımü’l-edâ 
ve vâcibü’l-kazâ deyni olduğunu ikrâr ve i‘tirâf  etti dâyin-i mezbûr, mukırr-ı 
mezbûru ikrâr-ı meşrûhunda vicâhen ve şifâhen tasdîk etti. Mukarrun leh 
el-mezbûr, borç bitene kadar meblağ-ı mesfûru zeyilde mastûr târihden 
i‘tibâren her ay bin akçe ödenmek üzre taksitlendirdi. Medyûn-i mezbûr 
taksitlendirmeyi kabûl edip ihlâl etmeden her ay ödemeyi ta‘ahhüd etti. 
Dimitri v.  Kamno nâm zimmî, taksitlendirilen meblağ-ı mezbûra kefîl oldu. 
Sonra Kiryako v.  Nikola nâm zimmî, mezbûrun nefsine ve gāib olursa hîn-i 
mütâlebede ihzârına ve taksitlendirilen meblağa îcâb ve kabûlü hâvî kefâletle 
kefîl oldu.
Cerâ zâlike ve hurrire fî yevmi’r-râbi‘ ve’l-ışrîn min şehri Ramazan el-mübârek 
sene seb‘a ve ışrîn ve elf.
Şuhûdü’l-hâl: Hasan b.  Veli, Hüseyin b.  Osman, Mehmed b.  Demir, Sinan 
b. Abdullah, Bey b. Osman, el-Hâc Osman b. Yusuf ve gayruhüm

1256 [137a-3] Yusuf Halife b. Mustafa’nın vakıf menzilini kendi rızasıyla Halil 
Efendi b. Mehmed’e ferâğ ettiği
Mahmiye-i Kostantıniyye mahallâtından Üsküplü mahallesinde sâhibetü’l-
hayrât ve’l-hasenât merhûme Servinaz bt. Abdullah nâm hâtun vakf ve sulehâ-yı 
ulemâya süknâsını şart ettiği ma‘lûmü’l-hudûd olan menzilde şart-ı vâkıf üzre 
sâkin olan Yusuf Halîfe b. Mustafa nâm imâm, sulehâ-yı ulemâdan râfi‘ü’l-kitâb 
Halil Efendi b.  Mehmed nâm mülâzıma hüsn-i ihtiyârıyla fâriğ olup mezbûr 
Halil Efendi dahi ehl-i ilm ve sâlih ve mütedeyyin her vechile istihkākı mü-
beyyen kimesne olmağın menzil-i mârrü’z-zikr mersûm Halil Efendi’ye kıbel-i 
şer‘-i şerîfden dahi tasarrufuna kimesne mâni‘ olmamak için bu vesîka li ecli’t-
temessük ketb olunup yed-i tâlibe def ‘ olundu.
Hurrire fî evâili Şevvâli’l-mükerrem li sene sitte ve ışrîn ve elf.
Şuhûdü’l-hâl: Davud Efendi b.  (  ) el-Müderris, İbrahim Efendi b.  Ebûbekir 
el-mülâzım, Musa Çelebi b.  Halil el-İmâm, Hasan b.  Emir el-İmâm, Ramazan 
b. Abdullah el-Müezzin, Ahmed b. Hızır el-Müezzin, Ahmed Dede b. Hızır.

1257 [137a-4] Nikola v. Kostantin’in, Yani v. Yorgi aleyhindeki alacak 
iddiasını ispat edemediği
Mahmiye-i İstanbul mahallâtından Samadya mahallesi sâkinlerinden Nikola 
v. Kostantin nâm zimmî işbu râfi‘ü’l-kitâb Yani v. Yorgi nâm zimmî muvâcehesinde 
üzerine da‘vâ ve takrîr-i kelâm edip mezbûr Yani zimmetinde hamr nemâsından 
bin yüz yetmiş akçe hakkım olup hâlâ suâl olunup alıverilmesin taleb ederim 
dedikde gıbbe’s-suâl ve akībe’l-inkâr, müdde‘î-i merkūmdan da‘vâsını mübeyyi-
ne beyyine taleb olundukda ityân-ı beyyineden izhâr-ı acz edip istihlâf etmeğin 
mezbûr Yani müdde‘î-i mesfûrun hamr bahâsından zimmetinde bir akçe ve bir 
habbe hakkı olmadığına yemîn billâhi’llezî enzele’l-İncîle alâ İsâ -aleyhi’s-selâm- 
etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Şevvâli’l-mükerrem li sene seb‘a ve ışrîn ve elf.
Şuhûdü’l-hâl: Hasan b. Ahmed, Cafer b. Abdullah, Murad b. Mehmed, Mustafa 
b. Hamza.









1258 [137b-1] Raziye bt. Ferhad’ın, Ferhad b. Ali aleyhindeki menzil 
davasında haksız olduğu
Mahmiye-i İstanbul’da Dülgerzâde mahallesi sâkinelerinden Raziye bt.  Ferhad 
tarafından husûs-ı âtîye vekîl olup bi mâ hüve tarîki’s-sübût vekâleti sâbite olan 
zevci Sâlih Çelebi b.  (  ) meclis-i şer‘-i kavîmde menzil-i âti’z-zikre vâzı‘u’l-yed 
olduğu şer‘an [sâ]bit olan Ferhad b. Ali mahzarında üzerine da‘vâ edip merhûm 
sâhibü’l-hayrât Ahmed Bey mahalle-i merkūmede vâki‘ muhavvatayı müşte-
mil olup dâhiliyyesi iki ulvî beyti ve mâbeyninde bir havlu ve iki süflî beyti ve 
bi’r-i mâyı ve tahtapûş ve şehnişînî ve arz-ı hâliyeyi ve hâriciyyesi bir ahırı ve 
üzerinde iki beyti ve bir kenîf-i müştereki müştemil olup bir tarafı Mehmed 
Çelebi el-Kâtib mülkü ve merhûm Hayreddin vakfı ve Abdi b.  Sâlih mülkü ile 
ve tarîk-i âm [ile] mahdûd olan mülk menzili evvel kendi nefsine ve ba‘dehû 
muhavvata-i dâhiliyyede vâki‘ beyteyn-i u[l]viy[ey]nin süknâsını zevcesi Aynî 
Hâtun bt.  Abdullah’a ve muhavvata-i mezbûrede vâki‘ beyteyn-i süfliy[ey]nin 
süknâsını atîkası Şem‘î Hâtun’a ve ba‘de vefâtihâ mezbûre Şem‘î Hâtun’un his-
sesi zevcesi mezbûre Aynî Hâtun’a ve muhavvata-i hâriciyyesinin süknâsını ev-
vel ıtkı İsmail b.  Abdullah nâm kimesneye ve evlâdına ve evlâd-ı evlâdına ve 
ba‘dehüm aslah utekāsına ve aslah evlâd-ı utekāsına şart edip hâlâ meşrûtun-
aleyhim olanlar bi’l-külliye münkariz olup aslah utekādan mezbûr Ferhad ve 
evlâd-ı utekādan benim zevcem kalıp menzil-i mezbûrlar nısfının tasarrufu 
ve süknâsı benim zevcem ve nısf-ı âharı mezbûr Ferhad’a intikāl etmiş iken, 
mezbûr Ferhad cümle tasarruf edip müvekkilemi dahl ettirmez, suâl olun-
sun dedikde gıbbe’s-suâl mezbûr Ferhad cevâbında müvekkile-i mezbûrenin 
evlâd-ı utekādan olduğun ikrâr edip lâkin aslah utekā münkariz oldukdan son-
ra müvekkile-i mezbûre menzil-i mezkûr mesâha olur deyip ibrâz eylediği 
vakfiye-i ma‘mûlün-bihâya nazar olundukda ve eyyü’l-fer‘ayn yenkarizu yen-
takilu âharehû hisseten ilâ aslahı utekā’i’l-vâkıf sümme ilâ aslahı evlâd sümme 
evlâdı evlâd ve sümme bu tasrîh üzre evlâd-ı utekāsına ve ba‘de inkırâzihim as-
lah evlâdına ve evlâd-ı evlâdına meşrût olduğu müsarrah ve mastûr olmağın as-
lah utekā münkariz olunca aslah evlâd-ı utekā menzil-i mezbûra müstahık ol-
duğu mübeyyen ve mezkûr olmağın vekîl-i mezbûr da‘vâdan men‘ olundu.
Hurrire fî evâili Şevvâl sene [10]27.
Şuhûdü’l-hâl: Eyüb b. Mehmed, Murad b. Mehmed, Hamza b. Mustafa.

1259 [137b-2, Arapça] Hâkimin, Seyyid Mustafa, Seyyid Ali ve Fâtıma adlı 
küçüklere nafaka takdir etmesi ve amcalarına borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, bundan akdem 
mahmiye-i Kostantıniyye mahallâtından Davud Paşa mahallesinde vefât eden 
merhûm Seyyid Mehmed Çavuş’un, Seyyid Mustafa, Seyyid Ali ve Fâtıma nâm 
sagīr evlâdının nafakası, kisvesi ve sâir havâic-i zarûriyyesi için, babalarından 
irs-i şer‘le kendilerine intikāl etmiş bulunan mahmiye-i Kostantıniyye çarşıla-
rından Davud Paşa çarşısında vâki‘ kasap dükkânı kirâsından ve yine Davud 
Paşa mahallesinde vâki‘ bostan kirâsından ve beytülmâlden şehîr emîninin kesb-
den âciz olanlara verdiği atiyye-i mukaddere ve mukarrereden hâsıl olacak meb-
lağdan alınmak üzre himâye ve hidânesi altında bulundukları Seyyid Hasan 
b.  Seyyid Mustafa nâm amcaları ve velîlerinin talebiyle zeyilde mastûr târihden 
i‘tibâren her birine yevmî râyicü’l-vakt dört akçe farz ve takdîr etti. Hâkim-i 
müşârün-ileyh ayrıca kirâlardan ve atiyyeden hâsıl olacak meblağ-ı mezbûru 
sagīrin-i merkūmînin havâic-i lâzımesine sarf etmesine ve vakt-i hâcette istidâne 
edip vakte’z-zafer rücû‘ etmesine mezbûr Seyyid Hasan’a izin verdi.
Cerâ zâlike ve hurrire fî yevmi’l-hâmis min şehri Ramazan el-mübârek sene 
seb‘a ve ışrîn ve elf.
Şuhûdü’l-hâl: Mustafa b.  Abdullah Yedekçibaşı, Mehmed b.  Abdullah el-İmâm 
be câmi‘i Ali Paşa, İbrahim b.  Hüseyin Kâtib-i Dîvân-ı Hümâyûn, Mehmed 
b.  Hüseyin er-Râcil, Seyyid İsâ [b.] Seyyid Mehmed, Osman b.  Mustafa 
el-Müezzin, Mehmed b. Ahmed el-Müezzin ve gayruhüm

1260 [137b-3, Arapça] Bayram b. Ali’nin, Rus asıllı kölesini vasiyetle azat ettiği
Mahmiye-i Kostantıniyye mahallâtından Kovacı Dede mahallesinde sâkin olan Bay-
ram b. Ali b. ( ) nâm kimesne meclis-i şer‘-i şerîfde gök gözlü, açık kaşlı, Rusiyyü’l-asl, 
üst dudağında eser-i cerh bulunan Yusuf b. Abdullah nâm sagīr abd-i memlûkünü 
tedbîr-i mutlak ile tedbîr eylediğini ikrâr ve i‘tirâf  etti. Mevlâ-yı mezbûra ecel eri-
şip Rabbine kavuştuğunda abd-i mezbûr, mezheb-i muhtâra tevfîkan cemî‘-i mâl-ı 
mevlâsından âzâd olup ahrâr-i asliyyînden hür bir kimesne olacaktır.
Cerâ zâlike ve hurrire fî yevmi’l-hâmis min şehri Ramazan el-mübârek sene 
seb‘a ve ışrîn ve elf.
Şuhûdü’l-hâl: Mustafa b.  Hamza, el-Hâc Ali Kethüdâ, Sinan b.  Abdullah, 
Murad b. Mehmed, Ali b. Abdullah ve gayruhüm

1261 [138a-1, Arapça] Emine bt. Hasan’ın, kocası Mahmud b. Abdullah ile 
muhâlaa yoluyla boşandığı
Mahmiye-i Kostantıniyye mahallâtından Evci?başı mahallesinde sâkine olan 
Emine bt. Hasan nâm hâtun, hâmil-i hâze’l-kitâb Mahmud b. Abdullah nâm zev-
ci ile muhâla‘a yaptı. Zevci de nikâhı esnâsında ta‘ahhüd ettiği râyicü’l-vakt beş 
yüz akçe mehr-i müecceli ve iddet nafakası mukābilinde onunla muhâla‘a yaptı. 
Mezbûre Emine böylece yeni bir nikâh kıyılmadan ve yeniden mehir ödenmeden 
helâl olmayıcak şekilde bâyin talâkla zevcinden ayrılmış oldu. Sonra her biri di-
ğerinin zimmetini cemî‘-i de‘âvî, mütâlebât ve eymândan umûmen ve zevciyyetle 
alâkalı davadan husûsan ibrâ-i âm ile kesin olarak ibrâ etti.
Cerâ zâlike ve hurrire fi’l-yevmi’l-ışrîn min şehri Şevvâli’l-mükerrem sene seb‘a 
ve ışrîn ve elf.
Şuhûdü’l-hâl: Mustafa b.  Haydar ve Abdullah b.  İbrahim, Mustafa b.  Uğurlu, 
Ebûbekir b. Süleyman ve gayruhüm

1262 [138a-2, Arapça] Mustafa Ağa b. Abdülmennân’ın Karayar mahallesindeki 
evini karısı Zeynî Hâtun bt. Abdullah’a sattığı
Hâssa mi‘mârı fahrü’l-emâsil ve’l-akrân Mustafa Ağa b.  Abdülmennân kıbelin-
den âtiyyü’z-zikr bey‘ ikrârına vekâleti imâm el-Hâc Musa b.  İshak ve müezzin 
Hasan Halîfe b. Mustafa’nın şehâdetleri ile sâbit olan hâssa mi‘mârı fahrü’l-akrân 
Hüsrev b.  Abdullah nâm kimesne meclis-i şer‘-i şerîfde fahrü’l-muhadderât 
Zeynî Hâtun bt.  Abdullah kıbelinden husûs-i âtiyyü’z-zikri tasdîke vekâleti 
mezbûr el-Hâc Musa b. İshak ve mesfûr Hasan Halîfe b. Mustafa’nın şehâdetleri 
ile sâbit olan Sunullah b.  Mehmed mahzarında bi’l-vekâle şöyle ikrâr etti ki 
müvekkil-i mezbûr, işbu akdin kendilerinden sudûruna kadar mâliki ve taht-ı 
tasarrufunda bulunduğu, mahmiye-i Kostantıniyye mahallâtından Karayar ma-
hallesinde vâki‘ fevkānî ve tahtânî beyti, selâmlığı, beyt-i sagīri, avluyu, helâyı, 
meyveli ve meyvesiz ağaçları hâvî bahçeyi müştemil olan ve bir tarafdan Nuri 
b.  Şadi Fakīh mülkü, diğer tarafdan Kamer Hâtun mülkü ve iki tarafdan da 
tarîk-i âm ile mahdûd bulunan mülk menzilini cümle tevâbi‘i ve levâhıkı ve 
kâffe-i menâfi‘i ve mürâfıkı ile râyicü’l-vakt yirmi bin akçe semen-i mu‘ayyen-i 
makbûz ile hâmile-i hâze’l-kitâb Zeynî Hâtun bt. Abdullah nâm zevcesine îcâb 
ve kabûlü, teslîm ve tesellümü hâvî bey‘-i bât ile bey‘ etmişdir. Vekîl-i merkūm, 
mukırr-ı mezbûru ikrâr-ı meşrûhunda bi’l-muvâcehe tasdîk etti.
Cerâ zâlike ve hurrire fi’l-yevmi’s-sâbi‘ aşere min şehri Şevvâli’l-mükerrem sene 
seb‘a ve ışrîn ve elf.
Şuhûdü’l-hâl: Rıdvan Bey b. Abdullah, Ahmed Çelebi b. Mustafa er-Râcil, Yusuf 
b.  Ali, Mustafa b.  Abdullah er-Râcil, Ömer b.  Mehmed, Hüseyin b.  Abdullah 
er-Râcil ve gayruhüm

1263 [138a-3, Arapça] Yani v. Marko’nun Anastas v. Yani’den ödünç aldığı
Yani v. Marko nâm zimmî meclis-i şer‘-i şerîfde üzerinde ve zimmetinde hâmil-i 
hâze’l-kitâb Anastas v.  Yani’ye karz-ı şer‘î cihetinden râyicü’l-vakt on beş bin 
akçe deyni olduğunu ikrâr ve i‘tirâf  etti. Mukarrun leh el-mezbûr, mukırr-ı 
mezbûru ikrâr-ı meşrûhunda vicâhen ve şifâhen tasdîk etti.
Cerâ zâlike ve hurrire fi’l-yevmi’l-hâdî aşere min Şevvâli’l-mükerrem min 
şühûri sene seb‘a ve ışrîn ve elf.
Şuhûdü’l-hâl: Muslu b.  Cafer, Murad b.  Mehmed, Mehmed b.  Bâli, Hasan 
b. Ahmed ve gayruhüm

1264 [138a-4, Arapça] Hâkimin, Mehmed b. Abdülkadir Ağa adlı küçüğe nafaka 
takdir etmesi ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Mehmed b. Abdülkādir 
Ağa nâm sagīrin nafakası, kisvesi ve sâir havâic-i zarûriyyesi için, himâye ve ter-
biyesi altında bulunduğu Meryem Hâtun bt.  Abdullah nâm mutallaka anne-
si ve hâdinesinin talebiyle, babası mezbûr Abdülkādir üzerine zeyilde mezkûr 
târihden i‘tibâren yevmî râyicü’l-vakt sekiz akçe farz ve takdîr etti. Hâkim-i 
müşârün-ileyh ayrıca meblağ-ı mefrûz-i mezbûru, sagīr-i merkūmun havâic-i 
lâzımesine sarf etmesine ve vakt-i hâcette istidâne edip vakte’z-zafer mezbûr 
Abdülkādir’e rücû‘ etmesine mezbûre Meryem Hâtun’a izin verdi.
Cerâ zâlike ve hurrire fi’l-yevmi’s-sânî ve’l-ışrîn min Şevvâli’l-mükerrem sene 
seb‘a ve ışrîn ve elf.
Şuhûdü’l-hâl: Ali Ağa b.  Ahmed, Mehmed b.  Mustafa, Hüseyin b.  Mustafa ve 
gayruhüm

1265 [138a-5] Ahmed Çelebi b. Mehmed’in, vefat eden kayınpederi Mehmed 
Çelebi yerine vakıf menzilde oturmasına izin verildiği
Sulehâ-i ulemâdan fahrü’l-mülâzımîn Ahmed Çelebi b. Mahmud meclis-i şer‘-i 
şerîfe gelip mahmiye-i İstanbul’da Mahmud Paşa câmi‘-i şerîfi kurbunda vâki‘ 
iki bâb odayı ve bir kenîfi ve muhavvatayı muhtevî ve iki tarafı Mehmed Ağa 
mülküne ve iki cânibi tarîk-i âma müntehî olup süknâsı sulehâya meşrûta olan 
vakıf menzilde sulehâdan kayınatam Mehmed Çelebi nâm kimesne nice yıl-
lar sâkin olup ve biz dahi dâmâdı oldukdan sonra ehl ü evlâdım ve mezbûr 
Mehmed Çelebi ile ma‘an on yıl mikdârı sâkin iken, hâlâ kayınatam merkūm 
Mehmed Çelebi merhûm olmağın yine kemâ-kân şart-ı vâkıf üzre tasarrufuma 
cânib-i şer‘-i şerîfden dahi izin verilmesi matlûbumdur dedikde min ba‘d dahi 
kemâ-kân şart-ı vâkıf üzre tasarrufuna cânib-i şer‘-i şerîfden izin verildi ki ki-
mesne mâni‘ ve müzâhim olmaya.
Tahrîren fi’l-yevmi’t-tâsi‘ aşer min Şevvâli’l-mükerrem li sene seb‘a ve ışrîn ve 
elf.
Şuhûdü’l-hâl: Fahrü’l-müderrisîn Mahmud Efendi b.  Abdülgaffâr, Mahmud 
Çelebi b. el-Hâc Hüseyin, İbrahim Çelebi b. Hüseyin Bey, Fayik b. Abdullah? ve 
gayruhüm.

1266 [138b-1] Aya Lavra Manastırı rahipleri birtakım arazi ve bağları manastır 
için vakfederek mütevellîliğine Gavril v. Papa Yani’yi tayin ettikleri
El-emru kemâ zükire fîhi ketebehu’l-fakīr (…) Mehmed b.  İsâm el-müvellâ bi 
Kostantıniyye -ufiye anhümâ-
Yu‘melu bi mazmûnihî indî es-Seyyid Ebussuûd bi nevbeti? şer‘an -ufiye anhu-
Sebeb-i tahrîr-i hurûf oldur ki
Vilâyet-i Rumeli’de Sidrekapsi kazâsına tâbi‘ Aynaroz demekle ma‘rûf cezîrede 
vâki‘ olan Aya Lavra Manastırı râhiblerinin kethüdâları olup ve manastır-ı 
mezkûr râhiblerinden Pableo v. Yorgi ve Ağnaki v. Todoro ve Yerisimo v. Mihal 
nâm râhibler câniblerinden ve mezbûrun râhiblerin ellerinde olan mülknâmede 
mastûr olan yüz kırk nefer yoldaşları câniblerinden Kutulmuş Manastırı 
râhiblerinden Ananiye v.  Yorgi ve İstado v.  Manol nâm râhibler şehâdetleriyle 
vech-i âtî üzre ahz u kabza ve rücû‘a vekâleti sâbit olan Teofat v. Yorgi nâm râhib 
kendi cânibinden asâleten ve mezbûrun râhibler câniblerinden vekâleten meclis-i 
şer‘-i şerîf-i nebevî -aleyhi efdalü’s-salâtda- manastır-ı mezbûr râhib le rinin 
kethüdâlarından Gavril v. Papa Yani nâm râhib mahzarında ikrâr-ı sahîh-i şer‘î 
edip cümlemizin iştirâk üzre mülk-i sahîh ve hakk-ı sarîhi olup manastır-ı 
mezbûr etrâfında vâki‘ olan fevkānî ve tahtânî kırk beş bâb hucürât ve bir ahır ve 
Trapeze demekle ma‘rûf bir beyt-i kebîr bir oda ve bir dârü’ş-şifâ ve bir fırın ve 
bir anbar ve bir ahır ve üç çeşme ve bir kuyu ve Burgaz demekle ma‘rûf üç bâb 
ev ve manastır-ı mezbûr kurbunda Bilanir? demekle ma‘rûf su üzerindeki iki göz 
değirmen ve yirmi dönüm yerde vâki‘ olan bağ ve iki dönüm yerde vâki‘ olan 
zeytin ve turunç bahçemizi ve Burgaz tershânesi demekle ma‘rûf bir ev Kebîr 
Sapo nâm mevzi‘de vâki‘ olan dört bâb oda ve dört dönüm yerde vâki‘ olan bağı-
mızı ve Kiraser nâm mevzi‘de olan dört bâb oda ve dört dönüm yerde vâki‘ olan 
bağımızı ve Aya Nana nâm mevzi‘de vâki‘ olan Burgaz demekle ma‘rûf bir buçuk 
dönüm yerde vâki‘ olan zeytin bahçemizi ve Aya Pavli bağlarının Eski Burgazı 
önü bir evvelisiyle? kesilip ve duvar olup ve dahi bir kuru dere olup dağ başına 
çıkınca ve davarlar için otlak yerleri olan ve Morkono nâm mevzi‘de vâki‘ Bur-
gaz demekle ma‘rûf on dönüm yerde vâki‘ olan bağımızı ve mevzi‘-i mezbûrda 
bir göz su üzerindeki değirmenimizi ve İskit nâm mevzî‘de vâki‘ olan otuz altı 
bâb odalar ve otuz altı dönüm bağı ve tarlaları ve zeytinlikleri ve bir bâb değir-
menleri, İskiti demekle ma‘rûfe Dominho Arisketi’nin koruları ve hâlâ bir tarafı 
manastır-ı mezbûr ve bir tarafı Norloti demekle ma‘rûf dağ-ı kebîre çıkınca ve 
bir tarafı deryâ ve bir tarafı Kaliniko Putamulaçkor Kadokalo manastırına varın-
ca ve dağa çıkıp dikili kara taşa varınca Ekşeloşirmo? deryâya varınca ma‘lumü’l-
hudûd ve mezkûr Pol Endişo nâmındaki Aya Pavli nâm manastır yoluna çıkınca 
ve kazâ-i mezbûre tâbi‘ Milopo nâm yerde kırk dönüm mikdârı bağımız ve tar-
lamız ve zeytinliğimiz ve turunç bahçemiz ve kireç fırınımız ve pınarımız ve iki 
ağaç köprümüz ve iki değirmenimiz biri ma‘mûr ve biri harâbe ve bir su çarhı ve 
Dağlı’daki Karavata demekle ma‘rûfdur, hudûdu bir cânibi deryâ ve bir cânibi 
İyopilya ve Kolona bağıyla ve Litorya ve Amuditra dereye çıkınca ve dereden 
Okşir’e çıkınca ve bir taraf deryâ ve bir taraf Arçiyani deresine çıkınca ve bir ta-
rafı Mağlani …? deresiyle dereye çıkıp Okşa dağına çıkınca ki Filonetrayod Ma-
nastırlarında vâki‘ olan Kıriş demekle ma‘rûf mevzi‘den ınde’l-ahâlî ma‘lûmü’l-
hudûd olan sekiz bâb odalarımızı ve bağlarımızı ve bahçelerimizi ve Prolka nâm 
mevzi‘de vâki‘ olan bir çiftliğimizi Burgaz demekle ma‘rûf veranda olan bir beyt-i 
kebîr ve bir ahır ve bir samanlık ve bağımız ki bir tarafı deryâ ve bir tarafı Ha-
landra? Çiftliği ve bir tarafı Zorak Çiftliği ve bir tarafı Aya Pavli çiftliği ile 
mahdûddur ve …? olan odamız ki balık avlamak için vaz‘ olunmuşdur. İçinde 
olan ağ ile biri Bolakad? ve biri Peşbu? ve Komeç ...? vâki‘ olan çayırımızı 
tahmînen yirmi dönüm ve kazâ-i mezbûre tâbi‘ Urmilya nâm karyede vâki‘ bir 
bâb oda ve bir ahır ve bir samanlık ve bir anbar ve mezbûr yerde vâki‘ olan bağ-
larımızı ve bir tarafı bahr ve bir tarafı Ayo Dimitri nâm karye, bir tarafı Urmilya 
nâm karye ile mahdûd ve nefs-i Selânik’de Unkapanı mahallesinde bir tarafı Va-
vod Dimitri mülkü ve bir tarafı Pançık demekle ma‘rûf ev ve iki tarafı tarîk-i âm 
ile mahdûd olan bir bâb meyhânemizi ve şem‘hâneler içinde ınde’l-ahâlî hudûdu 
ma‘lûm olan bir bâb dükkân ve bir havlumuz bir Şiravelense? demekle ma‘rûfdur 
ve mezbûr iskele kapısında vâki‘ olan meyhânemizi ve kârbân sarayımızı ve üç 
odasıyla ve Ayomina kurbunda olan sekiz bâb odalarımızı ve Ayamarin kilisesiy-
le ve kazâ-i Siroz’da vâki‘ olan kilisemiz ki Ayo Tanaş demekle ma‘rûfdur, bu 
mezkûrda vâki‘ olan on iki bâb odasıyla ve bir havlusu da on oda ile yahudihânesiyle 
ve kazâ-i Dırama’da olan meyhânemiz üç bâb odasıyla ve bir ahırıyla ve mezkûr 
kurbunda vâki‘ olan üç bâb dükkânıyla ve kazâ-i Zihne tevâbi‘inden Roksom 
nâm karyede olan çiftliğimizde vâki‘ olan iki bâb oda ve bir ahır ve bir samanlık 
ve bir anbar ve iki dönüm yerde vâki‘ olan bağımız ki üç tarafı Ustrumana de-
mekle ma‘ruf su ve bir tarafı karye-i mezbûre ile mahdûd ve Gostum nâm kar-
yede olan çiftliğimizde vâki‘ olan iki bâb evde ve bir ahır ve bir samanlık ve iki 
dönüm yerde vâki‘ olan bağımız ve karye-i mezbûre içindeki su üzerinde olan 
bir göz değirmenimiz ki hudûdu ınde’l-ahâlî ma‘lûmdur. Ve kazâ-i Pravişte 
müzâfâtından Boylan nâm karye sınırında Morfano demekle ma‘rûf ve üzerin-
deki üç göz değirmenimiz ki hudûdu ınde’l-ahâlî ma‘rûfdur ve kazâ-i Limni 
müzâfâtından Henkas nâm karye sınırında olan çiftliğimizde vâki‘ olan iki bâb 
oda ve bir ahır ve bir samanlık ve iki dönüm yerde olan bağımız ve mezbûr çift-
likdeki su üzerinde olan bir göz değirmenimiz ki bir tarafı bahr ve bir tarafı 
Ayandi nâm karye ve bir tarafı cebel ve bir tarafı kendi bağlarımız ile mahdûd ve 
kazâ-i mezbûre tâbi‘ Gomat nâm karyede olan çiftliğimizde vâki‘ olan iki bâb 
oda ve bir ahır ve bir samanlık ve iki dönüm yerde vâki‘ olan bağımızı ve Arni 
demekle ma‘rûf bir bâb evde karye-i mezbûre altında su üzerinde olan bir bâb 
değirmeniz ki bir tarafı karye-i mezbûre ve bir tarafı bahr ve bir tarafı Kodorsin 
demekle ma‘rûf dere ile mahdûd ve kazâ-i mezbûre tâbi‘ Kundur nâm karyede 
olan çiftliğimizde vâki‘ olan iki bâb evde ve bir ahır ve bir samanlık ve Burgaz 
demekle ma‘rûf bir beyt-i kebîr ve iki dönüm yerde vâki‘ olan bağımız ve karye-i 
mezbûr üstündeki yel değirmenimiz ki bir tarafı karye-i Samandıra ve bir tarafı 
bahr ve bir tarafı karye ile mahdûddur ve Bedanşa nâm mevzi‘de mandıra de-
mekle ma‘rûf bir ahırımız ki hudûdu ınde’l-ahâlî ma‘lûmdur, bu cümle zikr olu-
nan hucurât ve odaları ve bağ ve bahçeleri ve değirmenlerin binâlarını ve pınar 
ve çeşmeleri ve zikr olunan çiftliklerimizde olan yüz yirmi re’s koyun ve yüz alt-
mış re’s keçi ve altmış re’s su sığırı ve otuz beş re’s kara sığır ve yedi re’s kısrağımı-
zı cemî‘ tevâbi‘ ve levâhıkıyla mülkümüzden ifrâz edip vakf ve haps edip zikr 
olunan binâları ve bağ ve bahçeleri ve değirmenleri ve davarları mütevellî olan 
Gavril v.  Papa Paya’ya teslîm edip şöyle şart eyledik, mütevellî-i evkāf-ı 
mezbûrelerinin her birini vech-i lâyıkı ile istiğlâl edip hâsıl olan galeyi evvelâ 
evkāf-ı mezbûrenin meremmet ve ta‘mîrine sarf eyleyip ve bahçelerin ve değir-
menlerin hukūk-ı şer‘iyyelerin verdikden sonra bâkīsini manastır-ı mezbûrun 
fukarâsına ve âyende ve revendenin fukarâsına sarf olunup ve zikr olunan davar-
ların erkeği satılıp lâzım olan mesârifine manastır fukarâsına sarf olunup ve ge-
lip giden fukarâya sarf olup ve dişileri vakıf için zabt olunup ve mütevellî manas-
tır fukarâsı istediği kimesne olup ve manastır fukarâsı evkāf-ı merkūme hasbî 
nâzır olmak şart eyledik. Mezbûr Gavril dahi evkāf-ı mezkûrun şerâit-i mezkûre 
üzerine tasarrufa mültezim olup cümlesin kabz eyledi dedikde mezkûr Gavril 
mukırr-ı merkūmu cemî‘ ekārîrinde tasdîk ettikden sonra mukırr-ı merkūm 
takrîr-i kelâm edip eğerçi emlâk-i mezbûreyi şerâit-i mezkûre üzerine vakf edip 
mütevellîye teslîm eyledik amma İmâm-ı A‘zam katında yerleri mülk olmayan 
binâların ve bağ ve bahçelerin ve değirmenlerin husûsan davarların vakfı sahîh 
olmayıp yeri mülk olan binâların vakfı dahi eğerçi sahîh ve lâkin lâzım olmama-
ğın rücû‘ edip mütevellîden alıp mülkiyyet üzerine tasarruf etmek taleb ederiz 
dedikde mütevellî-i mezbûr dahi bi’l-muvâcehe ne‘am İmâm-ı A‘zam katında 
evkāf-ı mezbûr kimi sahîh değildir ve kimi sahîhdir amma lâzım değildir. Lâkin 
İmâm Ebû Yusuf katında sahîh olan lâzımdır ve İmâm Muhammed katında zikr 
olunan menkūlâtın vakfı dahi sahîhdir ve mütevellîye teslîmden sonra lâzımdır 
anların kavilleri mûcebince hükm taleb ederim dedikde hâkim-i şerî‘at-ı şerîfe 
-edâmallâhu te‘âlâ ızzehû ve âlâhu ve belagahû fi’d-dâreyni münnâhu- dahi 
cânib-i vakfı evlâ ve ahrâ görüp imâmeyn-i hümâmeyn -radı yallâhu te‘âlâ 
anhümâ- re’yleri müsted‘âsınca zikr olunan ebniyenin ve değirmenlerin ve bağ 
ve bahçelerin ve davarların vakfiyetine ve lüzûmuna hükm eyledi hükmen 
sahîhan şer‘iyyen ve vakfen sarîhan mer‘iyyen lâzımen lâziben ve müseccelen 
fe-lâ-yecûzü anhu zâlik tebdîlühû ve tağyîruhû cerâ zâlik.
Ve hurrire fî evâsıtı şehri Ramazâni’l-mübârek sene ve seb‘în ve tis‘a mi’e
Şuhûdü’l-hâl: Ve’l-emâcid ve’l-ekârim Mustafa Çelebi b.  Bâli Bey emîn-i 
Defterdâr-ı Rumeli, Fahrü’l-emâsil Mehmed Çelebi b. Ahmed, Süleyman Çelebi 
b.  Hasan, Hüseyin Çelebi b.  İlyas, Erdoğdu Çavuş, Süleyman Çelebi b.  Hasan, 
Mustafa Çelebi b.  Seydî, İbrahim Çelebi el-İmâm, Derviş Çelebi b.  el-Hâc 
Ali, Mustafa Çelebi b.  el-Hâc Ali, Mustafa b.  Pîrî Şah, Muslu Çelebi b.  Ahmed, 
Mustafa Çelebi b. Ali, İbrahim b. Yusuf, Hacı Hasan b. Nasûh.

1267 [139a-1] Yahya Paşa b. Abdülhay’ın Kadırga limanı mahallesinde yaptırdığı 
mektep için Gelibolu’nun Müstecâb karyesini vakfettiği
Sûret
Hâzihî sûretün nukilet ani’l-asli’s-sâdık bi’t-tevâfukı ve’t-tetâbukı harrerehu 
el-fakīr ileyhi te‘âlâ Mustafa el-müvellâ hilâfeten bi medîne-i Tatarpazarı -ufi-
ye anhu-.
Bismillâhirrahmânirrahîm
Elhamdü lillâhi mâliki’l-mülki zi’l-celâli ve’l-ikrâm el-vâhidi el-mâcidi el-kud-
dû si es-selâmi zi’t-tavli ve’l-cûdi ve’l-fazli ve’l-enâmi’l-muhsini’l-mün‘im alâ 
ibâdihî bi’n-ni‘ami’l-cissâmi ve mücâzîhim bi a‘mâlihim yevme haşri’l-ecsâm 
şâri‘u’ş-şerî‘ati alâ ahseni’n-nizâm ve şârihu sudûri evliyâ’ihî bi nûri’l-İslâm. 
Ah me dühû alâ mâ a‘tânâ fî celâyili’l-âlâ’i ve dekāyıkihim hamden makrûnen 
bi’s-sebâti ve’d-devâmi ve eşkürühû alâ mâ evlânâ min azâyimi’n-na‘amâ’i ve 
hasâyimihâ? şükren masûnen ani’l-intihâ’i ve’l-insirâmi ve neşhedü enlâilâhe 
illâllâhu vahdehû lâ-şerîke leh, şehâdeten tüncî sâhibehâ ani’l-küfri ve’z-zalâmi 
ve neşhedü enne Muhammeden abdühû ve resûlühû ve habîbühû ve safiyyühû 
sey yi dü’l-enbiyâ’i ve’r-rusüli’ş-şefî‘u’l-müşfi‘ fî hakkı ashâbi’l-enâm yevme 
yü’ha  zü’l-mücrimûne bi’n-nevâsî ve’l-akdâm sallallâhu aleyhi ilâ kıyâmi’s-sâ‘a ti 
ve sâ‘ati’l-kıyâm ve alâ âlihi’l-bâzilîne ervâhahum, li i‘lâ’i a‘lâmi’l-İslâm ve as hâ-
bihi’s-sârifîne a‘mârehum fî teşyîdi mebâni’d-dîni’l-mübîn hattâ mâ sahhati’ş-
şerî‘ati’l-Mustafaviyyeti mümehhideti’l-erkân ale’l-leyâlîgamâmun ve hedere hımâmun ve tefettaka’l-ezhâri ani’l-ekmâm

 Metinde “alâ mine’l-leyâlî”.
Mâ zübire fî hâzihi’s-sifri’ş-şer‘î ve ve’z-zübiri’l-melî min asli’l-vakfı ve şerâitihî 
sahha ledeyye ve sebbete beyne yedeyye ve innî kazaytü bi sıhhatihî ve lüzûmihî 
âlimen bi’l-hilâfı fi’l-bâbi müteharriyen isâbetehû şâkilete’s-savâb. Ketebehu’l-
abdü’l-fakīri ilâ Rabbihi’l-ganiyyi’s-samed Abdurrahman b.  Ali b.  el-Müeyyed 
el-Kadı bi’l-asâkiri’l-muzaffere -ufiye anhüm-
Urize aleyye hâze’l-kitâbü’ş-şer‘î nazartü fî kātıbetihî ilâ hâtimetihî ve cedtühû 
ale’ş-şer‘i’l-kavîm tekabbeltühû ve emzeytühû ve ene’l-fakīru Halil b.  Mahmud 
el-kadı bi’l-asâkiri’l-mansûre bi vilâyeti Anadolu afâ anhümâ el-âfî.
Her lebîb ü kâmile ve her mücerrib ü âkile pûşîde ve mestûr değildir ki dünyâ-
yı deniyy-i dûn perver muhayyemü’s-sevâ’ib ve ma‘askerü’z-zerâyâ ve’l-
mesâ’ibdir mevtın-ı hasret ve merkez-i hayretdir menzil-i beşâret ve mahall-i 
meserret değildir sürûru şürûruna müntehî ve cevri sübûruna mü’eddîdir 
ma‘mûru harâbete müştebih ve şarâbı sirâneye mültebisdir ni‘meti nikmetine 
muhavvel ve menîhati mihnete mübeddeldir âdeti adâvete ve sa‘âdeti şekāvete 
mukterîndir ikbâli idbârına ve ibşârı inzârına refîkdir gınâsı anâyile ârâste ve 
fenâsı fenâyile pîrâstedir. İmdi cennet-i adn şol kimesnenindir ki a‘mâlin ittibâ‘-ı 
rızâullâha hasr edip amâlin iftinâ-i evâmirillâha kasr ede ve sa‘îdü’l-hayât ve 
şehîdü’l-memât şol kimesnedir ki bu dünyâ-yı fâniyyede âhiret için zahîre 
ittihâz eyleye. Ve menzil-i fenâ, mevtın-ı bekāya varmağiçin zâd-ı râh-ı i‘dâ[d] 
ede amma eşref-i hasenât-ı sadaka-i dâyime ve ahsen-i sadakāt-ı hayrât-ı 
nâmiye vakıfdır ki zîrâ ki fevâidi gayr-ı müntehî ve netâyici gayr-ı münkazîdir 
nitekim hazret-i seyyidü’l-mürselîn ve şefî‘i’l-müznibîn sallallâhu aleyhi ve sel-
lem ilâ yevmi’d-dîn şöyle haber verir kim izâ mâte ibnü âdeme, inkata‘a anhu 
amelühû illâ an selâsin ilmin yüntefe‘u-bihî ve veledin sâlihin yed‘û-lehû ve 
sadâkatin câriyetin binâ’en alâ hâzâ işbu melce’i’l-gurebâ ve’l-fukarâ muhibbü’l-
ulemâ ve’s-sulehâ el-emîrü’l-a‘del-a‘zam, ve’l-vezîrü’l-efdalü’l-efhâm, bedr-i 
felekü’l-vezâreti’l-âliye sadr-ı meclisü’l-emâreti’s-sâmiyye sâhib-i âyâtü’d-
devleti’l-ebediyye nâsib-i râyâtü’l-izzeti’s-sermediyye râfi‘ü’l-vilâyeti’n-nasr 
a‘del-i vüzerâ’ü’l-asr müdebbir-i umûrü’l-berâyâ bi’r-re’yi’s-sâ’ib mütemmim-i 
mesâlihi’r-re‘âyâ bi’l-fikri’s-sâkıb hâmî-i şe‘âyirü’l-îmân kāhir-i ehlü’ş-şirk ve’t-
tuğyân âsâfü’z-zamân hülâsatü’l-erkân el-mü’eyyed bi te’yîdillâhi’l-hâlikı külle 
şey’ Yahya Paşa b.  Abdülhay -meddallâhu zılâle devletihî medâ’l-eyyâm ve lâ-
zâlet itnâbü sa‘âdetihî merbûbeten bi evkādi’l-hulûd ve’d-devâm mâdâme’l-
felekü’d-devvâr ve sernemü’l-kanâdil? bi’l-eshâr vaktâ ki tefekkür ettiyse fikr-i 
sâkıbı ve tedbîr ettiyse re’y-i nâkıbı ile ki dünyâ mezra‘a-i dâr-ı âhiretdir ve 
me’haz-ı zahîre-i yevm-i hasretdir ve dahi gördüyse ki ol hâlik-i ervâh ve ecsâm 
ve ol muhyî-yi remîm-i izâm celle celâlühû ve âmme nevâlühûnun mevâhib-i 
celîlesi ve atâyâ-yı cezîlesi kendinin üzerine mütevâfir ve mütekâsir ve müsâmî 
ve mütevâtir olmuşdur dilediğine bu likā-i? izâmının [139b] ve eyâdî-i kirâmın 
mukābelesinde edâ-i hamd-ı vâcibe ve kazâ-yı şükr-i lâzımesine muvâzabet 
göstere. Pes Kur’ân-ı Azîm’den ve Furkān-ı kerîm’den, men câ’e bi’l-haseneti 
felehû aşru emsâlihâ, âyeti ile ameli niyet edip ve hazret-i risâlet-penâhın 
-sallallâhu aleyhi ve sellem- işbu hadîsi ile leyse leke min mâlike illâ mâ ekelte fe 
efneyte ev lebiste fe ebleyte ev tesaddakte fe ebgayte âmil olup hâl-i sıhhatinde 
ve selâmetde ve zamân-ı nikāt-ı tasarrufâtında ve teberru‘âtında hasbeten lillâh 
ve ibtigāen li merzâtihî sadaka niyet-i hâlisa ve hulûs-ı taviyyet-i sâfiye ile ken-
dinin hâlis emvâlinden ve etyab-ı emlâkinden nefs-i mahrûse-i İstanbul’da Ka-
dırga limanı mahallesinde Üsküp’de binâ olunan imâret için vakıf olan 
Çiftehamam’ın kurbunda bedî‘ü’l-erkân refî‘ü’l-bünyân bir mektebhâne binâ et-
tiği sâdâtın ve ulemânın ve sulehânın ve ağniyânın ve fukarânın ve sâir tavâif-i 
ehl-i İslâm’ın oğlancıklarına kırâ’at-i Kur’âniyye ve kitâbet-i hattü’l-latîf ve lügat 
ve sarf ve nahiv ve fıkıh ta‘lîmi için vakf eyledi vakfen sahîhan şer‘iyyen ve hap-
sen sarîhan mer‘iyyen ba‘dehû vâkıf-ı müşârün-ileyh -tekabbelallâhu tâ‘âtihî ve 
sarafe ilâ misli hâze’l-kurb âmmete evkātihî ve’s sâ‘âtihî- zikr olunan mektebhâne 
mesârifi için vakf eyledi. Gelibolu kadılığında Müstecâb nâm karyenin cümlesi-
ni zikr olunan karye Sultan Murad Hân -aleyhi’r-rahmeti ve’l-gufrân- Müstecâb 
oğlu Kırık Musa’ya temlîk etmiş idi. Mezkûr Kırık Musa fevt olup irsle oğlu 
Mehmed Bey’e intikāl edip ba‘dehû mezkûr Mehmed Bey müteveffâ olup ve 
Mustafa ve Musa ve İsâ ve Kara nâm dört oğulları ve Nur Hâtun ve Hundî 
Hâtun nâm iki kızları kalıp karye-i mezbûre üç yüz sehim olup dört oğluna alt-
mışar sehim ve iki kızına otuzar sehim değip ba‘dehû mezkûr Musa fevt olup 
Mehmed ve Ali nâm oğulları kalıp atalarının altmış sehim hissesinden mezkûrân 
Mehmed’e ve Ali’ye otuzar sehim değip vâkıf-ı müşârün-ileyh zikr olunan otuz 
sehimi mezbûr Mehmed’den beş bin akçeye şirâ-i şer‘î ile satın alıp ba‘dehû 
mezbûr Ali fevt olup Mehdî ve Emine nâm kızları ve Mehmed nâm karındaşı 
kalıp zikr olunan otuz sehim hissesinden kızların her birine onar sehim değip 
on sehim dahi karındaşı Mehmed’e degip iki kız hissesin vâkıf-ı mezbûr beş bin 
akçeye ve bir müzehheb Bursa beneğine şirâ-i şer‘î ile satın alıp ve Mehmed’in 
dahi on sehim hissesin satın alıp ba‘dehû mezkûr Kara b. Mehmed Bey fevt olup 
Gāzi nâm oğlu ve Didar nâm kızı kalıp oğlu Gāzi’ye kırk sehim ve kızı Didar’a 
yirmi sehim intikāl edip mezbûr Gāzi kendinin kırk sehimin vâkıf-ı mezbûra on 
bin akçeye ve Bursa çatması kadife kaftana satıp ve Didar dahi kendinin yirmi 
sehim hissesin vâkıf-ı mezbûre beş bin beş yüz akçeye satılmışdır ba‘dehû Nur 
Hâtun ki Kırık Musa oğlu Mehmed Bey’in kızıdır müteveffiye olup Hacı Reis 
nâm zevci Mustafa ve İsâ nâm karındaşların ve Hundî nâm kız karındaşın terk 
edip atası Mehmed Bey’den mezbûra müntakil olan otuz sehimden on beş se-
him zevci Hacı Reis’e ve altışar sehimi karındaşları Mustafa’ya ve İsâ’ya ve üç se-
himi kız karındaşı Hundî’ye müntakil olup Mustafa’ya babası Mehmed Bey’den 
intikāl eden altmış sehim ile hemşîresi Nur Hâtun’dan müntakil olan altı hisse 
vâkıf-ı mezbûr on üç bin akçeye ve bir çatma müzehheb Bursa kadifesi kaftana 
satın almışdır. Ve Hundî’ye dahi atası Mehmed Bey’den intikāl eden otuz sehimi 
beş bin akçe ve bir çatma kadifeye ve kız karındaşı Nur Hâtun’dan müntakil 
olan üç sehimi vâkıf-ı mezbûr bin akçeye satın almışdır. Ve Reis Hacı dahi zev-
cesi Nur Hâtun’dan müntakil olan on beş sehimi vâkıf-ı mezkûra beş bin akçe-
ye satıp, akçesin mütevellî olan Tavâşî Hüseyin Ağa vakıf akçesinden edâ eyledi 
ve İsâ dahi atası Mehmed Bey’den intikāl eden altmış sehimi ve hemşîresi Nur 
Hâtun’dan değen altı sehimi vâkıf-ı mezbûre on iki bin akçeye ve bir kaftana 
şirâ-yı şer‘î ile satmışdır. Karye-i mezbûre cümle vâkıf-ı müşârün-ileyhin mül-
kü olup cemî‘ hudûdu ve hukūku ve tarîki ve merâfıkı ile ve hukūk-ı dâhile ve 
hâricesiyle sivâ mâ ahede istisnâ’ehû ma‘lûme fi’ş-şer‘î ke-arâzi’l-mekābir ve’t-
turuki’l-âma vakf eyledi. Ve mahrûse-i İstanbul mukābelesinde Galata’nın hisârı 
hâricinde Karaköy kapısı kurbunda merhûm Davud Paşa Kethüdâsı Ahmed 
b.  Abdullah’dan satın aldığı bahçenin ki yeri evkāf-ı imâret-i âmire-i cedîde-i 
Sultân Bayezid Hâniyedir ki İstanbul’da Saray-ı atîk civârında binâ olunmuşdur. 
Eşcârı ve esmârı ve mahsûlâtı ve zikr olunan bahçe içinde olan mahzeni ve 
dükkânı ve köşkü ile ve cemî‘ gallâtı ile ki bu mecmû‘ Yazıcı Hızır Bâli bahçesi 
demekle müte‘ârif bahçedir ki bu cümlenin arzı mahdûddur. Cânib-i vâhidi Ga-
lata hisârı duvarına ve cânib-i vâhidi deniz sâhiline ve cânib-i uhrâ Karaköy ka-
pısında [140a] dâhil olan tarîk-i âma vâkıf-ı müşârün-ileyh bu cümle vakf etti 
ve İstanbul’da Küçük Ayasofya kurbunda bir bostan dahi vakf etti ki bir haddi 
deniz sâhiline ve bir haddi tarîk-i âma ve bir haddi merkūmun odalarına ve bir 
haddi vakf-ı Gedik Paşa bahçesine ve mu‘allimhâne kurbunda Kadırga limanın-
da beş ocak ve altı ocak oda ve dekâkîn ile vakf eyledi ki karye-i mezbûrenin 
hukūk-ı şer‘iyyesi ve resm-i lâzımesi ve bahçe ve mahzenin ve dekâkînin ve 
odaların mahsûlü kalle ve celle mesârif-i âtiyyetü’z-zikre alâ mûcebi şarti’l-vâkıf 
sarf oluna, vakfen sahîhan şer‘iyyen ve hapsen sarîhan mer‘iyyen, bâtten bede-
len müeyyeden muhalleden alâ şarta fîhi yüfsiduhû velâ hıyâre yübtilûhu velâ 
yübâu velâ yûhebü velâ yürhenü velâ yübeddelü velâ yestebdelü velâ yemlekü bi 
vechin mine’l-vücûh ve sebebin mine’l-esbâb velâ yûreü ilâ yerisüllahü’l-arza ve 
men aleyhâ ve hüve hayrü’l-vârisîn ba‘dehû vâkıf-ı müşârün-ileyh lâ-zâle 
bünyânü Devletihi’l-aliyye râsiyeten râsihaten ve erkâne izzeti’s-sâmiyyetihî 
şâmihaten bâzihaten şart eyledi ki evkāf-ı mezbûreye her kim mütevellî olursa 
enfa‘ vücûh-ı istiğlâlle istiğlâl edip bir yıldan mütecâviz icâreye vermeyip eğer 
zarûret olursa üç yıla vere, ondan ziyâde vermeye. Vâki‘ olan mahsûlâtını vâkıf-ı 
mezkûr -edâmallâhu te‘âlâ tevfîkahû ve tekabbelallâhu hayrâtihî- ta‘yîn ve tevzî‘ 
ettiği mesârif-i mu‘ayyenesine sarf eyleye. İşbu mûcebince ki bu hüccet-i şer‘iyye 
ve sahîfe-i meliyyede şerh olunur vâkıf-ı mezkûr eyle şart eyledi ki evvelâ bir 
sâlih mütedeyyin ve müteverri‘ ve müteşerri‘ kimesne mu‘allim ola ki alâ vechi’t-
tertîb ve’t-tertîl Kur’ân-ı mecîd’in ve Furkān-ı hamîd’in ta‘lîmine kādir olup 
sıbyâna onât vechile ta‘lîm ve tefhîm eyleye. Hat ve lügat ve sarf ve nahiv ve fı-
kıh ve bundan gayrı sıbyâna münâsib olan neyse ta‘lîm eyleye. Cum‘a günlerin-
den gayrı her gün sabâhdan gelip mektebhâneye hâzır olup makāmında oturup 
oğlancıkları bir bir ale’t-tertîb getirip mâzîlerin dinleyip yanlışların tashîh edip 
bir sebk dahi vere. Verdiği sebklerin onât vechile iz‘ân ettire oğlancıklara sebk-
lerin vermekde birbirlerine ısmarlamaya. Evvelâ kendisi dinleyip kendisi sebk 
vere, tamâm sebk verdikden sonra halîfe olana ısmarlaya. Her birinin sebklerin 
sürdüre, bir an ve bir lahza tahsîllerin ta‘tîl etmeye. Bir oğlancık ki sebkine mu-
kayyed olmaya veyâhud lu‘b u lehive meşgūl ola veya nâ-şâyeste fi‘l sâdır ola, 
istihkākına göre gûşmâl edip te’dîb ede. Bu vechile ikindi ezânına değin 
müdâvemet ede mu‘allim-i mezbûrun âhar yerden ciheti olup varıp ana mukay-
yed olup oğlancıkları hâlî komaya mu‘allimin ciheti hemen buna münhasır ola 
eğer gayrı ciheti dahi olacak olursa bir cihet ola ki kendisi nâib komağile edâ 
olunur ola ve eğer Cum‘a günü cihetleri olacak olursa câiz ola devirhanlık gibi 
sermahfillik gibi ve hitâbet gibi ve bunun emsâli olursa kimesne mâni‘ olmaya 
ve bilâ-gadr mektebhâneyi koyup bir yere gitmeğe, meğer ki özr-i şer‘îsi ola. 
Hastalık gibi şöyle ki bunun gibi özrü olmayıp bir gün veya iki gün gelmeyecek 
olursa mütevellî olan kimesne hoca böyle etme deyû gûşmâl ede eğer üç gün 
mütetâliyen özürsüz gelmeyecek olursa ol fi‘l ana sebeb-i azl olup mu‘allimliği 
âhara verile. Ve oğlancıklar kuşluğa ve öğleye gitdiklerinde bir yere cem‘ olup 
mu‘allim du‘â edip oğlancıklar âmin deyip vâkıf rûhiyçün Fâtihatü’l-kitâb oku-
yalar. Ve ikindi ezânında intişâr vaktinde kezâlik oğlancıklar bir yere cem‘ olup 
mu‘allim olan kimesne bir kere salâtla ve ta‘vîz ve besmele ile Fâtiha ve üç kere 
sûretü’l-İhlâs ve bir kere xMu‘avvizeteyn okuyup el kaldırıp du‘â ede ve oğlan-
cıklar âmin diye. Sevâbını efdalü’l-beşer hazret-i seyyidi’l-mürselîn Muhammed 
Mustafa’nın rûh-ı mutahharına ve vâkıfın ve ahlâfının ve zürriyyâtının ervâhına 
i‘tâ edeler ba‘dehû münteşir olalar ve dürûsu kat‘â terk etmeyeler müdâvim ola-
lar. Mezkûr mu‘allime cihet-i evkāf-ı mezkûre mahsûlünden yevmî altı akçe ve-
rile ve bir sâlih mütedeyyin kimesne halîfe ola. Ol dahi oğlancıkların üzerine 
nâzır olup hoca sebklerin verdikden sonra bu dahi bir kere deyû verip muhkem 
okumayıp lu‘ba meşgūl olana kakıya, eslemeyeni çubuğuyla te’dîb ede. Bir vec-
hile vaz‘ ede ki oğlancıklar hocadan ne vechile vehm ederlerse halîfeden dahi 
vehm edeler. Ta‘lîmden gayrı zevâid-i kelimâtla oğlancıkların edebi perdesin 
hark etmeye. Mezkûr halîfe dahi sabâhdan hoca ile gelip mektebhânede hâzır 
olup vakt-i intişârda yine hoca ile bile gide ve mektebhânenin kapısı açılmak 
veya yapılıp kilidlenmek hizmeti halîfe uhdesinde ola. Bunun dahi özr-i şer‘îsi 
olmayınca bir gün gelmemek etmeye eğer vech-i meşrûh üzre özrü olacak olursa 
miftâh mu‘allime vere ki mektebhâne kapısın aça oğlancıklar geldikde intizâr çek-
meyeler eğer mezkûr halîfenin özr-i şer‘îsi olmadan bir gün ya iki gün gelmeyecek 
olursa halîfeliği alınıp ehline verile. Mezkûr halîfeye dahi hâsıl-ı evkāf-ı mezbûrdan 
yevmî iki akçe cihet verile ve vâkıf-ı müşârün-ileyh -zâ‘afullâhü te‘âlâ kadruhû ve 
iktidâruhû- oğlancıklar eyyâm-ı şitâda yakıp ısınmak için ve odun bahâsıyçün 
hâsıl-ı evkāf-ı mezkûreden yevmî bir akçe ta‘yîn eyledi ki üç yüz altmış akçe olur 
[140b] câbi olan kimesne bu akçe alıp tekâsül etmeyip odunun vâfirliği zamânında 
odun alıp mektebhâne hareminde bir münâsib bucakda yana koyup odun hamal-
lığı dahi bu üç yüz altmış akçeden ola ve oğlancıklar dahi eyyâm-ı şitâ ve hâcet ol-
dukda odunu yakıp ısınıp, vâkıfın devâm-ı devletine ve ba‘de kazâ-i nahbe rûh-ı 
latîfine du‘â edeler. Vâkıf-ı müşârün-ileyh -edâmallâhu te‘âlâ zılâle vücûdihî bi 
feyzi fazlihî ve cûdihî- şöyle şart eyledi ki evkāf-ı mezbûre mahsûlünden câbiye 
yevmî iki akçe cihet verile ve yevmî bir akçe dahi hasır ve ibrik bahâsıyçün alınıp 
mu‘allimde hıfz oluna. Dâyim ibrik hâcet oldukça satın aldıra. Tahâret için ve ab-
dest almak için hâcet olan mahalde konula şikest olup eksildikçe yine alına ve ib-
rikden bâkī kalan akçe cem‘ olunup hâcet vaktinde hasır alınıp eskisi yanana atılıp, 
yerine yenisi vaz‘ oluna eğer ittifâk ibrik ve hasır ve odun akçesinden zamânla zâid 
akçe kalacak olursa, ortada esbâb alınıp ta‘âm pişip oğlancıklar ile mu‘allim ve 
halîfe cem‘ olup ekl edeler ba‘de’t-ta‘âm du‘â edip sevâbın vâkıfın rûhuna in‘âm 
edeler ve dahi vâkıf-ı mezkûr -eyyedallâhu devâme devletihî ve şeyyede erkâne 
izzeti[hî] ve rif ‘atihî- şöyle şart eyledi ki zikr olunan mu‘allimhânede yirmi oğ-
landan eksik olmaya ziyâde ne kadar olursa olalar yirmiden eksik olacak olursa 
mu‘allim olan kimesne oğlancıklara tahrîk ede ki akrabâları ve komşuları oğlan-
cıkların tergīb edip getirip mektebhâne memlû edeler sa‘y bunun üzerine ola ki 
ale’d-devâm yirmi nefer oğlancık tilmîz ede vâkıf-ı müşârün-ileyh mezkûr oğ-
lancıklar için zikr olan evkāf mahsûlünden yevmî on akçe ta‘yîn eyledi her bi-
risine her Ramazan bayramında bir bogasiden birer gök dolama ve birer kuşak 
ve birer don ve birer gömlek ve birer uçkur ve birer çakşır ve birer zıbın ve bi-
rer külâh alıverile zâyid olan akçe mütevellî ve câbi ve halîfe ve oğlancıklar 
ma‘rifetiyle mu‘allimde emânet dura, vaktâ ki oğlan yirmiden ziyâde ola, bu 
zevâid akçe ta‘yîn olunan yevmî on akçeye münzam olup vakt-i meşrûtda vech-i 
meşrûh üzre anlara dahi libâscık alıverile. Hiçbir oğlan mahrûm kalmaya meğer 
ki ekâbirden kimesnenin oğlu ve âzâdsız kulu ola ve libâscık alındığı vakit cidd-i 
belîğ oluna ki erzân bahâyla alına ve isrâfdan ihtirâz oluna. Libâs alıverilmesi 
hizmeti mu‘allim ve halîfe ma‘rifetleriyle câbi uhdesinde ola ve dahi vâkıf-ı 
mezkûr şöyle şart eyledi ki evkāf-ı mezkûrenin tevliyyeti ve nezâreti kendi yed-i 
kerîminde ola. Mâdâm ki kayd-ı hayâtda rûh-ı azîzi kendiyle enîs ola. Feseha 
Allâhu te‘âlâ müddete hayâtihî medden ve ca‘ale beynehû ve beyne’l-havâdise 
sedden ve evkāf-ı mezbûre gallesinden her kime dilerse atâ ve sehâ ede. Ve ba‘de 
kazâ-i nahbe tevliyyeti nûr-ı hadîka-i celâl ve nûr-ı hadîka-i ikbâl oğlu Bâli 
Bey’e ta‘yîn etâlallâhu bi’s-sa‘âdeti bekāhu ba‘de gurreti aynihî ve semereti 
fu’âdihî oğlu Mehmed Çelebi’ye ve ba‘dehû oğlu Mahmud Çelebi’ye ve ba‘dehû 
oğlu Yusuf Çelebi’ye ba‘dehû oğlu İskender Çelebi’ye ta‘yîn etti -ammerallâhu 
te‘âlâ ve kesseruhum ve enbetehüm nebâten hasenen- ve vâkıf-ı müşârün-ileyh 
emr-i nezârete her vechile kādir kimesne olmağın Ali Çelebi b.  Hüseyin Bey’i 
evkāf-ı mezbûre mahsûlünden yevmî beş akçe ile nâzır etti. Mâdâm ki hayâtda 
ola, mezbûr ciheti merkūm Ali Çelebi’den ayırmaya ba‘dehû cihet-i mezbûre 
vazîfe-i müte‘ayyinesiyle bir müstakīm hizmet uhdesinden gelir kimesneye ve-
rile. Ve mezkûr mütevellîler ve ba‘de inkırâzihim her kim mütevellî olursa nâzır 
ma‘rifetiyle işleyeler. Ve bu zikr olunanlardan gayrı atiyye-i ilâhiyye ve mevhibe-i 
sübhâniyye ile müyesser olan oğullarından hangisi sinde büyük ise ol ola ve 
ebnâ-i sulbiye -sânehümullâhu ani’l-inkırâz- münkariz olsa tevliyyet oğlu oğul-
ları arasında hangisi sinde büyük ise mütevellî ol ola ve oğlu oğulları dahi mün-
kariz olsalar oğlu oğulları oğlu oğullarından esen olan mütevellî ola. Mâ te‘âkabû 
ve tenâselû neslen ba‘de neslin batnen ba‘de batnin ve fer‘an ba‘de aslin ve eğer 
ebnâ-i ebnâ-i ebnâ-i ebnâ-i ebnâ-i ebnâ-i ebnâ’ı el-iyâzü billâh bi’l-külliye mün-
kariz olup silsile-i ebnâdan kimesne kalmasa ol vakit evlâ ve aslah kimesne kız 
oğullarına ve oğul kızlarının oğullarından neslen ba‘de neslin ve batnen ba‘de 
batnin tevliyyete aslah ve enseb kim ise mütevellî ola ve ba‘de inkırâzihim 
-sânehümullâhu ani’l-inkırâz- mütevellî aslah-ı utekādan ola ve ba‘dehû utekānın 
aslahı neslen ba‘de neslin ve batnen ba‘de batnin ve ba‘dehû emr-i tevliyyet 
serîr-i saltanat ve makarr-ı hilâfette müstekar olan hüdâvendigâr hazretlerine 
müfevvaz olup tevliyyete lâyık ve erzânî olan kimesne mütevellî kıla. Ve eğer iki 
ya dahi ziyâde kimesne evlâd-ı sulbiyeden ve ebnâlarından ve ebnâ-i 
ebnâlarından sümme ve sümme sinde mütesâvî olsalar ol vakit tevliyyet sinde 
beraber olanlar arasında müşterek ola ve eğer tevliyyet evlâd-ı sulbiye ve ebnâ-i 
ebnâ ve ebnâ-i ebnâ uhdesinde iken umûr-ı tevliyyete bi nefsihî mübâşir olacak 
olursa fe bihâ. Ve illâ kāimmakām dahi koyacak olurlarsa aslah kimesne komak 
câiz ola ve tevliyyet-i vâkıf-ı mezkûr ebnâsından ve ebnâ-i ebnâsından evlâd-ı 
benâna [141a] intikāl etse veyâhud utekāya intikāl etse mütevellî olan kimesne 
ol vakit umûr-ı evkāfı kendi nefsiyle bile görüp bi nefsihî mübâşir ola. Âhar ki-
mesneyi kendi yerine kāimmakām komaya. Yalnız ve mütevellî olan kimesneler 
mahsûl-i evkāfdan yevmî on akçe alalar ve bir ehl-i vera‘ ve mütedeyyin ve 
kitâbet uhdesinden gelir kimesne yevmî iki akçe ile kâtib olup ve bu kuyûddan 
garaz budur ki evkāf-ı mezkûrenin masrafından mütezâyid kalan akçesi kâtib-i 
defterî ve nâzır ma‘rifetiyle mütevellîde hıfz oluna rakabe hâcet olunca dura 
eğer mürûr-ı eyyâm ve kürûr-ı a‘vâm ile rakabeden zâyid müstevfî akçe kalacak 
olursa dahi emlâk alınıp mektebhâne-i mezbûre vakfına ilhâk oluna. Onun dahi 
mahsûlü bu cihetle zabt olunup masrafdan ziyâdecesi bâliğan mâ belağ hâcet 
olunca hıfz olunup dura ve dahi vâkıf-ı mezkûr şöyle şart eyledi ki zikr olunan 
evkāfdan Davud Paşa Kethüdâsı Ahmed b. Abdullah’dan satın aldığı mahzenin 
ve köşkün ve bahçenin mukāta‘asıyçün mahsûl bir zamândan İmâret-i âmire-i 
cedîde Sultan Bayezid Hâniye için ki Saray-ı atîk kurbunda binâ olunmuşdur 
her yılda otuz akçe mukāta‘a verile ve dahi vâkıf-ı mezkûr şöyle şart eyledi ki 
zikr olunan tevzî‘den ve masrafdan bir akçe ve bir habbe kesilmeye mâdâm ki 
hâsıl ve fâ’ide ola eğer hâsıla tevârık-ı muhaddisân ve havâdis-i zamâne sebebiy-
le kesr ve noksan müterettib olacak olursa ve bu evkāfın zevâidinden mahfûz 
nesne kalmayıp cümle sarf olunmuş bulunacak olursa ol vakit nisbe-i âdile ile 
masrafa eksik sarf olunup mahsûl-i evkāfdan mürtezikaya ve halîfelere ol 
nisbet-i âdile üzre verile. Ve vâkıf-ı mezkûr -edâmallâhu tevfîkahû- şöyle şart 
eyledi ki havâdis-i zamân sebebiyle zikr olunan mesârifden hiçbir masraf kal-
maya ve i‘âdesi dahi mümkün olmaya evkāf-ı mezkûrenin hâsılları müslüman-
ların fukarâsına verile. Vaktiyle ki vâkıf-ı müşârün-ileyh evkāf-ı mezbûreyi 
vücûh-ı mezkûre üzre vakf edip şerâitin ve masrafın ta‘yîn etse tevliyyeti ken-
dinin imâmı Mevlânâ Musa b. Ali’ye verip ol dahi tevliyyet-i mezbûre[yi] kabûl 
ettikden sonra evkāf-ı mezkûrenin vakfiyeti tescîl etmeğe meclis-i şer‘-i Nebe-
viyye hâzır olup hâkimü’l-vakt huzûrunda vâkıf-ı mezkûr cânibinden evkāf-ı 
mezbûrenin vakfiyetinden rücû‘una ve da‘vâ-yı temlîkine vekîl olan Kâtib Meh-
med b.  Ahmed, silahdârândan Rüstem Çelebi b.  İbrahim ve erbâb-ı timardan 
Kâtib Mustafa b.  Abdullah şehâdetleri ile vekâleti mezbûresin isbât ettikden 
sonra evkāf-ı mezbûrenin vakfiyetinden rücû‘ edip hazret-i İmâm-ı A‘zam Ebû 
Hanîfe mezhebi üzre lüzûm yoktur deyû ihticâc edinip kemâ kân mülkiyyete 
red etmek kasd etti mütevellî-i mezbûr dahi tevliyyet-i mezkûresin ve evkāf-ı 
mezkûrenin vakfiyetin mezkûrân Rüstem b. İbrahim ve Kâtib Mustafa b. Abdul-
lah şehâdetleri ile isbât ettikden sonra kıdvetü’l-efâzıl ve’l-e‘âlî, yenbû‘ü’l-fevâzıl 
ve’l-ma‘âlî, vahîdü’l-asr ve ferîdü’d-dehr muvakki‘u sadre hâze’l-kitâb bi 
tevkī‘ihi’ş-şerîfi’l-kerîmi’l-müstetâb ve hüve’l-mansûrü’l-muzafferü’l-medîd 
Mevlânâ Abdurrahman b. Ali el-Mü’eyyed huzûrunda muhâsama ve da‘vâ edip 
İmâm Ebû Yusuf kavli üzre mücerred vakf ettim demekle vakıf lâzım olur, rücû‘ 
sahîh olmaz ve tağyîr dahi kābil olmaz deyip evkāf-ı mezbûrenin vakfiyetinin 
butlânına ve mülkiyyetine avdete râzı olmayıp hâkim-i müşârün-ileyh lâ-zâle 
beyne’l-imâm müşârün-ileyh meclis-i şer‘-i şerîfde vekîl-i mezbûr yüzüne 
hazret-i İmâm Ebû Yusuf kavli üzerine evkāf-ı mezkûrenin vakfiyetinin sıhha-
tine ve lüzûmuna ve sübût-ı şerâitine âlimen bi’l-ihtilâf hükm etti, hükmen 
sahîhan şer‘iyyen ve kazâ’en sarîhan mer‘iyyen pes evkāf-ı mezkûrun vakfiyeti 
icmâ‘-ı ulemâ-i ümmet ile lâzım ve ittifâk-ı eimme-i millet ile sahîh ve müseccel 
ve lâzım oldu. Sıhhatine vakıf ve lüzûm ile mahkûm ve kuyûd [ve] şurût ile hâvî 
olduğu hâlde, min ba‘d lillâh ve resûlihî ve yevm-i be‘as-i nüşûrihî îmân ve ikrâr 
eden kimesneden bir ferde câiz ve helâl değildir ki bu vakfı tağyîr ve tebdîline 
veya nakz ve ibtâline ya tahrîr-ı ta‘tîline kasd ve ikdâm ede. Ve yâhud şurût-ı 
meşrûhasında bir şart veya kuyûd-ı mebsûtasından bir kaydın fesh ve tahvîl ede. 
Her kimesne kim bu vakfın nakz ve ibtâline veya şurût ve kuyûddan birinin tağyîr 
ve tebdîline azm ve şürû‘ edecek olursa Hak Celle ve Alânın ikāb-ı azîmile mu‘âkab 
olup ve azâb-ı elîmiyle mu‘azzeb ola. Yevme lâ-yenfa‘u’z-zâlimîn, ma‘zeretühüm 
ve lehümü’l-la‘netü ve lehüm sûü’d-dâr. İmdi Devlet-i ebediyye ve sa‘âdet-i 
sermedîyye ol azîzindir ki hiçbir müslümanın vakfının hedmine veya hilâf-ı şer‘ 
tasarrufuna kasd etmeye ve ettirmeye. Edenleri kudret yettikçe men‘ ede. Ve 
dâimâ azîmeti bekāsına ve sebâtına ve mümkün oldukça [141b] şer‘ile ta‘mîrine 
ve tevkīrine ve teşmîrine evvelâ ba‘de’t-tescîl vâkıf-ı mezkûr mütevellî-i vakf olan 
İmâm Musa tevliyyetinden azl edip şart-ı sâbık mûcebince tevliyyeti kendiye mu-
karrer kıldı el-hamdülillâhi ale’t-tevfîk li tahrîri evkāfi’l-vezîri’l-azîmi’ş-şân ve’s-
salâtü ve’s-selâmü alâ efdali’r-rusüli’l-meb‘ûs li nasbi’ş-şerî‘âti’l-garrâ fî cemî‘i’l-
evkāt ilâ âhiri’z-zamân ve alâ âlihî ve sahbihî ve’llezîne ittebe‘ûhum bi ihsânin ilâ 
yevmi’l-haşr ve’l-mîzân kad vaka‘a’t-tescîlü’ş-şer‘iyye fi’l-yevmi’l-isneyn li hâmis 
ve’l-ışrîn min evveli’r-Rebî‘ayn sene isnâ aşere ve tis‘a mi’e min hicretihî fi’l-
mahkemeti’l-aliyyeti’l-Nebeviyye bi mahzarın min cemî‘in mine’l-udûl 
ve’l-ümenâ.
Şuhûdü’l-hâl: ( ).

1268 [141b-1, Arapça] Hâkimin, Abdullah b. Hüseyin adlı küçüğe nafaka takdir 
etmesi ve annesine borçlanmaya izin vermesi
İşbu hüccet-i şer‘iyyenin üzerinde imzâsı bulunan hâkim, Abdullah b. Hüseyin 
nâm sagīrin nafakası, kisvesi ve sâir havâic-i zarûriyyesi için, mahmiye-i 
Kostantıniyye mahallâtından el-Hâc Hasan mahallesinde sâkine olan Ümmühânî 
bt.  Mehmed nâm mutallaka annesi ve hâdinesinin talebiyle, babası mezbûr 
Hüseyin üzerine zeyilde mezkûr târihden i‘tibâren yevmî râyicü’l-vakt yedi akçe 
farz ve takdîr etti. Hâkim-i müşârün-ileyh ayrıca meblağ-ı mefrûz-i mezbûru, 
sagīr-i merkūmun havâic-i lâzımesine sarf etmesine ve vakt-i hâcette istidâne 
edip vakte’z-zafer mezbûr Hüseyin’e rücû‘ etmesine mezbûre Ümmühânî’ye izin 
verdi.
Cerâ zâlike ve hurrire fi’l-yevmi’s-sâdis aşere min Cumâdelâhire sene erba‘a ve 
seb‘în ve elf.
Şuhûdü’l-hâl: Abdi Çelebi b. Hasan, Şükrullah b. Mustafa, Ahmedî b. Mahmud, 
Sofu Mehmed Efendi ve gayruhüm









1269 [141b-2] Mehmed bt. Emine’nin kocası Mahmud b. Sâlih’ten 
muhâlaa yoluyla boşandığı
Mahmiye-i İstanbul’da Üsküplü mahallesinde sâkine Emine bt.  Mehmed nâm 
hâtun mahfil-i kazâda zevci işbu bâ‘isü’l-kitâb Sâlih b.  Mahmud mahzarın-
da ikrâr ve takrîr-i kelâm edip zevcim mezbûr Sâlih zimmetinde mütekarrir 
ve ma‘kūdun-aleyh olan altı yüz akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
merkūm Sâlih ile muhâla‘a-i sahîha-i şer‘iyye ile muhâla‘a edip ol dahi hul‘-ı 
[mezbûru] kabûl eyledikden sonra zevciyyete müte‘allika âmme-i de‘âvîden her 
birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min Cemâziyelâhir sene 1074.
Şuhûdü’l-hâl: Hasan b.  Mustafa, Mehmed b.  Ramazan, Şükür b.  Mustafa, Abdi 
b. Çelebi b. Receb ve gayruhüm.

1270 [141b-3] Ahmed b. Mustafa Ağa’nın evini Mustafa b. Sakabaşı 
Ahmed Ağa’ya sattığı
Bey‘-i menzil
Husûs-ı âti’l-beyânın mahallinde tahrîri için gıbbe’l-iltimâs kıbel-i şer‘-i celîl-i 
lâzımü’t-tebcîlden Mevlânâ Ömer Efendi b. İsmail irsâl olunup ol dahi mahmiye-i 
İstanbul’da Harrât Kemal mahallesinde Mustafa Ağa b.  Ahmed nâm kimesne-
nin menziline varıp zeyl-i kitâbda mastûrü’l-esâmî olan müslimîn mahzarların-
da akd-i meclis-i şer‘-i münîr eyledikde merkūm Mustafa Ağa meclis-i ma‘kūd-ı 
mezkûrda yedinci Ağa bölüğü çorbacısı olan işbu sâhibü’l-kitâb fahrü’l-a‘yân 
ve’l-ekfâ Sakabaşı Ahmed Ağa b.  Mustafa mahzarında ikrâr ve takrîr-i kelâm 
edip zikri âtî bey‘in sudûruna değin mülk ve hakkım olup mahalle-i mezbûrede 
vâki‘ bir tarafı ba‘zan müezzin Hasan Çelebi ve ba‘zan Solak İbrahim Çelebi 
menzilleri olup ve bir tarafı ba‘zan Kazancı Hacı Süleyman hâtunu Kâtibe 
Hâtun ve ba‘zan Sirkeci kızı Fâtıma Hâtun menzilleri ve tarafeyni tarîk-i âma 
müntehî hâriciyyesi fevkānî üç oda ve bir sofa ve tahtânî iki oda ve kenîf ve 
ahırı dâhiliyyesi tabaka-i ulyâsında dört oda ve tabaka-i vustâsında iki oda ve 
bir kenîf ve tabaka-i süflîsînde bir kiler odası ve bir muhtib ve bir hamam ve 
bir câmekân ve bir matbah ve bir kenîf ve iki bi’r-i mâ ve zât-ı eşcâr-ı müs-
mire ve gayr-ı müsmire iki kıt‘a bahçeyi müştemil mülk menzili bi cümleti’t-
tevâbi‘ ve’l-levâhık ve kâffeti’l-hukūk ve’l-merâfık mûmâ-ileyh Sakabaşı Ahmed 
Ağa’ya nakd-i râyic fi’l-vakt beş yük akçeye bey‘-i bâtt-ı sahîh-ı şer‘î ile bey‘ 
ve teslîm ol dahi iştirâ ve kabûl ve kabz ve teslîm eyledikden sonra semeni 
olan meblağ-ı mezbûr beş yük akçeyi yedlerinden bi’t-tamâm ahz u kabz ey-
ledim ba‘de’l-yevm menzil-i mahdûd-ı mezkûr müşterî-i mûmâ-ileyh Sakabaşı 
Ahmed Ağa’nın mülk-i müşterâsı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şifâhî ve’t-tahkīki’l-vicâhî vâki‘ü’l-hâli Mevlânâ-
yı mezbûr mahallinde tahrîr, ba‘dehû ma‘an ba‘s olunan Abdurrahman Beşe 
b. Bakī, Muharrem Çelebi b. Abdullah ile meclis-i şer‘-i hatîr-i lâzımü’t-tevkīre 
gelip ihbâr ve takrîr etmeğin mâ vaka‘a bi’l-ibtigā ketb ü imlâ olundu.
Fi’l-yevmi’s-sâbi‘ aşer min Cemâziyelâhir sene erba‘a ve seb‘în ve elf.
Şuhûdü’l-hâl: Fahrü’l-eimme Seyfullah Efendi b. Osman el-İmâm, Seyyid Musa 
b.  Seyyid Mehmed el-Müezzin, Fahrü’l-a‘yân Mustafa Ağa b.  Mehmed, Murad 
Beşe b.  Hasan [Bölü]k 21, Mahmud Ağa b.  Ali C[emâ‘at] 15, Ahmed Efendi 
kâtib-i fodla sâbıkan, Umdetü erbâbi’t-tahrîr ve’l-kalem Ali Efendi kâtib-i câmi‘, 
Mahmud Ağa b. Ahmed, Mustafa Çavuş b. Mehmed, Mustafa Beşe b. Mehmed, 
Halil Çelebi el-Kâtib, Mustafa Efendi b. Müstakīm ve gayruhüm.

1271 [142a-1] Havva Hâtun bt. Hüseyin Ağa’nın Şâhin b. Abdullah isimli 
kölesini azat ettiği
Mahmiye-i İstanbul’da Ali Paşa-yı Atîk mahallesinde sâkine fahrü’l-muhadderât 
Havva Hâtun bt.  Hüseyin Ağa tarafından husûs-ı âti’l-beyânı ikrâra vekîl olup 
mezbûrenin zâtını ma‘rifet-i şer‘iyye ile ârifân olan mahalle-i mezbûre sükkâ-
nından el-Hâc Ali b. Mehmed ve Mustafa Çelebi b. Mehmed şehâdetleri ile şer‘an 
vekâleti sâbite olan Siyavuş Bey b.  Abdülmennân meclis-i şer‘de bi’l-vekâle ikrâr 
ve takrîr-i kelâm edip müvekkilem mezbûre Havva Hâtun’dan kendiye rıkkını 
mu‘terif olan işbu orta boylu çatık kaşlı koyun elâ gözlü Hırvadiyyü’l-asl Şâhin 
b. Abdullah nâm abd-i memlûkünü, hasbeten li’l-lâhi te‘âlâ ve taleben li merzâti 
Rabbihi’l-a‘lâ tahrîr ve i‘tâk ve silk-i ahrâr-ı asliyyîne idrâc ve ilhâk eyledi. Fîmâ 
ba‘d mezbûr Şâhin sâir ahrâr-ı asliyyîn gibi hür olup üzerinde hakk-ı velâdan gay-
rı hakkım bâkī kalmadı dedi dedikde mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis aşer min Cemâziyelâhir li sene erba‘a ve seb‘în ve elf.
Şuhûdü’l-hâl: Mustafa Efendi, Mehmed Çelebi b. Mehmed, Ali Beşe b. Abdullah, 
Kenan Beşe b. Abdullah, Receb Beşe b. Abdullah ve gayruhüm.

1272 [142a-2] Kırincan v. Yorgam’ın Mirza v. Karabet’e sattığı kuşaktan 
alacağının kalmadığı
Tüccâr tâifesinden Kırincan? v. Yorgam nâm Ermeni mahfil-i kazâda mahmiye-i 
İstanbul’da Vâlide Hân’ında sâkin tüccârdan işbu hâmilü’s-sifr Mirza v. Karabet 
nâm Ermeni mahzarında tav‘an ikrâr ve i‘tirâf edip târih-i kitâbdan altı ay mu-
kaddem altın üzerine yüz kırk elmas ve yüz kırk yakut taş ile murassa‘ on dört 
bâfte kuşağı mezkûr Mirza’ya beş bin kıt‘a riyâlî guruşa bey‘ ve teslîm ol dahi 
iştirâ ve kabûl ve kabz ve tesellüm eyledi deyû meblağ-ı mezbûr beş bin guru-
şu mezkûr Mirza’dan taleb ve da‘vâ eylemiş idim hâlâ meblağ-ı mezbûr beş bin 
guruşa ve târih-i kitâba gelince beynimizde cereyân eden şirket ve vedî‘at ve 
karz ve mudârebeye müte‘allika olan cemî‘ de‘âvî ve muhâsamât ve eymândan 
mezbûr Mirza’yı ibrâ eyledim ba‘de’l-yevm zikr olunan kuşağa ve semenine ve 
sâir husûslara müte‘allika merkūm Mirza kıbelinden benim için vechen mine’l-
vücûh ve sebebin mine’l-esbâb hak ve alâka kalmadı zikr olunan husûslara 
müte‘allika benden da‘vâ sudûr ederse lede’l-hükkâmi’l-kirâm mesmû‘a ve 
makbûle olmaya dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî evâsıtı min Cemâziyelâhir li sene erba‘a ve seb‘în ve elf.
Şuhûdü’l-hâl: Umdetü’l-a‘yân Mustafa Ağa b.  Hıdır Çavuşbaşı, Arslan Çavuş 
el-Mübâşir, Halil Çavuş el-Mübâşir, Osman Bey b.  Abdullah, Fahrü’l-emâcid 
Mahmud Ağa emîr-i gümrük ve gayruhüm.

1273 [142a-3] Sâliha bt. Ahmed’in Maden b. Mehmed’den muhâlaa 
yoluyla boşandığı
Mahmiye-i İstanbul’da Arpaemini mahallesinde sâkine Sâliha bt.  Ahmed 
nâm hâtun mahfil-i kazâda, zevci işbu bâ‘isü’l-kitâb Maden b.  Mehmed mah-
zarında ikrâr ve takrîr-i kelâm edip mezbûr Maden zimmetinde mütekarrir 
ve ma‘kūdun-aleyh olan beş yüz akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm dahi kendi üzerime olmak üzre 
merkūm Maden ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eyledikden sonra zevciyyete müte‘allika âmme-i de‘âvîden her 
birimiz âharın zimmetini ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Bayram b. Hamza, Mehmed b. Ramazan, Ahmed Çelebi b. Mahmud, 
Abdullah Çelebi el-Kâtib ve gayruhüm.

1274 [142a-4] Mehmed Bey b. Ali’nin el-Hâc Ahmed Bey b. Hızır’da 
emanet parası olmadığı
Vilâyet-i Rumeli’nde Prizren nâm kasaba sükkânından Arnavud Mehmed Bey 
b.  Ali nâm kimesne dîvân-ı sa‘âdet-makrûnda ma‘kūd mahfil-i kazâda, işbu 
râfi‘ü’l-kitâb el-Hâc Ahmed Bey b. Hızır mahzarında üzerine takrîr-i da‘vâ edip 
târih-i kitâbdan dört sene mukaddem cezîre-i Girid’e azîmet eylediğimde ma-
lımdan otuz hurda akçe ve kula bir aygır atımı mezbûr el-Hâc Ahmed’e îdâ‘ ve 
teslîm ol dahi îdâ‘ ve kabz eylemiş idi. Zikr olunan otuz akçe ile hibe-i mârrü’l-
vasf atı merkūm el-Hâc Almed’den taleb ederim suâl olunsun dedikde gıbbe’s-
suâl ve akībe’l-inkâr müdde‘î-i mezbûrdan müdde‘âsını mübeyyine beyyine ta-
leb olundukda ityân-ı beyyineden izhâr-ı acz ve istihlâf etmeğin fi’l-vâki‘ târih-i 
mezbûrda müdde‘î-i mezbûrdan meblağ-ı merkūm otuz akçe ve mârrü’l-vasf 
atı îdâ‘ ve kabz etmeyip elân üzerine reddi lâzım olmadığına merkūm el-Hâc 
Ahmed’e yemîn teklîf olundukda ol dahi bi hasebi vefki’l-mes’ûl yemîn billâhi’l-
aliyyi’l-a‘lâ etmeğin bilâ-beyân mu‘ârazadan men‘ birle mâ hüve’l-vâki‘ bi’t-
taleb ketb olundu.
Fî târihi’l-mezbûr.
Şuhûdü’l-hâl: Hasan Bey b. Mehmed, Osman Odabaşı b. Mustafa, Ramazan Bey 
el-Yesâri ve gayruhüm.

1275 [142b-1] Mustafa b. Mehmed Ağa’nın evini Fâtıma bt. Halil’e sattığı
Mahmiye-i İstanbul’da Akseki mahallesinde sâkin Mustafa Ağa b. Mehmed nâm 
kimesne meclis-i şer‘-i hatîrde işbu râfi‘atü’l-kitâb Fâtıma bt. Halil nâm hâtun ta-
rafından tasdîk-ı âti’l-beyâna vekîl olup Halil Bey b.  İbrahim ve Süleyman Çe-
lebi b.  Mustafa nâm kimesneler şehâdetleri ile şer‘an vekâleti sâbite olan sadriy-
ye kızı Rahime bt. Abdullah nâm hâtun mahzarında ikrâr ve takrîr-i kelâm edip 
mahalle-i mezbûrede vâki‘ bir tarafı Fâtıma Hâtun mülküne ve bir tarafı Belkıs 
Hâtun mülküne ve bir tarafı ba‘zan Zeyneb Hâtun vakfına ve ba‘zan Harameyn-i 
şerîfeyn vakfına ve bir tarafı tarîk-i âm ile mahdûd olup iki beyt-i ulvî ve bir 
sofa-i ulviye ve altında ahır ve bi’r-i mâ-i müşterek ve eşcâr-ı müsmire ve gayr-ı 
müsmireyi müştemil mülk menzilimi, cümle tevâbi‘ ve levâhıkı ve kâffe-i hukūk-
ve merâfıkı ile müvekkile-i mersûme Fâtıma Hâtun’a otuz altı bin fıddî râyic fi’l-
vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm edip ol dahi vech-i muharrer iştirâ ve tesellüm ve kabz eyledikden sonra 
semeni olan meblağ-ı mezbûr otuz altı bin akçeyi müşteriye-i mezbûre Fâtıma 
Hâtun yedinden bi’t-tamâm alıp kabz eyledim. Menzil-i mahdûd-ı merkūm 
mezkûre Fâtıma Hâtun’un mülk-i müşterâsıdır, keyfe mâ yeşâ’ ve yahtâr muta-
sarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’l-ışrîn min Cemâziyelâhir sene erba‘a ve seb‘ûn ve elf.
Şuhûdü’l-hâl: Yusuf Efendi b.  Abdullah, Mehmed Efendi el-Müezzin, Mehmed 
Çelebi b. Yusuf, Hasan Çelebi b. Mahmud Ömer Bey b. Abdullah ve gayruhüm.









1276 [142b-2] Mehmed Bey b. Murtaza Paşa’nın kölesi Yusuf b. Abdullah’ı 
azat ettiği
Mahmiye-i İstanbul’da Kirmasti mahallesi sâkinlerinden umdetü’l-emâsil ve’l-
a‘yân makbûlü’s-sudûr ve’l-erkân Mehmed Bey b.  el-merhûm Murtaza Paşa 
meclis-i şer‘-i şerîf-i şâmihu’l-imâd ve mahfil-i dîn-i münîf-i râsihu’l-evtâdda 
ikrâr ve takrîr-i kelâm edip bana rıkkını mu‘terif olan açık kaşlı, sarı elâ göz-
lü, orta boylu, sarışın bıyıklı Yusuf b.  Abdullah nâm memlûkümü, hasbeten 
lillâhi’l-Hallâk tahrîr ve i‘tâk ve zümre-i ahrâr-ı asliyyîne ilhâk eyledim ba‘de’l-
yevm mevsûf-ı mezbûr Yusuf sâir ahrâr-ı asliyyîn gibi hür olup üzerinde velâ-yı 
şer‘îden gayrı hak ve alâkam kalmadı dedikde mâ vaka‘a bi’t-taleb ketb olundu.
Fi’l-yevmi’s-sânî min Cemâziyelâhir sene erba‘a ve seb‘ûn ve elf.
Şuhûdü’l-hâl: Umdetü’l-a‘yân Ali Ağa b. Hasan, Nasûh Beşe b. Yusuf, Abdülkerim 
Ağa b. Bâli, Mustafa Efendi b. Mehmed ve gayruhüm.

1277 [142b-3] Gazal v. Sefer’in ev ve bağlarını Agop v. Mardiros’a sattığı
Medîne-i Ebâ Eyyûb-i Ensârî a‘mâlinden kasaba-i Hasköy mahallâtından 
Abdüsselam mahallesi sükkânından Gazal v.  Sefer nâm zimmî meclis-i 
şer‘-i hatîr-i lâzımü’t-tevkīrde işbu râfi‘ü’s-sifr Agop v.  Mardiros nâm zimmî 
muvâcehesinde ikrâr ve takrîr-i kelâm edip zikri âtî bey‘in sudûruna değin 
mülk ve hakkım olup vilâyet-i Anadolu’da Arapgir sancağında Eğin kasabasın-
da vâki‘ bir tarafdan Akırda ve bir tarafdan Avanos ve bir tarafdan Serkis ve bir 
tarafdan Kirkor nâm zimmîler menzilleri ile mahdûd bir bâb tahtânî oda ve bir 
sofayı müştemil menzilimi, otuz esedî guruşa ve yine kasaba-i mezbûrede vâki‘ 
iki tarafı Avanik ve bir tarafı Andon nâm zimmîler bağları ve bir tarafı Fırat 
suyu kenarında olan tarîk-i âm ile mahdûd bir kıt‘a mülk bağımı, elli esedî gu-
ruşa bey‘-i bâtt-ı sahîh-ı şer‘î ile bey‘ edip ol dahi iştirâ ve kabûl eyledikden son-
ra mecmû‘ semenleri olan seksen esedî guruşa müşterî-i merkūm Agop yedin-
den bi’t-tamâm alıp kabz edip mahallerinde zabt ve tasarrufa mezbûr Agop’a 
taslît eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Cemâziyelâhir sene 1074.
Şuhûdü’l-hâl: el-Hâc Ahmed b. Mahmud, Abdi Çelebi b. Hasan, Şükrullah Bey 
b. Mustafa, Veli b. Mahmud ve gayruhüm.

1278 [142b-4] İsmihan bt. Ali’nin cariyesi Mülâyim bt. Abdullah’ı azat ettiği
Mahmiye-i İstanbul’da Keçeci Pîrî mahallesi sâkinelerinden İsmihan bt.  Ali 
nâm hâtun meclis-i şer‘-i hatîr-i lâzımü’t-tevkīrde takrîr-i kelâm edip bana 
rıkkıyyetini mu‘terife olan açık kaşlı elâ gözlü orta boylu işbu bâ‘isetü’l-
kitâb Mülâyim bt.  Abdullah nâm câriye-i memlûkemi ente hürretün kable 
mevtî bi erba‘îne yevmen kaydı ile mukayyed tedbîr ile müdebbere eyle-
dim bi irâdetillâhi te‘âlâ kazâ-i nahb eylediğim günden kırk gün mukaddem 
mezbûre Mülâyim sâir harâir-i asliyyât gibi hürre olsun dedikden sonra yine 
meclis-i mezbûrda i‘âde-i kelâm edip bi irâdetillâhi te‘âlâ vefât eylediğim-
den terekemden bir beledî döşek ve iki minder ve iki yemeni yorgan ve dört 
beledî yastık ve iki yan keçesi ve bir Yanbolu kebesi ve iki tencere ve iki sa-
han ve bir küçük tepsi ve bir telve tepsisi ve bir leğen ma‘a ibrik ve bir tava 
ve bir kevgir ve bir kepçe ve bir bakraç ve bir hamam tası ve bir gül kutu-
su ve bir kilim ve bir sepet sandığı verile deyû vasiyyet eylemeğin, mâ vaka‘a 
bi’l-ibtigā ketb olundu.
Fi’l-yevmi’s-sâdis aşer min Cemâziyelâhir sene erba‘a ve sittîn ve elf.
Şuhûdü’l-hâl: Ahmed Beşe b.  Abdullah, el-Hâc Veli b.  Mehmed, Bayram 
b. Mehmed, Osman Beşe b. Hasan, Abdi Çelebi b. Hüseyin ve gayruhüm.

1279 [143a-1] Ayşe bt. Hasan’ın Ali Çelebi b. Mustafa’dan muhâlaa 
yoluyla boşandığı
Mahmiye-i İstanbul’da Tavukpazarı kurbunda Ali Paşa mahallesinde sâkine 
Ayşe Hâtun bt.  Hasan meclis-i şer‘-i hatîr-i lâzımü’t-tevkīrde zevci işbu 
râfi‘ü’l-kitâb fahrü’l-a‘yân Ali Çelebi b.  Mustafa mahzarında ikrâr ve i‘tirâf 
edip zevcim merkūm Ali Çelebi zimmetinde mütekarrir ve ma‘kūdun-aleyh 
olan on akçe mehr-i müeccelim ve nafaka-i iddet-i mu‘ayyene-i ma‘lûmem 
üzerlerine ve me’ûnet-i süknâm dahi kendi üzerime olmak üzre mezbûr 
Ali Çelebi ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eyledikden sonra zevciyyete ve târih-i kitâba gelince bey-
nimizde cereyân eden ahz u i‘tâ ve karz ve vedî‘at ve şirket ve sâir hukūk-ı 
ma‘lûme ve mechûleye müte‘allika olan cemî‘-i de‘âvî ve mütâlebât ve eymân 
ve muhâsamâtdan her birimiz âharı ibrâ-i âmm-ı kātı‘ü’n-nizâ‘la ibrâ eyledi 
ba‘de’l-yevm her birimizin âhar kıbelinden vechen mine’l-vücûh ve sebebin 
mine’l-esbâb hak ve alâkası kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Cemâziyelâhir sene erba‘a ve seb‘în ve elf.
Şuhûdü’l-hâl: es-Seyyid Ahmed Çelebi b. es-Seyyid Mehmed, el-Hâc Hüseyin 
b.  el-Hâc Ahmed, Mustafa Çelebi b.  Ali Efendi, Hüseyin Çelebi b.  Abdi, 
es-Seyyid Mehmed b. es-Seyyid Hasan, Ömer Bey b. İbrahim, Şaban b. Veli ve 
gayruhüm.









1280 [143a-2] Mehmed Efendi b. Mustafa arsasının Hüseyin Çelebi’nin 
yetimlerine bey‘ bi’l-istiğlâl yoluyla satıldığı
Medîne-i Ebâ Eyyûb-i Ensârî’de Topçular mahallesi sâkinlerinden umdetü 
erbâbi’t-tahrîr ve’l-kalem zübdetü ashâbi’r-rakam ve’l-irfân Mehmed Efendi 
b.  Mustafa tarafından husûs-ı âti’l-beyâna vekîli olup es-Seyyid Ahmed Ağa 
b.  İbrahim ve Mehmed Beşe b.  Mustafa nâm kimesneler şehâdetleri ile şer‘an 
vekâleti sâbite olan Mustafa Çelebi b. Hüdâverdi  meclis-i şer‘-i hatîrde Hüseyin 
Çelebi ve Neslihan bt.  el-merhûm Ahmed Ağa nâm sagīrlerin kıbel-i şer‘den 
mansûb vasîleri olan işbu râfi‘ü’l-kitâb umdetü’l-a‘yân Mehmed Ağa b. Hüseyin 
Ağa mahzarında bi’l-vekâle ikrâr ve takrîr-i kelâm edip mahmiye-i İstanbul’da 
Hoca Gıyaseddin mahallesinde vâki‘ bir tarafdan es-Seyyid Abdurrahman vak-
fı ve bir tarafdan el-Hâc Mehmed b.  Hasan vakfı ve bir tarafdan ba‘zan Hoca 
Gıyaseddin mescid-i şerîfi ve ba‘zan yine Hoca Gıyaseddin vakfı ve bir tarafı 
tarîk-i âm ile mahdûd olup dört cidâra ve bir mahzene müştemil olan müvek-
kilim el-merhûm Mehmed Efendi’nin mülk arsasını, vasiyy-i merkūm Mehmed 
Ağa’ya bi tarîki’l-istiğlâl sagīrân-ı merkūmân Hüseyin Çelebi ve Neslihan’ın 
malları ile iki yüz esedî guruşa bey‘ edip ol dahi vech-i muharrer üzre iştirâ ey-
leyip kabz-ı semen ve teslîm-i mebî‘ eylediğimden sonra arsa-i merkūmeyi bi’l-
vekâle vasiyy-i merkūm Mehmed Ağa’dan târih-i kitâbdan bir sene tamâmına 
dek kırk esedî guruşa istîcâr eyledim, ol dahi minvâl-i meşrûh üzre îcâr ve 
teslîm [eyledim] dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Cemâziyelâhir sene erba‘a ve seb‘în ve elf.
Şuhûdü’l-hâl: Süleyman Ağa b. Mustafa, Hasib b. Mahmud, Abdullah Efendi [b.] 
İbrahim, Ahmed Efendi el-Müezzin ve gayruhüm.

1281 [143a-3] Hıraman bt. Abdullah ile Hüseyin b. Abdullah’ın muhâlaa 
yoluyla boşandıkları
Mahmiye-i İstanbul’da Ali Paşa mahallesi sâkinlerinden Hıraman bt.  Abdullah 
tarafından hul‘-ı âti’l-beyânı ikrâra vekîl olup mezbûreyi ma‘rifet-i şer‘iyye ile 
ârifân olan Ali Çelebi b. Mehmed ve İsmail Çelebi b. Şaban şehâdetleri ile şer‘an 
vekâleti sâbite olan Mustafa Efendi b.  Abdullah meclis-i şer‘de müvekkile-i 
mezbûrenin zevci Hüseyin b.  Abdullah mahzarında bi’l-vekâle ikrâr ve takrîr-i 
kelâm edip müvekkilem mezbûre Hıraman’ın zevci mezbûr Hüseyin zimmetin-
de mütekarrir ve ma‘kūdun-aleyh olan bin akçe mehr-i müeccelinden yedi yüz 
akçesini ahz u kabz edip bâkī üç yüz akçe mehr-i müecceli ve nafaka-i iddet-i 
ma‘lûmesi üzerlerine ve me’ûnet-i süknâsı dahi kendi üzerine olmak üzre zevci 
mezbûr Hüseyin ile muhâla‘a-i sahîha-i şer‘iyye ile muhâla‘a edip ol dahi hul‘-ı 
mezbûru kabûl eyledikden sonra zevciyyete ve gayra müte‘allika da‘vâdan her 
biri âharın zimmetini ibrâ-ı âm ile ibrâ ve iskāt eyledi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Cemâziyelâhir sene erba‘a ve seb‘în ve elf.
Şuhûdü’l-hâl: Ömer Çelebi el-Kayyım, Berber Hüseyin Çelebi, Muslu b. Mehmed, 
Abdi Çelebi b. [Hüseyin] ve gayruhüm.

1282 [143a-4] Mehmed Çelebi b. Yusuf ’un cariyesi Üftâde bt. Abdullah’ı 
azat ettiği
Mahmiye-i İstanbul’da Elvanzâde mahallesinde sâkin fahrü’l-a‘yân Mehmed 
Çelebi b.  Yusuf meclis-i şer‘-i hatîrde kendine rıkkıyyetini mu‘terife olan 
işbu râfi‘atü’l-kitâb Rusiyyetü’l-asl Dişçi Üftâde bt.  Abdullah nâm câriye-i 
memlûkemi hasbeten lillâhi’l-azîm ve taleben li sevâbihi’l-kerîm i‘tâk ve tahrîr 
eyledim ba‘de’l-yevm sâir harâir-i asliyyât gibi hürre olsun, ba‘de’l-yevm üze-
rinde mevâlî için olan hakk-ı velâdan gayrı hak ve alâkam kalmadı dedikde mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Cemâziyelâhir sene erba‘a ve seb‘în ve elf.
Şuhûdü’l-hâl: Mustafa Efendi b.  Mehmed, Ömer Efendi b.  İsmail, Mehmed 
Çelebi b. Mahmud, Mustafa Efendi b. Muharrem, İslâm Efendi [b.] İbrahim ve 
gayruhüm.

1283 [143b-1] Mustafa Efendi b. Halil’in değirmenini Hüseyin Bey 
b. Mustafa’ya sattığı
Mahmiye-i İstanbul’da Unkapanı kurbunda vâki‘ Üskübî mahallesi 
sâkinlerinden Mustafa Efendi b.  Halil tarafından zikri âtî bey‘i ikrâra vekîl 
olup vekâleti Mustafa b.  Ahmed ve Mehmed b.  Ahmed nâm kimesneler 
şehâdetleri ile sâbite olan Mehmed Beşe b. Sinan nâm kimesne meclis-i şer‘-i 
hatîr-i lâzımü’t-tevkīrde işbu sâhibü’l-kitâb Hüseyin Bey b.  Mustafa nâm ki-
mesne mahzarında ikrâr ve takrîr-i kelâm edip müvekkil-i mezbûr Mustafa 
Efendi’nin bey‘-i câi’z-zikrin sudûruna dek mülk ve hakkı olup vilâyet-i 
Anadolu’da Güvercinlik kazâsında Çavuşköy demekle ma‘rûf karye sınırı 
dâhilinde vâki‘ Çan kazâsından cârî nehir üzerinde dâir etrâf-ı selâsesi nehr-i 
mezbûr ve bir tarafı tarîk-i âm ile mahdûd arsası senede altmış akçe mukāta‘a-i 
kadîmesi olan iki göz mülk değirmeni, merkūm Hüseyin Bey’e nakd-i râyic 
fi’l-vakt yetmiş iki akçeye bey‘-i bâtt-ı sahîh-ı şer‘î ile bey‘ edip ol dahi iştirâ 
ve kabûl eyledikden sonra semeni olan yetmiş iki akçeyi müşterî-i merkūme 
Hüseyin Bey talebiyle üç yüz on gün tamâmına değin te’cîl edip mârrü’z-zikr 
değirmeni mahallinde zabt ve tasarrufa müşterî-i mezbûr Hüseyin Bey’i taslît 
eyledim dedi dedikde gıbbe’t-tasdîki’ş-şifâhî ve’t-tahkīki’l-vicâhî mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelâhir sene erba‘a ve seb‘în ve elf.
Şuhûdü’l-hâl: Mustafa Çelebi b.  Ahmed, İsmail b.  Mehmed, Hasan Beşe b.  Ali, 
Mehmed b. Ahmed, Mustafa b. Hacı Ali ve gayruhüm.

1284 [143b-2] Kirkor v. Serkis’in uncu Filyoz v. Yayla’ya borcu olduğu
Mahmiye-i İstanbul’da uncu tâifesinden Filyoz v.  Yayla nâm zimmî mahfil-i 
kazâda Kirkor v.  Serkis nâm zimmî muvâcehesinde üzerine takrîr-i da‘vâ edip 
mezkûr Kirkor zimmetinde yedine müşterâ ve makbûz keyl ve kıymeti bey-
nimizde ma‘lûm un bahâsından dört bin akçe hakkım vardır, hattâ mahzar-ı 
müslimînde meblağ-ı merkūm dört bin akçeyi zimmetinde olduğunu ikrâr 
dahi eylemişdir hâlâ taleb ederim suâl olunsun dedikde gıbbe’s-suâl ve akībe’l-
inkâr, müdde‘î-i mezbûrdan müdde‘âsını mübeyyine beyyine taleb olunduk-
da udûl-i müslimînden olup mahmiye-i merkūmede Harâccı Muhyiddin ma-
hallesinde sâkin Ali Çelebi b.  Abdullah ve Arpa Emîni mahallesinde sâkin 
Mehmed b. Ramazan nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında, fi’l-vâki‘ merkūm Kirkor bizim huzûrumuzda cihet-i 
mezbûreden müdde‘î-i merkūm Filyoz’a üzerine edâsı lâzım dört bin akçe dey-
ni vardır deyû bi tav‘ihî ikrâr ve bizi işhâd eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe ri‘âyeti şerâiti’l-kabûl şehâdetleri makbûle olup mûcebince meblağ-ı 
merkūm dört bin akçeyi müdde‘î-i mezbûr Filyoz’a edâ ve teslîme mezbûr 
Kirkor’a tenbîh birle mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: el-Hâc Ahmed b.  Mahmud, Abdi Çelebi b.  Hüseyin, Mehmed 
b. Ramazan ve gayruhüm.

1285 [143b-3] Süleyman Çelebi b. Hasan’ın Hasan Beşe b. el-Hâc Murad’daki 
alacağını tahsil ettiği
Mahmiye-i İstanbul’da Sultân Selim Hân câmi‘-i şerîfi kurbunda sâkin 
Süleyman Çelebi b. Hasan meclis-i şer‘de işbu râfi‘ü’l-kitâb Hasan Beşe b.  el-
Hâc Murad mahzarında ikrâr ve takrîr-i kelâm edip mezbûr Hasan Beşe 
zimmetinde cihet-i deyn-i şer‘îden kırk sekiz bin beş yüz akçe hakkım olup 
meblağ-ı mezbûru bin yetmiş üç senesi Zilka‘desi’nin onuncu gününde 
merkūm Hasan Beşe’den taleb ve da‘vâ eylediğimde vesâtat-ı muslihîn ile 
meblağ-ı mezbûr kırk sekiz bin beş yüz akçeden yirmi iki bin akçe üzerine 
mezbûr Hasan Beşe beni inşâ-i akd-i sulh eyledikde ben dahi sulh-ı mezbûru 
kabûl ve bedel-i sulh olan meblağ-ı mezbûrun yedi bin akçesini yedinden 
ahz u kabz edip zimmetinde on beş bin akçe bâkī kalmış idi hâlâ meblağ-ı 
bâkī-i mezbûr on beş bin akçeyi mezbûr Hasan Beşe yedinden tamâmen 
ahz u kabz eyledim. Meblağ-ı merkūma ve târih-i kitâba gelince beynimiz-
de cârî olan ahz u i‘tâ ve karz ve vedî‘at ve şirket ve mudârebe ve sâir hukūk-ı 
ma‘lûme ve mechûleye müte‘allika cemî‘-i de‘âvî ve mütâlebe ve eymân ve 
muhâsamâtdan mezbûr Hasan Beşe’yi ibrâ-ı âm-ı kātı‘ü’n-nizâ‘la ibrâ eyle-
dim min ba‘d merkūm Hasan Beşe kıbelinden vechen mine’l-vücûh ve se-
bebin mine’l-esbâb benim için hak ve alâka kalmadı dedikde mezbûr Hasan 
Beşe ben dahi zikr olunan husûsa müte‘allika âmme-i de‘âvî ve mütâlebâtdan 
merkūm Süleyman Çelebi’yi ibrâ-ı âm ile ibrâ eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Cemâziyelâhir sene erba‘a ve seb‘în ve elf.
Şuhûdü’l-hâl: Süleyman Beşe b.  Bayram, Abdurrahman Beşe, Yazıcı Ahmed 
Çelebi, Receb b. Murad, İsmail Beşe ve gayruhüm.

1286 [143b-4] Mustafa Bey b. Abdullah’ın Yamandi v. Hıristo’daki 
alacağını tecil ettiği
Mahmiye-i İstanbul’da Nişancı Cafer Çelebi mahallesinde sâkin Gevrekçi 
Yamandi v.  Hıristo nâm zimmî meclis-i şer‘-i hatîrde mahmiye-i mezbûrda 
el-Hâc Timur mahallesinde sâkin işbu râfi‘ü’l-kitâb Mustafa Bey b.  Abdullah 
mahzarında ikrâr ve takrîr-i kelâm edip mezbûr Mustafa Bey’e cihet-i deyn-i 
şer‘îden on bin akçe zimmetimde lâzımü’l-edâ ve vâcibü’l-kazâ deynim olup 
meblağ-ı mezbûru def ‘aten edâya iktidârım olmamağla, târih-i kitâbdan doksan 
gün tamâmında iki bin akçe ve üç yüz gün tamâmında sekiz bin akçe verme-
ğe te’cîle tâlib olduğumda, ol dahi ecel-i mezbûru kabûl eyledi dedikde gıbbe’t-
tasdîk medyûn-ı mezbûrun li ebeveyn er karındaşı Yorgi nâm zimmî meclis-i 
mezbûrda meblağ-ı müeccel-i mezkûr on bin akçeyi tarafeynden emr [ve] 
kabûlü hâviye kefâlet-i sahîha-i şer‘iyye ile kefîl bi’l-mâl oldum dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Cemâziyelâhir sene 1074.
Şuhûdü’l-hâl: Abdi Çelebi b. [Hüseyin], Şükrullah b. Mustafa, Mehmed b. Rama-
zan ve gayruhüm.









1287 [144a-1] Fâtıma bt. İbrahim’in Ahmed b. Şaban’dan mehir 
alacağının olmadığı
Mahmiye-i İstanbul hısnı ebvâbından Yenikapı kurbunda Koca Mehmed Paşa 
odalarında sâkine Fâtıma bt.  İbrahim nâm hâtun dîvân-ı sa‘âdet-makrûnda 
ma‘kūd mahfil-i kazâda, mahmiye-i mersûmede Koruk Mahmud mahallesin-
de sâkin işbu râfi‘ü’l-kitâb Ahmed b.  Şaban mahzarında üzerine takrîr-i da‘vâ 
edip târih-i kitâbdan on gün mukaddem merkūm Ahmed beni talâk-ı bâyin ile 
tatlîk eylemişdi hâlâ zimmetinde mütekarrir ve ma‘kūdun-aleyh olan altı bin 
beş yüz akçe mehr-i müeccelimi ve nafaka-i iddet-i mu‘ayyene-i ma‘lûmemi 
mezbûr Ahmed’den taleb ederim suâl olunsun dedikde gıbbe’s-suâl mezkûr 
Ahmed cevâbında târih-i mezbûrda mezbûre Fâtıma zimmetimde mütekar-
rir olan meblağ-ı mersûm altı bin beş yüz akçe mehr-i müecceli ve nafaka-i 
iddet-i mu‘ayyene-i ma‘lûmesi üzerlerine ve me’ûnet-i süknâsı dahi kendi üzeri-
ne olmak üzre benimle muhâla‘a-i sahîha-i şer‘iyye ile muhâla‘a edip zevciyyete 
müte‘allika zimmetimi ibrâ eylemiş idi. Ol vechile mehr-i mezbûr mütâlebesinden 
zimmetim berî olmuşdur deyû def ‘le mukābele edicek gıbbe’l-istintâk mezbûre 
Fâtıma târih-i mezbûrda vech-i muharrer üzre muhâla‘a-i sahîha-i şer‘iyye ile 
muhâla‘a olduğunu bi tav‘ihâ ikrâr ve i‘tirâf etmeğin ikrârı mûcebince bî-vech 
mu‘ârazadan men‘ birle mâ hüve’l-vâki‘ bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Yakub Efendi b.  Şaban, Mehmed Efendi b.  Süleyman, Sefer 
b. Mehmed, Mustafa b. Mehmed, Mehmed b. Mahmud ve gayruhüm.

1288 [144a-2] Mehmed Çelebi b. Hüseyin’in Agop v. Avanos’taki kira vs. 
alacağını tecil ettiği
Mahmiye-i İstanbul’da Odabaşı çarşısı kurbunda İbrahim Çavuş mahalle-
si sâkinlerinden Kuloğlanı Mehmed Çelebi b.  Hüseyin meclis-i şer‘-i hatîr-i 
lâzımü’t-tevkīrde mahalle-i mezbûrda vâki‘ bakkal dükkânında müste’ciri olan 
Agop v. Avanos nâm zimmî muvâcehesinde takrîr-i kelâm edip merkūm Avanos 
zimmetinde sâbıku’z-zikr dükkân ücretinden kusûr dört bin akçe ve karz-ı 
şer‘îden yedi bin akçe ve fındık ve üzüm ve sâir bakkal emti‘ası semenlerin-
den on bin akçe cem‘an, yirmi bir bin akçe hakkım olup hâlâ meblağ-ı mezbûru 
merkūm Agop’dan taleb eylediğimde te’cîle tâlib olmağın târih-i kitâbdan şehr-i 
Ramazân gurresine dek te’cîl eylemişdir, suâl olunsun dedikde gıbbe’s-suâl 
mesfûr Agop cevâbında bâlâda tafsîl olunduğu vech üzre müdde‘î-i mezbûre 
yirmi bir bin akçe vâcibü’l-edâ deyni olduğunu bi tav‘ihî ikrâr edip târih-i kitâb 
şehr-i Ramazân evâilinde meblağ-ı merkūm yirmi bir bin akçeyi müdde‘î-i 
merkūm Mehmed Çelebi’ye edâ ve teslîme müte‘ahhid olmağın mâ vaka‘a bi’t-
taleb ketb olundu.
Fi’l-yevmi’l-hâdî ve’l-ışrîn min Cemâziyelâhir sene 1074.
Şuhûdü’l-hâl: el-Hâc Halil b.  Osman, Mustafa Çelebi b.  Sefer, Abdi Çelebi 
b. Hüseyin, Mehmed b. Ramazan ve gayruhüm.

1289 [144a-3] Gazal b. Mehmed’in terekesinin Mustafa Bey 
b. Mehmed’in olduğu
Mahmiye-i İstanbul’da Sultân Selim câmi‘-i şerîfi kurbunda sâkin Habeşiyyü’l-
asl Ali b.  Mehmed nâm kimesne mahfil-i kazâda, sâbıkan Edirne kadısı olan 
a‘lemü’l-ulemâ’i’l-izâm merhûm Şeyh Mehmed Efendi’nin mahdûm-ı mü-
kerremleri fahrü’l-müderrisîn Sâlih Mehmed Efendi tarafından husûs-ı âtîye 
vekîl olup nehc-i şer‘î-i mu‘teber üzre şer‘an vekâleti sâbite olan Mustafa Bey 
b.  Mehmed nâm kimesne mahzarında üzerine takrîr-i da‘vâ edip bundan ak-
dem vefât eden li ebeveyn kız karındaşım Gazal nâm Habeşiyyenin terekesine 
mûmâ-ileyh Sâlih Mehmed Efendi bi gayri vechin vaz‘-ı yed eder, müteveffât-ı 
mezbûrenin verâseti bana münhasıra olmağın hâlâ mezkûrenin terekesini 
müvekkil-i müşârün-ileyhden taleb eyledikde vermekde te‘allül eder, suâl olu-
nup alıverilmesi matlûbumdur dedikde gıbbe’s-suâl vekîl-i mezbûr Mustafa 
Bey cevâbında müteveffât-ı mezkûre Gazal müvekkil-i mûmâ-ileyhin vâlidi 
merhûm-ı mûmâ-ileyh Şeyh Mehmed Efendi’nin mu‘tekası olduğuna binâ’en te-
rekesine vaz‘-ı yed olduğunu inkâr edicek müdde‘î-i mezbûr Ali’den müdde‘âsını 
mübeyyine beyyine taleb olundukda ityân-ı beyyineden izhâr-ı acz edip bir vec-
hile beyâna kādir olmamağla, bilâ-nakl ve isbât müvekkil-i mûmâ-ileyh Sâlih 
Mehmed Efendi mu‘ârazasından men‘ birle mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Mustafa Efendi b.  Muharrem, el-Hâc Ahmed b.  Mahmud, Abdi 
Çelebi b. Hüseyin, Resûl b. Rıdvan ve gayruhüm.

1290 [144a-4] Kiko v. Dimo’nun Yani v. Yorgo’daki alacağını aldığı
Mahmiye-i İstanbul’da Eski Odalar kurbunda vâki‘ fırında habbâz olan Kiko 
v.  Dimo nâm zimmî mahfil-i kazâda, Yani v.  Yorgo muvâcehesinde ikrâr ve 
takrîr-i kelâm edip zikr olunan fırında merkūm Yani destgâhdârım olmağla ek-
mek semeninden zimmetinde yirmi iki bin beş yüz akçeyi müctemi‘ olup meblağ-ı 
mezbûrun altı bin akçesini merkūm Yani’nin vekîli olan Sırac Demür nâm 
zimmîden mukaddemâ ahz u kabz edip zimmetinde on altı bin beş yüz akçem 
bâkī kalmış idi hâlâ meblağ-ı bâkī on altı bin beş yüz akçemi dahi merkūm Yani 
yedinden alıp kabz edip meblağ-ı mezbûr yirmi iki bin beş yüz akçeden merkūm 
Yani zimmetinde bir akçe ve bir habbem kalmadı dedikde mâ vaka‘a bi’t-taleb ketb 
olundu.
Hurrire fî târihi’l-mezbûr.
Şuhûdü’l-hâl: Hasan b. İbrahim, Hüseyin b. Abdi, Abdi Çelebi b. Hüseyin ve gay-
ruhüm.

1291 [144b-1] Hanife bt. İshak’ın evini el-Hâc Şaban b. Bekir’e sattığı
Mahmiye-i İstanbul’da Mismârî Şucâ‘ mahallesinde sâkine Hanîfe bt. İshak nâm 
hâtun meclis-i şer‘-i hatîrde işbu râfi‘ü’l-kitâb el-Hâc Şaban b.  Bekir mahza-
rında ikrâr ve takrîr-i kelâm edip mahalle-i mezbûrede vâki‘ etrâf-ı erba‘ası 
Kasım Çavuş ve kantarî Halil ve Çengî Belkıs menzilleri ve tarîk-i âma müntehî 
olup iki bâb tahtânî oda ve iki su kuyusu ve cüneyneyi müştemil mülk menzi-
limi, otuz bir bin fıddî râyic fi’l-vakt akçeye mezkûr el-Hâc Şaban’a bey‘-i bâtt-ı 
sahîh-i şer‘î ile bey‘ ve teslîm edip ol dahi iştirâ ve kabûl ve kabz eyledikden 
sonra semeni olan meblağ-ı mersûm otuz bir bin akçeyi merkūm el-Hâc Şaban 
yedinden tamâmen alıp kabz eyledim ba‘de’l-yevm menzil-i mahdûd-ı merkūm 
mezkûr el-Hâc Şaban’ın mülk-i müşterâsıdır, keyfe mâ yeşâ’ ve yahtâr mutasar-
rıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Cemâziyelâhir sene erba‘a ve seb‘în ve elf.
Şuhûdü’l-hâl: Solak Mehmed Bey b. Ahmed, Mustafa Efendi b. Mehmed el-İmâm, 
Mustafa b. Kasım, Mehmed b. Ali, Mehmed b. Hüseyin ve gayruhüm.

1292 [144b-2] Ömer Ağa b. Mehmed’in çiftlik vs. mülklerini Mustafa Ağa 
b. Hasan’a sattığı
Medîne-i Ebâ Eyyûb-i Ensârî müzâfâtından kasaba-i Silivri’de sâbıkan kethüdâ 
yeri olan fahrü’l-a‘yân Ömer Ağa b.  Mehmed meclis-i şer‘-i hatîr-i lâzımü’t-
tevkīrde sâbıkan dergâh-ı âlî yeniçerilerinin kethüdâsı olan umdetü’l-emâcid 
ve’l-ekârim câmi‘ü’l-mehâmid ve’l-mekârim zü’l-kadri’r-refî‘ ve’l-câhi’l menî‘ 
işbu râfi‘ü hâzihi’r-rakam Mustafa Ağa b. Hasan tarafından ikrâr-ı âtîyi tasdîke 
vekîl olup vekâleti Osman Beşe b.  Halil ve Ali Beşe b.  Abdullah nâm kimesne-
ler şehâdetleri ile şer‘an vekâleti sâbite olan hâlâ İstanbul ağası umdetü’l-emâsil 
ve’l-a‘yân Mehmed Ağa b.  Mustafa mahzarında ikrâr ve i‘tirâf edip zikri âtî 
bey‘in sudûruna değin mülk ve hakkım olup kasaba-i mezbûreye tâbi‘ Kara 
Sinan nâm karyede vâki‘ tahdîd ve tavsîfden müstağnî mülk çiftliğimi ve iki bâb 
oda ve abdesthâne ve tahtânî iki oda ve iki anbarı hâviye kule ve bir samanlık ve 
bi’r-i mâ ve iki fırın ve hâricinde bir bâb oda ve sundurma ve diğer kebîr ahır ve 
iki ahır ve iki savat ve bir kıt‘a bostan ve karye-i Fener’de vâki‘ bir kıt‘a sekiz bin 
çubuklu mülk bağımı ve çiftlik-i mezbûr içinde mevcûd elli çift kara sığır ökü-
zü ve bir çift camus tosunu ve üç re’s kara sığır düvesi ve beş re’s kara sığır bu-
zağısı ve beş aded döğen ve bir yurlarlı? keser ve sâir âlât-ı zirâ‘at ve harâseti bi 
safkatin vâhidetin yüz sekiz bin fıddî râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-ı şer‘î ile müvekkil-i mûmâ-ileyh Mustafa Ağa’ya 
bey‘ edip ol dahi iştirâ ve kabûl eyledikden sonra yine zikri âtî tefvîzin sudûruna 
değin hakk-ı müfavvazım olup çiftlik-i mezbûra tâbi‘ ma‘lûmü’l-hudûd bir kıt‘a 
çayır ve Çavuşoğlu ile müşterek nısf çayır ve lede’l-ahâlî ma‘lûmü’l-hudûd olup 
tahmînen otuz müd tohum istî‘âb eder cemî‘ tarlalarımı sâhib-i arz ma‘rifetiyle 
yirmi bin akçe ki cem‘an ol dahi tefevvüz ve kabûl eyledikden sonra semen-i 
mezbûr yüz sekiz bin akçenin ve bedel-i merkūm yirmi bin akçe ki cem‘an yüz 
yirmi sekiz bin akçenin yirmi sekiz bin akçesini müvekkil-i mûmâ-ileyh yedin-
den ahz u kabz edip mâ‘adâ olan yüz bin akçe fî târih-i kitâbdan yüz yirmi gün 
tamâmına dek te’cîl edip müvekkil-i mûmâ-ileyh ecel-i mezbûru kabûl eyledi. 
Emlâk-i merkūme ile arâzi-i mesfûremi mahallinde ahz u kabza taslît eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî târihi’l-mezbûr.
Şuhûdü’l-hâl: Abdülfettah Efendi b. ( ), Mustafa Ağa serçavuşân, Mehmed Efendi 
b. Seyfullah, Osman Beşe b. Abdullah, Ali Beşe b. Abdi.

1293 [144b-3] Arzuman v. Peder’in arsasını Kıymet bt. Peder ve Serkis 
v. Sinan’a sattığı
Mahmiye-i İstanbul’da Koska fırını kurbunda Kızıltaş mahallesi sükkânından 
hayyât tâifesinden Arzuman v.  Peder nâm zimmî meclis-i şer‘-i hatîrde kendi 
nefsinden asîl, zevcesi Kıymet bt.  Peder nâm nasrâniyye tarafından alâ mâ hüve 
nehcü’s-sübût tasdîk-ı âti’z-zikre sâbitü’l-vekâle vekîl olan Serkis v.  Sinan nâm 
zimmî muvâcehesinde ikrâr ve takrîr-i kelâm edip zikri âtî bey‘in sudûruna dek 
mülk ve hakkım olup mahmiye-i mezbûrede Kâtib Kasım mahallesinde vâki‘ bir 
tarafı tarîk-i âm ve bir tarafı hâs ve bir tarafı Devlet v. Zafir ve bir tarafı Sultana 
bt. Yakob mülkleri ile mahdûd muhterik mülk menzil arsasını, müştemilâtı olan 
bi’r-i mâ ve kenîf ile sâlifü’z-zikr kıymet ile zevci merkūm Serkis’e ale’l-iştirâki’s-
seviy otuz bin nakd-i râyic fi’l-vakt akçeye bey‘-i bâtt-ı sahîh-ı şer‘î ile bey‘ ve 
teslîm edip anlar dahi iştirâ ve kabûl ve kabz ve teslîm eylediklerinden sonra se-
meni olan meblağ-ı merkūm otuz bin akçeyi bi’t-tamâm yedlerinden alıp kabz 
eyledim ba‘de’l-yevm arsa-i mahdûde-i mezbûre merkūme Kıymet ile mezbûr 
Serkis’in ale’l-iştirâki’s-seviy mülkleri olmuşdur. Nice dilerlerse tasarruf eylesin-
ler dedikde mukırr-ı mezbûr Arzuman’ı kelimât-ı meşrûhasında mesfûr Serkis 
asâleten ve vekâleten vicâhen tasdîk ve tahkīk etmeğin mâ vaka‘a bi’t-taleb ketb 
olundu.
Hurrire fi’l-yevmi’r-râbi‘ ve’l-ışrîn min Cemâziyelevvel sene 1074.
Şuhûdü’l-hâl: el-Hâc Ali Hayyât, Rıdvan b.  Abdullah, Zülfikār b.  Abdullah ve 
gayruhüm.

1294 [145a-1] Padişahın Kapıcılar Kethüdâsı Yusuf ’a katledilen Kadıoğlu 
İbrahim’in evlerini bağışladığı
Nişân-ı şerîf-i âlîşân-ı sâmî-mekân-ı sultânî tuğrâ-yı garrâ-yı cihân-sitân-ı hâkānî 
hükmü oldur ki çün hazret-i Hüdâvend-i mâlikü’l-mülk -azze şânühû ve te‘âlâ- 
benim zât-ı mu‘tedil-sıfâtımı azame-i behiyye-i tu’ti’l-mülke men teşâ’üden se-
him ve esnâ ve a‘lâ ile mahzûz ve mümtâz ve tâc-i bi’l-ibhâci’s-sultânî zıllullâhi 
fi’l-arz ile mu‘azzez ve serefrâz kılıp ber mu‘tenâ ahsen kemâ ahsenallâhu iley-
hin atebe-i aliyye-i şehr-ihtişâmımı merâm-ı suhan-ı kâffe-i enâm eyledi. Fe-lâ-
cereme şükren alâ tilke’n-ni‘am zimmet-i himmet-fezâ-i şâhâne ve mefharet-i 
gayret-efzâ-yı pâdişâhâneme ehem ve elzem oldu ki edâ-i merâsim-i şükr-rezân 
için ber fehvâ-yı kerîme ve mimmâ razaknâhüm yünfikûne mevhibet-i aliyyeti’l-
kadr-i şâhâne ve mekârim-i hamîde-i celîletü’l-âsâ[r]ın havâs ve avâma şümûl-i 
tâm ola binâ’en alâ zâlik bundan akdem harem-i muhteremde hıdemât-ı mevfûre 
ve hizmet-i meşkûre vücûda getirmiş emekdâr olup bi’l-fi‘l kapıcılarım kethüdâsı 
olan işbu dârende-i misâl-i bî-misâl-i sultânî du‘âsında yarlığ-ı belîğ-i lâzımü’t-
teblîğ-i hakānî iftihârü’l-emâcid ve’l-ekârim câmi‘ü’l-mehâmid ve’l-mekârim 
el-muhtas bi mezîdi inâyeti’l-meliki’l-latîf Yusuf -dâme mecduhû-nun hakkında 
mezîd-i inâyet-i aliyye-i şâhâne ve mezîd-i re’fet-i hilye-i pâdişâhâne vücûda geti-
rip bundan akdem Niğbolu sancağına mutasarrıf iken mağdûben katlolunan Ka-
dıoğlu İbrahim’in mahrûse-i İstanbul’da vâki‘ ( ) mahallesinde ( ) ve ( ) ve men-
zillerine ve bir tarafı tarîk-i âm ile mahdûd hâriciyye ve dâhiliyye ve fevkānî ve 
tahtânî büyût-ı müte‘addide ve tevâbi‘i ve levâhıkı ve içinde esâs-ı beyt ta‘bîr olu-
nur döşemesi ile mûmâ-ileyh Yusuf -dâme mecduhû-ya hatt-ı hümâyûn-ı sa‘âdet-
makrûnumla hibe ve temlîk edip bu nişân-ı mevhûbu ve meşhûnu verdim ve bu-
yurdum ki ba‘de’l-yevm zikr olunan menzil hudûd-ı mu‘ayyene ve müştemilâtı 
müşârün-ileyhin ilâ eserillâhi’l-arz ve men aleyhâ ve hüve hayrü’l-vârisîn mülk-i 
mahzı ve hakk-ı sırfı olup isterse sata ve dilerse vakf eyleye ve murâd edinirse ba-
ğışlaya ol bâbda olan emcâd-ı e‘âlî-nijâd îsâr ve a‘kāb-ı saltanat-ı nihâd-müddet 
ve vüzerâ-yı efhâm ve defterdârânı zü’l-kadrân[dan] hiç [bir] ferd mâni‘ ve dâfi‘ 
olmaya her kim tebdîl ve tahvîline sâ‘î olursa fe-men beddelehû ba‘demâ semi‘ahû 
fe-innemâ ismuhû ale’l-lezîne yübeddilûnehû inna’llâhe semî‘un alîm va‘îdü’d-
dînin fehvâ-yı şedîdine mazhar ola, şöyle bileler alâmet-i şerîfe i‘timâd kılalar.
Tahrîren fî evâili şehri Rebî‘ilevvel sene erba‘a ve seb‘în ve elf.
Be makām-ı Edi[r]ne el-mahrûse
Şuhûdü’l-hâl: Mâ hüve’l-mastûr ve’l-muharrer-i sahîh ve mukarrer nemekahu’l-
fakīr Mustafa kāimmakāmü’l-vezîr, mâ hüve’l-muharrer fi’l-kitâb bi lâ-raybe 
nemekahu’l-fakīr Yusuf el-vezîr, mâ hüve’l-mastûr fîhi sâlimun himâyeten fîhi 
nemekahu’l-fakīr Mehmed el-vezîr, mâ fîhi mine’t-temlîki’s-sultânî vâki‘ bi lâ 
rayebât harrerehu el-fakīr ileyhi Sübhânehû Mehmed İsmetî el-kadı be asker-i 
Rumeli ufiye anh, mâ hüve’l-mastûr fi’l-kitâb vâki‘ bi lâ-rayebât nemekahu’l-
fakīr Cafer el-tevkī‘î, mâ hüve’l-mastûr fîhi sâlimun nemekahu’l-fakīr Yusuf 
ed-Defterî, mâ hüve’l-muharrer fi’l-varaki’l-meşhûd mukarreruh ale’n-neski’l-
ma‘hûd nemekahu’l-fakīr ile’l-ganiyyi’l-ma‘bûd Hâfız Mehmed b.  Ahmed 
b. Mahmud el-kadı be asker-i Anadolu el-ma‘mûre ufiye anhüm ve gufire lehüm.

1295 [145b-1] Kaymakam İbrahim Paşa’ya ve İstanbul, Galata, Üsküdar ve 
Haslar kadılıklarına, 150 lağımcı neferi temin edip süratle Belgrad 
Kalesi’ne ulaştırmaları fermanı
Düstûr-ı mükerrem müşîr-i müfahham nizâmü’l-âlem müdebbir-i umûrü’l-cumhûr 
bi’l-fikri’s-sâkıb mütemmim-i mehâmmi’l-enâm bi’r-re’yi’s-sâ’ib mümehhid-i 
bünyânü’d-devlet ve’l-ikbâl müşeyyid-i erkânü’s-sa‘âdeti ve’l-iclâl el-mahfûf bi sunûfi 
avâtıfi’l-meliki’l-a‘lâ Âsitâne-i sa‘âdetimde kāimmakām olan vezîrim İbrahim Paşa 
-edâmallâhu te‘âlâ iclâlehû- ve ekāzîi kuzâti’l-müslimîn evâlîi vülâti’l muvahhidîn 
me‘âdinü’l-fezâil ve’l-yakīn vârisü’l-ulûmi’l-enbiyâ’i ve’l-mürselîn hüccetü’l-hakkı 
ale’l-halkı ecma‘în el-muhtassûn bi mezîdi inâyeti’l-meliki’l-mu‘în İstanbul ve Galata 
ve Hâslar ve Üsküdar kadıları -zîde fazluhûm- tevkī‘-i refî‘-i hümâyûn vâsıl olıcak 
ma‘lûm ola ki bundan akdem sefer-i hümâyûnum için İstanbul ve Galata ve Üsküdar 
ve Hâslar kadılıklarında her sene iki yük seksen dokuz bin akçe lağımcı bedelleri 
tahsîl oluna gelip lâkin işbu sene-i mübârekede evvel-i bahâr-ı huceste-âsârda a‘dâ-yı 
dînden kemâ yenbağī intikām almak ve serhadd-i İslâmiye’ye karîb küffâr-ı dûzah-
karâr yedlerinde olan kal‘aları kal‘ ve kam‘ eylemek tebeyyün ile sefer-i hümâyûnum 
mukarrer ve muhakkak olmağla sefer-i hümâyûnum için sâir seneden ziyâde lağım-
cı tedârük ve ihrâcı lâzım gelmeğin zikr olunan kadılıklardan mukaddemâ bedelle-
ri tahsîl olunu gelen yerlerden beher sene sefer-i hümâyûnuma lâzım ve irsâl olunu 
gelen tüccârlardan taraf-ı mîrîden verilen ücretlerinden gayrı bu sene tüccârlardan 
Belgrad tarafından tedârük olunmağla tüccârân imdâdıyla ma‘an güçlü ve kuvvetli la-
ğım ahvâlini bilir ekserî Ermeni tâifesinden olmak üzre aynı yüz elli nefer lağımcıları 
mi‘mârbaşı Mustafa -zîde mecduhû- ma‘rifetleriyle mu‘accelen ihrâc edip ve yarar 
yerli yerinden ve her bir küfelâsıyla defter edip içlerinden her yirmi neferine bir bö-
lükbaşı ve cümlesine bir lağımcı başı ta‘yîn edip irsâl olunan mübâşir ve lağımcı-
başı ve zimmeti ile ma‘an ber vech-i ta‘cîl mahrûse-i Belgrad’a irsâl ve nevrûzdan 
mukaddem ordu-yı hümâyûnuma teslîm ettirmeniz bâbında fermân-ı âlî-şânım 
sâdır olmuşdur. Buyurdum ki hükm-i şerîfimle vardıkda bu bâbda sâdır olan em-
rim üzre amel edip dahi kat‘â te’hîr ve tevakkuf eylemeyip vech-i meşrûh üzre zikr 
olunan kadılıklardan mukaddemâ lağımcı bedeli tahsîl olunu gelen yerlerden ve her 
sene sefer-i hümâyûnuma irsâl olunu gelen tüccârân imdâdıyla ma‘an ol mikdâr ne-
fer güçlü ve kuvvetli ve lağım ahvâli bilir Ermeni tâifesinden olmak üzre ol mikdâr 
nefer lağımcıları mûmâ-ileyh mi‘mârbaşı ma‘rifetleriyle mu‘accelen ihrâc etti-
rip ve yarar yerli kefîllerin alıp ve defter edip defteri ve lağımcıbaşı ve mübâşiri ile 
ma‘an ber vech-i ta‘cîl mahrûse-i Belgrad’a irsâl ve nevrûzdan mukaddem ordu-yı 
hümâyûnuma teslîm ettirip ihmâl ve müsâhele eylemeyesiz. el-hâsıl lağımcı husûsu 
sefer-i hümâyûnumun ziyâde ehemmindendir ana göre mukayyed olup fermânım 
üzre güçlü ve kuvvetli ve lağım ahvâlini bilir lağımcı ihrâc ve bi’t-tamâm teslîm ettirip 
marîz ve sabî ve mecnûn ve amel-mânde olmakdan be gāyet ihtirâz eyleyesiz. Şöyle 
bilesiz alâmet-i şerîfe i‘timâd kılasız.
Tahrîren fi’l-yevmi’s-sâbi‘ aşer şehri Cemâziyelevvel sene erba‘a ve seb‘în ve elf.
Mahmiye-i medîne-i Belgrad
Mûcebince mahalline kayd olunmak [üzre] buyruldu.

1296 [145b-2] Orducubaşı Abdurrahman hasta olup sefere gelemeyeceği için 
onun yerine aynı zümreden altıncı bölükten Ömer [b.] Abdullah’ın 
getirilmesi talebi
An cemâ‘at-i bevvâbân-ı Dergâh-ı âlî,
Abdurrahman orducubaşı-yı ordu-yı hümâyûn.
Mezkûr hasta olup sefere iktidârı olmadığı ecilden orducubaşılıkdan hüsn-i 
ihtiyârıyla kasr-ı yed etmekle yine zümre-i mezbûreden altıncı bölükde yevmî 
on akçe ulûfeye mutasarrıf olan Ömer [b.] Abdullah Şem‘î ker? için mahal ve 
müstahak ve hizmet-i mezbûrenin uhdesinden gelmeğe kādirdir deyû zikr olu-
nan orducubaşılık mezkûra verilmek ricâsına bi’l-fi‘l kapıcılar kethüdâsı olan 
Hüseyin Ağa arz etmeğin mûcebince verilmek buyruldu.
Fî 14 Cemâziyelâhir sene erba‘a ve seb‘în ve elf.









1297 [146a-1] Ketecizâde İbrahim Efendi’nin vârisi olan kızı Fâtıma’nın Hüseyin 
Bey b. Mustafa’yı vekil tayin ettiği
Sebeb-i tahrîr-i kitâb-ı naklî ve mûceb-i tastîr-i hitâb-ı hükmî oldur ki fi’l-asl 
medîne-i Gelibolu sâkinlerinden olup bundan akdem cezîre-i Midilli’de sâkin 
iken fevt [olup], terekesi cezîre-i mezbûrede emîn-i beytülmâl yedinde mazbût 
olan Ketecizâde İbrahim Efendi’nin sulbiye kızı olup mahmiye-i İstanbul’da 
Muhsine Hâtun mahallesi sâkinelerinden Fâtıma nâm hâtundan şuhûduna âti’l-
beyân vechi üzre da‘vâ-yı sahîha-i şer‘iyye ile mesbûk istişhâd-ı şer‘î sudûrundan 
sonra udûl-i müslimînden olup mahmiye-i mezbûrede Ali Paşa-yı Atîk mahalle-
si sâkinlerinden Müezzin el-Hâc Mustafa b. el-Hâc Rıdvan b. Osman ve Hamza 
b. Mehmed b. Hamza nâm kimesneyi nakl ve tahvîl için mahall-i cerh ve ta‘dîle 
li ecli’ş-şehâde hâzırân olup müsteşhide-i mezbûre Fâtıma Hâtun müteveffâ-yı 
mezbûr Ketecizâde İbrahim Efendi’nin sulbiye kızıdır, vâlidesinin adı Elif nâm 
hâtun ve maskat-ı re’si Rumeli’de Osman nâm karyedir. Biz bu husûsa bu vech 
üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde gıbbe ri‘âyeti şerâiti’l-kabûl şehâdetleri makbûle oldukdan son-
ra müteveffâ-yı mezbûr Ketecizâde İbrahim Efendi’nin mezbûrede emîn-i 
beytülmâl yedinde mazbûta olan menzil? hissesini taleb ve da‘vâ ve ahz u kabz 
ve kendiye îsâle ve kezâlik müteveffâ-yı mezbûrun terekesinden olup medîne-i 
Gelibolu’da olan lede’l-ahâlî ve’l-cîrân ma‘lûmü’l-hudûd menzil ve dükkân hisse-
sini taleb ve da‘vâ ve ahz u kabz ve ba‘de’l-ahz dükkânı bey‘a ve ba‘de’l-izin men-
zili bey‘a ve semenlerini ahz ve kendiye îsâle ve ahz ve îsâl ve mütevakkıf oldu-
ğu umûrun cümlesine işbu nâkilü’l-kitâb Hüseyin Bey b.  Mustafa’yı tarafından 
vekîl ve nâib-i menâb nasb ve ta‘yîn edip ol dahi vekâlet-i mezbûreyi kabûl ve 
merâsimini edâya müte‘ahhid olmağın mâ vaka‘a bi’t-taleb ketb olundu.
Hurrire fi’l-yevmi’l-hâdî aşer min Cemâziyelâhir sene 1074.

1298 [146a-2] İstanbul kadısına, Belgrad’a kasaplar gönderilmesi fermanı
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în, 
el-muhtas bi mezîdi inâyeti’l-meliki’l-mu‘în Mevlânâ İstanbul kadısı -zîde 
fezâilühû- tevkī‘-i refî‘-i hümâyûn vâsıl olıcak ma‘lûm ola ki kıdvetü’l-emâcid 
ve’l-a‘yân bi’l-fi‘l ordu-yı hümâyûnumda koyun emîni olan Ahmed zîde 
mecduhû mahrûse-i Belgrad’da Dersaâdet’ime arzuhâl sunup inşâ’allâhü  te‘âlâ 
evvel-i bahârda sefer-i hümâyûnuma gelip erişmek üzre mahrûse-i İstanbul 
ehl-i hırefinden ihrâcı fermân olunan ordudan kasaplar hırfeti bana teslîme ve 
benim ma‘rifetimle ordu-yı hümâyûnda hizmet edegeldikleri kānûn-ı kadîm ol-
mağla kasaplar hırfeti olugeldiği üzre tarafımdan irsâl eylediğim adama teslîm 
ve ber vech-i ta‘cîl ordu-yı hümâyûna irsâl ettirmek bâbında emr-i şerîf veril-
mek ricâ ederim deyû bildirdiği ecilden, imdi mahmiye-i İstanbul’da işbu sene-i 
mübârekede mükemmel ihrâcı fermânım olan ordudan kasaplar hırfeti kānûn-ı 
kadîm üzre emîn-i mezbûrun âdemisi ile ber vech-i ta‘cîl ordu-yı hümâyûnuma 
irsâl ve teslîm ettiresiz deyû fermânım olmuşdur. Buyurdum ki şerîfimle ( ) var-
dıkda, bu bâbda sâdır olan emrim üzre amel edip dahi mahmiye-i mezbûreden 
ihrâcı fermânım olan mükemmel ordu hıreflerinden kasaplar ordusu hıre-
fi kānûn-ı kadîm üzre emîn-i mezbûrun âdemisiyle ber vech-i ta‘cîl ordu-yı 
hümâyûnuma irsâl ve vakt ü zamânıyla teslîm ettirip kimesneye te‘allül ve nizâ‘ 
ettirmeyesiz, şöyle bilesiz alâmet-i şerîfe i‘timâd kılasız.
Tahrîren fi’l-yevmi’r-râbi‘ ve’l-ışrîn min şehri Cemâziyelevvel sene erba‘a ve 
seb‘în ve elf.
Be-makām-ı mahrûse-i Belgrad.

1299 [146b-1, Arapça] Ümmühânî Hanım bt. merhum Mustafa Paşa’nın, Sinan 
Paşa mahallesindeki evini vakfetmesi
Aşağıdaki vakfiye-i şer‘iyyeyi, vakıf husûsunda eimme-i eslâf beyninde cârî 
olan ihtilâfı bilerek vakfın sıhhatine ve lüzûmuna karâr veren mahmiye-i 
Kostantıniyye kadısı el-fakīr Ebü’l-fazl Mahmud b.  el-müvellâ Mehmed yaz-
mıştır.

… ammâ ba‘d işbu, muhtevâsı aşağıdaki vakıf ikrârını, şurût ve kuyûdunu tasrîh 
eden sahîh, şer‘î ve mer‘î bir hüccettir. Dârü’s-saltanati’s-seniyye mahmiye-i 
Kostantıniyye mahallâtından Nevbethâne mahallesinde sâkine olan sâhibetü’l-
hayrât ve’l-hasenât râgıbetü’s-sadakāt ve’l-meberrât umdetü’l-muhadderât 
zübdetü’l-muvakkarât Ümmühânî Hanım bt.  merhûm Mustafa Paşa kıbelin-
den âtiyyü’l-beyân vakıf ikrârına, rücû‘ ve istirdâd da‘vâsına vekâleti, ma‘rifet-i 
şer‘iyye ile kendisini tanıyan Ahmed Ağa b.  Abdullah ve Hüseyin Bey 
b. Mehmed’in şehâdetleri ile sâbit olan umdetü’l-müderrisîni’l-kirâm ve zübdetü’l-
muhakkikīni’l-fihâm vekîl Süleyman Efendi b. Ali, meclis-i şerî‘at-i garrâda hâzır 
olup şöyle takrîr-i merâm etti ki müvekkile-i müşârün-ileyhâ ibret ve müşâhede 
nazarıyla âleme bakıp mevcûdâtın hakīkat-i hâlini tedkīk edip dünyânın fânî, 
dünyâdaki her şeyin de boş olduğunu idrâk ettiğinde, sadakalarının gölgesi al-
tında bulunanların yoluna tâlib olup niyet-i hâlisa ve taviyye-i sâfiye ile silk-i 
mülk-i sahîhinde bulunan, mahrûse-i Galata müzâfâtından Beşiktaş kasabasın-
da vâki‘ Sinan Paşa mahallesinde kâin olan, dâhilî ve hâricî avlulu, dâhilî avluda 
fevkānî dört beyti, hamamı, mutfağı, kileri, Ayazma deresini ve muhavvatayı hâvî, 
hâricî avlu ise fevkānî dört beyti, dükkânı ve fırını hâvî olan, bir tarafdan Hasan 
Paşa mülkü, diğer tarafdan Alemşah Hanım bt. Cafer Paşa mülkü, diğer cânibden 
sâhil-i bahr ve cânib-i âhardan da tarîk-i âm ile mahdûd cemî‘-i menzilini cüm-
le tevâbi‘ ve levâhıkı ve kâffe-i menâfi‘ ve mürâfıkı ile vakfedip hapsetti. Vâkıfe-i 
mezbûre menzil-i mezbûrda süknâyı evvelâ müddet-i hayâtınca kendisine, sonra 
neslen ba‘de neslin ve fer‘an gıbbe aslin nesilleri kesilinceye kadar evlâdına, son-
ra evlâd-ı evlâdına, her gün akşam namazından sonra bir def ‘a sûre-i Mülkü ve 
üç def ‘a sûre-i İhlâsı, her gün sabâh namazından sonra da bir def ‘a sûre-i Yâsîni, 
üç def ‘a sûre-i İhlâsı okuyup sevâbını vâkıfe-i mezbûrenin rûhuna ve merhûm 
oğlu Kadri Çelebi’nin rûhuna hediye etmeleri kaydıyla şart etti. Evlâdının ne-
silleri kesilince süknâyı, mütevellînin âlim ve sâlih bildiği bir kimesneye vech-i 
meşrûh üzre her gün ve her gece sûre-i Yâsîni ve sûre-i mülkü ve sûre-i İhlâsı 
vakteyn-i mezbûreynde okuyup sevâbını vâkıfe-i mezbûrenin ve merhûm oğlu 
Kadri Çelebi’nin rûhlarına hediye etmeleri kaydıyla şart etti. Vâkıfe-i mezbûre, 
tevliyye, tebdîl, tağyîr ve şurûtta ziyâde ve noksanı kendisine şart edip menzil-i 
mezbûru, tescîl maksadıyla mütevellî nasb ettiği umdetü’l-emâcid ve’l-ekârim 
Muzaffer Ağa b.  Mehmed’e teslîm etti. O da diğer vakıf mütevellîleri gibi tasar-
ruf edip menzil-i merkūmu tesellüm etti. Mütevellî-i mezbûr, vâki‘ ikrârı vicâhen 
ve şifâhen tasdîk etti hâl bu minvâl üzre iken müvekkil-i müşârün-ileyh vakıf-
dan rücû‘ edip “Vakf-ı akār eimme-i eslâf beyninde sahîh ise de âriyetde oldu-
ğu gibi gayri lâzımdır, imâm-ı sâlis Muhammed b.  Hasan eş-Şeybânî indinde 
de vâkıf vakıfdan yararlanmayı kayd-ı hayâtınca kendisine hasretmiş ise gayrı 
câizdir.” diyerek menzil-i mezbûru müvekkile-i mezbûresinin mülküne geri is-
tedi. Mütevellî-i mezbûr da “Vâkıfın vakf ettim demesiyle vakfın lâzım hâle gel-
diğini, imâm-ı sânî Ebû Yusuf ’a göre intifâ‘ı kendisine hasretse de bunun câiz 
olduğunu” söyleyerek menzili i‘âdeden ictinâb etti. Muhâsama edip hâkim in-
dinde mürâfa‘a olundular. İşbu vakfiye-i şer‘iyyenin üzerinde imzâsı bulunan 
hâkim, vakıf husûsunda mevcûd olan eimme-i eslâf beynindeki ihtilâfı da bi-
lerek vakıf cânibini haklı görüp Ebû Yusuf kavliyle amel etti ve vakfın sıhhati-
ne ve lüzûmuna hükmetti. Menzil-i mahdûd-i mezbûr böylece satılması, hibe 
edilmesi ve mîrâs yoluyla intikāli kıyâmet gününe kadar câiz olmayıcak şekilde 
sahîh, şer‘î ve lâzım bir vakıf hâline geldi. “Fe-men beddelehû ba‘de mâ sem‘ihî 
fe-innemâ ismuhû ale’l-lezîne yübeddilûnehû inna’llâhe semî‘un alîm”.
Cerâ zâlike ve hurrire fi’l-yevmi’l-âşir min Recebi’l-ferd sene erba‘a ve erba‘în 
ve elf.
Şuhûdü’l-hâl: Kıdvetü’l-ümerâ’i’l-kirâm İbrahim Bey mir-livâ, umdetü’l-ümerâ’i’l-
fihâm Receb Bey mir-livâ, zübdetü’l-küberâ Sâlih Bey mir-livâ, fahrü’l-müderrisîn 
Hüseyin Efendi, zahrü’l-müdakkikīn Mahmud Efendi b. Pîrî, Cafer Bey b. Şaban 
Ağa, fahrü’l-müderrisîn Mustafa Efendi, Murad Efendi b.  Hasan el-Müderris, 
İbrahim Bey b.  Ahmed el-Cündî Hasan Bey el-Cündî Mehmed Bey bevvâb-ı 
sultânî, Ahmed Çelebi b. Cafer Ağa, Sâlih Çelebi, Mehmed Efendi b. Ahmed









1300 [146b-2] Çörekçiler kethüdâlığının Abdullah’a tevcih edildiği
Kethüdâlık-ı çörekçiyân-ı İstanbul
Emekdârlardan kıdvetü’l-emâsil ve’l-akrân Abdullah -zîde kadruhû- mahal ve 
müstahak olmağla verilmek buyruldu.
Fî 15 C[emâziyelâhir] sene erba‘a ve seb‘în ve elf.

1301 [147a-1] Muhsine Hâtun Vakfı’na Abdülbâkī b. Abdullah’ın 
mütevellî olduğu
Mâ fîh kemâ …? fîh harrerehu’l-fakīru’llâhi te‘âlâ Ahmed b. Mehmed el-müvellâ 
hâlâ bi medîne-i Kostantıniyye -ufiye anhâ-.
Mahmiye-i İstanbul’da vâki‘ merhûme Muhsine Hâtun vakfına hâlâ berât-ı 
sultânî ile mütevellî olan Abdülbâkī b.  Abdullah nâm kimesne meclis-i şer‘-i 
şerîfde sâbıkan vakf-ı mezbûra mütevellî olan el-Hâc Osman Bey b.  Abdullah 
mahzarında ikrâr ve takrîr-i kelâm edip mezbûr el-Hâc Osman Bey târih-i kitâb 
gurresine gelince vakf-ı mezbûra mütevellî iken malın bi şarti’r-rücû‘ vakfın 
ta‘mîrine ber mûceb-i defter sarf eylediği hesâb olunup seksen bin akçe harc ve 
masraf ettiği zâhir ve mütebeyyin olmağla meblağ-ı mezbûrdan on dokuz bin 
akçesi istîfâ ve mâ‘adâsı vakfa teberru‘ ettikden sonra mâl-ı vakıfdan yedinde 
zâhir olan nakid yedi yüz riyâlî guruşu tevliyyetim hasebiyle tamâmen ahz u 
kabz edip ve mâl-ı vakıfdan kâtib-i vakıf olan es-Seyyid Ali Efendi zimmetin-
de olan otuz yedi buçuk guruş ve duvarcı zimmî zimmetinde olan on iki buçuk 
riyâlî guruşu dahi mezbûrândan ba‘de’l-ihâle tevliyyetin kabûl eyledim ba‘de’l-
yevm vakf-ı mezbûrun asl-ı mâlından ve gallesinden mezbûr el-Hâc Osman 
Bey yedinde ve zimmetinde bir akçe ve bir habbe bâkī kalmamışdır dedikde 
gıbbe’t-tasdîki’l-vicâhî mâ vaka‘a bi’t-taleb ketb olundu.
Hurrire fi’l-yevmi’s-sânî ve’l-ışrîn min Recebi’l-ferd li sene semân ve mi’e ve 
elf.
Şuhûdü’l-hâl: es-Seyyid Şeyhî Efendi b.  es-Seyyid Mirza el-hatîb, Mehmed 
Efendi b. Sefer el-İmâm, Mehmed Çelebi b. Mustafa el-Müezzin, Hüseyin Çelebi 
b. İsmail müezzin-i sânî, Halil Efendi b. ( ) el-câbi, es-Seyyid Ali Efendi b. Seyyid 
Mehmed, el-Hâc İbrahim b.  İsmail, Ahmed b. Mustafa …cı?, eş-Şeyh Mehmed 
Efendi ve gayruhüm.









1302 [147a-2] Osman Çelebi b. Arslan’ın vakıf arsa üzerine yaptırdığı 
keresteci dükkânının keşfi
El-emrü hasbemâ hurrire fîhi nemekahu’l-fakīr ileyhi Sübhânehû ve te‘âlâ
Ali b. İbrahim el-me’mûr bi’l-keşfî min kıbeli men lehü’l-emr -ufiye anhümâ-.
Mahmiye-i Kostantıniyye’de el-Hâc İsâ mahallesinde sâkin işbu bâ‘isü’l-kitâb 
Osman Çelebi b. Arslan nâm kimesne meclis-i şer‘de takrîr ve ta‘bîr ani’l-merâm 
edip mahalle-i mezbûrede vâki‘ bir tarafdan cidâr-ı hısn ve bir tarafdan Haçik 
v. Toros nâm Ermeni mülkü ve bir tarafdan Çizmeci Murad v.  (  ) nâm Ermeni 
mülkü ve bir tarafdan tarîk-i âma müntehî arsanın bennâ zirâ‘ıyla tûlen on bir 
zirâ‘ ve arzen altı zirâ‘ olup beher sene altmışar akçe mukāta‘a ile taraf-ı mîrîden 
Mustafa Ağa nâm kimesne ahz u kabz edip ve bir mikdârını babam ile karında-
şım Mehmed Efendi’den alıp ve yine tûlen ve arzen altışar zirâ‘ olup beher yevm 
üç akçe icâre ile Gāzi Ali Paşa vakfının mütevellîsi olan İbrahim nâm kimesne 
bana tefvîz ve ferâğ edip ben dahi mukābele-i ferâğda üç yüz esedî guruş ve-
rip mezbûr İbrahim vakf-ı mezbûr için meblağ-ı mezbûru ba‘de’l-ahz zikr olu-
nan arsanın üzerine ben dahi kendi malım ile tabaka-i ulyâda dört bâb oda ve 
tabaka-i vustâda bir matbah ( ) ve tabaka-i süflîde bir keresteci dükkânı binâ ey-
ledim idi. Üzerine varılıp ber mûceb-i şer‘ tahmîn olunmak matlûbumdur dedik-
de kıbel-i şer‘den Mevlânâ Cafer Efendi irsâl olunup ol dahi Hâssa mi‘mârlardan 
Devlet Halîfe ve zeyl-i kitâbda mastûrü’l-esâmî müslimîn ile mahall-i mezbûre 
varıp mi‘mâr-ı merkūm mütevellî-i mezbûr İbrahim ile merkūm Mustafa Ağa 
mahzarlarında ba‘de’l-keşf ve’n-nazar, fi’l-vâki‘ vakf-ı mezbûrun nukzundan bir 
şey olmayıp toprağına dahi vaz‘-ı yed etmeyip cümle kendi malıyla binâ eyle-
diği mezbûr Osman Çelebi’nin zimmetinde olmağın ber vech-i meşrûh binâ 
olunan odaların ve sâirin kereste ve üstâdiyye ve mühimmâtı ancak üç yüz elli 
bin akçe ile hâsıl olur, andan eksik olmaz deyû tahmîn-i sahîh ile tahmîn edip 
mezbûr mi‘mâr ile sâir vukūfu olan kimesneler dahi haber verdiklerinden son-
ra gıbbe’t-tasdîki’ş-şer‘î vâki‘ hâli Mevlânâ-yı mezbûr mahallinde tahrîr, ba‘dehû 
meclis-i şer‘-i şerîfe gelip ihbâr etmeğin mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr sene ihdâ ve sittîn ve elf.
Şuhûdü’l-hâl: Osman Efendizâde Mehmed Efendi el-İmâm, Süleyman Beşe 
el-Mübâşir, Halil Çelebi el-bakkal, Mehmed Çelebi Yedekçi, Hüseyin Çelebi, Ali 
Beşe kethüdâ.

1303 [147a-3, Arapça] Ahmed Çelebi b. Mehmed Efendi’nin Rus asıllı 
kölesini azat ettiği
Mahmiye-i Kostantıniyye mahallâtından Esirci Kemal mahallesinde sâkin 
olan fahrü’l-emâsil ve’l-ekârim câmi‘ü’l-mehâsin ve’l-mekârim Ahmed Çelebi 
b. Mehmed Efendi, meclis-i şer‘-i şerîf ve mahfil-i dîn-i münîfde kendisine rık-
kıyyetini mu‘terif olan, açık kaşlı, orta boylu, Rusiyyü’l-asl, hâmil-i hâze’l-kitâb 
Siyavuş b. Abdullah nâm abd-i memlûkünü hasbeten lillâhi’l-azîm ve taleben li 
merzâti’r-Rabbi’r-rahîm âzâd ve tahrîr ettiğini ikrâr ve i‘tirâf  etti. Abd-i mezbûr, 
ahrâr-i asliyyîn-i mükellefînden hür bir kimesne oldu. Üzerinde efendisinin sa-
hib olduğu velâ hakkından başka kimesnenin bir hakkı kalmadı.
Cerâ zâlike ve hurrire fi’l-yevmi’l-ışrîn min Muharremi’l-harâm sene isney ve 
seb‘în ve elf.
Şuhûdü’l-hâl: Fahrü’l-akrân Ömer Ağa b.  Müeyyed el-Cündî fahrü’l-
müderrisîn Hasan Efendi b.  Veli el-Müderris?, fahrü’l-kuzât İbrahim Efendi 
b. Veli el-Müderris?, fahrü’l-akrân Mustafa Efendi eş-şehîr bi Kurt Çelebi, Meh-
med Halîfe b. İsâ Halîfe el-hâfız, Ahmed Bey b. Yusuf el-Cündî Mehmed Çele-
bi b. Ali, Halil Çelebi b. Bayram, Mehmed Çelebi b. Veli el-Müderris?, Ahmed 
Çelebi b.  Nasûh el-İmâm bi mahalle-i mezbûre, fahrü’l-müderrisîn Ahmed 
Efendi el-Müderris, Mehmed Çelebi b. Mustafa ve gayruhüm mine’l-hâzırîn

1304 [147b-1] Kasım Ağa Vakfı mütevellîyeliğinin Beyhan Hâtun’da olduğu
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn 
el-muhtas bi mezîdi inâyeti’l-meliki’l-mu‘în Mevlânâ İstanbul kadısı -zîdet 
fezâilühû- tevkī‘-i refî‘-i hümâyûn vâsıl olıcak ma‘lûm ola ki müteveffâ Ka-
sım Ağa’nın kızı dârende-i fermân-ı hümâyûn Beyhan nâm hâtun dergâh-ı 
mu‘allâma gelip vâkıf-ı mezbûrun aslah evlâdından olup İstanbul’da vâki‘ Ka-
sım Ağa binâ eylediği çeşme evkāfının yevmî iki akçe ile vazîfe ile evlâdı ve 
meşrûtiyyet üzre mütevellîsi iken, hemşîresi (  ) nâm hâtun alıp dahl etmek-
le mezbûra def ‘ olunup tevliyyet-i mezbûr ber mûceb-i şart-ı vâkıf kendi-
ye ibkā mukarrer kılınıp, mâliye tarafından berât-ı şerîfim verilmekle elin-
de olan mâliye berâtı mûcebince zabt ettirilmek bâbında inâyet ricâ etme-
ğin elinde olan mâliye berâtı mûcebince zabt ettirilmek emrim olmuşdur 
buyurdum ki emrim üzre tevliyyet-i mezbûru mezkûre hâtun elinde olan 
berâtı mûcebince şart-ı vâkıf üzre kemâ-kân zabt ve tasarruf ettirip min ba‘d 
hemşîresi mezbûreyi ve taraf-ı âhardan bir ferdi dahl ve ta‘arruz ettirmeye-
sin ve dahl edip hizmeti mukābelesinde kendiye âid olan nesnesin almışlar ise 
ba‘des-sübût hükm edip geri bî-kusûr alıveresin, şöyle bilesin alâmet-i şerîfe 
i‘timâd kılasın.
Tahrîren fî evâhiri şehri Ramazâni’l-mübârek sene 1073.
Be-makām-ı Edirne el-mahrûse.









1305 [147b-2] Kasım Ağa Vakfı mütevellîyeliği için Beyhan 
Hâtun’a berat verildiği
Nişân-ı şerîf-i âlî-şân-ı sâmî-mekân-ı sultânî ve tuğrâ-yı garrâ-yı cihân-sitân-ı 
hâkānî hükmü oldur ki aslah-ı evlâddan olup mahmiye-i İstanbul’da Kasım Ağa 
binâ eylediği çeşme evkāfına yevmî iki akçe vazîfe ile mütevellîye olan işbu râfi‘-i 
tevkī‘-i refî‘ü’ş-şân-ı şehriyârî Beyhan nâm hâtun evlâdiyyet ve meşrûtiyyet üzre 
mutasarrıfe iken, hemşîresi (  ) nâm hâtun bî-vech alıp gadr etmeyle ref ‘ olunup 
ber mûceb-i şart-ı vâkıf geri kendiye ibkā ve mukarrer kılınmak bâbında inâyet 
ricâ eylemeğin, hakkında mezîd-i inâyet-i pâdişâhânem vücûda getirip ru’ûs-ı 
hümâyûnum sûreti mûcebince bin yetmiş üç Ramazân’ının on beşinci gününden 
ibkā ve mukarrer edip bu berât-ı hümâyûnu verdim ve buyurdum ki mezbûre 
Beyhan Hâtun ber mûceb-i şart-ı vâkıf kemâ-kân mütevellîye olup hizmet-i 
lâzımesin mer‘î ve mü’eddâ kıldıkdan sonra bundan evvel ne vechile zabt edegel-
miş ise geri ol minvâl üzre yevmî iki akçe vazîfesin evkāf-ı mezbûre mahsûlünden 
alıp mutasarrıf ola, ol bâbda def ‘ olunan hemşîresi (  ) hâtun ve âhardan bir ferd 
dahl u ta‘arruz kılmaya, şöyle bileler alâmet-i şerîfe i‘timâd kılalar.
Fi’l-yevmi’s-sânî aşer min şehri Ramazâni’l-mübârek sene 1073.
Be-makām-ı Edirne el-mahrûse.

1306 [147b-3] Yorgo ile Mirkelamoğlu arasındaki alacak davasının Edirne 
Divanı’nda görülmesi
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn 
el-muhtas bi mezîdi inâyeti’l-meliki’l-mu‘în Mevlânâ İstanbul kadısı -zîdet 
fezâilühû-’ya tevkī‘-i refî‘-i hümâyûn vâsıl olıcak ma‘lûm ola ki Hâssa sögiler-
den? Yorgo nâm zimmî dergâh-ı mu‘allâma arzuhâl edip mahrûse-i mezbûre 
sâkinlerinden olup Mîrkelâm oğlu demekle ma‘rûf kimesne ile otuz seneden 
mütecâviz kazâ-i mezbûrda sâkin olmağla bu âna gelinceye değin bundan bir 
şey da‘vâ etmeyip ve mezbûra şer‘an deyni yok iken hâliyâ bundan altı bin 
yüz guruşu da‘vâ ve taleb edip bi’l-fi‘l Âsitâne-i sa‘âdet’imde düstûr-ı mükerrem 
müşîr-i müfahham nizâmü’l-âlem vezîrim ve kāimmakāmım olan İsmail Paşa 
-edâmallâhu te‘âlâ iclâlehû-nun huzûrlarında mürâfa‘a-i şer‘î-i şerîf oldukların-
da otuz iki yıllık da‘vâ olmak ma‘raz-ı şirret? olduğu zâhir ve nümâyân olmağ-
la şer‘an cevâb verilip ba‘dehû mezbûr zimmî matbah-ı âmirem hizmetinde ol-
mağla bu cânibe geldikde ol cânibde evi mühürlenip ziyâde zulm ve te‘addî ol-
duğun bildirip emr-i şerîfim ricâ etmeğin mezbûr zimmî hâliyâ Edirne’de ol-
mağla ma‘rifet-i şer‘le hânesi açılıp hasm-ı merkūm [ile] Dîvân-ı Edirne’ye 
mürâfa‘aya havâle olunmak bâbında fermân-ı âlî-şânım sâdır olmuşdur buyur-
dum ki kāimmakāmım adamlarından olan kıdvetü’l-emâsil ve’l-akrân Mehmed 
-zîde kadruhû- hükm-i şerîf-i vâcibü’l-ittibâ‘ımla vusûl buldukda, bu bâbda 
sâdır olan fermân-ı celîlü’l-kadrim mûcebince amel edip dahi bir def ‘a şer‘le 
görülüp fasl olmuş değil ise tamâm hak ve adl üzre tefahhus edip göresin, arz 
olunduğu üzre ise ol bâbda muktezâ-yı emr-i şer‘-i kavîmle amel edip dahi 
ma‘rifet-i şer‘le hânesi açılıp ve hasm-ı mezbûru Dîvân-ı Edirne’ye havâle eyle-
sin ki mezbûr gelip ahvâlleri Dîvân-ı hümâyûnumda şer‘le görülüp kimesneye 
zulm olmaya, şöyle bilesin alâmet-i şerîfe i‘timâd kılasın.
Tahrîren fî evâsıtı şehri Zilka‘deti’ş-şerîfe sene selâse ve seb‘în ve elf.
Be-makām-ı mahrûse-i Edirne.

1307 [147b-4] Mumcular kethüdâlığının Arslan’a tevcih edildiği
Kethüdâlık-ı mumcuyân der İstanbul
Emekdârlardan kıdvetü’l-emâsil ve’l-akrân Arslan -zîde kadruhû- mahal ve müs-
tahık olmağla zikr olunan mumcuyân kethüdâlığı mezkûra verilmek buyruldu.
Fî 20 Zâ [Zilka‘de] sene selâse ve seb‘în ve elf.

1308 [147b-5] Bakkallar pazarbaşılığının Mustafa’ya tevcih edildiği
Bâzârbaşılık-ı bakkalân der-İstanbul,
Emekdârlardan kıdvetü’l-emâsil ve’l-akrân Mustafa -zîde mecduhû- mahal ve 
müstahık olmağla verilmek buyruldu.
Fî 11 M[uharrem] sene erba‘a ve seb‘în ve elf.

1309 [147b-6] İstanbul muhzırbaşılığının tevcihi
Muhzırbaşılık-ı İstanbul,
Dergâh-ı mu‘allâm kapıcılarından ( ) bölükde ( ) akçe ulûfesi olan kıdvetü’l-emâsil 
ve’l-akrân ( ) -zîde kadruhû- mahal ve müstahık olmağla verilmek buyruldu.
Fî 10 Muharrem sene erba‘a ve seb‘în ve elf.

1310 [147b-7] İstanbul Çardak yiğitbaşılığının Hacı Beşir’e verilmesi
Yiğidbaşılık-ı Çardak-ı İstanbul,
Emekdârlardan kıdvetü’l-emâsil ve’l-akrân Hacı Beşir -zîde kadruhû- mahal ve 
müstahık olmağla verilmek buyruldu.
Fî 14 M[uharrem] sene erba‘a ve seb‘în ve elf.









1311 [147b-8] Çörekçiler kethüdâlığının Ömer’e tevcihi
Kethüdâlık-ı çörekçiyân,
Emekdârlardan kıdvetü’l-emâsil ve’l-akrân Ömer -zîde kadruhû- mahal ve müs-
tahık olmağla verilmek buyruldu.
Fî 14 M[uharrem] sene erba‘a ve seb‘în ve elf.

1312 [148a-1] İstanbul kadısının münasip olan camilerde pazartesi ve perşembe 
günleri zafer için toplu dualar yaptırması
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn el-muhtas 
bi mezîdi inâyeti’l-meliki’l-mu‘în Mevlânâ İstanbul kadısı -zîdet fezâilühû- 
tevkī‘-i refî‘-i hümâyûn vâsıl olıcak ma‘lûm ola ki Hak sübhânehû ve te‘âlâ celle 
celâlühû ve âmme nevâlühû hazretlerinin bir mûr-ı za‘îf ve bir abd-ı nâ-tuvân-ı 
nahîf olup feth ve teshîr-i kılâ‘ (…) kahr ve tedmîr-i e‘âdî-i dalâlet-nihâd emrin-
de kılıca dayanıp ve ne hod askerime i‘timâd eyleyip (…) ber muktezâ-yı fehvâ-
yı fe izâ azzemte fe tevekkel ale’llah ve ber muktezâ-yı mazmûn-ı nusret-ihtivâ-
yı ve mâ’n-nasru illâ min ındillâhi hazret-i rabbü’l-âlemîn -azzet esmâuhû-nun 
ulüvv-i inâyetine tevekkül ve i‘timâd ve server-i kâ’inât -aleyhi efdalü’s-salâtin 
mu‘cizât-ı kesîretü’l-berekâtına tevessül ve istinâd eyleyip (…) ve sâir sahâbe-i 
güzîn-i izzet-temkîn -rıdvânullâhi te‘âlâ aleyhim ecma‘în- ervâh-ı mukaddese-
lerinden istimdâd eylemek üzre ve câhidû fî sebîlillâhi hakka cihâdihî emrine 
imtisâlen küffâr-ı hâksâr üzerine asâkir-i nusret-şi‘âr irsâl olunmuşdur. Hazret-i 
fettâh-ı zü’l-metn tekaddeset âlâ’uhû ve tetâbe‘at na‘amâühû dergâhından ricâ 
olunur ki bu mekāsıd-ı celîlenin ibtidâsı mübârek ve meymûn ve intihâsı envâ‘-ı 
fütühât-ı cemîle-i mu‘allâsı ve makrûn olmuş ola, öyle olsa âdet-i kadîme üzre 
asâkir-i zafer-rehber ki feth ü nusrete ve küffâr-ı hâksârın zül ve nekbeti için her 
haftada iki gün cevâmi‘-i şerîfede ale’s-seher cemî‘ ulemâ ve sulehâ ve meşâyih ve 
fukarâ ve etfâl ve sıbyân ile cenâb-ı kibriyâ ve kâr-sâzdan tazarru‘ ve niyâz olun-
mak ehemm-i mühimmât-ı dîn ü devletden olmağın gerekdir ki hâliyâ asâkir-i 
zafer-encâm hudûd-ı memâlik-i küffâr-ı dûzah-karâra karîb mahalle dâhil ol-
mağla ve inşâ’allâhü  te‘âlâ mansûr ve muzaffer asâkir-i fevz-me’âsir avdet edin-
ce mahrûse-i mezbûrede münâsib olan cevâmi‘-i şerîfede mu‘tâd-ı kadîm üzre 
her hafta isneyn ve hâmis cemî‘ ulemâ ve sulehâ ve meşâyih ve etfâl ve sıbyân 
ile cem‘iyyet eyleyip ve sıbyânın başların açtırıp ricâ ve niyâz ettireler ve elle-
rin kaldırdıp dergâh-ı kādi’l-hâcâta envâ‘-ı huşû‘ ve inkıyâd ve esnâf-ı hudû‘ ve 
inkisâr ile tazarru‘ ve münâcât ve du‘â-yı icâbet-âyât ettireler. Ümiddir ki ulemâ 
ve sulehâ ve aceze ve fukarânın husûsan ism ve ma‘siyetden müberrâ olan etfâl 
ve sıbyânın ihlâs ve meskenete makrûn olan du‘â ve niyâzları berekâtıyla etrâf 
ve eknâfda olan küffâr-ı hâksâr ve sâir e‘âdî-i dîn ü devlet makhûr olup asâkir-i 
İslâm mansûr ve muzaffer olmak müyesser ve mukadder olmuş ola.
Tahrîren fî evâili Zilhicceti’ş-şerîfe li sene selâse ve seb‘în ve elf.
Be makām-ı Edirne el-mahrûse.
Vasale ileynâ fi’l-yevmi’l-hâmis min Zilhicce sene 1073.

1313 [148a-2] Meslek sahiplerinin verdikleri paranın kaçırıldığı ve İstanbul 
kadısınn aynı meblağı tahsil edip süratle orduya göndermesi
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, vârisü 
ulûmi’l-enbiyâ’i ve’l-mürselîn hüccetü’l-hakkı ale’l-halkı ecma‘în, el-muhtas 
bi mezîdi inâyeti’l-meliki’l-mu‘în İstanbul kadısı -zîde fezâilühû- tevkī‘-i refî‘-i 
hümâyûn vâsıl olıcak ma‘lûm ola ki bundan akdem bin yetmiş üç senesinde 
sefer-i hümâyûnum için İstanbul tarafından ihrâc ve rûz-ı Kasım’a değin edâ-i 
hizmet üzre ordu-yı hümâyûnuma irsâl ve orduculardan ehl-i hırefde olan Berber 
Ali [ve] üç bin beş yüz [akçe] alan Berber Hüseyin ve yine üç bin beş yüz akçe 
[alan] ( ) nâm kimesneler, rûz-ı Kasım gelmezden mukaddem itmâm-ı hizmet et-
meden bilâ-izin firâr eylemeleri ile mukaddemâ ehl-i hıref mâbeynlerinde ken-
dilerine edâ-i hizmet için verilen ol mikdâr akçeyi taraf-ı mîrîden tahsîl [ve] ber 
vech-i ta‘cîl ordu-yı hümâyûna irsâl ve teslîm-i hazîne ettirilmek fermânım ol-
muşdur. Buyurdum ki hükm-i şerîfimle vardıkda bu bâbda sâdır olan emrim üzre 
amel edip kat‘â te’hîr ve tevakkuf eylemeyip edâ-i hizmet etmeyip firâr ve rûz-ı 
Kasım’a değin ordu-yı hümâyûnda mezbûrların edâ-i hizmeti için ehl-i hırefden 
aldıkları ol mikdâr akçe taraf-ı mîrîden mu‘accel taleb ve tahsîl ettirip keseleyip 
ve mühürleyip mübâşir-i mezbûr ile ve mu‘temedün-aleyh âdemler ile ber vech-i 
ta‘cîl ordu-yı hümâyûnuma irsâl ve teslîm-i hazîne ettirip zimmetlerinde bir akçe 
bâkī kodurmayasın, şöyle bilesin alâmet-i şerîfe i‘timâd kılasın.
Hurrire fi’l-yevmi’s-sâbi‘ min Cemâziyelevvel sene erba‘a ve seb‘în ve elf.
Be-makām-ı medîne-i Belgrad.

1314 [148a-3] İstanbul ekmekçiler kethüdâlığının Mehmed Bey’e tevcih edildiği
Kethüdâlık-ı ekmekciyân-ı İstanbul,
Emekdârândan kıdvetü’l-emâsil ve’l-akrân Mehmed Bey -zîde kadruhû- mahal 
ve müstahık olmağla verilmek buyruldu.
Fî 17 C[emâziyelâhir] sene erba‘a ve seb‘în ve elf.









1315 [148b-1] Akseki mahallesi Avârız Vakfı eski mütevellîsi Hasan 
b. Mahmud’un zimmetini ibrâ ederek yeni mütevellî Yusuf ’a 
vakfı teslim ettiği
El-emrü hasbemâ hurrire-fîhi harrerehu efkarü’l-verâ ileyhi Sübhânehû te‘âlâ
Hamîd b.  Mustafa el-muhâsib bi medîne-i Kostantıniyye el-mahmiyye -gufire 
lehümâ-.
Mahmiye-i İstanbul mahallâtından Akseki mahallesi avârızına mevkūfe nukū-
dun bi’l-fi‘l mütevellîsi olan Yusuf Efendi talebi ile vakf-ı mezbûrun sâbıkan 
mütevellîsi olan işbu râfi‘ü’r-rakīm Hasan b.  Mahmud zamân-ı tevliyyeti 
olan bin yetmiş iki senesi Cemâziyelâhiresi gurresinden bin yetmiş üç se-
nesi Cemâziyelâhiri gāyetine gelince olan on bir aylık muhâsebesi görül-
dükde, mezbûr Hasan’ın asl-ı mâl-ı vakf-ı mezbûrdan (..?) yüz on bir akçe 
hesâbınca yedişer dirhem beş yüz riyâlî guruş ile on yedi bin akçe ve Topal 
Muslu (..?) mu‘accelesinden dahi hesâb-ı mezbûr üzre yüz yirmi guruş ve 
müeccelâtından dahi bin seksen akçe ve murâbahadan dokuz bin üç yüz elli 
akçe ki cem‘an doksan altı bin yüz seksen akçe makbûzu ve târih-i mezbûrda 
mahalle-i merkūmenin avârız ve sâir mesârif-i mu‘ayyenesine yedi bin altı 
yüz yetmiş akçe harc ve sarf olup bâkī seksen sekiz bin beş yüz on akçenin altı 
bin akçesi Gevher nâm hâtun zimmetinde olmağla mahallinden gösterip ve 
yine yüz onar akçe hesâbı üzre yedi yüz (..?) ile üç bin doksan akçe ki cem‘an 
seksen iki bin beş yüz on akçesini dahi der-kîse mütevellî-i mezbûr Yusuf 
Efendi’ye teslîm eyledikden sonra mezbûr Yusuf Efendi meclis-i şer‘-i hatîrde 
mezbûr Hasan mahzarında bi’t-tevliyye ikrâr ve takrîr-i kelâm edip mezbûr 
Hasan bâlâda zikr olunduğu üzre zamân-ı tevliyyetinde mesârifden mâ‘adâ 
zimmetinde zuhûr eden seksen sekiz bin beş yüz on akçenin vech-i muhar-
rer üzre altı bin akçesi Gevher hâtun zimmetinde olmağla mahallinden bana 
gösterip ve bâkī (..?) beş yüz on akçesini dahi nakid der-kîse teslîm ben dahi 
kabûl ve kabz ve tesellüm edip ol vechile mezbûr Hasan zimmetinde bir akçe 
ve bir habbe bâkī kalmadı dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’s-sâlis ve’l-ışrîn min Şevvâli’l-mükerrem sene selâse ve seb‘în ve elf.
Şuhûdü’l-hâl: el-Hâc İsmail b. Mehmed Efendi, Mehmed Ağa b. Sefer, Ali Çavuş 
b. Ramazan, Mehmed Çelebi b. Ali, Mustafa b. Hasan, Receb b. Murad, Tevekkül? 
b. Murad.









1316 [148b-2] Vâlide Sultan Camii başhalifesi Dimitri’ye Eflak ve Boğdan 
beyleri tarafından günlük ikişer vakıyye et verilmesi
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, vârisü 
ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, el-muhtas bi 
mezîdi inâyeti’l-meliki’l-mu‘în Mevlânâ İstanbul efendisi -zîdet fazluhû- tevkī‘-i 
refî‘-i hümâyûn vâsıl olıcak ma‘lûm ola ki Dimitri nâm zimmî Dersaâdet’ime 
arzuhâl edip seyyidetü’l-muhadderât tâcü’l-mestûrât zâtü’l-izzü ve’s-sa‘âdet 
Vâlide Sultân -dâmet ismetühâ-’nın müceddeden binâ eylediği câmi‘-i şerîfin 
baş halîfesi olup kubbesi tamâm oldukda, hizmetim mukābelesinde Boğdan 
Beyi tarafından yevmî iki vakıyye et ve Eflak beyi tarafından iki vakıyye et ve-
rilmek bâbında emr-i şerîfim verilmek ricâ ederim deyû bildirdiği ecilden, imdi 
vech-i meşrûh üzre ikişer vakıyye et verilmek emr edip buyurdum ki hükm-i 
şerîfim vardıkda bu bâbda sâdır olan emrim üzre amel edip dahi mezbûr 
zimmîye vech-i meşrûh üzre hizmeti mukābelesinde Eflak ve Boğdan beyleri 
tarafından yevmî ikişer vakıyye et ta‘yîn olmağla hizmeti mukābelesinde vech-i 
meşrûh üzre ta‘yîn olunan ikişer vakıyye etin âdemlerinden alıverip te‘allül ve 
nizâ‘ ettirmeyesin, şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sâdis min şehri Zilhicceti’ş-şer‘iyye sene selâse ve seb‘în ve elf.
Be-makām-ı Kostantıniyye el-mahrûse.

1317 [148b-3] Uyvar Kalesi’nin fethi sebebiyle yedi gün ve yedi gece 
şenlik yapılması
Fazîletlü İstanbul Efendisi hazretleri bi hamdillâhi meliki’l-müte‘âl Uyvar kal‘ası 
feth ü teshîri müyesser olmağla yedi gün ve yedi gece şehîr donanması oluna 
deyû emr-i şerîf ve hatt-ı hümâyûn-ı sa‘âdet-makrûn vârid olmağla gerekdir ki 
şehr-i Kostantıniyye’de vâki‘ çarşı ve bâzârlarımda vâki‘ olan dekâkîn ve evler 
kapıları donandurup yedi gün ve yedi gece donanma ettirip hatt-ı hümâyûn ve 
emr-i şerîf mûcebince devâm-ı ömr ü devlet-i pâdişâhîye du‘âya iştigāl göstereler.
Fî 16 Câ [Cemâziyelevvel] sene 1074.

1318 [148b-4] Evlerdeki bacaların temizletilmesine ve bekçilerin yatsıdan sabaha 
kadar mahalleyi dolaşmalarına mahalle imamlarının çok dikkat etmesi
Fazîletlü İstanbul Efendisi hazretleri
Mahmiye-i mezbûrede vâki‘ imâmlara şöyle tenbîh ve te’kîd eyleyesiz ki fi’l-
cümle mahalleleri olan evlerin ocaklarını ashâbına tathîr ettirip ve sabâha de-
ğin pâsbânları gezdirip muhkem hıfz üzre olalar şöyle ki mahallelerin bekçileri 
ba‘de’l-işâ sabâha değin mahalleleri dolaşıp tekayyüd edip şakī ve haramzâdeye 
rast gelirse ahz edip huzûruma getireler. İmdi şöyle ki her kangı imâmın mahal-
lesinde vâki‘ hânelerin ocakları tathîr olmayıp el-iyâzü billâh âteşten bir zarar 
isâbet ederse, aslâ ve kat‘â bir vechile özür ve cevâbları makbûl olmayıp vebâlleri 
kendi boyunlarına olsun, haklarından gelinir ana göre her ne ise basîret üzre 
olup mahallesi sabâha değin bekçilerine bekletip ve ocaklarını tathîr eyleyip 
pâk edeler deyû tenbîh birle buyruldu.
Fî 29 ( ) sene 1074.

1319 [148b-5] Bakkallar pazarbaşılığının Ali’ye tevcih edildiği
Bâzârbaşılık-ı bakkalân der-İstanbul,
Emekdârlardan kıdvetü’l-emâsil ve’l-akrân Ali -zîde kadruhû- mahal ve müsta-
hık olmağla verilmek buyruldu.
Fî gurreti Cemâziyelâhir sene erba‘a ve seb‘în ve elf.

1320 [149a-1] Fâtih Camii süpürgecisinin bulduğu sandıktaki eşyanın defteri
Defter oldur ki
Mahmiye-i İstanbul’da Sultân Mehmed Hân -tâbe serâhu- hazretlerinin câmi‘-i 
şerîfi ferrâşı olan Hasan Halîfe b. Abdullah, Karadeniz cânibinde olan kenîf lerden 
dördüncü kenîfde tahta sandık ile bulup ba‘dehû sâhibi zuhûr eyledikde sâhibine 
verilmek için re’y-i hâkimü’ş-şer‘ ile yedinde ibkā olunan eşyâdır ki zikr olunur.
Fi’l-yevmi’s-sâbi‘ mine’l-Muharrem sene erba‘a ve seb‘în ve elf.
Köhne makrama aded 5, Köhne demir kantariye aded 1, Köhne berata aded 2, 
Köhne kalpak
aded 2, Köhne kelle-pûş aded 1, Kara kınlı bıçak aded 1, Küçük kantar aded 
1, Keser ma‘a burgu aded 1, Destere aded 1, Tırmık aded 1, Sagīr destere aded 
1, Çekiç aded 1, Kilid aded 3, Kevgir nihâle aded 2, Kanca aded 1, Demir kazık 
aded 3, Demir çengel aded 3, Burgu aded 1, Mum mikrâzı aded 1, Kırmızı köh-
ne papuç aded 1, Ustura aded 1, Sagīr bıçak aded 1, Çakı aded 1.

1321 [149a-2] Uyvar Kalesi ve diğerlerinin ele geçirilmesiyle uğraşan 
orduya acele olarak bakırcı, kalaycı vs. sanat ehlinden bir topluluğun 
gönderilmesi hususunda padişahın emri
Akzâ kuzâti’l-müslimîn evlâ vülâti’l-muvahhidîn ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, 
el-muhtas bi mezîdi inâyeti’l-meliki’l-mu‘în Mevlânâ İstanbul kadısı -zîde 
fezâilühû- tevkī‘-i refî‘-i hümâyûn vâsıl olıcak ma‘lûm ola ki işbu sâl-i ferhûnde-
fâlde bi inâyetillâhi te‘âlâ hısn-ı metîn olan Uyvar kal‘ası ve tevâbi‘-i kılâ‘ı kab-
zı tasarrufa getirilip lâkin inşâ’allâhü  te‘âlâ evvel-i bahâr-ı huceste-âsârda 
bakiyye-i süyûf olan adüvden intikām almak ve bilâd-ı İslâmiye’ye karîb küffâr-ı 
dûzah-karâr yedlerinde olan kal‘aları kal‘ ve kam‘ eylemek niyeti ile sefer-i 
hümâyûnum kemâ-kân mukarrer ve muhakkak olmağla düstûr-ı ekrem müşîr-i 
efhâm nizâmü’l-âlem nâzım-ı menâzımü’l-ümem vezîr-i a‘zam ve serdâr-ı ekre-
mim Ahmed Paşa -edâmallâhu te‘âlâ iclâlehû- ile sefer-i hümâyûnuma me’mûr 
olan asâkir-i zafer-encâmım için mükemmel ordu ihrâcı ve vakt ve zamânıyla 
gelip erişmesi ehem umûrdan olduğu ecilden, imdi mahrûse-i İstanbul’da vâki‘ 
ehl-i hıref tâifesinin her birinden kānûn-ı kadîm üzre mükemmel ordu ihrâcı ve 
defter edip defter ile tamâmen ber vech-i ta‘cîl mahrûse-i Belgrad’a irsâl ve vakt 
ve zamânıyla teslîm ettirmeniz bâbında fermân-ı âlî-şânım sâdır olmuşdur bu-
yurdum ki hükm-i şerîfimle ( ) vardıkda, bu bâbda sâdır olan emrim üzre amel 
edip kat‘â te’hîr ve tevakkuf eylemeyip vech-i meşrûh üzre mahrûse-i İstanbul’da 
olan ehl-i hıref tâifesinin kānûn-ı kadîm üzre her birinden mükemmel ordu 
ihrâc ve defter edip defteri ile tamâmen ber vech-i ta‘cîl Belgrad’a irsâl ve vakt 
ü zamânıyla ordu-yı hümâyûnuma teslîm ettirip zinhâr ihmâl ve müsâhele ey-
leyemeyesin. el-hâsıl ordu husûsu asâkir-i İslâm’ın ziyâde ehemmindendir ana 
göre mukayyed olup ve sâire kıyâs olunmayıp fermânım üzre aynıyla mükem-
mel ordu ihrâc ve ordu ashâbın ism ü resmleri ve me’mûr oldukları hizmetle-
ri ile ve sâkin oldukları mahallâtıyla defter edip ve defteri imzâlayıp ve mühür-
leyip ma‘an ordu-yı hümâyûnuma irsâl ve evvel-i bahârda hâzır ve amâde etti-
rip itmâm-ı hizmet-i bezl-i makdûr ve sa‘y-i nâ-mahsûr eyleyesin ve geçen sene 
ordu-yı hümâyûnumda kalaycı ve bakır evânî eşedd[i-i ihtiyâc], ehl-i hıref kıllet 
üzre olup ordu-yı hümâyûnuma müzâyaka çekdirilmeye, bu sene kalaycı ve ba-
kırcı hırfetini dahi müstevfî ihrâc ve ma‘an yollayıp ehem-i ihtimâmda dakīka 
fevt eylemeyesin, şöyle bilesin alâmet-i şerîfe i‘timâd kılasın.
Tahrîren fi’l-yevmi’l-hâmis aşer min Cemâziyelevvel sene erba‘a ve seb‘în ve elf.
Be-makarr-ı mahrûse-i Belgrad

1322 [149a-3] İstanbul muhzırbaşılığının Mehmed’e tevcih edildiği
Muhzırbaşılık-ı İstanbul,
Dergâh-ı âlî -dâme merci‘an li’l-e‘âlî- bevvâblarından olup on ikinci bölükde 
yevmî yirmi bir akçe ulûfesi olan kıdvetü’l-emâsil ve’l-akrân Mehmed -zîde 
kadruhû- mahal ve müstahık olmağla verilmek buyruldu.
Fî 22 C[emâziyelâhir] sene erba‘a seb‘în ve elf.









1323 [149b-1] Arakil v. Bogos’un borçlusu Gozavaz’ı zindandan çıkarttığı
Vâlide Sultân Hân’ında sâkin Acem tâifesinden Arakil v.  Bogos nâm Ermeni 
meclis-i şer‘de Gozavaz nâm Ermeni’de kırk beş guruş bir rub‘ hakkım var idi, 
zindana komuş idim, ıtlâk eyledim dedikde kayd şüd.

1324 [149b-2] Fâtıma bt. Ali ile Hümâ bt. Abdülkadir’in Yahya’dan intikal eden 
atlar davasında sulh oldukları
Fâtıma bt.  Ali nâm hâtun mahfil-i kazâda, Hümâ bt.  Abdülkādir mahzarında, 
bundan akdem fevt olan Yahya’dan intikāl eden esbânı elli akçeye sulh olundu-
ğu kayd şüd.

1325 [149b-3] Andriye v. Hırdık’ın borçlusu el-Hâc Fethullah’ın hapisten 
salıverilmesi talebi
Macuncu’da uncu tâifesinden Andriye v. Hırdık mahfil-i kazâda, sicn-i sultânîde 
haps olan el-Hâc Fethullah nâm kimesnede iki bin sekiz yüz akçe hakkım var 
idi, ıtlâk olunsun dediğini kayd şüd.
İstanbul 12 nolu sicil.indd   966İstanbul 12 nolu sicil.indd   966 01.06.2011   18:49:4701.06.2011   18:49:47