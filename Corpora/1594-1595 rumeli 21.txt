



1 [1b-1, Arapça] Rumeli Kazaskeri ve Şeyhülislâm Zekeriya Efendi b. Bayram’ın 
vakfiyesi / 45

2 [7b-1, Arapça] İbrahim b. Mehmed’in, muhallefâtına el konulan yaya el-Hâc 
Mustafa b. İbrahim’in vârisi olduğu / 52

3 [7b-2, Arapça] Mehmed b. Abdi’nin kölesini âzat ettiği / 53

4 [7b-3, Arapça] Ahmed b. Abdullah’ın, muhallefâtına el konulan Mehmed Bey 
b. Abdullah’ın kardeşi ve vârisi olduğu / 53

5 [8a-1] Mehmed Bey’in istiğlâl yoluyla sattığı evden kalan borcunu vakfa 
ödemesi / 54

6 [8a-2] Ahyolu kadısı Kaya Efendi’nin cizye memuru ve kâtibinden haksız yere 
para almadığı / 54

7 [8a-3, Arapça] Mahmud Çavuş, Ömer Çavuş ve İbrahim Çelebi’nin, 
muhallefâtına el konulan âzatlı köle Aydın b. Abdullah’ın oğulları ve 
mirasçıları olduğu / 55

8 [8a-4, Arapça] Mahmud b. Abdullah’ın ödünçten Cafer 
b. Hızır’da alacağı olduğu / 55

9 [8b-1] Yeniçeri zümresinden Ahmed Bey b. Abdullah’ın nakit vakfiyesi / 56

10 [9b-1] Müderris Şah Mehmed Çelebi’nin oğlu Mustafa’nın vakıf mütevellisi 
Abdülkerim’den alacağını alması / 60

11 [9b-2, Arapça] İbrahim b. Mehmed’in, muhallefâtına el konulan yaya el-Hâc 
Mustafa b. İbrahim’in vârisi olduğu / 61









12 [9b-3, Arapça] Mehmed Çavuş b. Habib’in evini bey‘ bi’l-vefâ ile Seyyid 
Mehmed b. Mustafa’ya sattığı / 62

13 [10a-1] Mehmed Çavuş’un Seyyid Mehmed’e olan borcuna karşılık evini bey‘ 
bi’l-vefâ ile satışı / 62

14 [10a-2, Arapça] el-Hâc Memi b. el-Hâc Nebi Han’ın, muhallefâtına el konulan 
el-Hâc İbrahim b. el-Hâc Nebi Han’ın kardeşi ve vârisi olduğu / 63

15 [10b-1, Arapça] Kaçak kölenin sahibine iadesi / 64

16 [10b-2, Arapça] Memi b. Hasan’ın Bâli Subaşı b. Hasan’ı vekil ettiği / 64

17 [10b-3, Arapça] Muhallefâtı zaptedilen Hızır Çavuş b. Yakub’un Sinan Ağa 
b. Ali Vakfı’ndan ödünç aldığı / 64

18 [10b-4, Arapça] Ahmed Bey b. Abdullah’ın, muhallefâtı zaptedilen Hızır 
Çavuş b. Yakub’da ödünçten alacağı olduğu / 65

19 [11a-1, Arapça] Muhallefâtı karısı tarafından zaptedilen Mevlânâ Abdülbâki 
Efendi b. Ali’nin diğer mirasçılarının da hak sahibi olduğu / 65

20 [11a-2, Arapça] Haydar Bey b. Abdullah’ın evini vakfettiği / 66

21 [11b-1] Hasan Reis’in Baba Mehmed Çelebi b. Mahmud’a açtığı alacak 
davasından vazgeçmesi / 68

22 [11b-2] Hasan Reis’in Hasan b. Abdurrahman’a açtığı alacak davasından 
vazgeçmesi / 69

23 [12a-1] Baba Mehmed Çelebi’nin Hasan Reis’te olan alacağını 
tahsil etmesi / 69

24 [12a-2] Mütevelli Ferruh Bey’in Çavuş Hüseyin Ağa’dan mukātaa gelirini 
tahsil ettiği / 70

25 [12a-3] Hüseyin b. Hasan’ın Hüseyin Ağa Vakfı’na ait dükkânı kiralaması / 70

26 [12a-4, Arapça] Mimarbaşı Davud Ağa b. Abdülmennân’ın Kıbrıs asıllı 
kölesini âzat ettiği / 71

27 [12b-1, Arapça] Mustafa b. Seydi’nin, muhallefâtı beytülmâlce zaptedilen 
Seydi b. el-Hâc Hamza’nın oğlu ve vârisi olduğu / 71

28 [12b-2, Arapça] Mustafa Kethüdâ b. Ferhad Bey’in evini karısı Rahime 
Hanım bt. Kasım Paşa’ya sattığı / 72

29 [13a-1] Büzürg Ağa diye bilinen Abdurrahman b. Mustafa’nın vakfiyesi / 73

30 [14a-1, Arapça] Hacı Alâeddin b. el-Hâc Murad’ın emlâk ve para 
vakfiyesi / 77









31 [15a-1] Salamon v. Miho’nun Keyvan b. Abdullah’a borcunu ödemesi / 80

32 [15b-1] Yeniçerilerden Pervane’nin Samsat sancak beyi Fazlullah 
Bey’de olan alacağına karşılık rehin verilen eşya ve evin satılıp 
borcun bir kısmının karşılandığı / 80

33 [15b-2] Gümrük Emini Cevheri Süleyman’dan mevâcib için akçe talebi / 81

34 [16a-1, Arapça] Hâkime bt. Behrâm Bey’in, evini istiğlâl yoluyla Mustafa 
b. Mehmed ve Rânâ bt. Abdullah’a sattığı / 81

35 [16a-2, Arapça] Ahmed b. Sedef ve Mehmed b. Bahşâyiş’in Rus asıllı 
câriyelerini âzat ettikleri / 82

36 [16a-3, Arapça] Ahmed Ağa b. Abdülmennân’ın kölesini âzat ettiği / 82

37 [16b-1] el-Hâc Ahmed b. el-Hâc Nâsırüddin’in para vakfı / 82

38 [17a-1] Müderris Abdürrahim b. Pîrî’nin eşyalarını gasbetmekle suçlanan 
Kalender Çavuş’un eşyaları teslim ettiğine dair iddiasını ispat için 
kendisine süre verildiği / 84

39 [17a-2, Arapça] Kadı Ali b. Ramazan’ın ödünçten dolayı Mustafa 
b. Pîrî’ye borcu olduğu / 85

40 [17b-1, Arapça] Muhallefâtına beytülmâlce el konulan yaya 
Yusuf b. Abdullah’ın evinin müzayede ile Seyyid Hasan b. Seyyid 
Mehmed’e satıldığı / 85

41 [17b-2] Cebeci Hüseyin Bey’in Nuh Mehmed Bey b. Ahmed Paşa’ya sattığı 
incinin bedelinin borcuyla ilişkisi olduğu / 86

42 [18a-1] Muhsine bt. İsa’nın vefat eden zevci Abdurrahman b. Şem‘î’nin 
vakfından kendisine ayrılan tahsisatı aldığı / 86

43 [18a-2] Davud Paşa evkafına ait bahçenin kiracısı Şeyh Ali Kâmilî’nin vakfa 
kira vermeyip bahçeyi harap ettiği / 87

44 [18b-1] el-Hâc Mahmud b. Ahmed’in el-Hâc Mustafa b. Ali’den alacaklı 
olduğu iddiasını ispatlayamadığı / 88

45 [18b-2, Arapça] Ahmed Bey b. Ferhad’ın ödünçten dolayı Abdi Ağa 
b. Abdülmennân’a borcu olduğu / 88

46 [18b-3, Arapça] Mehmed Bey b. Veli’nin Rus asıllı câriyesini âzat ettiği / 89

47 [19a-1] Sipahi Mehmed b. Hamid’in adamlarıyla Himmet b. el-Hâc İbrahim’in 
müvekkili adına tahsile çalıştığı alacaklara zor kullanarak el koyması / 89

48 [19a-2] el-Hâc Ahmed b. Mustafa’nın Hüseyin b. Zekeriya’nın evini basarak 
kendisine zulmettiği iddiasının ispatlanamadığı / 90









49 [19a-3] el-Hâc Ahmed b. Mustafa’nın Hüseyin b. Zekeriya’da alacağı olduğu 
iddiasının ispatlanamadığı / 91

50 [19a-4] Haydar Paşa evkafına borçlu olarak vefat eden Mustafa’nın borcunun 
muhallefâtından tahsili / 91

51 [19b-1, Arapça] Muhallefâtına beytülmâlce el konulan yaya Mustafa 
b. Abdullah’ın bağının müzayede ile Ali Ağa b. Abdülmennân’a 
satıldığı / 92

52 [19b-2] Mehmed Çavuş’un vefat eden sakabaşı Ahmed Ağa’nın oğlundan satın 
aldığı ev ve tasarruf hakkını devraldığı tarlalar hususunda hak iddia eden 
Hüseyin Bey’in müdahalesinin önlenmesi / 92

53 [19b-3] Hurşid bt. Abdullah’ın hayattayken vakfettiği eve Keyvan 
b. Abdullah’ın müdahalesinin önlenmesi / 93

54 [20a-1, Arapça] Doğancılar zümresinden Mustafa Bey b. Abdüşşekûr’un on 
beş bin akçesini vakfettiği / 94

55 [20a-2, Arapça] Ahmed Ağa b. Abdülmennân’ın para vakfı tesis ettiği / 95

56 [20b-1] Ahmed Bey b. Abdullah’ın babasının evine giden karısı 
Fâtıma’yı geri alması / 96

57 [20b-2] Rukiye bt. Abdullah’ın boşandığı kocası Mahmud b. Hasan’dan 
alacaklarını tahsil ettiği / 97

58 [20b-3, Arapça] Rukiye bt. Abdullah’ın mehr-i müeccelini 
kocasına bağışladığı / 97

59 [20b-4, Arapça] Fîrûz Bey b. Abdullah’ın Rus asıllı kölesini tedbir yoluyla 
âzat etmiş olduğu / 98

60 [20b-5] Mustafa adlı şahsın vârislerinin Pertev Paşa Vakfı’na olan borcu ev 
satışıyla ödemeleri / 98

61 [21a-1] Tacir Hüsrev’in devlete olan borcu yüzünden Selânik’ten gelen abâ 
kumaşına başbâki defterdarınca el konulduğu, bunun bir bölümünün el-
Hâc Abdi’ye ait olduğunun anlaşıldığı / 99

62 [21a-2, Arapça] İbrahim b. el-Hâc Memi’nin ve Mustafa b. Ferhad Bey’in, 
muhallefâtına el konulan Asiye bt. Üveys’in vârisi oldukları / 99

63 [21a-3, Arapça] Câriye diye tutulan Aynî bt. Ali’nin aslen hür olduğu / 100

64 [21b-1] Temenna bt. Abdullah’ın Zamâne bt. Abdullah’a ev satışından 
kalan borcunu ödemesi / 101









65 [21b-2, Arapça] Mehmed b. Abdullah’ın evini Fâtıma Hatun 
bt. Süleyman’a sattığı / 101

66 [21b-3] Hüseyin Çavuş’un vefat eden Nişancı Abdülmuhyi Efendi’deki 
alacağının terekesinden tahsili / 102

67 [22a-1, Arapça] Hâkimin, Odabaşı Hasan b. Abdullah’ı Süleyman b. Mahmud 
adlı küçüğe vasî atadığı / 103

68 [22a-2, Arapça] Mezid Çavuş b. Teymur, Mustafa b. Abdullah ve Karagöz 
b. Abdullah’ın mudârebe için merhum Mahmud’a sermaye verdikleri / 103

69 [22a-3] Ali Paşa-yı Atîk Evkafı eski mütevellisi Molla Hasan’ın vakfın tamir 
ve ihtiyaçları için aldığı borcu ödediği / 104

70 [22b-1] Sekbân Kara Ali Evkafı mütevellisi Cafer b. Abdullah’ın vakfın Receb 
Çelebi b. Musa’daki emanetini alması / 104

71 [22b-2] Acemi oğlanları beytülmâl emini Bayezid Subaşı’nın, vefat 
eden Hasan adlı acemi oğlanının Silâhdar Mehmed Bey’de kalan 
parasını teslim aldığı / 105

72 [22b-3] Yine Bayezid Subaşı’nın vefat eden Hasan’ın Mehmed Bey’de kalan 
eşyalarını teslim aldığı / 106

73 [22b-4] Hüsrev Çavuş b. Abdullah’ın Mehmed b. Mahmud’dan hile yoluyla 
aldığı parayı ödemesi / 106

74 [23a-1] Hamza adlı şahsın kötü biri olduğu / 107

75 [23a-2, Arapça] Krant bt. Manol’un sattığı evin bedelinden Perpid bt. 
Todori’de alacağı olduğu / 108

76 [23a-3, Arapça] Selçuk Hatun bt. Yusuf ve kızları Emine ve Aynî’nin 
muhallefâtına el konulan Mehmed b. Abdullah’ın vârisleri olduğu / 108

77 [23a-4, Arapça] Süleyman Bey b. Pîr Mehmed ve karısı Fâtıma bt. 
Süleyman’ın bahçelerini Sefer Subaşı b. Abdülmennân’a sattıkları / 109

78 [23b-1] Todori v. Yani’nin alacaklı olduğu eski Boğdan voyvodasından parayı 
almak üzere vekil tayin ettiği Cebeci Osman ile olan anlaşmazlığında sulh 
olduğu / 110

79 [23b-2, Arapça] Ayşe ve Fâtıma bt. Mustafa’nın, muhallefâtına el konulan 
Mehmed b. Mustafa Çelebi’nin kardeşleri ve vârisleri olduğu / 110

80 [24a-1, Arapça] İbrahim Bey b. İskender’in, muhallefâtı zaptedilen Hümâ 
Hatun bt. İskender Bey’in kardeşi ve vârisi olduğu / 111









81 [24a-2, Arapça] Ebûbekir b. Mustafa’nın Ali Çavuş b. el-Hâc Abdülaziz’e 
kumaş bedelinden borcu olduğu / 112

82 [24a-3] Ferruhşad bt. Abdullah’ın, kızı Fâtıma bt. Abdullah’ın tasarrufunda 
olan evde hissesinin olmadığının tesbiti / 112

83 [24b-1] Hüseyin Çavuş b. Nuh’un timarını Receb Çavuş b. Abdurrahman’a 
ferâğ edip çiftliğiyle değiştiği, sonra çiftliği iade ederek devrettiği timarın 
bedelini alacak kabul ettiği / 113

84 [24b-2, Arapça] İbrahim b. el-Hâc Ahmed’in, muhallefâtına el konulan el-
Hâc Ahmed b. Nurullah’ın oğlu ve vârisi olduğu / 114

85 [24b-3] Rüstem Ağa b. Abdullah’ın, komşusu Şemsimah bt. Abdullah’ın evini 
Rıdvan bt. Abdullah’a satması üzerine şüf ‘a talep etmesi / 114

86 [25a-1, Arapça] Beytülmâl tarafından zaptedilen Sinan b. Abdullah’ın evinin 
müzayede ile Fâtıma Hatun bt. el-Hâc Veli’ye satıldığı / 115

87 [25a-2, Arapça] Kostantin v. Peraki’nin, buzhâne dükkânını Mehmed Çavuş 
b. Süleyman’a sattığı / 116

88 [25a-3, Arapça] Kostantin v. Peraki’nin evini Mehmed Çavuş 
b. Süleyman’a sattığı / 116

89 [25b-1, Arapça] Ümmi Hatun bt. Şücâ‘ın evini Hâkime 
bt. Behrâm Bey’e sattığı / 117

90 [25b-2, Arapça] Hâkime bt. Behrâm Bey’in evini Mustafa b. Mehmed ve Rânâ 
bt. Abdullah’a sattığı / 118

91 [25b-3, Arapça] Hâkimin Hasan Çelebi b. Rıdvan Ağa adlı küçüğe Süleyman 
Çavuş b. Yahya Çavuş’u vasî atadığı / 118

92 [26a-1, Arapça] Yusuf b. Abdullah’ın Gürcü asıllı kölesini âzat ettiği / 119

93 [26a-2] Abdülmuhyi Efendi’nin ölmeden önce ulemadan Ahmed Çelebi’ye 
teslim ettiği eşyaları vârislerin talebi / 119

94 [26a-3, Arapça] Merhum Abdülmuhyi Efendi’nin Ayasofya yakınında 
bulunan evini sağlığında büyük kızı Emine’ye bağışladığı / 120

95 [26b-1] Hüsam Bey b. Abdullah’ın ağnam resmi tahsilinden Hamza 
b. Hüseyin’de alacağının olduğu iddiası / 121

96 [26b-2] Hüsam Bey’in, Musli Çavuş’un malından olup Hamza Bey’den 
emanet olarak aldığı parayı teslim etmesi / 121

97 [26b-3] Pîr Ahmed b. Abdullah’ın Mustafa b. Mehmed’de alacağı olduğu 
iddiasını ispatlayamadığı / 122









98 [26b-4, Arapça] Vakfiye-i Genc-âsâ Hatun, beş oda ve altı dükkân / 122

99 [27a-1, Arapça] Kız kadı diye meşhur Mehmed b. Hamid’in, el-Hâc Mahmud 
b. Musa’ya küfrettiği / 124

100 [27a-2] Mehmed b. Hamid adlı sipahinin adamlarıyla Hacı Mahmud 
b. Musa’nın evini basarak eşyalarını gasbettiğinin anlaşıldığı / 124

101 [27b-1, Arapça] Ali Çelebi b. merhum Mevlânâ Tâceddin’in kendi yaptırdığı 
mescid ve mektebin masrafları için ev ve dükkânlarını vakfettiği / 125

102 [28b-1, Arapça] Seydi Çelebi’nin defin masrafları ve Şeyh Hüsameddin 
Zâviyesi binasının tamamlanması için vasiyette bulunduğu / 128

103 [28b-2] Hüseyin Çavuş’un timarında, başka bir yerden gelip ziraat 
edenlerin vergilerine kayıtlı bulundukları yerin emininin el koyduğu 
ve iade etmesi gerektiği / 128

104 [28b-3] Mehmed b. Hamid adlı sipahinin adamlarıyla el-Hâc Hamza 
b. İskender’in evini basarak eşyalarını gasbettiğinin anlaşıldığı / 129

105 [29a-1, Arapça] Müderris Ali Efendi b. Abdürraûf ’un satın aldığı ev 
bedelinden Mısır muhafızı Sinan Bey b. Abdüsselâm’a borcu olduğu  / 130

106 [29a-2] Hasan Bey b. Ali’nin Mısır muhafaza beylerinden Sinan Bey’in evini 
satmak üzere vekili olduğunun tesbiti / 130

107 [29b-1] Mehmed b. Behrâm’ın Ali Bey b. Yusuf ’tan alacağını istemesi / 131

108 [29b-2] Cündibaşı Mehmed Ağa’nın ölen Hasan b. Abdullah’ta olan 
alacağını muhallefâtından tahsili / 131

109 [29b-3, Arapça] İsmihân Hatun bt. Memişâh Bey’in evini istiğlâl yoluyla 
Şâhidyedâr? Hatun bt. Ahmed Paşa’ya sattığı / 132

110 [30a-1] Süleyman Çavuş’un Abdullah Efendi b. el-Hâc Nasuh’a olan borcuna 
mehil istemesi / 133

111 [30a-2, Arapça] Silistre livâsı beyi Pîrî Bey b. Mustafa’nın, karısı Belkıs 
Hatun bt. Ali Bey’i talâk-ı selâse ile boşadığı / 133

112 [30a-3, Arapça] Belkıs Hatun bt. Ali Bey’in Silistre livâsı beyi Pîrî Bey 
b. Mustafa’da bulunan mehir alacağını tahsil ettiği / 134

113 [30a-4, Arapça] Silistre livâsı beyi Pîrî Bey b. Mustafa’nın karısını boşamak 
ve mehrini teslim etmek için Şaban Çavuş b. Mehmed’i vekil ettiği / 134

114 [30a-5, Arapça] Malkoç b. Abdullah’ın mudârebe ile işletilmek üzere altı bin 
akçesini Veli b. el-Hâc Karaman’a verdiği / 135









115 [30a-6] Mehmed b. Kurd ve kardeşi Ramazan’a miras kalan ev, 
arsa ve tarlaların satış ve tasarruf devri için Kurd Mehmed b. Ali’ye 
vekâlet verildiği / 135

116 [30b-1, Arapça] el-Hâc Mustafa b. Mehmed’in evini karısı Raziye bt. 
Mehmed’e sattığı / 136

117 [30b-2] Hançerli Sultan Vakfı eski mütevellisi Mahmud Bey b. Kasım Bey’in 
vakfa olan borcunu ödemesi / 136

118 [30b-3] Mahmud Bey b. Kasım’ın Hüsrev Kethüdâ Vakfı’na olan borcundan 
kalanını vakıf nâzırına ödediği / 137

119 [31a-1] Hançerli Sultan Vakfı eski mütevellisi Mahmud Bey’in vakfa ait hanı 
satarak parasını yediği iddiasına karşılık buranın kendi mülkü olduğunu 
beyan etmesi / 138

120 [31a-2, Arapça] Mehmed Subaşı b. Hüseyin’in, evini Şâhidyedâr? Hatun bt. 
merhum Ahmed Paşa’ya istiğlâl yoluyla sattığı / 138

121 [31a-3] Ahmed Çelebi b. Lalezâr’ın evini satmak üzere Mustafa Ağa 
b. Kubad’a vekâlet vermesi / 139

122 [31a-4] Ahmed b. Ferruhzâde’nin, eski Erzurum beylerbeyi Ferhad 
Paşa’ya zorla evini satarak parasına el koyduğu gerekçesiyle açtığı davada 
iddiasını ispatlayamadığı / 139

123 [31b-1, Arapça] Emine Hatun bt. Mehmed’in beş câriyesini tedbir 
yoluyla âzat ettiği / 140

124 [31b-2, Arapça] Kadı Mehmed Efendi b. Mustafa’nın kölesini âzat ettiği / 141

125 [31b-3] Naime bt. Ahmed Çelebi’nin Manisa’da vefat eden akrabasından 
kalan eve beytülmâl emini Mehmed Çelebi’nin müdahalesinin 
önlenmesi / 141

126 [32a-1] Mihrimah bt. Abdullah’ın vakfettiği harap mektebi Ali Ağa 
b. Hürrem’in tamir ettirmesi / 142

127 [32a-2, Arapça] Belkıs Hatun bt. Ali Bey’in, mehir alacağının teslim alınması 
ve kendisine ulaştırılması için Mehmed Çavuş b. Aynî’yi vekil ettiği / 142

128 [32a-3, Arapça] Vakfiye-i Mevlânâ Ebûbekir Efendi 
el-kâdî, nükūd: 200.000 / 143

129 [32b-1] Ayşe Hatun bt. Ferhad Ağa ile kız kardeşi Ümmügülsüm’ün anneleri 
Bedia Hatun’dan kalan miras ile ilgili davaları / 146









130 [33a-1] Keyvan b. Abdullah’ın Niğde sancak beyi Suhrab Bey’de değerli 
taşlarla süslü ayna satışından alacağı olduğu / 146

131 [33a-2] el-Hâc Veli b. Mustafa’nın Niğde sancak beyi Suhrab Bey’de altın 
kemer kuşak satışından alacağı olduğu / 147

132 [33a-3] Cafer b. Abdullah’ın Niğde sancak beyi Suhrab Bey’de değerli taşlarla 
süslü hançer satışından alacağı olduğu / 147

133 [33a-4, Arapça] Gazanfer b. Abdülcelil’in beş bin akçesini vakfettiği / 148

134 [33b-1, Arapça] Kaçak kölenin sahibine teslim edilmesi / 149

135 [34a-1, Arapça] Vakfiye-i Emine Hatun, menzil / 149

136 [34b-1, Arapça] Emine bt. Abdullah’a nafaka takdir edildiği / 151

137 [34b-2, Arapça] Fâtıma bt. Abdullah’ın Rus asıllı câriyesini âzat ettiği / 152

138 [35a-1] Mahmud b. Ahmed’in korsanlar tarafından ele geçirildikten sonra 
kurtarılan ve İstanbul’da sahipsiz olduğu gerekçesiyle beytülmâl emini 
tarafından el konulan gemisini geri alması / 152

139 [35a-2, Arapça] Şahsın mahkemeye gelmesine kefil olma / 153

140 [35a-3, Arapça] Rukiye bt. Abdullah’ın, mehir alacağını dava ve tahsil 
etmeye İsmi bt. Mehmed’i vekil ettiği / 154

141 [35a-4] Müderris Abdullah Efendi’nin alacağını tahsil için Müderris Ahmed 
Efendi’ye vekâlet vermesi / 154

142 [35b-1] Vefat eden İzmir kadısı Alâeddin Efendi’nin aldığı borçlarının rehin 
bıraktığı ev ve eşyalarla kapatıldığı / 155

143 [35b-2, Arapça] Ferruh Efendi b. Abdurrahman’ın Macar ve Rus asıllı iki 
câriyesini tedbir yoluyla âzat ettiği / 155

144 [35b-3, Arapça] Aynî bt. Mehmed’in Abaza asıllı câriyesini âzat ettiği / 156

145 [35b-4] İbrahim Ağa b. Mehmed’in Halil Reis b. İbrahim’de 
alacağı olduğu / 156

146 [36a-1, Arapça] İbrahim Ağa b. Abdurrahman’ın evini Abdullah Ağa 
b. Abdülmuîn’e sattığı / 157

147 [36a-2, Arapça] Ali, Mehmed, Saliha, Ümmügülsüm, Hanım ve Gülüm adlı 
küçüklerin, muhallefâtına el konulan Halil Çavuş b. el-Hâc Abdi’nin evlâdı 
ve vârisleri olduğu / 157

148 [36a-3, Arapça] Nebi Çavuş b. Mehmed’in Ali b. Veli’yi vekil ettiği / 158









149 [36a-4, Arapça] Halil Reis b. İbrahim’in Cafer b. Abdullah’a 
ödünçten borcu olduğu / 158

150 [36a-5] Pîr Mehmed b. Hasan’ın yüzünü bıçakla yaralayan Mehmed 
b. Hızır’ın hapse atılması / 159

151 [36b-1] Saliha bt. Nasuh ile Nazenin bt. Abdullah’ın emanet eşya davasında 
sulh olmaları / 159

152 [36b-2] Mehmed b. Hasan’ın İzmir kadısı Alâeddin Efendi’ye ait kaçak köleyi 
bularak vârislerine teslim etmesi / 160

153 [36b-3, Arapça] Mevlânâ Muhyiddin Efendi b. Şeyh Muslihiddin’in zenci 
câriyesini âzat ettiği / 160

154 [36b-4, Arapça] Beytülmâle intikal eden Ahmed Subaşı b. Abdullah’ın 
evinin müzayede ile Mehmed Bey b. Sinan’a satıldığı / 161

155 [37a-1] Hüseyin Bey b. Emircan ile el-Hâc Derviş b. Mutahhar’ın ticarî 
ortaklıktan doğan anlaşmazlıklarında sulh olmaları / 162

156 [37a-2] Süleyman b. Müstecab’ın vârislerinin beytülmâl tarafından el 
konulan ve satılan kölesinin bedelini talep ettikleri / 162

157 [37b-1] Müderris Muharrem Çelebi’nin Hüseyin Çavuş b. Abdullah 
tarafından el konulan atın sahibi olduğu / 163

158 [37b-2] Şahbula Hatun Vakfı mütevellisinin Semendire sancak beyi Ali 
Bey’de olan vakıf alacağını kefili Hüsrev b. Abdullah’tan istemesi / 164

159 [37b-3, Arapça] Hasan ve Fâtıma adlı küçüklere nafaka takdir edildiği / 164

160 [37b-4] Yağmacı olduğu gerekçesiyle hapse atılan Mehmed 
Reis’in Kadı Ahmed Efendi tarafından el konulan parasını aldığı ve 
davadan vazgeçtiği / 165

161 [38a-1] Ali Çelebi b. Fazlullah’a kiralanan Hoca Pîrî Vakfı’na ait evin tamir 
masrafının ödendiği, evin vakfa teslim edildiği / 165

162 [38a-2] Mehmed Çavuş’un vekilinden aldığı parayı kendisine getiren 
İbrahim b. Abdullah’ta kalan alacağını tahsili / 166

163 [38a-3] Şerifezâde Mehmed Çelebi Vakfı’nın Yusuf Bey b. Mustafa’da olan 
alacağının tahsili / 166

164 [38b-1] Hassa mehterlerden Hasan Bey ile kapıcılardan Mehmed Bey’in 
alacak-verecek davasında beyanlarının kaydedildiği / 167

165 [38b-2] Kefaletle hapisten salıverilen Emir Cafer’in İstanbul’dan 
uzaklaştırılması / 167









166 [38b-3] Ayşe bt. el-Hâc Mustafa’nın kaçan câriyesi Reftar bt. Abdullah’ı âzat 
etmediği ve kölesi olduğu / 168

167 [39a-1] Dergâh-ı âlî kapıcılarından Mustafa Bey 
b. Abdülmennân’ın vakfiyesi / 168

168 [39b-1] Hatice Hatun bt. Cevri’yi nikâhladığını iddia eden İbrahim 
b. Sinan’ın kötü halle meşhur olduğunun tesbiti / 171

169 [40a-1] Nuh Mehmed Bey b. Ahmed Paşa’nın Şaban Bey b. Mehmed’e 
olan borcu / 171

170 [40a-2] es-Seyyid Şaban b. es-Seyyid Abdülaziz’in hâlâ Yeniçeri ağası 
Mehmed’in tasarrufundaki mülk evi vaktiyle Eflak voyvodası Mihal’e 
sattığının tesbiti / 172

171 [40a-3, Arapça] Kaçak kölenin sahibine teslim edildiği / 172

172 [40b-1] Süleyman b. Abdullah’ın Adilcevaz sancak beyi Mehmed Bey’de olan 
alacağını kefil olan oğlundan talebi / 173

173 [40b-2, Arapça] el-Hâc Ebûbekir’in Rus asıllı iki kölesini âzat ettiği / 173

174 [40b-3, Arapça] Mustafa Bey b. Ahmed’in Kıbrıs asıllı câriyesini âzat 
ettiği / 174

175 [41a-1] Ramazan b. İbrahim’in Kamer Hatun Vakfı’na kaymakam 
olarak atanması / 174

176 [41a-2, Arapça] Ahmed b. Hasan’ın Abdülgani b. Nezir’den ödünç 
aldığı / 175

177 [41a-3, Arapça] Ayşe Sultan bt. Rüstem Paşa’nın evini Raziye Hatun bt. 
Süleyman’a sattığı / 175

178 [41b-1, Arapça] İsmihân adlı küçüğün, muhallefâtından bir miktar parası 
zaptedilen Seyyid Mehmed b. Ali el-Bursevî’nin kızı ve vârisi olduğu / 176

179 [41b-2] Yusuf Reis’in matbah-ı âmire için Kefe’den alınan yağ tulumlarından 
bazılarının gemisi fırtınaya tutulduğundan zayi olduğunu beyanı / 177

180 [41b-3] Ali b. Hamza’nın bârgir satışından Hamza Bey’de olan alacağı / 178

181 [42a-1] Hasan b. Abdullah’ın Ayşe Hatun Vakfı’na ait bir miktar yeri haksız 
şekilde tahta duvarla çevirdiği / 178

182 [42a-2] Mehmed Bey’in vârisleri olan kızı Ayşe ve anası Râbia 
bt. Abdullah’ın Beytülmâl emini Mehmed b. Mustafa’da olan miras 
malı talepleri / 179









183 [42a-3] Kefe kadısı Mehmed Efendi’nin, Yusuf Reis b. Abdurrahman ile 
matbah-ı âmireye gönderdiği yağ tulumlarından bir kısmının gemisi 
fırtınaya yakalanması sebebiyle zayi olduğu / 179

184 [42b-1] Müderris Ali Efendi b. Abdürraûf ’un satın aldığı eve Nesli Hatun’un 
müdahalesinin önlenmesi / 180

185 [42b-2] Yusuf b. Bûber’in yarı hissesini satın aldığı gemi bedeline el koyan 
Ahmed b. Ali ile sulh olması / 181

186 [43a-1, Arapça] Ahmed b. Ali’nin çekelve türü gemide sahip olduğu yarı 
hisseyi Kaya b. Süleyman’a sattığı / 181

187 [43a-2] Hançerlizâde denilen Mahmud Bey b. Kasım’ın Hüsrev Kethüdâ 
Vakfı’na olan borcunun bir bölümünü ödemediğinin tesbiti / 182

188 [43a-3, Arapça] Ayşe Hatun bt. Halil’in, muhallefâtına el konulan Ahmed 
Subaşı b. Abdullah’ın zimmetinde mehir alacağı olduğu / 182

189 [43a-4, Arapça] Köle diye tutulan Derviş b. Şaban’ın aslen hür olduğu / 183

190 [43b-1] Ölen Salamon adlı yahudi tâcirin Muharrem Çelebi b. Hüseyin’e olan 
borcunun bir kısmının vârisi David v. Avraham tarafından ödendiği / 183

191 [43b-2] Emine bt. Pîrî’nin Rıdvan Çavuş b. Abdullah’tan aldığı borç karşılığı 
kiraladığı evinin üç yıllık kira bedelinin borcundan mahsubu / 184

192 [43b-3] Ölen Salamon’un Ömer Çavuş’a olan borcunu vârisi David v. 
Avraham’ın ödediği / 185

193 [44a-1, Arapça] Hüseyin Ağa b. Oruc Bey’in Gürcü asıllı kölesini âzat 
ettiğinin sabit olması / 185

194 [44a-2] Rıdvan b. Abdullah’ın Osman Bey b. Abdullah’taki câriye satış 
bedelinden olan alacağını tahsil etmesi / 186

195 [44a-3] Ali Çelebi b. Fazlullah’ın kiralayıp tamir ettirdiği evin masrafını 
Hoca Pîrî Vakfı’ndan tahsil ettiği ve evi iadesi / 186

196 [44b-1] Ölen Salamon’un Hüseyin Çelebi Evkafı’na olan borcunun bir 
kısmını vârisi David v. Avraham’ın ödediği / 187

197 [44b-2] Ölen Salamon’un Mirahor Sinan Ağa Vakfı’na olan borcunun bir 
kısmını vârisi David v. Avraham’ın ödediği / 187

198 [44b-3, Arapça] Rukiye bt. Tâceddin’in Fâtıma Hatun 
Vakfı’ndan ödünç aldığı / 188

199 [45a-1, Arapça] Şahsın mahkemeye gelmesine kefil olma / 188









200 [45a-2] Ayşe Hatun bt. Yusuf ’un alacağını tahsil için Ahmed b. Ali’ye 
vekâlet vermesi / 189

201 [45a-3] Honaz kasabasından Abdullah Çelebi ve kardeşi Lütfullah’ın 
babalarını öldürdükleri için şikâyetçi oldukları Hüseyin Çavuş 
b. Hüdaverdi, kardeşi İbrahim ve Yusuf b. Bulamaç’ın halka 
zulmettiklerinin tesbiti / 189

202 [45b-1, Arapça] Hüseyin b. Emet b. Çalabvermiş’in, muhallefâtına el konulan 
Mustafa Bey b. Emet b. Çalabvermiş’in kardeşi ve vârisi olduğu / 190

203 [45b-2, Arapça] Fethullah Çelebi ve Cafer Çelebi’nin, değirmenlerini Fudayl 
Efendi Vakfı’na istiğlâl yoluyla sattıkları / 191

204 [45b-3, Arapça] Veli b. el-Hâc Abdullah’ın ödünçten Mehmed 
b. Abdullah’a borcu olduğu / 192

205 [45b-4, Arapça] Veli b. el-Hâc Abdullah’ın ödünçten Frankol v. Lazariye 
borcu olduğu / 192

206 [46a-1] Tophane-i âmire mustahfızı Midillili Ali Reis 
b. Abdülkadir’in vakfiyesi / 192

207 [48a-1, Arapça] Hasan Bey b. Hamza’nın Rus asıllı câriyesini âzat 
ettiğinin sabit olması / 198

208 [48b-1, Arapça] Aydın Bey b. Abdullah’ın muhallefâtından beytülmâle 
intikal eden evin müzayede ile Mehmed Ağa b. Ali’ye satıldığı / 199

209 [48b-2, Arapça] Aydın Bey b. Abdullah’ın muhallefâtından beytülmâle 
intikal eden evin müzayede ile Râbia bt. Ali’ye satıldığı / 200

210 [49a-1] Saliha Hanım’ın vefat eden babası Ömer Paşa’nın Halep’te 
Ferhad Çavuş’a yaptırdığı han için harcanan paranın sarfiyat muhasebesini 
uygun görmesi / 200

211 [49a-2, Arapça] Kadı Derviş Efendi b. Şeyh Mehmed’in İskilip’teki evini 
Fudayl Efendi Vakfı’na istiğlâl yoluyla sattığı / 201

212 [49a-3, Arapça] Câriye diye tutulan Mülâyim bt. Ladin’in 
aslen hür olduğu / 202

213 [49b-1, Arapça] Süleyman b. Abdullah’ın muhallefâtından beytülmâle intikal 
eden evin müzayede ile Emine Hatun bt. Abdullah’a satıldığı / 202

214 [49b-2, Arapça] Hasan b. Abdullah’ın muhallefâtından beytülmâle intikal 
eden gemideki hissesinin Mehmed b. Abdullah’a satıldığı / 203









215 [49b-3] Hatice bt. Ebü’l-Bakadise’nin Hamza Bey b. Abdullah’taki köle satışı 
bedelinden olan alacağını tahsil etmesi / 204

216 [50a-1] Sultan Mehmed Han Câmi-i Şerif ve İmareti Evkafı mütevellisi 
Mehmed Efendi b. Abdurrahman’ın vakfiyesi / 204

217 [51b-1] İmam Ali Evkafı’na ait yerlere evlâd-ı vâkıftan eski mütevelli Mustafa 
b. Musa’nın müdahale etmemesi gerektiği / 209

218 [52a-1, Arapça] Mehmed Çavuş b. Süleyman’ın mudârebe ile işletilmek üzere 
üç yüz yirmi bin akçesini Mehmed b. Abdullah’a verdiği / 210

219 [52a-2] Ümmi bt. Osman Bey’in satın aldığı câriyenin hürriyetini ispat 
etmesi üzerine Rıdvan b. Abdullah’tan parasını geri alması / 211

220 [52a-3] Mehmed Çavuş’un Gebze Mustafa Paşa Vakfı’na ait Katrin’in 
vergilerini iltizama alan Mehmed b. Hüseyin’e kefil olması / 211

221 [52b-1, Arapça] Fâtıma Sultan bt. Sultan Murad Han b. Sultan Selim Han’ın 
Bosna asıllı câriyesini âzat ettiği / 212

222 [52b-2] Mehmed b. Halil’in el-Hâc Mehmed’de olan alacağını 
tamamen aldığı / 212

223 [52b-3, Arapça] Nefise bt. Bâli adlı boşanmış kadına iddet nafakası 
takdir edildiği / 213

224 [52b-4, Arapça] Ali b. Dede’nin, karısı Nefise bt. Bâli’ye altı bin akçe hibe 
ettiğinin sabit olduğu / 213

225 [53a-1, Arapça] Mustafa Bey b. Abdülmennân’ın Bayram 
b. Ahmed’e borcu olduğu / 214

226 [53a-2, Arapça] Kamer Hatun bt. Muharrem’in imam Abdürrezzak Halife 
b. Mirza’yı vekil ettiği / 214

227 [53a-3] Ayşe bt. Mahmud’un ölen kocasından kalan ve beytülmâl emini 
Mustafa Subaşı’nın el koyduğu miras malından hissesini aldığı / 215

228 [53a-4, Arapça] Ahmed b. Abdullah’ın Rus asıllı kölesini tedbir 
yoluyla âzat ettiği / 215

229 [53b-1, Arapça] Mustafa b. Abdullah’ın muhallefâtından beytülmâle intikal 
eden evin müzayede ile Ferhad Bey b. Abdullah’a satıldığı / 216

230 [53b-2, Arapça] Hasan b. Abdullah’ın sağlığında ticaret maksadıyla ortağı 
Karamanî Abdi b. Abdülcebbar’dan elli bin akçe aldığı / 216

231 [53b-3] Ölen Salamon’un Halep’teki alacaklarının vârisi olan David v. 
Avraham tarafından tamamen tahsil olunduğu / 217









232 [54a-1, Arapça] Mehmed Bey b. Mustafa’nın, Murad b. Abdullah’tan yirmi 
bin akçe ödünç aldığı / 218

233 [54a-2, Arapça] Râbia bt. Ali’nin muhallefâtına el konulan Aydın 
b. Abdullah’ın karısı ve vârisi olduğu / 218

234 [54a-3] Piyâle b. Abdullah’ın hür olduğu halde kendisini câriye diye tanıtan 
Saliha bt. Cafer için verdiği bedeli talebi / 219

235 [54b-1, Arapça] Şahsın mahkemeye gelmesine kefil olma / 219

236 [54b-2] Emine bt. Abdullah’ın yeniçeri beytülmâl emini Mustafa Subaşı’daki 
ölen kocası Süleyman b. Abdullah’ın muhallefâtından hissesini alması / 220

237 [54b-3, Arapça] Aydın b. Abdullah’ın Mehmed Bey b. Abdullah’a 
ödünçten borcu olduğu / 220

238 [55a-1, Arapça] Sultan Murad Han b. Sultan Selim Han’ın Kahire’deki evi 
Belkıs Hatun bt. Abdullah’a hibe ettiği / 221

239 [55b-1, Arapça] Fâtıma Hatun bt. Ahmed’in evini vakfettiği / 222

240 [56a-1, Arapça] Şah Hûbân bt. Abdullah, Safiye bt. Abdullah ve 
Şâhî bt. Abdullah’ın, muhallefâtına el konulan Aydın b. Abdullah’ın 
vârisleri olduğu / 223

241 [56a-2, Arapça] Fâtıma Hatun bt. Ahmed’in Gürcü ve Rus asıllı iki 
câriyesini âzat ettiği / 224

242 [56a-3, Arapça] Bakkal Hasan b. Abdullah’ın ortağı Bakkal Ramazan 
b. Budak’tan ticaret maksadıyla on bin akçe aldığı ve sonra öldüğü / 224

243 [56b-1, Arapça] Şah Hûbân Hatun bt. Abdullah ve Şâhî Hatun 
bt. Abdullah’ın miras hisselerini alması için Sefer b. Abdullah’ı 
vekil ettikleri / 225

244 [56b-2, Arapça] Safiye bt. Aydın Beşe’nin miras hissesini alması için 
Süleyman b. Abdullah’ı vekil ettiği / 225

245 [56b-3, Arapça] Mustafa Ağa b. Mahmud’un emlâk ve para vakfı / 225

246 [59a-1, Arapça] Ali Bey b. Ahmed’in, teyzesinden intikal eden miras payını 
alması için Hüseyin Ağa b. Abdullah’ı vekil ettiği / 230

247 [59a-2, Arapça] Sultan Murad Han b. Sultan Selim Han’ın, âzatlı kölesinden 
kendisine intikal eden evi Kethüdâ Hatun diye bilinen Canfedâ Hatun bt. 
Abdülmennân’a hibe ettiği / 231

248 [59b-1, Arapça] Behlül Bey b. Osman Bey’in, hak ve alacaklarının talep ve 
tahsili için Yahya b. İlyas’ı vekil ettiği / 232









249 [59b-2, Arapça] Ahmed Efendi b. Tâceddin Efendi’nin kutnî bedelinden 
olan borcunu Mustafa b. el-Hâc Sinan el-Karamanî’ye ödediği / 232

250 [59b-3, Arapça] Kaçak kölenin sahibine iadesi / 233

251 [60a-1] Ayşe Hatun’un mehir alacağını ölen kocasının 
terekesinden tahsil etmesi / 233

252 [60a-2, Arapça] Ahmed b. Hamza, Ömer b. Hamza, Mahmud b. Hamza 
ve Cennet bt. Mehmed’in muhallefâtı zaptedilen Mehmed b. Hamza’nın 
vârisleri olduğu / 234

253 [60b-1, Arapça] Vezir Halil Paşa b. Abdüsselâm’ın Macar asıllı iki 
kölesini âzat ettiği / 235

254 [60b-2, Arapça] Aydın b. Abdullah’ın Kamer bt. Abdullah’a borcu olduğu 
yönündeki vasiyeti / 235

255 [60b-3, Arapça] Aydın b. Abdullah’ın Yasemin bt. Abdullah’a borcu olduğu 
yönündeki vasiyeti / 236

256 [60b-4, Arapça] Kürekçibaşı Şems Bey Vakfı’nın Uzunçarşı’daki dükkânı 
Fâtıma bt. el-Hâc Ferruh’a bir sene müddetle kiraya verdiği / 236

257 [61a-1, Arapça] Emine bt. Memi Çelebi’nin evini vakfettiği / 237

258 [61b-1] Nesli bt. Derviş’in Fâtıma Sultan Vakfı’na olan borcunu ödemesine 
karşılık rehininin iade edilmesi / 238

259 [61b-2] Mezid Çavuş b. Timur’un kendisine borçlu iken ölen 
yeniçerilerden Mahmud b. Abdullah’ın muhallefâtından bir miktar 
alacağının kaldığı / 239

260 [61b-3] Fâtıma bt. İskender’in hür olduğu sabit olan câriye için 
ödediği parasının iadesi / 239

261 [62a-1, Arapça] Hızır b. Hasan b. Hüseyin’in ve Raziye bt. Abdullah’ın, 
muhallefâtına el konulan Davud b. Memi b. Mustafa b. Hüseyin’in 
vârisi olduğu / 240

262 [62a-2] Dukakinzâde Ahmed Çelebi’nin Tophane’de yaptırdığı ev, odalar, 
çeşme ve dükkânların vakfiyesi / 241

263 [65a-1] Receb b. Mehmed’in Abdülvehhâb b. Musa’dan alacağını 
tahsil etmesi / 253

264 [65a-2] es-Seyyid Abdülkadir Efendi tarafından yaptırılan medreseye onun 
vefatı sonrasında el koyan beytülmâl emininin müdahalesinin men‘i / 253









265 [66a-1, Arapça] Zaîm Hüseyin Bey b. Abdullah’ın Rus asıllı 
kölesini âzat ettiği / 254

266 [66a-2] Allah’a, Peygamber’e ve din büyüklerine sövdüğü iddia 
edilen Mehmed b. Abdullah adlı kalenderî dervişin zındık olduğunun 
şahitlerce tasdiki / 255

267 [66a-3] Peçuy sancağı beyi ile vefat eden Ali Bey’in Behruz Bey 
b. Abdülmennân’a olan borcuna Hüseyin Çavuş’un kefil olduğu / 255

268 [66b-1, Arapça] Defterdâr-ı sâbık Hasan Efendi b. Sinan’ın evini Hüseyin 
Çavuş b. Abdullah’a sattığı / 256

269 [66b-2] Veli Efendi b. Mehmed’in köle satışından el-Hâc Cafer 
b. Receb’den alacaklı olduğu / 257

270 [66b-3] Perviz b. Abdullah’ın vakfiyesi / 257

271 [67a-1] Ölen Yani’nin vârislerine intikal etmesi gerekirken beytülmâl 
tarafından Mirahor Sinan Ağa’ya satılan evin ve müştemilatının asıl 
sahiplerine iadesi / 259

272 [67b-1, Arapça] Ayşe Hatun bt. Abdullah’ın hayır ve hasenat için 
vasiyette bulunduğu / 260

273 [67b-2, Arapça] Safiye Hatun bt. Aydın’ın, babasından intikal eden miras 
hissesini alması için Râbia Hatun bt. Ali’yi vekil ettiği / 261

274 [68a-1] Filibe’de bir bölümü boş bir vakıf arsasına taşan vakıf hanın 
yıkılmasıyla ilgili davada tarafların kira bedeli karşılığı anlaştığı / 261

275 [68a-2] Ali b. Receb’in Zeytun b. Hızır’a olan borcunu vekili Yahya b. İlyas’a 
ödediği beyanının tesbiti / 262

276 [68a-3, Arapça] Şahsın mahkemeye gelmesine, gelmezse 
borcuna kefil olunduğu / 263

277 [68b-1, Arapça] Defterdâr-ı sâbık Hasan Efendi b. Sinan’ın evini Kaptan 
Hasan Paşa Vakfı’na ve İbrahim Çavuş Vakfı’na istiğlâl yoluyla sattığı / 263

278 [68b-2] Hasan Bey b. Abdülmennân’ın vefat eden yeniçeri Aydın Beşe’den 
alacaklı olduğu / 264

279 [68b-3, Arapça] Ayşe Hatun bt. Pîr Ahmed’in, ölen kocasında mehir 
alacağı bulunduğu / 265

280 [69a-1] Abdi Bey b. Cafer’in alacağını kefil Mehmed b. Ali’den talebi / 265

281 [69a-2, Arapça] Ahmed Subaşı b. Abdülmennân’ın Haydar Efendi 
Vakfı’ndan ödünç aldığı / 266









282 [69a-3] Pervane b. Abdullah’ın karısı Ayşe bt. Abdullah’tan kendisine intikal 
eden hisseye razı olması / 266

283 [69b-1] Mehmed Çavuş’un sattığı kölenin hür olduğunu ispatı üzerine iade 
ettiği bedelini, Esirci Mehmed’den talep ettiği / 267

284 [69b-2, Arapça] Hasan Efendi b. Sinan’ın evini Maksud 
b. Yahya’ya sattığı / 268

285 [69b-3] Hüseyin b. Hızır’ın borcunu ödemediği için hapse atılmışken 
salıverilmesine kefil olduğu firari İbrahim b. Abdullah’ı bulup 
getirmesi gerektiği / 268

286 [70a-1] Anbarcılardan Rum Mehmed’in arkadaşları Arslan ve Macar 
Rıdvan’la birlikte Paroh Yahudi’yi öldürdüklerini itiraf etmesi / 269

287 [70a-2] Vefat eden Ayşe bt. Abdullah’ın evinin beytülmâl tarafından satın 
alınmadığı ve kapıcıbaşı Veli Ağa’nın satın aldığı / 270

288 [70b-1] Vefat eden Aydın Beşe adlı yeniçerinin malından kızı Safiye Hatun’a 
intikal eden kısmın annesi vekâletiyle kendisine verildiği / 271

289 [70b-2, Arapça] Mehmed Bey b. Musa Paşa’nın, ölen kızından kendisine 
intikal eden miras hissesini almak için Ali b. Abdullah’ı vekil ettiği / 272

290 [70b-3, Arapça] Kaçak kölenin sahibine iadesi / 272

291 [71a-1] Seyyid Abdülkadir Efendi’nin yaptırdığı medresenin müderrislerine 
vakıftan günlük yirmi akçe verilmesi gerekirken ödemeyi yapmayıp 
mütevelliye tembihatta bulunması / 273

292 [71a-2] Ölen Defterdar Mehmed Efendi’nin kardeşi Ali Çelebi’yle müşterek 
menzillerinin Vezir Hasan Paşa’ya satıldığı / 274

293 [71b-1, Arapça] Serkis b. Onaz’ın aslen hür olduğu / 276

294 [72a-1, Arapça] Bostancılar kethüdâsı Behrâm Ağa b. Abdülkerim’in, 
muhallefâtına el konulan merhum Bâli Subaşı b. Abdullah’ta Selânik keçesi 
bedelinden alacağı olduğu / 277

295 [72a-2, Arapça] Seyyid Abdülkadir Efendi’nin Rus asıllı iki kölesini tedbir 
yoluyla âzat ettiği / 277

296 [72a-3, Arapça] Kamer Hatun bt. Abdullah’ın, ölen kocası İlyas Çavuş 
b. Abdullah’ın muhallefâtında mehir alacağı olduğu / 278

297 [72b-1] Vefat eden yeniçeri beytülmâl emini Ahmed Subaşı’nın Haydar 
Efendi Vakfı’na olan borcunun muhallefâtından ödenmesi / 278









298 [72b-2, Arapça] Fazlullah Çelebi b. Mehmed’in Gürcü asıllı 
kölesini âzat ettiği / 279

299 [72b-3] Vefat eden Mustafa Bey’in Mahmud b. Ömer’de olan menzilinin 
vârislerine ait olduğunun tesbiti / 280

300 [73a-1] Mustafa Bey’in menzilinden Mahmud b. Ömer’in uzaklaştırılarak 
vârislerine terketmesi / 281

301 [73a-2, Arapça] Fâtıma ve Zeyni hanımların Şem‘î Hatun bt. Mehmed’in 
mirasçıları olduğu / 282

302 [73b-1] Müderris Samsunîzâde Ebülkasım Efendi’nin Canpolatoğlu Hüseyin 
Paşa’daki alacağını kefili Behçet Çavuş’un ödemesi / 283

303 [73b-2] Beytülmâl emini Abdullah Çavuş’un tasarrufunda olan menzilin 
Fâtıma bt. Mirza’ya ait olduğunun tesbiti / 283

304 [74a-1] Şaban Reis b. Hüsam’ın Mahmud b. Pîr’e olan borç iddiasında 
tarafların beyanının kaydı / 284

305 [74a-2, Arapça] Solak-ı sultânî Mustafa Bey b. Abdullah’ın Rus asıllı kölesini 
mükâtebe yoluyla âzat ettiği / 285

306 [74a-3] Rüstem Paşa kızı Ayşe Sultan’ın Yahudi Burgosu [Koca Sinan’daki] 
köyündeki emlâk ve tarlalarının tasarruf hakkını Ahmed Paşa’dan olan 
oğlu Abdurrahman Bey’e devretmesi / 286

307 [74b-1] Kamer Hatun bt. Yunus’un menzilini satın alıp vakıf olduğu için 
bedelini ödemeyen Mehmed Çelebi’nin menzilin mülk olduğunun tesbiti 
üzerine bedelini ödemesi gerektiği / 287

308 [75a-1] İhsan bt. Kurd’un değirmeninin bütün işlerine Behrâm b. Yusuf ’u 
vekil tayin etmesi / 288

309 [75a-2, Arapça] Bâli b. Şaban’ın, muhallefâtına el konulan Behrâm 
b. Abdullah’ın mirasçısı olduğu / 288

310 [75a-3] Elvanzâde’nin ulema için vakfettiği menzilde müderris İbrahim 
b. Mehmed’in oturması / 289

311 [75a-4] İstefyar isimli Ermeni’nin vârisleri tarafından Kürkçüler kethüdâsı 
Mustafa Bey’e satılan menzilin parasının ödendiğinin tesbiti / 289

312 [75b-1] Hüseyin b. Abdullah’ın Sitti Hatun Vakfı’na olan borcunun 
terekesinden kızı Rahime tarafından ödendiği / 290









313 [75b-2, Arapça] Bostancılar kethüdâsı Behrâm Ağa b. Abdülmennân’ın 
sattığı at bedelinden muhallefâtına el konulan Bâli Subaşı b. Abdullah’ta 
alacağı olduğu / 291

314 [75b-3] Hür olduğunu iddia eden Gülizar bt. Abdullah’ın bu 
durumunu ispatlayamadığı / 291

315 [75b-4] Sincar Beyi Hasan Bey Eflak seferinden altmış günde dönmezse ve 
haber de göndermezse karısı Ayşe Hatun’un boş olacağı / 292

316 [76a-1] Ayşe Hatun’un vefatıyla babası Mustafa b. Ferhad ve kocası 
İlyas b. Abdullah’ın arasındaki davada sulhun bozulup, davanın 
yeniden görülmesi / 292

317 [76a-2, Arapça] Kubad Çavuş b. Abdülmennân’ın Süleymaniye Camii 
yakınındaki evini vakfettiği / 293

318 [77a-1, Arapça] Derviş Çelebi b. Sadık’ın teçhiz ve tekfinine ve hayır işlerine 
sarfedilmek üzere malının üçte birini vasiyet ettiği / 295

319 [77a-2, Arapça] Seydi Ali Bey b. Ahmed’in ödünçten Ebûbekir 
Efendi’de alacağı olduğu / 296

320 [77a-3, Arapça] Ayşe Hatun bt. Abdullah’ın nakit vakfı / 296

321 [77b-1, Arapça] Mehmed Çavuş b. İbrahim’in Ebûbekir Efendi b. Veli’de mal 
bedelinden alacağı olduğu / 298

322 [77b-2] Solaklardan Mehmed Bey’in silâhdarlardan Mustafa Bey’deki alacağı 
hususunda tarafların beyanlarının kaydı / 298

323 [78a-1, Arapça] İsmail Çavuş b. Mustafa’nın evini istiğlâl yoluyla Hasan Paşa 
Vakfı’na sattığı / 299

324 [78a-2] Hüseyin Çelebi b. Abdurrahman’ın değirmeninde kız kardeşleri 
Sakine ve Ümmügülsüm’ün hisseleri olduğu / 299

325 [78a-3, Arapça] Mustafa b. Hasan Çavuş ve Mûnise bt. Abdullah’ın, 
muhallefâtına el konulan Hasan Çavuş b. Abdülmennân’ın 
mirasçıları olduğu / 300

326 [78a-4, Arapça] Raziye bt. Abdullah’ın para vakfı / 301

327 [79a-1, Arapça] Muhallefâtına el konulan Hasan b. Abdullah’ın 
vasiyette bulunduğu / 302

328 [79a-2] Sis kasabasından Ali b. İlyas’ın eski Sis sancak beyi Mahmud Bey’in 
zorla el koyduğu parasını talep davasında sulh olduğu / 303

329 [79a-3] Aynı konuda Mustafa b. Osman’ın açtığı davada sulh olduğu / 304









330 [79a-4] Aynı konuda el-Hâc Hızır b. İskender’in sulhu kabul ettiği / 304
331 [79a-5] Yine Ali b. el-Hâc Nûreddin’in sulhu kabul ettiği / 304
332 [79a-6] Vâris olmaksızın ölen Abdülvehhâb Efendi’nin menzilinin beytülmâl 
tarafından Ali b. Mehmed’e satılması / 304
333 [79b-1, Arapça] Mustafa Çavuş b. Hüseyin’in, evini Dîvân-ı âlî kâtibi (…) 
b. Mustafa’ya sattığı / 305
334 [79b-2, Arapça] Ahmed Bey b. Yovan’ın, muhallefâtına el konulan Süleyman 
Bey b. Petro’nun amca oğlu ve vârisi olduğu / 305
335 [79b-3] İbrahim Paşa Vakfı’na ait kahvehanenin işletmesinin babasının 
ölümüyle Ahmed b. Abdüllatif ’e verilmesi gerektiği / 306
336 [80a-1] Mahmud Bey b. Hüseyin’in verasetinin kızları Neslihan ve Sitti ile 
karısı Belkıs’a ait olduğu / 307
337 [80a-2] Kasaplara sermaye olmak ve zararlarını karşılamak üzere toplanan 
paraların gerektiğinde kullanılmak üzere debbağların da taahhüdüyle dört 
kasaba verildiği / 307

338 [80a-3, Arapça] Cemile Hatun bt. Hamza’nın evini vakfettiği / 308
339 [80b-1, Arapça] Yorgi v. Kosta’nın sattığı et bedelinden Durmuş 
b. Abdullah’ta alacağı olduğu / 309
İSTANBUL KADI SİCİLLERİ
RUMELİ SADÂRETİ MAHKEMESİ

21
NUMARALI SİCİL

(H. 1002-1003 / M. 1594-1595)











45

[Dış Kapak] Hâzihî mecelletün li-en yüktebe fîhâ suverü’s-sicillâti’l-vâkı‘a fî ze-
meni a‘lemi’l-ulemâ efdali’l-fuzalâ Sunullah Efendi ibni el-mevlâ el-merhûm 
Cafer Efendi el-kadı bi asâkiri Rumeli el-ma‘mûre, hurrire fî evâsıtı şehri 
Recebi’l-mürecceb li sene isneteyn ve elf.
Sene 1002 ve 1003
Hücec-i Rumeli Sadâreti ve Mahfil-i Şer‘iyyât

[1a] Bismihî subhânehû
Merhûm ve mağfûrun-leh Şeyhülislâm fî asrihî ve vahîd-i dehrihî Zekeriya 
Efendi merhûmun vakfiyesidir.
Merhûm Sunullah Efendi imzâsı ile mümzâ ve hâtemi ile mahtûm olup ve 
zamânlarında olduğu emr-i meşhûr ve ma‘lûm iken mahallinden zâyi‘ olmağla 
izin ve ma‘rifetimiz ile bu mahalle tahrîr olunmuşdur.
Harrerehû el-fakīr ileyhi subhânehû Ahmed b. Yusuf el-kadı bi asâkiri Rumeli 
el-ma‘mûre -ufiye anhümâ ve gufire lehümâ-

[mühür]

1 [1b-1, Arapça] Rumeli Kazaskeri ve Şeyhülislâm Zekeriya Efendi 
b. Bayram’ın vakfiyesi
Bismihî subhânehû, Şeyh-i meşâyih-i islâm müfti’l-enâm Zekeriya Efendi Haz-
retlerinin vakfiye-i şerîfeleridir ki teberrüken bed’ olundu. Hamdele ve salve-
le. Meclis-i şer‘-i şerîfde hâzır olup hâl-i hayâtı ve kemâl-i sıhhatinde, işbu vakıf 
ikrârının kendisinden sudûruna kadar silk-i mülkünde ve taht-ı tasarrufunda 
bulunan, Dârü’s-saltanati’s-seniyye mahmiyye-i Kostantıniyye mahallâtından 
Kovacı Dede mahallesinde vâki‘ cemî‘-i medrese ve Dârü’l-hadîsi cümle tevâbi‘ 
ve levâhıkı ile ibtigāen li-merdâti’llâhi’l-cemîl, habs, te’bîd, tasadduk ve vakf eyle-
di. Medrese, on iki odayı, vâkıf-ı mezbûrun yedi sene evvel beyt ve Dârü’l-kurrâ 
arasında binâ ettirip vakfettiği ve içinde medfûn bulunduğu Dârü’l-hadîste kâin, 
Dârü’l-kurrâya mücâvir ve mülâsık bir dershâneyi, pencereli müşterek duva-
rı, su kuyusunu, avluyu, odaların nihâyetinde bulunan helâları, şimâl cihetin-
de altında sıbyân-ı fukarâ ve fukarâ-i sıbyânın ta‘lîmi için kullanılan mekteb 
bulunan alçı ile sıvanmış iki dükkânı hâvî olup, bir taraftan Dârü’l-hadîs, diğer 
taraftan tarîk-i âm, öteki taraftan tarîk-ı hâs, diğer taraftan da Hüseyin Ağa b. 
Abdülmennân ile mahdûddur. Dârü’l-hadîs ise, on üç odayı, dershâneyi, Dârü’l-
kurrâyı ve ikisi arasında bulunan çeşmeyi hâvî olup bir taraftan medrese-i 
cedîdeye mülâsık, diğer taraftan tarîk-i âm, öteki taraftan fahrü’l-ulemâ Saçlı-
zâde Seyyid Abdülkādir mülkü, diğer taraftan da Hüseyin Ağa b. Abdülkerim 
ez-za‘îm mülkü ile mahdûddur. Vâkıf-ı mezbûr, mezkûr Dârü’l-hadîs kurbunda 
vâki‘, altında dört dükkân bulunan fevkānî üç beyti hâvî, iki taraftan merhûm 
Kovacı Dede vakfı, bir taraftan Mustafa Çavuş mülkü, diğer taraftan tarîk-i âm 
ile mahdûd cemî‘-i menzilini de vakfetti. Sultan Selim Hân mahallesinde kâin, 
fevkānî bir beyti, tahtânî iki beyti ve selâmlığı hâvî bulunan, bir taraftan tarîk-i 
âm, diğer taraftan zâviye, öteki taraftan Sûrî diye ma‘rûf kimesne mülkü, diğer 
taraftan da Ahmed Çelebi el-mülâzım mülkü ile mahdûd bulunan cemî‘-i menzi-
lini vakfetti. Şeyhî Bey’den iştirâ edilen, mahrûse-i Kostantıniyye mahallâtından 
Cebeci mahallesinde vâki‘, Sultan Selim Hân -aleyhi’r-rahme ve’r-rıdvân- hama-
mı kurbunda kâin, fevkānî bir selâmlığı, içinde tahtânî iki beyt ve selâmlık bu-
lunan iç avluyu hâvî, bir taraftan Keyvan b. Abdullah mülkü, iki taraftan Meh-
med Çelebi el-kādî mülkü, diğer taraftan da tarîk-i âm ile mahdûd cemî‘-i men-
zilini de vakfetti. Mahmiye-i mezbûre mahallâtından Nişancı mahallesinde kâin, 
üzerinde iki oda bulunan bir dükkânı hâvî, bir taraftan zimmî Toma mülkü, di-
ğer taraftan zimmî Dimitri mülkü, iki taraftan da tarîk-i âm ile mahdûd bulu-
nan cemî‘-i menzilini vakfetti. Mahmiye-i mesfûrede dâhil-i bâb-ı Fener’de vâki‘ 
Cafer Subaşı mahallesinde kâin, otuz sekiz kapılı, her kapısı fevkānî ve tahtânî 
iki odayı hâvî, helâyı, avluyu, sükkân-ı hucurât ile müşterek kullanılan su ku-
yusunu müştemil olan, bir taraftan Süleyman Bey er-râcil mülkü, diğer taraf-
tan Hâce Hayreddin mülkü ve İlyas Bey mülkü ve Cafer Subaşı vakfı ve iki ta-
raftan da tarîk- âm ile mahdûd cemî‘-i hucurâtı da cümle hudûdu ve tevâbi‘i 
ile vakfetti. Ebvâb-ı mahmiyye-i Kostantıniyye’den dâhil-i bâb-ı Balat’ta vâki‘ 
el-Hâc İsa mahallesinde kâin, fevkānî dört beyti, fırını, helâyı, tahtapûşu, üç 
tahtânî beyti, su kuyusunu, fırını, mahzen-i kebîri, on beş zirâ‘ ölçüsünde arz-ı 
hâliyeyi hâvî, bir taraftan Yahudi Yasef v. Mosi mülkü, diğer taraftan Foskeri bt. 
İsak el-Yahudiyye mülkü, öteki taraftan Yahudi İliya v. Bâli mülkü, diğer taraf-
tan da tarîk-i âm ile mahdûd bulunan cemî‘-i menzilini cümle hukūku ile vak-
fetti. Yine mahalle-i mezbûrede vâki‘ olup dört beyti, iki fırını, su kuyusunu, 
kireçhâne, boya dükkânını, buzhâneyi hâvî, bir taraftan Mehmed Ağa mülkü, 
üç taraftan da tarîk-i âm ile mahdûd cemî‘-i menzilini cümle hukūku ile vak-
fetti. Dâhil-i bâb-ı Balat’ta vâki‘, üzerinde iki oda bulunan, bir taraftan Yahu-
di David mülkü, zimmî Dıranoz mülkü, iki taraftan da tarîk-i âm ile mahdûd 
üç dükkânını vakfetti. Ebvâb-ı medîne-i mastûradan Bâb-ı Cebe Ali’de kâin, 
Ayasofya-i kebîr Vakfı’na ödenen senevî mukāta‘ası on beş akçe olan kayıkha-
nesini vakfetti. Dâhil-i bâb-ı Fener’de vâki‘, bir taraftan namazgâh, diğer taraftan 
kale duvarı, öteki taraftan bahçe, diğer taraftan da tarîk-i âm ile mahdûd cemî‘-i 
dükkânını vakfetti. Ali Bey karyesinde vâki‘, meyve ağaçlarını ve sebzeleri hâvî, 
iki taraftan tarîk-i âm, diğer taraftan nehr-i cârî, diğer taraftan da Mustafa Çe-
lebi eytâmı mülkü ile mahdûd bulunan cemî‘-i bostanını vakfetti. Merhûm-i 
merkūm -gufire lehû el-hayy el-kayyum- medîne-i Bursa’da vâki‘ kapan ta‘bîr 
edilen mevzi‘de kâin sekiz odasını ki altlarında iki mahzenli iki dükkân bulu-
nan cihet-i garbîde vâki‘ beş oda ve altlarında üç dükkân ve üç mahzen bulunan 
cihet-i şarkîde vâki‘ üç odayı hâvîdir; bir taraftan a‘lemü’l-ulemâ Molla Çelebi 
diye ma‘rûf merhûm Abdülkerim Efendi mülkü, diğer taraftan Ferruh Kethüdâ 
mülkü, öteki taraftan Fâtıma bt. Abdullah nâm hâtun mülkü ve merhûm İb-
rahim er-Râyis vakfı, diğer taraftan da tarîk-i âm ile mahdûd ve mukāta‘a-i 
arzı senevî kırk üç akçe olan, yirmi akçesi İbrahim er-Râyis vakfı’na, on akçe-
si Çırak Bey vakfına, yedi akçesi Arab Mehmed vakfı’na, yedi akçesi el-Hâc İl-
yas vakfı’na, iki akçesi de mesâili ribâ için ödenen cemî‘-i hucurât-ı mezkûreyi 
de cümle tevâbi‘ ve hukūku ile vakfetti. Mahrûse-i Bursa’da vâki‘ Balık pazarı 
dâhilinde kâin, bir taraftan tarîk-i âm, diğer taraftan Sırçalı Medrese, öteki ta-
raftan Darbhâne ile mahdûd olan cemî‘-i dükkânını da evânî-i nuhâsiyesi ile 
birlikte cümle hukūku ile vakfetti. Mahrûse-i Bursa çarşılarından Uzun Çarşı’da 
kâin, tabh-ı ta‘âm için hâzırlanmış, bir taraftan tarîk-i âm, diğer taraftan Ali b. 
Abdullah’ın dükkânı, öteki taraftan Yusuf b. Ali’nin dükkânı ile mahdûd bulu-
nan cemî‘-i dükkânını dahi âmme-i hukūkuyla vakfetti. Mahrûse-i mezbûrede 
Kale altı ta‘bîr edilen mevzi‘de merhûm Davud Paşa arâzisi üzerinde kâin, bir 
taraftan el-Hâc Ahmed dükkânı, diğer taraftan Hasan el-Bosnavî mülkü, iki ta-
raftan da tarîk-i âm ile mahdûd bulunan cemî‘-i dükkânı da kâffe-i hukūku ve 
menâfî‘i ile vakfetti. Irgandı köprüsü yanında vâki‘, bir taraftan nehir, diğer ta-
raftan tarîk-i âm ve tarîk-ı hâs ile mahdûd bulunan altı dükkân ve beş odası-
nı dahi cümle hukūku ve tevâbi‘i ile vakfetti. Mahrûse-i Bursa’da vâki‘ Balık pa-
zarı çarşısında kâin, bir taraftan Mehmed b. Ali mülkü, diğer taraftan vâdi, di-
ğer taraftan da tarîk-i âm ile mahdûd olan on odasını vakfetti. Kaplıca-i atîk 
kurbunda vâki‘ nehr-i cârî üzerinde dönen ve hudûdu inde’l-ahâlî ma‘lûm bu-
lunan değirmenini vakfetti. Eğri kapak diye ma‘rûf bir kimesneden iştirâ edi-
len, Cadde-i kebîr’in altında vâki‘ Etciler nâm mevzi‘de kâin, birisi, iki taraftan 
tarîk-i âm ve Çoban Bâli bahçesi ile mahdûd, diğeri bir taraftan vakıf bahçe di-
ğer taraftan tarîk-i âm ile mahdûd olan iki bahçesini cümle hudûdu ve hukūku 
ile vakfetti. Zikredilen bahçenin üstünde yer alan, üç taraftan tarîk- âm ve bir 
taraftan merhûm Kādirî Efendi bahçesi ile mahdûd diğer bir bahçesini de cüm-
le hudûdu ve hukūku ile vakfetti. Eğri kapak nâm kimesnenin bahçesine bitişik 
olan, bir taraftan Üskübî vakfı, diğer taraftan tarîk-ı hâs ve diğer taraftan da Se-
fer b. Abdurrahman mülkü ve hadîka-i mezbûre ile mahdûd olan bahçesini de 
bahçesini de cümle hukūku ile vakfetti. Sefer b. ( )’den iştirâ edilen, bir taraftan 
tarîk, diğer taraftan vâkıf-ı mezbûr vakfı ile mahdûd bulunan bahçesini cüm-
le hukūku ile vakfetti. Mahrûse-i Bursa’da vâki‘ Deveciler nâm mevzi‘de kâin, 
hudûdu inde’l-âhâlî ma‘lûm olan odalarını vakfetti. Bu diyârda çalışan küçük 
büyük bütün mumcular tarafından miktarı ma‘lûm olan mum dükkânındaki 
hissesini vakfetti.
Râyicü’l-vakt iki yüz bin akçesini dahi vakfetti. Meblağ-ı mezbûrun mütevellî-i 
emîn yedi ile senede noksansız, ziyâdesiz ona on bir rıbh üzre rehn-i kavî ve 
kefîl-i melî ile ve geri ödeme iktidârına sâhib olan, insânlar arasında doğru sözü 
ve hüsn-i mu‘âmelesiyle şöhret bulmuş, emîn ve müstakīm mülk sâhibi ve zen-
gin ticâret ve san‘at ehli ile yapılacak mu‘âmele ile istiğlâl ve istirbâh edilmesini 
şart etti. Musakkafât-ı mezkûrenin icâre-i mu‘tâde ile icâreye verilmesini şart 
etti. Derâhim-i merkūme ve akārât-ı mersûme rıbhından Allah te‘âlânın rızık 
olarak nâsib ettiğinin mütevellî indinde bulunan câbî ma‘rifetiyle toplanıp 
evvelâ aşağıda zikredilecek mukāta‘ât-i evkāfa sarf edilmesini şart etti: Zikri ge-
çen bahçelerin mukāta‘asına senevî dört bin sekiz yüz altmış akçe verilmesini 
şart etti. Sultan-ı azîmü’ş-şân ed-dâric ilâ medârici’r-rahme ve’r-rıdvân Sultan 
Orhan vakfı mukāta‘asına senevî iki yüz elli akçe, merhûm ve mağfûrun leh 
İvaz Paşa Vakfı’na senevî üç yüz akçe, İbn Figân diye ma‘rûf kimesne vakfına iki 
yüz akçe, Kapan Musa Vakfı’na sekiz yüz otuz akçe, merhûme-i mebrûre Dâye 
Hâtun Vakfı’na iki bin dokuz yüz akçe, Hundi Hâtun Vakfı’na iki yüz otuz akçe 
verilmesini şart etti. Kapan-ı meyve kurbunda vâki‘ odaların mukāta‘ası için 
senevî kırk üç akçe, Balık pazarındaki odaların mukāta‘ası için şehrî on dört 
akçe, aşçı dükkânı için şehrî otuz altı akçe verilmesini şart etti. Sonra vakf-ı 
merhûm –gufire lehû el-hayyu’l-kayyum- cümle vakıf gelirlerinden yevmî elli 
akçeyi medrese-i mezkûrede müderris olacak kimesneye tayin etti. On iki oda-
da kalan ulûm-i dîniyye ve fünûn-ı edebiyye talebe ve müste‘idînden her birine 
haftanın her günü ulemâ ve müderrisînden fünûn-ı mu‘tebereden usûl ve furû‘ 
ve ilm-i me‘ânî ve kelâm dersi almaları ve seyyid-i evvelîn ve âhirîn sallallâhu 
aleyhi vesellemin, ashâbının, cemî‘-i enbiyâ ve mürselînin ve vâkıf-ı mezbûrun 
ve eimme-i müctehidînin ve sâir ulemâ ve sâlihînin ve cemî‘-i müslimîn ve 
müslimâtın ve mü’minîn ve mü’minâtın ervâhına du‘â  ve senâ etmeleri kaydıy-
la yevmî dört akçe ta‘yîn etti. Medrese-i şerîfede mu‘îd olan kimesneye, talebe-i 
ilme, muhtasârât ile ilim kapılarını açması ve vecd-i icâde içinde öğretmesi kay-
dıyla yevmî beş akçe ta‘yîn etti. Bevvâb-ı medreseye yevmî iki akçe ta‘yîn etti ve 
bevvâbın sâlih ve tâlibü’l-ilm olmasını şart etti. Yevmî yirmi akçeyi, mülâzemetten 
fâriğ olarak bihâr-ı kütüb-i mu‘tebereden hadîs-i nebevî, kütüb-i mu‘tebere-i 
fıkhiyyeden İmam-i hümâm Sadrü’ş-şerî‘a’ nın kitâbını, Şakāyık-ı Numan’da 
tavzîh edilen Dekāik-i Numan’a da muttali‘ olarak tedrîs ve ta‘lîm edecek sâlih, 
âlim ve mütâla‘aya kādir ve hucurât-ı mezkûrede süknâya muhtac kimesnelere, 
içlerinden birinin münâvebe ile her gün vâkıfın rûhu için okuması, diğerlerinin 
derste hâzır olmaları, açık bir özr-i şer‘î hâricinde devâmsızlık yapmamaları 
kaydıyla ta‘yîn etti. On üç odada kalanların her birine pazartesi ve perşembe 
günleri vâkıf-ı mezbûrun türbesinde ictimâ‘ ederek Kur’ân-ı azîm ve furkān-ı 
kerîm’den birer cüz’ tilâvet etmeleri kaydıyla yevmî bir buçuk akçe ta‘yîn etti. 
Odalarda kalmayı, ister müderris ister kadı olsun önce fukarâ-i mülâzımîne 
sonra sâir mülâzımîn-i muhtâcîne şart etti. Haftada iki gün merkad-i şerîfinde 
kütüb-i tecvîd tedrîs edecek mücevvid kimesneye yevmî yedi akçe, dersi dinle-
yecek on talebeye de yevmî iki akçe ta‘yîn etti. Kapı ve türbe arasında binâ edil-
miş sebîlde çalışan ve bu mekânda bulunan susak kimesnelere su veren iki ki-
mesnenin her birine yevmî iki akçe ta‘yîn etti. Meşk denilen yerden taksîr ve 
ihmâl etmeden yazın günde üç, kışın iki def ‘a sebîle su taşıyan sakaya yevmî beş 
akçe ta‘yîn etti. Sebîle konulup sebîldeki suyu soğutmak üzre her sene bin akçe-
yi yaz aylarında buz iştirâ edilmesine ta‘yîn etti. Dârü’l-hadîsi süpüren ferrâşa 
yevmî bir akçe ta‘yîn etti. Her gün nâfileten lillâhi te‘âlâ  iki rek‘at namaz kılıp 
vâkıf-ı mezbûrun rûhuna du‘â  eden sâlih bir kimesneye yevmî bir akçe ta‘yîn 
etti. İki cihetten birinin sâkīlerden birine tevcîh edilmesini, diğerinin mütevellî 
re’yi ile ta‘yîn edilmesini şart etti. Kuyudan su çekmeye kādir güçlü bir kimes-
neye her gün kuyudan su çekip Medreseye ve Dârü’l-hadîse konulmuş ahşab-
dan ma‘mûl musluklu iki abdestliği doldurması için yevmî iki akçe ta‘yîn etti. 
Mütevellînin isterse iki ciheti de iki akçeye yapmak üzre bir kişiye tevcîh edebi-
leceğini veya haseb-i iktizâ-i hâl isterse ciheti ayırıp iki kişiye verebileceğini 
kaydetti. Vâkıfın türbesinde her gün tecvîd ve tertîl üzre vâkıf-ı mezbûrun vak-
fettiği latîf rahle üzerinde yine vâkıf-ı merkūmun vakfettiği ve vefâtından son-
ra merkadine konulmasını şart ettiği mushaf-ı şerîfden bir aşr okuması için 
ehl-i Kur’ân’dan güzel sesli bir kimesneye yevmî ( ) ta‘yîn etti. Mekteb-i şerîfde 
mu‘allim olan kimesneye yevmî beş akçe, halîfe olan kimesneye üç akçe ta‘yîn 
etti. Mütevellînin mektebde ta‘lîm gören on muhtac yetîm çocuğa veya vakfın 
durumu müsâ‘idse ve ondan fazla öğrenci mevcûdsa daha fazlasına elbise, ayak-
kabı, gömlek ve pantolon iştirâ etmesini ve aralarında ayrım yapmadan Kadir 
gecesi onları giydirmesini şart etti. Evkāfına mütevellî olacak kimesneye tevliye 
hakkı olarak yevmî on akçe ta‘yîn etti. Tevliyeyi de müddet-i hayâtınca sulbî 
oğlu Yahya Efendi’ye, sonra vâkıf-ı mezbûrun erşed evlâdına sonra batnen ba‘de 
batnin nesilleri kesinceye kadar onun evlâdına şart etti. Nesilleri kesilince âzatlı 
kölelerinin en sâlihine, sonra hâkimin re’yi ile tevliyeye ehil bir kimesneye şart 
etti. Vakıf câbîsine mahmiye-i Kostantıniyye’de vâki‘ evkāfının gelirini toplama-
sı için yevmî beş akçe ta‘yîn etti. Hesâb kavânîn ve kavâ‘idini bilen, 
Kostantıniyye’de vâki‘ evkāfın iç ve dış umûrunu gün be gün ay be ay yazacak 
kâtibe yevmî iki akçe ta‘yîn etti. Mahrûse-i Bursa’da vâki‘ evkāfın umûrunu ya-
zacak diğer kâtibe yevmî bir akçe ta‘yîn etti. Mahrûse-i Bursa’da vâki‘ vakıf bah-
çelerde çalışmak ve buraları muhafaza etmek, ağaç dikip sulamak üzre, bağ ve 
bostan zirâ‘atinde mâhir olan bahçıvana yevmî üç akçe ta‘yîn etti. Dârü’l-hadîs 
sükkânından bir kimesneye buranın sâkinlerine beş vakit namazda imâm ol-
ması için yevmî bir akçe ta‘yîn etti. Bu emâneti içlerinden en çok verâ‘ sâhibi ve 
muttakīsine şart etti. Salavât-ı hamsede ezân okuyacak ve kāmet getirecek mü-
ezzine yevmî bir akçe ta‘yîn etti. Dârü’l-hadîs odalarından birinde kalmayı ve 
tasarruf etmeyi orada bevvâb olacak kimesneye şart etti ve sabâh akşam kapısı-
nı açıp kapatmak için yevmî bir buçuk akçe ta‘yîn etti. Vâkıfın türbesine konu-
lan vakıf kitâbların hâfız-ı kütübü olan sâlih ve emîn kimesneye yevmî üç akçe 
ta‘yîn etti ve hâfız-ı kütübün kitâb sandığını haftada iki gün açıp, zâyi‘ olduğun-
da yeni bir nüsha iştirâ edip noksanı tamâmlaması için kitâbın değerine müsâvî 
veya değerinden ziyâde rehin alarak tâlibîne vermesine şart etti. Medîne-i mü-
nevverede medfûn bulunan halîle-i cemîlesi el-merhûme ed-dâric ilâ rahmeti 
rabbihâ el-mu‘în Sakine Hâtun bt. Kutbü’l-ârifîn Şeyh Bahâüddin nâm zevcesi-
nin rûhuna Medîne-i münevverede cüz-i şerîf tilâvet edecek kimesneye senevî 
altı tâmmü’l-vezn sahîhü’l-ayâr altın sikke ta‘yîn etti. Mütevellînin bu altı altın 
sikkeyi her sene emânet sâhibi ve ma‘lûmu’l-hâl olan hüccâcdan biri ile gönder-
mesini, irsâl ve îsâlde ihmâl etmemesini şart etti. Ecel şerbetini içip rabbinin da-
vetine icâbet etmesinden sonra türbesinde münâvebe ile oturup rûhuna du‘â et-
meleri, tesbîh ve tehlîlde bulunmaları için iki kişiden her birine yevmî üç akçe 
ta‘yîn etti ve mütevellîye imkān elverdiğinde vazîfelerini artırmaya izin verdi. 
Çeşme umûru için senevî yüz akçe ta‘yîn etti. Mektebin ve medrese dersliğinin 
hasırı için senevî yüz akçe ta‘yîn etti. Türbesinde her gece iki kandil yakılması-
nı ve sabâha kadar söndürülmemesini şart etti ve bu işin meûnetini ve sıbyân-ı 
mektebin kışın ısınması için kuru odun iştirâ edilmesi işini ve diğer mühim 
husûsların îfâsını isrâf ve tebzîr etmeden ifâ etmek üzre mütevellîye tefvîz etti. 
Tarîk ve istihkāk bakımından ellili medresede tedrîse ehil evlâdı ve mülâzımı 
var ise medresede ders vermeyi evlâd-ı evlâdına sonra mülâzımlarına şart etti. 
Tedrîs talebiyle mülâzemetten ayrılan mülâzımlar varsa Dârü’l-hadîsde tedrîsi, 
tedrîs şartlarına kādir mülâzımlara, bunlar yoksa başkalarına şart etti ve 
mülâzımları ve mürtezikayı evlâd-ı kirâmıyla sonra ahfâdıyla birlikte vakfa 
hasbî nâzır kıldı. Zevâ’id-i vakıfdan sulbî kızlarının her birine yevmî altı akçe 
ta‘yîn etti ve sâlifü’l-beyân zevâ’id-i evkāfın nevâib-i dehr ve tevârık -ı zamân 
için mütevellî yediyle biriktirilmesini şart etti. Vakıf rakabesinin her zamân 
cihât-ı mezkûreye takdîmini şart etti. Vefâtından sonra bunun adâlet ve insâf 
ölçüleri dâhilinde takibini mahzâ mezkûr oğlunun re’yine tefvîz etti. Vâkıf-ı 
mezbûr sonra imzâsı ve mührüyle mümzâ ve mahtûm olan vakıf defterinde 
isimleri mastûr olan cemî‘-i kütüb-i mu‘tebereyi, menkūl mâlların vakfını câ’iz 
gören eimme-i kibârın kavline uyarak vakfetti. Vâkıf-ı mûmâ ileyh cemî‘-i 
evkāf-ı merkūmeyi ve kütüb-i mersûmeyi mütevellî nasbettiği aynü’l-a‘yân Ah-
med Çelebi b. Ali’ye teslîm etti. O da tesellüm etti ve tescîlden sonra vakfa ilhâk 
edilen medrese-i cedîde ve âtiyyü’l-beyân bazı akār hâricindekileri tescîl ettirdi. 
A‘lemü’l-ulemâ Mevlâna Hüsam Çelebi Efendi Anadolu kazaskeri iken husûsen 
ve umûmen evkāf-ı mezkûrenin sıhhatine ve lüzûmuna hükmetti. Ki bu esnâda 
vâkıf birinci def ‘a Rumeli kazaskeri idi. Vâkıf-ı mezbûr sonra ikinci def ‘a Rume-
li kazaskeri olduğunda evkāf-ı müseccelesine bazı akārâtı daha ekledi ve 
Şeyhülislâm olmasından sonra da evkāfına ilhâk etme ve tescîl ettirme niyeti ile 
medrese-i cedîdenin inşâsına başladı. Lâkin ecel şerbetini içip rabbine kavuştu-
ğu için bazı evkāfı tescîl edilemedi. Ki bunlar işbu vesîkanın başında hudûdu 
mezkûr olan Medrese-i cedîde ve Şeyhî Bey’den iştirâ edilen menzil, Sefer nâm 
kimesneden iştirâ edilen, mahrûse-i Bursa’da bulunan, bahçe, dâhil-i Bâb-ı 
Balat’ta bulunan üç dükkân, Nişancı mahallesinde bulunan bir menzil, 
mahmiye-i Kostantıniyye’de vâki‘ Bâb-ı Balat’ta kâin iki menzildir. Vâkıf-ı 
mersûm Zekeriya Efendi’nin oğlu, Semâniye medreselerinin birinde müderris 
olan efdalü’l-ulemâ’i’l-muhakkıkīn ekmelü’l-fuzalâi’l-musakkıkīn Yahya Efendi 
bunların baştan tescîlini taleb etti. Vâkıf-ı mezbûrun, ilk mütevellîden sonra 
mütevellî nasbettiği ve cemî‘-i evkāfı kendisine teslîm ettiği fahrü’l-akrân Sü-
leyman Bey b. Abdülmennân üzerine Rumeli kazaskeri huzûrunda takrîr-i da‘vâ 
edip dedi ki, işbu akārât-ı mevkūfe-i ma‘dûde, müteveffâ babamın mülkünde idi 
ve veresesine intikāl etti; mütevellî-i mezbûr ise bizim kabz ve taksîm etmemi-
ze mâni‘ olmakdadır. Mütevellîye sorulduğunda, müdde‘î-i mezbûrun babası 
yani muşârun ileyh merhûm Zekeriya Efendi, müdde‘î-i mezkûrun iddi‘â ettiği 
cemî‘-i akārâtı vakfetmiş, önceki evkāfına ilhâk edip bana teslîm eylemiş ve 
vakfı üzerinde musır olarak vefât etmişdi. Ben de teslîmden i‘tibâren tevliyem 
hasebiyle evkāfa tasarruf etmekteyim diye cevâb verdi. Müdde‘î-i mezkûr bunu 
inkâr etti. Mütevellî, vakfın vâkıf-ı mezbûrdan sudûruna, teslîme ve bu niyet 
üzre fevt olduğuna dâir şâhid gösterdi. Zâl Paşa medresesinde müderris olan 
umdetü’l-muhakkıkīn Mehmed Efendi b. Şaban ve fahrü’l-kuzât İbrahim Efen-
di b. Abdi ve zahrü’l-vülât Ali Çelebi b. Hasan ve usvetü’l-müderrisîn Hasan 
Efendi b. Ali ve fahrü’l-cuyûş ve’l-a‘yân Mustafa Çavuş b. Şaban nâm kimesne-
ler vâkıf-ı merhûm Zekeriya Efendi b. Bayram, hâl-i hayâtı ve kemâl-i sıhhatin-
de iddi‘â edilen cemî‘-i akārâtı vakfetmiş ve mütevellî-i mezkûra teslîm etmiş, 
evvelki evkāfına ilhâk etmiş ve bu niyet üzre vefât etmişdir diye şehâdet ettiler. 
Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve 
mûteber olmağın mûcibince hükmedildi. Hâkim-i mûmâ ileyh bunun üzerine 
akārât-ı mezkûrenin vakfiyetine ve sıhhatine ve imâmeyn-i hümâmeyn İmam-ı 
sânî Ebû Yusuf ve Muhammed b. Hasan eş-Şeybânî kavli üzre sıhhatin lüzûmdan 
mufârakat etmeyeceği ictihâdına binâen ve mesâil-i evkāfta eimme-i eşrâf bey-
ninde cârî ihtilâfı da bilerek husûsen ve umûmen lüzûmuna hükmetti. Evkāf-ı 
sâbıka ve lâhıka bu sûretle sahîh, müseccel, lâzım ve tebdîl ve tağyîri câ’iz 
olmayacak şekilde bir vakıf oldu. “Fe-men beddelehû ba‘de mâ sem‘ihî  fe-
innemâ ismuhû ale’l-lezîne yübeddilûnehû innallâhe semî‘un alîm ve ecrü’l-
vâkıf ve’l-hâkim ala’llâhi’l-kerîm.”
Cerâ zâlike ve hurrire fî evâsıtı Rebî‘ilâhir sene isneteyn ve elf mine’l-hicreti’n-
nebeviyye el-Mustafaviyye, aleyhi ve alâ âlihî ve sahbihî efdalü’s-salât ve 
ekmelü’t-tahiyye mine’llâh feyyâzü’l-avârık mâ hattâ kâtib ve hakeme hâkim ve 
vakafe vâkıf.
Şuhûdü’l-hâl: Medîne-i Ebâ Eyyûb-i Ensârî’de vâki‘ Şah Sultan Medresesi mü-
derrisi a‘lemu’l-ulemâ’i’l-ahyâr Mevlâna Derviş Mehmed Efendi b. el-Müvellâ 
Abdülcebbâr, Kaptan Ali Paşa Medresesi müderrisi a‘lâ el-ulemâ’i’l-muhakkıkīn 
Mevlâna Nefes-zâde Muslihiddin Efendi, Vâkıfın medresesinde müderris olan 
Mevlâna Seyyid Mehmed b. Seyyid Mehmed, mefharü’l-müderrisîn Sa‘dî-zâde 
Mehmed Çelebi b. ( ), fahrü’l-cuyûş Yusuf Çavuş b. Abdülmennân, Mehmed Ağa 
Medresesi müderrisi kıdvetü’l-mühâdimi’l-kirâm Azmî-zâde Mustafa Çelebi b. 
Pîr Mehmed ve gayruhüm mine’l-hâzırîn

2 [7b-1, Arapça] İbrahim b. Mehmed’in, muhallefâtına el konulan yaya 
el-Hâc Mustafa b. İbrahim’in vârisi olduğu
Rumeli-i ma‘mûre vilâyetinde vâki‘ Koca kazâsı tevâbi‘inden Mizançe karye-
si sükkânından olan, udûlden Yusuf Ağa b. Yahya zevvâk-ı sultânî ve Ebûbekir 
b. Pervâne nâm kimesneler meclis-i şer‘-i şerîf ve mahfil-i dîn-i münîfde -el-
masûn ani’t-tağyîr ve’t-tahrîf- hâzırân olup, bundan akdem sefer-i sultânîde 
fevt olan tâife-i mezkûrenin on altıncı bölüğü yayalarından el-Hâc Musta-
fa b. İbrahim nâm râcilin muhallefâtına vâzı‘-ı yed olan, elân Atebe-i aliyye-
de vâki‘ râcilin tâifesine mahsûs beytülmâlin emîni fahrü’l-akrân Ali Subaşı b. 
Abdülmennân mahzarında, karye-i mezbûre ahâlîsinden râfi‘-i hâze’l-kitâb İb-
rahim b. Mehmed’den sâdır olan da‘vâ-i sahîha-i şer‘iyyede gıbbe’l-istişhâdi’ş-
şer‘î şöyle şehâdet ettiler ki, müteveffâ-i mezkûr el-Hâc Mustafa, müdde‘î-i 
mezkûr İbrahim’in sulbî oğludur; mezbûr İbrahim onun babası ve usûbet-i 
nesebiyye cihetiyle vârisidir. Verâseti ona münhasıra olup ondan başka vârisi 
veya terekeye müstehak kimesne ma‘lûmumuz değildir. Zamânın Koca kadısı 
Mevlâna Fahrullah b. ( )’den sâdır olan, ünvânıyla mu‘anven, hâtemiyle mahtûm, 
mazmûnu bu hüccetin mazmûnuyla mutâbık hüccetin kadı-i mezbûrun mecli-
sinden vârid olmasından sonra ve onun meclisinden sudûru, onun hücceti ol-
duğu onun mührü ile memhûr olduğu, isimleri zeyl-i kitâbda mastûr olan Ali 
b. Bâli ve Mehmed b. Ali’nin şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fi’l-yevmi’s-sânî min Rebî‘ilâhir sene isneteyn ve elf.
Şuhûdü’l-hâl: Ahmed Beşe b. Cafer, Behrâm b. Abdullah, Ali Beşe b. Mehmed, 
Ahmed b. Ali, Hasan b. Abdullah, Mehmed b. Sinan, Ahmed b. Osman, el-Hâc 
Mustafa b. ( ) ve gayruhüm

3 [7b-2, Arapça] Mehmed b. Abdi’nin kölesini âzat ettiği
Kostantıniyye mahallâtından Emek yemez mahallesinde sâkin olan Mehmed b. 
Abdi nâm kimesne meclis-i şer‘-i şerîfde hâzır olup, rıkkını mu‘terif olan, açık 
kaşlı, elâ gözlü, orta boylu, Boğdan asıllı, hâmil-i hâze’l-kitâb Ahmed b. Abdul-
lah nâm abd-i memlûkini hasbeten lillâhi te‘âlâ ve taleben li-merdâtihi âzat ve 
tahrîr ettiğini ikrâr ve i‘tirâf etti. Abd-i memlûk-i mezbûr bu sûretle sâir ahrâr-ı 
asliyyîn gibi hür oldu.
Cerâ zâlike ve hurrire fî evâsıtı Rebî‘ilâhir sene isneteyn ve elf.
Şuhûdü’l-hâl: Ahmed b. Osman, Cafer b. İlyas, Hüseyin b. Osman, Ahmed b. Os-
man

4 [7b-3, Arapça] Ahmed b. Abdullah’ın, muhallefâtına el konulan 
Mehmed Bey b. Abdullah’ın kardeşi ve vârisi olduğu
Mahmiye-i Kostantıniyye mahallâtından Şeyh Ferhad mahallesi sükkânından 
olan udûlden el-Hâc Ali b. Abdülmennân ve Osman Çelebi b. Murad nâm ki-
mesneler meclis-i şer‘-i şerîfde hâzırân olup, bundan akdem fevt olan Meh-
med Bey b. Abdullah nâm tabbâhın muhallefâtına zâhirde ma‘rûf vârisi olma-
dığından vâzı‘-ı yed olan Atebe-i aliyyede vâki‘ tabbâhîn-i hâs beytülmâli emîni 
Mehmed Ağa b. İlyas nâm kimesne mahzarında, Ahmed b. Abdullah’dan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müdde‘î-i mezbûr müteveffâ-i merkūmun ana-baba bir kardeşidir. Babaları-
nın adı mezbûr Abdullah’tır. Dedelerinin adı da Abdullah’tır. Annelerinin adı 
vilâyet-i Anadolu-i ma‘mûrede vâki‘ Boyabat’ta sâkine olan Fâtıma bt. Sinan’dır. 
Verâseti ona münhasır olup ondan başka vârisi ve terekesine müstehak kimes-
ne ma‘lûmumuz değildir. Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye 
inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fî evâsıtı Rebî‘ilâhir sene isneteyn ve elf.
Şuhûdü’l-hâl: Ahmed Beşe b. Hızır, Behrâm b. Abdullah, Ali Beşe b. Bâli, Ahmed 
b. Abdullah, Hasan b. Abdullah ve gayruhüm









5 [8a-1] Mehmed Bey’in istiğlâl yoluyla sattığı evden kalan borcunu 
vakfa ödemesi
Vâki‘ olan on yılda minvâl-i mezbûr üzre hâsıl olan otuz bin akçe ücret-i men-
zilden cânib-i vakfa bir akçe ve bir habbe teslîm etmemeğin sene-i merkūmede 
mezbûr Mehmed Bey zimmetinde otuz bin akçe ücret-i menzilden ve otuz bin 
akçe asıldan cem‘an vakf-ı mezbûrun altmış bin akçe hakkı vâki‘ olup lâkin 
mezbûr Mehmed Bey sene-i mesfûrede zimmetinde asl-ı mâldan olan otuz bin 
akçenin yirmi bin akçesin cânib-i vakfa teslîm edip zimmetinde on bin akçe 
asl-ı mâl bâkī kaldıkda yine menzil-i mezkûru zikr olunan dokuz yüz dok-
san sekiz Muharremi’nde her sene tamâmına bin akçe ücret ile kabûl edip yine 
sene selâse ve elf Muharremi’ne gelince vâki‘ olan beş yılda hâsıl olan beş bin 
akçe ücretden dahi cânib-i vakfa bir akçe ve bir habbe teslîm etmemeğin, hâlâ 
mezbûr Mehmed Bey zimmetinde vakf-ı mezbûr mâlından on bin akçe asıl 
ve otuz beş bin akçe ücret-i menzil cem‘an kırk beş bin akçe vardır. Hâlâ tevli-
yetim hasebiyle meblağ-ı mezbûru vakıf için taleb ederin dedikde gıbbe’s-suâl 
mezbûr Mehmed Bey bi’l-muvâcehe cevâb verip fi’l-vâki‘ menzil-i mezkûru 
târih-i mezkûrda istiğlâl tarîki üzre cânib-i vakfa otuz bin nakd-i makbûz ak-
çeye bey‘ edip yine menzil-i mezkûru her sene tamâmına üçer bin akçe ücret 
ile kabûl edip ba‘dehû zikr olunan doksan sekiz Muharremi’nde uhdesinde olan 
otuz bin akçe asl-ı mâldan yirmi bin akçesin cânib-i vakfa teslîm eylediğin-
de yine menzil-i mezbûru beher sene bin akçe ücret ile kabûl eylediğin tav‘an 
ikrâr ve i‘tirâf eyledikde mezbûr Mehmed Bey’den sâdır olan kelâm vukū‘u üzre 
mütevellî-i mezkûr Sinan Bey talebiyle ketb olundu.
Tahrîren fi’l-yevmi’l-hâmis ve’l-ışrîn min Rebî‘ilâhir sene selâse ve elf.
Şuhûdü’l-hâl: Mevlânâ Hasan Çelebi b. Osman el-hatîb, Süleyman Bey b. Abdul-
lah ez-zevvâk, Mehmed b. Ahmed el-mü’ezzin, Mustafa b. Ali, el-Hâc Mustafa b. 
Hızır ve gayruhüm.

6 [8a-2] Ahyolu kadısı Kaya Efendi’nin cizye memuru ve kâtibinden 
haksız yere para almadığı
Sene ihdâ ve elf ’de vâki‘ Ahyolu cizyesi cem‘ine me’mûr olan fahrü’l-akrân Mah-
mud Bey b. Abdullah es-Silâhî ve kâtibi Ali Bey b. Abdullah es-Silâhî meclis-i 
şer‘-i şerîfe hâlâ Ahyolu kadısı olan fahrü’l-kuzât Mevlânâ Kaya Efendi b. Yusuf ’u 
ihzâr ve mahzarında takrîr-i kelâm edip târih-i mezbûrda merkūm Kaya Efen-
di kethüdâsı Yusuf yediyle bizden bi gayrı tarîk-i şer‘î on sekiz bin akçe al-
mış idi. Hâlâ taleb ederiz dediklerinde gıbbe’s-suâl ve akībe’l-inkâr ve’l-istişhâd 
mezbûrân Mahmud Bey ve Ali Bey ikāmet-i beyyineden âcizleriz deyû tahlîfe 
tâlib olduklarında mezbûr Kaya Efendi meblağ-ı mezbûru küllen ve ba‘zen al-
madığına ve mezbûr Yusuf yedinden kendiye vâsıl olmadığına tahlîf olunup 
yemîn billâh etdikde vâki‘-i hâl gıbbe’s-suâl ketb u tahrîr olunup yed-i tâlibe 
vaz‘ olundu.
Tahrîren fi’l-yevmi’l-ışrîn min Rebî‘ilâhir li sene selâse ve elf.
Şuhûdü’l-hâl: Hasan b. Abdullah, Kasım b. Abdullah, Süleyman b. Mahmud ve 
gayruhüm.

7 [8a-3, Arapça] Mahmud Çavuş, Ömer Çavuş ve İbrahim Çelebi’nin, 
muhallefâtına el konulan âzatlı köle Aydın b. Abdullah’ın oğulları 
ve mirasçıları olduğu
Udûlden Sefer Çavuş b. Ferhad, Mehmed Çavuş b. Seydi Ali Çavuş, Piyâle Bey b. 
Abdullah, Mehmed Çelebi b. Ferruh Bey ve Ahmed Çelebi b. Hasan nâm kimes-
neler, emâcid-i mükerremîn-i mufahhamîn defterdârlar huzûrunda, Dîvân-ı 
âlî’de -dâme fî himâyeti’llâhi’l-müte‘âlî- hâzırûn olup, sefer-i sultânîde fevt olan 
âzatlı köle merhûm Aydın b. Abdullah’ın muhallefâtına vâzı‘-ı yed olan, elân 
Dârü’s-saltanati’s-seniyye mahmiye-i Kostantıniyye’de vâki‘ Beytülmâl-i hâs 
emîni kıdvetü’l-a‘yân Abdullah Çavuş b. Hızır mahzarında, merhûm Behrâm 
Kethüdâ’nın evlâdı olan ve elân kasaba-i Ebâ Eyyûb-i Ensârî -aleyhi rahmetü 
rabbihi’l-bârî- mahallâtından Sofular mahallesinde sâkin bulunan râfi‘-i hâze’l-
kitâb Mahmud Çavuş, Ömer Çavuş ve İbrahim Çelebi’den sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müdde‘iyyîn-i 
mezkûrîn Mahmud, Ömer ve İbrahim, müteveffâ-i mezbûrun oğulları olmaları 
sebebiyle usûbet-i nesebiyye cihetiyle vârisleridir. Zira mezkûr İbrahim Kethüdâ 
hâl-i hayâtında ve taht-ı mülkiyyetinde iken babalarını âzat ve tahrîr etmiş-
di. Verâseti onlara münhasırdır. Onlardan başka vâris veya terekeye müstehak 
kimesne ma‘lûmumuz değildir. Şehâdetleri ba‘de’t-ta‘dîli’ş-şer‘î ve’t-tezkiyeti’ş-
şer‘iyye inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’s-sâmin ve’l-ışrîn min Rebî‘ilâhir sene isneteyn 
ve elf.
Şuhûdü’l-hâl: Hasan Ağa muhzırbaşı, Hasan Bey b. Abdullah el-cündî, Kurd b. 
Hasan el-cündî, Ahmed b. Hüseyin, Mustafa Çavuş el-mübâşir ve gayruhüm

8 [8a-4, Arapça] Mahmud b. Abdullah’ın ödünçten Cafer b. Hızır’da 
alacağı olduğu
Udûlden el-Hâc Hasan b. Yusuf ve Ali b. Mezid nâm kimesneler meclis-i şer‘-i 
şerîfde hâzırân olup, Cafer b. Hızır nâm hasm-ı câhid mahzarında, râfi‘-i 
hâze’l-kitâb tabbâh-ı sultânî Mahmud b. Abdullah’dan sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müdde‘î-i 
mezkûr Mahmud’un, münkir-i mesfûr Cafer Bey’in üzerinde ve zimmetinde 
karz-ı hasen-i şer‘î cihetinden râyicü’l-vakt dört bin akçe-i Osmânî hakkı vardır. 
Meblağ-ı mezbûr, merkūmun zimmetinde lâzimü’l-edâ ve vâcibü’l-kazâ deyn-
dir. Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve 
mûteber olmağın mûcibince hükmedildi.
Cerâ zâlike ve hurrire fi’l-yevmi’s-sâbi‘ ve’l-ışrîn min Rebî‘ilâhir sene selâse ve 
elf.
Şuhûdü’l-hâl: El-Hâc Mustafa b. el-Hâc Mehmed el-muhzır, Behrâm b. İsmail, 
Osman b. Abdullah ve gayruhüm mine’l-müslimîn

9 [8b-1] Yeniçeri zümresinden Ahmed Bey b. Abdullah’ın 
nakit vakfiyesi
Hamd-i fâ’ik-i bî-hadd ve senâ’-i lâik-ı lâ-yu‘ad ol mâlik-i mülk u melekût ve 
rabb-i izzet ve ceberût vâkıf-ı mevâkıf-ı mümkinât mebde’-i bedâyi‘-i masnû‘ât 
azze şânühû ve celle sultânuhû ve cemme sırruhû ve âmme ihsânuhû hazretle-
rinin dergâh-ı akdes ve bârgâh-ı mukaddeslerine olsun ki, âmme-i mevcûdâtı 
tarz-ı bedî‘ üzre ibdâ‘ ve kâffe-i masnû‘âtı tavr-ı menî‘ üzre ihtirâ‘ eyledi ve 
cevâhir-i salavât fâ’izü’l-berekât ve zevâhir-i teslîmât-ı anber-nefehât ol sultân-ı 
cumhûr-ı enbiyâ ve ünvân-ı menşûr-ı asfiyâ resûl-i azîz ve muhterem ve 
nebiyy-i habîb-i ekrem Muhammed-i Hâşimî -sallallâhu aleyhi ve sellem- haz-
retlerinin rûh-ı mutahhar ve merkad-i münevverlerine ithâf-ı îsâr ve ihdâ’ ve 
nisâr olunur ki, kâffe-i ibâdı menâhic-i hayrâta da‘vet ve mehacce-i meberrâta 
irşâd ve hidâyet eyledi, sallallâhu te‘âlâ aleyhi ve alâ men intemâ ileyhi min 
âlihi’l-ethâr ve ashâbihi’l-ahyâr ve’t-tâbi‘în lehüm bi ihsânin ilâ yevmi’l-ba‘s 
ve’l-mîzân, ammâ ba‘d bâ‘is-i tahrîr-i kitâb-ı müşgîn-nikāb ve dâ‘î-i tastîr-i 
hitâb-ı sıhhat-nisâb oldur ki, erbâb-ı ukūl-ı selîm ve ashâb-ı tabâyi‘-i müstakīme 
katlarında vâzıh u bâhir ve mukarrer u zâhirdir ki, bu dâr-ı fenâ-yı serî‘ü’z-
zevâl ve mevtin-i anâ-yı karîbü’l-irtihâlin lezzeti zilletine karîn ve terahı fera-
hında mekîn câh u celâli tezelzülde ve evzâ‘ ve etvârı tahavvüldedir. Lâ cerem 
tevfîk-i Rabbânî refîki ve inâyet-i Rahmânî hâdî-i tarîki olan sa‘îd-i âkil ve 
reşîd-i gayr-ı gāfil Cenâb-ı Hak ve cânib-i Feyyâz-ı mutlakdan kendiye fâ’iz ve 
nâ’il olan âlâ’-i mütevâtire ve ni‘amâ’-i mütekâsireye nazar ve iz‘ân ve âkıbet-i 
umûruna mülâhaza ve nigerân edip fırsat elde iken zimâm-ı istitâ‘at ve inân-ı 
himmeti semt-i hayrâta tasrîf ve sübül-i meberrâta tevcîh ve tahrîf edip îsâr-ı 
bezl-i mâl ve iksâr-ı savâlih-i a‘mâlde cehd-i belîğ ve cidd-i bî-dirîğ ile selef-i 
sâlihîn ve halef-i nâsihîn tarîkine gider tâ ki, sadakāt-ı câriye ve hasenât-ı 
bâkiyesi siyâdet-i uhreviyye ve sa‘âdet-i ebediyyeye mukzî ve muktezî olup bu 
mevtin-i fenâdan mesken-i bakāya sefer ve intikāl ve teveccüh ve irtihâl etdik-
de a‘mâli munkatı‘ ve ibâdâtı mürtefi‘ olmaya, çün bu kazâya-yı vâzıhatü’l-
medlûl ve mukaddemât-ı vâcibetü’l-kabûle binâen dâr-ı saltanat-ı aliyye 
mahmiye-i Kostantıniyye mahallâtından Hasan Halîfe mahallesinde sâkin 
Dergâh-ı âlî yeniçerileri zümresinden hâlâ seksen beşinci oda kethüdâsı olan 
işbu sâhib-i mecelle-i dîniyye ve râfi‘-i vesîka-i yakīniyye mebde’-i mebânî-yi 
hayrât mübdi‘-i mecârî-yi sadakāt mefharü’l-emâsil ve’l-eşbâh Ahmed Bey b. 
Abdullah -tekabbelallâhu hayrâtihî ve dâ‘afe ucûre hasenâtihî- tarafından 
vakf-ı âti’z-zikri ale’t-tafsîl ikrâr ve tekmîl ve li ecli’t-te’bîd rücû‘ ve tescîl için 
vekîl-i nebîl olup vekâleti Mevlânâ Ömer Halîfe b. Ahmed el-imâm ve Mustafa 
b. Hızır el-mü’ezzin şehâdetleri ile sâbite olan kıdvetü’l-emâsil ve’l-ahâlî Süley-
man Çelebi b. Veli meclis-i şer‘-i refî‘ü’l-bünyân ve mahfil-i dîn-i menî‘ü’l-
erkâna hâzır olup şöyle ikrâr-ı sahîh-i şer‘î ve i‘tirâf-ı sarîh-i mer‘î kıldı ki, bun-
dan akdem müvekkilim mezkûr Ahmed Bey tasarrufât-ı şer‘iyyesi hâize ve 
teberru‘ât-ı mer‘iyyesi nâfize iken silk-i mülk-i sahîh ve sımt-ı hakk-ı sarîhinde 
münselik ve munharıt olan etyab-ı emvâl-i helâl ve enfes-i mahz-ı menâlinden 
ifrâz ve mümtâz olunmuş kırk bin nakd-i râyic fi’l-vakt fıddî-i Osmânî akçe ki, 
te’kîden li’l-asl ve te’bîden li’l-kül nısfı yirmi bin akçe olur hulûs-ı niyet ve 
safâ’-i taviyyet ile vakf ve te’bîd ve habs-i tahlîd edip şart eyledi ki, meblağ-ı 
mevkūf ve ma‘hûd ve nakd-i mezkûr-ı ma‘dûd rehn-i kavî ve kefîl-i melî ile her 
sene onu on bir akçe hesâbı üzre ale’n-nehci’ş-şer‘iyyi’l-helâl istirbâh ve istiğlâl 
olunup hâsıl olan rıbh ve fâ’ide ve rey‘-i âide yevmî iki akçe vazîfe-i tevliyetden 
gayrı cem‘an nefs-i vâkıfa meşrûta olup mâdâme kayd-ı hayâtdadır, galle-i 
mezkûreyi kendi havâyicine sarf edip kimesne müzâhim ve mâni‘ ve müdâfi‘ 
ve münâzi‘ olmaya ve şart eyledi ki, kazâ-i nahb ve likā-i Rab etdikde mahalle-i 
mezkûre mescidinde hâlâ imâm olan Mevlânâ Ömer Halîfe b. Ahmed kayd-ı 
hayâtda oldukça her gün salât-ı subhdan sonra mescid-i mezkûrda Kur’ân-ı 
mecîd ve Furkān-ı hamîd’den tertîb ve tecvîd ile bir cüz’-i şerîf tilâvet edip her-
bâr hatm eyledikde de’b-i mu‘tâd üzre du‘âsın kıldıkdan sonra sevâbın rûh-ı 
vâkıfa ihdâ’ edip rıbh-ı mezkûr ve rey‘-i mastûrdan yevmî iki akçe vazîfeye mu-
tasarrıf ola ve mezbûr Ömer Halîfe vefât eyledikden sonra mescid-i mezbûrda 
imâm olan minvâl-i mezkûr üzre yevmî bir cüz’-i şerîf tilâvet edip vazîfe-i 
ma‘hûdeye mutasarrıf ola ve yine mescid-i mezkûrda hâlâ mü’ezzin olan Mus-
tafa b. Hızır kayd-ı hayâtda oldukça vâkıf-ı mezbûr rûhiçin her gün sabâh na-
mazından sonra üç kere sûre-i İhlâs tilâvet etdikden sonra sevâbın rûhuna ihdâ’ 
edip yevmî bir akçe vazîfeye mutasarrıf ola, ba‘dehû mescid-i mezkûrda her 
kim mü’ezzin olursa cihet-i merkūme âna meşrûta ola ve dahi şart eyledi ki, 
kendi hüddâmından Perviz b. Abdullah’a kayd-ı hayâtda oldukça rıbh-ı 
mesfûrdan yevmî ikişer akçe verilip mukābelesinde her gün bir sûre-i Yâsîn 
tilâvet edip sevâbın rûh-ı vâkıfa ihdâ’ ede, ba‘dehû cihet-i mezkûre mütevellî ve 
nâzır ma‘rifetleriyle ve re’y-i hâkimü’l-vakt ile ehl-i Kur’ân’dan bir sâlih kimes-
neye tevcîh oluna ve yine rıbh-ı sâlifü’l-beyândan re’y-i hâkim ile ehl-i 
Kur’ân’dan bir sâlih ve mücevvid kimesneye yevmî bir akçe vazîfe verilip 
mukābelesinde her gün salât-ı asrdan sonra Sultânü’l-guzât ve’l-mücâhidîn el-
mütegammid fî bihâri rahmeti rabbihi’l-mu‘în merhûm ve mağfûrun-leh 
Ebü’l-feth es-Sultân Mehmed Hân Câmi‘-i şerîfi mahfilinde tertîl ve tecvîd ile 
bir sûre-i Nebe’e tilâvet edip sevâbını rûh-ı vâkıfa ihdâ’ ide ve dahi şart eyledi 
ki, emânet ve istikāmet ile ma‘rûf ve hıfz u siyânet ile me’lûf teksîr-i mahsûlât 
ve tevkīr-i gallâtdan habîr ve basîr bir kimesne vakf-ı mezbûra mütevellî olup 
hizmet-i masrûfesin [9a] kemâ yenbağī edâdan sonra yevmî iki akçe vazîfeye 
mutasarrıf ola ve tevliyet-i merkūme mâdâme kayd-ı hayâtda oldukça 
silahdârlar zümresinden mefharü’l-a‘yân Mustafa Bey b. Abdülmennân’a 
meşrûta ola ve yine hüsn-i hâl ile ma‘rûf ve ecmel-i hisâl ile me’lûf bir kimes-
ne vakf-ı mezbûra nâzır olup yevmî iki akçe vazîfeye mutasarrıf ola ve nezâret-i 
merkūme mâdâme kayd-ı hayâtdadır fahrü’l-ahâlî Süleyman Çelebi b. Veli’ye 
meşrûta olup ba‘dehümâ tevliyet-i mezkûre ve nezâret-i mesfûre Hoca Üveys 
mahallesinde sâkin iken vefât eden merhûm Çâşnigir Osman Ağa utekāsından 
birer sâlih kimesneye verile, utekā munkarız oldukdan sonra re’y-i hâkim ile 
birer sâlih ve müstakīm kimesneye tevcîh oluna ve dahi şart eyledi ki, şurût-ı 
mezkûre ve kuyûd-ı mastûra nemat-ı mebsût-ı mu‘ayyen ve minvâl-i meşrûh-ı 
mübeyyen üzre ri‘âyet olundukdan sonra bâkī kalan zevâ’id ve fazla mütevellî 
yediyle her sene asl-ı mâla zam olunup bile istirbâh ve istiğlâl olunup nehc-i 
ma‘hûd üzre her sene amel olunmağla re’s-i mâl ve masârıf-ı mu‘ayyeneden 
fâzıl birkaç bin akçe hâsıl olursa mütevellî ve nâzır olan kimesneler re’y-i hâkim 
ile vücûh-ı hayrât ve sunûf-ı meberrâtdan münâsib olan mevâzı‘a sarf edeler ve 
eğer mürûr-ı eyyâm ve kürûr-ı a‘vâm ile nemat-ı mebsût üzre ri‘âyet-i meşrût 
müte‘azzir olursa cemî‘-i mahsûl-ı vakf fukarâ-i Müslimîn ve zu‘afâ’ ve 
muhtâcîne bezl ve i‘tâ oluna deyû vâkıf-ı mezbûr ta‘yîn-i usûl ve zevâbıt ve 
tebyîn-i furû‘ ve şerâ’it kıldıkdan sonra meblağ-ı mezbûr ve nakd-i mesfûru 
bi’l-külliye yedinden ihrâc ve mülkiyyetini izâle edip mütevellî-i mezkûr Mus-
tafa Bey’e bi’t-tamâm teslîm edip mütevellî-i mezbûr dahi meblağ-ı merkūmu 
vâkıf-ı mastûr yedinden cemî‘an kabz ve tesellüm edip ve sâir mütevellîlerin 
evkāfda tasarrufu gibi tasarruf etmişdir deyû vekîl-i mezbûr vekâlet-i mahkiy-
yesi hasebiyle bu kitâb-ı müstetâb ve menşûr-ı sıhhat-nisâbın a‘lâsında tevkī‘-i 
şerîf ve imzâ’-i münîfi olan sadr-ı ulemâ’-i izâm bedr-i fuzalâ-i fihâm hibr-i 
nıhrîr-i mâhir bahr-i mevvâc-ı zâhir sultân-ı ulemâ’ü’d-dîn burhân-ı ehlü’l-
hakkı ve’l-yakīn nâsır-ı şerî‘at-ı garrâ hâdî-i mehacce-i beyzâ’ kutb-ı felek-i fazl 
u irfân merkez-i dâ’ire-i tahkīk u îkān hâkim-i hâsım u hümâm ve seyf-i sârim 
u samsâmın huzûr-ı ma‘delet-zuhûrlarında ikrâr-ı sahîh-i şer‘î ve i‘tirâf-ı 
sarîh-i mer‘î kıldıkda mütevellî-i mezkûr dahi vech-i meşrûh üzre meblağ-ı 
merkūmu vâkıf-ı mersûm yedinden bi’t-tamâm kabz ve tesellüm ve tasarrufu-
nu ikrâr ve i‘tirâf ve vekîl-i merkūmu ikrâr-ı meşrûhunda vicâhen ve şifâhen 
tasdîk ve tahkīk etdikden sonra müvekkil-i merkūm mütevellî-i mersûmdan 
bi’l-muvâcehe da‘vâ edip vakf-ı nukūd ve âna müteferri‘ olan zevâbıt-ı kuyûd 
e’imme-i selâse-i meşhûrîn -rıdvânullâhi te‘âlâ aleyhim ecma‘în- yanlarında 
bâtıl olduğuna binâen meblağ-ı sâlifü’l-beyânı ve rıbhından cihet-i tevliyet için 
ecr-i mislinden ziyâde ahz eylediğini vekâleten taleb ederin dedikde mütevellî-i 
merkūm vekîl-i mersûma mukābele edip vakf-ı nukūd ve âna mübtenî olan 
kuyûd-ı şurût Hazret-i Ensârî rivâyeti üzre Hazret-i İmâm Züfer ve hümâm-ı 
muzaffer -aleyhi rahmetü rabbihi’l-ekber- yanında sahîh ve meşrû‘ ve adem-i 
sıhhat-ihtimâli medfû‘ ve merfû‘dur, öyle olsa makbûzum olan meblağ-ı 
merkūmu ve rıbhından cihet-i tevliyet için aldığım vazîfeyi tesellüm etmezin, 
eğerçi vazîfe-i tevliyet ecr-i misilden zâid ise dahi deyû teslîmden imtinâ‘ ve 
cevâb verdikde hâkim-i müşârun-ileyh -ecrallâhü’l-hakke beyne yedeyhi- haz-
retleri asl-ı vakf-ı ma‘hûd ve zımnında hâsıl olan zevâbıt ve şurûtun sıhhatine 
ve mütevellî-i mezkûrun cihet-i tevliyet için rıbhdan ahz eylediği vazîfeyi 
zamândan berâet-i zimmetine hükm-i muhkem ve kazâ-i müstahkem ve müb-
rem etdikden sonra tekrâr vekîl-i mezbûr da‘vâ ve nizâ‘a tasaddî ve husûmet ve 
cidâle te‘addî edip vakf-ı nukūd ve âna müteferri‘ olan zevâbıt ve kuyûd eğerçi 
imâm-ı ma‘hûd yanında sahîhdir lâkin lâzım değildir deyû bi’l-vekâle vakfdan 
rücû‘ edip mülk-i vâkıfa red olunmak taleb etdikde mütevellî-i mezbûr yine 
vekîl-i mezbûra mu‘âraza ve mukābele edip sıhhat-ı vakf-ı nukūd gerçi imâm-ı 
ma‘hûd yanında sıfât-ı lüzûmdan ârî ve hükm-i hâkim-i âlim vakf-ı nukūda 
lüzûm ifâde eylemez, lâkin imâmeyn-i hümâmeyn ve sadreyn-i kumkāmeyn 
yanlarında lüzûm ifâde eder, ale’l-husûs icmâ‘ bunun üzerinde mün‘akid ol-
muşdur ki kaçan hükm-i hâkim[-i] ârif fasl-ı müctehedun-fîhe mülâkī ve 
müsâdif olsa cumhûr-ı e’imme yanlarında ol hâkimin hükmü nâfiz olup infisâh 
ve intikāzı kābil değildir ve bu makūle hükmün tenfîz ve imzâ ve kabûl-i irtizâsı 
küll üzre hatm ve vâcibdir çün hâl bu minvâl üzre olucak sadedinde olduğu-
muz husûsun dahi sıhhati inde’l-cemî‘ sâbit ve mukarrer ve muhakkak [ve] 
mu‘teberdir, lâ-siyyemâ imâmeyn-i hümâmeyn yanlarında nukūd-ı mevkūfe 
mütevellîye teslîm olundukdan sonra sıhhati lüzûmundan müfârık olmaz, 
akār-ı mevkūfe müfârık olmadığı gibi deyû mütevellî-i mezkûr da‘vâsın tamâm 
edip hâkim-i müşârun-ileyh -en‘amallâhu te‘âlâ aleyhi- hazretlerinin 
imâmeyn-i hümâmeynin re’y-i reşîd ve mezheb-i sedîdleri üzre nukūd-ı 
merkūmenin vakfiyetinin lüzûmuna hükm taleb eyledikde hâkim-i 
mûmâ-ileyh –esbağallâhu sicâle lutfihî aleyh- dahi tarafeynin kelâmını ısgā ve 
cânibeynin merâmın istiksâ’ etdikde vakıfda olan muhallefât-ı müctehidîne 
vâkıf ve burhânlarına âlim ve ârif olup cânib-i mütevellîde rüchân-ı kavî ve 
burhân-ı celî müşâhede ve mu‘âyene etmeğin zikr olunan nukūd-ı mevkūfenin 
sıhhat ve lüzûmuna hükm-i sahîh-i şer‘î ve kazâ-i sarîh-i mer‘î kılıp vakfiyet-i 
vakf-ı [9b] ma‘hûd mücmâ‘un -aleyh müseccel ve [habs-i ma‘mûl] mükemmel 
olup, min ba‘d naks ve nakza mecâl muhâl ve fesh ve ibtâl mümteni‘ü’l-
ihtimâldir, fe-men beddelehû ba‘demâ semi‘ahû fe-innemâ ismuhû ale’l-lezîne 
yübeddilûnehû innallâhe semî‘un alîm ve ecru’l-vâkıfı’l-merkūm ale’l-hayyi’l-
cevâdi’l-kerîm ve alâ hâzâ vaka‘a’l-istişhâd ve’t-tahrîr fi’l-yevmi’l-hâmis ve’l-
ışrîn min Rebî‘ilâhir li sene selâse ve elf.
Şuhûdü’l-hâl: Hasan Bey b. Abdullah el-cündî, Davud Bey b. Abdullah es-silâhî, 
el-Hâc Hüsrev b. Abdullah el-mütevellî, Abdullah b. Şems el-mü’ezzin, el-Hâc 
Hasan b. Şaban, Hamid b. Veli ez-zürrâ‘, Perviz b. Abdullah el-bakkal, Hasan 
b. Abdullah er-râcil, Vildan b. Hüseyin el-mü’ezzin, Mehmed b. Vildan, Sinan b. 
Abdullah el-attâr, Mahmud b. Abdullah er-râcil, Arslan [b.] Abdullah, Mustafa b. 
Hüseyin, İdris Bey b. Abdullah odabaşı, Hasan b. Abdullah es-sandukî, Ferruh 
b. Abdullah er-râcil, Mustafa b. Yahya el-cündî, Hasan b. Abdullah, el-Hâc Ali b. 
Abdullah ve gayruhüm.

10 [9b-1] Müderris Şah Mehmed Çelebi’nin oğlu Mustafa’nın vakıf 
mütevellisi Abdülkerim’den alacağını alması
Mahmiye-i Kostantıniyye mahallâtından Ağa Câmi‘i mahallesinde sâkin iken 
bundan akdem vefât eden merhûm ve mağfûrun-leh Mevlânâ Şah Mehmed 
Çelebi b. Eyüb nâm müderrisîn sulbî sagīr oğlu Mustafa Çelebi’ye cânib-i şer‘-i 
şerîfden vasî nasb olunan fahrü’l-akrân Süleyman Çelebi b. Abdurrahman 
meclis-i şer‘-i refî‘ü’l-bünyâna hâzır olup merhûm İlyas b. Yusuf nâm sâhib-i 
hayrın vakfına evlâdından meşrûtiyyet üzre mütevellî olan işbu râfi‘ü’l-kitâb 
Abdülkerim nâm kimesne mahzarında takrîr-i kelâm edip bundan akdem 
müteveffâ-yı mezbûr Şah Mehmed Çelebi hâl-i hayâtında sene tis‘a ve tis‘în 
ve tis‘a mi’e Recebi gurresinde mezbûr İlyas vakfıdır deyû mahmiye-i mezbûre 
ebvâbından Balat Kapısı hâricinde vâki‘ iki tarafı yine mezbûr İlyas vakfı ve 
iki tarafı tarîk-i âmla mahdûd bir kıt‘a bağçenin yerin mezbûr Abdülkerim’den 
mukāta‘a ile alıp ücret-i mu‘accele tarîki üzre mezbûra yirmi dört bin akçe 
teslîm etdikden sonra zikr olunan bağçenin eşcârı olmağın mezbûr Abdülkerim 
arzını hâli teslîm etmeyip ve zikr olunan bağçenin yeri Ayasofya Vakfı olmağla 
eşcârın kal‘ edip mezbûra teslîm etmek müyesser olmayıp ve mezbûr Şah Meh-
med Çelebi vefât edip icâre-i mezkûre sahîha olmamağla mezbûr Şah Mehmed 









Çelebi merkūm Abdülkerim’e ücret-i mu‘accele deyû teslîm eylediği yirmi dört 
bin akçe oğlu sagīr-i mezbûr Mustafa Çelebi’ye intikāl itmeğin, hâlâ meblağ-ı 
mezbûr yirmi dört bin akçeyi merkūm Abdülkerim yedinden vesâyetin hasebiy-
le sagīr-i mezbûr için alıp bi’t-tamâm kabz edip ve husûs-ı mezbûra müte‘allik 
merkūm ile alâka kalmamışdır dedikde vasiyy-i mezkûrun vech-i meşrûh üzre 
olan kelâmın mesfûr Abdülkerim vicâhen tasdîk edip vâki‘-i hâl gıbbe’s-suâl 
ketb olundu.
Tahrîren fi’l-yevmi’s-sâmin ve’l-ışrîn min Rebî‘ilâhir li sene selâse ve elf.
Şuhûdü’l-hâl: Mustafa b. ( ) el-imâm, Ahmed b. Mustafa el-imâm, Kaya Çele-
bi b. Şaban, Hüseyin b. Abdullah, Murad b. Abdullah, İbrahim b. Mehmed, Ah-
med Bey serrâc.

11 [9b-2, Arapça] İbrahim b. Mehmed’in, muhallefâtına el konulan yaya 
el-Hâc Mustafa b. İbrahim’in vârisi olduğu
Rumeli-i ma‘mûre vilâyetinde vâki‘ Koca kazâsı tevâbi‘inden Mizançe karyesi 
ahâlîsinden olan udûlden Yusuf Ağa b. Yahya zevvâk-ı sultânî ve Ebûbekir Ça-
vuş b. Pervâne nâm kimesneler meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâzırân olup, elân Atebe-i aliyyede vâki‘ râcilin 
tâifesi beytülmâlinin emîni olup, meclis-i şer‘-i şerîf ve mahfil-i dîn-i münîfde 
-el-masûn ani’t-tağyîr ve’t-tahrîf- hâzırân olup, elân Atebe-i aliyyede vâki‘ râcilin 
tâifesi beytülmâlinin emîni olup, bundan akdem sefer-i sultânîde fevt olan tâife-i 
mezkûrenin birinci bölüğü yayalarından el-Hâc Mustafa b. İbrahim nâm râcilin 
muhallefâtına vâzı‘-ı yed olan fahrü’l-akrân Ali Subaşı b. Abdülmennân mahza-
rında, karye-i mezbûre ahâlîsinden râfi‘-i hâze’l-kitâb İbrahim b. Mehmed’den 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet et-
tiler ki, müteveffâ-i mezkûr el-Hâc Mustafa, müdde‘î-i mezkûr İbrahim’in 
sulbî oğludur; mezbûr İbrahim onun babası ve usûbet-i nesebiyye cihetiyle 
vârisidir. Verâseti ona münhasıra olup ondan başka vârisi veya terekeye müste-
hak kimesne ma‘lûmumuz değildir. Zamânın Koca kadısı Mevlâna Mehmed b. 
Mehmed’den sâdır olan ve ünvânıyla mu‘anven, hâtemiyle mahtûm, mazmûnu 
bu hüccetin mazmûnuyla mutâbık hüccetin kadı-i mezbûrun meclisinden vârid 
olduğu, onun hücceti ve üzerindeki mührün onun mührü olduğunun Ali b. Bâli 
ve Mehmed b. Ali nâm kimesnelerin şehâdetleri ile sâbit olmasının ardından 
mûcibiyle hükmedildi.
Cerâ zâlike ve hurrire fi’l-yevmi’s-sâmin min Cumâdelûlâ sene selâse ve elf.
Şuhûdü’l-hâl: Ahmed b. Hızır odabaşı, Behrâm b. Abdullah, Ali b. Bâli, Ahmed b. 
Abdullah, Hasan b. Abdullah









12 [9b-3, Arapça] Mehmed Çavuş b. Habib’in evini bey‘ bi’l-vefâ ile 
Seyyid Mehmed b. Mustafa’ya sattığı
Dârü’s-saltanat-i seniyye mahmiye-i Kostantıniyye mahallâtından Abdi Subaşı 
mahallesinde sâkin olan mefharü’l-a‘yân Mehmed Çavuş b. Habib nâm kimes-
ne meclis-i şer‘-i şerîfde hâzır olup, âtiyyü’z-zikr menzilini râfi‘-i hâze’l-kitâb 
mefharü’s-sâdât Seyyid Mehmed b. Mustafa’ya bey‘ bi’l-vefâ tarîkiyle bey‘ ettiği-
ni ikrâr ve i‘tirâf etti. Müşterî-i mezbûr da merkūm Mehmed Çavuş’un işbu ak-
din kendilerinden sudûruna kadar sâhibi ve mâliki olduğu, elinde ve taht-ı ta-
sarrufunda bulundurduğu, mahalle-i mezbûrede vâki‘ olup, sekiz fevkānî bey-
ti, altlarında ahır bulunan müte‘addid selâmlığı, su kuyusunu, bahçeyi, helâyı ve 
avluyu muhtevî olan ve bir taraftan bâyi‘-i mezkûr mülkü, diğer taraftan Şehrî 
Hâtun mülkü, iki taraftan da tarîk-i âm ile mahdûd cemî‘-i menzili cümle tevâbi‘ 
ve levâhıkı ve kâffe-i merâsim ve mürâfıkı ile râyicü’l-vakt altmış üç bin akçe-i 
Osmânî semen-i mu‘ayyen-i makbûz ile zeyilde mezkûr târihden i‘tibâren altı 
ay va‘de ile bey‘ bi’l-vefâ ile, îcâb kabûl ve teslîm tesellümle iştirâ etti. Vâki‘ ikrâr, 
müşterî-i mezbûr tarafından bi’l-muvâcehe tasdîk edildi. Sonra Mustafa Çelebi 
b. Mehmed, menzil-i mezkûrun derkine îcâb ve kabûlü hâvî kefâletle kefîl oldu.
Cerâ zâlike fi’l-yevmi’r-râbi‘ min Cumâdelûlâ sene selâse ve elf.
Şuhûdü’l-hâl: Abdullah Halîfe b. Mahmud el-İmâm, Hüseyin b. Ali el-müezzin, 
Ahmed b. Mustafa el-İmâm, Mehmed b. Ramazan el-müezzin, Hasan Ağa muh-
zırbaşı

13 [10a-1] Mehmed Çavuş’un Seyyid Mehmed’e olan borcuna karşılık 
evini bey‘ bi’l-vefâ ile satışı
Mahmiye-i Kostantıniyye mahallâtından Abdi Subaşı mahallesinde sâkin 
Dergâh-ı âlî çavuşlarından Mehmed Çavuş b. Habib meclis-i şer‘-i şerîfe hâzır 
olup işbu râfi‘ü’l-kitâb fahrü’s-sâdât es-Seyyid Mehmed b. Mustafa mahzarında 
takrîr-i kelâm edip bundan akdem zimmetimde mezbûr es-Seyyid Mehmed’e 
cihet-i karzdan elli bin ve çuka bahâsından bin cem‘an elli bir bin akçe dey-
nim olup ba‘dehû mezbûr es-Seyyid Mehmed yedinden meblağ-ı mezkûr 
mukābelesinde kendi mülkümden iki kemer raht ve üç aded kemer kılıç ve 
bir gümüş tîrkeş ve bir gümüş eyer rehn-i makbûz vaz‘ ve teslîm edip ba‘dehû 
mezbûr es-Seyyid Mehmed’den on iki bin akçe dahi alıp kabz edip zimmetim-
de cem‘an altmış üç bin akçe hakkı olmuş idi. Hâlâ zikr olunan altmış üç bin 
akçeye mahalle-i mezkûrede vâki‘ bir tarafı yine benim mülküme ve bir ta-
rafı Şehrî Hâtun mülküne ve iki tarafı tarîk-i âma muttasıl mülk menzilimi 
mezkûr es-Seyyid Mehmed’e bey‘-i bi’l-vefâ ile bey‘ ve menzil-i mezbûru teslîm 
edip sâbıkan rehin tarîki üzre teslîm eylediğim sâlifü’z-zikr esbâbı bi’t-tamâm 
mezbûr es-Seyyid Mehmed yedinden alıp kabz ve tesellüm eyledim dedikde 
mukırr-ı mezbûrun ikrâr-ı meşrûhun[u] mesfûr es-Seyyid Mehmed vicâhen 
tasdîk ve şifâhen tahkīk edip vâki‘-i hâl bi’t-taleb ketb olundu.
Tahrîren fî yevmi’r-râbi‘ min Cumâdelûlâ li sene selâse ve elf.
Şuhûdü’l-hâl: Es-Sâbikūn.

14 [10a-2, Arapça] el-Hâc Memi b. el-Hâc Nebi Han’ın, muhallefâtına 
el konulan el-Hâc İbrahim b. el-Hâc Nebi Han’ın kardeşi ve 
vârisi olduğu
Anadolu-i ma‘mûrede vâki‘ Tosya kasabası sükkânından kavaf el-Hâc Ali 
b. Ahmed ve tâcir el-Hâc Mehmed b. Hasan nâm kimesneler, emâcid-i 
mükerremîn-i mufahhamîn defterdârlar huzûrunda, Dîvân-ı âlî’de -dâme 
fî himâyeti’llâhi’l-müte‘âlî- hâzırûn olup, elân Dârü’s-saltanati’s-seniyye 
mahmiye-i Kostantıniyye’de vâki‘ Beytülmâl-i hâs emîni kıdvetü’l-a‘yân Ab-
dullah Çavuş b. Hızır mahzarında, kasaba-i mezkûre ahâlîsinden râfi‘-i hâze’l-
kitâb el-Hâc Memi b. el-Hâc Nebi Hân’dan sâdır olan da‘vâ-i sahîha-i şer‘iyyede 
gıbbe’l-istişhâd şöyle şehâdet ettiler ki, müdde‘î-i mezkûr yine ahâlî-i kasaba-i 
mezkûreden olup medîne-i Edirne’ye gider iken fevt olan ve zeyilde mezkûr se-
nenin Rebî‘ulevvel ayının yirmi yedinci günü medîne-i mezkûrede vâki‘ olan 
muhallefâtından râyicü’l-vakt on bin yüz akçe-i Osmânîsi, terekesini kabza 
memûr olan mefharü’l-akrân kāid-i sultânî Haydar Çavuş yediyle zabt edilip 
Hazîne-i âmireye ulaşan merhûm el-Hâc İbrahim b. el-Hâc Nebi Hân’ın ana-
baba bir kardeşi ve usûbe-i nesebiyye cihetiyle vârisidir. Babası ve müteveffâ-i 
mezbûrun babası aynıdır. Anneleri Kadın Paşa bt. Şaban’dır. Verâseti ona mün-
hasırdır. Ondan başka vârisi ve terekeye müstehak kimesne ma‘lûmumuz de-
ğildir. Zamânın kasaba-i mezbûre kadısı Mevlâna Osman b. Mehmed’den 
sâdır olan, ünvânıyla mu‘anven, hâtemiyle mahtûm, mazmûnu bu hüccetin 
mazmûnuyla mutâbık hüccetin kadı-i mezbûrun meclisinden vârid olmasın-
dan sonra ve onun meclisinden sudûru, onun hücceti olduğu ve onun mührü 
ile memhûr olduğu, isimleri zeyl-i kitâbda mastûr olan Ahmed Bey b. Hızır ve 
Mustafa Bey b. Abdullah’ın şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fi’l-yevmi’t-tâsi‘ min Cumâdelûlâ sene selâse ve elf.
Şuhûdü’l-hâl: Ahmed b. İbrahim, Hasan b. Murad, Mehmed b. Abdullah, Musta-
fa b. Abdullah er-râcil ve gayruhüm









15 [10b-1, Arapça] Kaçak kölenin sahibine iadesi
Anadolu-i ma‘mûre vilâyetinde vâki‘ kazâ-i Döğer? tevâbi‘inden Kirişborlu? 
karyesi ahâlîsinden olan, udûlden Musa b. Ahmed el-hatîb ve Vefa Kethüdâ b. 
Ramazan meclis-i şer‘-i şerîf-i enverde hâzırân olup, mahmiye-i Kostantıniyye 
mahallâtından Nebvethâne mahallesinde sâkin olan Hızır Çavuş b. Nasuh nâm 
hasm-ı câhid mahzarında, râfi‘-i hâze’l-kitâb yine karye-i mezbûre ahâlîsinden 
Siyami Halîfe b. Hızır’dan sâdır olan da‘vâ-i sahîha-i şer‘iyyede gıbbe’l-istişhâdi’ş-
şer‘î şöyle şehâdet ettiler ki, orta boylu, şaşı gözlü, zenci, Nûbiyyü’l-asl, ve elân 
münkir-i mezbûr Hızır Çavuş yedinde bulunan Mercan b. Abdullah nâm gulâm, 
müdde‘î-i mezkûr Siyami Halîfe’nin mülk-i mahz-ı ve hakk-ı hâlis-i sırfıdır. Ze-
yilde mezkûr târihden bir buçuk sene mukaddem müdde‘înin mülkünden kaç-
mıştır. Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl 
ve mûteber olmağın mûcibince hükmedildi.
Cerâ zâlike ve hurrire fi’l-yevmi’t-tâsi‘ min Cumâdelûlâ sene selâse ve elf.
Şuhûdü’l-hâl: Ahmed b. Ali el-müste‘id, Mahmud b. İsmail kadı, Ahmed b. Ab-
dullah, Hasan b. Abdullah

16 [10b-2, Arapça] Memi b. Hasan’ın Bâli Subaşı b. Hasan’ı vekil ettiği
Râcil Memi b. Hasan nâm kimesne meclisi-i şer‘-i şerîfde hâzır olup râfi‘-i hâze’l-
kitâb râcil Pîrî b. Nasuh nâm kimesneyi, mahmiye-i Kostantıniyye’de bundan ak-
dem vefât eden yayabaşılar zümresinden Bâli Subaşı b. Hasan nâm ana-baba bir 
kardeşinden kendisine irs-i şer‘le intikāl eden muhallefâtın kabzı, kendisine îsâli, 
kabz ve îsâl için nizâ‘ ve muhâsamaya ve alâ hasebi’l-iktizâ hükkâm-ı zevi’l-efdâl 
huzûrunda murâfa‘aya vekîl eyleyip cemî‘-i umûruna nefsine nâib kıldığını ikrâr 
ve i‘tirâf etti. Mezbûr da vekâlet-i mezbûreyi kabûl edip hizmet-i lâzimesini edâyı 
ta‘ahhüd etti. Vâki‘ ikrâr, vekîl-i merkūm tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’l-âşir min Cumâdelûlâ sene selâse ve elf.
Şuhûdü’l-hâl: İdris b. Abdullah, Mustafa b. Abdullah, Hüseyin b. Eynehan, 
Behrâm [b.] Abdullah

17 [10b-3, Arapça] Muhallefâtı zaptedilen Hızır Çavuş b. Yakub’un Sinan 
Ağa b. Ali Vakfı’ndan ödünç aldığı
Udûlden Mustafa Bey b. Abdullah, Ahmed b. Habib el-müezzin ve Cafer b. Bah-
tiyar nâm kimesneler meclis-i şer‘-i şerîfde hâzırûn olup, mahmiye-i mezbûre 
mahallâtından Molla Hüsrev mahallesinde sâkin iken bundan akdem sefer-i 
sultânîde fevt olan merhûm Hızır Çavuş b. Yakub’un muhallefâtına vâzı‘-ı yed 
olan Dârü’s-saltanati’s-seniyye mahmiye-i Kostantıniyye’de vâki‘ Beytülmâl-i 
hâs emîni fahrü’l-a‘yân Abdullah Çavuş b. Hızır mahzarında, merhûm Si-
nan Ağa b. Ali Vakfı’na mütevellî olan râfi‘-i hâze’l-kitâb el-Hâc Ahmed b. 
Muharrem’den sâdır olan da‘vâ-i sahîha-i şer‘iyyede gıbbe’l-istişhâd şöy-
le şehâdet ettiler ki, müteveffâ-i mezbûrun üzerinde ve zimmetinde vakf-ı 
mezbûr mâlından ve karz cihetinden otuz beş bin akçe vakf-ı merkūmun hakkı 
vardır. Meblağ-ı mezbûr, müteveffâ-i merkūmun zimmetinde lâzimü’l-edâ ve 
vâcibü’l-kazâ deyndir. Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye 
inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’r-râbi‘ aşer min Cumâdelûlâ sene selâse ve elf.
Şuhûdü’l-hâl: Süleyman Bey b. Abdullah, reis-i sultânî, Şaban b. Mustafa, Hüse-
yin b. Abdurrahman attâr, Mehmed Çelebi b. Mahmud kâtib ve gayruhüm

18 [10b-4, Arapça] Ahmed Bey b. Abdullah’ın, muhallefâtı zaptedilen 
Hızır Çavuş b. Yakub’da ödünçten alacağı olduğu
Udûlden Mustafa Bey b. Abdullah er-râcil ve Behrâm Bey b. Abdullah el-
cündî nâm kimesneler meclis-i şer‘-i şerîfde hâzırân olup, mahmiye-i mezbûre 
mahallâtından Molla Hüsrev mahallesinde sâkin iken bundan akdem sefer-i 
sultânîde fevt olan merhûm Hızır Çavuş b. Yakub’un muhallefâtına vâzı‘-ı yed 
olan Dârü’s-saltanati’s-seniyye mahmiye-i Kostantıniyye’de vâki‘ Beytülmâl-i 
hâs emîni fahrü’l-a‘yân Abdullah Çavuş b. Hızır mahzarında, Ahmed Bey b. Ab-
dullah kıbelinden husûs-i âtiyyü’z-zikre vekâleti Veli Bey b. Abdullah ve Meh-
med b. Mustafa’nın şehâdetleri ile sâbit olan râfi‘-i hâze’l-kitâb Abbas b. İbra-
him nâm kimesneden sâdır olan da‘vâ-i sahîha-i şer‘iyyede gıbbe’l-istişhâd şöy-
le şehâdet ettiler ki, müteveffâ-i mezbûrun üzerinde ve zimmetinde müvekkil-i 
merkūmun karz-ı şer‘î cihetinden on iki bin akçe-i Osmânî hakkı vardır. 
Meblağ-ı mezbûr, müteveffâ-i merkūmun zimmetinde lâzimü’l-edâ ve vâcibü’l-
kazâ deyndir. Şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ 
makbûl ve mûteber olmağın mûcibince hükmedildi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Es-Sâbikūn

19 [11a-1, Arapça] Muhallefâtı karısı tarafından zaptedilen 
Mevlânâ Abdülbâki Efendi b. Ali’nin diğer mirasçılarının da 
hak sahibi olduğu
Udûlden Hüseyin Çavuş b. Nebi ve İbrahim Çelebi b. Kasım nân kimesneler 
meclis-i şer‘-i şerîf ve mahfil-i dîn-i münîfde -sânehullâhu te‘âlâ ani’t-tağyîr 
ve’t-tahrîf- hâzırân olup, Dârü’s-saltanati’s-seniyye mahmiye-i Kostantıniyye 
mahallâtından Eski İmâret mahallesinde sâkin iken bundan akdem vefât eden 
ve muhallefâtı âtiyyü’z-zikr zevcesi tarafından zabt edilen merhûm-i mebrûr 
Bekāî diye ma‘rûf Mevlâna Abdülbâkī Efendi b. Ali’nin zevcesi ve vârisi olan 
Fâize bt. Mehmed kıbelinden husûs-i âtiyyü’z-zikre vekâleti sâbit olan Ali Çele-
bi b. Mahmud mahzarında ve müteveffâ-i mezkûrun sulbiye kızı ve vârisi olan 
Hatice nâm sagīreye kıbel-i şerden mansûb vasî olan Mevlâna İbrahim b. Ali’nin 
mahzarında, vilâyet-i Anadolu-i ma‘mûrede vâki‘ İznik kasabası sükkânından 
olan Osman b. Ali ve Asiye Hâtun bt. Ali’nin kendi nefislerinden asâleten ve yine 
kasaba-i mezkûre sükkânından Emine ve Meryem ibnetey Ali nâm hâtunlar 
kıbelinden da‘vâ, kabz ve îsâle ve kabz ve îsâl ile alâkalı husûslarda cedel ve 
münâza‘a ve haseb-i iktizâ-i hâlde hükkâm-ı zevi’l-efdâl huzûrunda murâfa‘aya 
vekâleti Pîr Mehmed b. Mehmed ve Haydar b. İsa’nın şehâdetleri ile sâbit 
olan Ferhad b. Abdullah ve Ebûbekir b. Sinan’dan vekâleten sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müdde‘iyeyn-i 
mezbûreyn Osman ve Asiye ile müvekkileteyn-i mesfûreteyn Emine ve Meryem 
ana-baba bir kardeştirler. Müteveffâ-i mezkûr Abdülbâkī Efendi’nin usûbe-i ne-
sebiyye cihetiyle vârisleridir. Zira babaları ve müteveffâ-i mezkûrun babası Ali 
b. Aydın’dır; anneleri Hanım b. Pîrî’dir. Verâseti onlara, sagīre kızı Hatice’ye ve 
müvekkile-i merkūme Fâize’ye münhasırdır. Onlardan başka vâris ve tereke-
ye müstehak kimesne ma‘lûmumuz değildir. Zamânın kasaba-i mezbûre kadısı 
Mevlâna Ali b. Mehmed’den sâdır olan, ünvânıyla mu‘anven, hâtemiyle mahtûm, 
mazmûnu bu hüccetin mazmûnuyla mutâbık hüccetin kadı-i mezbûrun mecli-
sinden vârid olmasından sonra ve onun meclisinden sudûru, onun hücceti ol-
duğu ve onun mührü ile memhûr olduğu, isimleri zeyl-i kitâbda mastûr olan 
Mustafa b. Mehmed ve Mustafa b. Muharrem et-tâcirin şehâdetleri ile sâbit ol-
masından sonra, şehâdetleri ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-
şer‘ makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’r-râbi‘ aşere min Cumâdelûlâ sene selâse ve elf.
Şuhûdü’l-hâl: Ahmed Çelebi b. Memi el-müste‘id, Behrâm Bey b. Abdullah, Ab-
bas Halîfe b. İbrahim el-İmâm, Ahmed Halîfe b. Muharrem el-İmâm ve Behrâm 
b. Abdullah ve gayruhüm

20 [11a-2, Arapça] Haydar Bey b. Abdullah’ın evini vakfettiği
el-Hamdü lillâh el-vâkıf alâ küllî hâl el-muttali‘ alâ mâ câle fi’l-bâl ve’s-
salâtü alâ Muhammed zi’l-hayri ve’l-celâl ve alâ hayri’l-ashâb ve’l-âl. Ham-
dele ve salvele… Ammâ ba‘d, işbu mazmûnunda vakıf ikrârından bahseden 
sahîh ve şer‘î bir hüccettir. Dârü’s-saltanat-i seniyye mahmiye-i Kostantıniyye 
mahallâtından Karabaş mahallesinde sâkin olan yirmi sekizinci yayalar bö-
lüğünden sâhibü’l-hayrât ve râtibü’l-meberrât mefharü’l-eşbâh Haydar Bey b. 
Abdullah kıbelinden tafsîlâtı aşağıda gelecek vakıf ikrârına ve tescîl maksadıy-
la vakıfdan rücû‘a vekâleti Mustafa b. Osman el-müezzin ve Ali b. İsa nâm ki-
mesnelerin şehâdetleri ile sâbit olan el-Hâc Kasım b. Abdullah nâm kimesne 
meclis-i şerî‘at-i şerîfe-i garrâ ve mahfil-i tarîkat-i münîfe-i zehrâda hâzır olup 
müvekkil-i mezbûrunun işbu vakıf ikrârının sudûruna kadar silk-i mülk-i 
sahîhinde bulunan, mahalle-i mesfûrede vâki‘, üzerinde fevkānî bir beyt bu-
lunan tahtânî bir beyti, selâmlığı, helâyı ve avluyu hâvî bulunan, bir taraf-
tan Ayşe Hâtun bt. Cafer mülkü, diğer taraftan Hasan b. Abdullah mülkü, öte-
ki taraftan Zübeyde Hâtun bt. Hüseyin mülkü, diğer taraftan da tarîk-i âm 
ile mahdûd cemî‘-i mülkünü cümle tevâbi‘ ve levâhıkı ve kâffe-i merâsimi ve 
tarâ’ıkı ile mülk-i sahîhinden ifrâz edip niyet-i hâlise ve taviyye-i sâfiye ile 
vakfedip habsettiğini vekâlet-i mahkiyyesi hasebiyle bi’l-vekâle ikrâr ve i‘tirâf 
etti. Vâkıf-ı mezbûr, menzil-i merkūmda süknâyı evvelâ müddet-i hayâtınca 
kendisine vefâtından sonra müddet-i hayâtınca zevcesinin kardeşi Hüseyin b. 
Abdullah’a sonra mezbûrun evlâdına, sonra nesilleri kesilinceye kadar evlâd-ı 
evlâd-ı evlâdına şart etti. Menzilin tamirini orada kalan kimesne üzerine ve 
kendi mâlı ile şart etti; kendi mâlı ile tamir etmezse hâkimin izni ile ihrâcını 
sonra menzilin kirâya verilip ücret-i kirâ ile menzilin tamir edilmesini şart 
etti. Tevliye-i hasbiyyeyi kendi nefsine, sonra menzilde kalacak kimesneye şart 
etti. Bunların nesilleri kesildiğinde menzil-i mezkûrun, mahmiye-i mezkûrede 
vâki‘ Medîne-i münevvere evkāfına mütevellî olan kimesne yediyle emsâl kirâ 
ile kirâya verilmesini şart etti. Ücret-i kirâdan hâsıl olan meblağdan vakt-i 
hâcette kâfi miktarının menzilin tamirine sarf edilmesini şart etti. Artan mik-
tarın Medîne-i münevvere ve Ravza-i şerîfe-i mutahhara fukarâsına sarf edil-
mesini şart etti. Vekîl-i mezbûr sonra vâkıf-ı merkūmun, emr-i vakf ve şerâiti 
ve kuyûdu ve zavâbıtı tamâmlandığında menzil-i mezbûru tescîl maksadıyla 
mütevellî nasbettiği Bayram b. Kasım’a teslîm ettiğini ikrâr etti. O dahi tesel-
lüm ve kabz edip sâir mütevellîler evkāfta tasarruf ettikleri gibi tasarruf eyledi. 
Hâl bu minvâl üzre iken vekîl-i merkūm akār-ı mezbûrun vakfiyetinden rücû‘a 
şürû‘ edip müvekkilinin mülkiyyetine istirdâdını taleb etti. Hâkim-i mûmâ 
ileyh mesâil-i evkāfta eimme-i eşrâf beyninde cârî ihtilâfı da bilerek ve hüküm 
husûsunda lâzım gelen husûsâta ri‘âyet ederek vakfın sıhhatine ve lüzûmuna 
hükmetti. Menzil-i mezkûr bu sûretle kimesne tarafından tebdîl ve tağyîri câ’iz 
olmayacak şekilde müebbed, lâzım, müseccel bir vakıf hâline geldi. “Fe-men 
beddelehû ba‘de mâ sem‘ihî fe-innemâ ismuhû ale’l-lezîne yübeddilûnehû 
innallâhe semî‘un alîm ve ecrü’l-vâkıf el-merkūm ale’l-hayyi’l-kayyum.”
Cerâ zâlike ve hurrire fi’l-yevmi’s-sâbi‘ aşer min Cumâdelûlâ sene selâse ve elf.
Şuhûdü’l-hâl: Abdurrahman b. Yusuf el-İmâm, Mustafa b. Osman el-müezzin, 
İbrahim Bey b. Abdullah el-cündî, Ali b. İsa el-İmâm, Rüstem b. Abdullah, el-
Hâc Kasım b. Abdullah, el-Hâc Hüseyin b. Abdullah er-râcil, Ali b. Ahmed, Meh-
med b. Abdullah, Hüseyin b. Ali el-attâr, Mustafa b. Mehmed, Hüseyin b. Abdul-
lah ve gayruhüm

21 [11b-1] Hasan Reis’in Baba Mehmed Çelebi b. Mahmud’a açtığı 
alacak davasından vazgeçmesi
Dîvân-ı Hümâyûn kâtiblerinden işbu râfi‘ü’l-kitâb Baba Mehmed Çelebi b. 
Mahmud meclis-i şer‘-i şerîfe hâzır olup kasaba-i Kasımpaşa’da Surûrî Efen-
di mahallesinde sâkin Hâssa re’îslerden Hasan Reis b. Mehmed nâm kimesne 
mahzarında takrîr-i kelâm edip bundan akdem mezbûr Hasan Reis sene ihdâ ve 
elf Cumâdelâhire’sinde vilâyet-i Eflak voyvodası Aleksandra nâm zimmîye elli 
beş bin mev‘ûd akçeye beş yüz vakıyye yel mumu ve mâ-beynlerinde ma‘lûm 
bir re’s at ve bir gümüş raht ve bir câriye bey‘ edip zikr olunan emti‘ayı mezbûr 
zimmîye teslîm eyledikden sonra sâlifü’z-zikr Hasan Reis zikr olunan emti‘ayı 
mezkûr zimmîye bey‘ini inkâr edip benim için sana bey‘ etmiş idim deyû 
meblağ-ı mezkûr elli beş bin akçeyi benden taleb eyledikde ben inkâr edip mâ-
beynimizde nice def ‘a nizâ‘ ve husûmet vâki‘ olmuş idi. Hâlâ mezbûr Hasan Reis 
zikr olunan emti‘ayı mezbûr zimmîye bey‘ini i‘tirâf etmişdir, suâl olunup ikrârı 
tahrîr olunmak taleb ederin dedikde gıbbe’s-suâl mezbûr Hasan Reis tav‘an ikrâr 
ve i‘tirâf edip fi’l-vâki‘ zikri sebk eden emti‘ayı târih-i mezkûrda mezkûr Alek-
sandra voyvodaya bey‘ ve teslîm edip mezbûr Baba Mehmed Çelebi’nin husûs-ı 
mezbûrda kat‘an a[lâ]kası olmayıp mezkûrdan eylediğim da‘vâ bî-vechdir eğer 
min ba‘d dahi da‘vâ edersem inde’l-hükkâm mesmû‘ olmaya dedikde tarafeyn-
den sâdır olan kelâm bi’t-taleb kayd olundu.
Tahrîren fi’l-yevmi’r-râbi‘ aşer min Cumâdelûlâ li sene selâse ve elf.
Şuhûdü’l-hâl: Muharrem Çelebi b. Hüseyin el-müderris, Hoca Hüsrev b. Abdul-
lah kethüdâ-yı Bezzâzistân-ı atîk, el-Hâc Mahmud b. el-Hâc Ali, Ahmed Çavuş b. 
Ömer, Mustafa b. Abdullah kethüdâ-yı arakiyyeciyân, Hüseyin Bey b. Emirhan 
el-cevherî-i sultânî, Mustafa Bey [b.] Abdullah ez-zevvâk, Yusuf Çavuş, Hasan 
Bey b. Abdullah, Usta Ali [b.] Mehmed, Mustafa Bey b. Abdullah ol dahi [tâbi‘-i 
Hoca Hüsrev mezbûr], Yusuf Bey b. Abdullah el-cündî, Osman Bey b. Abdullah 
bevvâb-ı sultânî, Rıdvan Bey b. Abdullah tâbi‘-i Hoca Hüsrev m[ezbûr], Kurd 
Çavuş b. Abdullah, el-Hâc Kābil b. Abdullah tâbi‘-i Hoca Hüsrev m[ezbûr], Ze-
keriya b. ( ) [tâbi‘-i] Hoca Hüsrev [mezbûr].









22 [11b-2] Hasan Reis’in Hasan b. Abdurrahman’a açtığı alacak 
davasından vazgeçmesi
Mahmiye-i Kostantıniyye mahallâtından Kumkapısı kurbunda Nişancı Paşa ma-
hallesinde sâkin işbu râfi‘ü’l-kitâb Hasan b. Abdurrahman nâm kimesne meclis-i 
şer‘-i şerîfe hâzır olup kasaba-i Kasımpaşa’da merhûm Surûrî Efendi mahalle-
sinde sâkin hâssa re’îslerden Hasan Reis b. Mehmed mahzarında takrîr-i kelâm 
edip bundan akdem mezbûr Hasan Reis vilâyet-i Eflak voyvodası olan Alek-
sandra nâm zimmîye sene ihdâ ve elf Cemâziyelâhire’sinde kendi emlâkinden 
iki yüz bin fıddî-i Osmânî-i mev‘ûd akçeye Bosneviyyetü’l-asl Yasemin bt. Ab-
dullah nâm bir câriye ve bir doru at ve mâ-beynlerinde ma‘lûm ba‘zı akmişe-i 
mütenevvi‘a bey‘ edip [ve] teslîm eyledikden sonra sâlifü’z-zikr Hasan Reis zikr 
olunan emlâki mezkûr voyvodaya bey‘ini inkâr edip benim için, sana bey‘ et-
miş idim ve Dîvân-ı Hümâyûn kâtiblerinden işbu Baba Mehmed b. Mahmud 
meblağ-ı mezkûra kefîl olmuş idi deyû meblağ-ı mezbûru kâh benden asâleten 
ve kâh mezbûr Baba Mehmed Çelebi’den kefâleten da‘vâ edip biz dahi inkâr 
edip mâ-beynimizde nice nizâ‘ ve husûmet vâki‘ olmuş idi. Hâlâ mezbûr Hasan 
Reis zikr olunan emti‘ayı mesfûr voyvodaya bey‘ini i‘tirâf etmişdir, suâl olun-
mak taleb ederin dedikde gıbbe’s-suâl mezbûr Hasan Reis merkūmân Hasan 
ve Baba Mehmed mahzarlarında tav‘an ikrâr ve i‘tirâf edip fi’l-vâki‘ zikri sebk 
eden emti‘ayı târih-i mezbûrda mezbûr Aleksandra voyvodaya bey‘ ve teslîm 
edip husûs-ı mezbûrda merkūm Hasan’ın asâleten ve mezbûr Baba Mehmed 
Çelebi’nin kefâleten kat‘an alâkaları olmayıp mezbûrlardan asâleten ve kefâleten 
eylediğim da‘vâ bî-vech idi. Eğer min ba‘d dahi meblağ-ı mezbûra müte‘allik 
mezbûrlardan asâleten ve kefâleten da‘vâ edersem inde’l-hükkâm mesmû‘ ol-
maya dedikde tarafeynden sâdır olan kelâm bi’t-taleb ketb olundu.
Tahrîren fi’t-târihi’l-mezbûr bi mahzari’s-sâbıkın.

[Şuhûdü’l-hâl yazılmamıştır].

23 [12a-1] Baba Mehmed Çelebi’nin Hasan Reis’te olan 
alacağını tahsil etmesi
Dîvân-ı refî‘ü’l-bünyân kâtiblerinden fahrü’l-akrân Baba Mehmed Çele-
bi b. Mahmud meclis-i şer‘-i şerîfe hâzır olup kasaba-i Kasımpaşa’da merhûm 
Surûrî Efendi mahallesinde sâkin hâssa re’îslerden işbu râfi‘ü’l-kitâb Hasan Reis 
b. Mehmed mahzarında takrîr-i kelâm edip bundan akdem sene ihdâ ve elf 
Cemâziyelâhire’sinde mezkûr Hasan Reis’e karz tarîki üzre kırk sekiz bin sekiz 
yüz akçe verip ba‘dehû bin sekiz yüz akçesin mezbûrdan istîfâ edip kırk yedi 
bin akçesi zimmetinde bâkī kalıp ba‘dehû meblağ-ı mezbûru taleb eylediğimde 
mezbûr Hasan Reis i‘tirâf edip lâkin meblağ-ı mezbûru bana edâdan imtinâ‘ 
etmekle mâ-beynimizde nice husûmet ve nizâ‘ vâki‘ olmuş idi. Hâlâ meblağ-ı 
mezkûr kırk yedi bin akçe mukābelesinde mezbûr Hasan Reis’in Abazaviyyetü’l-
asl Meleksima bt. Abdullah nâm bir mülk câriyesin alıp kabz edip mezbûrun 
zimmetinde olan hakkımı bi’t-tamâm istîfâ edip meblağ-ı mezkûra müte‘allik 
mezbûr Hasan Reis’le kat‘an alâkam kalmamışdır. Eğer min ba‘d dahi benden 
husûs-ı mezbûra müte‘allik husûmet ve nizâ‘ sâdır olursa inde’l-hükkâm mesmû‘ 
olmaya dedikde mukırr-ı mezbûr Baba Mehmed Çelebi’nin kelâm-ı meşrûhunu 
sâlifü’z-zikr Hasan Reis vicâhen tasdîk edip vâki‘-i hâl gıbbe’s-suâl ketb ü kayd 
olundu.
Tahrîren fi’t-târihi’l-mezbûr.
Şuhûdü’l-hâl: Es-Sâbikūn.

24 [12a-2] Mütevelli Ferruh Bey’in Çavuş Hüseyin Ağa’dan mukātaa 
gelirini tahsil ettiği
Kasaba-i Gebze’de âsûde olan merhûm ve mağfûrun-leh Mustafa Paşa imâreti 
evkāfına hâlâ mütevellî fahrü’l-akrân Ferruh Bey b. Abdülmennân meclis-i 
şer‘-i refî‘ü’l-bünyâna hâzır olup Dergâh-ı âlî çavuşlarından işbu râfi‘ü’l-kitâb 
zahrü’l-a‘yân Hüseyin Ağa b. Abdülmennân tarafından husûs-ı âti’z-zikri 
tasdîka vekîl-i şer‘î olan İbrahim b. Sefer nâm kimesne mahzarında takrîr-i 
kelâm edip evkāf-ı mezbûreden olup Zadreme mukāta‘ası dimekle ma‘rûf olan 
mukāta‘a mahsûlünden bir def ‘a otuz bin ve bir def ‘a kırk bin cem‘an yetmiş bin 
fıddî-i Osmânî akçeyi mukāta‘a-i mezkûreye alâkası olan mezbûr Hüseyin Ağa 
yedinden vakf-ı mezbûr için tevliyetim hasebiyle alıp bi’t-tamâm kabz eyledim 
dedikde mütevellî-i mezkûrun ikrâr-ı meşrûhunu vekîl-i mesfûr vicâhen tasdîk 
etdikde vâki‘-i hâl gıbbe’s-suâl ketb olundu.
Tahrîren fî evâhiri Rebî‘ilevvel li sene selâse ve elf.
Şuhûdü’l-hâl: es-Seyyid Abdullah b. es-Seyyid, Hasan Halîfe, Ramazan b. Abdul-
lah, Hüseyin b. Abdullah, Mustafa Çavuş Beyzâde, Hamza b. Abdullah.

25 [12a-3] Hüseyin b. Hasan’ın Hüseyin Ağa Vakfı’na ait 
dükkânı kiralaması
İşbu râfi‘ü’l-kitâb Hüseyin b. Hasan nâm kimesne meclis-i şer‘-i şerîfe hâzır 
olup mahmiye-i İstanbul’da vâki‘ merhûm Hüseyin Ağa Vakfı’na hâlâ mütevellî 
olan Şeyh Ahmed b. Süleyman nâm kimesne mahzarında takrîr-i kelâm edip 
vakf-ı mezkûrdan Ayasofya kurbunda vâki‘ iki tarafı vakf-ı mezkûra ve bir 
tarafı Sinan Çavuş Vakfı’na ve bir tarafı tarîk-i âma muttasıl bir bâb dükkân 
bundan akdem cânib-i vakfa yevmî iki akçe ücret-i müeccele ile taht-ı tasar-
rufumda iken harîk vâki‘ olup dükkân-ı mezbûr yanmış idi. Hâlâ zikr olu-
nan dükkân yine binâ olunup lâkin zikr olunan binânın ba‘zı benim olmağ-
la dükkân-ı mezbûra âhar kimesne ne mikdâr ücret verirler ise ben dahi ol 
mikdâr ücretle dükkâna mutasarrıf olup âhara verilmemek taleb ederin dedik-
de mütevellî-i mezbûr dahi dükkân-ı mesfûra âhar verdiği ücreti mezbûr Ha-
san verirken dükkânı âhara vermemeğe müte‘ahhid olup cânibeynden sâdır 
olan kelâm bi’t-taleb ketb olundu.
Tahrîren fi’l-yevmi’l-hâmis min Cumâdelûlâ li sene selâse ve elf.
Şuhûdü’l-hâl: Mehmed b. Abdullah, Behrâm b. Abdullah, Hasan b. Ahmed ve 
gayruhüm.

26 [12a-4, Arapça] Mimarbaşı Davud Ağa b. Abdülmennân’ın Kıbrıs 
asıllı kölesini âzat ettiği
Atebe-i aliyye saltanat-ı seniyye mahmiye-i Kostantıniyye mimarbaşı umdetü’l-
emâcid ve’l-ekârim Davud Ağa b. Abdülmennân kıbelinden âtiyyü’z-zikr âzat 
ikrârına vekâleti Mimar Derviş b. Sinan ve Mimar Süleyman b. Abdullah’ın 
şehâdetleri ile sâbit olan mefharü’l-emâsil ve’l-akrân Veli Bey b. Mahmud meclis-i 
şer‘-i şerîf-i enverde hâzır olup, müvekkil-i mezbûrunun, rıkkını mu‘terif olan, 
orta boylu, çatık kaşlı, sarışın, yüzünde çiçek izleri olan, Kıbrısiyyü’l-asl hâmil-i 
hâze’l-kitâb Perviz b. Abdullah nâm gulâm-i memlûkini hasbeten lillâhi’l-azîm 
ve taleben li-merdâti rabbihi’r-rahîm âzat ve tahrîr ettiğini ikrâr ve i‘tirâf etti. 
Abd-i mezkûr, sâir ahrâr-ı asliyyîn-i mükellefîn gibi hür bir kimesne oldu. Efen-
dilerin âzatlı köleleri üzerinde şer‘an sâbit olan velâ hakkından gayrı üzerinde 
kimesnenin bir hakkı kalmadı.
Cerâ zâlike ve hurrire fî 25 min Cumâdelûlâ sene selâse ve elf.
Şuhûdü’l-hâl: Abdi b. Mustafa, Hasan b. Mustafa, Mehmed b. Abdullah, İsmail b. 
el-Mimar ve gayruhüm

27 [12b-1, Arapça] Mustafa b. Seydi’nin, muhallefâtı beytülmâlce 
zaptedilen Seydi b. el-Hâc Hamza’nın oğlu ve vârisi olduğu
Anadolu-i ma‘mûrede vâki‘ Merzin? kazâsı sükkânından udûlden el-Hâc 
Mustafa b. Mahmud ve Mustafa b. el-Hâc Mirza nâm kimesneler, emâcid-i 
mükerremîn-i mufahhamîn defterdârlar huzûrunda, Dîvân-ı âlî’de -dâme 
fî himâyeti’llâhi’l-müte‘âlî- hâzırân olup, elân Dârü’s-saltanati’s-seniyye 
mahmiye-i Kostantıniyye’de vâki‘ Beytülmâl-i hâs emîni kıdvetü’l-a‘yân Abdul-
lah Çavuş b. Hızır mahzarında, kasaba-i mezbûrede sâkin Mustafa b. Seydi’den 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki, müdde‘î-i mezkûr Mustafa, Limni Adası kurbunda Yorgi’nin sefînesinde 
iken bundan akdem vefât eden ve muhallefâtı orada vâki‘ Beytülmâl emînleri 
Hasan Çavuş ve Murad Çavuş yedleriyle zabt edilip zeyl-i kitâbda mezkûr se-
nenin Safer-i muzafferinin yirmi birinci günü muhallefât-ı mezbûre seme-
ninden râyicü’l-vakt on bin akçesi, emîneyn-i mezkûreyn tarafından Atebe-i 
aliyyeye yollanan ve zamânın Beytülmâl müfettişi olan müfettiş Alâaddin’in 
ünvânıyla mu‘anven defter-i muhâsebe mûcibince Hızâne-i âmireye teslîm edi-
len merhûm Seydi b. el-Hâc Hamza’nın sulbî oğlu ve usûbet-i nesebiyye ci-
hetiyle vârisidir. Ondanruz. Zamânın kasaba-i mezbûre kadısı Mevlâna Mehmed b. Şeyh İbrahim’den 
sâdır olan, ünvânıyla mu‘anven, hâtemiyle mahtûm, mazmûnu bu hüccetin 
mazmûnuyla mutâbık hüccetin kadı-i mezbûrun meclisinden vârid olmasın-
dan sonra ve onun meclisinden sudûru, onun hücceti olduğu ve onun müh-
rü ile memhûr olduğu, isimleri zeyl-i kitâbda mastûr olan Ahmed b. Şah Hüse-
yin ve Mustafa b. Ahmed’in şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fî 24 min Cumâdelûlâ sene 1003.
Şuhûdü’l-hâl: İbrahim b. Hacı Mustafa, Mehmed b. Hacı Mustafa, Hasan b. Abdi, 
Süleyman b. Ahmed, Hüsrev Çavuş [b.] Abdullah
Bundan aşağısı eşrefu’l-fudelâi’l-kirâm Abdülbâkī Efendi zamânında vâki‘ ol-
muşdur.

28 [12b-2, Arapça] Mustafa Kethüdâ b. Ferhad Bey’in evini karısı Rahime 
Hanım bt. Kasım Paşa’ya sattığı
[Tasdîk 1] Menkūle an aslihâ lâ raybe fî naklihâ, Bunu vilâyet-i Rumeli kazaske-
ri el-fakīr Es‘ad b. el-müvellâ el-merhûm Sadeddin yazdı. Gufire anhümâ.
[Tasdîk 2] Aslına mutâbık sûretidir. Bunu Rumeli-i mahrûse kazaskeri Abdülbâkī 
b. Mehmed yazdı. Gufire anhümâ.
El-Hamdu lillâh ellezî ehalle el-bey‘a ve’ş-şırâ ve harreme’l-fazli ve’r-ribâ ve’s-
salâtü ve’s-selâmü alâ seyyidinâ Muhammed el-Mustafa ve alâ âlihî el-murtazâ ve 
ashâbihî el-müctebâ. Ammâ ba‘d. İşbu bey‘ ikrârından bahseden sahîh ve şer‘î bir 
hüccet, sarîh ve mer‘î bir vesîkadır. Umdetü’l-ekâbir ve’l-efâhim zü’l-kadri’r-refî‘ ve’l-câhi’l-menî‘ el-mahfûf bi sunûfi avâtıfi’l-meliki’l-mennân Mustafa Kethüdâ 
b. Ferhad Bey -dâme izzuhû- meclis-i şer‘-i şerîf ve mahfil-i dîn-i münîfde hâzır 
olup âtiyyü’z-zikr menzilini hâmile-i hâzihi’s-sahîfeti’ş-şer‘iyye ve hâfızatü’l-
vesîkati’l- mer‘iyye umdetü’l-muhadderât ve zübdetü’l-muvakkirât fahrü’n-
nisvân Âişetü’z-zamân Râbiatü’d-devrân Rahime Hanım bt. Kasım Paşa -dâmet 
ismetühâ- nâm zevcesine bey‘-i bâtt-ı sahîh ile bey‘ ettiğini ikrâr ve i‘tirâf etti. 
Zevce-i mezbûre de kendi mâlıyla ve kendisi için, merkūm Mustafa Kethüdâ’nın 
işbu akdin kendilerinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu, mahmiye-i Kostantıniyye’de vâki‘ Cezerî 
Kasım Paşa mahallesinde kâin, fevkānî yedi beyti, üç orta sofasını, dört dehli-
zi, taşdan ma‘mûl dört selâmlığı, ahırı, fevkānî dört odayı, hamamı, Kâtib Hü-
seyin inşâ ettiği bâyi‘-i mezbûrun iştirâ ettiği müşterek duvarları, köşk ta‘bîr 
edilen fevkānî serîri, hâricinde bulunan tahtânî mutfağı, müşterek fevkānî ha-
mamı, fevkānî odayı, abdesthâneyi, helâyı, dâhilinde bulunan yanında hamam 
bulunan tahtânî mutfağı, camekânı, serîri, fevkānî odaları hâvî, bir taraftan 
Murad Paşa hamamı, diğer taraftan Ali Bey b. Abdullah mülkü, öteki taraftan 
efdalü’l-fudelâi’l-ulemâ’i’l-izâm ecmelü’l-fudelâi’l-fihâm üstâdü efdali’s-selâtîn 
mu‘allimu hulâsati’l-mâi ve’t-tîn bahrü’l-ulûmi ve’l-me‘ânî Hazret-i Sa‘dî Çele-
bi Efendi b. merhûm Hasan Can Efendi mülkü, diğer taraftan fahrü’l-a‘yân Pîrî 
Ağa b. Abdurrahman mülkü ve Behrâm Kethüdâ’nın taşra odaları, diğer taraf-
tan Ayşe Sultan -dâmet ismetühâ- mülkü ve tarîk-i âm ile mahdûd bulunan 
ve mukāta‘a-i arzı senevî altı yüz akçe olan cemî‘-i menzili cümle hukūku ve 
kâffe-i menâfi‘ ile râyicü’l-vakt elli bir bin akçe semen-i mu‘ayyen-i makbûzla ve 
bey‘-i bâtt-ı sahîh ile iştirâ etti. Müşteriyye-i muşârun ileyhâ kıbelinden ikrârı 
tasdîke vekâleti Abbas Ağa b. Abdullah ve Yakut Ağa b. Abdullah’ın şehâdetleri 
ile sâbit olan fahrü’l-emâcid ve’l-ekârim zahrü’l-efâhim ve’l-ekârim Çakırcıbaşı 
Hasan Ağa b. Abdülkerim tarafından vâki‘ ikrâr vicâhen ve şifâhen tasdîk edildi.
Cerâ zâlike ve hurrire fî evâsıtı şehri Şevvâli’l-mükerrem sene selâse ve ve tis‘în 
ve tis‘a mi’e.
Şuhûdü’l-hâl: Kenan Ağa b. Abdullah, Süleyman Ağa b. Abdullah, Kutbeddin b. 
Abdullah, Şeyh Ferhad b. Abdullah, Şahin Ağa b. Abdullah, Hüseyin b. Abdul-
lah, Mehmed Bey b. Abdullah, Ali Ağa b. Abdullah, Yusuf Ağa b. Abdullah, Meh-
med Çavuş b. Bâli Çavuş, Ahmed b. Abdullah, Köse Hasan Kethüdâ b. Abdullah

29 [13a-1] Büzürg Ağa diye bilinen Abdurrahman 
b. Mustafa’nın vakfiyesi
Mâ fîhi min asli’l-vakfı ve şerâ’itihî ve vücûhi’s-sarfi ve zevâbitihî vaka‘a ve sah-
ha ledeyye ve tehakkaka beyne yedeyhi kazeytühû bi sıhhatihî ve lüzûmihî 









âlimen bi’l-hilâfi’l -cârî beyne’l-e’immeti’l-eşrâf harrerehu’l-fakīr Mehmed b. 
Mehmed el-kadı bi medîneti Üsküdar –ufiye anhümâ-.
Ta‘bîr bi mâ fîhi sâlimen an münâfihî ketebehü’l-fakīr Ebülmeyâmin Mustafa 
-ufiye anhu-.
Sûretün muvâfıkatün li-aslihâ nukilet bi lâ ziyâdetin ve [lâ] noksan, harrerehu’l-
fakīr Mehmed b. Hasan el-müvellâ bi medîneti Üsküdar el-mahmiye.
Cemî‘-i efrâd hamd ale’t-tafsîl ve’l-icmâl ve cümle-i a‘dâd şükr bi’t-tamâm ve’l-
kemâl ola, vâkıf-ı hâl ve vâhib-i câh u celâl olan vâcibü’l-vücûd mümteni‘ü’l-
misâl ve vâcibü’l-hasr müttesi‘u’n-nevâl hazretine lâzımü’l-akıldır ki, kâffe-i 
kâinâtı nizâm-ı bedî‘ üzre ibdâ‘ ve âmme masnû‘âtı üslûb-ı menî‘ üzre ihtirâ‘ 
edip menâhic-i ma‘âşı ta‘lîm ve menâhic-i me‘âdı tefhîm etmek ile zümre-i 
insânı hilâfet-i rûy-ı zemîne hâlik ve hirfet-i rabbü’l-âlemîne hakīk edip delîl-i 
devleti cebîn-i izzetlere mersûm eylediği esâtîn-i âl-i Osman’dan selâtîn-i 
azîmü’ş-şân ve havâkīn-ı amîmü’l-ihsânın niyet-i seniyyetü’l-me’âsir ve 
azîmetü’l-mezâhirlerin ehâsin-i hayrât ve e‘âzım-ı hasenâta masrûf ve inşallâhu 
te‘âlâ sadakāta ma‘tûf etmeğin el-abdu men tanebe? mevlâhû tıbkınca ibâd-ı 
hâlisü’l-i‘tikādlarından erkân-ı devlet ve a‘yân-ı hazret belki?, hizmet-i aliyyele-
rinden fi’l-cümle kudret ve bir mikdâr mikneti olan ol tarîk-i savâb-nümâya 
sâlik ve meslek-i sevâb-intimâya mâlik olup esnâf-ı evkāf-ı cemîletü’l-evsâfları 
müte‘addid ve ahbâs-ı celîletü’l-esâsları yevmen fe-yevmen müteceddid olmak-
dadır ve salât-ı salavât-ı vâsılât ve teslîmât-ı tesnîmât-ı kâmilât ol fâtiha-i sûre-i 
nübüvvet ve hâtime-i risâle-i risâlet sadr-nişîn-i serîr-i izz u temkîn resûl-i 
güzîn-i makbûl-ı rabbü’l-âlemîn habîbullâh Muhammedün resûlullâh hazreti-
nin rûh-ı rûh-bahşâ ve cân-ı fütûh-güşâsına vâsıl olsun ki, dalîlân-ı evdiye-i ta-
leb ve alîlân-i bâdiye-i ışk-rab olundu, levâmi‘-i envâr-ı şer‘-i mübîn ile sübül-i 
sûy-ı selâmete hidâyet edip mesûbât ve meşrebi beyân ve iyân ve âşikâr eyle-
mişdir ve rıdvân-ı ilâhî ve rahmet-i nâ-mütenâhî ol cümle âl-i ethâr-ı izzet-
medâr ve zümre-i büzürg-vârlarına ki azv u cihâd ve feth-i bilâd ve def ‘-i zulm 
u fesâd ve kam‘-ı ehl-i na‘y ve inâd ve sa‘y u ictihâd edip teksîr-i me‘âlim-i 
hayrât-ı celîle ve tevkīr-i meberrât-ı aliyye bâbında her biri sa‘y-i cemîl-i bâhir 
eyledi -rıdvânullâhi te‘âlâ aleyhim ecma‘în- ammâ ba‘d, bu kitâb-ı müşgîn-
nikābın tahrîrine bâ‘is ve bâdî olup harem-i hazm-i pâdişâhîde neşv ü nemâ bu-
lan muhibb-i sâdât ve sulehâ ve ulemâ’-i meşiyyü’l-hayrât ve’l-hasenât ve 
menşe’ü’l-meberrât ve’l-ihsân Abdurrahman b. Mustafa el-müştehir beyne’l-
a‘yân Büzürg Ağa kıbelinden vech-i âtî ve tafsîl-i câ’î üzre vakf ve tesbîl için 
ikrâra ve hükm ve tescîl için rücû‘a vekîl olup vekâleti nehc-i şer‘î üzre Ali Bey 
b. Abdullah ve Hızır Bey b. Ahmed nâm bevvâbü’s-sultânî şehâdetleri ile sâbite 
olan fahrü’l-akrân Mehmed Çelebi b. Süleyman nâm bevvâbü’s-sultânî meclis-i 









şer‘de vakf-ı âtîye mütevellî nasb eyledikleri seyyidü’s-sâdât ve hüsnü’s-sa‘âdât 
Seyyid İsmail Çelebi b. el-merhûm Seyyid Mehmed mahzarında ikrâr-ı sahîh-i 
şer‘î kılıp müvekkil-i müşârun-ileyh hazretlerinin taht-ı tasarrufunda olan 
emlâkinden medîne-i Üsküdar’da sâhil-i [13b] bahrde vâki‘ iki tarafı Debbâğ 
Hacı Mahmud Vakfı ve bir tarafı bahr ve bir tarafı tarîk-i âm ile mahdûd olup 
fevkānî ve tahtânî on bâb hucurâtı ve bir ahırı ve kenîfi ve cüneyneyi ve deryâ 
tarafından altında kayıkhâneyi muhtevî olan mülk menzilini cemî‘-i tevâbi‘i ile 
ve yine Dârü’s-saltanat-ı Kostantıniyye’de Gül Câmi‘i kurbunda ebvâb-ı hısn-ı 
mahrûsa-i mezbûreden Yenikapı dâhilinde birbirine muttasıl on iki bâb hucurâtı 
altında kezâlik on iki bâb dekâkîni ve bir börekçi fırınını müştemil olup bir 
cânibi Vâlide Sultan’ın havuzlu hamamına ve bir cânibi merhûm Şeyh Emir 
Yorganî Efendi evkāfına ve bir cânibi tarîk-i âm ile hâssa müntehî olan odaların 
arsası ki merhûm şeyhin vakfından olup binâsı dahi harâba müşrif olmak ile 
cedîden binâ olunup vakf-ı mezbûra mülhak olmak şartıyla nehc-i şer‘î üzre 
ilhâk edip ve yine bâb-ı mezbûr hâricinde vâki‘ arsası Ayasofya evkāfından ol-
mak ile senevîsi yüz elli akçe mukāta‘ası olan bir tarafı dahi Trablusî Yunusoğlu 
mülküne ve bir tarafı Bursalı zimmî Sofinos mülkü ile ve bir cânibi bahre mut-
tasıl olup bir tarafı tarîk-i âm ile ulvî on bâb ocaklı odaları ve süflî dört bâb 
dükkânı ve limanı ve mahzen-i hâlî müştemil mülk ebniye ve musakkafâtı 
cemî‘-i tevâbi‘ ve levâhıkı ve yine nakd-i fıddî-i Osmânî râyic fi’l-vakt kırk üç 
bin akçeyi cümle emlâk ve kâffe-i emvâlinden ihrâc edip li-vechi’l-lâhi’l-azîm 
vakf-ı sahîh ile vakf edip mütevellî-i mezbûra teslîm etdikden sonra mütevellî-i 
mezbûr vekîl-i mezbûrun minvâl-i meşrûh üzre olan ikrârı bi’l-muvâcehe tasdîk 
ve akārât-ı mezbûre ve nukūd-ı ma‘hûdeyi yedinden kabz ve tesellüm edip sâir 
mütevellîler gibi evkāf-ı şer‘a tasarruf etdiğini tahkīk etdikden sonra vekîl-i 
mezbûr beyân-ı şurût-ı vakfa mutasaddî olup dedi ki, akārât-ı mezbûre icâre-i 
mu‘tâde ile îcâr olunup ve meblağ-ı mezbûr dahi onu on bir hesâbı üzre rehn-i 
kavî kefîl-i melî birle istirbâh ve istiğlâl olunup hâsıl olan icârât ve irbâh hîn-i 
hayâtda müvekkilime meşrût olup vefâtından sonra câmi‘-i mezbûr kurbunda 
medfûn silsile-i Nakşibendî’den kutbü’l-ârifîn mürşidü’s-sâlikîn merhûm-ı 
mezbûr Şeyh Yorganî Emir Mehmed Efendi zâviyesinde vâki‘ mescid-i şerîf ve 
ma‘bed-i latîfde her kim imâm olursa icâre-i mezbûre ve irbâh-ı mezkûreden 
yevmî bir akçe vazîfe ile akīb-i salât-ı subhda rûh-ı vâkıf için bir sûre-i Yâsîn-i 
şerîf tilâvet ide ve yine yevmî bir akçe ile akīb-i salât-ı zuhrda bir sûre-i Fâtiha 
ve yine bir akçe ile akīb-i salât-ı asrda bir sûre-i Âmme ve yine bir akçe vazîfe 
ile akīb-i salât-ı mağribde bir kere sûre-i İzâ vaka‘a’t ve yine yevmî bir akçe ile 
akīb-i salât-ı işâda bir sûre-i Mülk kırâ’at edip yevmî beş akçe vazîfeye mutasar-
rıf ola ve yine hamele-i Kur’ân-ı azîmden bir kimesne yevmî iki akçe ile şeyh-i 
mezbûrun üzerine vâkıf-ı mezbûr rûhiçin bir kere sûre-i En‘âm-ı şerîf tilâvet 
edip ve merhûm ve mezbûr üzerinde mahfûz olup ve erbâbü’l-hayrât ve ashâb-ı 
hasenâtdan vakf etdikleri kütüb-i medlûlenin hâfızı olan şahsa hizmeti 
mukābelesinde yevmî iki akçe verile ve yevmî iki akçe dahi zâviye-i mezbûrede 
sakā yerde ebnâ-i sebîle ıskā eden kimesneye verile ve yine mescid-i mezbûrda 
on nefer kimesne müctemi‘în olup rûh-ı vâkıf için yevmî bir cüz’-i şerîf kırâ’at 
edip yevmî ikişer akçe verile ba‘de tamâmi’l-Kur’ân içlerinden bir kimesne du‘â 
edip üç akçe verile ve yine vakt-i mezbûrede iki kimesne dahi yevmî ikişer akçe 
ile vâkıfın ebeveyn rûhu için bir cüz’-i şerîf tilâvet edeler ve bir kimesne bir 
akçe ile noktacı olup hizmetine müdâvemet etmeyenlerin vazîfelerini ketm için 
nokta kona ve hüddâm-ı vakf-ı mezbûrun birisi nokta konmada ihmâl etmeye 
ve bir rüşd-i reşâd ile mevsûf kimesne emânet ve diyâneti zâhir ve muhâsebe 
verip almağa kādir kimesne mütevellî-i mezbûrdan sonra mütevellî ola, ammâ 
mâdâme ki mezbûr İsmail Çelebi hayâtda ola mütevellî ola cihet-i tevliyet yevmî 
beş akçe ola ve bir ehl-i kalem ve sâhib-i rakam kimesne yevmî üç akçe ile kâtib 
ola ve bir mücid ve sâ‘î kimesne yevmî iki akçe ile câbî ola ve tevliyet-i mezbûre 
zâviye şeyhi olana meşrûta ola ve tilâvet-i eczâ-i kerîme zikr olunan zâviye mes-
cidinin imâm ve mü’ezzin ve kayyum ve hatîbinden ve sâir erbâb-ı cihâtdan 
müstehık var iken hâricden kimesneye verilmeye ve bunlardan ziyâde kalırsa 
veya bunlardan müstehık bulunmaz ise mütevellî ve nâzır ma‘rifeti ile hâricden 
müstehıkkına verile ve her kim Dârü’s-sa‘âde [Ağası] olursa vakf-ı mezbûra 
nâzır olup cihet-i nezâret yevmî beş akçe olup sene ber-sene hak ve adl üzre 
mütevellînin muhâsebesin görüp ihmâl etmeye ve yevmî iki akçe vazîfe zâviye-i 
mezbûrede hizmet eden bacıların bir aslahına verile ki her gün rûh-ı vâkıf için 
beş yüz İhlâs-ı şerîf ve beş yüz salavât-ı şerîfeye meşgūl ola ve masârıf-ı 
mezkûreden bâkī kalan icâre ve erbâh kalîl ve kesîr her ne ise aslâ zam olunup 
mürûr-ı ezmânla kūt ve zada müsâ‘ade geldikçe eczâ-i şerîfe otuz olunca ziyâde 
etmeğe mütevellî me’zûn ve murahhas ola ve cihât-ı merkūme merhûmun 
zâviyesinde sâkin olanlara meşrûta ola dediğinde beyân-ı vakfı itmâm ve iyân-ı 
şurûtu ikmâl ve kat‘-ı kelâm etdikden sonra vekîl-i müşârun-ileyh vakf-ı 
sâlifü’z-zikrden rücû‘-ı ilhâda ve mütevellî üzerine da‘vâ [14a] ve mâ fi’l-
hayrından ifâde edip dedi ki, vakfiyet-i akār re’îs-i e’imme-i kibâr ya‘ni imâm-ı 
a‘zam ve hümâm-ı efham katında gayr-ı lâzımdır ve nukūd-ı mezbûrenin dahi 
vakfiyeti ekser-i e’imme-i Hanefiye katlarında gayr-ı sahîh olduğuna binâen 
mütevellîsinden akār-ı mezkûr ile nukūd-ı mezbûreyi taleb ve rıbhından hâsıl 
olan meblağdan cihet-i tevliyet deyû aldığı ücret-i mu‘ayyenenin ecr-i mislin-
den ziyâde olmağın istirdâd ederin dedikde gıbbe’l-istintâk mütevellî-i merkūm 
cevâbında vakfiyet-i akār imâm-ı mezbûr katında gayr-ı lâzımdır ve ücret-i tev-
liyeti vermekden imtinâ‘ ederin deyû sadr-ı kitâb-ı sıhhat-nisâbda tevkī‘-i refî‘i 
vâki‘ ve hükm-i menî‘-i sâtı‘-ı hâkim ve âdil ve vâlî-i kâmil huzûr-ı âlîlerinde 
murâfa‘a olduklarında hâkim-i müşârun-ileyh dahi cânib-i vakfı evlâ görüp 
imâmeyn kavilleri üzre vakfiyet-i akārın sıhhat ve lüzûmuna ve İmâm Züfer 
hazretlerinden mervî olan kavl üzre vakfiyet-i nukūdun sıhhatine ve mütevellînin 
zımân-ı ücretinden berât-ı zimmetine hükm etdikden sonra vekîl-i mezbûr 
kelâmından semt-i âhara teveccüh edip gerçi vakf-ı nukūd imâm-ı ma‘hûd ka-
tında sahîhdir lâkin lüzûmu müstelzim değildir, binâen alâ zâlik meblağ-ı 
mezbûru mütevellîsinden tekrâr taleb ederin dedikde mütevellî-i mezbûr dahi 
ol meclisde cevâb verip fi’l-hakīka imâm-ı ma‘hûd katında sıhhat lüzûmu müs-
telzim değildir, ammâ imâmeyn-i hümâmeyn katlarında sıhhat müstelzim-i 
lüzûmdur, husûsen hükm-i hâkim ve teslîm-i mütevellî olmuş ola, bu takdîrde 
sıhhat ve lüzûm müttefikun-aleyhdir deyû hâkim-i mûmâ-ileyhden hükm taleb 
eyledikde hâkim-i müşârun-ileyh dahi e’imme-i eslâf-ı kibâr beyninde cârî olan 
kīl u kāl ma‘lûm-ı şerîfleri olmağın meblağ-ı mezbûrun lüzûmuna dahi hükm-i 
şer‘î etmeğin vakf-ı mezbûr vakf-ı mü’ebbed oldu, Cerâ zâlik ve hurrire fi’l-
yevmi’l-hâdî aşer min Recebi’l-mürecceb li sene ihdâ ve elf.
Şuhûdü’l-hâl: Mehmed Çavuş b. ( ), Abbas Efendi, Kurd b. Ali, Hüseyin b. Meh-
med, el-Hâc Ahmed b. ( ) kethüdâ, Mustafa b. Nasuh, Ahmed Bey b. ( ), İbrahim 
Efendi el-kadı, Mehmed Bey b. Bedreddin, Mustafa Bey b. ( ), Mahmud b. Fer-
had, Behrâm b. Ali, Mustafa b. Ahmed.

30 [14a-1, Arapça] Hacı Alâeddin b. el-Hâc Murad’ın emlâk 
ve para vakfiyesi
[Tasdîk 1] Aşağıdaki vakfiyede mezkûr asl-ı vakf, şurût ve vücûh-i mesârifin 
ikrâr ve tahrîri benim indimde ve katımda vâki‘ olmuşdur. Mesâil-i evkāf 
husûsunda eimme-i eşrâf -rıdvânullâhi te‘âlâ  aleyhim ecma‘în- beyninde cârî 
ihtilâfı da bilerek vakfın sıhhat ve lüzûmuna hükmettim. Ben abd-i fakīr ilâ faz-
li rabbihî subhânehû er-râci‘ afvehû ve gufrânehû vilâyet-i Anadolu-i ma‘mûre 
kazaskeri Cafer b. Nebi’yim. Afallâhu te‘âlâ anhümâ.
[Tasdîk 2] Hüve’l-hayyu’l-bâkī, işbu vakfiyede yer alan asl-ı mâl ve şurût ve 
vücûh-i mesârif ile ilgili husûslar şer‘-i mübîne tevfîkan huzûrumda cereyân 
etmişdir. Ben abd-i fakīr ila’llâhi te‘âlâ ve tebâreke mahrûse-i medîne-i Konya 
müvellâsı Mehmed b. Zeyrek’im. Ufiye anhu.
Hamdele ve salvele. Ammâ ba‘d. Eşrefu’l-ahâlî ve’l-efâdil Mevlâna Hacı Alâaddin 
b. el-Hâc Murad meclis-i şer‘de hâzır olup hâlis-i emlâki ve etyab-i emvâlinden 
ifrâz ve temyîz ettiği râyicü’l-vakt elli bin akçesini habs, tasadduk ve vakfetti. 
Belviran tevâbi‘inden Karye-i Seçme diye ma‘rûf ve hudûdu sukûk-i şer‘iyyede 
mahdûd olan karyeyi vakfetti. Kazâ-i Ilgın tevâbi‘inden olup şöhretinden dola-
yı tahdîdden müstağnî bulunan Nagay Timur karyesini vakfetti. Konya kazâsı 
tevâbi‘inden Sudurcu nâhiyelerinden Devletşâh karyesini vakfetti. Aslı dokuz 
sehim olan, Ilgın tevâbi‘inden Balkır karyesinde sâhib olduğu iki buçuk sehmi-
ni vakfetti. Konya kazâsı tevâbi‘inden Yarıca karyesinin rub‘unu vakfetti. Ilgın 
kazâsı tevâbi‘inden Çatmal? nâm mezra‘ın yarısını vakfetti. Aslı on iki sehim 
olan, İshaklı kazâsı tevâbi‘inden Mermence? karyesindeki beş sehmini vakfetti. 
Medîne-i Konya çarşılarından Kale altı çarşısında vâki‘ ve İbrahim Bey İmâreti 
evkāfına âid arâzi-i hâliyede kâin, senevî seksen akçe ecr-i misil ile kirâlanmış 
bulunan beş dükkânını vakfetti. Akşehir vâdisi üzerinde kâin olup vâdiden akan 
suyla dönen ve kendi adıyla ma‘rûf olan değirmenini vakfetti. Akşehir kazâsı 
tevâbi‘inden Zere? karyesinde kâin karye-i mezbûreye vâdiden gelen suyla dö-
nen değirmenini de vakfetti. İki değirmen de inde’l-ahâlî şöhretinden dolayı 
tahdîd ve ta‘yînden müstağnîdir. Vâkıf-ı mezbûr, meblağ-ı merkūmun istiğlâl-i 
mu‘tâd üzre istiğlâl edilmesini, emânet ve diyânet ile ma‘rûf ve istikāmet ve 
sıyânet ile mevsûf bulunan mütevellî yedi ile ziyâdesiz noksansız senevî ona on 
bir buçuk rıbh üzre mu‘âmele-i sahîha ile mu‘âmele ve istirbâh edilmesini şart 
etti. Mu‘âmelenin zengin kimesnelerle rehn-i kavî ve kefîl-i melî ile veya haseb-i 
iktizâ-i hâl bunlardan biri ile iktifâ edilerek yapılmasını, askerlerle, fakīrlerle, 
ekâbir ve a‘yân ile, manâsıb sâhibleri ile, beyler ile, mâlını isrâf edenlerle, tem-
belliği ile ma‘rûf olanlarla, müflislerle ve ümenâ ile yapılmamasını şart etti. Va-
kıf emvâliyle akār iştirâ edilip ba‘de’t-takābuz îcâr ve istîcâr ile mu‘âmele edil-
mesini ve mu‘âmelenin sicil-i hükkâma tescîl ettirilmesini şart etti. Mütevellînin 
her sene başında mu‘âmeleyi tecdîd etmesini şart etti. Mütevellî-i mezbûrun va-
kıf şurûtuna ri‘âyet etmesini, etmezse ve vakıf mâlından bir habbe zâyi‘ olur-
sa zâmin olmasını şart etti. Allah’ın rıbh ve galleden rızık olarak nâsib ettiği-
nin âtiyyü’l-beyân üzre mütevellî yediyle sarf edilmesini şart etti. Tevliyeyi, va-
kıf gelirlerinin yarı hissesi kendisine âid olmak üzre müddet-i hayâtınca kendi-
sine, vefâtından sonra ise vakıf gelirlerinden çeyrek hisse alması üzerine eslah-ı 
evlâdına, sonra beşte bir hisse alması üzerine onun eslah-ı evlâd-ı evlâdına şart 
etti. Mezkûrlardan sonra ise hâkimin Akşehir ahâlîsinden uygun göreceği ki-
mesneye yevmî dört akçe ile şart etti. Akşehir beldesi kadısının vakfa nâzır ol-
masını şart etti. Kurrâdan on beş hâfızın Cuma günü hâric her gün işrâk na-
mazından sonra merhûm Hasan Paşa câmi‘inde Kur’ân-i mecîdden on beş cüz’ 
okumasını ve iki günde bir hatim indirmelerini şart etti. İlk hatmin sevâbını 
seyyid-i mürselîn Muhammed hâtemü’n-nebiyyîn salavâtullâhi aleyhim ve 
âlihî ecma‘înin ve ashâb-ı kirâmının rûhlarına hediye etmelerini, ikinci hatmin 
sevâbını vâkıf-ı mezbûrun rûhuna ve âbâ vü ecdâdının ve ümmehât ve ceddâtının 
ervâhına hediye etmelerini, üçüncü hatmin sevâbını evlâd ve akrabâsının ve 
ezvâc ve ümmehât-i evlâdının ervâhına hediye etmelerini şart etti. Hatmin bi-
rinin Sultân-ı islâm ve müslimînin zaferleri için tilâvetini şart etti. Hâfızlardan 
ilkinin hatîb, ikincisinin, imâm, üçüncüsünün müezzin, dördüncüsünün kay-
yım, beşincisinin câmi‘-i mezbûr reis-i hafazası, altıncısının vâkıf-ı mezbûrun 
mahalle-i mezkûrda yaptıracağı mescidin imâmı, yedincisinin mescid-i mezbûr 
müezzini, sekizincinin vâkıfın inşâ ettireceği dârü’t-ta‘lîm mu‘allimi, doku-
zuncunun bu mescid halîfesi, onuncunun mahalle imâmı olmasını şart etti. 
Hâfızlardan her birine senevî üç yüz akçe ve on Akşehir kilesi iyi cins buğday ve-
rilmesini şart etti. Mescid-i mezbûr imâmına senevî altı yüz akçe ve yirmi Akşe-
hir kilesi iyi cins buğday verilmesini ta‘yîn etti. Mu‘allime yedi yüz akçe ve yirmi 
kile iyi cins buğday verilmesini şart etti. Asl-vakıf ve şurûtunda ta‘dîl ve tebdîlin 
kendi yedinde olmasını şart etti… Vâkıf-ı mezbûr cemî‘-i vakfı tescîl maksa-
dıyla mütevellî nasbettiği Hasan Çelebi b. Mehmed’e teslîm etti. O da tesellüm 
edip sâir vakıf mütevellîleri gibi tasarruf etti. Mütevellî-i mezbûr vâki‘ ikrârı 
vicâhen ve şifâhen tasdîk etti. Vâkıf-ı merkūm İmâm-ı A‘zam Ebû Hanîfe’nin 
vakfın gayri lâzım olduğu kavline iktidâen vakfından rücû‘ edip istirdâdını ta-
leb etti. Mütevellî-i mezbûr imâmeyn-i hümâmeyn indinde vakfın lâzım oldu-
ğunu söyleyerek redden imtinâ‘ etti. Vâkıf-ı mezbûr vakf-ı nukūdundan da rücû‘ 
edip asl-ı mâl ve ziyâdeden mütevellînin aldığının i‘âde taleb etti. Münâza‘a ve 
muhâsama edip hâkim indinde murâfa‘a olunduklarında hâkim vakf-ı akārâtın 
sıhhatine ve lüzûmuna imâmeynin ictihâdına binâen, vakf-ı nukūdun sıhha-
tine ise İmam Züfer kavline istinâden hükmetti. Mütevellî-i merkūmun tevli-
ye cihetiyle ecr-i misilden fazla aldığından berâet-i zimmetine dahi hükmet-
ti. Vâkıf, vakf-ı nukūd İmam Züfer katında sahîh ise de lâzım değildir diyerek 
istirdâd talebini tekrâr etti. Mütevellî ise sıhhate hükm olunmak ile mecmu‘un 
aleyh olunca imâmeyn-i mezbûreyn re’ylerinde dahi sahîh olmuş oldu. Onların 
re’ylerinde hod sıhhat lüzûmdan müfârakat olunmaz diye lüzûmuna dahi hü-
küm taleb edince hâkim-i mûmâileyh meblağ-ı mezkûrun vakfının lüzûmuna 
dahi hükmedip tescîl etti. Bu sûretle cemî‘-i evkāf-ı mezbûre, tebdîl ve tağyîri 
câ’iz olmayacak şekilde lâzım ve müseccel oldu. “Fe-men beddelehû ba‘de mâ 
sem‘ihî  fe-innemâ ismuhû ale’l-lezîne yübeddilûnehû innallâhe semî‘un alîm 
ve ecrü’l-vâkıf ale’l-cevâdi’l-kerîm.”
Cerâ zâlike ve hurrire fî evâsıtı şehri Şevvâli’l-mükerrem min şuhûri sene sitte 
ve seb‘în ve tis‘a mi’e mine’l-hicreti’n-nebeviyye.
Şuhûdü’l-hâl: Fahrü’l-müderrisîn Mevlâna Abdullah Efendi b. merhûm Şeyh 
Tâc[eddin], fahrü’l-müderrisîn Mevlâna Muslihiddin Halîfe b. Pîr Ali, Ali 
Dede es-sofu, kıdvetü’l-kudât Mevlâna Hacı Halîfe merhûm Bâli, zübdetü’l-
asât Mevlâna Ahsen Halîfe b. merhûm Bâli Çelebi, Mevlâna Ömer b. Halid b. 
el-Akşehirî, Mevlâna Hacı Resûl Çelebi b. el-Hâc Yakub, Mevlâna Ali Çelebi b. 
Mahmud Çelebi el-hatîb, Yunus b. Karagöz kethüdâ ve gayruhüm









31 [15a-1] Salamon v. Miho’nun Keyvan b. Abdullah’a borcunu ödemesi
Oldur ki, kasaba-i Kasımpaşa’da sâkin işbu râfi‘ü’l-kitâb Keyvan b. Abdullah 
meclis-i şer‘-i şerîfde mahmiye-i İstanbul Yahudilerinden Salamon v. Miho nâm 
Yahudi’yi ihzâr ve mahzarında takrîr-i da‘vâ edip mezbûr Yahudi zimmetinde 
mâ-beynimizde ma‘lûm dükkân ve sâir emti‘a-i mütenevvi‘a bahâsından kırk 
dört kuruş hakkım vardır, hâlâ taleb ederim dedikde gıbbe’s-suâl mezbûr Yahu-
di cevâb verip fi’l-vâki‘ sâ‘î-i mezbûr Keyvan’ın benim zimmetimde zikr olunan 
dükkân ve emti‘a bahâsından kırk kuruş hakkı vardır, lâkin meblağ-ı mezbûru 
mukaddem Keyvan’a tamâmen edâ ve teslîm edip hâlâ zimmetimde bir akçe ve 
bir habbe bâkī kalmamışdır dedikde mezbûr Yahudi’den sâdır olan kelâm-ı sâlif 
Keyvan talebiyle ketb olundu.
Fî 17 min Rebî‘ilâhir li sene isneteyn ve elf.
Şuhûdü’l-hâl: Ahmed b. Mehmed, Haydar Çavuş b. Mehmed, Ali b. Abdullah, 
Hasan b. Abdullah, Muharrem b. Ahmed, Ahmed b. Davud ve gayruhüm.

32 [15b-1] Yeniçerilerden Pervane’nin Samsat sancak beyi Fazlullah 
Bey’de olan alacağına karşılık rehin verilen eşya ve evin satılıp 
borcun bir kısmının karşılandığı
Dergâh-ı âlî yeniçerileri zümresinden Birinci Ağa bölüğün[den] Pervâne [b.] 
Abdullah nâm yeniçeri meclis-i şer‘de hâzır olup Dergâh-ı âlî zağarcılarından 
Sinan Bey b. Abdullah mahzarında takrîr-i kelâm edip hâlâ livâ’-i Samsad beyi 
olan mefharü’l-ümerâ es-Seyyid Fazl[ullah] Bey b. es-Seyyid Abdullah zimme-
tinde sene isneteyn ve elf Şevvâli evâhirinde cihet-i karzdan elli bin akçe ve 
çuka bahâsından yirmi beş kuruş cem‘an elli bin akçe ile yirmi beş kuruş hak-
kım vâki‘ oldukda mezbûr es-Seyyid Fazlullah Bey iki kıt‘a murassa‘ hançeri ve 
mahrûsa-i Üsküdar’da etrâf-ı erba‘ası ma‘lûmu’l-hudûd mülk menzilini merkūm 
Sinan Bey yedinde rehin vaz‘ edip ba‘dehû târih-i mezkûrda altı ay tamâmında 
deyn-i mezbûru edâdan mezbûr Fazlullah Bey âciz olursa zikr olunan hançer-
leri ve menzili bey‘ edip semeni bana teslîm için mezbûr Sinan Bey’i vekîl nasb 
ve ta‘yîn etmiş idi. Hâlâ sekiz aydan ziyâde olup mezbûr es-Seyyid Fazlullah 
Bey zikr olunan deyni bana edâ etmemeğin vekîl-i mezbûrdan vekâleti hase-
biyle zikr olunan hançeri ve menzili Süleyman nâm dellâl ile mahallî tâlibîne 
mezâden bey‘ için arz olundukda rağbet-i nâs bi’l-külliye munkatı‘a oldukdan 
sonra zikr olunan hançer ve menzil on beş bin akçede karâr edip ziyâde bir akçe 
ve bir habbe verir bir kimesne olmamağın, hâlâ vekîl-i mezbûr vekâleti hasebiy-
le hançerleri ve menzili on beş bin akçeye bey‘ edip bey‘-i mezbûru merkūm 
es-Seyyid Fazlullah Bey’in bana deyni için bana teslîm edip ben dahi ondan ahz 
u kabz eyledim dedikde mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ aşer min Rebî‘ilâhir li sene isneteyn ve elf.
Şuhûdü’l-hâl: Derviş Ağa b. Mehmed, Hasan Çavuş b. Ali, Mehmed Ağa b. Ha-
san, Mustafa Bey b. Mehmed.

33 [15b-2] Gümrük Emini Cevheri Süleyman’dan mevâcib 
için akçe talebi
Vech-i tahrîr-i hurûf budur ki, hâlâ Gümrük Emîni olan Cevherî Süleyman’ın 
ile’l-ân hazîneye teslîmi hesâb olunup inşallâhu te‘âlâ Receb mevâcibi için 
kıste’l-yevm hesâbı üzre akçe lâzım gelirse hâlâ Masar’dan mevâcibi için teslîm 
edecek otuz yük akçede hesâb olunup lâzım gelmez ise mevâcib-i mezbûrdan 
akçe taleb olunmaya.
Tahrîren fî evâsıtı Rebî‘ilâhir li sene isneteyn ve elf.
Şuhûdü’l-hâl: Mehmed Bey b. ( ), Ali Ağa b. Mehmed, Mustafa Efendi b. Hasan, 
Mehmed Ağa b. Mehmed, Receb Ağa b. Mehmed, Murad Ağa b. Mehmed ve gay-
ruhüm.

34 [16a-1, Arapça] Hâkime bt. Behrâm Bey’in, evini istiğlâl yoluyla 
Mustafa b. Mehmed ve Rânâ  bt. Abdullah’a sattığı
Hâkime bt. Behrâm Bey kıbelinden husûs-i âtiyyü’l-beyâna vekâleti Halil b. 
Pîrî ve Mehmed b. Kasım nâm kimesnelerin şehâdetleri ile sâbit olan Musta-
fa b. Ahmed nâm kimesne meclis-i şer‘-i şerîf-i şâmih-i erkânda hâzır olup 
müvekkile-i mezbûresinin âtiyyü’z-zikr menzilini hâmil-i hâze’l-kitâb Mustafa 
b. Mehmed er-râcil ve Rânâ  bt. Abdullah’a bey‘ ettiğini bi’l-vekâle ikrâr ve i‘tirâf 
etti. Müşteriyân-i merkūmân da, mezbûre Hâkime’nin işbu akdin kendilerin-
den sudûruna kadar sâhibi ve mâliki olduğu, elinde ve taht-ı tasarrufunda bu-
lundurduğu, mahmiye-i Kostantıniyye mahallâtından Fîrûz Ağa mahallesinde 
vâki‘ olan, bir taraftan Ahmed Halîfe b. Mustafa el-imâm mülkü, diğer taraftan 
merhûm Fîrûz Ağa Vakfı, öteki taraftan su kemeri ve diğer taraftan da tarîk-i âm 
ile mahdûd bulunan cemî‘-i menzilini cümle tevâbi‘ ve levâhıkı ile râyicü’l-vakt 
otuz beş bin akçe semen-i mu‘ayyen-i makbûz ile iştirâ etti. Bâyi‘a-i mezbûrenin 
menzili kirâlamak istemesi üzerine müşteriyân-i merkūmân, ba‘de’t-tahliye ve’t-
tekābuz zeyilde mezkûr seneden bir sene tamâmına beş bin iki yüz elli akçe 
ücret-i kirâ ile menzili kirâladı. Rânâ  bt. Abdullah kıbelinden tasdîke vekâleti 
bi mâ hüve tarîku’s-sübût şer‘an sâbit olan Mevlâna el-Hâc Veli b. Mehmed ta-
rafından vâki‘ ikrâr bi’l-muvâcehe tasdîk edildi. Halil b. Pîrî, Ahmed b. Mustafa 
el-imâm ve Mehmed b. Kasım nâm kimesneler menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldular.
Cerâ zâlike ve hurrire fi’l-yevmi’s-sâdis min Rebî‘ilâhir sene isneteyn ve elf.
Şuhûdü’l-hâl: Emrullah b. Mehmed, Hasan b. Ali, Ahmed b. Osman, Mustafa b. 
Osman

35 [16a-2, Arapça] Ahmed b. Sedef ve Mehmed b. Bahşâyiş’in Rus asıllı 
câriyelerini âzat ettikleri
Mahmiye-i Kostantıniyye mahallâtından Uzun Şücâ‘ mahallesi sükkânından 
Ahmed b. Sedef ve Mehmed b. Behşayiş? nâm kimesneler meclis-i şer‘-i şerîf ve 
mahfil-i dîn-i münîfde -el-masûn ani’t-tağyîr ve’t-tahrîf- hâzırân olup, rıkkını 
mu‘terife olan, açık kaşlı, elâ gözlü, orta boylu, Rûsiyyetü’l-asl hâmile-i hâze’l-
kitâb Gülistan bt. Abdülmennân nâm câriye-i memlûkelerini hasbeten lillâhi’l-
azîm ve taleben li-merdâtihi âzat ve tahrîr ettiklerini ikrâr ve i‘tirâf ettiler.
Cerâ zâlike ve hurrire fî evâsıtı Rebî‘ilâhir sene isneteyn ve elf.
Şuhûdü’l-hâl: Ahmed b. Musa, Mustafa b. Sinan, Osman b. Osman, el-Hâc Mus-
tafa b. Murad

36 [16a-3, Arapça] Ahmed Ağa b. Abdülmennân’ın kölesini âzat ettiği
Ayasofya-i kebîr mahallesinde sâkin olup elân Beytülmâl-i âm emîni olan 
umdetü’l-emâcid ve’l-a‘yân Ahmed Ağa b. Abdülmennân nâm kimesne meclis-i 
şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- hâzır 
olup, orta boylu, çatık kaşlı, elâ gözlü, şâbb-ı emred hâfız-ı hâze’l-kitâb Yusuf b. 
Abdullah nâm abd-i memlûkini âzat ve tahrîr ettiğini ikrâr ve i‘tirâf etti.
Cerâ zâlike ve hurrire fi’l-yevmi’s-sâbi‘ aşer min Rebî‘ilâhir sene 1002.
Şuhûdü’l-hâl: Mustafa b. Mehmed, Mehmed Çelebi b. Ahmed, Osman b. Meh-
med, Ahmed b. Osman, Memi Ağa b. Abdullah, Mehmed Ağa b. Osman, Meh-
med b. Osman ve gayruhüm

37 [16b-1] el-Hâc Ahmed b. el-Hâc Nâsırüddin’in para vakfı
Hamd-i bî-hadd ve senâ’-i lâ-yu‘ad ol vâkıf-ı hâl-i ins ü cân ve râzık-ı mahlûk-ı 
her dü-cihân -cellet azametuhu- hazretinin dergâh-ı akdes ve bârgâh-ı mukad-
deslerine? ref ‘ olunur ki, kâffe-i kâinâtı uslûb-ı bedî‘ üzre inşâ ve ihtirâ‘ eyle-
di ve dürûd-ı vürûd-ı seyyid-i enbiyâ ve sened-i asfiyâ çeşm-i çerâğ ve cemî‘-i 
evliyâ hazretlerinin merkad-i münevverlerine ihdâ’ olunur ki, şefî‘-i usât-ı üm-
mettir ve kıble-i erbâb-ı himmetdir ve dahi âl-i ethâr ve fırka-i ashâb-ı ahyârları 
üzerlerine olsun ki, her biri tarîk-i hakka hâdîmlerdir, ammâ ba‘d işbu kitâb-ı 
sıhhat-nisâbın tahrîr ve tastîrine bâ‘is ve bâdî budur ki, Dârü’l-hilâfeti’l-aliyyeti 
Kostantıniyye’de Şeyh Ferhad mahallesinde sâhibü’l-hayrât ve’l-hasenât tâlibü’s-
sadakāt ve’l-meberrât el-Hâc Ahmed b. el-Hâc Nasıruddin et-tâcir meclis-i şer‘-i 
şerîf-i lâzimü’l-teşrîfde vakf-ı âtîye mütevellî nasb eylediği Sarrâc Osman Beşe 
mahzarında ikrâr ve i‘tirâf edip vaktâ ki dünyâ-yı deniyye ve me’vâ-yı beliyye 
olup safâsı cefâya gınâsı inâya mütebeddil ve dinarının âhiri nâr ve dirheminin 
sonu hemm âşikâr olduğuna vâkıf ve ârif oldu ise niyet-i hâlise ve taviyyet-i râfi‘a 
ile şöyle niyet eyledim ki, etyab-ı mâl ve ahlas-ı menâlimden yüz elli kıt‘a riyâli 
kuruşu mâlımdan ifrâz edip hasbeten lillâhi te‘âlâ vakf-ı sahîh ve habs-i sarîh ile 
vakf-ı mü’ebbed edip şöyle şart eyledim ki, meblağ-ı mezbûr on akçesi on bir akçe 
olmak üzre vech-i helâl üzre istiğlâl olunup hâsıl olan gallesinden yevmî bir akçe 
mahalle-i mezbûrda imâm olan kimesneye verilip ol dahi her gece ba‘de salâti’l-
işâda bir kere sûre-i Nebe’e tilâvet edip sevâbını rûhuma ihdâ’ eyleye ve bir akçe 
dahi mü’ezzine verilip ol dahi ba‘de salâti’l-asr bir sûre-i İhlâs okuyup sevâbını 
bana hibe eyleye ve bir akçe dahi kayyuma verilip ol dahi huzûrunda günde üç 
kere sûre-i İhlâsı tilâvet eyleye, dahi mahalle-i mezbûreden üç nefer kimesneye 
küll-i yevm ikişer akçe dahi verilip anlar dahi her gün salât-ı subhu edâdan sonra 
birer cüz’-i şerîf tilâvet edip sevâbını Resûl-ı ekrem -sallallâhu te‘âlâ aleyhi ve sel-
lem- hazretlerinin rûh-ı şerîflerine ihdâ’ edeler. Bunlardan fazla olursa mahalle-i 
mezbûre mescid-i şerîfinin meremmâtına harc u sarf oluna ve dahi mahalle-i 
mezbûre ahâlîsi hasbî nâzır olalar deyû fâriğân ani’l-mevânî meblağ-ı mezbûru 
mütevellî-i mezbûra teslîm edip ol dahi alıp vakfiyet üzre tasarruf eyledi dedik-
de gıbbe’t-tasdîki’ş-şer‘î vâkıf-ı mezbûr semt-i âhara sâlik olup vakf-ı nukūd ve 
ona müteferri‘ olan şurût ve kuyûd inde e’immeti’s-selâse gayr-i sahîh olmağın 
vakf-ı mezbûrdan rücû‘ edip meblağ-ı mezbûru mülküme istirdâd ederim dedik-
de gıbbe’s-suâl mütevellî-i mezbûr cevâb-ı bâ-sevâba mütesaddî olup fi’l-hakīka 
hâl bast olunan minvâl üzredir, lâkin İmâm Züfer -aleyhi’r-rahmetü’l-meliki’l-
ekber-’den İmâm Ensârî rivâyeti üzre sıhhat-i vakf-ı nukūd emr-i mukarrerdir 
deyû meblağ-ı mezbûru teslîmden ibâ edip muvakki‘-ı sadr-i kitâb huzûrunda 
murâfa‘a olduklarında hâkim-i mûmâ-ileyh imâm-ı müşârun-ileyh hazretleri-
nin kavli ile sıhhat-i vakfa hükm etdikden sonra mütevellî yine nizâ‘ edip imâm-ı 
mezbûrun kavli ile vakf sahîh olur, lâkin sıhhat lüzûmu müstelzim değildir deyû 
yine istirdâd murâd eyledikde hâkim-i müşârun-ileyh alâ kavli’l-imâmeyni’l-
hümâmeyn lüzûmuna dahi hükm etmeğin vakf-ı mezbûr vakf-ı mü’ebbed oldu.
Cerâ zâlik ve hurrire fi’l-yevmi’l-âşir min Rebî‘ilâhir li sene isneteyn ve elf.
Şuhûdü’l-hâl: Ahmed Çelebi b. Osman, Murad b. Osman, Ahmed Beşe b. Mus-
tafa, el-Hâc Durmuş b. Osman, es-Seyyid Nasrullah b. Bâli, es-Seyyid Ömer b. 
Ali ve gayruhüm.









38 [17a-1] Müderris Abdürrahim b. Pîrî’nin eşyalarını gasbetmekle 
suçlanan Kalender Çavuş’un eşyaları teslim ettiğine dair iddiasını 
ispat için kendisine süre verildiği
Bu hücceti evvelen sâhibi isticâl edip almağın sonradan kayd olmuşdur.
Oldur ki, vilâyet-i Anadolu muzâfâtından İskilib nâm kasaba sâkinlerinden işbu 
râfi‘ü’l-kitâb fahrü’l-müderrisîn Mevlânâ Abdurrahim b. Pîrî meclis-i şer‘-i şerîfe 
Dergâh-ı âlî çavuşlarından fahrü’l-akrân Mahmud Çavuş mübâşeretiyle Kalen-
der Çavuş b. Hasan nâm kimesneyi ihzâr ve mahzarında takrîr-i kelâm edip 
bundan akdem mahmiye-i İstanbul’dan sılama giderken Sapancı nâm kasaba-
ya vardıkda ben hasta olup nukūddan ve kitâbdan ve sâir esbâbdan yanımda 
mevcûd olan erzâkımı bir sepet ile bir garâra doldurup bu cümleyi kasaba-i 
Tosya’da el-Hâc Fazlullah nâm kimesneye teslîm edesiz deyû Kara Mehmed nâm 
mekkârî ile refîkim olan Mevlânâ İbrahim Efendi nâm kadıya teslîm etdiğimden 
sonra zikr olunan esbâbımı mezbûrân alıp giderlerken Gerede nâm kasaba kur-
bunda sâlifü’z-zikr Kalender Çavuş bi’l-külliye mezbûrlardan gasb u gāret eyle-
miş, hâlâ taleb ederin suâl olunsun dedikde gıbbe’s-suâl mezbûr Kalender Çavuş 
cevâb verip ben mezbûr Abdurrahim Efendi’nin esbâbın gasb etmedim, lâkin 
merkūm Abdurrahim Efendi kendi esbâbından emânet tarîkiyle bana bir sepet 
ile bir garâr içinde laciverd dolamalık çuka ve bir laciverd çuka ferâce ve bir ala-
ca peşkir ve on beş zirâ‘ bez ve bir dülbend ve neftî Borlu bezi ve üç aded ab-
dest makraması ve bir köhne dülbend örtüsü ve bir köhne sâde ve bir mor saçak-
lı mor çuka ve bir yeşil zenne çuka ferâce ve bir frengi saçaklı mor çuka ferâce 
ve bir kemhâ saçaklı laciverd çuka ferâce ve bir yeşil çuka ferâce ve on aded kü-
çük bıçak ve iki deste tarâk ve on üç aded hoşab kaşığı ve on sekiz zirâ‘ keten 
bezi ve iki zirâ‘ erguvânî çuka ve dört buçuk zirâ‘ neftî çuka ve iki zirâ‘ laciverd 
çuka ve def ‘a iki zirâ‘ laciverd çuka ve üç zirâ‘ laciverd çuka ve beş zirâ‘ laciverd 
çuka ve yirmi zirâ‘ laciverd çuka ve on yedi buçuk zirâ‘ beyaz aba ve on bir zirâ‘ 
def ‘a aba ve sekiz zirâ‘ kır aba ve iki köhne kilim ve bir sepet sandığı ve iki garâr 
ve bir cild Tefsîr-i Kādî ve bir Vikāye ve bir Ferişteoğlu ve bir Metn-i usûlden ve 
bir Muhtasar ve bir cild Sarfdan ve bir cild Nahivden ve Tefsîr-i şerîfden dört 
cüz’ evrâk ve bir Husam-ı Kâfî ve bir Muhtasar Usûl ve bir Misbâh ve bir Muta-
vassıt ve bir Metn-i telhîs ve bir İmâd ve bir Hâşiye-i küçük ve bir Şerh-i akā’id 
ve bir Hayâlî ve bir Mirkāt ve bir Hâşiye-i Hocazâde ve bir Şahgedâ teslîm eyle-
miş idi. Sonra zikr olunan esbâbı geri merkūm Abdurrahim Efendi’ye bi’t-tamâm 
teslîm eyledim, mezkûrun bende bir habbesi kalmadı dedikde mezbûr Abdurra-
him Efendi zikr olunan esbâbı kabz ve teslîmin inkâr etmeğin mezkûr Kalender 
Çavuş’dan sıdk-ı mekāline beyyine taleb olundukda beyyine-i âdilesi hâzır ol-
mamağın ityân-ı beyyine için imhâl olunup vâki‘-i hâl gıbbe’t-taleb ketb olundu.
Tahrîren fî evâhiri Cumâdelûlâ li sene isneteyn ve elf.
Şuhûdü’l-hâl: Mevlânâ Ahmed Efendi b. Mahmud, Mehmed b. el-Hâc Mehmed, 
Hüsrev Çavuş [b.] Abdurrahman, Hasan Bey b. Abdullah ve gayruhüm.

39 [17a-2, Arapça] Kadı Ali b. Ramazan’ın ödünçten dolayı Mustafa 
b. Pîrî’ye borcu olduğu
Vilâyet-i Rumeli-i ma‘mûrede vâki‘ Teman kazâsından munfasıl olan fahrü’l-
kuzât Mevlâna Ali b. Ramazan meclis-i şer‘-i şerîfde hâzır olup vilâyet-i 
Anadolu-i ma‘mûrede vâki‘ Muğla kazâsı tevâbi‘inden Yerkesek nâm karye 
ahâlîsinden Mustafa b. Pîrî nâm kimesne mahzarında, üzerinde ve zimmetin-
de, mezkûr Mustafa’nın karz-ı şer‘î cihetinden râyicü’l-vakt on bin akçe hakkı 
olduğunu ikrâr ve i‘tirâf etti. Meblağ-ı mezbûr, mukırr-ı merkūmun zimmetin-
de lâzimü’l-edâ ve vâcibü’l-kazâ deyndir. Vâki‘ ikrâr, mukarrun leh el-mezbûr 
Mustafa tarafından vicâhen ve şifâhen tasdîk edildi.
Cerâ zâlike ve hurrire fî evâhiri Receb el-mürecceb sene isneteyn ve elf.
Şuhûdü’l-hâl: Ahmed b. Hüseyin el-muhzır, Hasan b. Abdullah, Perviz b. Ab-
dullah

40 [17b-1, Arapça] Muhallefâtına beytülmâlce el konulan yaya Yusuf 
b. Abdullah’ın evinin müzayede ile Seyyid Hasan b. Seyyid 
Mehmed’e satıldığı
Hâric-i mahmiye-i Galata’da vâki‘ Kasımpaşa kasabası mahallâtından el-Hâc 
Ahmed mahallesinde bundan akdem vefât eden merhûm Yusuf b. Abdullah er-
râcilin muhallefâtına vâzı‘-ı yed olan elân Atebe-i aliyyede vâki‘ râciline mahsûs 
beytülmâlin emîni olan kıdvetü’l-a‘yân Sefer Subaşı b. Abdülmennân âtiyyü’z-
zikr menzili râfi‘-i hâze’l-kitâb Seyyid Hasan b. Seyyid Mehmed’e bey‘-i bâtt-ı 
sahîh ile bey‘ ettiğini ikrâr ve i‘tirâf etti. Müşterî-i mezbûr da kendi mâlıyla 
ve kendisi için müteveffâ-i mezkûrun muhallefâtından Beytülmâl-i mezkûra 
intikāl eden, mahalle-i merkūmede vâki‘, fevkānî ve tahtânî birer beyti, bah-
çeyi, müşterek su kuyusunu, helâyı ve avluyu hâvî olup bir taraftan Mehmed 
b. Sâlih mülkü, diğer taraftan Mehmed b. Pîr Mehmed mülkü, iki taraftan da 
tarîk-i âm ile mahdûd bulunan cemî‘-i menzili cümle tevâbi‘ ve levâhıkı ve 
kâffe-i merâsim ve mürâfıkı ile râyicü’l-vakt on bir bin dokuz yüz akçe semen-i 
mu‘ayyen-i makbûz ile iştirâ etti. Îcâb kabûl, teslîm tesellümle akid tamâm 
oldu. İşbu mubâya‘a, menzil-i mezbûrun mirâren beyne’t-tâlibîn ve’r-râgıbîn 
müzâyede olunup semen-i mezbûrla müşterî üzerinde karâr eylemesinden son-
ra vâki‘ oldu. Kardeşi müşterî-i mezkûr Seyyid Hasan kıbelinden tasdîke vekîl 
edilen kadı Mevlâna Seyyid Hüseyin b. Seyyid Mehmed vâki‘ ikrârı vicâhen ve 
şifâhen tasdîk etti.
Cerâ zâlike ve hurrire fi’l-yevmi’s-sâlis ve’l-ışrîn min Recebi’l-mürecceb sene is-
neteyn ve elf.
Şuhûdü’l-hâl: Mustafa b. Hasan el-imâm, Mustafa b. Nasrullah, Haydar b. Ab-
dullah, Mehmed b. Ahmed, Ali b. Abdullah er-râcil, Abdurrahman b. Abdullah 
el-hammâmî

41 [17b-2] Cebeci Hüseyin Bey’in Nuh Mehmed Bey b. Ahmed Paşa’ya 
sattığı incinin bedelinin borcuyla ilişkisi olduğu
Dergâh-ı sa‘âdet destgâh cebecilerinden Hüseyin Bey b. İsa nâm kimes-
ne Dergâh-ı âlî çavuşlarından fahrü’l-akrân Ramazan Çavuş mübâşeretiyle 
Dîvân-ı refî‘ü’l-bünyâna işbu râfi‘ü’l-kitâb kıdvetü’l-a‘yân Nuh Mehmed Bey 
b. Ahmed Paşa nâm kimesneyi ihzâr ve mahzarında takrîr-i kelâm edip bun-
dan akdem mezbûr Nuh Mehmed Bey’e kırk gün va‘de ile yirmi dört bin ak-
çeye bir tesbîh inci bey‘ eylemiş idim. Hâlâ müddet-i merkūme hulûl etme-
ğin meblağ-ı mezbûru taleb ederin dedikde gıbbe’s-suâl mezbûr Nuh Meh-
med Bey cevâb verip sâlifü’z-zikr Hüseyin zikr olunan inciyi bana bey‘ eyle-
diği hînde karz tarîkiyle iki yüz bin akçe bölüvermek şartıyla bey‘ edip ben 
dahi ol şartla iştirâ eylemiş idim. Hâlâ bana zikr olunan akçeyi bölüvermemiş-
dir deyip sâlifü’z-zikr Hüseyin şart-ı merkūmu inkâr edip istişhâd olundukda 
udûl-ı Müslimînden kıdvetü erbâbi’l-iclâl usvetü ashâbi’l-ikbâl umdetü’l-havâs 
ve’l-mukarrebîn re’îsü’l-kā’idîn Süleyman Ağa b. Abdülmu‘în ve Mustafa Bey b. 
Abdullah ve Molla Mehmed b. Abdullah li ecli’ş-şehâde hâzırûn olup fi’l-vâki‘ 
merkūm Hüseyin zikr olunan inciyi meblağ-ı mezkûr ile merkūm Nuh Meh-
med Bey’e bey‘ eyledikde karz tarîkiyle iki yüz bin akçe bölüvermek şartıyla bey‘ 
edip ve mezbûr dahi ol şartla iştirâ eylemişdir, biz bu husûsa şâhidleriz şehâdet 
dahi ederiz dediklerinde mezbûrûnun şehâdetleri ba‘de’t-ta‘dîl hayyiz-i kabûlde 
vâkı‘a olup kayd olundu.
Tahrîren fi’l-yevmi’t-tâsi‘ aşer min şehri Receb sene isneteyn ve elf.
Şuhûdü’l-hâl: Derviş Mehmed b. Hasan, İbrahim Bey b. Uğurlu, Ahmed b. Ab-
dullah el-muhzır, Ahmed b. Hüseyin el-muhzır ve gayruhüm.

42 [18a-1] Muhsine bt. İsa’nın vefat eden zevci Abdurrahman 
b. Şem‘î’nin vakfından kendisine ayrılan tahsisatı aldığı
Vilâyet-i Rumeli muzâfâtından Nevrekop nâm kasabada sâkine Muhsine bt. İsa 
nâm Hâtun tarafından husûs-ı âti’z-zikre Mehmed Çelebi b. Davud ve İbrahim 
b. Abdullah er-râcil şehâdetleriyle vekâleti sâbite olan Mehmed b. Mustafa nâm 
kimesne meclis-i şer‘-i refî‘ü’l-bünyâna hâzır olup mezbûre Muhsine Hâtun’un 
sâbıkan zevci olup vefât eden merhûm Abdurrahman b. Şem‘î er-râcil vakfı-
na hâlâ mütevellî olan râfi‘ü’l-kitâb Mevlânâ Abdülkerim Çelebi b. Hasan mah-
zarında tav‘an ikrâr ve i‘tirâf edip vâkıf-ı merkūm zevâ’id-i vakfından zev-
ci mezkûr Muhsine Hâtun’a ta‘yîn eylediği yevmî beş akçe vazîfeden sene elf 
ve sene ihdâ ve elf ’de vâki‘ iki yıllık vazîfe ki, cem‘an üç bin altı yüz akçe olur 
mütevellî-i mezkûr yedinden meblağ-ı merkūmu müvekkilem mezbûre Muhsi-
ne Hâtun’a îsâl için alıp bi’t-tamâm kabz eyledim dedikde mukırr-ı mezbûrun 
vech-i meşrûh üzre olan ikrâr ve i‘tirâfını mütevellî-i mesfûr vicâhen tasdîk ve 
şifâhen tahkīk edip vâki‘-i hâl kayd olundu.
Tahrîren fî evâhiri Receb sene isneteyn ve elf.
Şuhûdü’l-hâl: Ahmed b. Hüseyin, Ahmed b. Abdullah, Mehmed Çelebi b. el-Hâc 
Fethi, Hasan Çelebi b. Murad.

43 [18a-2] Davud Paşa evkafına ait bahçenin kiracısı Şeyh Ali 
Kâmilî’nin vakfa kira vermeyip bahçeyi harap ettiği
El-emru alâ mâ-zubire fîhi, nemekahu’l-abdu’l-fakīr Ahmed b. Mahmud el-
me’mûr bimâ-fîh -ufiye anhümâ-.
Husûs-ı âti’l-beyân mahallinde görülmek fakīre tefvîz olunmağın mahmiye-i 
Kostantıniyye’de vâki‘ merhûm ve mağfûrun-leh Davud Paşa evkāfına hâlâ 
mütevellî olan kıdvetü’l-a‘yân Hüseyin Bey b. Abdülmennân ve nâzırı İbra-
him Halîfe b. Şaban meclis-i şer‘de takrîr-i kelâm ve ta‘bîr-i merâm edip evkāf-ı 
mezbûreden olup merhûm-ı mezkûrun câmi‘-i şerîf civârında vâki‘ kadîmi 
yevmî on beş akçe icâreye verilegelen bir kıt‘a bağçeyi sâbık mütevellî olan Nu-
man Çelebi b. Ahmed yevmî on akçe icâre nâmına Şeyh Ali Kamilî dimekle 
ma‘rûf bir şahsa sene ihdâ ve elf Muharremi’nde teslîm edip şeyh-i mezbûr zikr 
olunan bağçeyi bu minvâl üzre bir zamân tasarruf edip cânib-i vakfa bir akçe 
ücret vermeyip ba‘dehû şeyh sılasına gidip yerine Mehmed nâm bir sûfisin ko-
yup mezbûrlar zikr olunan bağçenin üzüm çubukların ve asma ve kütüklerin 
ve kayısı ve şeftali ve armut ve sâir meyve ağaçların kesip yakıp ve duvarların 
ve iç havluların yıkıp ve odaların duvarların delip ve manzaraların koparıp yı-
kıp ve tahmînen yüzden ziyâde fidânların çıkarıp satıp ve kapısı demirin zâyi‘ 
edip meyve ağaçlarından gayrı sâfî binâya müte‘allik olan zararları tahmînen 
altı yedi bin akçe ile hâsıl olmayıp ve bi’l-cümle bağçeyi harâb edip hâlâ mezbûr 
sûfi dahi bir akçe vermeyip kimesne koymadın bırakıp gidip bağçe hâlî kalıp 
cânib-i vakfa azîm gadr etmişlerdir, üzerine varılıp hakīkat-i hâl keşf olunup 
tahrîr olunmasın taleb ederiz dediklerinde zeyl-i kitâbda mastûretü’l-esâmî olan 
ehl-i vukūf ve bî-garaz Müslimîn ile üzerine varılıp müşâhede olundukda fi’l-
hakīka zikr olunan bağçe hâlâ harâba müşrif bulunup ve mukaddemâ ma‘mûr 
olup bu minvâl üzre harâb olması mezbûr şeyh zamânında olup mütevellî ve 
nâzırın takrîr-i sâlifleri hakk-ı vâki‘ idiğin zikr olunan ehl-i vukūf ve bî-garaz 
Müslimûn ihbâr etdiklerinde vâki‘-i hâl bi’t-taleb ketb olunup yed-i tâlibe vaz‘ 
olundu.
Tahrîren fî evâsıtı Receb sene isneteyn ve elf.
Şuhûdü’l-hâl: es-Seyyid Abdürrezzak b. es-Seyyid Abdülcelîl, İbrahim b. Hay-
reddin, Bâli Çelebi b. Sefer, Durmuş b. Sefer, Mustafa b. Abdullah, Ali b. Abdul-
lah, Abdüzzahir b. Mustafa, Ahmed b. Abdullah el-kayyum, Mehmed b. Abdul-
lah, Ahmed b. Murad, Ali b. Abdüllatîf, Cafer b. Abdullah ve gayruhüm.

44 [18b-1] el-Hâc Mahmud b. Ahmed’in el-Hâc Mustafa b. Ali’den 
alacaklı olduğu iddiasını ispatlayamadığı
Oldur ki, el-Hâc Mahmud b. Ahmed nâm kimesne meclis-i şer‘-i şerîfe el-Hâc 
Mustafa b. Ali nâm kimesneyi ihzâr ve mahzarında takrîr-i kelâm edip bundan 
akdem el-Hâc Mustafa’dan altı yüz doksan akçeye işbu yeşil uzun yenli ferâceyi 
iştirâ edip kıymeti altı yüz doksan akçeyi teslîm edip hâlâ zikr olunan ferâceye 
benim yedimde iken Hüseyin b. el-Hâc İbrahim nâm kimesne müstehık çıkıp 
ba‘de’l-isbât ferâceyi benden ahz eylemişdir. Hâlâ meblağ-ı merkūmu mezkûr 
el-Hâc Mustafa’dan taleb ederin dedikde, gıbbe’s-suâl mezbûr el-Hâc Musta-
fa zikr olunan ferâceyi ben bey‘ etmedim deyû inkâr edip istişhâd olundukda 
müdde‘î-i mezbûr sıdk-ı makāline beyyine-i âdile ikāmetinden âciz olup tahlîf 
olunmasın taleb etmeğin, merkūm el-Hâc Mustafa zikr olunan ferâceyi bi vec-
hin mine’l-vücûh bey‘ etmeyip alâkası olmadığına tahlîf olunup yemîn billâh 
etdikde mâ vaka‘a bi’t-taleb kayd olundu.
Tahrîren fi’l-yevmi’l-hâdî ve’l-ışrîn min Recebi’l-mübârek sene isneteyn ve elf.
Şuhûdü’l-hâl: Fahru’l-hutebâ Mevlânâ Mehmed Efendi b. Şeyh Nazar, Haydar 
Çavuş el-mübâşir, Hüseyin Çelebi b. Ali, Haydar b. Abdullah, Ahmed b. Hüseyin, 
Hüseyin [b.] Abdullah, Gazanfer b. Abdullah ve gayruhüm.

45 [18b-2, Arapça] Ahmed Bey b. Ferhad’ın ödünçten dolayı Abdi Ağa 
b. Abdülmennân’a borcu olduğu
Dârü’s-saltanati’s-seniyye mahmiye-i Kostantıniyye mahallâtından Esirci Ke-
mal mahallesinde sâkin olan Ahmed Bey b. Ferhad nâm kimesne meclis-i şer‘-i 
şerîfde hâzır olup, üzerinde ve zimmetinde, mahmiye-i merkūme mahallâtından 
Langa mahallesinde sâkin olan müteferrika tâifesinden sâhib-i hâze’l-kitâb 
mefharü’l-emâsil ve’l-a‘yân Abdi Ağa b. Abdülmennân’ın karz-ı şer‘î cihetinden 
râyicü’l-vakt on altı bin beş yüz akçe hakkı olduğunu ikrâr ve i‘tirâf etti. Zim-
metinde lâzimü’l-edâ ve vâcibü’l-kazâ deyndir. Mukırr-ı mezbûrun mahalle-i 
mezkûrede vâki‘, bir taraftan Sarrâc İshak Vakfı, diğer taraftan Meryem Hâtun 
mülkü, öteki taraftan Mustafa mülkü ve diğer taraftan da tarîk-i âm ile mahdûd 
olan menzili de cümle tevâbi‘ ve levâhıkı ile deyn-i mesfûr mukābilinde dâ’in-i 
mezbûr yedinde rehn-i makbûzdur. Dâ’in-i mezkûr kıbelinden tasdîke vekîl edi-
len Mehmed Bey b. Mahmud vâki‘ ikrârı vicâhen ve şifâhen tasdîk etti. Vekîl-i 
mezbûr, meblağ-ı mezbûra îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sânî ve’l-ışrîn min Receb sene isneteyn ve elf.
Şuhûdü’l-hâl: Abdi Bey b. İskender, Ali b. Bâli el-imâm, Ali b. Yusuf el-müezzin, 
İbrahim b. Ali el-imâm, Ramazan b. Mehmed el-müezzin, Sâlih b. Budak ve gay-
ruhüm

46 [18b-3, Arapça] Mehmed Bey b. Veli’nin Rus asıllı câriyesini âzat ettiği
Dârü’s-saltanati’l-aliyye mahmiye-i Kostantıniyye mahallâtından Debbâğ el-
Hâc Yunus mahallesinde sâkin olan Mehmed Bey b. Veli meclis-i şer‘-i şerîf-i en-
verde hâzır olup, Rûsiyyetü’l-asl, orta boylu, elâ gözlü, açık kaşlı, sarışın, râfi‘a-i 
hâze’l-kitâb Şâkire bt. Abdullah nâm câriye-i memlûkesini bir sene hizmet et-
mesi üzerine kitâbete kestiğini ikrâr ve i‘tirâf etti. Vâki‘ ikrâr câriye-i mezbûre 
tarafından kabûl edildi. Hizmet-i mezkûresini edâ ettiğinde sâir harâir-i asliyyât 
gibi hurre olacaktır.
Cerâ zâlike ve hurrire fi’l-yevmi’s-sânî ve’l-ışrîn min şehri Receb el-mürecceb 
sene isneteyn ve elf.
Şuhûdü’l-hâl: Mustafa Çelebi b. el-imâm, Veli Bey b. Abdullah kethüdâ-i mimar, 
Mehmed b. Kemal el-müezzin, Mehmed b. Mustafa el-cündî, Receb b. Mehmed 
ve gayruhüm

47 [19a-1] Sipahi Mehmed b. Hamid’in adamlarıyla Himmet 
b. el-Hâc İbrahim’in müvekkili adına tahsile çalıştığı alacaklara 
zor kullanarak el koyması
Oldur ki, Anadolu muzâfâtından Yakub Bey Derbendi kazâsına tâbi‘ Alınca 
nâm karye ahâlîsinden olup vefât eden el-Hâc Bünyad’ın karındaşı ve evlâd-ı 
sıgārına vasiyy-i şer‘îsi olan Himmet b. el-Hâc İbrahim nâm kimesne meclis-i 
şer‘-i refî‘ü’l-erkâna Kızkadı dimekle ma‘rûf Mehmed b. Hamid nâm kimesneyi 
ihzâr ve mahzarında takrîr-i da‘vâ edip bundan akdem vasiyy-i şer‘îsi olduğum 
sıgārın emvâlinden Kara Hasan nâm kimesne zimmetinde buğday bahâsından 
dokuz bin beş yüz akçe olup meblağ-ı mezbûru vesâyeten merkūm Kara 
Hasan’dan taleb eylediğimde, kadı mahkemesinde i‘tirâf edip mezbûrun i‘tirâfı 
sicil olundukda mezkûr Mehmed dahi sipâhi oğlanı bayrağıyla yanında on beş-
den ziyâde yaraklı levend ile ol mahalde hâzır olup medyûn-ı mezkûru ahz edip 
meblağ-ı mezbûrun dört bin akçesin cebren elinden alıp ve beş bin beş yüzün 
dahi almak için mezbûru Haydar nâm kimesneye kefîle verdikde, ben dahi mâl-ı 
yetîme niçin böyle gadr edersin, eytâma zulüm eyleme dediğimde yanında olan 
eşkiyâya, koman deyip her biri âlet-i harble beni katl kasdına üzerime hücûm 
eylediklerinde, Müslimîn araya girip beni güçle kaçırdılar, hâlâ suâl olunsun de-
dikde gıbbe’s-suâl akībe’l-inkâr udûl-ı Müslimînden el-Hâc Eyüb b. Ali ve Bün-
yad b. Ali nâm kimesneler li ecli’ş-şehâde hâzırân olup, fi’l-vâki‘ sâlifü’z-zikr 
Mehmed minvâl-i meşrûh üzre medyûn-ı mezkûrdan ba‘de’l-ikrâr cebren zikr 
olunan dört bin akçeyi alıp bâkī kalan beş bin beş yüz akçeyi dahi almak için 
medyûnu Haydar nâm kimesneye kefîle verip vasiyy-i mezbûr eytâma niçin 
böyle zulüm edersin dimekle sipâhi oğlanı bayrağıyla yanında mevcûd olan 
eşkiyâya, koman deyüp her biri âlet-i harble mezbûru katl maksadına üzerine 
hücûm etdiklerinde Müslimîn araya girip güçle kaçırıp tahlîs etmişlerdir, biz bu 
husûsa şâhidleriz ve şehâdet dahi ederiz dediklerinde mezbûrânın şehâdetleri 
ba‘de’t-ta‘dîl hayyiz-i kabûlde vâkı‘a olup mâ vaka‘a bi’t-taleb ketb olundu.
Tahrîren fî evâsıtı Şa‘bân sene-i mezbûr.
Şuhûdü’l-hâl: Es-Sâbikūn.

48 [19a-2] el-Hâc Ahmed b. Mustafa’nın Hüseyin b. Zekeriya’nın evini 
basarak kendisine zulmettiği iddiasının ispatlanamadığı
Oldur ki, Vilâyet-i Karaman’da kasaba-i Gaferiyat tevâbi‘inden Edayda nâm kar-
ye ahâlîsinden el-Hâc Ahmed b. Mustafa nâm kimesne meclis-i şer‘-i refî‘ü’l-
erkâna karye-i mezbûrede sâkin Hâssa sarrâclardan işbu râfi‘ü’l-kitâb Hüseyin 
b. Zekeriya nâm kimesneyi ihzâr ve mahzarında takrîr-i kelâm edip bundan 
akdem mezbûr Hüseyin karındaşı Mehmed Çavuş ile benim evim basıp bana 
nice zulüm ve te‘addî eylemişdir, suâl olunsun dedikde gıbbe’s-suâl akībe’l-inkâr 
ve’ş-şehâde müdde‘î-i mezbûr ikāmet-i beyyinede âcizin, lâkin merkūm Hü-
seyin karındaşı Mehmed Çavuş ile evim basıp bana zulüm ve te‘addî eyleme-
diğine tahlîf olunsun dedikde ba‘de’t-tahlîfi’ş-şer‘î merkūm Hüseyin kasaba-i 
ma‘hûdede bile olmayıp kat‘an haberi yok idiğine yemîn billâh eyledikde vâki‘-i 
hâl ketb olundu.
Tahrîren fî evâsıtı Şa‘bân [sene isneteyn ve elf].
Şuhûdü’l-hâl: Pîr Ali Çavuş b. el-Hâc Veli, Mahmud b. Mehmed es-serrâc, el-
Hâc Davud b. Abdullah ve gayruhüm.

49 [19a-3] el-Hâc Ahmed b. Mustafa’nın Hüseyin b. Zekeriya’da alacağı 
olduğu iddiasının ispatlanamadığı
Oldur ki, Vilâyet-i Karaman’da kasaba-i Gaferiyat tevâbi‘inden Edayda nâm kar-
ye sâkinlerinden el-Hâc Ahmed b. Mustafa nâm kimesne meclis-i şer‘-i refî‘ü’l-
erkâna giri[p] karye-i mezbûrede sâkin Hâssa sarrâclardan işbu râfi‘ü’l-kitâb 
Hüseyin b. Zekeriya nâm kimesneyi ihzâr ve mahzarında takrîr-i kelâm edip 
bundan akdem merkūm Hüseyin’e yüz elli aded kâmilü’l-vezn kuruş teslîm eyle-
miş idim, hâlâ suâl olun[su]n dedikde, gıbbe’s-suâl ve akībe’l-inkâr ve’l-istişhâd 
müdde‘î-i mezbûr sıdk-ı makāline beyyine-i âdile ikāmetinden âciz olup tahlîf 
olunmasın taleb etmeğin, merkūm Hüseyin’de meblağ-ı mezbûrdan küllen ve 
ba‘zen akçe olmayıp bi vechin mine’l-vücûh husûs-ı mezbûrdan haberi yok idi-
ğine tahlîf olunup yemîn billâh etdikde vâki‘-i hâl gıbbe’s-suâl ketb olundu.
Fi’t-târihi’l-mezbûr.
Şuhûdü’l-hâl: Es-Sâbikūn.

50 [19a-4] Haydar Paşa evkafına borçlu olarak vefat eden Mustafa’nın 
borcunun muhallefâtından tahsili
Mahmiye-i Kostantıniyye’de vâki‘ merhûm Haydar Paşa Evkāfına hâlâ mütevellî 
olan Sinan Bey b. Abdullah nâm kimesne Nişancı Paşa mahallesinde sâkin Ha-
san Bey b. Ali nâm kimesneyi ihzâr ve mahzarında takrîr-i kelâm edip bundan 
akdem mahalle-i mezbûrede vefât eden merhûm Mustafa nâm kimesne zimme-
tinde vakf-ı mezbûr mâlından on bin akçe olup ba‘dehû müteveffâ-yı mezbûrun 
kebîr oğlu Süleyman ve kebîre kızı Fâtıma babalarının muhallefâtından mahalle-i 
mezkûrede vâki‘ lede’l-ahâlî ma‘lûmetü’l-hudûd olan menzili merkūm Hasan 
Bey’e kırk beş bin akçeye bey‘ eylediklerinde, babalarının vakf-ı mezbûra olan 
on bin akçe deynini mezbûr Hasan Bey’den bi’l-muvâcehe havâle edip ben ve 
mezbûr Hasan râzı olmuş idik, hâlâ meblağ-ı mezbûru vakf için taleb ederin suâl 
olunsun dedikde, gıbbe’s-suâl ve akībe’l-inkâr ve’l-istişhâd udûl-i Müslimînden 
Sinan Bey b. Abdullah el-cündî ve İshak b. Bâli nâm kimesneler li ecli’ş-şehâde 
mahfil-i kazâya hâzırân olup fi’l-vâki‘ mezbûrân Süleyman ve Fâtıma babala-
rından kendilere intikāl eden menzil-i mezkûru merkūm Hasan Bey’e kırk beş 
bin akçeye bey‘ eylediklerinde on bin akçesin babalarının zikr olunan Haydar 
Paşa Vakfı’na olan deynine bi’l-muvâcehe havâle edip tarafeyn dahi râzı olmuş-
lar idi. Biz bu husûsa şâhidleriz, şehâdet dahi ederiz dediklerinde, mezbûrânın 









şehâdetleri ba‘de’t-ta‘dîl hayyiz-i kabûlde vâkı‘a olduğu mâ vaka‘a bi’t-taleb 
[ketb olundu].
23 min Şa‘bân [sene isneteyn ve elf].
Şuhûdü’l-hâl: (…) [Sefer] b. Mahmud, Davud b. Abdullah, Ahmed b. Abdullah, 
el-Hâc Mehmed el-muhzır, Veli Efendi b. Sinan el-kadı, Süleyman [b.] Abdullah.

51 [19b-1, Arapça] Muhallefâtına beytülmâlce el konulan yaya 
Mustafa b. Abdullah’ın bağının müzayede ile Ali Ağa b. 
Abdülmennân’a satıldığı
Küçükçekmece kasabası muzâfâtından Ayastefanos karyesinde bundan akdem 
vefât eden merhûm Mustafa b. Abdullah er-râcilin muhallefâtına vâzı‘-ı yed 
olan Atebe-i aliyyede vâki‘ râciline mahsûs beytülmâlin emîni olan mefharü’l-
a‘yân Sefer Subaşı b. Abdülmennân meclis-i şer‘-i şerîf-i enverde hâzır olup 
âtiyyü’z-zikr bağı râfi‘-i hâze’l-kitâb kıdvetü’l-a‘yân zevvâk-ı sultânî Ali Ağa 
b. Abdülmennân’a emânet-i mahkiyyesi hasebiyle bey‘-i bâtt-ı sahîh ile bey‘ 
ettiğini ikrâr ve i‘tirâf etti. Mezbûr Ali Ağa da kendi mâlıyla ve kendisi için, 
beytülmâl-i mezbûra muhallefât-ı merkūmeden intikāl eden, karye-i mesfûrede 
vâki‘, bir taraftan Nikola v. Yani bağı, diğer taraftan Yorgi v. Lund bağı, öteki ta-
raftan Erina nâm zimmiyye bağı, diğer taraftan da mezra‘-ı mîrîye ile mahdûd 
bağı cümle tevâbi‘ ve levâhıkı ile râyicü’l-vakt üç bin akçe semen-i mu‘ayyen-i 
makbûz ile iştirâ etti. Îcâb ve kabûl, teslîm tesellümle akid tamâm oldu. İşbu 
mubâya‘a, menzil-i mezbûrun mirâren beyne’t-tâlibîn ve’r-râgıbîn müzâyede 
olunup semen-i mezbûrla müşterî üzerinde karâr eylemesinden sonra vâki‘ 
oldu. Vâki‘ ikrâr, müşterî-i mezbûr tarafından bi’l-muvâcehe tasdîk edildi.
Cerâ fî evâili Şa‘bân sene mezbûre.
Şuhûdü’l-hâl: Mehmed b. Abdullah, Hasan b. Abdullah, Ahmed b. Hüseyin ve 
gayruhüm

52 [19b-2] Mehmed Çavuş’un vefat eden sakabaşı Ahmed Ağa’nın 
oğlundan satın aldığı ev ve tasarruf hakkını devraldığı 
tarlalar hususunda hak iddia eden Hüseyin Bey’in 
müdahalesinin önlenmesi
Oldur ki, Mahmiye-i Kostantıniyye mahallâtından Mimar Sinan mahallesinde 
sâkin işbu râfi‘ü’l-kitâb Mehmed Çavuş b. Abdullah nâm kimesne meclis-i şer‘-i 
refî‘ü’l-bünyâna Dergâh-ı âlî müteferrikalarından Hüseyin Bey b. Abdullah nâm 
kimesneyi ihzâr ve mahzarında takrîr-i kelâm edip bundan akdem vefât eden 
merhûm sakabaşı Ahmed Ağa’nın Terkos nâhiyesinde Çilingir nâm karyede 
vâki‘ in  de’l-ahâlî ma‘lûmetü’l-hudûd olan mülk menzilini ve bağ ve bağçesin 
sulbî oğlu ve vârisi olan Mahmud Çelebi’den otuz altı bin akçeye iştirâ edip ve 
geri karye-i mezbûre sınırında vâki‘ olan inde’l-ahâlî ma‘lûmetü’l-hudûd olan 
on altı kıt‘a tarlasının hakk-ı tasarrufun sâhib-i arz ma‘rifetiyle üç bin akçeye 
tefvîz edip mezbûr Mahmud Çelebi’ye zikr olunan bey‘ ve tefvîzi mukābelesinde 
cem‘an otuz dokuz bin akçe teslîm edip çiftlik-i mezbûr ile’l-ân benim tasarru-
fumda iken hâlâ mezbûr Hüseyin Bey zikr olunan akārâtı bî-vechin tasarruf 
edip benim tasarrufuma mâni‘ olur suâl olunsun dedikde, gıbbe’s-suâl mezkûr 
Hüseyin Bey cevâb verip, fi’l-vâki‘ müteveffânın oğlu merkūm Mahmud Çelebi 
zikr olunan akārâtı merkūm Mehmed Çavuş’a vech-i meşrûh üzre bey‘ ve tefvîz 
eylemişidi. Lâkin ba‘dehû müteveffânın sulbiye ve kebîre kızları Kerime ve Ayşe 
ve zevci Sitti Hâtun bt. Abdullah zikr olunan çiftliği bana satmışlardır deyû 
merkūm Mahmud Çelebi’nin bey‘ ve tefvîzini i‘tirâf etdikde zikr olunan tarlalar 
kızlara ve zevceye intikāl etmeyip mezbûrelerin kat‘an medhalleri olmamağın 
merkūm Mehmed Çavuş’a kıbel-i şer‘-i şerîfden zikr olunan tarlaların cümlesi-
ni ve mülk olan bağ ve bağçe ve menzilden merkūm Mahmud Çelebi’nin hisse-i 
şâyi‘asın zabta tenbîh olunup vâki‘-i [hâl] bi’t-taleb ketb olunup yed-i tâlibe vaz‘ 
olunduFî evâhiri Şa‘bân sene-i m[ezkûr].
Şuhûdü’l-hâl: Ahmed b. Hüseyin, Hüseyin b. Abdullah, Kasım b. Abdullah, İbra-
him b. Arslan ve gayruhüm.

53 [19b-3] Hurşid bt. Abdullah’ın hayattayken vakfettiği eve Keyvan 
b. Abdullah’ın müdahalesinin önlenmesi
Vakf-ı âti’z-zikre kıbel-i şer‘-i mutahhardan mütevellî nasb olunan işbu râfi‘ü’l-
kitâb fahrü’l-akrân Ahmed Çavuş b. Mehmed Çavuş meclis-i şer‘-i refî‘ü’l-
bünyâna Keyvan b. Abdullah nâm kimesneyi ihzâr ve mahzarında takrîr-i kelâm 
edip bundan akdem merhûme Hurşid bt. Abdullah nâm hâtun hâl-i hayâtında 
mahmiye-i Kostantıniyye mahallâtından Soğan Ağa mahallesinde vâki‘ bir ta-
rafı Hüseyin Çelebi b. Ebîbekir mülküne ve bir tarafı Mustafa Bey b. Abdul-
lah mülküne ve bir tarafı tarîk-i âma ve bir tarafı tarîk-i hâssa muttasıl olan 
mülk menzilini vakf edip süknâsı evvelen kendi nefsine ba‘dehâ Hüseyin Bey 
nâm kimesne ile zevci Âbıkevser bt. Abdullah nâm hâtuna ba‘dehümâ bu ikisi-
nin evlâdına ve evlâd-ı evlâdına ba‘de’l-inkırâz mahalle-i mezbûre mescidinde 
imâm olana şart eylemişiken, hâlâ ecnebîden merkūm Keyvan bi gayrı tarîk-i 
şer‘î menzil-i mezkûra vâzı‘u’l-yed olup şart-ı vâkıf üzre tasarrufa mâni‘ olup 
suâl olunsun deyû kavlini musaddık sûret-i vakfiye ibrâz edip suâl olundukda, 
menzil-i mezkûrun vech-i meşrûh üzre vakf-ı sahîh ve lâzım idiğin inkâr edip, 
ba‘de’l-istişhâd udûl-ı Müslimînden Musa Çelebi b. Abdurrahman ve Mehmed 
Çavuş b. Süleyman ve Abdi Çavuş b. Abdurrahman ve Mustafa Bey b. Abdul-
lah ve Süleyman Bey b. Abdullah el-cündî ve Durmuş b. Mustafa el-mü’ezzin ve 
ahâlî-i mahalleden nice kimesneler mahfil-i kazâya li ecli’ş-şehâde hâzırûn olup 
fi’l-vâki‘ menzil-i mezkûru vech-i meşrûh üzre merkūme Hurşid Hâtun hâl-i 
hayâtında vakf-ı sahîh ve lâzım idüp süknâsın evlâdına ve nefsine ba‘dehâ Hü-
seyin Bey nâm kimesne ile zevci Âbıkevser bt. Abdullah’a ba‘dehümâ bu ikisinin 
evlâdına ve evlâd-ı evlâdına ba‘de’l-inkırâz mahalle-i mezkûre mescidinde imâm 
olana şart eyleyip nice müddet şart-ı mezbûr ile amel olunup menzil-i mezkûr 
vech-i meşrûh üzre vakf-ı sahîh ve lâzımdır ve mezbûr Keyvan te‘addî etmiş-
dir. Biz bu husûsa şâhidleriz, şehâdet dahi ederiz deyû sûret-i vakfiyeye mutâbık 
edâ-i şehâdet-i şer‘iyye etdiklerinde, mezbûrûnun şehâdetleri ba‘de’t-ta‘dîl 
hayyiz-i kabûlde vâkı‘a olup ba‘dehû Hızâne-i âmire’de mahfûz olan Defter-i 
evkāfa dahi nazar olundukda defter-i evkāfda dahi menzil-i mezkûrun vakfiye-
ti vech-i meşrûh üzre mastûr ve mukayyed bulunmağın, kıbel-i şer‘-i şerîfden 
merkūm Keyvan menzil-i mezkûra tasarrufdan men‘ olunup mâ hüve’l-vâki‘ 
bi’t-taleb ketb olundu.
Tahrîren fî evâhiri Şa‘bân sene isneteyn ve elf.
Şuhûdü’l-hâl: Hüseyin b. Abdullah, Mehmed b. Abdullah, Hasan Çavuş b. Ab-
dullah, Ahmed b. Hüseyin, İbrahim b. Abdullah ve gayruhüm.

54 [20a-1, Arapça] Doğancılar zümresinden Mustafa Bey 
b. Abdüşşekûr’un on beş bin akçesini vakfettiği
Elhamdülillâh…. Ammâ ba‘d; işbu mazmûnunda vakıf ikrârından bahseden 
kitâb-ı sahîh-i şer‘î ve sakk-i sarîh-i mer‘îdir. Sultân-i a‘zam hâkān-ı mu‘azzam…. 
Es-sultân b. es-Sultân es-Sultân Murad Hân b. es-Sultân Selim Hân - ebbedallâhu 
iyyâhüm saltanatehu’z-zâhire ilâ intihâi’z-zamân- cenâbından aşağıdaki husûsa 
memûr edilen umdetü’l-emâcid ve’l-ekârim sâhibü’l-mefâhir ve’l-mekârim 
kıdvetü’l-havâs vel-mukarrebîn Kilercibaşı Hüsrev Ağa b. Abdülmu‘în kıbelin-
den husûs-i âtiyyü’l-beyâna vekîl edilen mefharü’l-a‘yân bevvâb-ı sultânî Da-
vud Bey b. Abdülmennân meclis-i şerî‘at-i garrâ ve mahfil-i tarîkat-i zehrâda 
hâzır olup, âtiyyü’z-zikr vakfa mütevellî olan kıdvetü’l-ekârim Hazîne-i âmire 
Kethüdâsı Osman Ağa b. Abdülmennân kıbelinden ikrâr-ı mezkûru tasdîke 
vekîl edilen fahrü’l-emsâl ve’l-eşbâh bevvâb-ı sultânî Durmuş Ağa b. Abdullah 
mahzarında şöyle ikrâr ve i‘tirâf etti ki, cihet-i verâseti Sultân-ı mezkûra mün-
hasır olan, hâssa doğancıları zümresinden merhûm-i mebrûr Mustafa Bey b. 
Abdüşşekûr, hâl-i hayâtında ve nefâz-i tasarrufâtında dâr-ı fenâdan dâr-ı karâra 
irtihâl ettiğinde geride bıraktığı on beş bin akçenin mu‘tâdı üzre murâbaha-i 
sahîha yapılmak üzre vakfedilmesini vasiyyet etti. Rıbhdan Allah’ın nâsib et-
tiğini Hızâne-i âmire-i sultâniye li-hulûdi’d-devleti’l-hâkāniyyede eczâ-i şerîfe 
kırâ’at olunurken yakılan şem‘-i asel için sarf edilmesini şart etti. Tevliye-i has-
biyyeyi de Hazîne-i hâssa-i hâkāniyye hizmetindeki kimesnelere kethüdâlık et-
meye memûr olan kimesneye şart etti. Nezâret-i hasbiyyeyi de Hazîne-i âmire 
reisine şart etti. Sultân-ı muşârun ileyh -en‘amallâhu te‘âlâ ileyhi- tarafından 
kabûl olunup izin verildi. Vâki‘ ikrâr vekîl-i mezbûr tarafından tasdîk edildi. 
Meblağ-ı mezbûr bu sûretle müseccel, lâzım, müebbed bir vakıf oldu.
Cerâ fî evâsıtı Şa‘bân sene isneteyn ve elf.
Şuhûdü’l-hâl: Osman Ağa kethüdâ-i kiler, Hasan Ağa kâtib-i Hazîne, Ömer Ağa 
kâtib, Mehmed Ağa el-Çerkezî, Hüsrev Çavuş [b.] Abdülmennân, Davud Bey 
[b.] Abdullah bevvâb, Perviz Bey [b.] Abdullah bevvâb, Hamza b. Abdullah 
bevvâb, Mustafa Bey [b.] Mehmed, Ahmed b. İbrahim ve gayruhüm

55 [20a-2, Arapça] Ahmed Ağa b. Abdülmennân’ın para vakfı tesis ettiği
Elhamdülillâh…. Ammâ ba‘d; işbu mazmûnunda vakıf ikrârından bahse-
den sahîh ve şer‘î bir hüccet ve sarîh ve mer‘î bir vesîkadır. Dârü’s-saltanati’s-
seniyye mahmiye-i Kostantıniyye mahallâtından Simkeş mahallesinde sâkin 
olan sâhibü’l-hayrât ve’l-hasenât er-râci‘ min rabbihî el-mağfira ve’r-rıdvân Ah-
med Ağa b. Abdülmennân kıbelinden âtiyyü’z-zikr vakıf ikrârına vekâleti Lüt-
fullah b. Abdullah ve Mustafa b. Abdullah er-râcileynin şehâdetleri ile sâbit olan 
Ali Bey b. Hüdâverdi el-cündî nâm kimesne meclis-i şer‘-i şerîf-i şâmih-i imâd 
ve mahfil-i dîn-i münîf-i râsih-i evtâdda hâzır olup vekâlet-i mahkiyyesi hase-
biyle şöyle ikrâr ve i‘tirâf etti ki, müvekkil-i mezbûr hâlis-i mâlından ifrâz ile 
niyet-i sâfiye ve taviyye-i vâfiye ile sâhibi ve mâliki olduğu râyicü’l-vakt altı 
bin akçe-i Osmânî madrûb bi darbi’l-hâkānîsini vakfedip habsetti. Meblağ-ı 
mezbûrun mu‘âmele-i sahîha-i şer‘iyye ve murâbaha-i sarîha-i mer‘iyye ile 
rehn-i kavî veya kefîl-i melî ile noksansız ziyâdesiz senede ona on bir rıbh 
üzre istiğlâl ve istirbâh edilmesini şart etti. Allah’ın rıbhdan ve nemâsından 
nâsib ettiğinin mahalle-i mezbûre avârızına sarf edilmesini şart etti. Tevliye-
yi, mahalle-i mezbûre mescidi imâmına şart etti. Nezâret-i hasbiyyeyi de ahâlî-i 
mahalle-i mezbûreye şart etti. Şurût-i sâlifeye ri‘âyet mümkün olmazsa vakıf 
gelirinin fukarâ ve mesâkîn-i müslimîn ve müslimâta sarf edilmesini şart etti. 
Sonra vâkıf-ı mezbûr cemî‘i meblağ-ı mezbûru ve nakd-i ma‘dûd-i mesfûru 
tescîl maksadıyla mütevellî nasb ettiği Mustafa b. Abdullah’a teslîm etti. O dahi 
tesellüm ve kabz edip sâir mütevellîler evkāfta tasarruf ettikleri gibi tasarruf 
eyledi. Hâl bu minvâl üzre iken vekîl-i mezbûr eimme-i selâsemiz indinde 
vakf-i nukūdun adem-i sıhhatine ihticâc ederek vakıfdan rücû‘ edip meblağ-ı 
merkūmun ke-mâ kâne mülküne idhâlini taleb etti. Mütevellî-i mezbûr vakf-ı 
nukūdun İmam-ı Züfer katında sahîh olduğunu söyleyerek redden imtinâ‘ etti. 
Hâkim-i muşârun ileyh, imâm-ı mezbûrun kavli üzre vakfın sıhhatine hükmetti. 
Vekîl-i merkūm iddi‘âsını tekrâr edip İmam Züfer katında sahîh ise de lâzım de-
ğildir; zikr olan sıhhate hüküm lüzûmu îcâb eylemez diye meblağ-ı mezbûru ta-
leb edince mezkûr mütevellî sıhhate hükm olunmak ile mecme‘un aleyh olunca 
imâmeyn-i hümâmeyn Ebû Yusuf b. Yakub el-imâmü’s-sânî ve İmam Muham-
med b. Hasan eş-Şeybânî re’ylerinde dahi sahîh olmuş oldu. Onların re’ylerinde 
sıhhat lüzûmdan müfârakat olunmaz diye lüzûmuna dahi hüküm taleb edin-
ce hâkim-i mûmâileyh meblağ-ı mezkûrun vakfının lüzûmuna dahi hükme-
dip tescîl etti. Min ba‘d nakz ve nakzına mecâl muhâl oldu. “Fe-men beddelehû 
ba‘de mâ sem‘ihî  fe-innemâ ismuhû ale’l-lezîne yübeddilûnehû innallâhe 
semî‘un alîm ve ecrü’l-vâkıf ale’l-hayyi’l-cevâdi’l-kerîm.”
Cerâ fî evâsıtı Şa‘bân sene isneteyn ve elf.
Şuhûdü’l-hâl: Yusuf b. Abdullah el-müezzin, Seydi Ahmed b. ( ), Hasan b. Hü-
seyin, Ahmed b. Mehmed, Mustafa b. Ahmed, Ramazan b. Mustafa, Ramazan b. 
Hasan, Mustafa b. Abdullah, Seyfi b. Hüseyin, Mehmed b. Maksud, Mehmed b. 
Mustafa, Yakub b. Mustafa, Mustafa el-cündî, Mustafa b. Abdullah, (…), İskender 
b. Abdullah el-cündî, Hamza b. Ahmed, Ali b. Mustafa, Mustafa [b.] Ali, Meh-
med [b.] Mustafa, Mehmed [b.] Şaban, Ahmed b. Hüseyin el-muhzır ve gayru-
hüm

56 [20b-1] Ahmed Bey b. Abdullah’ın babasının evine giden karısı 
Fâtıma’yı geri alması
Dergâh-ı âlî yeniçerilerinden işbu râfi‘ü’l-kitâb Ahmed Bey b. Abdullah nâm ki-
mesne meclis-i şer‘-i şerîfe Hüsrev b. Abdullah nâm kimesneyi ihzâr ve mah-
zarında takrîr-i kelâm edip bundan akdem mezbûr Hüsrev ve sulbiye kebîre 
kızı Fâtıma nâm bikri rızâsı ve altı bin akçe mehr-i müeccel ile bana nikâh edip 
hâlâ mezbûre Fâtıma menkûham olup cem‘ olmuş iken kızım seni istemez deyû 
bî-vech [ve] bî-hak te‘allül edip menkûhamı alıp zabtıma mâni‘ olur dedikde, 
gıbbe’s-suâl mezbûr Hüsrev fi’l-hakīka minvâl-i meşrûh üzre olduğunu ikrâr 
ve i‘tirâf etmeğin, min ba‘d hakkına mâni‘ olmamağa tenbîh olunup vâki‘-i hâl 
bi’t-taleb ketb olundu.
Tahrîren fî evâsıtı Şa‘bân li seneti’l-mezbûre.
Şuhûdü’l-hâl: Fahru’l-akrân Abidin Çavuş el-mübâşir, Ali b. Abdullah, Mustafa 
b. Abdullah er-râcil, Pîrî b. Pervâne, Nasun [b.] Abdullah ve gayruhüm.









57 [20b-2] Rukiye bt. Abdullah’ın boşandığı kocası Mahmud 
b. Hasan’dan alacaklarını tahsil ettiği
Mahmiye-i Kostantıniyye’de vâki‘ merhûm Mahmud Paşa Câmi‘i mahallesinde 
sâkine Rukiye bt. Abdullah nâm hâtun tarafından husûs-ı âti’z-zikre Halil b. Ab-
dullah ve el-Hâc Ahmed b. Abdurrahman şehâdetleriyle vekâleti sâbite olan Esma 
bt. Mehmed nâm hâtun meclis-i şer‘-i refî‘ü’l-erkâna hâzıra olup müvekkile-i 
mezkûre Rukiye’nin zevc-i mutalliki olan işbu râfi‘ü’l-kitâb Mahmud b. Hasan 
nâm kimesne mahzarında takrîr-i kelâm edip müvekkilem merkūme Rukiye’nin 
zevc-i mutalliki olan mesfûr Mahmud zimmetinde altı bin akçe mehr-i müecce-
linden ve iki bin akçe bir telli hâre kaftan bahâsından cem‘an sekiz bin akçe hakkı 
olup meblağ-ı mezbûru vekâleten da‘vâ etdiğimde merkūm Mahmud meblağ-ı 
mezkûru tav‘an i‘tirâf edip lâkin mehr-i müeccelden olan altı bin akçeden üç bin 
akçesin kable’t-tatlîk merkūme Rukiye bana hibe edip ve mezkûr olan üç bin ak-
çeyi da‘vâdan zimmetim ibrâ eylemiş idi deyû benim mahzarımda isbât edip 
zimmetinde beş bin akçe bâkī kalmış idi. Hâlâ zikr olunan beş bin akçeyi mü-
vekkilem mesfûre Rukiye zevc-i mutalliki olan sâlifü’z-zikr Mahmud yedinden 
bi’t-tamâm kabz ve tesellüm edip zimmetin husûs-ı mezbûra müte‘allik cemî‘-i 
da‘âvâdan ibrâ ve ıskāt etmişdir deyû ikrâr ve i‘tirâf eyledikde vekîl-i mezkûrenin 
vech-i meşrûh üzre olan cemî‘ kelâmını mukırrûn-leh mezbûr Mahmud vicâhen 
tasdîk edip vâki‘-i hâl bi’t-taleb ketb olundu.
Tahrîren fî evâsıtı Şa‘bân sene isneteyn ve elf.
Şuhûdü’l-hâl: Abidin Çavuş b. Mustafa el-mübâşir, İbrahim [b.] Abdullah, Der-
viş b. Abdullah, Hüsrev b. Abdullah, Süleyman b. Mahmud.

58 [20b-3, Arapça] Rukiye bt. Abdullah’ın mehr-i müeccelini 
kocasına bağışladığı
Udûlden Süleyman b. Davud ve İbrahim b. Mehmed nâm kimesneler meclisi-i 
şer‘-i şerîf-i enverde hâzırân olup Rukiye bt. Abdullah nâm mutallaka hâtun 
kıbelinden husûs-i âtiyyü’z-zikre vekîl edilen İsmi bt. Mehmed nâm hâtun 
mahzarında, mutallik Mahmud b. Hasan nâm kimesneden sâdır olan da‘vâ-i 
sahîha-i şer‘iyyede şöyle şehâdet ettiler ki, müvekkile-i mezkûre hâtun, kendi-
sini tatlîkinden önce nikâhında ta‘ahhüd ettiği râyicü’l-vakt üç bin akçe mehr-i 
müeccelini zevc-i mezbûru Mahmud’a hibe edip meblağ-ı mevhûba müte‘allik 
da‘vâdan zimmetini ibrâ etti. Şehâdetleri ba‘de ri‘âyet-i şerâiti’l-kabûl inde’ş-şer‘ 
makbûl ve mûteber oldu.
Cerâ zâlike ve hurrire fî evâsıtı Şa‘bân sene 1002.
Şuhûdü’l-hâl: Es-Sâbikūn









59 [20b-4, Arapça] Fîrûz Bey b. Abdullah’ın Rus asıllı kölesini tedbir 
yoluyla âzat etmiş olduğu
Udûlden reis-i sultânî İdris Bey b. Abdullah ve İkbâl b. Abdullah nâm kimes-
neler meclis-i şer‘-i şerîfde hâzırân olup, vilâyet-i Anadolu-i ma‘mûrede vâki, 
Günyüzü kazâsı tevâbi‘inden Gencik kasabası ahâlîsinden Asil Bey b. Yu-
suf nâm hasm-ı câhid mahzarında, Rûsiyyü’l-asl, orta boylu, sarışın, elâ göz-
lü, açık kaşlı, yüzünde çiçek izi olan Ferhad b. Abdullah nâm gulâmdan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
gulâm-ı mevsûf-i mezkûrun efendisi olan merhûm Fîrûz Bey b. Abdullah hâl-i 
hayâtı ve kemâl-i sıhhatinde taht-ı mülkiyyetindeki abd-i mezbûru mevtim-
den kırk gün mukaddem hürsün diyerek mukayyed tedbîrle tedbîr eylemiş-
di. Müteveffâ-i mezkûr Fîrûz Bey bu müddetten fazla yaşadı ve iyileşti. Efen-
disi öldüğünde gulâm-ı mesfûr onun cemî‘-i mâlından âzat oldu. Şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fî evâhiri Şa‘bâni’l-mu‘azzam sene isneteyn ve elf.
Şuhûdü’l-hâl: Hasan b. Hüseyin, Ahmed b. İbrahim, Ali Bey b. Abdullah, Sinan 
b. Abdullah, Mustafa b. Abdullah

60 [20b-5] Mustafa adlı şahsın vârislerinin Pertev Paşa Vakfı’na olan 
borcu ev satışıyla ödemeleri
Mahmiye-i Kostantıniyye mahallâtından Nişancı Paşa mahallesinde bundan 
akdem vefât eden merhûm Mustafa nâm kimesnenin sulbî oğlu ve vârisi olan 
Süleyman asâleten ve sulbiye kızı Fâtıma’nın zevci ve husûs-ı âti’z-zikre vekîl-i 
şer‘îsi olan Ali b. Ahmed vekâleten meclis-i şer‘-i menî‘ü’l-erkâna hâzırân olup 
râfi‘ü’l-kitâb Hasan Bey b. Ali mahzarında tav‘an ikrâr ve i‘tirâf edip müteveffâ-yı 
mezbûrun muhallefâtından mahalle-i mezbûrede vâki‘ lede’l-ahâlî ma‘lûmetü’l-
hudûd olan menzili bundan akdem kırk beş bin akçeye merkūm Hasan Bey’e 
bey‘ edip meblağ-ı mezbûrun yirmi beş bin akçesin müteveffâ-yı mezkûrun 
merhûm Pertev Paşa Vakfı’na olan on bin akçe deynine tarafeynin rızâlarıyla 
havâle eyledik dediklerinde, mukırrân-ı mezbûrânın vech-i meşrûh üzre olan 
ikrâr ve i‘tirâfların mukırrûn-leh mesfûr Hasan Bey vicâhen tasdîk edip kayd 
olundu.
Tahrîren fî evâhiri Şa‘bân sene isneteyn ve elf.
Şuhûdü’l-hâl: Sefer b. Mahmud, Davud Efendi b. Abdullah, Veli Efendi b. Sinan 
el-kadı, Süleyman b. Abdullah, Ferhad b. Abdullah [ve gayruhüm].









61 [21a-1] Tacir Hüsrev’in devlete olan borcu yüzünden Selânik’ten 
gelen abâ kumaşına başbâki defterdarınca el konulduğu, bunun 
bir bölümünün el-Hâc Abdi’ye ait olduğunun anlaşıldığı
Yoros kazâsına tâbi‘ Beykozu nâm karye sâkinlerinden işbu râfi‘ü’l-kitâb el-Hâc 
Abdi b. Abdullah nâm kimesne Dîvân-ı refî‘ü’l-bünyâna hâzır olup, hâlâ atabe-i 
aliyyede Hızâne-i âmirenin başbâkī defterdârı olan umdetü’l-emâcidi’l-kirâm 
Hasan Efendi’nin huzûr-ı me‘âlî-i mevfûrlarında takrîr-i kelâm edip bundan 
akdem Hüsrev b. Abdullah nâm tâcir mahrûsa-i Selânik’e gitdikde Usturum-
ca abasından üç denk beyaz aba alıp bana gönderesin deyû emânet tarîki ile 
merkūma yirmi bir bin akçe teslîm edip ba‘dehû merkūm Hüsrev Selânik’den 
zikr olunan akçem ile üç denk aba alıp ve on dokuz denk aba kendi mâlıyla alıp 
cem‘an yirmi iki denk abayı benim için el-Hâc Abdi’ye teslîm edesin deyû Yel-
kovan dimekle ma‘rûf Ali Reis nâm mellâha emâneten teslîm edip hâlâ mezkûr 
Ali Reis abayı bundan getirdikde sâlifü’z-zikr Hüsrev’in mîrîye deyni olmağın, 
müşârun-ileyh defterdâr efendi zikr olunan yirmi iki denk abanın cümlesin 
mezbûr Hüsrev’indir deyû mîrî için zabt etmek isterler dedikde, gıbbe’s-suâl 
müşârun-ileyh Hasan Efendi fi’l-vâki‘ zikr olunan üç denk aba merkūm el-Hâc 
Abdi’nin idiği ma‘lûmum değildir dedikde, vâzı‘u’l-yed olan emîn-i mezbûr Ali 
Reis ihzâr olunup bi’l-muvâcehe suâl olundukda cevâb verip fi’l-vâki‘ merkūm 
Hüsrev zikr olunan yirmi iki denk abayı Selânik’de bana emâneten teslîm ey-
ledikde, işbu on dokuz denk aba benimdir ve bu üç denk aba merkūm el-Hâc 
Abdi’nin mülk-i mahzı ve hakk-ı hâlisidir, bu üç denk abayı sâhibi olan mezkûr 
el-Hâc Abdi’ye teslîm edesin deyû ısmarlayıp bana bu minvâl üzre teslîm eyle-
mişdir deyû bi’l-muvâcehe haber vermeğin cânib-i şer‘-i mutahhardan mûmâ-
ileyh defterdâr efendi merkūm el-Hâc Abdi’nin üç denk abasına ta‘arruzdan 
men‘ olunup vâki‘-i hâl gıbbe’s-suâl ketb olundu.
Tahrîren fi’l-yevmi’r-râbi‘ ve’l-ışrîn min Şa‘bân sene isneteyn ve elf.
Şuhûdü’l-hâl: Rüstem b. Abdullah, Hacı Sefer b. Abdullah, Hacı Abdi el-mellâh, 
Mehmed b. Şücâ‘, Hasan b. Abdullah ve gayruhüm.

62 [21a-2, Arapça] İbrahim b. el-Hâc Memi’nin ve Mustafa 
b. Ferhad Bey’in, muhallefâtına el konulan Asiye bt. Üveys’in 
vârisi oldukları
Ekserisi kazâyı mahmiye-i Galata tevâbi‘inden Kasımpaşa kasabası mahallâtından 
Yahya Kethüdâ mahallesinde sâkin olan udûlden tabbâh-ı sultânî Mehmed Bey 
b. Mustafa, Hasan b. Hüseyin, Muharrem b. İsmullah?, İsmail b. Halil, el-Hâc 
Bayram b. Abdullah, Mehmed Çavuş b. İbrahim ve Mustafa Bey b. Ali el-cündî 
nâm kimesneler Dîvân-ı âlî’de -dâme mahfûfen bi’l-me‘âlî- hâzırûn olup, 
emâcid-i mükerremîn defterdârlar huzûrunda, elân Dârü’s-saltanati’s-seniyye 
mahmiye-i Kostantıniyye’de vâki‘ Beytülmâl-i hâssın emîni olan ve mahalle-i 
merkūmede doğup vilâyet-i Anadolu-i ma‘mûrede vâki‘ Amasya beldesinde ya-
şar iken fevt olan merhûme Asiye bt. Üveys’in muhallefâtına vâzı‘-ı yed olan 
kıdvetü’l-a‘yân Mehmed Çelebi mahzarında, İbrahim b. el-Hâc Memi b. Tavu-
ca? ve Mustafa b. Ferhad Bey’den sâdır olan da‘vâ-i sahîha-i şer‘iyyede gıbbe’l-
istişhâdi’ş-şer‘î şöyle şehâdet ettiler ki, müdde‘î-i mezkûr İbrahim, müteveffât-ı 
mezkûre Asiye’nin dayısı ve zevi’l-erhâm cihetinden vârisidir. Merhûme Asiye 
de onun halasının kızı ve mûrisidir. Zira müdde‘î-i mezbûr İbrahim’in babası 
el-Hâc Memi b. Tavuca? ve Ayşe Hâtun bt. Tavuca? ana-baba bir kardeştir. Ba-
baları mezkûr Tavuca’dır, anneleri ise Hatice Hâtun’dur. Diğer müdde‘î Musta-
fa, öldüğünde taht-ı nikâhındaki zevci ve vârisidir. Verâseti ikisine münhasırdır. 
İkisinden başka vârisi ve terekesine müstehak kimesne ma‘lûmumuz değildir. 
Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber olmağın 
mûcibince hükmedildi.
Cerâ zâlike ve hurrire fî evâhiri Şa‘bân sene isneteyn ve elf.
Şuhûdü’l-hâl: Mahmud Çelebi b. Alemşah ez-za‘îm, İbrahim Bey b. Mustafa, 
Mustafa b. Ali, Muslu Çelebi el-imâm, Hacı Hızır b. Abdullah, Abdi Halîfe b. 
Şeyh Ahmed, Handan Bey [b.] Abdullah, Mehmed Çavuş eş-şehîr bi zeytin, Ali 
b. el-imâm, Mehmed b. el-müezzin ve gayruhüm mine’l-hâzırîn

63 [21a-3, Arapça] Câriye diye tutulan Aynî bt. Ali’nin aslen hür olduğu
Tamâmı vilâyet-i Rumeli-i ma‘mûrede vâki‘ Belgrad-ı Arnavud sükkânından 
olan, udûlden tabbâh-ı sultânî Receb Bey b. Abdullah, tabbâh el-Hâc Ali b. Ab-
durrahman, tabbâh Hasan b. Abdullah, tabbâh Hüseyin b. Ali ve Mehmed b. Ab-
dullah nâm kimesneler Dîvân-ı âlî’de hâzırûn olup, mahmiye-i Kostantıniyye 
mahallâtından Sultan Selim Hân mahallesinde sâkin olan zilyed Mehmed Ça-
vuş b. Abdullah nâm hasm-ı câhid mahzarında, orta boylu, elâ gözlü, açık kaş-
lı, buğday tenli, alnının sağ yanında eser-i cerh bulunan Aynî bt. Ali’den sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müdde‘iyye-i mezkûre Aynî Hâtun aslen hürdür; belde-i mezbûrede Ayşe bt. 
Abdullah nâm hür bir anneden doğmuştur. Babası Ali b. Abdullah’tır. Annesi 
mesfûre Ayşe Hâtun ve babası Ali aslâ köle olmamıştır. Şehâdetleri ba‘de ri‘âyet-i 
şerâiti’l-kabûl inde’ş-şer‘ makbûl ve mûteber olmağın mûcibince hürriyet-i as-
liyyesine hükmedildi.
Cerâ fî evâhiri Şa‘bân sene isneteyn ve elf.
Şuhûdü’l-hâl: Mehmed b. Abdullah, Ali b. Abdullah, Mahmud [b.] Ali, Mahmud 
b. Hasan ve gayruhüm

64 [21b-1] Temenna bt. Abdullah’ın Zamâne bt. Abdullah’a ev 
satışından kalan borcunu ödemesi
Oldur ki, mahmiye-i Kostantıniyye mahallâtından İshak (…) [Çelebi] mahalle-
sinde sâkine işbu râfi‘atü’l-kitâb Zamâne bt. Abdullah nâm hâtun meclis-i şer‘-i 
refî‘ü’l-bünyâna Temenna bt. Abdullah nâm hâtunu ihzâr ve mahzarında takrîr-i 
kelâm edip bundan akdem kasaba-i hazret-i Ebî Eyyûb Ensârî mahallâtından 
Çavuş Kasım mahallesinde vâki‘ lede’l-ahâlî ma‘lûmetü’l-hudûd olan mülk 
menzilim merkūme Temenna Hâtun’a ma‘rifet-i hâkimü’l-vakt ile sekiz bin 
akçeye bey‘-i bât ile bey‘ edip ba‘dehû beş bin beş yüz akçesin mezbûre Te-
menna yedinden kabz edip zimmetin meblağ-ı mezkûrdan iki bin beş yüz akçe 
hakkım bâkī kalmışdı. Hâlâ bâkī-i mezbûru taleb ederin suâl olunsun dedikde, 
gıbbe’s-suâl mezbûre Temenna kaziyye minvâl-i meşrûh üzre idiğin i‘tirâf edip 
lâkin menzil-i mezkûrun vakf idiğine bey‘-i mezbûrdan mu’ahhar sene isne-
teyn ve elf Cemâziyelâhire’si târihi ile müverrah iki şahsın semâ‘lı şehâdetlerin 
müştemil hüccet ibrâz edip lâkin mazmûnunda şehâdet eden kimesneler vâkıf 
ve mevkūfun-aleyhi bilmeyip ve tarîk-i tescîle şu‘ûrları olmayıp lüzûm-ı vak-
fa delâlet eder temessük-i şer‘î olmayıp ve menzil-i mezbûr nice müddet mül-
kiyyet üzre ma‘rifet-i hâkim ile bey‘ ve iştirâ olunup bey‘ sahîh idiğini müştemil 
müte‘addid mülkiyyet hüccetleri olup vakf lâzım olduğun ve yâhûd vakf kadîm 
olup ile’l-ân vakfiyet üzre tasarruf olunageldiğin bilir kimesne zâhir olmama-
ğın merkūme Temenna Hâtun’a cânib-i şer‘-i mutahhardan bâkī kalan iki bin 
beş yüz akçeyi bâyi‘a-i mezkûre Zamâne’ye teslîm için tenbîh olunup mâ vaka‘a 
kayd olundu.
Fî evâhiri Şa‘bân sene isneteyn ve elf.
Şuhûdü’l-hâl: Hasan b. Abdullah, Mustafa b. Osman, Ahmed b. Hüseyin, Yu-
suf [b.] Abdullah, Davud b. Abdullah, Ahmed b. Abdullah, el-Hâc Mustafa b. 
Cârullah, Bekir Halîfe el-mü’ezzin, Hasan Çelebi b. Murad Efendi ve gayruhüm.

65 [21b-2, Arapça] Mehmed b. Abdullah’ın evini Fâtıma Hatun 
bt. Süleyman’a sattığı
Mehmed b. Abdullah nâm kimesne kendi nefsinden asâleten ve Fâtıma bt. Meh-
med nâm anneleri bundan akdem vefât eden Numan, Ayşe ve Rukiye nâm 
evlâdına vasiyy-i muhtâr olarak vesâyeten meclis-i şer‘-i şerîfde hâzır olup, 
âtiyyü’z-zikr menzili sâhib-i hâze’l-kitâb Fâtıma Hâtun bt. Süleyman’a bey‘-i 
bâtt-ı sahîh ile bey‘ ettiğini ikrâr ve i‘tirâf etti. Mezbûre Fâtıma da kendi mâlıyla 
ve kendisi için, zevcesi ve çocuklarının annesi mezbûre Fâtıma’dan merkūm 
Mehmed’e ve sıgār-ı mezbûrîn evlâdına intikāl eden, mahmiye-i Kostantıniyye 
sûr kapılarından Topkapısı kurbunda vâki‘ Bayezid Bey mahallesinde kâin bu-
lunan, üzerinde fevkānî beyt olan tahtânî bir beyti, selâmlığı, içinde oda bulu-
nan ahırı, fırını, su kuyusunu, helâyı, bahçeyi ve avluyu hâvî olan, bir taraftan 
Yusuf Bey b. Abdullah el-cündî mülkü ve etrâf-ı selâseden tarîk-i âm ile mahdûd 
olan cemî‘-i menzili cümle tevâbi‘ ve levâhıkı ve kâffe-i merâsim ve tarâ’ıkı ile 
râyicü’l-vakt on sekiz bin akçe semen-i mu‘ayyen-i makbûzla iştirâ etti. Îcâb 
kabûl, teslîm tesellümle akid tamâm oldu. İşbu mubâya‘a, mezbûrenin merhûm 
Hüsam Bey Vakfı’na ve diğerlerine olan borçları için menzil-i mezbûrun mirâren 
beyne’t-tâlibîn ve’r-râgıbîn müzâyede olunup semen-i mezbûrla müşterî üze-
rinde karâr eylemesinden sonra vâki‘ oldu. Vâki‘ ikrâr, zevcesi müşteriyye-i 
merkūme kıbelinden tasdîke vekâleti Ahmed Çelebi b. Mehmed ve Cafer b. 
Abdullah’ın şehâdetleri ile sâbit olan Süleyman Bey b. Pîr Mehmed el-cündî ta-
rafından vicâhen ve şifâhen tasdîk edildi.
Cerâ zâlike ve hurrire fî evâhiri Şa‘bâni’l-mu‘azzam sene isneteyn ve elf.
Şuhûdü’l-hâl: Şaban b. Cârullah, Seyyid Ahmed b. Seyyid Veli, Mustafa Bey b. 
Şaban el-bevvâb, Mehmed Efendi b. el-Hâc Yusuf, Ali Ağa ez-zevvâk, Muslihid-
din b. Ramazan el-imâm, Ahmed b. Mehmed, Mehmed b. Ali Ağa, Mehmed b. 
Abdullah, Hacı Cafer b. Abdullah, Mehmed b. Kasım, Kasım b. Abdullah, Yusuf b. 
Abdullah, Mahmud el-müezzin, Mehmed el-müezzin, Derviş b. Abdullah, Mah-
mud b. Bilal, Ahmed b. Abdullah, Halil b. Pîrî

66 [21b-3] Hüseyin Çavuş’un vefat eden Nişancı Abdülmuhyi 
Efendi’deki alacağının terekesinden tahsili
Dergâh-ı âlî çavuşlarından mefharü’l-a‘yân Hüseyin Çavuş b. Nebi meclis-i 
şer‘a bundan akdem nişâncı iken vefât eden merhûm ve mağfûrun-leh Abdül-
muhyi Efendi’nin sulbî oğlu ve vârisi olan mefharü’l-mehâdîmi’l-kirâm Abdul-
lah Bey nâm kimesneyi ihzâr ve mahzarında takrîr-i kelâm edip müteveffâ-yı 
mezkûr Abdülmuhyî Efendi’ye hâl-i hayâtında karz tarîki üzre kendi mâlımdan 
yüz bin nakd-i râyic fi’l-vakt akçe teslîm edip ba‘dehû [meblağ-ı] mezkûrun 
yetmiş bin akçesin geri kabz ve istîfâ edip merhûmun [22a] zimmetinde otuz 
bin akçe hakkım bâkī kalmışdır. Hâlâ muhallefâtından taleb ederin suâl olun-
sun dedikde, gıbbe’s-suâl mûmâ-ileyh Abdullah Bey kaziyye minvâl-i meşrûh 
üzre idiğin bi’t-tav‘ ve’r-rızâ ikrâr ve i‘tirâf eyledikde mezbûr Abdullah Bey’in 
minvâl-i meşrûh üzre olan ikrâr ve i‘tirâfı sâlifü’z-zikr Hüseyin Çavuş talebi ile 
ketb olundu.
Tahrîren fî evâhiri Şa‘bân sene 1002.
Şuhûdü’l-hâl: Hasan b. Abdullah, İbrahim Çavuş b. Mustafa el-mübâşir, Abdul-
lah b. Abdullah, Ahmed b. Hüseyin, Ahmed b. Abdullah, Hasan b. Abdullah el-
cündî, Mustafa b. Hamza.

67 [22a-1, Arapça] Hâkimin, Odabaşı Hasan b. Abdullah’ı Süleyman 
b. Mahmud adlı küçüğe vasî atadığı
Hâkim, râfi‘-i hâzihi’s-sahîfe Odabaşı Hasan b. Abdullah er-râcil nâm kimesne-
yi, hâl-i hayâtında Atebe-i aliyye ve südde-i seniyyede vâki‘ otuz altıncı râcilin 
bölüğünden olup, bilâd-ı Rumeli-i ma‘mûreden Üsküb beldesine gider iken fevt 
olan merhûm Mahmud’un Süleyman nâm sagīr oğluna, müteveffâ-i mezbûr 
babasından irs-i şer‘le intikāl eden emvâlin zabtı ve hıfz-ı ahvâli ve tesviye-i 
cemî‘-i umûru için ihtiyâcına binâen vasî nasb etti. Mezbûr Hasan da vesâyet-i 
mezbûreyi kabûl edip hizmet-i lâzimesini edâyı ta‘ahhüd etti.
Cerâ zâlike ve hurrire fi’l-yevmi’s-sânî min Ramazâni’l-mübârek sene isneteyn 
ve elf.
Şuhûdü’l-hâl: Mezid Çavuş b. Teymur, Mustafa b. Abdullah er-râcil, Veli b. Ab-
dullah er-râcil, Ahmed b. Abdullah, Murad b. Abdullah el-muhzır, Hızır b. Ab-
dullah el-muhzır

68 [22a-2, Arapça] Mezid Çavuş b. Teymur, Mustafa b. Abdullah ve 
Karagöz b. Abdullah’ın mudârebe için merhum Mahmud’a 
sermaye verdikleri
Râcilin tâifesinden olan udûlden Mustafa b. Abdullah, Davud b. Abdullah, Meh-
med b. Abdülmennân ve Mustafa b. Abdurrahman nâm kimesneler meclis-i 
şer‘-i şerîf-i ezherde hâzırûn olup, hâl-i hayâtında Atebe-i aliyye ve südde-i se-
niyyede vâki‘ otuz altıncı râcilin bölüğünden olup, bilâd-ı Rumeli-i ma‘mûreden 
Üsküb beldesine gider iken fevt olan merhûm Mahmud’un Süleyman nâm sagīr 
oğluna kıbel-i şerden mansûb vasî olan râcil Hasan b. Abdullah nâm hasm-ı 
câhid mahzarında, Mezid Çavuş b. Teymur ve Mustafa b. Abdullah er-râcil ve 
Karagöz b. Abdullah er-râcil nâm kimesnelerden sâdır olan da‘vâ-i sahîha-i 
şer‘iyyede gıbbe’l-istişhâd şöyle şehâdet ettiler ki, müdde‘î-i mezbûr Mezid Ça-
vuş, müteveffâ-i merkūmun hâl-i hayâtında ona mudârebe-i şer‘iyye tarîki ile elli 
üç bin akçesini bizim yanımızda verip teslîm etmiş idi. Müdde‘î-i merkūm Ka-
ragöz de bu şekilde işletilmek üzre yedi bin akçesini vermiş idi. Allahü te‘âlânın 
bundan rızık olarak verdiğinin yarısı rabbü’l-mâlın diğer yarısı da mudârib-i 
mezbûrun olmak üzre anlaşmışlar idi. Müteveffâ-i mezbûr meblağı minhâc-ı 
mastûr üzre kabz edip tesellüm etti. Mezkûr davacılara meblağ-ı mezkûru 
müteveffâ-i merkūmdan veya vekîlinden kendilerinin veya vekîllerinin kısmen 
veya tamâmen almadıklarına, bi vechin mine’l-vücûh onu ibrâ etmediklerine 
yemîn verilmesinden sonra şehâdetleri ba‘de ri‘âyet-i şerâiti’l-kabûl inde’ş-şer‘ 
makbûl ve mûteber olmağın mûcibince hükmedildi.
Cerâ fî 2 Ramazan sene-i mezbûre.
Şuhûdü’l-hâl: Mustafa b. Abdullah er-râcil, Veli b. Abdullah er-râcil, Murad b. 
Abdullah el-muhzır, Hızır b. Abdullah el-muhzır ve gayruhüm
Derkenâr: Üç hüccetden derc olunmuşdur.

69 [22a-3] Ali Paşa-yı Atîk Evkafı eski mütevellisi Molla Hasan’ın 
vakfın tamir ve ihtiyaçları için aldığı borcu ödediği
Oldur ki, Kostantıniyye’de vâki‘ merhûm Ali Paşa-yı Atîk Evkāfı’na sâbıkan 
mütevellî olan işbu râfi‘ü’l-kitâb Molla Hasan b. Şeyh Kubad nâm kimes-
ne meclis-i şer‘-i refî‘ü’l-erkâna hâzır olup evkāf-ı mezkûreye kendiden sonra 
mütevellî olan el-Hâc Mehmed b. Osman nâm kimesne muvâcehesinde takrîr-i 
kelâm edip zamân-ı tevliyetimde vakf-ı mezbûr ta‘mîri ve sâir mühimmâtı için 
yetmiş bir bin sekiz yüz akçe istidâne edip cümlesin mühimmât-ı vakfa harc 
u sarf edip ba‘dehû mahsûl-ı vakıfdan düyûn-ı vakfı edâ etmedin ben tevli-
yetden ihrâc olunup mezbûr el-Hâc Mehmed mütevellî oldukda kabz eylediği 
mâl-ı vakıfdan meblağ-ı mezbûru bana ma‘rifet-i hâkim ile teslîm edip ben dahi 
mezbûrun ma‘rifetiyle düyûn-ı vakfı yerli yerine edâ etmişdim. Hâlâ merkūm 
el-Hâc Mehmed husûs-ı mezbûru inkâr eder, suâl olunsun deyû takrîrine 
muvâfık sene hamse ve tis‘în ve tis‘a mi’e Cumâdelâhire’si evâili  ile müverrah 
bir hüccet sûreti ibrâz eyledikde mesfûr el-Hâc Mehmed hüccet-i merkūmenin 
mazmûnu vâki‘ midir deyû bi’l-muvâcehe suâl olundukda, vâki‘dir deyû tav‘an 
i‘tirâf etmeğin vâki‘-i hâl bi’t-taleb ketb olundu.
Tahrîren fî evâhiri Şa‘bân sene 1002.
Şuhûdü’l-hâl: Aydın Çavuş, Mehmed Çelebi b. Abdülmuhsin, Behrâm [b.] Ab-
dullah, Hasan el-kâtib, Hüsrev b. Abdullah ve gayruhüm.

70 [22b-1] Sekbân Kara Ali Evkafı mütevellisi Cafer b. Abdullah’ın 
vakfın Receb Çelebi b. Musa’daki emanetini alması
Oldur ki, Mahmiye-i Kostantıniyye’de vâki‘ merhûm Sekbân Kara Ali Evkāfı’na 
hâlâ utekāsından meşrûtiyyet üzre mütevellî olan Cafer b. Abdullah nâm ki-
mesne meclis-i şer‘-i refî‘ü’l-bünyâna hâzır olup Kethüdâ Hâtun mahallesinde 
sâkin işbu râfi‘ü’l-kitâb Receb Çelebi b. Musa nâm kimesne mahzarında takrîr-i 
kelâm edip bundan mukaddem evkāf-ı mezkûreye berât-ı hümâyûnla mütevellî 
olan Davud b. Abdullah nâm kimesne evkāf-ı mezbûreden Karagümrük ma-
hallesinde vâki‘ lede’l-ahâlî ma‘lûmetü’l-hudûd bir bâb nalband dükkânı Mah-
mud nâm müste’cir-i müteveffâ mahlûlünden el-Hâc Kasım b. Abdullah nâm 
na‘âle icâreye verip mezbûr el-Hâc Kasım’dan ücret-i mu‘accele tarîki üzre vakf 
için on sekiz bin yüz akçe alıp meblağ-ı mezbûru sâlifü’z-zikr Receb Çelebi’de 
emânet vaz‘ etmiş imiş, hâlâ ben meblağ-ı mezkûru mesfûr Receb Çelebi yedin-
den tevliyetim hasebiyle vakf-ı mezbûr için bi’t-tamâm alıp kabz edip meblağ-ı 
mezkûrdan merkūm Receb Çelebi yedinde bir akçe ve bir habbe bâkī kalmadı 
dedikde mütevellî-i mezkûrun vech-i meşrûh üzre olan ikrâr ve i‘tirâfın mesfûr 
Receb Çelebi vicâhen tasdîk ve şifâhen tahkīk edip vâki‘-i hâl gıbbe’s-suâl ketb 
olundu.
Fî evâili Ramazan sene-i mezbûre.
Şuhûdü’l-hâl: El-Hâc Davud b. Mehmed el-imâm, Pervâne Hoca b. Abdullah el-
mü’ezzin, Yakub b. Abdullah, Maksud b. Abdullah, Ali b. Sinan, Çolak Mustafa b. 
Mehmed, Musa b. Abdullah korucu, Mustafa b. Himmet el-muhzır, el-Hâc Hay-
dar [b.] Abdullah el-bakkal, Mahmud Çelebi b. Mehmed ve gayruhüm.

71 [22b-2] Acemi oğlanları beytülmâl emini Bayezid Subaşı’nın, vefat 
eden Hasan adlı acemi oğlanının Silâhdar Mehmed Bey’de kalan 
parasını teslim aldığı
Oldur ki, Atebe-i aliyyede vâki‘ acemi oğlanları zümresinin hâlâ beytülmâl 
emîni olup müteveffâ-yı âti’z-zikrin muhallefâtına vâzı‘u’l-yed olan fahrü’l-
akrân Bayezid Subaşı b. Abdülmennân meclis-i şer‘-i menî‘ü’l-erkâna hâzır olup 
sene ihdâ ve elf ’de vâcib Karaferye cizyesin cem‘a me’mûr olan işbu râfi‘ü’l-kitâb 
Mehmed Bey [b.] Sinan nâm silahdâr mahzarında takrîr-i kelâm edip bundan 
akdem zümre-i mezbûreden ikinci cemâ‘atden merhûm Hasan b. Abdullah nâm 
acemi oğlanı merkūm Mehmed Bey’e karz tarîki üzre yirmi bin akçe verme-
ğin Karaferye’ye bile gidip anda vefât eyledikde, merkūm Mehmed Bey zim-
metinde olan meblağ-ı mezbûrun dört yüz akçesin hastalığı hâlinde emriyle 
mezbûr Hasan’a harc edip ve dokuz yüz akçesin dahi vasiyyeti ile vefâtından 
sonra techîz ve tekfîn ve sâir levâzımına harc u sarf edip meblağ-ı mezkûrdan 
merkūm Mehmed Bey zimmetinde on sekiz bin yedi yüz akçe bâkī kalmış imiş, 
hâlâ bâkī-i mezkûr on sekiz bin yedi yüz akçeyi emânetim hasebiyle beytülmâl 
için mezbûr Mehmed Bey yedinden bi’t-tamâm alıp kabz eyledim dedikde, 
emîn-i mezkûrun vech-i meşrûh üzre olan ikrâr ve i‘tirâfın mesfûr Mehmed 
Bey vicâhen tasdîk edip vâki‘-i hâl gıbbe’s-suâl ketb olundu.
Fi’l-evâili  Ramazan sene-i mezbûre.
Şuhûdü’l-hâl: Behrâm Bey b. Abdullah ez-zürrâ‘, Mehmed Bey [b.] Yusuf, eş-
Şeyh Ali b. İskender, Mehmed b. Abdullah er-râcil, Haydar b. Sadi, Ali b. Murad 
ve gayruhüm.

72 [22b-3] Yine Bayezid Subaşı’nın vefat eden Hasan’ın Mehmed Bey’de 
kalan eşyalarını teslim aldığı
Oldur ki, Atebe-i aliyyede vâki‘ acemi oğlanları zümresinin hâlâ beytülmâl 
emîni olup müteveffâ-yı âti’z-zikrin muhallefâtına vâzı‘u’l-yed olan fahrü’l-
akrân Bayezid Subaşı b. Abdülmennân meclis-i şer‘-i refî‘ü’l-bünyâna hâzır 
olup sene ihdâ ve elf ’de vâcib Karaferye cizyesin cem‘a me’mûr olan işbu 
râfi‘ü’l-kitâb Mehmed Bey [b.] Sinan nâm silahdâr mahzarında takrîr-i kelâm 
edip bundan [akdem] zümre-i merkūmede ikinci cemâ‘atden merhûm Hasan 
b. Abdullah nâm acemi oğlanı merkūm Mehmed Bey ile Karaferye’ye bile gi-
dip anda vefât eyledikde, yanında mevcûd olan esbâbından bir yüklük ve bir 
Dımeşkî sâde kılıç ve bir kürklü yeşil ferâce ve iki köhne yelek ve bir muhattem 
yeşil kuşak ve bir binlik çukadan yağmurluk ve bir rikābıyla bir sâde eyer ve 
bir sâde oyan ve birkaç ok ve bir yay işbu zikr olunan esbâbı sâlifü’z-zikr Meh-
med Bey mezbûr Hasan’ın hîn-i vefâtında emâneten kabz u zabt eylemiş, hâlâ 
getirip bi’t-tamâm bana teslîm edip ben dahi emânetim hasebiyle beytülmâl 
için zikr olunan esbâbı merkūm Mehmed Bey yedinden bi’t-tamâm kabz ve te-
sellüm eyledim dedikde emîn-i merkūmun vech-i meşrûh üzre olan ikrâr ve 
i‘tirâfın sâlifü’z-zikr Mehmed Bey vicâhen tasdîk ve şifâhen tahkīk edip vâki‘-i 
hâl gıbbe’s-suâl ketb olundu.
Fi’t-târihi’l-mezbûr.
Şuhûdü’l-hâl: Es-Sâbikūn.

73 [22b-4] Hüsrev Çavuş b. Abdullah’ın Mehmed b. Mahmud’dan hile 
yoluyla aldığı parayı ödemesi
Oldur ki, medîne-i Erzurum ahâlîsinden işbu râfi‘ü’l-kitâb Bölükbaşı dimekle 
ma‘rûf Mehmed b. Mahmud nâm kimesne meclis-i şer‘-i refî‘ü’l-erkâna Dergâh-ı 
sa‘âdet destgâh çavuşlarından fahrü’l-akrân İbrahim Çavuş mübâşeretiyle Hüs-
rev Çavuş b. Abdullah nâm kimesneyi ihzâr ve mahzarında takrîr-i kelâm edip 
bundan akdem belde-i Malatya ahâlîsinden Mustafa b. Mahmud ve Ahmed b. 
Mahmud ve Halil b. Mustafa nâm kimesneler emâneten bana seksen dört bin 
akçe teslîm edip dâr-ı mahmiye-i İstanbul’da merkūm Hüsrev Çavuş’da bizim 
rehin tarîkiyle vaz‘ olunmuş bir çift la‘l küpemiz vardır, anı ahz edip meblağ-ı 
mezbûru merkūma teslîm eyle, eğer ki rehn-i mezbûru sana teslîm etmez-
se meblağ-ı merkūmu mezbûra teslîm etmeyip geri bize getir deyû ısmarla-
dıkları ecilden, ben dahi meblağ-ı merkūmu bunda getirip sâlifü’z-zikr Hüs-
rev Çavuş’dan rehn-i mezbûru taleb eylediğimde rehni bana teslîm etmedin, 
hîle ile meblağ-ı mezbûru benden alıp hâlâ küpeyi bana teslîm etmeyip satdım 
deyû cevâb vermeğin, benden aldığı meblağı taleb iderin dedikde gıbbe’s-suâl 
merkūm Hüsrev Çavuş meblağ-ı mezbûru emîn-i mezkûr Mehmed yedinden 
minhâc-ı mastûr üzre bi’t-tamâm kabz eylediğin tav‘an i‘tirâf edip ve zikr olu-
nan küpeyi satdım deyû teslîmden imtinâ‘ etmeğin meblağ-ı mezbûr seksen 
dört bin akçeyi emîn-i mesfûr Mehmed’e bi’t-tamâm teslîm için kıbel-i şer‘-i 
mutahhardan sâlifü’z-zikr Hüsrev Çavuş’a tenbîh olunup vâki‘-i hâl gıbbe’s-suâl 
ketb olundu.
Tahrîren fî evâili  Ramazan sene-i mezbûre.
Şuhûdü’l-hâl: Osman [b.] Abdullah el-bevvâb, Ahmed b. İdris m[ezbûr, (el-
bevvâb)], Mustafa [b.] Abdi, Ahmed b. Abdullah m[ezbûr], Hızır b. Abdullah 
m[ezbûr]. ve gayruhüm.

74 [23a-1] Hamza adlı şahsın kötü biri olduğu
[hükmün başı noksan] gösterip dâimâ hilâf-ı şer‘ vaz‘dan hâlî olmayıp fesâd ve 
şer‘ ile ittisâfı meşhûr ve ma‘rûfe olmağın, hakīkat-i hâline muttali‘ bî-garaz ki-
mesnelerden dahi suâl olunup vâki‘-i hâl tahrîr olunmasın taleb ederin dedikde, 
gıbbe’l-istihbâr ahâlî-i mahalle ve ahâlî-i sûkun bî-garazlarından el-Hâc Hüse-
yin b. Abdullah ve İsa b. Resûl ve Halil b. Abdülhalim ve Ali b. Hüseyin er-râcil 
ve Ahmed b. Hızır el-imâm bi mescidi Hüsam Bey ve Hüseyin Bey b. Abdullah 
el-cündî ve İskender Bey b. Abdullah er-râcil ve Muharrem b. Seyfi el-haffâf ve 
Ahmed b. Abdullah el-a‘ser ve Hasan b. Abdullah ve Abidin Çavuş b. Abdullah 
ve Haydar b. Abdullah ve Hasan b. Musa ve Hasan b. Abdullah ve Cafer b. Ab-
dullah el-cerrâh, Mustafa b. Abdullah ve Ahmed Bey b. Abdullah el-cündî ve 
Cafer b. Abdullah ve Hasan Bey b. Abdullah ve sâirleri hâzırûn olup fi’l-vâki‘ 
mezkûr Hamza uhdesinde lâzım olan hizmet-i ma‘rûfesin edâ etmeyip dâimâ 
âdeti şirret ve şekā’ ve tezvîr olup Müslimîn elinden ve dilinden âcizler olup 
hilâf-ı şer‘-i şerîf vaz‘dan hâlî değildir, şerîr ve fâsid kimesnedir, tafsîl-i sâbık 
hakk-ı vâki‘dir deyû ihbâr etdiklerinde vâki‘-i hâl cemâ‘at-i Müslimîn taleble-
riyle ketb olunup yedlerine vaz‘ olundu.
Tahrîren fî selhi Recebi’l-mübârek sene-i mezbûre.
Şuhûdü’l-hâl: Hasan b. Abdullah, Ahmed b. Hüseyin, Veli b. Gülâbî, Mehmed b. 
Abdullah, Hasan Çelebi b. Murad ve gayruhüm.









75 [23a-2, Arapça] Krant bt. Manol’un sattığı evin bedelinden Perpid 
bt. Todori’de alacağı olduğu
Udûlden Muharrem Halîfe b. Kemal el-imâm ve İsa b. Abdullah el-müezzin 
nâm kimesneler meclis-i şer‘-i şerîfde hâzırân olup, mahmiye-i Kostantıniyye 
mahallâtından Sulu Manastır mahallesinde bundan akdem mürd olan Perpid bt. 
Todori nâm zimmiyyenin zevcesi ve vârisi olan Simo v. Dimo nâm zimmî mahza-
rında, mahalle-i merkūmede sâkine olan râfi‘a-i hâze’l-kitâb Krant bt. Manol’dan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet et-
tiler ki, müdde‘iyye-i mezkûrenin hâlike-i mersûme üzerinde ve zimmetinde 
mahalle-i merkūmede vâki‘ müşterâ-i makbûz menzil semeninden râyicü’l-vakt 
on sekiz bin akçe hakkı vardır. Bu meblağ zimmiyye-i mezbûrenin zimmetin-
de lâzimü’l-edâ ve vâcibü’l-kazâ deyndir. Müdde‘iyye-i mezkûreye, meblağ-ı 
merkūmu kısmen veya tamâmen kendisinin veya vekîlinin, müteveffâdan veya 
vekîlinden almadığına, zimmetini bi vechin mine’l-vücûh ibrâ etmediğine dâir 
İncili İsa aleyhisselâma inzâl eden Allah adına yemîn verilmesinden sonra 
şehâdetleri ba‘de ri‘âyet-i şerâiti kabûl inde’ş-şer‘ makbûl ve mûteber olmağın 
mûcibince hükmedildi.
Cerâ zâlike ve hurrire fî evâhiri şehri Receb el-mübârek sene-i mezbûre
Şuhûdü’l-hâl: Mevlâna Ahmed Efendi b. Mahmud, Mevlâna Mehmed b. el-Hâc 
Mehmed, Hüseyin b. Abdullah ve gayruhüm

76 [23a-3, Arapça] Selçuk Hatun bt. Yusuf ve kızları Emine ve Aynî’nin 
muhallefâtına el konulan Mehmed b. Abdullah’ın vârisleri olduğu
Tamâmı vilâyet-i Anadolu-i ma‘mûrede vâki‘ Gerze kasabası ahâlîsinde olan, 
udûlden İskender Bey b. Abdullah er-râcil, el-Hâc Ramazan b. Abdullah ve 
Mustafa b. Abdullah er-râcil nâm kimesneler meclis-i şer‘-i şerîfde hâzırûn olup, 
Atebe-i aliyyede vâki‘ râciline mahsûs beytülmâlin emîni olan fahrü’l-a‘yân Se-
fer Subaşı b. Abdülmennân mahzarında, râfi‘a-i hâzihi’s-sahîfe Selçuk Hâtun bt. 
Yusuf nâm hâtundan kendi nefsinden asâleten ve vilâyet-i Rumeli-i ma‘mûre 
kasabalarından Silistre kasabasında bundan akdem fevt olup muhallefâtı 
emîn-i mezkûr yediyle zabt olunan zevci, merhûm Mehmed b. Abdullah er-
râcil ile müşterek kızları Emine ve Aynî nâm sagīreteyne vasî olarak vesâyeten 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki, sagīreteyn-i mezkûreteyn müteveffâ-i mezbûr Mehmed’in sulbiye kızla-
rı ve vârisleridir. Merhûm-i mezbûr onların babalarıdır. Müdde‘iyye-i mezkûre 
ise vefâtı anında taht-ı nikâhında bulunan zevcesi ve vârisidir. Verâseti on-
lara münhasırdır. Onlardan başka vârisi veya terekesine müstehak kimesne 
ma‘lûmumuz değildir. Zamânın Gerze kadısı Mevlâna Mustafa b. Ahmed’den 
sâdır olan, ünvânıyla mu‘anven, hâtemiyle mahtûm, mazmûnu bu hüccetin 
mazmûnuyla mutâbık hüccetin kadı-i mezbûrun meclisinden vârid olmasın-
dan sonra ve onun meclisinden sudûru, onun hücceti olduğu onun mührü ile 
memhûr olduğu, isimleri zeyl-i kitâbda mastûr olan Şaban b. Abdurrahman ve 
Receb b. Abdurrahman’ın şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fî evâili Şa‘bâni’l-mu‘azzam sene isneteyn ve elf.
Şuhûdü’l-hâl: Mehmed b. Karagöz er-râcil, Hüseyin b. Hasan, Ramazan b. Ab-
dullah, Kurd b. Abdullah ve gayruhüm

77 [23a-4, Arapça] Süleyman Bey b. Pîr Mehmed ve karısı Fâtıma bt. 
Süleyman’ın bahçelerini Sefer Subaşı b. Abdülmennân’a sattıkları
Dârü’s-saltanati’s-seniyye mahmiye-i Kostantıniyye mahallâtından Bayezid Ağa 
mahallesinde sâkin olan mefharü’l-emâsil ve’l-a‘yân Süleyman Bey b. Pîr Meh-
med el-cündî kendi nefsinden asâleten, Fâtıma bt. Süleyman nâm zevcesi kıbe-
linden tafsîli âtiyyü’l-beyâna vekâleti fahrü’l-akrân zevvâk-ı sultânî Ali Ağa b. 
Muharrem ve su yolcuları kethüdâsı Mehmed Bey b. Abdullah’ın şehâdetleri ile 
sâbit olarak vekâleten meclis-i şer‘-i şerîfde hâzır olup âtiyyü’z-zikr bahçeyi râfi‘-i 
hâze’l-kitâb kıdvetü’l-a‘yân Sefer Subaşı b. Abdülmennân’a bey‘-i bâtt-ı sahîh ile 
bey‘ ettiğini asâleten ve vekâleten ikrâr ve i‘tirâf etti. Müşterî-i mezbûr da ken-
di mâlıyla ve kendisi için, merkūm Süleyman ve müvekkile-i mezbûresinin işbu 
akdin kendilerinden sudûruna kadar sâhib ve müşterek mâlikleri olduğu elle-
rinde ve taht-ı tasarruflarında bulundurdukları, mahmiye-i merkūme sûr kapı-
larından Topkapısı hâricindeki Emânî Çelebi mahallesinde vâki‘ olup fevkānî 
üç beyti, tahtânî bir beyti, ahırı, fırını, helâyı, üç kuyuyu, eşcâr-ı müsmire ve 
gayri müsmireyi hâvî, bir taraftan Mehmed Bey b. merhûm Ali paşa otlağı, di-
ğer taraftan Fahri Hâtun bt. Sinan Ağa bahçesi, diğer taraflardan da tarîk-i âm 
ve tarîk-ı hâs ile mahdûd bahçeyi cümle tevâbi‘ ve levâhıkı ve kâffe-i merâsim 
ve mürâfıkı ile râyicü’l-vakt seksen altı bin akçe-i Osmânî semen-i mu‘ayyen-i 
makbûz ile iştirâ etti. Îcâb kabûl, teslîm tesellümle akid tamâm oldu. Vâki‘ ikrâr, 
müşterî-i mezbûr Sefer Subaşı tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sâlis min şehri Şa‘bâni’l-mu‘azzam sene isne-
teyn ve elf.
Şuhûdü’l-hâl: Hasan b. Abdullah, Edirnevî Kadı Ali Efendi, Mustafa en-nakkāş, 
Mehmed b. el-Hâc Mehmed, Süleyman odabaşı cemâ‘at 5, Lütfullah Çelebi b. 
Abdurrahman Bezzâzistanî, Yusuf b. Abdullah, Mehmed Çavuş b. Yahya Çavuş, 
Mehmed b. Süleyman er-râcil cemâ‘at 5, Ali Ağa ez-zevvâk, Mehmed b. Hüse-
yin er-râcil cemâ‘at 14, Bâli b. Hüseyin, Mehmed b. Hüseyin er-râcil cemâ‘at 14, 
Kurd b. Abdullah er-râcil, Derviş b. Behrâm, Haydar b. Abdullah er-râcil, Mah-
mud b. Ali el-muhzır, Mustafa b. Abdullah, Ahmed b. İdris el-muhzır, Hüseyin b. 
Abdullah er-râcil cemâ‘at 5, Osman b. Hüseyin er-râcil cemâ‘at 5 ve gayruhüm 
mine’l-hâzırîn

78 [23b-1] Todori v. Yani’nin alacaklı olduğu eski Boğdan 
voyvodasından parayı almak üzere vekil tayin ettiği Cebeci 
Osman ile olan anlaşmazlığında sulh olduğu
Mahmiye-i Kostantıniyye mahallâtından Fenerkapısı dâhilinde Patrikân mahal-
lesinde sâkin Todori v. Yani nâm zimmî meclis-i şer‘-i refî‘ü’l-bünyâna hâzır 
olup Dergâh-ı âlî cebecilerinden Osman b. Abdullah nâm kimesne mahzarın-
da takrîr-i kelâm edip bundan akdem vilâyet-i Boğdan voyvodası olan Aron 
voyvoda nâm zimmîye karz tarîkiyle kendi mâlımdan üç yüz yetmiş bin akçe 
teslîm edip ba‘dehû meblağ-ı mezbûru kabz ve îsâle kendi kıbelimden merkūm 
Osman’ı tevkîl edip mezbûr dahi vekâleti hasebiyle merkūm Aron voyvoda ye-
dinden meblağ-ı mezbûrun elli altı bin beş yüz akçesin kabz edip lâkin bana ge-
tirip teslîm etmemeğin meblağ-ı mezbûru taleb eylediğimde yol harcına ve sâir 
levâzıma gitti deyip mâ-beynimizde nice nizâ‘ vâki‘ olmuş idi. Hâlâ muslihûn 
tavassut etmeğin on yedi bin akçeye sulh olup bedel-i sulh olan on yedi bin ak-
çeden beş bin akçesin mezbûr Osman yedinden kabz eyledim dedikde mukırr-ı 
mezbûrun ikrâr-ı meşrûhun sâlifü’z-zikr Osman vicâhen tasdîk ve şifâhen 
tahkīk edip vâki‘-i hâl bi’t-taleb ketb olundu.
Tahrîren fi’l-yevmi’s-sâlis min şehri Şa‘bâni’l-mu‘azzam sene isneteyn ve elf.
Şuhûdü’l-hâl: Abidin Çavuş b. Abdullah el-mübâşir, Haydar Çavuş b. Abdullah, 
Mehmed b. Abdullah er-râcil, Hasan b. Abdullah er-râcil, Mehmed Çelebi b. Ba-
laban er-râcil, Veli Bey b. Abdullah er-râcil, Mustafa b. Ferhad er-râcil.

79 [23b-2, Arapça] Ayşe ve Fâtıma bt. Mustafa’nın, muhallefâtına 
el konulan Mehmed b. Mustafa Çelebi’nin kardeşleri ve 
vârisleri olduğu
Tamâmı Dârü’s-saltanati’s-seniyye mahmiye-i Kostantıniyye mahallâtından 
Arabacı Bayezid mahallesi ahâlîsinden olan, udûlden Mehmed b. Abdurrahman 
el-mu‘allim, Hüseyin b. Ali en-na‘âl, el-Hâc Mustafa b. Hızır el-müezzin, Mus-
tafa Bey b. Ali el-cündî ve Kasım b. Abdullah nâm kimesneler meclis-i şer‘-i 









şerîfde hâzırûn olup, Atebe-i aliyyede vâki‘ râcilin tâifesi beytülmâlinin emîni 
olup, mahalle-i merkūmede sâkin iken bundan akdem Ka‘be-i mükerreme ve 
belde-i mu‘azzamada vefât eden Korucu diye ma‘rûf Mehmed b. Mustafa Çe-
lebi nâm râcilin muhallefâtına vâzı‘-ı yed olan kıdvetü’l-a‘yân Sefer Subaşı b. 
Abdülmennân mahzarında, yine mahalle-i merkūme sükkânından olan râfi‘a-i 
hâze’l-kitâb Ayşe ve Fâtıma ibnetey Mustafa Çelebi nâm hâtunlardan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müdde‘iyyeteyn-i mezkûreteyn, müteveffâ-i mezkûr Mehmed’in ana-baba bir 
kız kardeşleri ve ashâbü’l-ferâiz cihetinden vârisleridir. Zira müdde‘iyyeteyn-i 
mezkûreteynin babaları ve müteveffâ-i mersûmun babası Mustafa Çelebi’dir; 
anneleri Zeynî Hâtun bt. İbrahim Çelebi’dir; dedeleri Ahmed Subaşı’dır. Verâseti 
ikisine münhasırdır; ikisinden başka vârisi ve terekesine müstehak kimes-
ne ma‘lûmumuz değildir. Şehâdetleri ba‘de ri‘âyet-i şerâiti’l-kabûl inde’ş-şer‘ 
makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’r-râbi‘ min Şa‘bân sene 1002.
Şuhûdü’l-hâl: Hacı İbrahim b. Mehmed, Mehmed b. Abdullah el-cündî, Süley-
man b. Abdullah el-hayyât, Hamza Bey b. Murad el-cündî, Mustafa b. Ali el-
cündî, Mahmud b. Mustafa

80 [24a-1, Arapça] İbrahim Bey b. İskender’in, muhallefâtı zaptedilen 
Hümâ Hatun bt. İskender Bey’in kardeşi ve vârisi olduğu
Tamâmı Dârü’s-saltanati’s-seniyye mahmiye-i Kostantıniyye mahallâtından Ni-
şancı mahallesi ahâlîsinden olan udûlden Mahmud Bey b. Mustafa el-cündî, 
Mehmed b. Mustafa, Bâli Çavuş b. (…), (…) b. Abdullah nâm kimesneler, Dîvân-ı 
âlî -dâme fî himâyeti’llâhi el-müte‘âlî- hâzırûn olup, emâcid-i mükerremîn 
defterdârlar mahzarında, mahmiye-i merkūmede vâki‘ beytülmâlin emîni ve 
bundan akdem mahalle-i merkûmede fevt olan merhûme Hümâ Hâtun bt. İs-
kender Bey’in muhallefâtına vâzı‘-ı yed olan kıdvetü’l-a‘yân Mehmed Çelebi 
mahzarında, mahalle-i mezkûrede doğup elân Rumeli-i ma‘mûra kasabaların-
dan Miklakra? kasabasında sâkin olan râfi‘-i hâze’l-kitâb İbrahim Bey b. İsken-
der er-râcilden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöy-
le şehâdet ettiler ki, müdde‘î-i mezkûr İbrahim Bey, müteveffât-ı mezbûre Hümâ 
Hâtun’un ana-baba bir kardeşi ve usûbe-i nesebiyye cihetiyle vârisidir. Zira 
mezbûr İbrahim Bey’in ve merhûmenin babaları İskender Bey b. Abdullah’tır; 
anneleri Hanife Hâtun bt. Mustafa Bey’dir. Verâseti ona münhasırdır. Ondan 
başka vârisi ve terekesine müstehak kimesne ma‘lûmumuz değildir. Şehâdetleri 
ba‘de’t-ri‘âyet-i şerâiti’l-kabûl inde’ş-şer‘ makbûl ve mûteber olmağın mûcibince 
hükmedildi.
Cerâ zâlike ve hurrire fi’l-yevmi’l-hâmis min Şa‘bâni’l-mu‘azzam sene isneteyn 
ve elf.
Şuhûdü’l-hâl: Mahmud Bey b. Abdullah, Sinan b. Abdullah el-haffâf, Mahmud 
Bey çavuş-i bölük, İbrahim b. Mustafa

81 [24a-2, Arapça] Ebûbekir b. Mustafa’nın Ali Çavuş b. el-Hâc 
Abdülaziz’e kumaş bedelinden borcu olduğu
Vilâyet-i Anadolu-i ma‘mûrede vâki‘ Tarsus kasabası ahâlîsinden olan Ebûbekir 
b. Mustafa nâm kimesne meclis-i şer‘-i şerîf-i enverde hâzır olup, râfi‘ü’l-kitâb 
Ali Çavuş b. el-Hâc Abdülaziz mahzarında, üzerinde ve zimmetinde mikta-
rı beynlerinde ma‘lûm olan müşterâ-i makbûz çuka ve sahtiyân bahâsından 
mezkûr Ali Çavuş’un, zeyl-i kitâbda mezkûr târihden i‘tibâren doksan gün 
tamâmına müeccel üç yüz otuz fıddî kuruş ki bir kuruş yetmiş akçe-i Osmânî 
hesâbı üzredir, hakkı bulunduğunu ikrâr ve i‘tirâf etti. İşbu miktar zimmetinde 
lâzimü’l-edâ ve vâcibü’l-kazâ deyndir.
Cerâ zâlike ve hurrire fî 6 şehri Şa‘bân sene-i mezbûre
Şuhûdü’l-hâl: Hasan b. Abdullah, Ahmed b. Hüseyin, Ahmed b. Abdullah ve 
gayruhüm

82 [24a-3] Ferruhşad bt. Abdullah’ın, kızı Fâtıma bt. Abdullah’ın 
tasarrufunda olan evde hissesinin olmadığının tesbiti
Mahmiye-i Kostantıniyye mahallâtından Debbâğ Yunus mahallesinde sâkine 
Ferruhşad bt. Abdullah nâm hâtun meclis-i şer‘-i refî‘ü’l-erkâna mahalle-i 
mezbûrede sâkine işbu sâhibetü’l-kitâb Fâtıma bt. Abdullah nâm hâtunun zevci 
ve husûs-ı âti’z-zikre vekîl-i şer‘îsi olan Ferhad Bey b. Abdullah nâm kimesneyi 
ihzâr ve mahzarında takrîr-i da‘vâ edip bundan akdem seyyidim olup vefât eden 
merhûm Cafer Bey’in muhallefâtından mahalle-i mezbûrede vâki‘ lede’l-ahâlî 
ma‘lûmetü’l-hudûd bir menzil benden Fâtıma nâm sagīresiyle ümm-i veled-i 
uhrâsı Şâkire’den Mehmed nâm sagīrine irs-i şer‘le intikāl edip ba‘dehû kızım 
mezkûre Fâtıma vefât etmekle menzil-i mezbûrdan kendiye âide olan sülüs his-
seden sülüs-i şâyi‘i bana intikāl edip bâkīsini ammîleri oğlu olmak da‘vâ eden-
ler almış idi. Hâlâ zikr olunan menzili merkūme Fâtıma tasarruf edip, beni zikr 
olunan hissemi tasarrufdan men‘ eder suâl olunsun dedikde, gıbbe’s-suâl vekîl-i 
merkūm cevâb verip fi’l-vâki‘ sâbıkda mezkûre Ferruhşad’ın menzil-i mezkûrda 
kızı Fâtıma’ya intikāl eden sülüs hisseden sülüs hissesi var idi. Lâkin sonra sâir 
verese menzil-i mezkûrdan hisselerin bey‘ eylediklerinde merkūme Ferruhşad 
dahi zikr olunan hisse-i ma‘lûmesin rızâsıyla beş bin akçeye bey‘ edip semen-i 
mezkûru kabz eyleyip menzil-i mezbûrda kat‘an alâkası kalmamışdır dedikde, 
mezkûre Ferruhşad bey‘ini inkâr edip istişhâd olundukda udûl-ı Müslimînden 
Mevlânâ Mustafa b. Mehmed el-imâm ve Abdüllatîf b. Hüsam el-mü’ezzin ve 
Mahmud b. Hoca Pîrî ve el-Hâc Ali b. Yusuf ve İsa b. Veli nâm kimesneler li 
ecli’ş-şehâde hâzırûn olup fi’l-vâki‘ merkūme Ferruhşad menzil-i mezkûrdan 
kendiye kızından intikāl eden hisse-i şâyi‘a-i ma‘lûmesin rızâsıyla beş bin ak-
çeye bey‘ edip semen-i mezkûru bizim huzûrumuzda kabz eylemişdir. Biz bu 
husûsa şâhidleriz şehâdet dahi ederiz dediklerinde, mezbûrûnun şehâdetleri 
ba‘de’t-ta‘dîl hayyiz-i kabûlde vâkı‘a olup merkūme Ferruhşad da‘vâdan men‘ 
olundukda vâki‘-i hâl bi’t-taleb ketb olundu.
Tahrîren fi’l-yevmi’s-sâlis ve’l-ışrîn min Recebi’l-mübârek li sene isneteyn ve elf.
Şuhûdü’l-hâl: El-Hâc Ahmed b. Ahmed, Mustafa b. Derviş, Hüseyin b. Abdullah, 
Keyvan b. Abdullah.

83 [24b-1] Hüseyin Çavuş b. Nuh’un timarını Receb Çavuş 
b. Abdurrahman’a ferâğ edip çiftliğiyle değiştiği, sonra çiftliği 
iade ederek devrettiği timarın bedelini alacak kabul ettiği
Dergâh-ı âlî çavuşlarından fahrü’l-akrân Hüseyin Çavuş b. Nuh nâm kimesne 
meclis-i şer‘-i refî‘ü’l-erkâna hâzır olup işbu râfi‘ü’l-kitâb mefharü’l-emsâl Receb 
Çavuş b. Abdurrahman mahzarında takrîr-i kelâm edip bundan akdem Bolu san-
cağında Amasra nâhiyesinde Canik ve Ömerler nâm karye ve gayrıdan berât-ı 
hümâyûnla taht-ı tasarrufumda olan on beş bin akçelik timarımı mezbûr Re-
ceb Çavuş’a ferâğ edip mezbûr dahi bu mukābelede Silivri muzâfâtından Simid-
li nâm karyede vâki‘ olup Cebecibaşı Arpalığı dimekle ma‘rûf mülknâmesinde 
tafsîl olunduğu üzre çiftliğini cemî‘-i tevâbi‘ ve levâhıkıyla ve altmış re’s sığı-
rıyla bana teslîm edip ben dahi kabûl eylemiş idim. Hâlâ ikimiz dahi hüsn-i 
rızâmız ile ibdâl-ı mezbûrdan rücû‘ edip timar-ı mezbûru geri deyn kabûl edip 
çiftlik-i merkūmu cemî‘-i tevâbi‘ ve levâhıkıyla ve altmış re’s dava[rı] mezkûr 
Receb Çavuş’a teslîm edip mezbûr dahi çiftlik-i mezbûru rızâsıyla geri kabûl 
ve tesellüm eyledi dedikde, mukırr-ı mezbûrun vech-i meşrûh üzre olan cemî‘ 
kelimâtın mesfûr Receb Çavuş vicâhen tasdîk ve şifâhen tahkīk edip vâki‘-i hâl 
gıbbe’s-suâl ketb olundu.
Tahrîren fi’l-yevmi’s-sâbi‘ min Şa‘bâni’l-mu‘azzam sene isneteyn ve elf.
Şuhûdü’l-hâl: Kıdvetü’l-a‘yân Süleyman Ağa b. Abdülmennân re’îsü’l-kā’idîn, 
Nurullah Çavuş el-kā’idü’l-sultânî, Hasan Çavuş Hızır Paşavî, Nesimî Çavuş el-
kā’idü’s-sultânî, Ömer Çavuş re’îsü’l-muhzırîn sâbıkan, Mustafa Çavuş el-kā’id, 
Durak Bey el-cündî, Hasan b. Abdullah el-muhzır ve gayruhüm.









84 [24b-2, Arapça] İbrahim b. el-Hâc Ahmed’in, muhallefâtına el konulan 
el-Hâc Ahmed b. Nurullah’ın oğlu ve vârisi olduğu
Tamâmı vilâyet-i Anadolu-i ma‘mûre beldelerinden Sinop beldesi ahâlîsinden 
olan, udûlden Mevlâna Mehmed b. Şücâ‘ el-kādî, Mustafa b. Çırak Fakīh, el-Hâc 
Mahmud b. el-Hâc Osman ve İbrahim b. Abdullah er-râcil nâm kimesneler Dîvân-ı 
âlî’de -dâme fî himâyeti’llâhi’l-müte‘âlî- hâzırûn olup, emâcid-i mükerremîn 
defterdârlar huzûrunda, Dârü’s-saltanati’s-seniyye mahmiye-i Kostantıniyye’de 
vâki‘ Beytülmâl-i hâssın emîni olup belde-i merkūme ahâlîsinden bundan ak-
dem Ebâ Eyyûb-i Ensârî -aleyhi rahmetü rabbihi’l-bârî- kasabasına gider iken 
fevt olan merhûm el-Hâc Ahmed b. Nurullah’ın muhallefâtına vâzı‘-ı yed olan 
kıdvetü’l-a‘yân Mehmed Çelebi mahzarında, râfi‘-i hâze’l-kitâb İbrahim b. el-
Hâc Ahmed’den sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î 
şöyle şehâdet ettiler ki, müdde‘î-i mezbûr Ahmed, müteveffâ-i merkūm el-Hâc 
Ahmed’in sulbî oğlu ve usûbe-i nesebiyye cihetiyle vârisidir. Verâseti ona mün-
hasırdır. Ondan başka vârisi ve terekesine müstehak kimesne ma‘lûmumuz de-
ğildir. Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber ol-
mağın mûcibince hükmedildi.
Şuhûdü’l-hâl: Ali Çelebi b. Seferşâh, Abdülhalim b. Cafer, Mehmed b. Ramazan, 
Cafer b. Memi, Muslu b. Ahmed, Veli b. Mu[sa]

85 [24b-3] Rüstem Ağa b. Abdullah’ın, komşusu Şemsimah 
bt. Abdullah’ın evini Rıdvan bt. Abdullah’a satması üzerine şüf ‘a 
talep etmesi
Mahmiye-i Kostantıniyye mahallâtından Edirnekapısı kurbunda merhûm Ali 
Paşa mahallesinde sâkin işbu râfi‘ü’l-kitâb fahrü’l-akrân Rüstem Ağa b. Abdul-
lah ez-zevvâku’s-sultânî meclis-i şer‘-i refî‘ü’l-erkâna mahalle-i mezbûrede sâkine 
Şemsimâh bt. Abdullah ve Rıdvan bt. Abdullah nâm hâtunları ihzâr ve mahzar-
larında takrîr-i kelâm edip bundan akdem mezbûre Şemsimâh Hâtun mahalle-i 
merkūmede vâki‘ lede’l-ahâlî ma‘lûmetü’l-hudûd olup benim mülk menzilime 
muttasıl olan menzilini cemî‘-i tevâbi‘ ve levâhıkıyla mezbûre Rıdvan Hâtun’a 
otuz bin akçeye bey‘ edip ba‘dehû bey‘-i mezbûru ben işittiğim hînde sükût etme-
yip şuf ‘a taleb edip hâzır olanları işhâd etmişdim. Hâlâ mezkûre Şemsimâh Hâtun 
hîn-i bey‘de senin menziline muttasıl olan yerin bir zirâ‘ını bey‘ eylemiş idim 
deyû ıskāt-ı şuf ‘a için hilâf-ı vâki‘ te‘allül eder suâl olunsun dedikde, gıbbe’s-suâl 
merkūme Şemsimâh fi’l-vâki‘ hîn-i bey‘de zikr olunan menzilin müdde‘iyenin 
menziline muttasıl olan yerinden bir zirâ‘ını bey‘ eylemiş idim deyüp cemî‘-i tevâbi‘ 
ve levâhıkı bey‘ini inkâr edip istişhâd olundukda, hîn-i bey‘de hâzır olan udûl-ı 
Müslimînden Mustafa b. Sinan el-mü’ezzin ve Ahmed b. Abdullah el-a‘ser ve Ali 
b. Osman ve Ahmed b. Mustafa nâm kimesneler li ecli’ş-şehâde hâzırûn olup fi’l-
hakīka mezbûre Şemsimâh Hâtun menzil-i mezbûru sâlifü’z-zikr Rıdvan Hâtun’a 
bey‘ eylediği hînde [25a] zikr olunan zirâ‘ı alıkomayıp mahdûd-ı mezkûru cemî‘-i 
tevâbi‘ ve levâhıkıyla otuz bin akçeye bey‘ eylemişdir ve müdde‘î-i mezbûr istedi-
ği gibi şefî‘ini taleb ederin deyû menzil-i mezbûr önünde bizi işhâd etmişdir. Biz 
bu husûsa şâhidleriz şehâdet dahi ederiz dediklerinde, mezbûrûnun şehâdetleri 
ba‘de’t-ta‘dîl hayyiz-i kabûlde vâkı‘a olup mâ hüve’l-vâki‘ bi’t-taleb ketb olundu.
Tahrîren fi’l-yevmi’r-râbi‘ min Şa‘bân sene isneteyn ve elf.
Şuhûdü’l-hâl: Abdi Çavuş b. Ebubekir el-mübâşir, Abdi b. İbrahim, Rıdvan Bey b. 
Abdullah ez-za‘îm, Ahmed b. Abdullah el-imâm, Mustafa b. İbrahim el-mü’ezzin.

86 [25a-1, Arapça] Beytülmâl tarafından zaptedilen Sinan b. Abdullah’ın 
evinin müzayede ile Fâtıma Hatun bt. el-Hâc Veli’ye satıldığı
Mahrûse-i Galata kazâsı nâhiyelerinden İstinye nâhiyesinde vâki‘ Beydere kar-
yesinde bundan akdem fevt olan yirmi altıncı bölük yayalarından merhûm Si-
nan b. Abdullah nâm râcilin muhallefâtına vâzı‘-ı yed olan Atebe-i aliyye ve 
südde-i seniyyede vâki‘ râcilin tâifesi beytülmâlinin emîni kıdvetü’l-a‘yân Sefer 
Subaşı b. Abdülmennân meclis-i şer‘-i şerîfde hâzır olup, âtiyyü’z-zikr menzili 
hâmile-i hâze’l-kitâb Fâtıma Hâtun bt. el-Hâc Veli nâm hâtuna emânet-i mah-
kiyyesi hasebiyle bey‘-i bâtt-ı sahîh ile bey‘ ettiğini ikrâr ve i‘tirâf etti. Mezbûre 
Fâtıma Hâtun da kendi mâlıyla kendisi için, beytülmâl-i mezkûra müteveffâ-i 
merkūmdan intikāl eden, karye-i merkūmede vâki‘, fevkānî ve tahtânî birer 
beyti, selâmlığı, fırını, ahırı ve avluyu hâvî, bir taraftan Ahmed Çavuş b. Nasuh 
mülkü, diğer taraftan müşteriyye-i mersûme mülkü, öteki taraftan deniz ve di-
ğer taraftan da tarîk-i âm ile mahdûd menzili cümle tevâbi‘ ve kâffe-i merâsim 
ve mürâfıkı ile râyicü’l-vakt yedi bin beş yüz akçe semen-i mu‘ayyen-i makbûz 
ile iştirâ etti. Îcâb kabûl ve teslîm tesellümle akid tamâm oldu. İşbu mubâya‘a, 
menzil-i mezbûrun mirâren beyne’t-tâlibîn ve’r-râgıbîn müzâyede olunup 
semen-i mezbûrla müşterî üzerinde karâr eylemesinden sonra vâki‘ oldu. Vâki‘ 
ikrâr, müşteriyye-i mezkûre tarafından vicâhen ve şifâhen tasdîk edildi.
Cerâ zâlike ve hurrire fi’l-yevmi’t-tâsi‘ min Şa‘bân sene isneteyn ve elf.
Şuhûdü’l-hâl: Mehmed b. Bâli el-hatîb, Mehmed b. Yusuf el-müezzin, Mahmud 
b. Mehmed er-râcil, Mehmed b. Mehmed acemi oğlanı, Hızır b. Abdullah er-
râcil, Ali b. Abdullah er-râcil, Pervâne b. Abdullah korucu, Şaban b. Mehmed el-
cündî, İbrahim Çavuş b. Mustafa, Muharrem b. Abdullah, Beşir b. Musa üstâd-ı 
bahçe-i hâssa, Eynehan b. Abdullah üstâd-ı bahçe-i hâssa









87 [25a-2, Arapça] Kostantin v. Peraki’nin, buzhâne dükkânını Mehmed 
Çavuş b. Süleyman’a sattığı
Kostantin v. Peraki nâm zimmî meclis-i şer‘-i şerîf-i enverde hâzır olup âtiyyü’z-
zikr dükkânını sâhib-i hâze’l-kitâb mefharü’l-emâsil ve’l-akrân Mehmed Çavuş 
b. Süleyman’a bey‘-i bâtt-ı sahîh ile bey‘ ettiğini ikrâr ve i‘tirâf etti. Mezbûr Meh-
med Çavuş da kendi mâlıyla ve kendisi için, Kostantin nâm zimmînin iş bu 
akdin kendilerinden sudûruna kadar sâhibi ve mâliki olduğu, elinde ve taht-ı 
tasarrufunda bulundurduğu, mahmiye-i Kostantıniyye sûr kapılarından Fener 
kapısı hâricinde vâki‘, bir taraftan kale duvarı, diğer taraftan arâzi-i hâliye, öte-
ki taraftan Kosta v. Yani bahçesi ve diğer taraftan da tarîk-i âm ile mahdûd 
olan buzhâne dükkânını cümle tevâbi‘ ve levâhıkı ile râyicü’l-vakt otuz bin akçe 
semen-i mu‘ayyen-i makbûz ile iştirâ etti. Îcâb kabûl ve teslîm tesellümle akid 
tamâm oldu. Mukāta‘a-i arzı senevî otuz akçedir. Vâki‘ ikrâr, müşterî-i muşârun 
ileyh tarafından bi’l-muvâcehe tasdîk edildi. Sonra mahmiye-i merkūme 
mahallâtından Kumkapısı mahallesinde sâkin olan Dali v. Yorgi nâm zimmî 
mebî‘-i mezbûrun derkine îcâb ve kabûlü hâvî kefâletle kefîl oldu.
Cerâ fî 8 Şa‘bâni’l-mu‘azzam sene isneteyn ve elf.
Şuhûdü’l-hâl: Mefharü’l-ümerâ’i’l-kirâm Mehmed Bey b. Mustafa mirlivâ, 
fahrü’l-akrân Mehmed Çavuş b. Mustafa Ağa, Üsküfcü-zâde Mehmed b. İbra-
him, Mehmed Çavuş b. Behrâm Çavuş, Piyâle b. Abdullah, Kasım b. Ahmed, 
Fâik b. Abdullah, Nebi Çavuş b. Ahmed, Mustafa b. Ali el-imâm, Hasan b. Hü-
seyin el-müezzin, Mehmed b. Şaban, İlyas Bey zırhcı, Muslu Bey et-tâcir, Süley-
man Bey [b.] Abdullah, el-Hâc Mehmed el-bevvâb, Ferhad Bey [b.] Abdullah, 
Ahmed b. Hüseyin el-muhzır ve gayruhüm

88 [25a-3, Arapça] Kostantin v. Peraki’nin evini Mehmed Çavuş 
b. Süleyman’a sattığı
Kostantin v. Peraki nâm zimmî meclis-i şer‘-i şerîf-i şâmih-i erkânda hâzır 
olup âtiyyü’z-zikr menzilini râfi‘-i hâze’l-kitâb kıdvetü’l-emâsil ve’l-a‘yân Meh-
med Çavuş b. Süleyman’a bey‘-i bâtt-ı sahîh ile bey‘ ettiğini ikrâr ve i‘tirâf 
etti. Mezbûr Mehmed Çavuş da kendi mâlıyla ve kendisi için, Kostantin nâm 
zimmînin iş bu akdin kendilerinden sudûruna kadar sâhibi ve mâliki oldu-
ğu, elinde ve taht-ı tasarrufunda bulundurduğu, Dârü’s-saltanat-i seniyye 
mahmiye-i Kostantıniyye mahallâtından Cafer Subaşı mahallesinde kâin, iç 
ve dış avlulu, dış avlusu ocağı, altında ahır bulunan odayı, önünde biribiri-
ne nâzır ocaklı iki beyt bulunan odayı, kileri, iki fırını, su kuyusunu, akan bir 
pınarı, bahçeyi, helâyı hâvî, iç avlusu ocaklı iki büyük beyti, ocaklı iki küçük 
beyti, üzerinde köşk bulunan büyük selâmlığı, hamamı, bahçeyi ve helâyı hâvî 
olan, bir taraftan Mehmed Çelebi b. Şaban mülkü, diğer taraftan Nisâ Hâtun 
mülkü, öteki taraftan Hızır b. Abdullah vakfı ve Muhtesib Oğlan Hasan mül-
kü, diğer taraftan da tarîk-i âm ile mahdûd bulunan cemî‘-i menzili cümle 
tevâbi‘ ve levâhıkı ve kâffe-i merâsim ve mürâfıkı ile râyicü’l-vakt yüz elli bin 
akçe -ki yarısı yetmiş beş bin akçe yapar, te’kîden li’l-asl- semen-i mu‘ayyen-i 
makbûzla iştirâ etti. Îcâb kabûl ve teslîm tesellümle akid tamâm oldu. Vâki‘ 
ikrâr, müşterî-i muşârun ileyh Mehmed Çavuş tarafından bi’l-muvâcehe tasdîk 
edildi. Sonra mahmiye-i merkūme mahallâtından Kumkapısı mahallesinde 
sâkin olan Dali v. Yorgi nâm zimmî mebî‘-i mezbûrun derkine îcâb ve kabûlü 
hâvî kefâletle kefîl oldu.
Cerâ fi’t-târihi’l-mezbûr.
Şuhûdü’l-hâl: Es-Sâbikūn

89 [25b-1, Arapça] Ümmi Hatun bt. Şücâ‘ın evini Hâkime 
bt. Behrâm Bey’e sattığı
Mahmiye-i Kostantıniyye’de vâki‘ Kırk Çeşme kurbundaki Fîrûz Ağa mahal-
lesinde sâkine olan Ümmî Hâtun bt. Şücâ‘ nâm hâtun meclis-i şerî‘at-i şerîfe-i 
garrâda hâzıra olup, âtiyyü’z-zikr menzilini râfi‘a-i hâze’l-kitâb Hâkime bt. 
Behrâm Bey nâm hâtuna bey‘-i bâtt-ı sahîh ile bey‘ ettiğini ikrâr ve i‘tirâf etti. 
Mezbûre Hâkime Hâtun da kendi mâlıyla, kendisi için, mezbûre Ümmî Hâtun’un 
işbu akdin kendilerinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu, mahalle-i merkūmede vâki‘ olup, fevkānî 
iki beyti, altında tahtânî beyt bulunan selâmlığı, mutfağı, kileri, selâmlığı, müş-
terek kullanılan su kuyusunu, fırını, ahırı, odunluğu, helâyı, bahçeyi ve avlu-
yu hâvî, bir taraftan Ahmed Halîfe b. Mustafa el-imâm mülkü, diğer taraftan 
merhûm Fîrûz Ağa vakfı, öteki taraftan su kemeri ve diğer taraftan da tarîk-ı 
hâs ile mahdûd bulunan cemî‘-i menzili cümle tevâbi‘ ve levâhıkı ve kâffe-i 
mürâfık ve tarâ’ıkı ile râyicü’l-vakt otuz bin akçe-i Osmânî semen-i mu‘ayyen-i 
makbûz ile iştirâ etti. Îcâb kabûl ve teslîm tesellümle akd-i bey‘ tamâm oldu. 
Müşteriyye-i mezbûre kıbelinden tasdîke vekâleti Halil b. Musa ve Mehmed 
b. Kasım’ın şehâdetleri ile sâbit olan mezbûrenin oğlu Mustafa b. Ahmed vâki‘ 
ikrârı vicâhen ve şifâhen tasdîk etti.
Cerâ zâlike fî 9 min şehri Şa‘bâni’l-mu‘azzam sene-i mezbûre.
Şuhûdü’l-hâl: Ahmed b. Mustafa el-İmâm, Mahmud b. Abdullah, Mevlâna el-
Hâc Veli b. Mehmed el-kādî, Mahmud Çavuş, Hızır Beşe b. Mehmed el-müezzin, 
Mevlâna Hasan [b.] Resûl el-kādî ve gayruhüm









90 [25b-2, Arapça] Hâkime bt. Behrâm Bey’in evini Mustafa b. Mehmed 
ve Rânâ  bt. Abdullah’a sattığı
Annesi Hâkime bt. Behrâm Bey kıbelinden husûs-i âtiyyü’z-zikre vekâleti Ha-
lil b. Musa ve Mehmed b. Kasım’ın şehâdetleri ile sâbit olan Mustafa b. Ah-
med nâm kimesne meclis-i şer‘-i şerîf-i şâmih-i erkânda hâzır olup, müvekkile-i 
mezbûresinin âtiyyü’z-zikr menzilini Mustafa b. Mehmed er-râcil ve Rânâ  bt. 
Abdullah’a bey‘ ettiğini bil-vekâle ikrâr ve i‘tirâf etti. Müşteriyân-ı mezbûrân da 
istiğlâl maksadıyla, mezbûre Hâkime’nin işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu, 
mahmiye-i Kostantıniyye mahallâtından Fîrûz Ağa mahallesinde vâki‘, bir ta-
raftan Ahmed Halîfe b. Mustafa el-İmâm mülkü, diğer taraftan merhûm Fîrûz 
Ağa vakfı, öteki taraftan su kemeri ve diğer taraftan da tarîk-ı hâs ile mahdûd 
bulunan cemî‘-i menzili cümle tevâbi‘ ve levâhıkı ile râyicü’l-vakt otuz beş bin 
akçe-i Osmânî semen-i mu‘ayyen-i makbûz ile iştirâ etti. Bâyi‘a-i mezbûrenin, 
menzili icâreye almak istemesi üzerine, müşteriyân-ı merkūmân, ba‘de’t-tahliye 
ve’t-tekābuz zeylde mezkûr târihden bir sene tamâmına beş bin iki yüz elli akçe 
ücret-i kirâ ile icâreye verdi. Vâki‘ ikrâr, mezkûr Mustafa kıbelinden asâleten, 
zevcesi Rânâ  bt. Abdullah kıbelinden tasdîke vekâleti bi mâ hüve tarîku’s-
sübût şer‘an sâbit olan Mevlâna el-Hâc Veli b. Mehmed el-kādî kıbelinden bi’l-
muvâcehe ve bi’l-vekâle tasdîk edildi. Sonra Halil b. Musa, Ahmed b. Mustafa 
el-İmâm ve Mehmed b. Kasım nâm kimesneler, menzil-i mezbûrun derkine ve 
ücret-i merkūmeye îcâb ve kabûlü hâvî kefâletle kefîl oldular.
Cerâ zâlike fî 10 min Şa‘bâni’l-mu‘azzam sene-i mezbûre.
Şuhûdü’l-hâl: Es-Sâbikūn
Zikr olunan otuz beş bin akçenin yirmi bin akçesi Rânâ  Hâtun’un ve on beş bin 
akçesi Mustafa’nındır. İmkān olmamağın hüccetde tasrîh olunmadı. Sonra nizâ‘ 
olunmaya.

91 [25b-3, Arapça] Hâkimin Hasan Çelebi b. Rıdvan Ağa adlı küçüğe 
Süleyman Çavuş b. Yahya Çavuş’u vasî atadığı
Hâkim, râfi‘-i hâzihi’s-sahîfe-i sahîha mefharü’l-emâsil ve’l-akrân Süleyman Çavuş b. 
Yahya Çavuş’u, Dârü’s-saltanati’s-seniyye mahmiye-i Kostantıniyye mahallâtından 
Hüseyin Ağa mahallesinde bundan akdem vefât eden merhûm-i mebrûr ed-dâric 
ilâ medârici rahmeti rabbihi’l-gafûr Rıdvan Ağa b. Abdüş şekûr’un Hasan Çelebi 
nâm mahdûm-i sagīrine, ebeveyninden kendisine irs-i şer‘le intikāl eden emvâlin 
tahsîline, da‘vâ ve isbâta vasiyy-i hasbî nasb ve ta‘yîn etti. Mezbûr Süleyman Çavuş 
da vesâyet-i merkūmeyi kabûl edip hizmet-i lâzimesini edâyı ta‘ahhüd etti.
Cerâ zâlike ve hurrire fî 15 min Şa‘bân sene 1002.
Şuhûdü’l-hâl: Mustafa Bey b. Abdullah el-bevvâb, Yusuf Bey b. Musa el-bevvâb, 
Mehmed Çelebi b. Musa el-müste‘id, el-Hâc Veli (…)

92 [26a-1, Arapça] Yusuf b. Abdullah’ın Gürcü asıllı kölesini âzat ettiği
Mahmiye-i Kostantıniyye mahallâtından Sekbânbaşı mahallesinde sâkin olan 
Yusuf b. Abdullah er-râcil meclis-i şer‘-i şerîfde hâzır olup rıkkını mu‘terif olan 
Gürciyyü’l-asl, açık kaşlı, yüzünde çiçek bozuğu bulunan, şaşı gözlü, alnında 
ve başının sağ yanında eser-i cerh olan hâmil-i hâze’l-kitâb Rıdvan b. Abdul-
lah nâm abd-i memlûkini hasbeten lillâhi’l-azîm ve taleben li-merdâti rabbihi’r-
rahîm âzat ve tahrîr ettiğini ikrâr ve i‘tirâf etti. Abd-i mezbûr bu sûretle sâir 
ahrâr-ı asliyyîn-i mükellefîn gibi hür oldu.
Cerâ zâlike ve hurrire fi’l-yevmi’s-sâbi‘ min Şa‘bâni’l-mu‘azzam sene isneteyn 
ve elf.
Şuhûdü’l-hâl: Ali Beşe b. Abdullah er-râcil, Yusuf b. Abdullah er-râcil, Ahmed 
b. Kasım, Mahmud b. Abdullah bölükbaşı, Keyvan b. Abdullah, Mahmud b. Ab-
dullah cebeci

93 [26a-2] Abdülmuhyi Efendi’nin ölmeden önce ulemadan Ahmed 
Çelebi’ye teslim ettiği eşyaları vârislerin talebi
Bundan akdem nişâncı iken vefât eden merhûm Abdülmuhyî Efendi’nin sulbî 
kebîr oğlu Abdülcelîl ve zevce-i menkûhası Sultan bt. Sinan ve menkûha-i uhrâsı 
Kābile bt. Abdullah ve sulbî oğlu Abdülalîm nâm müteveffânın vâlidesi Mihri-
ban bt. Pervâne ve sulbî oğlu Abdülkerim nâm müteveffânın vâlidesi Sabiha bt. 
Abdullah nâm hâtunlar meclis-i şer‘de, fahrü’l-ulemâ Ahmed Çelebi b. Seyful-
lah mahzarında takrîr-i kelâm edip bundan esbak mûrisimiz mezbûr Muhyî 
Efendi ölmezden dört gün mukaddem iki kıt‘a şîb ile ve iki yüzlü bir kıt‘a be-
yaz dîbâ ve iki yüzlü bir kıt‘a dîbâ-i âl ve bir kıt‘a yeşil dîbâ ve bir kıt‘a gülgünî 
dîbâ ve bir kıt‘a mâî dîbâ ve yedi kıt‘a atlas ve bir murassa‘ şâne dişi ve bir mu-
rassa‘ sîm hokka içinde bir zehgîr ve bir çift yakut ile murassa‘ sîm şikāk ve 
bir murassa‘ sîm bâzûbend ve beş kıt‘a telli hâre ve dört kıt‘a Hindî kutnî, bu 
zikr olunan esbâbı dört boğça içine koyup nişâncı kîsesi ile sâlifü’z-zikr Ahmed 
Efendi’ye bilâhare teslîm ediver deyû teslîm edip mezbûr dahi alıp kabz edip 
lâkin teslîm etmeyip kendide kalmışdır. Hâlâ emti‘a-i mezbûre ihzâr olunup 
hakkımız teslîm olunmak taleb ederiz dediklerinde, gıbbe’s-suâl ve akībe’l-inkâr 
mezbûrlardan beyyine taleb olundukda ikāmet-i beyyineden âcizler olup yemîn 
teklîf eylediklerinde, mezbûr Ahmed Efendi dahi vech-i meşrûh üzre esbâb-ı 
mezkûru lâ-küllen ve lâ-ba‘zen alıp kabz eylemediğine yemîn billâh eyleyip bu 
hurûf bi’t-taleb ketb olundu.
Tahrîren fî evâsıtı Şa‘bân sene-i mezbûre.
Şuhûdü’l-hâl: Hüsrev Çavuş b. Abdullah, Mehmed b. Abdullah, Veli b. Gülâbî, 
İbrahim b. Hüseyin ve gayruhüm.

94 [26a-3, Arapça] Merhum Abdülmuhyi Efendi’nin Ayasofya yakınında 
bulunan evini sağlığında büyük kızı Emine’ye bağışladığı
Udûlden Mevlâna Mehmed Çelebi b. İskender el-kādî ve İbrahim Çelebi b. Mus-
tafa nâm kimesneler Dîvân-ı âlî’de vüzerâ-i kirâm ve hulefâ-i izâm huzûrunda, 
merhûm-i mebrûr ed-dâric ilâ medârici rahmeti rabbihi’l-gafûr Abdülmuhyî 
Efendi el-muvakki‘ el-menşûrun Abdülhamid, Fâtıma , Rahime ve Muhterem 
nâm evlâdı sıgārına vasiyy-i muhtâr olan sâhibü’l-izzi ve’l-iclâl sâhibü ezyâli’l-
kadri ve’l-ikbâl zi’r-ra’yi el-münîr vezîr-i ekrem ve müşîr-i efham menât-ı 
mekālîdi’l-umûr Hazreti İbrahim Paşa b. Abdüşşekûr mahzarında ve merhûm-i 
mezbûrun kebîr oğulları Abdullah Bey ve Abdülhalil Bey mahzarında ve 
merhûmun Sultan bt. Sinan ve Kābile bt. Abdullah nâm iki zevcesi mahzarın-
da, sâhibe-i hâzihi’s-sahîfe-i sahîha ve muvâfıka alâ menheci’ş-şerî‘ati’ş-şer‘iyye 
mefharü’l-muhadderât iklîletü’l-muhassenât Emine bt. merhûm-i mezkûr kı-
belinden husûs-i âtiyyü’l-beyâna vekâleti bi mâ hüve tarîku’s-sübût şer‘an sâbit 
olan fahrü’l-kuzât Mevlâna Seyfullah b. Mehmed’den vekâleten sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, merhûm-i 
mezkûr hâl-i hayâtı ve kemâl-i sıhhat ve nefâz-i tasarrufât ve teberru‘âtında 
bizim yanımızda kebîre kızı müvekkile-i mezbûreye sâhibi ve mâliki olduğu, 
mahmiye-i Kostantıniyye’de vâki‘ Ayasofya-i kebîr Câmi‘i kurbunda kâin bu-
lunan fevkānî ve tahtânî müte‘addid beyti ve avluyu hâvî, bir taraftan vâhib-i 
mezkûr mülkü, diğer taraftan Medîne-i münevvere vakfı, bir cânibden merhûm 
Hayreddin Bey mescidi ve diğer taraftan da tarîk-i âm ile mahdûd cemî‘-i men-
zili cümle tevâbi‘ ve levâhıkı ve kâffe-i merâsim ve mürâfıkı ile hibe-i şer‘î ile 
hibe etmiş mezbûre de tesellüm etmiş idi. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl ve mûteber olmağın mûcibince hükmedildi.
Cerâ fî evâili Şa‘bâni’l-mu‘azzam sene-i mezbûre.
Şuhûdü’l-hâl: Hüseyin Efendi el-müderris bi medreseti Rüstem Paşa, Alâaddin 
el-kādî, Mustafa Çelebi el-kādî, Abdülkerim b. Abdüttâhir el-kādî, Sinan b. Der-
viş el-kādî, Ali Çelebi b. Sinan el-kādî, Mehmed Çelebi el-müderris, Abdülkerim 
el-müderris, Ahmed Dede [b.] Mustafa, Derviş Sinan Gāzi, İbrahim [b.] Şücâ‘, 
Mustafa b. Hüseyin? el-mülâzım ve gayruhüm









95 [26b-1] Hüsam Bey b. Abdullah’ın ağnam resmi tahsilinden Hamza 
b. Hüseyin’de alacağının olduğu iddiası
Oldur ki, bundan akdem sene ihdâ ve elf târihinde Zağra’nın resm-i ağnâmını 
cem‘a me’mûr olan Hüsam Bey b. Abdullah nâm kimesne meclis-i şer‘a 
mahmiye-i Kostantıniyye mahallâtından Kürkçübaşı mahallesinde sâkin Ham-
za b. Hüseyin nâm kimesneyi ihzâr ve mahzarında takrîr-i kelâm edip târih-i 
mezkûrdan resm-i ağnâmını cem‘a me’mûr olduğum diyârda Çeriyân kulu di-
mekle ma‘rûf tâifenin resm-i ağnâmını cem‘ etmeği mezbûr Hamza’ya tefvîz et-
mem ile mezkûr Hamza zikr olunan kullardan ziyâde resm-i ağnâm cem‘ eyle-
miş iken bana yirmi altı bin akçesin teslîm edip bâkīsin teslîm etmemişdir, hâlâ 
taleb ederim dedikde, gıbbe’s-suâl mezbûr Hamza yirmi altı binden ziyâdesin 
inkâr edip mezkûr Hüsam Bey ziyâde-i mezkûreyi ta‘yîne ve ikāmet-i beyyine-
ye kādir olmayıp vâki‘-i hâl ketb olundu.
Fî 10 Şa‘bân sene 1002.
Şuhûdü’l-hâl: El-Hâc Receb [b.] İbrahim el-imâm, el-Hâc Süleyman [b.] Halil 
el-mü’ezzin, Ali b. Abdullah es-silâhî, Mehmed b. Yusuf el-mü’ezzin, İbrahim b. 
Resûl el-imâm ve gayruhüm.

96 [26b-2] Hüsam Bey’in, Musli Çavuş’un malından olup Hamza 
Bey’den emanet olarak aldığı parayı teslim etmesi
Oldur ki, Mahmiye-i Kostantıniyye’de Kürkçübaşı mahallesinde sâkin Hamza 
Bey b. Hüseyin nâm kimesne meclis-i şer‘a Dergâh-ı âlî alemdârlarından Hü-
sam Bey b. Abdullah nâm kimesneyi ihzâr ve mahzarında takrîr-i kelâm edip 
bundan akdem Dergâh-ı âlî çavuşlarından Karanohudzâde dimekle ma‘rûf 
Musli Çavuş’un mâlından emriyle merkūm Hüsam Bey’e emânet tarîkiyle otuz 
bin akçe teslîm eylemişdim, hâlâ suâl olunmasın taleb ederim dedikde, gıbbe[‘s-
suâl] merkūm Hüsam Bey i‘tirâf edip fi’l-vâki‘ sâbıkan sâlifü’z-zikr Musli 
Çavuş’un mâlından emânet tarîkiyle merkūm Hamza yedinden otuz bin akçe 
kabz eylemişdim, lâkin meblağ-ı merkūmu bi’t-tamâm geri sâhib-i mâl olan 
mezkûr Musli Çavuş’a teslîm eyleyip, bende meblağ-ı mezbûrdan bir akçe bâkī 
kalmamışdır dedikde vâki‘-i hâl bi’t-taleb ketb olundu.
Fi’t-târihi’l-mezbûr.
Şuhûdü’l-hâl: Es-Sâbikūn.









97 [26b-3] Pîr Ahmed b. Abdullah’ın Mustafa b. Mehmed’de alacağı 
olduğu iddiasını ispatlayamadığı
Kasaba-i Ebî Eyyûb Ensârî sâkinlerinden Pîr Ahmed b. Abdullah nâm kimesne 
meclis-i şer‘a medîne-i Yenişehir ahâlîsinden Mevlânâ Mustafa b. Mehmed nâm 
mülâzımı ihzâr ve mahzarında takrîr-i kelâm edip mezbûr Mustafa zimmetin-
de bin akçe cihet-i karzdan ve iki yüz akçe çuka bahâsından cem‘an bin iki yüz 
akçe hakkım vardır taleb ederin dedikde, gıbbe’s-suâl mezbûr Mustafa cevâb ve-
rip fi’l-vâki‘ benim zimmetimde mezbûr Pîr Ahmed’in bende bin iki yüz akçe 
hakkı var idi. Lâkin meblağ-ı merkūmu emriyle Sadi nâm danişmende teslîm 
eyledim dedikde, merkūm Pîr Ahmed teslîm emrini i‘tirâf edip lâkin mezkûr 
Mustafa’nın meblağ-ı merkūmu mezbûr Sadi’ye teslîmi inkâr edip istişhâd olun-
dukda, sâlifü’z-zikr Mustafa ikāmet-i beyyineden âcizin, lâkin meblağ-ı mezbûr 
benden teslîm olunmadığına yemîn eylesin dedikde, merkūm Pîr Ahmed[‘e] 
yemîn teklîf olunup yemînden nükûl etdikde vâki‘-i hâl mezkûr Mustafa tale-
biyle kayd olundu.
Fi’t-târihi’l-mezbûr.
Şuhûdü’l-hâl: Es-Sâbikūn.

98 [26b-4, Arapça] Vakfiye-i Genc-âsâ Hatun, beş oda ve altı dükkân
Hamdele ve salvele. Ammâ ba‘d, işbu mazmûnunda vakıf ikrârından bahse-
den sahîh ve şer‘î bir hüccet, sarîh ve mer‘î bir vesîkadır. Dârü’s-saltanati’l-
aliyye mahmiye-i Kostantıniyye mahallâtından Hoş-kadem mahallesin-
de sâkine olan mefharü’l-muhadderât zahrü’l-muvakkirât sâhibe-i hâze’-
sakki’ş-şer‘î râgıbetü’l-hayrât râtibetü’l-meberrât Genc-âsâ bt. Abdülmennân 

–eskeneha’llahü bi fazlihî fî gurafi’l-cennât- kıbelinden âtiyyü’z-zikr va-
kıf ikrâra ve rücû‘ da‘vâsına vekâleti Handan Bey b. Abdullah ve Mehmed b. 
Yusuf ’un şehâdetleri ile sâbit olan mefharü’l-emâsil ve’l-akrân el-Hâc Pervâne 
b. Abdülmennân meclis-i şer‘-i şerîf-i şâmih-i bünyân ve mahfil-i dîn-i münîf-i 
râsih-i erkânda hâzır olup müvekkile-i mezbûresinin işbu ikrârın kendisin-
den sudûruna kadar sâhibi ve mâliki olduğu, mahalle-i merkûmede vâki‘, al-
tında altı dükkân bulunan, birbirine bitişik fevkānî beş odayı, ahırı, su kuyusu-
nu, abdesthâneyi, helâyı ve müşterek kapılı avluyu hâvî, bir taraftan merhûm 
Ahmed Bey b. Mustafa Paşa vakfı, diğer taraftan Mustafa Bey b. Abdullah el-
hayyât mülkü, öteki taraftan vâkıfe-i mersûme mülkü, diğer taraftan da tarîk-i 
âm ile mahdûd cemî‘-i ebniyesini cümle tevâbi‘ ve levâhıkı ve kâffe-i merâsim 
ve mürâfıkı ile, niyet-i kâfiye ve azîmet-i vâfiye ile silk-i mülk-i sahîhinden ifrâz 
ve temyîz ile habsedip vakfettiğini vekâlet-i mahkiyyesi hasebiyle ikrâr ve i‘tirâf 
etti. Vâkıfe-i mezbûre sonra hucurât-ı mesfûrenin ve dekâkîn-i mezkûrenin 
icâre-i sahîha-i mu‘tâde üzre icâreye verilmesini şart etti. Allah’ın fazlı ve atâsı 
ile icâre-i vakıfdan ve nemâsından rızık olarak verdiğinin tamâmını istediği şe-
kilde tasarruf etmesi üzre müddet-i hayâtınca kendisine şart etti. Ölüm şerbe-
tini içip vefât ettiğinde ücret-i merkūmeden yevmî üç akçenin vakfa mütevellî 
olacak kimesneye verilmesini şart etti. Tevliyeyi müddet-i hayâtınca Süleyman 
Bey b. Abdullah’a, sonra kızı Belkıs Hanım’ın vakfına mütevellî olan kimesneye 
şart etti. Ücret-i merkūmeden yevmî iki akçenin vakfa nâzır olacak kimesneye 
verilmesini şart etti. Nezâreti de müddet-i hayâtınca Ferruh Çavuş b. Abdul-
lah nâm zevcine, sonra el-Hâc Pervâne b. Abdullah’a, sonra Eski Bezzâzistân 
kethüdâsı diye ma‘rûf kimesneye şart etti. Yevmî bir akçenin vakıf câbîsine ve-
rilmesini şart etti. Câbîliği müddet-i hayâtınca Handan b. Abdullah’a, sonra kı-
zının vakf-ı merkūmunda câbî olacak kimesneye şart etti. Yevmî bir akçenin 
inde’l-ihtiyâc ebniyenin tamir ve termîmi için sarf edilmesini şart etti. Ücret-i 
merkūmenin kalanının, mahmiye-i Kostantıniyye sûr kapılarından Edirnekapı 
hâricinde vâki‘ olan merkūme kızının türbesinde hamele-i Kur’ân ve Furkānın 
sabâh namazından sonra toplanıp her birinin bir cüz’ okuyup sevâbını vâkıfe-i 
merkūmenin rûhuna hediye etmeleri kaydıyla kārîlerden her birine yevmî bir 
buçuk akçe verilmesini şart etti. Mürûr-i eyyâm ile bu şurûta ri‘âyet müm-
kün olmazsa vakfın gelirinin fukarâ-i müslimîn ve müslimâta sarf edilme-
sini şart etti. Vâkıfe-i mezbûre sonra cemî‘-i ebniye-i merkūme ve hucurât-ı 
mersûmeyi mütevellî-i mezkûra teslîm etti. O dahi tesellüm ve kabz edip sâir 
mütevellîler evkāfta tasarruf ettikleri gibi tasarruf eyledi. Hâl bu minvâl üzre 
iken vekîl-i mezbûr ebniye-i merkūme ve hucurât-ı mersûmenin vakfiyetinden 
Hz. İmâm-ı A‘zam katında vakf-ı akārda lüzûm yokdur diye rücû‘ edip mü-
vekkilesinin mülkiyyetine istirdâdını taleb etti. Mütevellî-i mezbûr imâmeyn-i 
hümâmeyn kavline istinâden redden imtinâ‘ etti. Münâza‘a ve muhâsama edip 
hâkim huzûrunda murâfa‘a olunduklarında hâkim-i mûmâ ileyh vakfın sıh-
hat ve lüzûmuna cevâz veren eimme-i eslâfın re’ylerine ri‘âyeten vakfın sıhha-
tine ve lüzûmuna hükmetti. Vakıf bu sûretle hiç kimesne tarafında tebdîli ve 
tağyîri câ’iz olmayacak şekilde lâzım, müebbed ve müseccel bir vakıf hâline 
geldi. “Fe-men beddelehû ba‘de mâ sem‘ihî   fe-innemâ ismuhû ale’l-lezîne 
yübeddilûnehû innallâhe semî‘un alîm ve ecrü’l-vâkıf el-merkūm ale’llâh el-
hayy el-kerîm.”
Cerâ zâlike ve hurrire fî evâili Şa‘bâni’l-mu‘azzam sene isneteyn ve elf.
Şuhûdü’l-hâl: Rıdvan Hâce b. Abdullah el-İmâm, Siyami b. İlyas el-müezzin, 
Hacı Keyvan b. Abdullah, Üstâd Receb b. Durmuş









99 [27a-1, Arapça] Kız kadı diye meşhur Mehmed b. Hamid’in, 
el-Hâc Mahmud b. Musa’ya küfrettiği
Udûlden Ahmed b. Asiyab? ve Pîrî b. Ali nâm kimesneler meclisi-i şer‘-i şerîfde 
hâzırân olup Kız kadı diye meşhûr Mehmed b. Hamid nâm hasm-ı münkir mah-
zarında, râfi‘-i hâze’l-kitâb el-Hâc Mahmud b. Musa nâm kimesneden sâdır olan 
da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, mezbûr 
Mehmed bizim yanımızda ve katımızda müdde‘î-i mezbûr Mahmud’un ağzına 
ve zevcesine cimâ‘ ve deyyûsluk lafızlarıyla küfür ve şetm etti. Şehâdetleri ba‘de 
ri‘âyet-i şerâiti’l-kabûl inde’ş-şer‘ makbûl ve mûteber oldu.
Cerâ zâlike ve hurrire fî evâsıtı Şa‘bân sene 1002.
Şuhûdü’l-hâl: Yunus b. Veli el-müste‘id, Siyami b. Veli el-müste‘id, Hamza b. Fah-
reddin el-müste‘id, Yunus b. Fazlullah el-müste‘id, Hacı Abdülganî b. Bünyad, 
Nasuh b. Ali, Hacı Sâlih b. Sinan, Hacı Müstecâb b. Ali, Hacı Şaban b. Ali

100 [27a-2] Mehmed b. Hamid adlı sipahinin adamlarıyla 
Hacı Mahmud b. Musa’nın evini basarak eşyalarını 
gasbettiğinin anlaşıldığı
Vilâyet-i Anadolu muzâfâtından Yakubbey derbendi kazâsına tâbi‘ Alınca nâm 
karye ahâlîsinden işbu râfi‘ü’l-kitâb Hacı Mahmud b. Musa nâm cebeci meclis-i 
şer‘-i refî‘ü’l-erkâna Kızkadı dimekle ma‘rûf Mehmed b. Hamid nâm kimesne-
yi ihzâr ve mahzarında takrîr-i da‘vâ edip bundan akdem ben sefer-i sultânîde 
iken mezbûr Mehmed sipâhi oğlanı nâmına bayrakla yanında yirmi neferden 
ziyâde yaraklı levend ile bî-vechin evim basıp ve kapımı paralayıp evim için-
de dört aded mülk velençem ve iki aded mülk Yanbolu kebem ve iki gömle-
ğim gasb edip zulüm etmişdir, hâlâ taleb ederin suâl olunsun dedikde, gıbbe’s-
suâl ve akībe’l-inkâr ve’l-istişhâd udûl-ı Müslimînden Musa b. el-Hâc Pîrî ve 
Ali Reis b. el-Hâc Mehmed nâm kimesneler mahfil-i kazâda edâ-i şehâdet-i 
şer‘iyye edip fi’l-vâki‘ sâlifü’z-zikr Mehmed minvâl-i meşrûh üzre müdde‘î-i 
mezkûr el-Hâc Mahmud’un evin basıp kapısın paralayıp evi içinde dört aded 
mülk velençesin ve iki aded mülk Yanbolu kebesin ve iki gömleğini gasb edip 
zulüm eylemişdir. Biz bu husûsa şâhidleriz şehâdet dahi ederiz dediklerinde 
mezbûrânın şehâdetleri ba‘de’t-ta‘dîl hayyiz-i kabûlde vâkı‘a olup mâ vaka‘a 
bi’t-taleb ketb olundu.
Tahrîren fî evâsıtı Şa‘bân sene 1002.
Şuhûdü’l-hâl: Es-Sâbikūn.









101 [27b-1, Arapça] Ali Çelebi b. merhum Mevlânâ Tâceddin’in 
kendi yaptırdığı mescid ve mektebin masrafları için ev ve 
dükkânlarını vakfettiği
Zi’l-kadri’r-refî‘ ve’l-câhi’l-menî‘ Efendi Hazretlerinin …? zamân-ı şerîflerinde 
vâki‘ olmuşdur. Hamdele ve salvele.
[Tasdîk 1] el-Hamdü lillâhi muhikku’l-hak ve aleyhim es-savâb. İşbu mecelle-i 
celîle-i dîniyyede mezkûr te’sîs-i asl-ı vakf, tertîb-i şurût ve tebyîn-i vücûh-i 
mesârif husûslarının tamâmı indimde ve huzûrumda vâki‘ ve cârî olmuş-
dur. Vakfın usûl ve furû‘ cihetiyle sıhhatine ve lüzûmuna, kazâen câriyen âlâ 
kavânîni’ş-şer‘î vâkıfen alâ mevâkıfi’l-cârî fîmâ beyne’l-eimmeti’l-eşrâf, hükmet-
tim. Ben vilâyet-i Anadolu-i ma‘mûrede vâki‘ asâkir-i mansûrenin kadısı abd-i 
fakīr ilâ fazli rabbihî subhânehû er-râci‘ min cenâbihî afvehû ve gufrânehû Ca-
fer b. Nebi’yim Afallâhu te‘âlâ anhümâ.
[Tasdîk 2] Sübûtu hâlinde mazmûnuyla amel olunur. Ketebehû Ebussuûd el-
habîr, ufiye anhu.
Akl-ı selîm ve kalb sâhibi her kimesne şâhid olmuşdur ki, akıllı kimesneye veya 
şübhe sâhibi kimesneye lâzım gelen, kader onu sefere çıkarmadan önce âleme 
ibret ve şâhid nazarıyla bakmak, mevcûdattaki hak sırrını tahkīk etmek, yaratıcı-
nın kudretini tefekkür etmek, hikmet-i müdebbiri tedebbür etmektir… Mevlâna 
Alâüddevle ve’d-dîn Ali Çelebi b. merhûm Mevlâna Tâceddin meclis-i şer‘i’l-
mübîn-i şâmih-i imâd ve mahfil-i dîn-i metîn-i râsih-i evtâdda hâzır olup, işbu 
vakıf ikrârının kendisinden sudûruna kadar sâhibi ve mâliki olduğu, elinde ve 
taht-ı tasarrufunda bulundurduğu, Dârü’s-saltanat-i seniyye mahmiye-i Kostan-
tıniyye mahallâtından merhûm Mevlâna Muslihiddin el-Yarhisârî mahallesinde 
vâki‘, müte‘addid beytleri, helâyı, avluyu hâvî olup bir taraftan kıdvetü’l-emâcid 
Defterdâr Mehmed Çelebi mülkü, diğer taraftan Mihri Hâtun b. Fazlullah mülkü, 
öteki taraftan imâm vakfı, diğer taraftan da tarîk-ı hâs ile mahdûd olan cemî‘-i 
menzilini niyet-i hâlise ve taviyye-i sâfiye ile silk-i mülk-i sahîhinden ifrâz edip 
habs ve vakfettiğini ikrâr ve i‘tirâf etti. Yine mahmiye-i mezbûre mahallâtından 
Hızır Bey Çelebi mahallesinde kâin, fevkānî ve tahtânî müte‘addid beytleri, bo-
yacı dükkânını, değirmeni ve avluyu hâvî, iki taraftan tarîk-i âm, diğer taraftan 
Yahudi Cerrâh Yasef mülkü, diğer taraftan da Hâcce Hâtun Vakfı ile mahdûd 
cemî‘-i menzilini dahi vakfetti. Yine mahmiye-i mezbûre mahallâtından Hı-
zır Bey Çelebi mahallesinde kâin, Kılıççılar Hamamı kurbunda vâki‘ fevkānî 
ve tahtânî müte‘addid beytleri, iki odayı ve avluyu hâvî, iki taraftan Sekbânbaşı 
vakfı, diğer taraflardan tarîk-i âm ve tarîk-ı hâs ile mahdûd cemî‘-i menzilini 
vakfetti. Yine mahmiye-i mezkûrede vâki‘ meydan-ı Icleyeyn? kurbunda kâin, 
iki taraftan tarîk-i âm, diğer taraftan merhûm Mevlâna Muhyiddin el-Fenârî 
vakfı, diğer taraftan da Yahudi Lazari’den merhûm Mevlâna Hâfız el-acem’in 
veresesi tarafından iştirâ edilen mülk ile mahdûd olan üç dükkânını vakfet-
ti. Yine mahmiye-i mezbûre mahallâtından Hızır Bey Çelebi mahallesinde kâin, 
iki taraftan tarîk-i âm diğer taraftan tarîk-ı hâs ile mahdûd bulunan fevkānî 
ve tahtânî müte‘addid beytleri hâvî cemî‘-i menzilini vakfetti. Yine mahmiye-i 
mezbûre mahallâtından Hızır Bey Çelebi mahallesinde kâin, bir taraftan tarîk-i 
âm, diğer taraftan Şîrmerd b. Abdullah mülkü, öteki taraftan Yahudi ( ) vakfı ile 
mahdûd fevkānî ve tahtânî müte‘addid beytlerini vakfetti. Mahrûse-i Bursa’daki 
Kız çeşmesi kurbunda vâki‘ Seyfeddin mahallesinde kâin bir taraftan tarîk-i 
âm, diğer taraftan Ebûbekir ve Behrâm mülkleri, diğer taraftan da el-Hâc Sü-
leyman mülkü ile mahdûd ekmek fırınını vakfetti. Yine mahalle-i merkūmede 
vâki, iki taraftan tarîk-i âm, diğer taraftan eytâm-ı Mahmud mülkü, diğer ta-
raftan da Kör İsa oğlu mülkü ile mahdûd on odasını vakfetti. Yine mahrûse-i 
mezbûrede vâki‘ Mücellidî mahallesinde kâin, iki taraftan tarîk-i âm, diğer ta-
raftan Dellâl el-Hâc Ahmed mülkü, diğer taraftan da Bilal b. Abdullah mülkü ile 
mahdûd olan altı dükkânını vakfetti. Yine mahmiye-i mersûmede vâki‘ Tahta-
mescid mahallesi kurbunda kâin, bir taraftan su sebîli, diğer taraftan Musa mül-
kü, öteki taraftan İsa mülkü, diğer taraftan da Şah Hûbân bt. İskender mülkü ile 
mahdûd olan altı odasını vakfetti. Vâkıf-ı mezbûr cemî‘-i ebniye-i mezkûresini 
cümle tevâbi‘ ve levâhıkı ve kâffe-i hukūku ve mürâfıkı ile “Allah’ın mescidleri-
ni, ancak Allah’a ve âhiret gününe inânan, namazı dosdoğru kılan, zekâtı veren 
ve Allah’dan başkasından korkmayan kimesneler imâr eder.” âyetine ri‘âyeten ve 
Nebiyy-i muhtârın “Her kim Allah için bir mescid inşâ ederse Allah da onun 
için cennette bir ev inşâ eder.” hadîsine rağbeten mezbûre Mücellidî mahallesin-
de vâki‘, mü’minîn ve mü’minât orada namaz kılsınlar diye kendisinin inşâ ettir-
diği mescid-i şerîfin mesâlihine ve sıbyân-ı fukarâ ve fukarâ-i sıbyânın ta‘lîm-i 
Kur’ân-i azîmi ve telkīn-i Furkān-ı kerîmi için mescid-i mezbûr kurbunda inşâ 
ettirdiği mektebin mesâlihine vakfetti. Vâkıf-ı mezbûr evkāf-ı merkūmenin, 
emânet ve diyânet ile ma‘rûf, istikāmet ve siyânet ile mevsûf harâma meylinden 
emîn olunan, edâ-i hizmetinde kusûr etmeyen mütevellî re’yi ile istiğlâl-i şer‘î 
ile istiğlâl edilmesini şart etti. Allah’ın rıbh ve galleden rızık verdiğinden, evvelâ 
evkāfın tamir ve meremmetine sarf edilmesini şart etti. Kalandan yevmî dört 
akçenin tevliye hakkı olarak mütevellîye, üç akçenin câbîye verilmesini şart etti. 
Vâkıf-ı mezbûr, mescid-i mezkûra, erkân-ı salât ve vâcibâtını bilen, âlim ve mü-
tedeyyin bir imâm ta‘yîn edilip ona, ikisi imâmet hakkı biri de her gün sabâh 
namazından sonra mescid-i mezbûrda sûre-i Yâsîn-i şerîf tilâvet edip vâkıfın 
rûhuna hediye etmesi mukābili olarak yevmî üç akçe verilmesini şart etti. 
Mescid-i mezbûra vakitleri bilen sâlih, zikredilen sıfâtlarla mevsûf bir müezzin 
dahi ta‘yîn edilmesini ve ona yevmî bir akçe verilmesini şart etti. Bir de kayyım 
ta‘yîn edilip ona şehrî on akçe verilmesini şart etti. Mekteb-i mezbûra emîn, 
tecvîdi bilen, Kelâm-ı mecîdi bilmede mâhir, sıbyân-ı müslimîne Kur’ân-i azîm 
öğretecek bir mu‘allim ta‘yîn edilmesini ve ona yevmî iki akçe verilmesini şart 
etti. Mektebde sıbyâna derslerini belletecek bir de halîfe istihdâm edilmesini ve 
ona yevmî bir akçe verilmesini şart etti. Mu‘allimliği mescid-i mezbûr imâmına, 
halîfeliği de müezzinine şart etti. Aralarında imâm ve müezzinin de olduğu 
ehl-i Kur’ân’dan sulehâ on beş kişinin ta‘yîn edilip, her hafta Perşembe günü 
iki def ‘a, pazartesi günü bir def ‘a öğle namazından sonra mescid-i mezbûrda 
ictimâ‘ edip her birinin Tenzîl-i celîlden tertîl ve teennî üzre bir cüz’ okuyup 
sevâbını vâkıf-ı mezbûrun rûhuna hediye etmelerini ve her birine şehrî yirmi 
akçe verilmesini şart etti. Müezzine cüz’ sandığını getirip götürmesi için ayrıca 
şehrî on akçe ta‘yîn etti. Tevliyeyi, vakfiye şerâiti ve zavâbıtında tebdîl ve tağyîri, 
ta‘yîn edilen vezâif ve mesârifde ziyâde ve tenkisi, azl ve nasbı ve bunlardan 
gayrı tasarrufât-ı şer‘iyyeyi ve mesârif-i merkūmeden artan miktardan intifâ‘ı 
müddet-i hayâtınca kendisine şart etti. Kendisinden sonra ise diğer tasarruflar 
hâric olmak üzre sadece tevliyeyi Mevlâna Seydi Mehmed ve Mevlâna Derviş 
Mehmed nâm oğullarına müddet-i hayâtlarınca şart etti. Bunlardan sonra tev-
liyeyi mezbûre Mücellidî mahallesi veya ona yakın el-Hâc Seyfeddin mahallesi 
ahâlîsinden sâlih kimesnelere şart etti. Câbîliği müddet-i hayâtınca âzatlı kölele-
rinin en sâlihine sonra sâlih olmada onu izleyen kimesneye şart etti. Vefâtından 
sonra, mesârif-i merkūmeden artan kısmın mütevellî, imâm, müezzin ve ahâlî-i 
mahalle yediyle mahalle-i mezbûre ahâlîsinden sâlih ve mütedeyyin bir kimes-
nede emâneten konulmasını şart etti. Mütevellî-i mezbûr Seydi Mehmed, vâki‘ 
ikrârı bi’l-muvâcehe tasdîk etti. Emr-i vakf tamâm olduğunda vâkıf-ı mezbûr, 
adem-i lüzûma istinâden vakıfdan rücû‘ ile mülkiyyetine istirdâdını taleb 
etti. Mütevellî-i mezkûr, lüzûmu kāil olan eimme-i kibârın ve e‘izze-i ahyârın 
re’ylerine istinâden redden imtinâ‘ etti. Hâkimin huzûrunda murâfa‘a olunduk-
larında hâkim-i mûmâ ileyh lüzûmu kāil eimme-i eslâf -rıdvânullâhi te‘âlâ aley-
him ecma‘în- re’ylerine ri‘âyeten evkāf-ı mezkûrenin sıhhatine ve lüzûmuna 
hükmetti. Vakıf bu sûretle satılamaz, hibe edilemez ve mîrâs edinilemez şekilde 
lâzım, müebbed ve müseccel bir vakıf hâline geldi. “Fe-men beddelehû ba‘de mâ 
sem‘ihî   fe-innemâ ismuhû ale’l-lezîne yübeddilûnehû innallâhe semî‘un alîm 
ve ecrü’l-vâkıf el-alî ale’llâh el-hayy el-ganî”
Ve alâ hâzâ vaka‘a’l-işhâd ve’t-tahrîr fî evâsıtı Zilka‘de el-harâm sene isneteyn ve 
tis‘în ve tis‘a mi’e.
Şuhûdü’l-hâl: Fahrü’l-müderrisîn Abdi Çelebi b. Ebûbekir Çelebi, Mehmed 
b. el-Hâc İvaz, Haydar b. Abdullah, Mehmed b. Bayezid, Süleyman b. Abdul-
lah, Mevlâna Mustafa Çelebi b. merhûm Mevlâna Davud Efendi, Mevlâna Şeyh 
Mehmed b. Mustafa









102 [28b-1, Arapça] Seydi Çelebi’nin defin masrafları ve 
Şeyh Hüsameddin Zâviyesi binasının tamamlanması için 
vasiyette bulunduğu
Udûlden Mevlâna Ebûbekir b. el-Hâc Kasım el-müderris ve Receb Halîfe b. 
Şaban el-İmâm nâm kimesneler meclis-i şer‘-i şerîfde hâzırân olup, Dârü’s-
saltanati’s-seniyye mahmiye-i Kostantıniyye mahallâtından Cerrâhbaşı mahal-
lesinde bundan akdem fevt olan Dîvân kâtibi merhûm Seydi Çelebi’nin sulbî 
oğlu ve vârisi olan Ali Çelebi nâm hasm-ı münkir mahzarında, âtiyyü’z-zikr 
vasiyyetin tenfîzine vasiyy-i muhtâr olan Abdurrahman Halîfe b. Hasan’dan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet et-
tiler ki, müteveffâ-i mezkûr ölüm yastığına başını koyduğunda dünyânın fânî 
âhiretin bâkī olduğunu idrâk edip, dünyânın âhirete azık devşirmek için bir 
yer olduğunu tefekkür edip ölüm şerbetini içip rabbinin davetine icâbet etti-
ğinde cemî‘-i sülüs-i mâlından üç bin akçesini techîz ve tekfînine, bundan ar-
tanını ise mahmiye-i Galata kazâsı tevâbi‘inden Kasımpaşa kasabasında vâki‘ 
merhûm Şeyh Hüsameddin zâviyesi binâsının ikmâline ve sâir levâzımı ve 
mühimmâtına sarfetmek üzre vasiyyet etti. Ve müdde‘î-i mezbûru vasiyyeti-
nin tenfîzine vasiyy-ı muhtâr nasb etti. O da vesâyet-i merkūmeyi kabûl edip 
hizmet-i lâzimesini edâyı ta‘ahhüd etti. Şehâdetleri ba‘de ri‘âyet-i şerâiti’l-kabûl 
inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fî evâsıtı Şa‘bâni’l-mu‘azzam sene isneteyn ve elf.
Şuhûdü’l-hâl: Abdurrahman Çelebi b. Mehmed el-müderris, Seyyid Murta-
za Efendi b. Geylanî, el-Hâc Veli b. Mustafa, Yusuf b. Bahşâyiş, Abdi Halîfe el-
müezzin

103 [28b-2] Hüseyin Çavuş’un timarında, başka bir yerden gelip 
ziraat edenlerin vergilerine kayıtlı bulundukları yerin emininin 
el koyduğu ve iade etmesi gerektiği
Dergâh-ı âlî çavuşlarından olup Pertekrek sancağında Suluveren nâm karyede 
sâkin Hüseyin Çavuş b. Abdullah nâm kimesne meclis-i şer‘-i refî‘ü’l-bünyâna 
livâ-i mezbûrda vâki‘ havâss-ı hümâyûndan Ersis nâm karyenin hâlâ emîni olan 
Ali Bey b. Ramazan nâm kimesneyi ihzâr ve mahzarında takrîr-i kelâm edip 
zikr olunan karye-i Suluveren benim timarım olup berâtım mûcebince öşrü ve 
rusûm-ı âdiyesine ben mutasarrıf iken mezbûr Ali Bey’in zikr olunan karye-i 
Ersis re‘âyâsından ba‘zı kimesnelerin benim timarım olan karye-i Suluveren’de 
bağları ve yerleri olmağla, bana âid olan öşürden beş yüz batman şirec ve on 
dört batman penbe ki bu cümlenin kıymeti cem‘an dört bin üç yüz otuz akçe 
eder, sene-i elf ’de alıp kabz eylemişdir. Hâlâ taleb ederin suâl olunsun dedikde 
gıbbe’s-suâl mezbûr Ali Bey, fi’l-vâki‘ kaziyye minvâl-i meşrûh üzredir, zikr olu-
nan şirecin ve penbenin kıymeti olan dört bin üç yüz otuz akçeyi mezkûr Hüse-
yin Çavuş’a teslîm ederin deyû kabzını tav‘an i‘tirâf etmeğin vâki‘-i hâl bi’t-taleb 
ketb olundu.
Tahrîren fî evâhiri Şa‘bân sene 1002.
Şuhûdü’l-hâl: Mustafa Çavuş b. Mehmed el-mübâşir, Ali b. Muharrem, Mirza 
Bey mirlivâ-i Pertekrek, Kurd Çavuş yörükân-ı âlî, Ömer b. Abdullah, Yakub Ça-
vuş Erzurumî.

104 [28b-3] Mehmed b. Hamid adlı sipahinin adamlarıyla 
el-Hâc Hamza b. İskender’in evini basarak eşyalarını 
gasbettiğinin anlaşıldığı
Oldur ki, vilâyet-i Anadolu muzâfâtından Yakubbey derbendi kazâsına tâbi‘ 
Alınca nâm karye ahâlîsinden işbu râfi‘ü’l-kitâb el-Hâc Hamza b. İskender 
nâm kimesne meclis-i şer‘-i refî‘ü’l-erkâna Kızkadı dimekle ma‘rûf Meh-
med b. Hamid nâm kimesneyi ihzâr ve mahzarında takrîr-i kelâm edip bun-
dan akdem merkūm Mehmed sipâhi oğlanı bayrağıyla yanında on beş nefer-
den ziyâde levend ile âlet-i harble evim basıp, evim içinde mahfûz olan mülk 
esbâbımdan bir Yanbolu kebem ve bir velençem ve bir çift gümüş küpem ve 
iki gümüş heykelim ve bir gümüş saç bağımı gasb u gāret edip bana zulüm ey-
lemişdir. Hâlâ taleb ederin suâl olunsun dedikde gıbbe’s-suâl ve akībe’l-inkâr 
ve’l-istişhâd udûl-ı Müslimînden Ömer b. el-Hâc Mehmed ve Yusuf b. el-Hâc 
Pîrî nâm kimesneler li ecli’ş-şehâde hâzırân olup fi’l-vâki‘ sâlifü’z-zikr Meh-
med sipâhi oğlanı bayrağıyla yanında on beş neferden ziyâde levend ile her 
biri âlet-i harble müdde‘î-i mezkûr el-Hâc Hamza’nın evin basıp evi içinde 
mazbût olan mülk esbâbından bir Yanbolu kebesin ve bir velençesin ve bir çift 
gümüş küpesin ve iki gümüş heykelin ve bir saç bağısın gasb u gāret edip zu-
lüm eylemişdir. Biz bu husûsa şâhidleriz ve şehâdet dahi ederiz dediklerinde, 
mezbûrânın şehâdetleri ba‘de’t-ta‘dîl hayyiz-i kabûlde vâkı‘a olup mâ vaka‘a 
kayd olundu.
Tahrîren fî evâsıtı Şa‘bân.
Şuhûdü’l-hâl: Yunus b. Veli el-müsta‘id, Siyami b. Veli, Hamza b. Muhyiddin 
el-müsta‘id, Yunus b. Fazlullah el-müsta‘id, el-Hâc Abdülganî b. Bünyad, Na-
suh [b.] Ali, Sâlih b. Sinan, el-Hâc Müstecâb [b.] Ali, el-Hâc Şaban [b.] Ali ve 
gayruhüm.









105 [29a-1, Arapça] Müderris Ali Efendi b. Abdürraûf ’un satın 
aldığı ev bedelinden Mısır muhafızı Sinan Bey b. Abdüsselâm’a 
borcu olduğu 
Fahrü’l-muhakkıkīn Mevlâna Ali Efendi b. Abdurraûf el-müderris meclis-i şer‘-i 
şerîfde hâzır olup, elân diyâr-ı Mısır muhafızı olan usvetü’l-ümerâ’i’l-kirâm Si-
nan Bey b. Abdüsselâm kıbelinden husûs-i âtiyyü’z-zikre vekâleti Mevlâna 
Sadi b. Ali el-müste‘id ve el-Hâc Hasan b. Abdullah et-tâcirin şehâdetleri ile 
sâbit olan fahrü’l-ahâlî Hasan Bey b. Ali mahzarında, üzerinde ve zimmetinde, 
mahmiye-i Kostantıniyye mahallâtından Kızılminâre mahallesinde vâki‘ olup 
bir taraftan İsmail Çavuş mülkü, diğer taraftan Benefşe Hâtun mülkü, diğer ta-
raflardan da tarîk-i hâs ve tarîk-i âm ile mahdûd müşterâ-i makbûz menzil se-
meninden sâhib-i hâze’l-kitâb müvekkil-i mezbûrun râyicü’l-vakt yüz kırk bin 
akçe-i Osmânî madrûb bi’d-darbi’l-hâkānî hakkı bulunduğunu ikrâr ve i‘tirâf 
etti. Vâki‘ ikrâr vekîl-i mezbûr Hüseyin Bey tarafından vicâhen ve şifâhen tasdîk 
edildi.
Cerâ zâlike ve hurrire fî evâhiri Şa‘bân sene 1002.
Şuhûdü’l-hâl: Kurşunlu Türbe zâviyesi şeyhi Ali b. İskender, Mevlâna Ali b. İb-
rahim el-müderris, Ali b. Yakub, Ali b. Murad el-cündî, Mevlâna Mehmed Efen-
di, Mevlâna İbrahim b. Hüseyin, Mevlâna Halil Efendi b. Mehmed el-kādî, Hüs-
rev Çavuş b. Abdülmennân, Hasan Ağa muhzırbaşı, İsmail b. Mustafa, Hasan b. 
Abdullah

106 [29a-2] Hasan Bey b. Ali’nin Mısır muhafaza beylerinden Sinan 
Bey’in evini satmak üzere vekili olduğunun tesbiti
İşbu râfi‘ü’l-kitâb Hasan Bey b. Ali nâm kimesne meclis-i şer‘-i menî‘ü’l-erkâna 
zahrü’l-muhakkıkīn Mevlânâ Ali Efendi b. Abdurraûf nâm müderrisi ihzâr ve 
mahzarında takrîr-i kelâm edip hâlâ diyâr-ı Mısriye’de muhafaza beyi olan 
sülâletü’l-umerâ’i’l-kirâm Sinan Bey b. Abdüsselâm dâr-ı saltanat-ı seniyye 
mahmiye-i Kostantıniyye mahallâtından Kızılmağara mahallesinde vâki‘ bir ta-
rafı İsmail Çavuş mülküne ve bir tarafı tarîk-i hâssa ve ba‘zı Benefşe Hâtun 
Vakfı’na ve iki tarafı tarîk-i âma ve hâssa muttasıl olan mülk menzilin bey‘a 
ve semenini kabz ve îsâle beni kendi kıbelinden vekîl nasb ve ta‘yîn etmeğin, 
menzil-i merkūmu bundan akdem vekâleten müşârun-ileyh Ali Efendi’ye yüz 
kırk bin akçeye bey‘-i bâtla bey‘ ve teslîm etmiş idim. Hâlâ meblağ-ı mezkûru 
müvekkilim müşârun-ileyh Sinan Bey’e îsâl için vekâletim hasebiyle taleb ede-
rin dedikde, gıbbe’s-suâl mûmâ-ileyh Ali Efendi vekîl-i merkūmdan menzil-i 
mesfûru meblağ-ı merkūm ile iştirâ ettiğini i‘tirâf edip lâkin sâlifü’z-zikr Sinan 
Bey merkūm Hasan Bey’i semen-i mezkûru kabza tevkîlini inkâr edip istişhâd 
olundukda, udûl-ı Müslimînden Mevlânâ Sadi b. Ali el-müsta‘id ve el-Hâc Ha-
san b. Abdullah et-tâcir mahfil-i kazâda edâ-i şehâdet-i şer‘iyye edip fi’l-vâki‘ 
müşârun-ileyh Sinan Bey mezbûr Hasan Bey’i menzil-i mezkûru bey‘a ve se-
menini kabz ve îsâle kendi kıbelinden vekîl nasb ve ta‘yîn eylemişdir. Biz bu 
husûsa şâhidleriz, şehâdet dahi ederiz dediklerinde mezbûrânın şehâdetleri 
ba‘de’t-ta‘dîl hayyiz-i kabûlde vâkı‘a oldukda semen-i mezkûru vekîl-i mesfûra 
teslîm için müşârun-ileyh Ali Efendi’ye cânib-i şer‘-i mutahhardar tenbîh olu-
nup mâ hüve’l-vâki‘ bi’t-taleb ketb olundu.
Tahrîren fî evâhiri Şa‘bân sene 1002.
Şuhûdü’l-hâl: Osman Efendi b. Umran, Ahmed b. Hüseyin, Ahmed b. Abdullah, 
Hızır b. Murad, Behrâm b. Abdullah ve’s-sâbikūn cemî‘an.

107 [29b-1] Mehmed b. Behrâm’ın Ali Bey b. Yusuf ’tan 
alacağını istemesi
Kasaba-i Amasra ahâlîsinden Mehmed b. Behrâm nâm kimesne meclis-i şer‘-i 
menî‘ü’l-erkâna mahmiye-i Kostantıniyye’de Avratpazarı mahallesinde sâkin 
işbu râfi‘ü’l-kitâb Ali Bey b. Yusuf nâm kimesneyi ihzâr ve mahzarında takrîr-i 
kelâm edip bundan akdem mezkûr Ali Bey benden bi gayrı tarîk-i şer‘î yedi 
bin yüz seksen akçe ahz u kabz eylemiş idi. Hâlâ meblağ-ı mezkûru taleb ede-
rin suâl olunsun [dedikde], gıbbe’s-suâl mezkûr Ali Bey cevâb verip fi’l-vâki‘ 
mukaddemâ sâlifü’z-zikr Mehmed bana zikr olunan mikdâr akçe teslîm etmiş 
idi. Lâkin el-Hâc Hüsrev nâm kimesnenin emânetidir deyû teslîm edip ba‘dehû 
meblağ-ı mezkûru geri benden bi’t-tamâm ahz u kabz etdi. Bende meblağ-ı 
mezbûrdan bir akçe ve bir habbe bâkī kalmadı dedikde, mezkûr Mehmed’e bi’l-
muvâcehe suâl olundukda cevâb verip merkūm Ali Bey bana meblağ-ı mezbûru 
devir tarîkiyle teslîm edip muvâza‘a eylemişdir dedikde tarafeynden sâdır olan 
kelâm bi’t-taleb ketb olundu.
Tahrîren fî evâhiri Ramazan sene isneteyn ve elf.
Şuhûdü’l-hâl: Muslihiddin b. Yerdem? [Pîrî?], Muslihiddin b. Abdullah el-imâm, 
Hacı Hüseyin b. Abdullah, Hüseyin b. Abdülmümin, Halil b. Hacı Mahmud er-
râcil.

108 [29b-2] Cündibaşı Mehmed Ağa’nın ölen Hasan b. Abdullah’ta olan 
alacağını muhallefâtından tahsili
Cündîbaşı dimekle ma‘rûf işbu sâhibü’l-kitâb kıdvetü’l-a‘yân Mehmed Ağa b. 
Abdülmennân tarafından husûs-ı âti’z-zikre Mehmed b. Abdullah el-müteferrika 
ve diğer Mehmed Bey b. Abdullah el-cündî şehâdetleriyle vekâleti sâbite olan 
Süleyman Bey b. Abdülmennân dîvân-ı refî‘ü’l-bünyâna hâzır olup mahmiye-i 
Kostantıniyye’de hâlâ beytülmâl-ı hâs emîni olup Küçük Ayasofya mahallesin-
de bundan akdem vefât eden Hasan b. Abdullah nâm kimesnenin muhallefâtına 
vâzı‘u’l-yed olan Mehmed Çelebi mahzarında takrîr-i kelâm edip bundan es-
bak müvekkilim mesfûr Mehmed Ağa kendi mâlından mezkûr Hasan’a hâl-i 
hayâtında işbu elmas kaşlı bir altın hâtemi ve bu beş aded yakut-ı ahmeri ve bu 
altı aded fîrûzeyi satıver deyû teslîm edip ve bu altın yaldızlı bir Dımaşkī kalkan 
göbeği ile bir gümüşlü varsak bıçağını dört bin akçe deyni mukābelesinde re-
hin vaz‘ edip, ba‘dehû merkūm Hasan vefât etmekle zikr olunan emti‘aya emîn-i 
mezkûr vâzı‘u’l-yed olmuşdur. Hâlâ vekâleten taleb ederin dedikde gıbbe’s-suâl 
ve akībe’l-inkâr ve’l-istişhâd udûl-ı Müslimînden Mehmed Ağa b. Abdullah ez-
zevvâk ve Osman Çavuş b. Hüseyin nâm kimesneler fi’l-vâki‘ müvekkil-i merkūm 
Mehmed Ağa müteveffâ-yı mezkûra hâl-i hayâtında bizim huzûrumuzda işbu 
zikr olunan hâtem ve cevâhiri satıver deyû teslîm edip ve zikr olunan kalkan gö-
beği ile varsak bıçağını dört bin akçe deyni mukābelesinde rehin vaz‘ eylemiş-
dir. İşbu zikr olunan merkūm Mehmed Ağa müteveffâ Hasan’a hâl-i hayâtında 
minvâl-i meşrûh üzre teslîm ettiğidahi ederiz dediklerinde mezbûrânın şehâdetleri ba‘de’t-ta‘dîl hayyiz-i kabûlde 
vâkı‘a olup mâ vaka‘a bi’t-taleb ketb olundu.
Tahrîren fî evâhiri Ramazan sene 1002.
Şuhûdü’l-hâl: Hasan b. Abdullah, Ahmed b. Hüseyin, Mehmed b. Mahmud, Ah-
med b. Abdullah, Mehmed Bey el-cündî, İbrahim Çavuş, Hızır b. Abdullah.

109 [29b-3, Arapça] İsmihân Hatun bt. Memişâh Bey’in evini istiğlâl 
yoluyla Şâhidyedâr? Hatun bt. Ahmed Paşa’ya sattığı
Fahrü’l-muhadderât zahrü’l-muvakkirât İsmihân Hâtun bt. Memişâh Bey kı-
belinden husûs-i âtiyyü’z-zikri ikrâra vekâleti Mehmed b. İlyas ve Mustafa b. 
Halil’in şehâdetleri ile sâbit olan Muharrem b. Kemal el-İmâm nâm kimesne 
meclis-i şer‘-i şerîfde hâzır olup müvekkile-i mezbûresinin âtiyyü’l-beyân men-
zilini râfi‘a-i hâze’l-kitâb tâcü’n-nisvân Şâhidyedâr? Hâtun bt. Ahmed Paşa’ya bey‘ 
ettiğini vekâlet-i mahkiyyesi hasebiyle ikrâr ve i‘tirâf etti. Müşteriyye-i mezbûre 
de istiğlâl maksadıyla, merkūme İsmihân Hâtun’un işbu akdin kendilerinden 
sudûruna kadar sâhibi ve mâliki olduğu, elinde ve taht-ı tasarrufunda bulun-
durduğu, Dârü’s-saltanat-i seniyye mahmiye-i Kostantıniyye mahallâtından Kı-
zıltaş mahallesinde vâki‘ olan, iki taraftan Sinan Ağa b. Abdullah mülkü, diğer 
tarafdan Abdi Çelebi ve Mehmed Çelebi ibney Hüseyin Bey mülkü ve diğer taraftan da Ömer Çelebi b. Ramazan mülkü ile mahdûd cemî‘-i menzili cüm-
le tevâbi‘ ve levâhıkı ile râyicü’l-vakt yirmi dört bin akçe semen-i mu‘ayyen-i 
makbûzla iştirâ etti. Bâyi‘a-i mezbûrenin menzil-i merkūmu icâreye almak is-
temesi üzerine müşteriyye-i mezkûre ba‘de’t-tahliye ve’t-tekābuz zeyl-i kitâbda 
mezkûr târihden i‘tibâren bir sene tamâmına iki bin iki yüz akçe ücret-i kirâ 
ile icâreye verdi. Vâki‘ ikrâr, müşteriyye-i merkūme kıbelinden tasdîke vekâleti 
Muharrem b. Kemal ve Mehmed b. İlyas’ın şehâdetleri ile sâbit olan el-Hâc Ah-
med (…) tarafından vicâhen ve şifâhen tasdîk edildi. Sonra el-Hâc Derviş b. el-
Hâc Mehmed, menzil-i mezbûrun derkine ve ücret-i merkūmeye îcâb ve kabûlü 
hâvî kefâletle kefîl oldu.
Cerâ zâlike ve hurrire fî evâili Ramazan sene 1002.
Şuhûdü’l-hâl: Eynehan b. Abdullah, Yakub b. Abdullah, Sadık b. Mustafa el-
İmâm, Mustafa b. Abdi (…), (…) b. Hüseyin

110 [30a-1] Süleyman Çavuş’un Abdullah Efendi b. el-Hâc Nasuh’a olan 
borcuna mehil istemesi
Mahmiye-i Kostantıniyye mahallâtından Hoşkadem mahallesinde sâkin 
Dergâh-ı âlî çavuşlarından Süleyman Çavuş b. Abdullah nâm kimesne meclis-i 
şer‘-i refî‘ü’l-erkâna hâzır olup işbu râfi‘ü’l-kitâb fahrü’l-muhakkıkīn Mevlânâ 
Abdullah Efendi b. el-Hâc Nasuh el-müderris mahzarında bi’t-tav‘ ve’r-rızâ ikrâr 
ve i‘tirâf edip mezkûr Abdullah Efendi’ye cihet-i karzdan zimmetimde lâzımü’l-
edâ ve vâcibü’l-kazâ elli altı bin akçe deynim olup târih-i kitâbdan on beş gün 
tamâmına meblağ-ı mezkûrun cümlesin mesfûr Abdullah Efendi’ye edâya 
müte‘ahhid oldum dedikde, merkūm Abdullah Efendi dahi mukırr-ı mezbûru 
ikrâr-ı meşrûhunda bi’l-muvâcehe tasdîk etdikden sonra mezbûr Süleyman Ça-
vuş zikr olunan on beş gün tamâmına dek meblağ-ı mezbûru bi’t-tamâm ken-
diye edâ için imhâl edip vâki‘-i hâl ketb olundu.
Tahrîren fî 24 Şa‘bân sene isneteyn ve elf.
Şuhûdü’l-hâl: Ali b. Ramazan el-müsta‘id, Mehmed Çavuş el-mübâşir, Mevlânâ 
Mehmed Efendi [b.] Mustafa el-müderris, Muslihiddin [b.] Pîrî ve gayruhüm.

111 [30a-2, Arapça] Silistre livâsı beyi Pîrî Bey b. Mustafa’nın, karısı 
Belkıs Hatun bt. Ali Bey’i talâk-ı selâse ile boşadığı
Elân elviye-i vilâyet-i Rumeli-i ma‘mûreden Silistre livâsı beyi olan mefharü’l-
ümerâ’i’l-kirâm Pîrî Bey b. Mustafa kıbelinden talâk-ı selâse vermeye vekâleti 
şer‘an sâbit olan mefharül-akrân Şaban Çavuş b. Mehmed meclis-i şer‘de 
hâzır olup, mezbûr Pîrî Beyin zevcesi olan Belkıs Hâtun bt. Ali Bey kıbelinden 
vekâleti Aydın Bey b. Bayezid ve Yusuf b. Abdullah’ın şehâdetleri ile sâbit olan 
fahrü’l-akrân Mehmed Çavuş b. Aynî mahzarında, vekâlet-i mahkiyyesi hase-
biyle müvekkil-i mezbûrunun zevcesi olan mezbûre Belkıs Hâtun’u, nikâhında 
ta‘ahhüd edilen kırk bin akçe mehr-i müeccelini verdikden sonra talâk-ı selâse 
ile tatlîk eylediğini ikrâr ve i‘tirâf etti. Vâki‘ ikrâr, vekîl-i mezbûr tarafından bi’l-
muvâcehe tasdîk edildi.
Cerâ fî evâsıtı Ramazan sene-i mezbûre.
Şuhûdü’l-hâl: Mehmed b. Seyfi, Ahmed b. Abdullah, Nebi b. Pîrî ve gayruhüm

112 [30a-3, Arapça] Belkıs Hatun bt. Ali Bey’in Silistre livâsı beyi Pîrî 
Bey b. Mustafa’da bulunan mehir alacağını tahsil ettiği
Mahmiye-i Kostantıniyye mahallâtından Mimar Kemal mahallesinde sâkine 
olan Belkıs Hâtun bt. Ali Bey nâm mutallaka hâtun kıbelinden husûs-i âtiyyü’z-
zikre vekâleti Mustafa b. Mehmed el-müezzin ve Maksud b. Süleyman’ın 
şehâdetleri ile sâbit olan fahrü’l-akrân Mehmed Çavuş b. Aynî meclis-i şer‘de 
hâzır olup, elviye-i vilâyet-i Rumeli-i ma‘mûreden Silistre livâsı beyi olan 
umdetü’l-ümerâ’i’l-fihâm Pîrî Bey b. Mustafa el-mutallik kıbelinden husûs-i 
âtiyyü’z-zikre vekâleti sâbit olan mefharü’l-akrân Şaban Çavuş b. Mehmed 
mahzarında, müvekkile-i mezkûre mutallaka Belkıs Hâtun’un, mezbûr mutallik 
Pîrî Bey zimmetinde bulunan nikâhında ta‘ahhüd ettiği râyicü’l-vakt kırk bin 
akçe mehr-i müeccelinin tamâmını vekîl-i mesfûr Şaban Çavuş yedinden ahz ü 
kabz ettiğini vekâlet-i mahkiyyesi hasebiyle ikrâr ve i‘tirâf etti. Sonra meblağ-ı 
mastûr ile ilgili da‘vâdan zimmetini ibrâ etti. Vâki‘ ikrâr, vekîl-i mesfûr Şaban 
Çavuş tarafından bi’l-muvâcehe tasdîk edildi.
Cerâ fî evâsıtı Ramazan sene-i mezbûre.
Şuhûdü’l-hâl: Ahmed Çavuş [b.] Mehmed Çavuş, Mevlâna Mehmed b. İbrahim 
el-İmâm, Mustafa b. Mehmed el-müezzin, Süleyman b. Abdullah, Mahmud b. 
İbrahim el-cündî, Mevlâna Mehmed Çelebi el-müezzin, Nebi b. Hızır ve gayru-
hüm

113 [30a-4, Arapça] Silistre livâsı beyi Pîrî Bey b. Mustafa’nın karısını 
boşamak ve mehrini teslim etmek için Şaban Çavuş b. Mehmed’i 
vekil ettiği
Udûlden Aydın Bey b. Bayezid ve Yusuf b. Abdullah nâm kimesneler meclis-i 
şer‘de hâzırân olup fahrü’l-akrân Şaban Çavuş b. Mehmed mahzarında, Belkıs 
Hâtun bt. Ali Bey nâm hâtun kıbelinden husûs-i âtiyyü’z-zikre vekâleti Musta-
fa b. Mehmed el-müezzin ve Maksud b. Süleyman’ın şehâdetleri ile sâbit olan 
fahrü’l-akrân mefharü’l-emâsil Mehmed Çavuş b. Aynî’den sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müvekkile-i 
mezbûre Belkıs Hâtun’un zevci olan elviye-i vilâyet-i Rumeli-i ma‘mûreden Si-
listre livâsı beyi olan usvetü’l-ümerâ’i’l-kirâm Pîrî Bey b. Mustafa, mezkûr Şa-
ban Çavuş’u zevcesi Belkıs Hâtun’u talâk-ı selâse ile tatlîk etmek ve zimmetin-
de deyn olan, nikâhında ta‘ahhüd ettiği râyicü’l-vakt kırk bin akçe mehr-i mü-
ecceli kendisine teslîm etmek için vekîl eyledi. Mezbûr da vekâlet-i mezkûreyi 
kabûl ve meblağ-ı mezbûru kabz edip, hizmet-i lâzimesini edâyı ta‘ahhüd etti. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mûteber oldu.
Cerâ fî 13 min Ramazan sene-i mezbûre.
Şuhûdü’l-hâl: Es-Sâbikūn

114 [30a-5, Arapça] Malkoç b. Abdullah’ın mudârebe ile işletilmek üzere 
altı bin akçesini Veli b. el-Hâc Karaman’a verdiği
Veli b. el-Hâc Karaman el-mellâh nâm kimesne meclis-i şer‘-i şerîfde hâzır 
olup, râfi‘-i hâze’l-kitâb Malkoç b. Abdullah er-râcil nâm kimesne mahzarında, 
mezkûr Malkoç’un sâbıkan kendisine mudârebe cihetiyle kârın yarısı ona, yarı-
sı rabbü’l-mâlâ âid olmak üzre altı bin akçe verip teslîm ettiğini ikrâr ve i‘tirâf 
etti. Vâki‘ ikrâr, mukarrun leh el-mesfûr Malkoç tarafından vicâhen ve şifâhen 
tasdîk edildi.
Cerâ zâlike ve hurrire fî evâsıtı Ramazan sene 1002.
Şuhûdü’l-hâl: Aydın Bey b. Abdullah er-râcil, Hasan b. Hızır er-râcil, Behrâm b. 
Abdullah, Mustafa b. Hamza

115 [30a-6] Mehmed b. Kurd ve kardeşi Ramazan’a miras kalan ev, 
arsa ve tarlaların satış ve tasarruf devri için Kurd Mehmed 
b. Ali’ye vekâlet verildiği
Oldur ki, vilâyet-i Rumeli muzâfâtından Dırama kazâsına tâbi‘ Rahovika nâm 
karye ahâlîsinden olup hâlâ vezîr-i mükerrem müşîr-i müfehham Halil Paşa 
hazretleri hizmetinde olan işbu sâhibü’l-kitâb Mehmed b. Kurd ve li-ebeveyn 
karındaşı Ramazan nâm kimesneler meclis-i şer‘-i mutahhara hâzırân olup 
işbu nâkil-i kitâb-ı sıhhat-intisâb Kurd Mehmed b. Ali nâm kimesne mahza-
rında ikrâr ve i‘tirâf edip karye-i mezkûrede vâki‘ müteveffâ babamız mezkûr 
Kurd’dan bize irs-i şer‘le intikāl eden ev ve bağ ve sâir mülk olan akārdan hisse-i 









şâyi‘alarımızı bahâlarıyla âhara bey‘a ve semenin kabz ve îsâle ve kānûn üzre 
hakk-ı tasarrufu bize müntekıl olup lede’l-ahâlî ma‘lûmetü’l-hudûd olan mezâri‘ 
ve arâzi kısmının hakk-ı tasarrufun sâhib-i arz ma‘rifetiyle âhara tefvîz edip 
mukābele-i tefvîzde olan meblağı ahza ve bize îsâle mezkûr Kurd Mehmed’i 
kendi kıbelimizden vekîl nasb ve ta‘yîn eyledik dediklerinde, sâlifü’z-zikr Kurd 
Mehmed dahi bi’l-muvâcehe vekâlet-i merkūmeyi kabûl ve mûcebini mültezim 
oldum deyip vâki‘-i hâl gıbbe’s-suâl ketb olundu.
Tahrîren fî 6 Ramazan sene-i mezbûre.
Şuhûdü’l-hâl: El-Hâc Mahmud b. Abdullah kebeci, Haydar b. Zağanoz, Mürüv-
vet b. Hızır, Ahmed b. Abdullah ve gayruhüm.

116 [30b-1, Arapça] el-Hâc Mustafa b. Mehmed’in evini karısı Raziye 
bt. Mehmed’e sattığı
El-Hâc Mustafa b. Mehmed nâm kimesne meclis-i şer‘de, âtiyyü’z-zikr menzili-
ni zevcesi râfi‘a-i hâze’l-kitâb Raziye bt. Mehmed’e bey‘-i bâtt-ı sahîh ile bey‘ et-
tiğini ikrâr ve i‘tirâf etti. Mezbûre Raziye hâtun da, kendi mâlıyla ve kendisi için, 
bâyi‘-i merkūmun işbu akdin kendilerinden sudûruna kadar sâhibi ve mâliki 
olduğu, elinde ve taht-ı tasarrufunda bulundurduğu, Dârü’s-saltanati’s-seniyye 
mahmiye-i Kostantıniyye mahallâtından Seyyid Ömer mahallesinde kâin bu-
lunan, tahtânî üç beyti, iki selâmlığı, ahırı, su kuyusunu, helâyı, bahçeyi hâvî, 
miktar-ı arzı tûlen elli buçuk zirâ‘, arzen Kıble tarafından on iki zirâ‘, şimâl ta-
rafından dokuz zirâ‘ olan, bir taraftan Mehmed b. Ahmed mülkü, diğer taraftan 
Cafer Subaşı b. Abdullah mülkü, öteki taraftan bâyi‘-i mezkûr mülkü ve tarîk-i 
âm ile mahdûd cemî‘-i menzili cümle tevâbi‘ ve levâhıkı ve kâffe-i merâsim 
ve mürâfıkı ile râyicü’l-vakt yirmi beş bin akçe semen-i mu‘ayyen-i makbûz 
ile iştirâ etti. Îcâb ve kabûl ve teslîm tesellümle akid tamâm oldu. Vâki‘ ikrâr, 
müşteriyye-i mezkûre tarafından vicâhen ve şifâhen tasdîk edildi.
Cerâ zâlike ve hurrire fî 13 min Ramazan sene isneteyn ve elf.
Şuhûdü’l-hâl: Abdurrahman b. Hasan el-İmâm, Hacı Receb b. İbrahim el-İmâm, 
Mehmed b. Ali el-müezzin, Hacı Kasım b. İbrahim, Beşir b. Ahmed, Cafer b. Hü-
seyin, Hacı Hüseyin b. Abdullah, Mustafa b. Abdurrahman el-İmâm, Mehmed b. 
Ahmed, Mehmed b. Yusuf, Hacı Ali b. Murad, Ali b. Yusuf

117 [30b-2] Hançerli Sultan Vakfı eski mütevellisi Mahmud Bey 
b. Kasım Bey’in vakfa olan borcunu ödemesi
Mahrûsa-i Bursa’da vâki‘ merhûme Hançerli Sultan Vakfı’na hâlâ evlâdından 
mütevellî olan işbu râfi‘ü’l-kitâb Abdullah Bey b. Kasım Bey nâm kimesne 
meclis-i şer‘-i refî‘ü’l-erkâna, Dergâh-ı âlî çavuşlarından fahrü’l-akrân Yakub 
Çavuş b. Süleyman mübâşeretiyle vakf-ı mezbûra sâbıkan mütevellî olan karın-
daşı Mahmud Bey b. Kasım Bey nâm kimesneyi ihzâr ve mahzarında takrîr-i 
kelâm edip bundan akdem mezbûr Mahmud Bey zamân-ı tevliyetinde vakf-ı 
mezbûrun medresesinin kurşunun soyup satıp bahâsın geri vakfa harc etme-
yip zikr olunan kurşun bahâsından uhdesinde otuz bir bin akçe bâkī kalmışdır. 
Hâlâ meblağ-ı mezbûru tevliyetim hasebiyle taleb ederin suâl olunsun dedik-
de, gıbbe’s-suâl merkūm Mahmud Bey, fi’l-vâki‘ zikr olunan medresenin kurşu-
nu bahâsından uhdemde lâzımü’l-edâ otuz bir bin akçe vardır deyû tav‘an ikrâr 
ve i‘tirâf etmeğin meblağ-ı mezkûru cânib-i vakfa bi’t-tamâm teslîm için kıbel-i 
şer‘-i şerîfden mesfûr Mahmud Bey’e tenbîh olunup vâki‘-i hâl bi’t-taleb ketb 
olundu.
Tahrîren fî evâsıtı Ramazâni’l-mübârek sene 1002.
Şuhûdü’l-hâl: Abdi Çavuş el-kā’idü’s-sultânî, Hasan b. Abdullah m[ezbûr], Meh-
med b. el-Hâc Mehmed, Murad b. Hızır m[ezbûr], el-Hâc Mehmed b. Osman 
el-mütevellî.

118 [30b-3] Mahmud Bey b. Kasım’ın Hüsrev Kethüdâ Vakfı’na olan 
borcundan kalanını vakıf nâzırına ödediği
Mahmiye-i Kostantıniyye’de vâki‘ merhûm Hüsrev Kethüdâ Vakfı’na hâlâ 
mütevellî olan el-Hâc Mehmed b. Osman nâm kimesne meclis-i şer‘-i şerîfe 
Hançerlizâde dimekle ma‘rûf Mahmud Bey b. Kasım nâm kimesneyi ihzâr ve 
mahzarında takrîr-i kelâm edip mütevellîsi olduğum vakf-ı mezbûr mâlından 
mesfûr Mahmud Bey zimmetinde cihet-i karzdan otuz bin akçe var idi, on beş 
bin akçesin bundan akdem ben alıp kabz edip hâlâ zimmetinde on beş bin ak-
çesi bâkīdir, tevliyetin hasebiyle taleb ederin dedikde, gıbbe’s-suâl mezkûr Mah-
mud Bey cevâb verip fi’l-vâki‘ sâbıkan vakf-ı mezbûr mâlından zimmetimde 
otuz bin akçe var idi. Lâkin ba‘dehû on beş bin akçesin mütevellî-i mezbûr el-
Hâc Mehmed’e teslîm edip ve on beş bin akçesin dahi vakf-ı mezbûrun nâzırı 
olan Mehmed Bey b. Abdullah’a teslîm eyledim. Meblağ-ı mezkûrdan uhdem-
de bir akçe ve bir habbe bâkī kalmamışdır dedikde merkūm Mahmud’un vech-i 
meşrûh üzre olan kelâmı mütevellî-i mesfûr el-Hâc Mehmed talebi ile ketb 
olundu.
Tahrîren fî evâsıtı Ramazan sene 1002.
Şuhûdü’l-hâl: Yakub Çavuş b. Süleyman, Abdi Çavuş b. Mustafa el-mübâşir, Ha-
san b. Abdullah, Murad b. Hızır.









119 [31a-1] Hançerli Sultan Vakfı eski mütevellisi Mahmud Bey’in 
vakfa ait hanı satarak parasını yediği iddiasına karşılık buranın 
kendi mülkü olduğunu beyan etmesi
Mahrûsa-i Bursa’da vâki‘ merhûme Hançerli Sultan Vakfı’na evlâdından hâlâ 
mütevellî olan işbu râfi‘ü’l-kitâb Abdullah Bey b. Kasım Bey nâm kimesne 
meclis-i şer‘-i şerîfe vakf-ı mezbûra kendiden mukaddem mütevellî olan karın-
daşı Mahmud Bey b. Kasım Bey nâm kimesneyi ihzâr ve mahzarında takrîr-i 
kelâm edip bundan akdem sâlifü’z-zikr Mahmud zamân-ı tevliyetinde vakf-ı 
mezbûrdan olup mahmiye-i İstanbul’da Atmeydanı kurbunda vâki‘ Hançer-
li Sultan Hânı dimekle ma‘rûf lede’l-ahâlî ma‘lûmetü’l-hudûd olan vakf hânı 
bi gayrı tarîk-i şer‘î sâbıkan cebecibaşı olan Halil Ağa’ya üç yüz bin akçeye sa-
tıp akçesin alıp ekl u bel‘ edip cânib-i vakfa ziyâde gadr eylemişdir suâl olun-
sun dedikde, gıbbe’s-suâl merkūm Mahmud Bey cevâb verip fi’l-vâki‘ zikr olu-
nan hânı ben merkūm Halil Ağa’ya üç yüz bin akçeye satıp akçesin kabz eyle-
dim. Lâkin zikr olunan hân vakf olmayıp babam mezbûr Kasım Bey’in mülkü 
olup bana hâl-i hayâtında hibe ve teslîm eylemiş idi. Hân-ı mezbûr benim bu 
tarîk üzre mülk-i mevhûbum olmağın bey‘ eyledim dedikde mezbûr Mahmud 
Bey vech-i meşrûh üzre olan kelâmı mütevellî-i merkūm Abdullah Bey talebiy-
le ketb olundu.
Tahrîren fî evâsıtı Ramazan sene 1002.
Şuhûdü’l-hâl: Es-Sâbikūn.

120 [31a-2, Arapça] Mehmed Subaşı b. Hüseyin’in, evini Şâhidyedâr? 
Hatun bt. merhum Ahmed Paşa’ya istiğlâl yoluyla sattığı
Fahrü’l-akrân Mehmed Subaşı b. Hüseyin meclis-i şer‘-i şerîfde hâzır olup, 
âtiyyü’z-zikr menzilini râfi‘a-i hâze’l-kitâb Şâhidyedâr? Hâtun bt. merhûm Ah-
med Paşa’ya bey‘ ettiğini ikrâr ve i‘tirâf etti. Müşteriyye-i mezbûre de istiğlâl 
maksadıyla, bâyi‘-i merkūmun işbu akdin kendilerinden sudûruna kadar sâhibi 
ve mâliki olduğu, elinde ve taht-ı tasarrufunda bulundurduğu, mahmiye-i Kos-
tantıniyye mahallâtından Arabacı Bayezid mahallesinde vâki‘ olan, her birin-
de müte‘addid beytleri hâvî iki avluyu müştemil, bir taraftan el-Hâc Mustafa b. 
Mehmed mülkü, diğer taraftan Mehmed b. Şîrmerd mülkü ve merhûm Araba-
cı Bayezid vakfı ve iki taraftan da tarîk-i âm ile mahdûd cemî‘-i menzili cüm-
le tevâbi‘ ve levâhıkı ile râyicü’l-vakt kırk bin akçe semen-i mu‘ayyen-i makbûz 
ile iştirâ etti. Bâyi‘-i mezbûrun menzil-i merkūmu icâreye almak istemesi üze-
rine müşteriyye-i mezkûre ba‘de’t-tahliye ve’t-tekābuz zeyl-i kitâbda mezkûr 
târihden i‘tibâren altı ay tamâmına iki bin akçe ücret-i kirâ ile icâreye verdi. 
Vâki‘ ikrâr, müşteriyye-i merkūme kıbelinden tasdîke vekâleti Muharrem b. Ke-
mal el-İmâm ve Mehmed b. İlyas el-müezzinin şehâdetleri ile sâbit olan el-Hâc 
Ahmed b. Yusuf tarafından vicâhen ve şifâhen tasdîk edildi. Sonra el-Hâc Hasan 
b. Hamza ve el-Hâc Hasan b. Behrâm nâm kimesneler menzil-i mezbûrun der-
kine ve ücret-i merkūmeye îcâb ve kabûlü hâvî kefâletle kefîl oldu.
Cerâ zâlike ve hurrire fi’l-yevmi’s-sâbi‘ min şehri Ramazan el-mübârek sene is-
neteyn ve elf.
Şuhûdü’l-hâl: Hamza b. Fethullah el-İmâm, Mehmed b. Mehmed el-müezzin, 
Bilal b. Sinan, Ahmed b. Mustafa, Ahmed b. Hamza, Arslan b. Abdullah

121 [31a-3] Ahmed Çelebi b. Lalezâr’ın evini satmak üzere Mustafa 
Ağa b. Kubad’a vekâlet vermesi
Bundan akdem Diyarbekir defterdârlığından munfasıl olan kıdvetü’l-ekârim 
Ahmed Çelebi b. Lâlezâr meclis-i şer‘a hâzır olup hâlâ çavuşbaşılıkdan 
mütekā‘id zübdetü’l-emâcidi’l-kirâm Mustafa Ağa b. Kubad mahzarında bi’t-
tav‘ ve’r-rızâ ikrâr ve i‘tirâf edip bundan akdem mahmiye-i İstanbul’da merhûm 
ve mağfûrun-leh Sultan Süleyman Hân Câmi‘-i Şerîfi kurbunda Eski Saray du-
varı köşesi taşrasında vâki‘ lede’l-ahâlî ma‘lûmetü’l-hudûd olan mülk menzili-
mi bahâsıyla âhar kimesneye bey‘-i bâtt-ı sahîh ile bey‘ edip ve semenini kabz 
edip bana îsâl etmeğe kendi kıbelimden müşârun-ileyh Mustafa Ağa’yı vekîl 
nasb ve ta‘yîn edip mûmâ-ileyh Mustafa Ağa dahi vekâlet-i merkūmeyi kabûl ve 
mûcebini mültezim olmuş idi dedikde, mukırr-ı mezbûrun vech-i meşrûh üzre 
olan kelâmın sâlifü’z-zikr Mustafa Ağa vicâhen tasdîk ve şifâhen tahkīk edip 
vâki‘-i hâl gıbbe’s-suâl ketb olundu.
Tahrîren fi’l-yevmi’t-tâsi‘ aşer min Ramazâni’l-mübârek sene isneteyn ve elf.
Şuhûdü’l-hâl: Hacı Mehmed b. Osman el-mütevellî, Ömer Çavuş eş-şehîr bi 
Kazgancızâde, Hasan Bey b. Durak ez-zevvâk, Mehmed Ağa el-müteferrika, Re-
ceb Efendi el-kadı, Hasan Ağa sermuhzırân.

122 [31a-4] Ahmed b. Ferruhzâde’nin, eski Erzurum beylerbeyi Ferhad 
Paşa’ya zorla evini satarak parasına el koyduğu gerekçesiyle açtığı 
davada iddiasını ispatlayamadığı
Oldur ki, Erzurum beylerbeyiliğine tâbi‘ medîne-i Erzincan ahâlîsinden işbu 
râfi‘ü’l-kitâb Ahmed b. Ferruhzâde nâm kimesne meclis-i şer‘-i şerîfe Dergâh-ı 
âlî çavuşlarından mefharü’l-akrân Derviş Çavuş mübâşeretiyle Erz[urum] bey-
lerbeyiliğinden munfasıl umdetü’l-emâcidi’l-kirâm Ferhad Paşa b. Abdülkâfî’yi 
ihzâr ve mahzarında takrîr-i kelâm edip bundan akdem müşârun-ileyh Ferhad 
Paşa Erzurum’da beylerbeyi iken bana gavga eyledin, cerîmeye müstehaksın 
deyû bahâne edip medîne-i mezkûrede Cemaleddin mahallesinde vâki‘ lede’l-
ahâlî ma‘lûmetü’l-hudûd olan mülk menzilimi zulmen Murad nâm yeniçeri-
ye iki yüz on kuruşa satıp akçesin kabz eylemişdir. Hâlâ taleb ederin suâl olun-
sun dedikde gıbbe’s-suâl ve akībe’l-inkâr ve’l-istişhâd, müdde‘î-i mezbûr Ah-
med ikāmet-i beyyineden âcizin tahlîf olunsun dedikde merkūm Ferhad Paşa 
menzil-i mezkûru bi vechin mine’l-vücûh bey‘ etmeyip ve akçesin kabz etmedi-
ğine bi’l-muvâcehe tahlîf olunup yemîn billâh etdikde vâki‘-i hâl bi’t-taleb ketb 
olundu.
Tahrîren fî 20 Ramazan sene-i mezbûre.
Şuhûdü’l-hâl: Kurd Bey [b.] Abdullah, Himmet çeribaşı, Minnet Çavuş [b.] Ah-
med, Ali Çelebi [b.] Hızır, el-Hâc Ali [b.] Yar Ahmed, Mehmed b. Hüsrev ve gay-
ruhüm.

123 [31b-1, Arapça] Emine Hatun bt. Mehmed’in beş câriyesini tedbir 
yoluyla âzat ettiği
Dârü’s-saltanati’s-seniyye mahmiye-i Kostantıniyye mahallâtından Sofular ma-
hallesinde sâkine olan fahrü’l-muvakkirât zahrü’l-muvakkirât Emine Hâtun 
bt. Mehmed meclis-i şer‘-i şerîf-i şâmih-i erkânda hâzıra olup, Rûsiyyetü’l-
asl, uzun boylu, açık kaşlı, elâ gözlü, buğday tenli, üst dudağının sol yanında 
Hind beni mevcûd olan râfi‘a-i hâze’l-kitâb Makriye? bt. Abdullah nâm câriye-i 
memlûkesini ve Boğdaniyyetü’l-asl, uzun boylu, açık kaşlı, elâ gözlü, buğday 
tenli Cihan Bânu bt. Abdullah nâm câriye-i memlûkesini ve Rûsiyyetü’l-asl, 
orta boylu, çatık kaşlı, gök gözlü, sarışın Ruhisanî bt. Abdullah nâm câriye-i 
memlûkesini ve Macariyyetü’l-asl, orta boylu, çatık kaşlı, gök gözlü, sarışın Ni-
yazi bt. Abdullah nâm câriye-i memlûkesini ve Rûsiyyetü’l-asl, uzun boylu, açık 
kaşlı, elâ gözlü, sarışın Handan bt. Abdullah nâm câriye-i mezbûresini mev-
timden kırk gün mukaddem benden hür ol diyerek mukayyed tedbîrle tedbîr 
eylediğini ikrâr ve i‘tirâf etti. Mezkûre seyyideleri fevt olup rabbine kavuştu-
ğunda mezheb-i muhtâra göre sâir harâir-i asliyyât gibi seyyidelerinin cemî‘-i 
mâlından âzat olacaklardır.
Cerâ fî 19 Ramazan.
Şuhûdü’l-hâl: Şeyh Mustafa b. Cârullah eş-şehîr bi Beyânî Efendi, Şeyh Ali b. İs-
kender, Abdülaziz Efendi b. Ahmed el-kādî, Abdülbâkī Çelebi b. Hasan Kâtib-i 
Dîvânî, Mehmed Halîfe b. el-Hâc Abdullah el-İmâm, Muharrem Halîfe b. Ebül-
kasım, Hacı Mehmed Çelebi b. Mehmed el-kādî, Hacı Abdullah el-İmâm, Ali 









Çelebi b. Murad el-cündî, Murad Bey b. Abdullah zırhcı, Behrâm Bey b. Abdul-
lah el-mütevellî, Mustafa b. Abdullah, Mehmed b. Hüsrev el-İmâm, Mehmed b. 
Yusuf kilerci

124 [31b-2, Arapça] Kadı Mehmed Efendi b. Mustafa’nın kölesini 
âzat ettiği
Bilâd-ı Anadolu-i ma‘mûreden Kastamonu ahâlîsinden olan Mevlâna Meh-
med Efendi b. Mustafa el-kādî meclis-i şer‘-i şerîfde hâzır olup rıkkını mu‘terif, 
Tencevriyyü’l-asl, orta boylu, şaşı gözlü, zenci, yanağında ve kafasının? sol ya-
nında eser-i cerh bulunan hâmil-i hâze’l-kitâb Server b. Abdullah nâm abd-i 
memlûkini hasbeten lillâhi’l-azîm âzat ve tahrîr ettiğini ikrâr ve i‘tirâf etti. 
Abd-i mezkûr bu sûretle sâir ahrâr- asliyyîn-i mükellefîn gibi hür oldu. Efendi-
lerin âzatlı köleleri üzerinde şer‘an sâbit olan velâ hakkından başka üzerinde ki-
mesnenin bir hakkı kalmadı.
Cerâ zâlike ve hurrire fî evâsıtı Ramazan sene isneteyn ve elf.
Şuhûdü’l-hâl: Abdüllatîf Efendi b. Emrullah el-kādî, Hasan Çavuş b. Abdullah, 
Halil b. Çelebi, Veli b. Gülâbî

125 [31b-3] Naime bt. Ahmed Çelebi’nin Manisa’da vefat eden 
akrabasından kalan eve beytülmâl emini Mehmed Çelebi’nin 
müdahalesinin önlenmesi
Mahmiye-i Kostantıniyye’de Avratpazarı kurbunda vâki‘ Hobyar mahallesin-
de sâkine işbu sâhibetü’l-kitâb Naime bt. Ahmed Çelebi nâm hâtunun zevci 
ve husûs-ı âti’z-zikre vekîli olup vekâleti nehc-i şer‘î üzre sâbite olan fahrü’l-
akrân Ahmed Bey b. Abdürrezzak ez-zevvâku’s-sultânî meclis-i şer‘-i refî‘ü’l-
bünyâna hâzır olup mahmiye-i mezkûrede hâlâ beytülmâl-ı hâs emîni olan 
kıdvetü’l-a‘yân Mehmed Çelebi mahzarında takrîr-i kelâm edip mahalle-i 
mezkûre sâkinlerinden iken medîne-i Manisa’da bundan akdem vefât edip 
usûbet-i sebebiyye cihetinden verâseti zevcim mezkûre Naime’ye munhasıra 
olan merhûm Mehmed b. Mustafa’nın muhallefâtından mahalle-i mezkûrede 
vâki‘ bir beyt-i süflâ ve bir gurfe ve bir sofa ve bir kenîf ve bir muhavvata-
yı müştemil bir tarafı merhûm Yahnici İsmail Vakfı’na ve bir tarafı Mustafa b. 
Üveys Vakfı’na ve bir tarafı Aynî bt. Ali Vakfı’na ve bir tarafı tarîk-i hâssa mut-
tasıl olan menzil cânib-i beytülmâla âiddir deyû emîn-i mezkûr ta‘arruz eder, 
cânib-i şer‘-i mutahhardan men‘ olunmasın taleb ederin dedikde, gıbbe’s-suâl 
emîn-i müşârun-ileyh mezkûre Naime’nin verâsetini inkâr edip istişhâd olun-
dukda, mahalle-i mezbûrede ve civârında sâkin olan udûl-ı Müslimînden Hasan 
Halîfe b. Davud el-imâm ve Mahmud Halîfe b. Mehmed el-imâm ve Veli Bey b. 
İsa el-cündî ve Ahmed Bey b. Mustafa ez-za‘îm ve Hızır Bey b. Hamza ez-zürrâ‘ 
ve sâirleri mahfil-i kazâya li ecli’ş-şehâde hâzırûn olup edâ-i şehâdet-i şer‘iyye 
edip fi’l-vâki‘ mahalle-i mezkûre sâkinlerinden olup menzil-i mezkûrun mâliki 
iken medîne-i Manisa’da vefât eden merhûm sâlifü’z-zikr Mehmed’in cihet-i 
mezbûreden verâseti müvekkile-i mesfûre Naime’ye munhasıradır, menzil-i 
mezkûr merkūme Naime’nin mülk-i mevrûsudur, biz bu husûsa şâhidleriz, 
şehâdet dahi ederiz dediklerinde mezbûrûnun şehâdetleri ba‘de’t-ta‘dîl hayyiz-i 
kabûlde vâkı‘a oldukda emîn-i mezkûr menzil-i mesfûra ta‘arruzdan men‘ olu-
nup vâki‘-i hâl gıbbe’s-suâl ketb olundu.
Tahrîren fi’l-yevmi’s-sâdis aşer min şehri Ramazan sene isneteyn ve elf.
Şuhûdü’l-hâl: Hasan Çelebi b. Üveys ez-zevvâku’s-sultânî, Mahmud Bey b. Ali 
ez-za‘îm, Receb Çelebi b. Hamza ez-zürrâ‘, Osman Bey b. Abdullah el-cündî, Ali 
b. Haydar, Hızır b. Sadullah, Hacı Bâli b. Hızır, Mehmed b. Hamza.

126 [32a-1] Mihrimah bt. Abdullah’ın vakfettiği harap mektebi 
Ali Ağa b. Hürrem’in tamir ettirmesi
Mahmiye-i Kostantıniyye mahallâtından Sarıgörez mahallesinde merhûme 
Mihrimah bt. Abdullah nâm hâtun hâl-i hayâtında binâ edip vakf eylediği mek-
teb harâba müşrif olup içinde eyyâm ve leyâlde nice ehl-i fesâd ihtifâ’ edip 
ahâlî-i mahalleyi rencîdeden hâlî olmayıp ve ta‘mîr ve termîm için evkāfı dahi 
olmayıp lâkin mahalle-i mezkûre sâkinlerinden işbu râfi‘ü’l-kitâb kıdvetü’l-
a‘yân Ali Ağa b. Hürrem ez-zevvâku’s-sultânî mekteb-i mezbûru kendi mâlıyla 
ta‘mîr ve termîm edip dahi evkāf ilhâk etmek için cânib-i şer‘-i mutahhardan 
istîzân etdikde, alâ vefki’l-mes’ûl cânib-i şer‘den izin verilip bu kitâb-ı sıhhat-
nisâb gıbbe’t-taleb ketb olunup yedine vaz‘ olundu.
Tahrîren fî evâhiri şehri Ramazan sene isneteyn ve elf.
Şuhûdü’l-hâl: Hacı Ali b. Abdullah, Mehmed Bey b. Abdullah, Mehmed b. Ab-
dullah, Sefer b. Ali, Hasan b. Ali, Ahmed b. Abdullah.

127 [32a-2, Arapça] Belkıs Hatun bt. Ali Bey’in, mehir alacağının teslim 
alınması ve kendisine ulaştırılması için Mehmed Çavuş b. Aynî’yi 
vekil ettiği
Udûlden Mustafa b. Mehmed el-müezzin ve Maksud b. Süleyman nâm kimes-
neler meclis-i şer‘-i şerîf-i ezherde hâzırân olup, elân elviye-i vilâyet-i Rumeli-i 
ma‘mûreden Silistre livâsı beyi olan mefharü’l-ümerâ’i’l-kirâm Pîrî Bey b. 
Mustafa el-mutallik kıbelinden husûs-i âtiyyü’z-zikre vekâleti sâbit olan fahrü’l-
a‘yân Şaban Çavuş b. Mehmed mahzarında, mefharü’l-akrân Mehmed Çavuş b. 
Aynî’den sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet et-
tiler ki, mahmiye-i Kostantıniyye mahallâtından Mimar Kemal mahallesinde 
sâkine olan Belkıs Hâtun bt. Ali Bey el-mutallaka, müdde‘î-i mezbûr Mehmed 
Çavuş’u zevci mezkûr Pîrî Bey el-mutallikin zimmetinde bulunan nikâhında 
ta‘ahhüd ettiği râyicü’l-vakt kırk bin akçe mehr-i müeccel alacağının kabzına 
ve kendisine îsâline ve kabz ve îsâl için lâzım gelen husûsâtta vekîl edip cemî‘-i 
husûs-i mezbûra nefsine nâib kıldı. Mezbûr da vekâlet-i merkūmeyi kabûl edip 
hizmet-i lâzimesini edâyı ta‘ahhüd etti. Şehâdetleri ba‘de ri‘âyet-i şerâiti’l-kabûl 
inde’ş-şer‘ makbûl ve mûteber oldu.
Cerâ fî 13 min Ramazan.
Şuhûdü’l-hâl: Mahmud Bey b. Seyfi, Ahmed b. Abdullah, Nebi b. Pîrî, Mehmed 
b. Abdullah ve gayruhüm

128 [32a-3, Arapça] Vakfiye-i Mevlânâ Ebûbekir Efendi el-kâdî, 
nükūd: 200.000
Hamdele ve salvele… İşbu mazmûnunda vakıf ikrârından bahseden sahîh ve 
şer‘î bir hüccet, sarîh ve mer‘î bir vesîkadır. Karaferye kasabası mahallâtından 
Su kuyusu mahallesinde sâkin olan fahrü’l-kuzât ve zahrü’l-vülât Mevlâna 
Ebûbekir Efendi b. Bâli meclis-i şer‘-i şerîf-i şâmih-i imâd ve mahfil-i dîn-i 
münîf-i râsih-i evtâdda hâzır olup seyyidü’l-enâm resûlü’l-meliki’l-allâm Mu-
hammed sallallâhu aleyhi aleyh ve âlâ âlihi’l-kirâm ve eshâbihi’l-izâm salâtü 
dâimeten ilâ yevmi’l-haşr ve’l-kıyâmın “Âdem oğlu öldüğünde üş şey dışın-
da ameli kesilir: Kendisine du‘â  eden sâlih bir oğul, istifâde edilen ilim ve 
sadaka-i câriye” hadîsini te’emmül ederek hâl-i hayâtında ve kemâl-i akl ve sıh-
hatinde niyet-i sahîha-i sâfiye ve taviyye-i hâlise-i vâfiye ile râyicü’l-vakt iki 
yüz bin akçesini silk-i mülk-i sahîhinden ifrâz ve mahz-ı menâlinden temyîz 
edip tasadduk, habs ve vakfetti. Meblağ-ı mezbûru mütevellî olarak nasbetti-
ği Ahmed Bey b. Çalış’a teslîm ettiğinde o da cemî‘-i meblağ-ı mezbûru tesel-
lüm etti. Vâkıf-ı mûmâ ileyh, meblağ-ı mezbûrun mütevellî-i mezkûr yediy-
le senede noksansız ziyâdesiz ona on bir buçuk rıbh üzre ribâ ve şübheden ârî 
olarak mu‘âmele-i sahîha-i şer‘iyye ile, rehn-i kavî ve kefîl-i melî-i bi’l-mâl alı-
narak veya haseb-i iktizâ-i hâl bunlardan biri ile iktifâ edilerek istiğlâl edil-
mesini şart etti. Mütevellînin meblağ-ı mevkūfu ümerâ ve erbâb-ı timar ve 
zümre-i râciline vermemesini, bilâkis müddet-i medîdede dahi geri alınma-
sı mümkün olacak kimesnelere vermesini şart etti. Rıbh ve galleden Allah’ın 
rızık verdiğinden Kur’ân-ı azîmi güzel okuyan on kişinin her birine cum‘a ve 
iki bayram dışında her gün bir cüz’ tilâvet etmeleri kaydıyla yevmî noksansız 
ziyâdesiz iki akçe ta‘yîn etti. Sûre-i En‘âmın tamâmını okumak üzre bir kimes-
neye iki akçe, eyyâm-ı mezkûre hâricinde sûre-i Yâsîn’i acele etmeden, teennî 
ve tertîl üzre tilâvet etmek kaydıyla bir kimesneye bir akçe ta‘yîn etti. Kırâ’atın 
müddet-i hayâtınca, sabâh namazından sonra kārîlerin mahalle-i mezbûrede 
vâki‘ vâkıf-ı mezbûrun evinde ictimâ‘ıyla yapılmasını şart etti. Vefâtından son-
ra ise kasaba-i mezbûrede vâki‘ Câmi‘-i atîkde yapılmasını şart etti. Cüz’lerden 
birinin rızâ’en lillâhi’l-meliki’l-allâm, birinin ruh-i resûlillâh aleyhi’s-salâtü 
ve’s-selâm için, birinin evlâd-ı ve ezvâc-ı ve ashâb- resûlillâhın rûhları için, bi-
rinin onlara tâbi‘ olan ulemâ-i kirâm, meşâyih-ı fihâm –rahimehümu’llâhü el-
melikü’l-allâm- ve mu‘allimlerinin ervâhı için okunmasını şart etti. Sûreteyn-i 
mezkûreteynin birinin kendisi için diğerinin Hayrünnisa Hâtun nâm zevce-
si için okunmasını şart etti. Cüzlerden birinin evlâdının ve evlâd-ı evlâdının 
ervâhı için, birinin erkek ve kız kardeşleri için, cüzlerden ikisinin ebeveyni-
nin rûhları için okunmasını şart etti. Eczâ-i şerîfeyi muhafaza edecek kimes-
neye yevmî bir akçe, mütevellîye yevmî dört akçe, hîle ve hıyânetten berî ola-
cak câbîye yevmî iki akçe, inde’l-hâcet-i muhâsebe, kâtibe iki akçe, zevce-i 
mezkûresine yevmî beş akçe, Kadı Abdüllatîf Çelebi nâm oğluna yevmî on 
beş akçe, Rukiye Hâtun nâm kızına on akçe sonra ikisinin evlâdına, evlâd-ı 
evlâdına ve evlâdı- evlâd-ı evlâdına batnen ba‘de batnin ve fer‘an ba‘de aslin 
yevmî on akçe, Cemil Çelebi b. Abdüllatîf Çelebi’nin kölesine yevmî beş akçe 
verilmesini şart etti. Mezkûrlardan birinin nesli kesildiğinde ta‘yîn edilen mik-
tarın diğer nesli devâm eden inâs ve zükûrdan kimesnelere verilmesini şart etti. 
Zâhide bt. Bedreddin’e yevmî bir buçuk akçe, Lâlezâr bt. Abdullah nâm âzatlı 
câriyesine yevmî bir buçuk akçe, Selime ve Hümâ, Zamâne ve Züleyha? benât-ı 
İbâdullah nâm âzatlı câriyelerinin her birine, sonra evlâdına, evlâd-ı evlâdına 
nesilleri kesilinceye kadar -el-iyâzü billâhi’l-feyyâz- yevmî birer akçe ta‘yîn etti. 
Mütevellînin hâkimin re’yi ile başka bir zamân diğer cüz’leri kırâ’ata kādir ki-
mesnelere tilâvet ettirebileciğini şart etti. Sonra mezbûr Ahmed Beyin vakf-ı 
mesfûra mütevellî olmasını, sonra evlâdının en sâlihînin, sonra evlâd-ı evlâdının 
en sâlihînin, sonra evlâd-ı evlâd-ı evlâdının en sâlihînin olmasını şart etti. Ne-
silleri kesildiğinde, hâkim-i mûmâ ileyhin re’yi ile emr-i tevliyeye kādir sâlih 
bir kimesnenin mütevellî olmasını şart etti. Rıbh-ı mesfûrdan bin sekiz akçe ile 
mütevellî-i mezbûrun koyun eti, sâde yağ, pirinç, bal, nohut ve safran iştirâ edip 
her sene Receb ayının ilk Perşembe günü, Şaban ayının yirmi dördüncü günü 
ve Ramazan ayının yirmi altıncı günü pilav ve zerde pişirilip fukarâya verilme-
sini şart etti. Rıbhdan yedi yüz yirmi akçenin mütevellî yediyle her sene Rama-
zan ayının son on gününde elbise ve ayakkabı iştirâ edilip muhtac olan eytâm 
ve sıbyâna verilmesini şart etti. Mesârifden artan kısmın evlâd-ı vâkıfa sonra 
evlâd-ı evlâdına sonra evlâd-ı evlâd-ı evlâdına harcanmasını ba‘de’l-inkırâz 
-el-iyâzü bi’llâh- cüz-i şerîflerin vech-i meşrûh üzre okutulmasına sarf edil-
mesini şart etti. Mürtezikanın vakfa hasbeten lillâh nâzır olmalarını şart etti. 
Tebdîl, tağyîr, azl ve nasbın müddet-i hayâtınca kendi yedinde olmasını şart 
etti. Hâl bu minvâl üzre iken vâkıf-ı mezbûr cemî‘-i meblağ-ı mesfûru taleb ve 
mezkûr mütevellînin ecr-i misilden ziyâde vazîfe-i mu‘ayyene diye aldığı mâlı 
istirdâda ve vakfiyetinden rücû‘a şürû‘ edip, eimme-i selâsemiz -rıdvânullâhi 
aleyhim ecma‘în- katlarında denânîr ve derâhimin vakfı sahîh değildir ve ona 
mebnî olan şürûtun dahi adem-i sıhhati mukarrer olmakla mütevellînin ecr-i 
misilden ziyâde aldığı vazîfe helâl olmamağın ziyâdesi bana teslîm olunmak 
taleb ederim dedikte, mütevellî vazîfesini sıyâneten sadr-ı kitâbta tevkī‘-i refi‘ 
vâki‘ olan hâkim-i nâfizü’l-ahkâmdan cevâza ve lüzûma zâhib olan imâmlar 
re’yleri üzre hüküm taleb edince hâkim-i muşârun ileyh vakf-ı nukūdun sıhha-
tine İmam Züfer’den İmam Ensârî rivâyeti üzre hükmedip lâkin vâkıf bu mer-
tebe ile kanâ‘at etmeyince meblağ-ı mezbûru almağa kāil olup İmam Züfer ka-
tında sıhhat-i vakf lüzûmu îcâb ettirmez; zikr olan sıhhate hüküm lüzûmu îcâb 
eylemez diye meblağ-ı mezbûru taleb edince mezkûr mütevellî sıhhate hükm 
olunmak ile mecme‘un aleyh olunca imâmeyn-i mezbûreyn re’ylerinde dahi 
sahîh olmuş oldu. Onların re’ylerinde sıhhat lüzûmdan müfârakat olunmaz 
diye lüzûmuna dahi hüküm taleb edince hâkim-i mûmâileyh vakıf cânibini 
haklı bulup mesâil-i evkāfta cârî eimme-i eslâf beynindeki ihtilâfı da bile-
rek meblağ-ı mezkûrun vakfının lüzûmuna dahi hükmedip tescîl etti. Vakf-ı 
mezbûr bu sûretle, Allah’a meleklerine, kitâblarına, resûllerine ve âhiret günü-
ne îmân eden bir kimesne için tağyîri, tebdîli, ibtâli ve ta‘tîli câ’iz olmayacak şe-
kilde sahîh, lâzım, müebbed ve müseccel hâle geldi. “Fe-men beddelehû ba‘de 
mâ sem‘ihî  fe-innemâ ismuhû ale’l-lezîne yübeddilûnehû innallâhe semî‘un 
alîm ve ecrü’l-vâkıf ale’llâhi’l-hayyi’l-cevâdi’l-kerîm.”
Ve zâlike cerâ ve hurrire fî gurreti Şevvâli’l-mükerrem sene isneteyn ve elf 
mine’l-hicreti’n-nebeviyye.
Şuhûdü’l-hâl: Hüsrev Çavuş bi Dergâhı âlî, Mevlâna Abdurrahim Çelebi el-
müderris, Hüseyin Bey b. Ahmed el-cündî, Mevlâna Şeyh-zâde Ahmed Çe-
lebi el-müderris, Mevlâna Mustafa Çelebi el-müderris, Mevlâna Hüsam el-
müste‘id, Mevlâna Mahmud [b.] Ebûbekir el-müderris, Mevlâna İbrahim Çele-
bi el-müderris, Ali Çelebi b. Mehmed el-müderris, Etyemez-zâde Mustafa Çele-
bi el-kādî, Ali Dede el-İmâm, Abdülkerim Halîfe el-müezzin, Abdülcelîl Efendi 
el-kādî, Mehmed Çelebi b. Said el-müste‘id









129 [32b-1] Ayşe Hatun bt. Ferhad Ağa ile kız kardeşi Ümmügülsüm’ün 
anneleri Bedia Hatun’dan kalan miras ile ilgili davaları
Oldur ki, mahmiye-i Kostantıniyye mahallâtından Kırkçeşme mahallesin-
de sâkine fahrü’l-muhadderât Ayşe Hâtun bt. Ferhad Ağa tarafından husûs-ı 
âti’z-zikre nehc-i şer‘î üzre vekâleti sâbite olan fahrü’l-akrân Mustafa Çavuş b. 
Abdullah meclis-i şer‘-i şerîfe hâzır olup mezbûre Ayşe’nin li-ebeveyn kız ka-
rındaşı zahrü’l-muvakkarât Ümmügülsüm Hâtun’un husûs-ı mezkûra vekîl-i 
şer‘îsi ve zevci olan mefharü’l-eşbâh Ali Bey b. Abdullah mahzarında takrîr-i 
kelâm edip müvekkiletân-ı mezbûretân anaları merhûme Bedia Hâtun’dan 
irs-i şer‘le intikāl eden muhallefâta müte‘allik mezbûre Ümmügülsüm kız ka-
rındaşı merkūme Ayşe ile da‘vâ etmek istedikde, mezbûre Ayşe Hâtun be-
nim zevcim sefer-i sultânîdedir, hâlâ benim da‘vâ ve husûmete zevcim gelin-
ce iktidârım yokdur deyû muhâsamadan imtinâ‘ etmeğin mesfûre Ümmügül-
süm dahi mezkûre Ayşe Hâtun’un zevci gelince te’hîr-i da‘vâ edip ve mesfûre 
Ayşe merkūme Ümmügülsüm’e emânet tarîkiyle yetmiş bin akçe teslîm edip 
mezbûre Ümmügülsüm Hâtun dahi meblağ-ı mezbûru emâneten kabz ve tesel-
lüm etmişdir dedikde, vekîl-i mesfûrun vech-i meşrûh üzre olan kelâmın vekîl-i 
âhar vicâhen tasdîk edip vâki‘-i hâl gıbbe’s-suâl ketb olundu.
Tahrîren fî evâsıtı Ramazan sene 1002.
Şuhûdü’l-hâl: Fahru’l-akrân Hüseyin Ağa el-müteferrika, Zahrü’l-a‘yân İbrahim 
Kethüdâ el-müteferrika, Kıdvetü’l-emâcid Hüseyin Çavuş, Mehmed b. Abdullah, 
Mevlânâ Mehmed Efendi el-kadı, Ali Bey b. Mustafa el-cündî, Cafer b. Abdullah, 
Ahmed b. Mehmed el-attâr, İbrahim b. Ebûbekir, Abdi Çavuş, İsmail b. Abdullah, 
Piyâle b. Abdullah, Ömer b. Behrâm, Suhrab b. Abdullah.

130 [33a-1] Keyvan b. Abdullah’ın Niğde sancak beyi Suhrab Bey’de 
değerli taşlarla süslü ayna satışından alacağı olduğu
Mahmiye-i Kostantıniyye mahallâtından Nevbethâne mahallesinde sâkin işbu 
râfi‘ü’l-kitâb Keyvan b. Abdullah el-hakkâk meclis-i şer‘a hâlâ livâ-i Niğde 
Beyi olan umdetü’l-umerâ’i’l-kirâm Suhrab Bey b. Behrâm’ı ihzâr ve mahza-
rında takrîr-i kelâm edip müşârun-ileyh Suhrab Bey zimmetinde târih-i kitâb 
Ramazan’ının on beşinci gününe mev‘ûd bir altın taraklı cevherî mülk âyine 
bahâsından yüz otuz bin akçe hakkım olup hâlâ ecel-i mezkûr hulûl etmeğin 
meblağ-ı mesfûru taleb ederin suâl olunsun dedikde, gıbbe’s-suâl müşârun-ileyh 
Suhrab Bey tav‘an ikrâr ve i‘tirâf edip fi’l-vâki‘ sâbıkda merkūm Keyvan’dan zikr 
olunan âyineyi yüz otuz bin akçeye iştirâ etmiş idim, lâkin akçesin sancağıma 
vardıkda vermek üzre iştirâ eylemiş idim dedikde mûmâ-ileyh Suhrab Bey’den 
sâdır olan kelâm vukū‘u üzre merkūm Keyvan talebi ile ketb olundu.
Tahrîren fî 27 min Ramazan sene 1002.
Şuhûdü’l-hâl: Süleyman Çavuş b. Hızır el-mübâşir, Mehmed Çavuş b. Kasım, 
Mehmed b. Cârullah el-hakkâk, Hasan b. Mehmed el-hakkâk, Mustafa b. Abdul-
lah er-râcil, Mustafa b. Hüseyin el-hakkâk, Mehmed b. Behrâm el-hakkâk, Mus-
tafa b. Ahmed.

131 [33a-2] el-Hâc Veli b. Mustafa’nın Niğde sancak beyi Suhrab Bey’de 
altın kemer kuşak satışından alacağı olduğu
Hâssa zergerlerden işbu râfi‘ü’l-kitâb el-Hâc Veli b. Mustafa nâm kimesne 
meclis-i şer‘-i şerîfe hâlâ livâ-i Niğde Bey’i olan kıdvetü’l-umerâ’ Suhrab Bey b. 
Behrâm’ı ihzâr ve mahzarında takrîr-i kelâm edip mûmâ-ileyh Suhrab Bey zim-
metinde târih-i kitâb Ramazan’ı gurresine mev‘ûd bir cevherî altınlı kemer ku-
şak bahâsından üç yüz altmış bin akçe hakkım olup hâlâ ecel-i mezkûr hulûl et-
meğin meblağ-ı mesfûru taleb ederin suâl olunsun dedikde, gıbbe’s-suâl mezkûr 
Suhrab Bey tav‘an ikrâr ve i‘tirâf edip fi’l-vâki‘ sâbıkda merkūm el-Hâc Veli’den 
zikr olunan kuşağı üç yüz altmış bin akçeye iştirâ eylemiş idim, lâkin meblağ-ı 
mezbûru sancağıma vardıkda edâ etmek üzre iştirâ eyledim dedikde müşârun-
ileyh Suhrab Bey’den sâdır olan kelâm vukū‘u üzre merkūm el-Hâc Veli talebiy-
le ketb olundu.
Tahrîren fi’t-târihi’l-mezbûr.
Şuhûdü’l-hâl: Es-Sâbikūn.

132 [33a-3] Cafer b. Abdullah’ın Niğde sancak beyi Suhrab Bey’de 
değerli taşlarla süslü hançer satışından alacağı olduğu
Mahmiye-i Kostantıniyye mahallâtından Karabaş mahallesinde sâkin işbu 
râfi‘ü’l-kitâb el-Hâc Cafer b. Abdullah nâm kimesne meclis-i şer‘-i şerîfe hâlâ 
livâ-i Niğde Bey’i olan kıdvetü’l-ümerâ’i’l-kirâm Suhrab Bey b. Behrâm’ı ihzâr 
ve mahzarında takrîr-i kelâm edip sâlifü’z-zikr Suhrab Bey zimmetinde târih-i 
kitâb Ramazan’ının on beşinci gününe mev‘ûd elli miskāl altınlı bir cevherî 
mülk hançer bahâsından iki yüz kırk bin akçe hakkım olup, hâlâ ecel-i mezkûr 
hulûl etmeğin meblağ-ı mesfûru taleb ederin suâl olunsun dedikde, gıbbe’s-suâl 
mezbûr Suhrab Bey tav‘an ikrâr ve i‘tirâf edip fi’l-vâki‘ sâbıkda merkūm el-Hâc 
Cafer’den zikr olunan hançeri iki yüz kırk bin akçe[ye] iştirâ eylemiş idim, lâkin 
akçesin sancağıma vardıkda vermek üzre iştirâ eyledim dedikde müşârun-ileyh 
Suhrab Bey’den sâdır olan kelâm alâ vukū‘ihî merkūm el-Hâc Cafer talebiyle 
ketb olundu.
Tahrîren fî 27 Ramazan sene 1002.
Şuhûdü’l-hâl: Es-Sâbikūn.

133 [33a-4, Arapça] Gazanfer b. Abdülcelil’in beş bin akçesini vakfettiği
Hamdele ve salvele… İşbu mazmûnunda vakıf ikrârından bahseden sahîh ve şer‘î 
bir kitâb, sarîh ve mer‘î bir saktır. Dârü’s-saltanati’l-aliyye ve mahmiye-i Kostan-
tıniyye mahallâtından Âşıkpaşa mahallesinde sâkin olan Gazanfer b. Abdülcelîl 
meclis-i şerî‘at-i garrâ ve mahfil-i hanîfiyye-i beyzâda hâzır olup râyicü’l-vakt 
beş bin akçesini silk-i mülk-i sahîhinden ifrâz ve mahz-ı menâlinden temyîz edip 
niyet-i sâfiye ve azîme-i kâfiye ile habs ve vakfettiğini ikrâr ve i‘tirâf etti. Vâkıf-ı 
mezbûr meblağ-ı mezkûrun alâ vechi’l-helâli’ş-şer‘î senede noksansız ziyâdesiz 
ona on bir rıbh üzre rehn-i kavî veya kefîl-i melî ile istiğlâl ve istirbâh edilmesi-
ni şart etti. Allah’ın rıbh ve galleden rızık verdiğinden mütevellîye hakk-ı tevliye 
olarak yevmî on akçe verilmesini şart etti. Mütevellî olarak müddet-i hayâtınca 
Mustafa b. Mehmed’i, sonra hâkimin uygun göreceği kişiyi şart etti. Mahalle-i 
merkūmede vâki‘ Muğni hamamı kurbundaki Kilise mescidinde imâm olacak 
kimesneye, her gün mescid-i mezbûrda akşam namazından sonra bir def ‘a sûre-i 
Mülkü, üç def ‘a sûre-i İhlâsı tilâvet edip sevâbını vâkıf-ı mezbûrun rûhuna hedi-
ye etmesi kaydıyla bir akçe ta‘yîn etti. Rıbh ve galleden artanın mütevellî yediyle 
zabt edilmesini ve rakabe-i vakfa eklenmesini şart etti. Vakfiye şurûtuna ri‘âyet 
mümkün olmazsa vakıf gelirinin fukarâ ve mesâkîn-i müslimîn ve müslimâta 
sarf edilmesini şart etti. Sonra cemî‘-i meblağ-ı mezbûru mütevellî-i mezkûra 
teslîm etti. Mütevellî de tesellüm ve kabz edip sâir mütevellîler evkāfta tasar-
ruf ettikleri gibi tasarruf eyledi. Teslîm, tesellüm ve tasarrufu hâkim huzûrunda 
ikrâr etti. Hâl bu minvâl üzre iken vâkıf-ı mezbûr cemî‘-i meblağ-ı mesfûru ta-
leb ve mezkûr mütevellînin ecr-i misilden ziyâde vazîfe-i mu‘ayyene diye aldığı 
mâlı istirdâd ve vakfiyetinden rücû‘a şürû‘ edip eimme-i selâsemiz -rıdvânullâhi 
aleyhim ecma‘în- katlarında denânîr ve derâhimin vakfı sahîh değildir ve ona 
mebnî olan şürûtun dahi adem-i sıhhati mukarrer olmakla mütevellînin ecr-i 
misilden ziyâde aldığı vazîfe helâl olmamağın ziyâdesi bana teslîm olunmak 
taleb ederim dedikte, mütevellî vazîfesini sıyâneten sadr-ı kitâbta tevkī‘-i refi‘ 
vâki‘ olan hâkim-i nâfizü’l-ahkâmdan cevâza ve lüzûma zâhib olan imâmlar 
re’yleri üzre hüküm taleb edince hâkim-i muşârun ileyh vakf-ı nukūdun sıhha-
tine İmam Züfer’den İmam Ensârî rivâyeti üzre hükmedip lâkin vâkıf bu mer-
tebe ile kanâ‘at etmeyince meblağ-ı mezbûru almağa kāil olup İmam Züfer ka-
tında sıhhat-i vakf lüzûmu îcâb ettirmez; zikr olan sıhhate hüküm lüzûmu îcâb 
eylemez diye meblağ-ı mezbûru taleb edince mezkûr mütevellî sıhhate hükm 
olunmak ile mecme‘un aleyh olunca imâmeyn-i mezbûreyn re’ylerinde dahi 
sahîh olmuş oldu. Onların re’ylerinde sıhhat lüzûmdan müfârakat olunmaz diye 
lüzûmuna dahi hüküm taleb edince hâkim-i mûmâileyh meblağ-ı mezkûrun 
vakfının lüzûmuna dahi hükmedip tescîl etti. Vakf-ı mezbûr bu sûretle kimes-
ne için tağyîri, tebdîli, ibtâli ve ta‘tîli câ’iz olmayacak şekilde sahîh ve lâzım 
hâle geldi. “Fe-men beddelehû ba‘de mâ sem‘ihî   fe-innemâ ismuhû ale’l-lezîne 
yübeddilûnehû innallâhe semî‘un alîm.”
Cerâ zâlike ve hurrire fi’l-yevmi’s-sânî ve’l-ışrîn min Ramazan el-mübârek sene 
1002.
Şuhûdü’l-hâl: Hasan b. Abdurrahman el-İmâm, Mustafa b. Ali el-müezzin, Meh-
med b. İbrahim, Mehmed b. Şahkulu el-kayyım, Mehmed b. Ali, Mustafa b. Ali

134 [33b-1, Arapça] Kaçak kölenin sahibine teslim edilmesi
Udûlden Ferhad Bey b. Abdullah, Kasım Bey b. Abdullah ez-za‘îm ve Kasım 
Bey b. Abdullah ed-debbâğ nâm kimesneler meclis-i şer‘-i şerîfde hâzırûn olup, 
zilyed-i münkir zevvâk-ı sultânî Mehmed Ağa b. Abdullah mahzarında, Dârü’s-
saltanati’s-seniyye mahmiye-i Kostantıniyye mahallâtından Sultan Selim Hân 
mahallesinde sâkine olan râfi‘a-i hâzihi’s-sahîfe-i sarîha Ceyhun bt. Abdullah 
nâm hâtundan sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle 
şehâdet ettiler ki, müdde‘â aleyhin yedinde bulunan Macariyyetü’l-asl, orta boy-
lu, açık kaşlı, iri gözlü, kaşları arasında Hind beni olan Afitâb bt. Abdullah nâm 
câriye müdde‘iyye-i mezkûre Ceyhun’un mülk-i mahzı ve hakk-ı hâlis-i sırfıdır; 
taht-ı mülkiyyetinde iken zeyl-i kitâbda mezkûr târihden yedi ay önce kaçmış-
tır. Müdde‘iyye-i mezkûreye câriye-i merkūmeyi satmadığına, hibe etmediğine, 
bi vechin mine’l-vücûh mülkiyyetinden ihrâc etmediğine dâir yemîn-i billâhi 
te‘âlâ verilmesinden sonra şehâdetleri ba‘de ri‘âyet-i şerâiti’l-kabûl inde’ş-şer‘ 
makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’s-sânî ve’l-ışrîn min şehri Ramazan el-mübârek 
sene isneteyn ve elf.
Şuhûdü’l-hâl: Ahmed b. İdris, Mustafa b. Hamza, Hasan Bey b. Abdullah el-
bevvâb, Mustafa [b.] Süleyman, Mehmed b. Nimetullah el-İmâm, Ali b. Fethul-
lah el-müezzin, Hamza b. Abdullah el-kayyım, Mehmed b. Yusuf, Mehmed b. 
Mustafa, Mehmed Çavuş el-mübâşir ve gayruhüm

135 [34a-1, Arapça] Vakfiye-i Emine Hatun, menzil
Hamdele ve salvele… Dârü’s-saltanati’s-seniyye mahmiye-i Kostantıniy-
ye mahallâtından Sofular mahallesinde sâkine olan Emine Hâtun bt. Meh-
med meclis-i şerî‘at-i şerîfe-i garrâ ve mahfil-i tarîkat-i münîfe-i zehrâda hâzıra 
olup kemâl-i aklında ve nefâz-ı tasarrufâtında, niyet-i kâfiye ve azîmet-i vâfiye 
ile silk-i mülk-i sahîhinden ifrâz ve mahz-ı menâlinden temyîz edip mahalle-i 
merkūmede vâki‘ olan, iç ve dış avlulu, iç avlusu tahtânî kebîr bir beyti, bahçeyi, 
iki küçük beyti, mutfağı, kileri, bahçeyi, önünde selâmlığı, su kuyusunu, çeşmeyi, 
helâyı, içinde köşk bulunan bahçeyi, altında selâmlık bulunan ocaklı fevkānî iki 
beyti, altında helâ ve çamaşırhâneyi hâvî, dış avlusu ise merhûm Alâaddin Halîfe 
vakfına âid senevî mukâtaa-i arzı iki yüz akçe olan arâzi-i mevkūfe üzerinde binâ 
edilmiş müte‘addid beytleri, altlarında ahır bulunan üç beyti, önlerinde selâmlığı, 
helâyı, arâzi-i mezkûre üzerine yapılmış bahçeyi, yanlarında odayı, tahtabendi, 
çeşmeyi, su kuyusunu hâvî, ilâveten dış avluya muttasıl, Kıble tarafında vâki‘ di-
ğer bir avluyu, onun içinde, altlarında ahır, önlerinde selâmlık bulunan iki beyti, 
fırını, helâyı ve bahçeyi hâvî olup, bir taraftan Şeyh Mehmed b. İlyas Çavuş mül-
kü, diğer taraftan Osman Çelebi b. Ali mülkü, öteki taraftan Hüseyin Çelebi b. 
Hasan ve Fâtıma ve Zehra mülkü, diğer taraftan da Mehlikā bt. Abdullah mülkü, 
Fâtıma Hâtun bt. Ahmed mülkü ve Ali Dede mülkü ve tarîk-i âm ve tarîk-ı hâs 
ile mahdûd olan cemî‘-i menzilini cümle tevâbi‘ ve levâhıkı ve kâffe-i merâsim ve 
mürâfıkı ile habsedip vakfettiğini ikrâr ve i‘tirâf etti. Vâkıfe-i mezbûre menzil-i 
mesfûrda süknâyı evvele kayd-ı hayâtınca kendi nefsine, vefâtından sonra ise 
müddet-i hayâtınca erkek kardeşinin kızı Râbia bt. Mustafa’ya, sonra nesilleri 
kesilinceye kadar mezkûre Râbia’nın evlâdına, evlâd-ı evlâdına şart etti. Sonra 
menzil-i mezbûrun icâre-i sahîha ile ve mu‘tâd olan emsâl kirâ ile icâreye veril-
mesini şart etti. Allah’ın menzilin icâresinden ve nemâsından rızık verdiğinden 
yevmî dört akçenin mütevellî yediyle muhafaza edilmesini ve sonra inde’l-ihtiyâc 
menzilin tamir ve termîmine sarf edilmesini şart etti. Mütevellî olacak kimes-
neye tevliye cihetinden yevmî iki akçe verilmesini şart etti. Tevliyeyi müddet-i 
hayâtınca Mehmed Bey b. Ferhad Bey’e, sonra nesilleri kesilinceye kadar eslah-ı 
evlâdına ve eslah-ı evlâd-ı evlâdına sonra hâkimin münâsib göreceği emîn bir ki-
mesneye şart etti. Mahalle-i merkūmede vâki‘ merhûm Alâaddin Halîfe zâviyesi 
şeyhine her gün huzûrunda Tenzîl-i celîlden teennî ve tertîl üzre bir cüz’ oku-
yup sevâbını seyyidi’l-mürselîn şefî‘il-asât ve’l-müznibîn Muhammed habîbullah 
el-âlemîn sallallâhu aleyhi ve alâ âlihî ve sahbihî et-tayyibînin rûhuna hediye et-
mesi kaydıyla yevmî iki akçe verilmesini şart etti. Zâviye-i mezkûre odalarında 
kalan sâlih kimesnelere hergün huzûrunda sûre-i İhlâsı üç def ‘a okuyup sevâbını 
vâkıfe-i mezbûrenin rûhuna hediye etmeleri kaydıyla yevmî yarım akçe veril-
mesini şart etti. Zâviye-i merkūme mescidinde kayyım olacak kimesneye sûre-i 
Fâtiha’yı bir def ‘a ve sûre-i İhlâsı üç def ‘a tilâvet edip sevâbını rûhuna hediye et-
meleri kaydıyla yevmî bir akçe verilmesini şart etti. Mescid-i mezkûrda imâm ola-
cak kimesneye huzûrunda Kur’ân-ı azîm ve Furkān-ı kerîm’den bir cüz’ okuyup 
sevâbını merhûme Fâtıma Hâtun bt. Abdi nâm annesinin rûhuna hediye etmek 
kaydıyla yevmî iki akçe şart etti. Mescid-i mezkûrda müezzin olacak kimesne-
ye huzûrunda bir cüz’ okuyup merhûme Râbia Hâtun nâm ninesinin rûhuna he-
diye etmek kaydıyla yevmî iki akçe şart etti. Artan miktarın mütevellî-i mezbûr 
yediyle muhafaza edilip inde’l-ihtiyâc menzilin tamirine sarf edilmesini şart etti. 
Nezâret-i hasbiyyeyi, mezkûr şeyh, imâm ve müezzin ile birlikte cemî‘-i ahâlî-i 
mahalleye şart etti. Şurût-i mezkûreye ri‘âyet mürûr-i eyyâm ve a‘vâm ile müm-
kün olmazsa vakıf gelirinin fukarâ ve mesâkîn-i müslimîn ve müslimâta sarf 
edilmesini şart etti. Vâkıfe-i mezbûre menzil-i mezbûru mütevellî-i mezkûra 
teslîm etti. Mütevellî de tesellüm ve kabz edip sâir mütevellîler evkāfta tasar-
ruf ettikleri gibi tasarruf eyledi. Teslîm, tesellüm ve tasarrufu hâkim huzûrunda 
ikrâr etti. Hâl bu minvâl üzre iken vâkıfe-i mezbûre İmam-ı A‘zam Ebû Hanîfe 
Numan b. Sâbit el-Kûfî’nin kavline istinâden vakıfdan rücû‘ edip menzil-i 
merkūmun mülkiyyetine istirdâdını taleb etti. Mütevellî-i mezkûr, eimme-i 
kibârın re’ylerine istinâden buna karşı çıkıp redden imtinâ‘ etti. Muhâsama ve 
mu‘âraza edip hâkimin huzûrunda murâfa‘a olunduklarında hâkim-i mûmâ 
ileyh eimme-i müctehidînin re’ylerine tevfîkan mütevellî cihetini tercihe lâyık 
görüp vakfın sıhhat ve lüzûmuna hükmetti. Vakf-ı mezbûr bu sûretle kimesne 
için tağyîri, tebdîli, ibtâli ve ta‘tîli câ’iz olmayacak şekilde sahîh, lâzım, müebbed 
ve müseccel hâle geldi. “Fe-men beddelehû ba‘de mâ sem‘ihî  fe-innemâ ismuhû 
ale’l-lezîne yübeddilûnehû innallâhe semî‘un alîm. Ve ecrü’l-vâkıfe ale’llâhi’l-
hayyi’l-cevâdi’l-kerîm”
Cerâ zâlike ve hurrire fi’l-yevmi’t-tâsi‘ aşere min şehri Ramazan el-mübârek 
sene isneteyn ve elf.
Şuhûdü’l-hâl: Sofular zâviyesi şeyhi Şeyh Mustafa Efendi b. Cârullah eş-şehîr bi 
Beyânî, Kurşunlu Türbe zâviyesi şeyhi Şeyh Ali Efendi b. İskender, Mevlâna Ab-
dülaziz Efendi b. Mehmed el-kādî, Dîvân-ı âlî kâtibi Abdülbâkī Çelebi b. Hasan, 
Mevlâna Hacı Mehmed Çelebi b. Mehmed el-kādî, Muharrem Halîfe b. Ebülka-
sım, Mehmed Halîfe b. Abdullah el-İmâm, Mevlâna Abdülkerim Efendi [b.] Ali 
el-müderris, Behrâm Bey b. Abdullah el-mütevellî, Ali Çelebi b. Murad el-cündî, 
Murad Bey b. Abdullah zırh ustası, Mehmed b. Hüsrev el-İmâm, Mehmed b. Yu-
suf kilerci, Abdurrahman b. Seyfullah el-müezzin, Mehmed b. Pîrî el-müezzin, 
Mustafa b. Abdullah, Hüseyin b. Abdullah er-reis, Mustafa b. Hasan et-tabîb, Ya-
kub Ağa [b.] Abdülmennân, Ali b. Hızır el-kayyım, Memi b. Abdullah ve gayru-
hüm

136 [34b-1, Arapça] Emine bt. Abdullah’a nafaka takdir edildiği
Hâkim, Dârü’s-saltanati’s-seniyye mahmiye-i Kostantıniyye mahallâtından Sul-
tan Bayezid Hân mahallesinde sâkine olan Emine bt. Abdullah nâm mu‘tedde 
ve mutallaka hâtunun nafakası, kisvesi ve sâir havâic-i zarûriyesi için, zevc-i 
mezbûrunun veya vekîlinin yedinden nafakasını veya nafaka cinsinden 
bir şey almadığına dâir kendisine yemîn-i billâh verilmesinden sonra, hâlen 
sefer-i sultânîde bulunan birinci bölük yayalarından olan, mutalliki râcil Ali b. 
Abdullah’ın üzerine olmak üzre, iddeti nihâyetine kadar zeyl-i kitâbda mezkûr 
târihden i‘tibâren yevmî râyicü’l-vakt dört akçe farz ve takdîr etti. İddetinin 
nihâyetinde ise hâkim-i mûmâ ileyh, mezbûrenin himâye ve terbiyesi altında 
bulunan sulbî sagīr oğlu Ebûbekir’i emzirme ücreti olarak, merkūme Emine’nin 
talebiyle zevc-i mezkûru üzerine meblağ-ı merkūmu farz ve ta‘yîn etti ve 
meblağ-ı mefrûzun sarfına ve vakt-i hâcette istidâne edip vakt-i zaferde rücû‘ 
etmeye mezbûreye izin verdi.
Cerâ fî 24 min Ramazan sene 1002.
Şuhûdü’l-hâl: Mehmed Çavuş b. Abdullah, Hüsrev b. Abdullah, Mustafa b. Ab-
dullah, Hasan b. Abdullah, el-Hâc Ali b. Abdullah, Derviş b. Mustafa el-cündî

137 [34b-2, Arapça] Fâtıma bt. Abdullah’ın Rus asıllı câriyesini âzat ettiği
Mahmiye-i Kostantıniyye mahallâtından Debbâğ oğlu mahallesinde sâkine olan 
Fâtıma bt. Abdullah, rıkkını mu‘terife, Rûsiyyetü’l-asl, uzun boylu, gök gözlü, 
açık kaşlı, sarışın, sağ gözü üzerinde eser-i cerh bulunan Server bt. Abdullah 
nâm câriye-i memlûkesini hasbeten lillâhi’l-azîm ve taleben li-merdâti’r-rabbi’r-
rahîm âzat ve tahrîr ettiğini ikrâr etti. Câriye-i mezbûre bu sûretle sâir harâir-i 
asliyyât-ı mükellefât gibi hurre oldu. Efendilerin âzatlı köleleri üzerinde şer‘an 
sâhib oldukları hakk-ı velâdan başka üzerinde kimesnenin mülkiyyete ta‘alluk 
eden bir hakkı kalmadı.
Cerâ zâlike ve hurrire fî 24 Ramazan el-mübârek sene 1002.
Şuhûdü’l-hâl: Mehmed b. Abdullah er-râcil, Sinan b. Abdullah er-râcil, Pervâne 
b. Abdullah el-kâtib, Hasan Bey b. Abdullah el-bevvâb ser-muhzırân, Mehmed 
b. Mehmed zırh ustası, Ali (…)

138 [35a-1] Mahmud b. Ahmed’in korsanlar tarafından ele geçirildikten 
sonra kurtarılan ve İstanbul’da sahipsiz olduğu gerekçesiyle 
beytülmâl emini tarafından el konulan gemisini geri alması
Mahrûsa-i Selânik ahâlîsinden işbu râfi‘ü’l-kitâb Mahmud b. Ahmed nâm ye-
niçeri Dîvân-ı refî‘ü’l-bünyâna hâzır olup emâcid-i kirâm defterdârân-ı zevi’l-
ihtirâm huzûrlarında hâlâ mahmiye-i Kostantıniyye’de beytülmâl-ı hâssa emîni 
olan kıdvetü’l-a‘yân Mehmed Çelebi mahzarında takrîr-i kelâm edip bundan 
akdem Karamürsel dimekle ma‘rûf yirmi iki zirâ‘ boylu bir mülk sefîneme İz-
din nâm kasabadan milh ve asel tahmîl edip mahmiye-i İstanbul’a getirirken 
Eşkinoz Adası limanında iki harbî kâfir gemisi zuhûr edip benim sefînemi bas-
dıkda ben firâr edip sefînemi kâfirler alıp giderler iken Tireli Hasan Reis nâm 
kimesne yolda rast geldikde kâfirler benim sefînemi bırakıp kaçmağın mezkûr 
Hasan Reis benim sefînemi alıp İstanbul’a getirdikde emîn-i müşârun-ileyh 
beytülmâla âiddir deyû sefîne-i mezkûreye vâzı‘u’l-yed olmuşdur, mülküm-
dür taleb ederin dedikde gıbbe’s-suâl emîn-i müşârun-ileyh sefîne-i merkūme 
müdde‘î-i mezkûr Mahmud’un mülkü idiğini inkâr edip istişhâd olundukda 
sefîne-i mezkûre meclis-i şer‘a ihzârı mümkün olan menkūlâtdan olmamağın 
üzerine varıp istimâ‘-ı şuhûd için Malkara kazâsından munfasıl Mevlânâ Mu-
hammed Efendi irsâl olunup mevlânâ-yı mezkûr sefîne-i merkūmenin üzerine 
varıp emîn-i mûmâ-ileyh tarafından husûs-ı mezkûr için vekîl-i şer‘î olan Re-
ceb Çelebi b. Hamza mahzarında udûl-ı Müslimînden Abdi Reis b. Nebi ve Ti-
mur b. Abdullah er-râcil ve Memi Reis b. Abdullah ve el-Hâc Halil b. İlyas ve Ca-
fer Bey b. Abdullah nâm kimesneler sâlifü’z-zikr Hasan Reis getirdiği sefîneye 
işâret edip fi’l-vâki‘ işbu sefîne müdde‘î-i merkūm Mahmud’un mülk-i mah-
zı ve hakk-ı hâlisidir, biz bu husûsa şâhidleriz şehâdet dahi ederiz deyû edâ-i 
şehâdet-i şer‘iyye edip şehâdetleri ta‘dîl ve tezkiye olundukdan sonra müdde‘î-i 
mezkûr ve emîn-i müşârun-ileyh şuhûd-ı mezkûrûnla mahfil-i kazâya udûl-ı 
Müslimînden el-Hâc Hasan b. Abdullah ve el-Hâc Mustafa b. Abdurrahman 
nâm kimesneler hâzırân olup müdde‘î-i mezbûrdan da‘vâ ve istişhâd-ı şer‘î 
sâdır oldukda, sâlifü’z-zikr olan beş nefer şuhûd sefîne-i mezkûreyi işâret tarîki 
üzre ta‘yîn edip müdde‘î-i mezkûr Mahmud’un mülk-i mahzı ve hakk-ı hâlisidir 
deyû şehâdet etdiklerine şâhidleriz deyû bi’l-muvâcehe şehâdet edip, şehâdetleri 
ba‘de’t-ta‘dîl hayyiz-i kabûlde vâkı‘a olup vâki‘-i hâl gıbbe’s-suâl ketb olundu.
Tahrîren fî 23 Ramazan sene 1002.
Şuhûdü’l-hâl: Hacı Osman b. Abdullah et-tâcir, Hacı Mustafa b. Hüseyin et-tâcir, 
Cafer b. Abdullah er-râcil, Ali Beşe b. Abdullah er-râcil, Ali Reis b. Derviş, Ha-
san Reis b. Hüseyin, Mehmed b. Yusuf.

139 [35a-2, Arapça] Şahsın mahkemeye gelmesine kefil olma
Mahmiye-i Kostantıniyye mahallâtından Kale altı mahallesinde sâkin olan Bâli Bey 
b. Hasan el-cündî nâm kimesne meclis-i şer‘-i şerîfde hâzır olup, vilâyeti Anadolu’da 
vâki‘ Bey Derbendi kazâsı tevâbi‘inden Zencilik karyesi ahâlîsinden olan Sefer 
Reis b. Abdürrezzak nâm kimesnenin nefsine ve hîn-i mütâlebede meclis-i şer‘a 
ihzârına, hasm-ı şer‘îsi el-Hâc Mahmud b. Musa’nın talebiyle kefîl oldu.
Cerâ zâlike ve hurrire fî 26 min Ramazan sene 1002.
Şuhûdü’l-hâl: Mustafa b. Hamza, Hasan b. Abdullah, Ahmed b. Abdullah, Ah-
med b. İdris ve gayruhüm

140 [35a-3, Arapça] Rukiye bt. Abdullah’ın, mehir alacağını dava ve tahsil 
etmeye İsmi bt. Mehmed’i vekil ettiği
Udûlden Halil b. Abdullah ve el-Hâc Ahmed b. Abdurrahman nâm kimesneler 
meclis-i şer‘-i şerîf-i ezherde hâzırân olup Mahmud b. Hasan nâm hasm-ı mün-
kir mahzarında, İsmi bt. Mehmed nâm hâtundan sâdır olan da‘vâ-i sahîha-i 
şer‘iyyede gıbbe’l-istişhâd şöyle şehâdet ettiler ki, münkir-i mezbûr zevci Mah-
mud tarafından talâk verilmiş Rukiye bt. Abdullah nâm hâtun, müdde‘iyye-i 
merkūmeyi zevc-i mezbûrunun nikâhında ta‘ahhüd ettiği ve hâlen zimmetin-
de bulunan mehr-i müeccel hakkını da‘vâ etmeye, kabz ve îsâline ve kabz ve îsâl 
için nizâ‘ ve cedele ve haseb-i iktizâ-i hâl hâkim huzûrunda murâfa‘aya vekîl etti. 
Mezbûre de vekâlet-i merkūmeyi kabûl edip hizmet-i lâzimesini edâyı ta‘ahhüd 
etti. Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber oldu.
Cerâ fî evâili Şa‘bân sene-i mezbûre.
Şuhûdü’l-hâl: Aydın Çavuş b. Mustafa el-mübâşir, Derviş b. Abdullah, İbrahim b. 
Abdullah, Hüsrev b. Abdullah, Süleyman b. Mahmud ve gayruhüm

141 [35a-4] Müderris Abdullah Efendi’nin alacağını tahsil için 
Müderris Ahmed Efendi’ye vekâlet vermesi
Oldur ki, mahmiye-i Kostantıniyye mahallâtından Sultan mahallesinde sâkin 
Mevlânâ Abdullah Efendi b. el-Hâc Nasuh el-müderris meclis-i şer‘-i refî‘ü’l-
erkâna hâzır olup işbu râfi‘ü’l-kitâb Mevlânâ Ahmed Efendi b. Pîrî el-müderris 
mahzarında ikrâr ve i‘tirâf edip bundan akdem Dergâh-ı âlî çavuşlarından 
Süleyman Çavuş b. Abdullah zimmetinde karzdan elli altı bin akçe hakkım 
olup lâkin meblağ-ı mezkûrun beş bin yedi yüz akçesin kabz edip meblağ-ı 
mezbûrdan zimmetinde elli bin üç yüz akçe bâkī kalmışdı. Hâlâ bâkī-i mezbûru 
merkūm Süleyman Çavuş yedinden kabza ve bana îsâle ve kabz ve îsâl [35b] te-
vakkuf eylediği murâfa‘a ve muhâsama ve sâir umûra merkūm Ahmed Efendi’yi 
kendi kıbelimden vekîl nasb ve ta‘yîn eyledim dedikde, mezkûr Ahmed Efen-
di dahi bi’l-muvâcehe vekâlet-i merkūmeyi kabûl ve mûcibini mültezim oldum 
deyip vâki‘-i hâl gıbbe’s-suâl ketb olundu.
Tahrîren fî evâhiri şehri Ramazâni’l-mübârek sene isneteyn ve elf.
Şuhûdü’l-hâl: Ahmed b. Abdullah, Hasan Çavuş [b.] Abdullah, Mustafa Bey b. 
Ahmed, Veli b. Gülâbî ve gayruhüm.









142 [35b-1] Vefat eden İzmir kadısı Alâeddin Efendi’nin aldığı 
borçlarının rehin bıraktığı ev ve eşyalarla kapatıldığı
Oldur ki, bundan akdem İzmir kadısı iken vefât eden merhûm Mevlânâ 
Alâaddin Efendi b. İlyas’ın sulbî kebîr oğlu ve vârisi Hamza Çelebi ve sagīr oğlu 
Mehmed’in ve vasîsi Hızır b. İsa ve zevci Hayrünnisa Hâtun’un husûs-ı âti’z-
zikre vekîl-i şer‘îsi olan İbrahim b. Abdullah nâm kimesneler meclis-i şer‘-i 
şerîfe hâzırûn olup hâlâ Dîvân-ı Hümâyûn’da Anadolu cânibinin Mâliye tezkire-
cisi olan fahrü’l-akrân Mustafa Bey b. Pîrî mahzarında takrîr-i kelâm edip bun-
dan akdem müteveffâ-yı mezkûr hâl-i hayâtında merkūm Mustafa Bey’den karz 
tarîkiyle iki yüz yedi bin akçe alıp meblağ-ı mezbûr mukābelesinde altı aded ku-
şak ki bir dânesi incili cevherî büyük kemer kuşak ve üç dânesi incili sagīr ke-
mer kuşak ve bir dânesi dahi incili orta kemer kuşak ve bir dânesi dahi kırmızı 
atlas üstüne dikme incili kuşak ve beş kıt‘a kitâb ki, iki cildi tefsîr-i Mîr Hasan 
ve bir cildi Şifâ ve bir cildi Şerh-i Mecma‘ ve bir cildi Külliyât-ı Câmi‘ işbu zikr 
olunan esbâbını mezbûr Mustafa Bey yedinde rehn-i makbûz vaz‘ eylemiş idi. 
Hâlâ merhûm-ı mezbûrun zimmetinde Donanma-yı Hümâyûn kürekçisi akçe-
sinden yüz yirmi bin akçe deyn zuhûr edip ve merkūm Mustafa Bey’e olan dey-
nine vefâ eder bir mülk menzili dahi rehin olmağın, mîrîye müte‘allik olan yüz 
yirmi bin akçe deynini edâ için zikr olunan kuşakları ve kitâbları mesfûr Mus-
tafa Bey yedinden ahz u kabz eyledik dediklerinde mezbûrûnun vech-i meşrûh 
üzre olan kelimâtın merkūm Mustafa Bey vicâhen tasdîk edip vâki‘-i hâl bi’t-
taleb ketb olundu.
Tahrîren fî evâhiri Ramazan sene-i mezbûr.
Şuhûdü’l-hâl: Mevlânâ Mehmed Çelebi b. Hamza el-kadı, Mevlânâ Abdüllatîf 
[b.] Mehmed el-müsta‘id, Mevlânâ Yakub [b.] Resûl el-müsta‘id, Mustafa b. 
Hamza m[ezkûr], Hasan Bey b. ( ) el-bevvâb, Mevlânâ Mehmed Efendi [b.] Yu-
suf el-kadı, Abdullah Bey eş-şehîr bi Hançerlizâde ve gayruhüm.

143 [35b-2, Arapça] Ferruh Efendi b. Abdurrahman’ın Macar ve 
Rus asıllı iki câriyesini tedbir yoluyla âzat ettiği
Elân Defter-i hâkānî emîni olan zahrü’l-emâcidi’l-kirâm Ferruh Efendi b. Ab-
durrahman meclis-i şer‘-i şerîf-i ezherde hâzır olup, Macariyyetü’l-asl, orta 
boylu, açık kaşlı, sarışın, elâ gözlü Müşerrefe bt. Abdullah ve Rûsiyyetü’l-asl, 
orta boylu, sarışın, açık kaşlı, elâ gözlü Ruhzeybâ? bt. Abdullah nâm câriye-i 
memlûkelerini mutlak tedbîr ile âzat ettiğini ikrâr ve i‘tirâf etti.
Cerâ fî 29 Ramazan.
Şuhûdü’l-hâl: Yakub Çavuş [b.] Abdullah, Şeyh Emir Çavuş [b.] Abdullah, el-
Hâc Mehmed Bey b. Abdullah, Osman Efendi, Hüsrev Çavuş [b.] Abdullah, di-
ğer Hüsrev Çavuş [b.] Abdullah ve gayruhüm

144 [35b-3, Arapça] Aynî bt. Mehmed’in Abaza asıllı câriyesini âzat ettiği
Mahmiye-i Kostantıniyye mahallâtından Zincirlikuyu mahallesi kurbunda vâki‘ 
Ali Paşa mahallesinde sâkine olan Aynî bt. Mehmed, Abazaviyyetü’l-asl, orta 
boylu, çatık kaşlı, iri gözlü, buğday tenli, hâfizatü hâzihi’s-sahîfe es-sahîha Gü-
lahmer bt. Abdullah nâm câriye-i mezbûresini âzat ettiğini ikrâr etti. Câriye-i 
mezbûre bu sûretle sâir harâir-i asliyyât-ı mükellefât gibi hurre oldu. Efendile-
rin âzatlı köleleri üzerinde şer‘an sâhib oldukları hakk-ı velâdan başka üzerinde 
kimesnenin mülkiyyete ta‘alluk eden bir hakkı kalmadı.
Cerâ fî evâili Şevvâl sene-i mezbûre.
Şuhûdü’l-hâl: Derviş Ali, Hasan b. Abdullah, Abdullah [b.] Mehmed, Mustafa 
[b.] Mehmed, Pervâne [b.] Abdullah el-müezzin, İbrahim b. Mahmud ve gay-
ruhüm

145 [35b-4] İbrahim Ağa b. Mehmed’in Halil Reis b. İbrahim’de 
alacağı olduğu
Dergâh-ı âlî müteferrikalarından işbu sâhibü’l-kitâb İbrahim Ağa b. Mehmed 
tarafından husûs-ı âti’z-zikre nehc-i şer‘î üzre vekâleti sâbite olan Hüseyin b. 
Abdullah nâm kimesne meclis-i şer‘-i refî‘ü’l-erkâna Dergâh-ı âlî çavuşların-
dan kıdvetü’l-a‘yân Hacı Ali Çavuş mübâşeretiyle Halil Reis b. İbrahim nâm ki-
mesneyi ihzâr ve mahzarında takrîr-i kelâm edip bundan akdem mezbûr Halil 
Reis zimmetinde müvekkilim müşârun-ileyh İbrahim Ağa’nın cihet-i karzdan 
kırk bin akçesi ve kirpas bahâsından dört yüz akçesi cem‘an kırk bin dört yüz 
akçe hakkı olup ba‘dehû bin akçesin müvekkilim alıp kabz edip hâlâ zimmetin-
de otuz dokuz bin dört yüz akçe bâkī kalmışdır, meblağ-ı mezbûru vekâleten 
taleb ederin dedikde, gıbbe’s-suâl sâlif[ü’z-zikr] Halil Reis kaziyye minvâl-i 
meşrûh üzre idiğini bi’l-muvâcehe tav‘an ikrâr ve i‘tirâf etmeğin cânib-i şer‘-i 
mutahhardan mübâşir-i mezkûr Hacı Ali Çavuş’a meblağ-ı merkūm otuz bin 
dört yüz akçeyi mukırr-ı mezbûrdan alıver deyû tenbîh olunup mâ vaka‘a bi’t-
taleb ketb olundu.
Tahrîren fî 7 min Şevvâl sene 1002.
Şuhûdü’l-hâl: Hasan b. Abdullah, Ahmed b. Hüseyin, Mustafa b. Abdullah ve 
gayruhüm.









146 [36a-1, Arapça] İbrahim Ağa b. Abdurrahman’ın evini Abdullah Ağa 
b. Abdülmuîn’e sattığı
Bevvâb-ı sultânî fahrü’l-akrân İbrahim Ağa b. Abdurrahman, âtiyyü’z-zikr men-
zilini kıdvetü’l-havâs ve’l-mukarrebîn Abdullah Ağa b. Abdülmu‘în’e bey‘-i bâtt-ı 
sahîh ile bey‘ ettiğini ikrâr ve i‘tirâf etti. Müşterî-i mezbûr da kendi mâlıyla ve 
kendisi için, mezkûr İbrahim Ağa’nın işbu akdin kendilerinden sudûruna kadar 
sâhibi ve mâliki olduğu, elinde ve taht-ı tasarrufunda bulundurduğu, Dârü’s-
saltanati’s-seniyye mahmiye-i Kostantıniyye’de vâki‘ Langa nâm mevzi‘ kurbun-
daki Sofu Çakır Ağa mahallesinde kâin olan, iç ve dış avluyu hâvî, iç avlusu dört 
fevkānî ve tahtânî beyti, selâmlığı, fırını, eşcâr-ı müsmire ve gayri müsmireyi 
ve su kuyusunu hâvî, dış avlusu ise üstünde selâmlık, oda ve helâ bulunan ahırı 
hâvî olup, bir taraftan Mahmud Bey b. ( ) mülkü, diğer taraftan Murad Çavuş b. 
( ) mülkü, öteki taraftan umdetü’l-muharrirîn Zâl Mehmed Çelebi Efendi b. ( ) 
mülkü, diğer taraftan da Sefer Bey mülkü, merhûm Mesih Paşa vakfı ve tarîk-ı 
hâs ile mahdûd cemî‘-i menzili cümle tevâbi‘ ve levâhıkı ve âmme-i menâfi‘ ve 
mürâfıkı ile râyicü’l-vakt yüz kırk bin akçe semen-i mu‘ayyen-i makbûz ile iştirâ 
etti. Îcâb kabûl ve teslîm tesellüm ile akid tamâm oldu. Vâki‘ ikrâr, müşterî-i 
mezkûr tarafından tasdîke vekâleti Seyyid Abdülbasir b. Seyyid Hamza ve Meh-
med b. Abdullah bevvâb-ı hâkānî nâm kimesnelerin şehâdetleri ile sâbit olan 
zahrü’l-emâsil Yahya Ağa b. Hızır el-müteferrika tarafından vicâhen ve şifâhen 
tasdîk edildi.
Cerâ zâlike ve hurrire fî 10 Şevvâl sene isneteyn ve elf.
Şuhûdü’l-hâl: El-Hâc Ferhad b. Abdullah bevvâb-ı sultânî, Hasan Ağa b. Ab-
durrahman muhzırbaşı, Bayezid Ağa b. Abdullah kethüdâ-i baltacıyân, Haçek-
li? Mustafa Bey [b.] Abdullah bevvâb-ı sultânî, Yusuf Bey b. Abdullah bevvâb-ı 
hâkānî, Mustafa [b.] Abdullah, diğer Mustafa Ağa b. Abdullah bevvâb-ı hâkānî, 
Hasan b. Abdullah ve gayruhüm

147 [36a-2, Arapça] Ali, Mehmed, Saliha, Ümmügülsüm, Hanım ve 
Gülüm adlı küçüklerin, muhallefâtına el konulan Halil Çavuş 
b. el-Hâc Abdi’nin evlâdı ve vârisleri olduğu
Udûlden Himmet Çavuş b. Hüseyin el-Karamanî, Bahşi Bey b. Durmuş ez-
za‘îm el-Bursevî ve el-Hâc Yusuf b. Hasan et-tâcir el-Karamanî nâm kimes-
neler emâcid-i mükerremîn-i mufahhamîn defterdârlar huzûrunda Dîvân-ı 
âlî’de -dâme fî himâyeti’llâhi’l-meliki’l-müte‘âlî- hâzırûn olup, medîne-i Bursa 
mahallâtından Sultan Orhan mahallesi ahâlîsinden olup bundan akdem fevt 
olan merhûm Halil Çavuş b. el-Hâc Abdi’nin muhallefâtının vâzı‘-ı yedi olan 
elân Dârü’s-saltanati’s-seniyye mahmiye-i Kostantıniyye’de vâki‘ beytülmâl-i 
hâssın emîni kıdvetü’l-a‘yân Mehmed Çelebi mahzarında, Ali, Mehmed, Sâliha, 
Ümmügülsüm, Hanım ve Gülüm nâm sıgārın vasiyy-i muhtârı olan mefharü’l-
akrân Mehmed Çavuş b. Süleyman’dan sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, sıgār-ı mezkûrîn, müteveffâ-i 
mezbûr Halil Çavuş’un sulbiye evlâdı ve usûbe-i nesebiyye cihetiyle vârisleridir. 
Verâseti onlara ve Güllü Hâtun bt. el-Hâc Süleyman nâm zevcesine münhasır-
dır. Onlardan başka vâris ve terekesine müstehak kimesne ma‘lûmumuz değil-
dir. Zamânın mahrûse-i Bursa kadısı Mevlâna Mehmed Efendi b. Mehmed’den 
sâdır olan, ünvânıyla mu‘anven, hâtemiyle mahtûm, mazmûnu bu hüccetin 
mazmûnuyla mutâbık hüccetin kadı-i mezbûrun meclisinden vârid olmasın-
dan sonra ve onun meclisinden sudûru, onun hücceti olduğu onun mührü ile 
memhûr olduğu, isimleri zeyl-i kitâbda mastûr olan zırh ustası Ramazan b. el-
Hâc Ali ve İbrahim b. el-Hâc Mehmed’in şehâdetleri ile sâbit olmasından son-
ra, şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber olma-
ğın mûcibince hükmedildi.
Cerâ fî evâsıtı Şevvâl sene-i mezbûre.
Şuhûdü’l-hâl: El-Hâc Bahşi b. Durmuş, el-Hâc Hasan b. Abdullah, el-Hâc Ha-
san [b.] Ali, Mevlâna Kemal b. Hacı Çelebi el-kādî, Muharrem b. Abdurrahman, 
Hacı Murad b. Abdullah, Sefer Çavuş b. Abdullah ve gayruhüm

148 [36a-3, Arapça] Nebi Çavuş b. Mehmed’in Ali b. Veli’yi vekil ettiği
Vilâyet-i Anadolu-i ma‘mûrede vâki‘ Niksar kazâsı tevâbi‘inden Ladicek karyesi 
ahâlîsinden mafharü’l-akrân Nebi Çavuş b. Mehmed meclis-i şer‘-i şerîfe hâzır 
olup, yine karye-i mezbûre sükkânından olan hâmil-i hâze’l-kitâb Ali b. Veli’yi, 
Bâli Çavuşla olan Alahtiyan karyesi hudûdu ile alâkalı nizâ‘ ve muhâsamasında 
vekîl edip nefsine nâib kıldığını ikrâr ve i‘tirâf etti. Vekîl-i mezbûrun kabûlüne 
mevkūf olarak ikrârı sahîh ve mer‘î olmağın bi’t-taleb ketb olundu.
Cerâ zâlike fî evâili Şevvâli’l-mükerrem sene 1002.
Şuhûdü’l-hâl: Mehmed Çavuş [b.] Selim Çavuş, İbâdullah Çavuş [b.] Ahmed 
Çavuş, Şahbâz b. Turgud

149 [36a-4, Arapça] Halil Reis b. İbrahim’in Cafer b. Abdullah’a 
ödünçten borcu olduğu
Yoros kazâsı tevâbi‘inden Kanlıca karyesi ahâlîsinden Halil Reis b. İbrahim 
meclis-i şer‘-i şerîfde râfi‘-i hâze’l-kitâb Cafer b. Abdullah mahzarında hâzır 
olup, üzerinde ve zimmetinde mezbûr Cafer’e karz-ı şer‘î cihetinden râyicü’l-
vakt otuz beş bin beş yüz akçe borcu olduğunu ikrâr ve i‘tirâf etti. Meblağ-ı 
mezbûr lâzimü’l-edâ ve vâcibü’l-kazâ deyndir. Mukarrun leh el-mezbûr, mukırr-ı 
mezbûru vicâhen ve şifâhen tasdîk etti.
Cerâ fi’t-târihi’l-mezbûr.
Şuhûdü’l-hâl: El-Hâc Ali Çavuş el-mübâşir, Cafer b. Abdullah, Ahmed b. Hüse-
yin, Mustafa b. Hamza, Behrâm b. Abdullah ve gayruhüm

150 [36a-5] Pîr Mehmed b. Hasan’ın yüzünü bıçakla yaralayan 
Mehmed b. Hızır’ın hapse atılması
Vilâyet-i Rumeli muzâfâtından İlbasan nâm kasaba ahâlîsinden bâ‘isü’l-kitâb 
Mevlânâ Pîr Mehmed b. Hasan mecrûhan meclis-i şer‘a Ayamavra sâkinlerinden 
Mehmed b. Hızır nâm kimesneyi ihzâr ve mahzarında takrîr-i kelâm edip 
mahmiye-i İstanbul esvâkından Küçük Karaman’da ben otururken mezkûr 
Mehmed gelip yanıma oturur gibi olup bir keskin kalemtraş yüzüyle amden yü-
zümün sağ cânibini çalıp beni mecrûh eyledi, şer‘le hakkım taleb ederin deyû 
kavline mutâbık beş nefer şahsın şehâdetlerini müştemil mahmiye-i mezkûrede 
mahkeme nâibi Mevlânâ Hasan imzâsıyla mümzât hüccet ibrâz edip merkūm 
Mehmed mazmûn-ı hücceti inkâr edip istişhâd olundukda, Abdüllatîf b. Em-
rullah el-kadı ve Ahmed Çelebi b. Mehmed el-kadı ve sâirleri mazmûn-ı hücce-
te mutâbıkan şehâdet etdiklerinde, mezbûr Mehmed habse tenbîh olunup kayd 
olundu.
Tahrîren fî 6 min Şevvâl sene 1002.
Şuhûdü’l-hâl: Mustafa Efendi b. (…) el-kadı, İbrahim Çelebi b. Haydar el-kadı, 
Ahmed b. Hasan el-mülâzım, Hasan b. Ramazan el-müsta‘id, Mustafa [b.] Ham-
za, Mehmed b. Mustafa el-müsta‘id, Hasan b. Abdullah.

151 [36b-1] Saliha bt. Nasuh ile Nazenin bt. Abdullah’ın emanet eşya 
davasında sulh olmaları
Dârü’s-saltanati’s-seniyye mahmiye-i Kostantıniyye mahallâtından merhûm 
ve mağfûrun-leh Sultan Selim Hân mahallesinde sâkine Sâliha bt. Nasuh nâm 
hâtun meclis-i şer‘-i şerîfe hâzıra olup işbu râfi‘atü’l-kitâb Nâzenin bt. Abdul-
lah nâm hâtun mahzarında takrîr-i kelâm edip bundan akdem ben âhar diyâra 
gittiğimde esâs-ı beytden cinsi ve adedi ma‘lûm bez? esbâbımı merkūme 
Nâzenin Hâtun yedinde emânet vaz‘ edip ba‘dehû geri bunda gelip esbâbımı 
mezbûreden taleb eylediğimde zikr olunan esbâbı Rüstem nâm bir acemi oğlanı 
bir mektûbla gelip aldı deyû bana teslîm etmeyip mâ-beynimizde nice nizâ‘ ve 
husûmet vâkı‘a olmuş idi. Hâlâ ıskāt-ı da‘vâ için mezbûre Nâzenin Hâtun bana 
on bin akçe teslîm edip ben dahi meblağ-ı mezkûru mezbûre hâtun yedinden 
alıp kabz edip husûs-ı mezbûra müte‘allik cemî‘-i da‘âvâdan rızâmla ferâğ eyle-
dim, min ba‘d husûs-ı mezbûra müte‘allik benden da‘vâ sâdıra olursa mesmû‘a 
olmaya dedikde, mezkûre Sâliha Hâtun’un vech-i meşrûh üzre olan ikrâr ve 
i‘tirâfını mesfûre Nâzenin Hâtun vicâhen tasdîk ve şifâhen tahkīk edip vâki‘-i 
hâl bi’t-taleb ketb olundu.
Tahrîren fî evâsıtı Şevvâl sene 1002.
Şuhûdü’l-hâl: Mahmud b. Süleyman el-imâm bi mahalle-i Ali Paşa, Pervâne b. 
Abdullah el-mü’ezzin, Ali b. Siyami el-mü’ezzin, Mehmed Bey b. Abdullah el-
cündî, Sefer Çelebi b. Hüseyin, Mustafa b. Mehmed.

152 [36b-2] Mehmed b. Hasan’ın İzmir kadısı Alâeddin Efendi’ye ait 
kaçak köleyi bularak vârislerine teslim etmesi
Bundan akdem İzmir kadısı iken vefât eden merhûm Mevlânâ Alâaddin Efen-
di b. İlyas’ın kebîr oğlu Hamza Çelebi ve sagīr oğlu Mehmed’in vasîsi Hızır b. 
İsa meclis-i şer‘-i şerîfe hâzırân olup Mehmed b. Hasan nâm müsta‘id mah-
zarında takrîr-i kelâm edip bundan akdem merhûm-ı mezkûr sağ iken işbu 
orta boylu sarışın gök gözlü açık kaşlı Rûsiyyü’l-asl Kasım b. Abdullah nâm bir 
mülk gulâmı bir doru aygır atın rahtıyla ve ba‘zı esbâbını alıp firâr edip ba‘dehû 
mezkûr Mehmed gulâm-ı mesfûru aramak için gönderilmiş idi. Hâlâ merkūm 
Mehmed gulâm-ı mezbûru ve atı rahtıyla bulup getirip bize teslîm eyledi dedik-
lerinde, mezbûrânın vech-i meşrûh üzre ikrâr ve i‘tirâfların merkūm Mehmed 
vicâhen tasdîk ve şifâhen tahkīk [etmeğin] mâ vaka‘a bi’t-taleb ketb olundu.
Tahrîren fî evâsıtı Şevvâl sene 1002.
Şuhûdü’l-hâl: Hüsrev Çavuş el-mübâşir, Resûl Efendi b. Yakub el-müsta‘id, 
Abdüllatîf b. Mehmed el-müsta‘id, Hanifi b. Turhan.

153 [36b-3, Arapça] Mevlânâ Muhyiddin Efendi b. Şeyh Muslihiddin’in 
zenci câriyesini âzat ettiği
Vilâyet-i Rumeli-i ma‘mûrede vâki‘ Plevne kazâsından munfasıl kadı olan ve el-
ân mahmiye-i Kostantıniyye mahallâtından Asmalı Tekke mahallesinde sâkin 
bulunan Mevlâna Muhyiddin Efendi b. Şeyh Muslihiddin meclis-i şer‘-i şerîfde 
hâzır olup, rıkkını mu‘terife olan, zenciyyetü’l-asl, orta boylu, iri gözlü, siyah ten-
li, yüzünde çiçek bozuğu olan Mercan bt. Abdullah nâm câriye-i memlûkesini 
hasbeten lillâhi’l-azîm ve taleben li-merdâti rabbihi’r-rahîm âzat ve tahrîr ettiği-
ni ikrâr ve i‘tirâf etti. Câriye-i mezbûre bu sûretle sâir harâir-i asliyyât gibi hur-
re oldu.
Cerâ zâlike fî evâsıtı Şevvâli’l-mükerrem.
Şuhûdü’l-hâl: Mevlâna Hayreddin Efendi el-müderris, Mevlâna Hüsameddin 
Efendi el-müderris, Mustafa Ağa ez-zevvâk, Mevlâna Bâli el-İmâm, Mustafa Ağa 
ez-zevvâk, Mehmed Bey el-cündî, Müstedâm b. Abdullah ve gayruhüm

154 [36b-4, Arapça] Beytülmâle intikal eden Ahmed Subaşı b. Abdullah’ın 
evinin müzayede ile Mehmed Bey b. Sinan’a satıldığı
Elân Atebe-i aliyye ve südde-i seniyyede vâki‘, râciline mahsûs beytülmâlin emîni 
olan kıdvetü’l-a‘yân Mustafa Subaşı b. Osman meclis-i şer‘-i şerîf-i enverde hâzır 
olup, âtiyyü’z-zikr menzili râfi‘-i hâze’l-kitâb Silahdâr Mehmed Bey b. Sinan nâm 
kimesneye emânet-i mahkiyyesi hasebiyle bey‘ ettiğini ikrâr ve i‘tirâf etti. Mezbûr 
Mehmed Bey de kendi mâlıyla ve kendisi için, elli altıncı yaya bölüğü yayaların-
dan olan ve Dârü’s-saltanati’s-seniyye mahmiye-i Kostantıniyye mahallâtından 
Şîrmerd Çavuş mahallesinde fevt olan merhûm Ahmed Subaşı b. Abdullah’ın 
muhallefâtından beytülmâl-i mezkûra intikāl eden, mahalle-i merkūmede kâin, 
iç ve dış avlulu, iç avlusu tahtânî iki beyti, selâmlığı, kileri, fevkānî iki beyti, üç 
selâmlığı, mutfağı, su kuyusunu, helâyı, fırını ve bahçeyi hâvî, dış avlusu, ahırı, bü-
yük ve küçük iki odayı, altında mahzen olan selâmlığı ve helâyı hâvî olan, bir ta-
raftan Mahmud Subaşı b. Abdullah mülkü, diğer taraftan Doğancı Mehmed Bey 
el-müteferrika mülkü, iki taraftan da tarîk-i âm ile mahdûd cemî‘-i menzili cüm-
le tevâbi‘ ve levâhıkı ve kâffe-i merâsim ve tarâ’ıkı ile râyicü’l-vakt yüz altmış bin 
akçe semen-i mu‘ayyen-i makbûzla iştirâ etti. İşbu mubâya‘a, menzil-i mezbûrun 
mirâren beyne’t-tâlibîn ve’r-râgıbîn müzâyede olunup semen-i mezbûrla müşterî 
üzerinde karâr eylemesinden sonra vâki‘ oldu. Vâki‘, ikrâr, müşterî-i merkūm ta-
rafından bi’l-muvâcehe tasdîk olundu.
Cerâ zâlike fi’l-yevmi’r-râbi‘ aşere min Şevvâli’l-mükerrem sene isneteyn ve elf.
Şuhûdü’l-hâl: Mevlâna Seyyid Muslihiddin Efendi b. Ali el-vâ‘iz, el-Hâc Os-
man b. İskender, Yahya b. Receb el-İmâm, Mehmed b. Yahya el-müezzin, Halil b. 
Musa …?, Mehmed b. Yusuf kilerci, Pîr Dede b. Nasuh er-râcil, Kerim Çelebi b. 
Şeyh Sinan, Murad Halîfe b. Şaban el-müezzin, el-Hâc Mehmed b. Ali, Mahmud 
Çelebi b. el-Hâc Mehmed el-kâtib, İsmail b. Abdullah korucu, Doğancı Mehmed 
Bey [b.] Abdullah el-müteferrika, Mehmed Çelebi b. ( ), Osman Çelebi b. Timur 
Subaşı, Mustafa b. Yusuf el-cündî, Abdülmümin b. Fâik, Hüseyin [b.] Hamza, 
Murtaza b. Mustafa, Hasan b. Abdullah ve gayruhüm









155 [37a-1] Hüseyin Bey b. Emircan ile el-Hâc Derviş b. Mutahhar’ın 
ticarî ortaklıktan doğan anlaşmazlıklarında sulh olmaları
Oldur ki, mahmiye-i Kostantıniyye mahallâtından Perviz Ağa mahallesin-
de sâkin Hüseyin Bey [b.] Emircan nâm cevherî tarafından husûs-ı âti’z-zikri 
ikrâra vekîl olup vekâleti Şeyh Mehmed b. Hoca Küçük ve el-Hâc Abdülaziz 
b. el-Hâc Mehmed şehâdetleriyle sâbite olan fahrü’l-akrân Mehmed Çavuş b. 
Esedullah meclis-i şer‘-i şerîfe hâzır olup Karagümrük mahallesinde sâkin işbu 
râfi‘ü’l-kitâb el-Hâc Derviş b. Mutahhar nâm acem mahzarında takrîr-i kelâm 
edip bundan akdem müvekkilim sâlifü’z-zikr Hüseyin Bey merkūm el-Hâc 
Derviş’e kendi mâlından mudârebe tarîkiyle bi’d-defe‘ât üç yüz yirmi bin akçe 
teslîm edip ba‘dehû merkūm el-Hâc Derviş meblağ-ı merkūm ile cevher ve sâir 
emti‘a alıp ticâret etdikden sonra re’s-i mâlı rabb-ı mâla teslîm edip ba‘dehû rıb-
hı için mâ-beynlerinde nice nizâ‘ ve husûmet vâki‘ olmuş idi. Hâlâ muslihûn ta-
vassut etmeğin, müvekkilim sâlifü’z-zikr Hüseyin Bey ve merkūm el-Hâc Der-
viş husûs-ı mezbûra müte‘allik cemî‘-i nizâ‘ ve husûmetlerinden rızâlarıyla ferâğ 
etmişlerdir deyû vekâleten ikrâr ve i‘tirâf eyledikde, vekîl-i mezbûrun ikrâr-ı 
meşrûhun merkūm el-Hâc Derviş vicâhen tasdîk ve şifâhen tahkīk edip mâ 
vaka‘a bi’t-taleb ketb olundu.
Fî evâhiri Şevvâl sene-i mezbûre.
Şuhûdü’l-hâl: El-Hâc Zahid b. [Seşi] Şemsi Bey, Kenan b. Abdullah, el-Hâc Re-
ceb [b.] el-Hâc Ahmed, Piyâle b. Abdullah, Bîkes? Efendi el-müderris.

156 [37a-2] Süleyman b. Müstecab’ın vârislerinin beytülmâl tarafından 
el konulan ve satılan kölesinin bedelini talep ettikleri
Mahrûsa-i Galata hâricinde vâki‘ el-Hâc Memi mahallesi sâkinlerinden olup 
sefîne ile Abaza’dan gelirken Şile nâhiyesi yalısında garîk olan Süleyman b. 
Müstecâb nâm kimesnenin Hatice ve Ümmî nâm sagīrelerine kıbel-i şer‘-i 
şerîfden vasî olup müteveffâ-yı merkūmun zevci olan Gülbahar bt. Abdul-
lah nâm hâtun meclis-i şer‘a mahmiye-i Kostantıniyye’de hâlâ beytülmâl-ı hâs 
emîni olan fahrü’l-a‘yân Mehmed Çelebi tarafından husûs-ı âti’z-zikre vekîl olup 
kâtibi olan Mehmed Çelebi b. Hüseyin ve husûs-ı mezbûra mübâşir ta‘yîn olu-
nan Abdülkerim b. İlyas nâm kapıcıyı ihzâr ve mahzarlarında takrîr-i kelâm edip 
bundan akdem sefîne-i mezkûre helâk oldukda ashâbı garîk olan muhallefâtı 
kabz için beytülmâl cânibinden mezbûrlar irsâl olundukda, mûrisimiz mezkûr 
Süleyman’ın muhallefâtından Gürciyyetü’l-asl gök gözlü kısa boylu sarışın 
( ) bt. Abdullah nâm bir mülk câriyesin mezkûrlar beytülmâla âidedir deyû 
zabt edip dört bin iki yüz akçeye bey‘ eylemişler. Hâlâ semen-i mezkûru taleb 
ederiz dedikde, gıbbe’s-suâl mezkûrân Mehmed Çelebi ve Abdülkerim câriye-i 
mevsûfe-i mezkûre garîk-i mezbûr Süleyman’ın mülkü idiğini inkâr edip 
istişhâd olundukda udûl-ı Müslimîn Abdurrahman b. İbrahim ve Mehmed b. 
Mirza nâm kimesneler mahfil-i kazâda bi’l-muvâcehe edâ-i şehâdet-i şer‘iyye 
edip fi’l-vâki‘ mezbûrân Mehmed Çelebi ve Abdülkerim beytülmâl için zabt 
eyledikleri câriye-i mevsûfe-i mezkûre garîk-i merkūm Süleyman’ın mülk-i 
mahzı ve hakk-ı hâlisi iken mezbûrlara vefâtıyla intikāl edip semen-i mezbûra 
bey‘ eylemişlerdir. Biz bu husûsa şâhidleriz, şehâdet dahi ederiz dediklerinde 
mezbûrânın şehâdetleri ba‘de’t-ta‘dîl hayyiz-i kabûlde vâki‘ olup mâ vaka‘a bi’t-
taleb ketb olundu.
Tahrîren fî 8 min Şevvâl sene 1002.
Şuhûdü’l-hâl: Mehmed b. Abdullah, Mehmed b. Ramazan, Nasuh b. Hamza, 
Mustafa b. Hamza, Hasan b. Abdullah.

157 [37b-1] Müderris Muharrem Çelebi’nin Hüseyin Çavuş b. Abdullah 
tarafından el konulan atın sahibi olduğu
Vilâyet-i Anadolu muzâfâtından Ankara nâm kasaba sâkinlerinden işbu 
sâhibü’l-kitâb Mevlânâ Muharrem Çelebi b. Veli nâm müderris tarafından 
husûs-ı âti’z-zikre nehc-i şer‘î üzre vekâleti sâbite olan Mevlânâ Mustafa b. el-
Hâc Ali el-müderris meclis-i şer‘-i şerîfe Bölük çavuşlarından fahrü’l-akrân 
Hüseyin Çavuş b. Abdullah nâm kimesneyi ihzâr ve mahzarında takrîr-i 
kelâm edip hâlâ merkūm Hüseyin Çavuş vâzı‘u’l-yed olduğu işbu alnı ağar 
siyah tüylü iki ard ayakları ve bir ön ayağının sağ tarafı siğil aygır at müvek-
kilim sâlifü’z-zikr Muharrem Çelebi’nin mülkü olup hâlâ merkūm Hüseyin 
Çavuş bi gayrı tarîk-i şer‘î zikr olunan ata vâzı‘u’l-yed olmuşdur, vekâleten 
taleb ederin suâl olunsun dedikde gıbbe’s-suâl zevi’l-yed olan mezkûr Hü-
seyin Çavuş zikr olunan at müvekkil-i merkūm Muharrem Çelebi’nin mül-
kü idiği inkâr edip istişhâd olundukda udûl-ı Müslimînden Mevlânâ Yusuf 
b. Mustafa el-mülâzım ve Cabir b. Mahmud el-mülâzım mahfil-i kazâda bi’l-
muvâcehe edâ-i şehâdet-i şer‘iyye edip fi’l-hakīka işbu evsâfla mevsûf olan at 
müvekkil-i merkūm Muharrem Çelebi’nin mülk-i mahzı ve hakk-ı hâlisidir, 
biz bu husûsa şâhidleriz, şehâdet dahi ederiz dediklerinde, mezbûrânın 
şehâdetleri ba‘de’t-ta‘dîl hayyiz-i kabûlde vâkı‘a olup mâ vaka‘a bi’t-taleb ketb 
olundu.
Tahrîren fî 13 Şevvâl sene 1002.
Şuhûdü’l-hâl: Mehmed b. el-Hâc Mehmed, Ahmed b. Hüseyin, Ahmed b. Abdul-
lah, Hasan b. Abdullah, Süleyman b. Mahmud.









158 [37b-2] Şahbula Hatun Vakfı mütevellisinin Semendire 
sancak beyi Ali Bey’de olan vakıf alacağını kefili Hüsrev 
b. Abdullah’tan istemesi
Mahmiye-i İstanbul’da vâki‘ merhûme Şahbula Hâtun Vakfı’na hâlâ mütevellî 
olan işbu râfi‘ü’l-kitâb Mustafa b. Abdurrahman nâm kimesne nefs-i Adana 
sâkinlerinden Hüsrev b. Abdullah nâm sipâhiyi meclis-i şer‘-i şerîfe Dergâh-ı 
âlî çavuşlarından fahrü’l-akrân Osman Çavuş mübâşeretiyle ihzâr ve mahza-
rında takrîr-i kelâm edip hâlâ Semendire Beyi olan mefharü’l-ulemâ’i’l-kirâm 
Ali Bey b. Sinan Bey zimmetinde mütevellîsi olduğum vakf-ı mezbûr mâlından 
yirmi bin akçe cihet-i karzdan ve iki bin akçe çuka bahâsından cem‘an yirmi iki 
bin akçe olup meblağ-ı mezbûra merkūm Hüsrev emr u kabûlü hâviye kefâlet 
ile kefîl olmuş idi. Hâlâ meblağ[-ı mezbûru] kefîl-i mezbûrdan vakf için tevli-
yetim hasebiyle taleb ederin suâl olunsun dedikde, gıbbe’s-suâl merkūm Hüsrev 
kaziyye minvâl-i meşrûh üzre idiğini tav‘an ikrâr ve i‘tirâf etmeğin, kıbel-i şer‘-i 
mutahhardan mübâşir-i mezkûra meblağ-ı mezbûru kefîl-i merkūmdan cânib-i 
vakfa alıver deyû tenbîh olunup mâ vaka‘a bi’t-taleb ketb olundu.
Tahrîren fî 15 min Şevvâl sene 1002.
Şuhûdü’l-hâl: Hacı Mahmud Çavuş bi dergâhı âlî, Mustafa b. Ali, Ali b. Mustafa, 
Süleyman b. Mahmud, Mustafa b. Hamza, Sinan b. Durmuş.

159 [37b-3, Arapça] Hasan ve Fâtıma adlı küçüklere nafaka 
takdir edildiği
Sadr-ı kitâbta tevkī‘-i şerîfi vâki‘ olan hâkim-i sadrü’l-allâme, elân cezire-i 
Kıbrıs’da Harson kazâsında sâkin olan Kadı Ali’nin Hasan ve Fâtıma nâm 
sagīreyninin nafaka, kisve ve sâir havâic-i zarûriyeleri için, hâlen mahmiye-i 
Kostantıniyye mahallâtından Debbâğ oğlu mahallesinde sâkine olan, himâye 
ve terbiyesi altında bulundukları Rahime bt. Abdülbâkī nâm annelerinin tale-
biyle mezbûr babaları üzerine, zeyl-i kitâbda mezkûr târihden i‘tibâren yevmî 
râyicü’l-vakt sekiz akçe farz ve takdîr etti. Hâkim, meblağ-ı mefrûzu sagīreyn-i 
mezbûreyne sarf etmeye ve vakt-i hâcette istidâne edip vakt-i zaferde mezbûr 
Ali’ye rücû‘ etmeye merkūme Rahime’ye izin verdi.
Cerâ zâlike ve hurrire fî 8 Şa‘bân sene 1002.
Şuhûdü’l-hâl: Hasan b. Abdullah, Ahmed b. Hüseyin, Mehmed b. el-Hâc Meh-
med ve gayruhüm









160 [37b-4] Yağmacı olduğu gerekçesiyle hapse atılan Mehmed Reis’in 
Kadı Ahmed Efendi tarafından el konulan parasını aldığı ve 
davadan vazgeçtiği
Vilâyet-i Rumeli’nde Kızılhisar kazâsı ahâlîsinden Mehmed Reis b. Mustafa 
nâm kimesne meclis-i şer‘-i şerîfe hâzır olup kazâ-i mezbûrdan munfasıl olan 
Mevlânâ Ahmed nâm kadının babası ve husûs-ı âtîye vekîl-i şer‘îsi olan Yusuf b. 
Süleyman nâm kimesne mahzarında takrîr-i kelâm edip bundan akdem mezbûr 
Ahmed Efendi kazâ-i merkūmda kadı iken deryâda helâk olan sefînelerden 
esbâb aldın deyû beni habs edip ve otuz iki aded sikke flori alıp ve esâs-ı beytten 
bir ihrâm ve iki yorgan ve iki çarşaf ve bir makrama [38a] alıp, ba‘dehû meblağ-ı 
merkūmu ve esbâb-ı mezkûru da‘vâ eylediğimde tav‘an i‘tirâf eylemiş idi. Hâlâ 
mezbûr Ahmed Efendi yedinden zikr olunan otuz iki aded sikke floriyi ve bir 
ihrâmı aynıyla alıp kabz edip bâkī kalan esbâbı da‘vâdan rızâmla ferâğ eyledim 
dedikde, mukırr-ı mezbûrun kelâm-ı meşrûhunu vekîl-i mesfûr vicâhen tasdîk 
ve şifâhen tahkīk edip mâ vaka‘a bi’t-taleb ketb olundu.
Tahrîren fî 3 min Şevvâl sene 1002.
Şuhûdü’l-hâl: Mehmed Bey b. Sinan es-silâhî, Süleyman b. Mahmud, Müstedâm 
b. Abdullah, Behrâm b. Abdullah, Mustafa b. Hamza.

161 [38a-1] Ali Çelebi b. Fazlullah’a kiralanan Hoca Pîrî Vakfı’na ait 
evin tamir masrafının ödendiği, evin vakfa teslim edildiği
Mahmiye-i Kostantıniyye mahallâtından Samanviran mahallesinde vâki‘ 
merhûm Hoca Pîrî Vakfı’na hâlâ meşrûtiyyet üzre mütevellîye olan Fâtıma bt. 
Mahmud nâm hâtun meclis-i şer‘-i şerîfe hâzıra olup işbu râfi‘ü’l-kitâb kıdvetü’l-
a‘yân Ali Çelebi b. Fazlullah mahzarında takrîr-i kelâm edip vakf-ı mezbûrdan 
mahalle-i merkūmede vâki‘ lede’l-ahâlî ma‘lûmetü’l-hudûd olan menzili bun-
dan akdem mezkûr Ali Çelebi’ye on yıla icâreye verdikde menzil-i mezbûru 
ta‘mîr ve termîm edip ziyâde binâ ihdâs etmek için kendi mâlından altmış iki 
bin akçe harc u sarf eylemek için izin verip ve merkūm Ali Çelebi meblağ-ı 
mezkûru menzil-i mesfûra harc u sarf eylediğin isbât etmeğin hâlâ zikr olunan 
altmış iki bin akçeyi mezkûr Ali Çelebi’ye târih-i kitâbdan üç gün tamâmına 
teslîm edip ve merkūm Ali Çelebi dahi menzil-i mezbûru cânib-i vakfa teslîm 
ta‘ahhüd etmişizdir dedikde, müşârun-ileyh Ali Çelebi mütevellîye-i merkūmeyi 
kelâm-ı meşrûhunda bi’l-muvâcehe tasdîk edip ba‘dehû meblağ-ı mezkûra emr 
ve kabûlü hâviye kefâlet ile Fâtıma bt. Şaban nâm hâtun kefîl olup mâ vaka‘a 
bi’t-taleb ketb olundu.
Tahrîren fî 28 min Şevvâl sene 1002.
Şuhûdü’l-hâl: Hüseyin Çavuş el-mübâşir, Ali Çavuş b. Hamza, İbrahim Çelebi b. 
Ali el-kadı, Abdülganî b. Nezir.

162 [38a-2] Mehmed Çavuş’un vekilinden aldığı parayı kendisine 
getiren İbrahim b. Abdullah’ta kalan alacağını tahsili
Mahmiye-i Kostantıniyye mahallâtından Çavuş Şîrmerd mahallesinde sâkin 
fahrü’l-akrân Mehmed Çavuş b. Mustafa meclis-i şer‘-i şerîfe İbrahim b. Ab-
dullah nâm acemi oğlanın ihzâr ve mahzarında takrîr-i kelâm edip vilâyet-i 
Boğdan’da vâki‘ kendi mülküm olan asel bahâsından anda vekîlim olan el-Hâc 
Pervâne b. Abdullah bundan akdem mezbûr İbrahim ile bana yüz on beş bin 
akçe irsâl edip lâkin mezbûr İbrahim hâlâ meblağ-ı mezkûru bana teslîmden 
imtinâ‘ eder, taleb ederin suâl olunsun dedikde gıbbe’s-suâl mezbûr İbra-
him cevâb verip vekîl-i merkūm el-Hâc Pervâne müdde‘î-i mezkûr Mehmed 
Çavuş’a teslîm eyle deyû benim ile irsâl eylediği meblağ kırk iki bin akçe idi, 
meblağ-ı mezkûrun sekiz bin akçesin alıp ben harclanıp otuz dört bin akçe-
sin Osman nâm kimesne yedinde emânet vaz‘ eylemiş idim, andan zâyi‘ olmuş 
deyû merkūm İbrahim zikr olunan yüz on beş bin akçenin kırk iki bin akçe-
sin vekîl-i mesfûr el-Hâc Pervâne yedinden mezkûr Mehmed Çavuş’a îsâl için 
ahz u kabz eylediğini tav‘an ikrâr ve i‘tirâf edip bâkīsin inkâr eyledikde mezbûr 
İbrahim’in i‘tirâf eylediği kırk iki bin akçeyi müdde‘î-i mezbûr Mehmed Çavuş’a 
alıver deyû Ahmed b. Abdullah nâm muhzıra cânib-i şer‘den tenbîh olunup mâ 
hüve’l-vâki‘ kayd olundu.
Tahrîren fî 25 min Şevvâl sene 1002.
Şuhûdü’l-hâl: Ahmed b. Abdullah, Halil b. Mustafa, Hasan Ağa muhzırbaşı, 
Abdülganî b. Nezir, Ahmed b. Abdullah el-muhzır, Hasan b. Abdullah, Mehmed 
b. Bahşi el-mü’ezzin, Murad el-mü’ezzin, Yahya b. Receb el-imâm, Süleyman Ça-
vuş b. Mustafa, Receb Bey b. Cafer.

163 [38a-3] Şerifezâde Mehmed Çelebi Vakfı’nın Yusuf Bey 
b. Mustafa’da olan alacağının tahsili
Mahmiye-i İstanbul’da vâki‘ merhûm Şerifezâde Mehmed Çelebi Vakfı’na 
hâlâ mütevellî olan Yusuf b. Üveys nâm kimesne meclis-i şer‘-i şerîfe kasaba-i 
Kasımpaşa’da Eyyühüm mahallesinde sâkin Yusuf Bey b. Mustafa nâm sipâhiyi 
ihzâr ve mahzarında takrîr-i da‘vâ edip mütevellîsi olduğum vakf-ı mezkûr 
mâlından mesfûr Yusuf Bey zimmetinde cihet-i karzdan otuz üç bin üç yüz 
akçe olup ve meblağ-ı merkūmu i‘tirâf dahi eylemişdir, hâlâ vakf için tevliyeten 
taleb ederin dedikde gıbbe’s-suâl mezbûr Yusuf Bey cevâb verip vakf-ı mezbûr 
mâlından benim zimmetimde bir akçe ve bir habbe yokdur, lâkin anamın vakf-ı 
mesfûra on beş bin akçe deyni olup deyn-i mezkûr benim zimmetimdedir deyû 
mukaddemâ ben ikrâr ve i‘tirâf edip muvâza‘a eylemiş idim dedikde mezbûr 
Yusuf Bey’den sâdır olan kelâm mütevellî-i merkūm talebiyle ketb olundu.
Tahrîren fî evâhiri Şevvâl sene 1002.
Şuhûdü’l-hâl: Hasan b. Abdullah, Behrâm b. Abdullah, Yusuf b. Abdullah.

164 [38b-1] Hassa mehterlerden Hasan Bey ile kapıcılardan Mehmed 
Bey’in alacak-verecek davasında beyanlarının kaydedildiği
Mahmiye-i Kostantıniyye’de Çavuş mahallesinde sâkin hâssa mehterlerden Ha-
san Bey b. Abdullah nâm kimesne meclis-i şer‘-i şerîfe Dergâh-ı âlî çavuşların-
dan Ömer Çavuş mübâşeretiyle Bâb-ı sa‘âdet bevvâblarından Mehmed Bey b. 
Hüseyin nâm kimesneyi ihzâr ve mahzarında takrîr-i kelâm edip mezbûr Meh-
med Bey zimmetinde cihet-i karzdan yüz otuz kuruş ki Osmânî hesâbı üzre do-
kuz bin yüz akçe eder hakkım vardır, taleb ederin suâl olunsun dedikde, gıbbe’s-
suâl mezbûr Mehmed Bey cevâb verip fi’l-vâki‘ sâbıkda mezbûr Hasan Bey’e 
cihet-i karzdan zikr olunan mikdâr deynim var idi. Lâkin ba‘dehû dört bin sek-
sen akçesin mezbûra nakid teslîm edip beş bin yirmi akçesi bâkī kalıp bâkī-i 
mezbûr mukābelesinde mezkûr Hasan Bey yedinde kendi mülkümden bir enâr 
nakışlı yeşil altınlı eyn? serâser ve bir lâle nakışlı uzun yenli serâser kaftan ve 
bir çift altın topuk bileziği rehn-i makbûz vaz‘ eylemiş idim, rehn-i mezkûru 
bana teslîm etsin, ben dahi bâkī-i mezkûru merkūm Hasan’a edâ edeyin deyip 
merkūm Hasan zikr olunan dört bin seksen akçeyi ve rehni inkâr eyledikde ta-
rafeynden sâdır olan kelâm bi’t-taleb ketb olundu.
Tahrîren fî 28 min Şevvâl sene 1002.
Şuhûdü’l-hâl: Mevlânâ Mehmed b. el-Hâc Mehmed, Abdülganî b. Nezir, Musta-
fa Bey b. Mehmed, Hasan Bey muhzırbaşı.

165 [38b-2] Kefaletle hapisten salıverilen Emir Cafer’in İstanbul’dan 
uzaklaştırılması
Bundan akdem yedinde dört aded telbîs mühür ve elli altı aded kalb altın ve ba‘zı 
hükkâm imzâlarına taklîd olunmuş kağıdlar bulunan Emir Cafer b. Mahmud el-
Bursevî bundan akdem habs olunmuş idi. Hâlâ mahmiye-i İstanbul’da Gedikpa-
şa Hamamı kurbunda sâkin Budak b. Hasan nâm kaftancı mezbûr Cafer’in nef-
sine kefîl olmağın habsden ıtlâk olundukdan sonra min ba‘d İstanbul’da durma-
mak için muhkem tenbîh ve te’kîd olundukda kayd olundu.
Tahrîren fî 28 min Şevvâl sene 1002.
Şuhûdü’l-hâl: Hüsrev Çavuş [b.] Abdullah, Ahmed b. Hüseyin, Behrâm b. Ab-
dullah ve gayruhüm.

166 [38b-3] Ayşe bt. el-Hâc Mustafa’nın kaçan câriyesi Reftar 
bt. Abdullah’ı âzat etmediği ve kölesi olduğu
Oldur ki, mahmiye-i İstanbul’da Nevbethâne mahallesinde sâkine Ayşe bt. el-
Hâc Mustafa nâm hâtun tarafından husûs-ı âti’z-zikre Mehmed b. Ahmed ve 
Ali Bey b. Abdullah nâm kimesneler şehâdetleriyle vekâleti sâbite olan Mehmed 
b. Nasuh nâm kimesne meclis-i şer‘-i şerîfe Dergâh-ı âlî çavuşlarından fahrü’l-
akrân Hızır Çavuş mübâşeretiyle Mümine bt. Ali nâm hâtunu işbu orta boylu 
sarışın açık kaşlı elâ gözlü Boğdaniyyetü’l-asl Reftar bt. Abdullah nâm câriye ile 
ihzâr ve mahzarlarında takrîr-i da‘vâ edip işbu câriye-i mevsûfe-i mezkûre mü-
vekkilem merkūme Ayşe’nin mülk câriyesi olup mülkünde iken târih-i kitâbdan 
bir yıl dört ay mukaddem ibâk eylemiş idi. Hâlâ vekâleten taleb ederin suâl 
olunsun dedikde, gıbbe’s-suâl câriye-i merkūme cevâb verip fi’l-vâki‘ sâbıkda 
ben mezkûre Ayşe’nin mülk câriyesi idim, lâkin mesfûre Ayşe’den beni sâlifü’z-
zikr Mümine Hâtun yirmi beş bin akçeye iştirâ edip ba‘dehû beni i‘tâk eyle-
di deyip ve mezbûre Mümine Hâtun dahi câriye-i mezkûreyi bi’l-muvâcehe 
tasdîk edip vekîl-i mezbûr inkâr eyledikde, ba‘de’l-istişhâd câriye-i merkūme 
beyyine-i âdile ikāmetinden âcize olup istihlâf etdikde, cânib-i şer‘-i mutah-
hardan iki emîn irsâl olunup müvekkile-i mezkûre Ayşe câriye-i mesfûreyi bey‘ 
ve hibe ve i‘tâk etmeyip bi vechin mine’l-vücûh mülkünden ihrâc etmediğine 
tahlîf edip yemîn billâh etdüğün emîn-i mezkûreyn meclis-i şer‘de ihbâr edip 
mâ vaka‘a bi’t-taleb ketb olundu.
Tahrîren fî evâhiri Şevvâl sene 1002.
Şuhûdü’l-hâl: Mustafa Çavuş [b.] Murad, Mevlânâ Abdullah [b.] Mehmed el-
imâm, Ahmed b. Veli, Murad b. Abdullah, Osman Bey b. İsmail el-cündî, Kılıç 
Bey [b.] Mehmed el-cündî, Kerim Çelebi [b.] Mehmed el-kâtib, Mehmed Çele-
bi b. Hamdi ve gayruhüm.

167 [39a-1] Dergâh-ı âlî kapıcılarından Mustafa Bey 
b. Abdülmennân’ın vakfiyesi
Ammâ ba‘d, işbu kitâb-ı müşgîn-nikābın tahrîrine bâ‘is oldur ki, Dergâh-ı âlî 
kapıcıları zümresinden Mustafa Bey b. Abdülmennân meclis-i şer‘-i şerîf ve 
mahfil-i dîn-i münîfe hâzır olup hâl-i sıhhatinde ve kemâl-ı aklında hâkim-i 
muvakki‘-ı a‘lâ-yı kitâb-ı mahzar-ı müstetâbında ikrâr-ı sahîh-i şer‘î ve i‘tirâf-ı 
sarîh-i mer‘î kılıp dedi ki, mahrûsa-i İstanbul mahallâtından Dizdarzâde mahal-
lesinde bir cânib mefharü’l-emâsil ve’l-ekârim câmi‘u’l-mehâmid ve’l-mekârim 
Derviş Ağa hazretleri evi ve bir cânibi Hâce Hâtun evi ve bir cânibi imâm evi 
ile mahdûd olan mülk menzilini bi cemî‘i’l-hudûd ve kâffeti’l-hukūk ve yine 
mahalle-i mesfûrede Kumkapısı kurbunda Çadırcı mahallesinde bir cânibi 
kal‘a duvarı ve bir cânibi Valecioğlu ve bir cânibi Papazoğlu dimekle ma‘rûf 
zimmîler evleriyle ve bir cânibi tarîk-i âmla mahdûd diğer mülk menzilini ve 
yine mahalle-i merkūmede üç cânibi tarîk-i âm ve bir cânibi ( ) nâm zimmî ile 
mahdûd olan diğer mülk menzilini bi cemî‘i’l-hudûd ve kâffeti’l-hukūk habs 
ve tesbîl etdi ve teb‘an li’l-akār ahsen-i emvâl ve etyab-i menâlinden altmış bin 
nakd-i fıddî râyic fi’l-vakt akçe ifrâz edip fî sebîlillâhi’l-halîl vakf ve habs ve 
tesbîl eyleyip şart etdi ki, mâdâme ki kayd-ı hayâtdadır eğer vakf-ı akār ve eğer 
nukūd tebdîl ve tağyîr elinde olup hâsıl olan mahsûlâtı keyfe mâ yeşâ’ mutasar-
rıf ola, ba‘dehû evlâdı ve evlâd-ı evlâdı mutasarrıf olalar, ba‘dehû şurût-ı âtiyeye 
sarf oluna ve Dizdarzâde mahallesinde olan menzilin süknâsı karındaşı Da-
vud Bey’e, ba‘dehû evlâdına ve evlâd-ı evlâdına, ba‘dehû ammizâdesi Ahmed’e, 
ba‘dehû icâreye verile ve Kumkapısı’nda olan evler icâreye verile ve meblağ 
meşrûhu’l-hâl mütevellî ve nâzır ma‘rifetiyle her sâl onun on bir akçe hesâbı 
üzre istirbâh ve istiğlâl olunup rehn-i kavî ve kefîl-i melî alına şerîr-i bed-fi‘âl 
ile mu‘âmele olunmaya, her sene tecdîd-i mu‘âmele olunup hâkim siciline kayd 
oluna, icâre ve murâbahadan hâsıl olan mahsûl şurût-ı âtiyeye sarf oluna, şart 
eyledi ki, zikr olunan mahsûlden vâkıf-ı mûmâ-ileyhin zevcesine yevmî üç akçe 
vazîfe verile ve ammizâdesi mezbûr Ahmed Bey’e yevmî üç akçe vazîfe verile 
ve şart eyledi ki Dizdarzâde mescidinde bir sâlih ehl-i ilim kimesne isneyn ve 
hâmis günlerinde talebe-i ilme ders deyip Kur’ân-ı azîm ve Furkān-ı kerîm’den 
her gün ikişer cüz’-i şerîf tilâvet edip birisin Allahü te‘âlâ rızâsıçün ve birisinin 
sevâbın sultân-ı enbiyâ Muhammed Mustafa -sallallâhu aleyhi ve sellem- haz-
retleri rûh-ı şerîflerine hibe ede, tilâvet-i cüz’-i şerîf ve ders mukābelesinde 
mahsûl-ı vakfdan yevmî yedi akçe vazîfe verile ve şart etdi ki, vakf-ı mezbûrun 
nezâreti her kim ki Saray-ı cedîd’de kethüdâ olursa nâzır olup yevmî iki akçe 
vazîfeye mutasarrıf olan ve saray-ı mezbûr bevvâblarından kethüdâ-i mezbûra 
hizmet eden kapıcı evkāf-ı mezbûreye mütevellî olup yevmî iki buçuk akçe 
vazîfeye mutasarrıf ola ve şart etdi ki, akrabâsından ve utekāsından kitâbete 
kādir kimesne kâtib olup yevmî bir buçuk akçeye mutasarrıf ola ve şart etdi 
ki, cibâyet hizmetine kâdir akrabâsından ve utekāsından bir kimesne câbî olup 
yevmî bir akçe vazîfeye mutasarrıf ola ve eğer olmazsa re’y-i hâkim ile tevcîh 
oluna ve şart etdi ki, zevâ’id-i vakıfdan zikr olunan evlerin ta‘mîr ve termîmine 
sarf oluna ve şart etdi ki, vâkıf-ı müşârun-ileyhin utekāsından zükûr ve inâsa 
yevmî ikişer akçe mahsûl-ı vakıfdan verile [39b] ve şart etdi ki zevâ’id-i 
vakıfdan her Ramazân-ı şerîfin ibtidâsından intihâsına değin ta‘âm tabh olu-
nup mescid-i mezbûr hucurâtında sâkin olan talebe-i ilme infâk ideler ve bun-
lardan mâ‘adâ iki kazgan dahi vakf edip fukarâ-yı Müslimîn için eğer tabh-ı 
ta‘âmdır eğer gasl-i meyyitdir lâzım oldukda verile, ba‘dehû yine vakf olan 
evde vaz‘ oluna ve her sâl yetmiş akçe mahsûl-ı vakıfdan kazganların kalayına 
sarf oluna ve ba‘de tertîbi hâzihi’ş-şurût vâkıf-ı merkūm meclis-i şer‘-i şerîfde 
işbu muvakki‘-ı sadr-ı kitâb-ı müstetâb olan hâkim-i âlim huzûr-ı şerîflerinde 
ikrâr ve i‘tirâf edip bu kitâb içre mastûr olan akār ve nukūd şerâ’it-i muharre-
re ve zevâbıt-ı mukarrere üzerine sarfı tesbîl etdikden sonra mütevellî nasb et-
diği fahrü’l-akrân Hamza Bey’e teslîm ettim deyip mütevellîler sâir evkāfda ta-
sarruf etdikleri gibi tasarruf etti deyû ikrâr etdikde mütevellî-i mezbûr dahi 
tesellüm ve tasarrufa ikrâr ve i‘tirâf edip vâkıfı tasdîk ve tahkīk etdiklerinde 
vâkıf-ı merkūm cânib-i vifâkdan semt-i şikāka teveccüh edip eyitdi ki, mürûr-ı 
eyyâmla vakfa fütûr târî olur lâ-cereme İmâm-ı a‘zam hümâm-ı efham sultân-ı 
ulemâ-i âlem hemmehallâhu te‘âlâ alâ kâffeti’l-ümem imâmünâ Ebû Hanîfe 
hazretlerinin mezhebi üzre akārın vakfı lâzım olmamağın vakfiyetinden rücû‘ 
etdim ve nukūd kısmının hod aslâ vakfiyeti câ’iz olmayıp sıhhate fâ’iz değil-
dir, mütevellî-i müşârun-ileyh zikr olunan akār ve nukūdu ve rıbhından cihet-i 
tevliyeti için ahz eylediğini bana teslîm eylesin dediğinde, mütevellî-i mezbûr 
dahi cevâb verip dedi ki, imâmeyn-i hümâmeyn-i bedreyn-i kumkāmeyn kat-
larında vakf olunup mütevellîye teslîm olundukdan sonra vakfa lüzûm vardır 
ve tezâ‘îf-i kitâbda zikri mevcûd olan kısm-ı nukūdun dahi hümâm-ı mu‘teber 
İmâm Züfer katında mimmâ lâ-yüred ve lâ-yünker olucak sahîhdir dediğinde, 
hâkim-i habîr cânib-i mütevellîden rüchân-ı kavî ve burhân-ı celî müşâhede 
edicek, zikr olunan akārın ve nukūdun alâ re’yi men yerâhu min uli’l-intibâh 
kavânîn-i mastûra ve esâlîb-i mesfûre üzerine sıhhatine ve lüzûmuna ve 
sıhhat-i vakfiyetine ve şerâyitinin şer‘iyyetine ve mütevellî-i mezbûr rıbhdan 
ahz eylediği vazîfeyi zamândan berâet-i zimmetine hükm-i muhkem-i şer‘î ve 
kazâ-i mübrem-i mer‘î etdiklerinde, vakf-ı merkūm resm-i ma‘lûm üzre vakf 
sahîh ve lâzım oldu, fe-men beddelehû ba‘de mâ-semi‘ahû fe-innemâ ismuhû 
ale’l-lezîne yübeddilûnehû innallâhe semî‘un alîm.
Tahrîren fî evâhiri Şevvâl sene 1002.
Şuhûdü’l-hâl: Mahmud Ağa b. Abdülmennân, Hüseyin Bey b. Abdullah el-
bevvâb, Hacı Mustafa b. Abdullah el-habbâzü’s-sultânî, Mehmed b. Abdullah el-
habbâzü’s-sultânî, Hacı Mustafa b. Abdullah kürkçü, Hamza Bey el-bevvâbü’s-
sultânî, Hacı Bâli takyeci, Mehmed b. İbrahim, Ahmed b. Kemal.









168 [39b-1] Hatice Hatun bt. Cevri’yi nikâhladığını iddia eden İbrahim 
b. Sinan’ın kötü halle meşhur olduğunun tesbiti
Mahmiye-i İstanbul’da merhûm Mesih Paşa mahallesinde sâkin İbrahim b. Si-
nan nâm kimesne meclis-i şer‘-i şerîfe mahrûsa-i Edirne sâkinlerinden işbu 
râfi‘ü’l-kitâb Hatice Hâtun bt. Cevri Efendi nâm hâtunu ihzâr ve mahzarında 
takrîr-i kelâm edip mezbûre Hatice Hâtun’u bundan akdem rızâsıyla ve on beş 
bin akçe mehr-i müeccel ile nikâhlanıb taht-ı nikâhımda iken hâlâ imtinâ‘ eder 
suâl olunsun dedikde gıbbe’s-suâl mezbûre Hatice Hâtun inkâr edip istişhâd 
olundukda Muslihiddin nâm imâm rızâsıyla ben nikâh eyledim deyû şehâdet 
için hâzır oldukda mezkûre Hatice’ye şehâdet etmeyip yanındaki âhar hâtun 
buna bi’z-zât nikâh etdim deyû şehâdet edip ve Himmet b. Musa nâm şahıs 
nikâha şehâdet edip lâkin gördün mü deyû suâl olundukda görmedim, kapı 
ardından bir âvâz işittim deyû şehâdet edip müdde‘î-i mezbûrun hasb-i hâli 
ol mahalde hâzır olan kuzâtdan istihbâr olundukda Edirne’den fahrü’l-kuzât 
Çukacızâde ve gayriler müdde‘î-i mezbûrun şer‘ ve fesâd ile ma‘rûf ve meşhûr 
idiğini ihbâr edip ve mezbûrun dahi âhar şâhidi olmayıp [40a] ve şehâdet eden-
lerin dahi ihtilâl ve fesâdı zâhir olmağın mâ vaka‘a bi’t-taleb ketb olundu.
Tahrîren fî selhi Şevvâl sene 1002.
Şuhûdü’l-hâl: Mevlânâ Şem‘ullah b. Şaban el-kadı, Mevlânâ Ahmed Efendi eş-
şehîr bi Şeyhzâde el-kadı, Mevlânâ İbrahim b. Adem Pîrî el-kadı, Cafer Çavuş b. 
Abdullah, Süleyman b. Mahmud, Mustafa b. Hamza.

169 [40a-1] Nuh Mehmed Bey b. Ahmed Paşa’nın Şaban Bey 
b. Mehmed’e olan borcu
Mahmiye-i İstanbul mahallâtından Hüsrevoğlu mahallesinde sâkin fahrü’l-
akrân Nuh Mehmed Bey [b.] el-merhûm Ahmed Paşa el-müteferrika meclis-i 
şer‘-i şerîfe hâzır olup vilâyet-i Karaman’da Larende nâm kasaba ahâlîsinden 
Şaban Bey b. Mehmed el-cündî mahzarında tav‘an ikrâr ve i‘tirâf edip bundan 
akdem mezbûr Şaban Bey’in benim zimmetimde on beş bin akçesi karzdan 
ve otuz dokuz bin beş yüz akçesi emti‘a-i mütenevvi‘a-i ma‘lûme bahâsından 
cem‘an elli dört bin beş yüz akçe hakkı olup lâkin ba‘dehû meblağ-ı mezbûrun 
on dokuz bin beş yüz akçesin geri mezbûr Şaban Bey’e edâ edip hâlâ zimme-
timde otuz beş bin akçe bâkī kalmışdır. Bâkī-i mesfûr mezkûr Şaban Bey’e hâlâ 
lâzımü’l-edâ deynimdir dedikde mukırr-ı mezbûrun vech-i meşrûh üzre olan 
ikrâr ve i‘tirâfın merkūm Şaban Bey vicâhen tasdîk ve şifâhen tahkīk edip mâ 
vaka‘a bi’t-taleb ketb olundu.
Tahrîren fî 3 min Zilka‘de sene 1002.
Şuhûdü’l-hâl: Hanefi Çavuş el-mübâşir, Abdülkerim b. Yahya, Hasan Çelebi b. 
Murad, Abdülganî b. Nezir.

170 [40a-2] es-Seyyid Şaban b. es-Seyyid Abdülaziz’in hâlâ Yeniçeri 
ağası Mehmed’in tasarrufundaki mülk evi vaktiyle Eflak 
voyvodası Mihal’e sattığının tesbiti
Mefharü’s-sâdâti’l-kirâm Mevlânâ es-Seyyid Şaban b. es-Seyyid Abdülaziz 
meclis-i şer‘-i refî‘ü’l-bünyâna hâzır olup kıdvetü ashâbi’l-izzi ve’l-ikbâl umde-
tü erbâbi’l-mecdi ve’l-iclâl hâlâ Yeniçeri Ağası olan Mehmed Ağa b. Hüseyin 
tarafından husûs-ı âti’z-zikre Süleyman Subaşı b. Davud ve Ali Subaşı b. Ab-
dullah şehâdetleriyle vekâleti sâbite olan fahrü’l-akrân Süleyman Bey b. Ab-
durrahman ez-zevvâku’s-sultânî [mahzarında] takrîr-i kelâm edip mahmiye-i 
İstanbul’da Edirnekapısı kurbunda Hatice Sultan mahallesinde vâki‘ buyût-ı 
müte‘addide ve hamam ve müte‘addid bağ ve bağçeleri müştemil inde’l-ahâlî 
ma‘lûmetü’l-hudûd olup hâlâ müşârun-ileyh Mehmed Ağa’nın mülkü ve hâlâ 
tasarrufunda olan menzil sâbıkda benim mülk-i mahzım olup lâkin ba‘dehû 
menzil-i mezbûru vilâyet-i Eflak voyvodası olan Mihal Voyvoda’ya yirmi do-
kuz kere yüz bin nakd-i râyic fi’l-vakt fıddî-i Osmânî akçeye bey‘-i bâtt-ı sahîh-i 
şer‘î ile bey‘ edip meblağ-ı mezbûru mezkûr yedinden bi’t-tamâm kabz edip 
hâlâ menzil-i mezkûra müte‘allik kat‘an alâkası kalmamışdır dedikde, mezkûr 
es-Seyyid Şaban’ın kelâm-ı meşrûhunu vekîl-i mesfûr vicâhen tasdîk ve şifâhen 
tahkīk edip mâ vaka‘a bi’t-taleb ketb olundu.
Tahrîren fî gurreti Zilka‘de sene 1002.
Şuhûdü’l-hâl: Fahru’l-akrân Ali Bey b. Süheyl el-mütevellî, Ali Bey b. Hüseyin 
es-silâhî, Hamza Bey b. Abdullah el-a‘ser, Osman Bey b. Abdullah el-bevvâbü’s-
sultânî.

171 [40a-3, Arapça] Kaçak kölenin sahibine teslim edildiği
Dârü’s-saltanati’s-seniyye mahmiye-i Kostantıniyye’de vâki‘ Muhtesib Karagöz 
mescidinde imâm olan mefharü’s-sulehâ Mevlâna İsmail b. Mehmed ve fahrü’l-
a‘yân Kasım Ağa b. Abdullah nâm kimesneler meclis-i şer‘-i şerîfde hâzırân 
olup, mahmiye-i mezbûre mahallâtından Tahtaminâre mahallesi sükkânından 
Hüsrev Çavuş b. Abdullah nâm zilyed-i münkir mahzarında, mahmiye-i Ga-
lata kazâsı tevâbi‘inden Kasımpaşa kasabası mahallâtından Surûrî mahallesin-
de sâkin olan râfi‘-i hâzihi’s-sahîfe-i sahîha Hasan Reis b. Mehmed’den sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
elân müdde‘â aleyh-i mezbûr yedinde bulunan Rûsiyyetü’l-asl, uzun boylu, 
açık kaşlı, elâ gözlü, yüzünde çiçek bozuğu olan Canfedâ bt. Abdullah nâm 
câriye, müdde‘î-i mezkûr Hasan Reis’in mülk-i mahzı ve hakk-ı hâlis-i sırfıdır. 
Müdde‘î-i mezkûra câriye-i merkūmeyi satmadığına, hibe etmediğine, bi vechin 
mine’l-vücûh mülkiyyetinden ihrâc etmediğine dâir yemîn-i billâhi te‘âlâ veril-
mesinden sonra şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve 
mûteber olmağın mûcibince hükmedildi.
Cerâ zâlike ve hurrire fi’l-yevmi’t-tâsi‘ ve’l-ışrîn min Şevvâl sene 1002.
Şuhûdü’l-hâl: İdris Kethüdâ? b. Abdullah …?, Mehmed b. Ömer el-müezzin, Hü-
sam b. Durmuş, Perviz b. Abdullah, Hasan b. Abdullah

172 [40b-1] Süleyman b. Abdullah’ın Adilcevaz sancak beyi Mehmed 
Bey’de olan alacağını kefil olan oğlundan talebi
Dergâh-ı âlî yeniçerilerinden Süleyman b. Abdullah nâm kimesne meclis-i 
şer‘-i şerîfe Dergâh-ı sa‘âdet destgâh çavuşlarından fahrü’l-akrân Ahmed Ça-
vuş mübâşeretiyle hâlâ livâ-i Adilcevaz beyi olan mefharü’l-umerâ’i’l-kirâm 
Mehmed Bey b. Veled Bey’in oğlu Ahmed nâm kimesneyi ihzâr ve mahzarında 
takrîr-i kelâm edip merkūm Ahmed’in babası sâlifü’z-zikr Mehmed Bey zim-
metinde cihet-i karzdan yetmiş bin akçe hakkım olup meblağ-ı mezkûra oğlu 
mesfûr Ahmed emr u kabûlü hâviye kefâlet ile kefîl olmuş idi. Hâlâ taleb ederin 
dedikde gıbbe’s-suâl mezbûr Ahmed kefâlet-i merkūmeyi tav‘an ikrâr ve i‘tirâf 
etdikde vâki‘-i hâl gıbbe’s-suâl ketb olundu.
Tahrîren fî evâili Zilka‘de sene 1002.
Şuhûdü’l-hâl: Hasan Reis b. Muhyiddin, Osman b. Abdullah, Süleyman b. Mah-
mud, Mustafa b. Abdullah.

173 [40b-2, Arapça] el-Hâc Ebûbekir’in Rus asıllı iki kölesini âzat ettiği
Udûlden Mevlâna Mustafa Efendi b. Haydar el-kādî, Receb Hâce b. Süleyman, Ab-
durrahman b. Abdi, el-Hâc Hızır b. Mehmed, Halil b. Mahmud ve Abdülhalim b. 
Mahmud nâm kimesneler meclis-i şer‘-i şerîfde hâzırûn olup, Dârü’s-saltanati’s-
seniyye mahmiye-i Kostantıniyye mahallâtından merhûm İbrahim Paşa-i atîk 
mahallesinde bundan akdem fevt olan merhûm el-Hâc Ebûbekir’in, bülûğunu 
mu‘terif ve yaşını mütehammil Mehmed nâm şâbb-ı münkir oğlu mahzarında, 
Rûsiyyü’l-asl, orta boylu, elâ gözlü, açık kaşlı, beyaz tenli, alnında eser-i cerh bu-
lunan Rıdvan b. Abdullah nâm gulâmdan ve Rûsiyyü’l-asl, uzun boylu, elâ göz-
lü, sarışın, açık kaşlı, sol yanağında Hind beni bulunan Piyâle b. Abdullah nâm 
gulâmdan sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle 









şehâdet ettiler ki, gulâmeyn-i mezkûreynin efendisi olan müteveffâ-i mezkûr 
el-Hâc Ebûbekir hâl-i hayâtı ve kemâl-i akl ve nefâz-ı tasarrufâtında taht-ı mül-
kiyyetinde bulunan müdde‘iyeyn-i mezkûreyni âzat ve tahrîr etti. Şehâdetleri 
ba‘de ri‘âyeti şerâiti’l-kabûl inde’ş-şer‘ makbûl ve mûteber olmağın mûcibince 
hükmedildi.
Cerâ zâlike ve hurrire fî evâili Zilka‘de el-mübâreke sene isneteyn ve elf.
Şuhûdü’l-hâl: Mustafa Çavuş b. Ahmed el-mübâşir, Rıdvan Çavuş b. Abdurrah-
man, Şaban b. el-Hâc Hüseyin el-müezzin, Davud b. Abdullah, Mustafa b. Süley-
man, Hacı Ali b. el-Hâc Hasan et-tâcir, Mehmed b. Ahmed, Mustafa b. Mehmed, 
Ferhad Bey b. Abdullah dökmecibaşı?

174 [40b-3, Arapça] Mustafa Bey b. Ahmed’in Kıbrıs asıllı 
câriyesini âzat ettiği
Mevlâna Siyami Halîfe b. Mustafa el-İmâm, Mehmed b. Ahmed el-müezzin, Os-
man b. Süleyman ve Mehmed b. Abdullah er-râcil nâm kimesneler, Atebe-i aliy-
ye ve südde-i seniyyede vâki‘, râciline mahsûs beytülmâlin emîni ve mahmiye-i 
Galata kazâsı tevâbi‘inden Kasımpaşa kasabası mahallâtından Kulaksız mahal-
lesinde bundan akdem vefât eden merhûm Mustafa Bey b. Ahmed er-râcilin 
muhallefâtına vâzı‘-ı yed olan fahrü’l-a‘yân Mustafa Subaşı b. Osman mahza-
rında, Kıbrısiyyetü’l-asl, orta boylu, açık kaşlı, elâ gözlü, buğday tenli râfi‘a-i 
hâze’l-kitâb Mihriban bt. Abdullah nâm câriyeden sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, efendisi müteveffâ-i 
mezbûr Mustafa, hâl-i hayâtı ve kemâl-i akl ve nefâz-ı tasarrufâtında, taht-ı 
mülkiyyetinde bulunan müdde‘iyye-i mezkûreyi âzat ve tahrîr etti. Şehâdetleri 
ba‘de ri‘âyeti şerâiti’l-kabûl inde’ş-şer‘ makbûl ve mûteber olmağın mûcibince 
hükmedildi.
Cerâ zâlike ve hurrire fi’l-yevmi’s-sâlis min Zilka‘de sene 1002.
Şuhûdü’l-hâl: İbrahim b. Ali el-İmâm, Hasan Bey b. Abdullah, Hüseyin b. Yusuf, 
Ferhad b. Abdullah, Mehmed b. İsa, Hasan b. Abdullah zırh ustası

175 [41a-1] Ramazan b. İbrahim’in Kamer Hatun Vakfı’na 
kaymakam olarak atanması
Mahmiye-i İstanbul’da Unkapanı kurbunda vâki‘ merhûme Kamer Hâtun 
Vakfı’na mütevellî olan oğlu Ali Çelebi b. Nasuh Ramazan b. İbrahim nâm ki-
mesneyi mütevellî olduğu vakf-ı mezkûra yevmî üç akçe vazîfe ile kāimmakām 
nasb edip mezbûr Ramazan dahi kabûl etdim ve mûcebini mültezim oldum 
deyip kayd olundu.
Tahrîren fî 5 Zilka‘de sene 1002.
Şuhûdü’l-hâl: Mehmed Çelebi el-imâm, Hüseyin b. Süleyman, İbrahim Efendi 
el-kadı, Keyvan Ağa el-müteferrika.

176 [41a-2, Arapça] Ahmed b. Hasan’ın Abdülgani b. Nezir’den 
ödünç aldığı
Köse Ahmed b. Hasan meclis-i şer‘-i şerîfde hâzır olup, üzerinde ve zimmetin-
de, bâ‘is-i kitâb muhzır Abdülganî b. Nezir’e karz-ı hasen cihetinden râyicü’l-
vakt beş bin akçe ve zeyilde mezkûr senenin gurre-i Rebî‘ulevvelinden bir sene 
tamâmına müeccel, müşterâ-i makbûz çuka bahâsından da bin beş yüz akçe dey-
ni olduğunu ikrâr ve i‘tirâf etti. Vâki‘ ikrâr, mukarrun leh el-mezbûr Abdülganî 
tarafından vicâhen ve şifâhen tasdîk edildi.
Cerâ zâlike ve hurrire fî evâili Zilka‘de sene isneteyn ve elf.
Şuhûdü’l-hâl: Resûl Efendi b. Hamza el-müderris, İbrahim b. Arslan, İnâyet Çe-
lebi el-kâtib, İbrahim Çelebi el-kâtib, Mevlâna Mehmed Çelebi b. el-Hâc Meh-
med el-müste‘id, Hasan Çelebi b. Murad rûznâmeci, Hacı Hasan el-muhzır

177 [41a-3, Arapça] Ayşe Sultan bt. Rüstem Paşa’nın evini Raziye 
Hatun bt. Süleyman’a sattığı
İşbu mazmûnunda bey‘ ikrârından bahseden sahîh ve şer‘î bir hüccettir. 
İklîletü’l-muhsenât zâtü’l-alî ve’s-sa‘âdât tâcü furukı’n-nisvân men lehünne 
uluvvû’s-şân kelîletü’l-mikdâr cemîletü’l-âsâr sultânu benâti’s-selâtîn zübde-
tü zümrati’l-havâtîn Hazreti Ayşe Sultan bt. el-merhûm el-mebrûr el-vâsıl ilâ 
rahmeti rabbihi’l-gafûr Rüstem Paşa -dâmet ismetühâ- kıbelinden âtiyyü’z-zikr 
bey‘a ve kabz-ı semene vekâleti fahrü’l-a‘yân Mahmud Ağa b. Abdülmennân ve 
mefharü’l-eşbâh Haydar Ağa b. Abdullah’ın şehâdetleri ile sâbit olan manzûri 
uyûni’l-a‘yân makbûlü’s-sudûr ve’l-erkân Mehmed Ağa b. Abdülmennân 
meclis-i şer‘-i şerîfde hâzır olup müvekkil-i mezbûresinin âtiyyü’z-zikr menzi-
lini, fahrü’l-muhadderât zahrü’l-muvakkirât Arab-zâde kızı diye ma‘rûfe Razi-
ye Hâtun bt. Süleyman kıbelinden iştirâ ve def ‘-i semene vekâleti Cafer Çavuş b. 
Mehmed ve Ahmed Çavuş b. Cafer’in şehâdetleri ile sâbit olan mefharü’l-akrân 
Süleyman Çavuş b. Yahya Çavuş’a bey‘-i bâtt-ı sahîh ile bey‘ ettiğini vekâlet-i 
mahkiyyesi hasebiyle ikrâr ve i‘tirâf etti. Vekîl-i mezbûr da vekâlet-i mahkiy-
yesi hasebiyle merkūme Ayşe Sultan’ın işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu, 
Dârü’s-saltanati’s-seniyye mahmiye-i Kostantıniyye mahallâtından Câmi‘-i 
kebîr, el-ma‘rûf bi Ayasofya, mahallesinde vâki‘, iç ve dış avlulu, iç avlusu, ara-
larında selâmlık, yanlarında küçük bir beyt-i fevkānî bulunan fevkānî iki beyti, 
altlarında mutfağı, önlerinde kileri, su kuyusunu, bahçeyi, helâyı hâvî olan, dış 
avlusu ise önünde selâmlık bulunan ocaklı fevkānî bir beyti, arkasında ahır, al-
tında kiler ve sekiz dükkân bulunan iki odayı, su kuyusunu ve helâyı hâvî bu-
lunan, bir taraftan Küçük Ayasofya vakfı hanı, diğer taraftan merhûme Haseki 
Sultan vakfı, iki taraftan da tarîk-i âm ile mahdûd cemî‘-i menzili cümle tevâbi‘ 
ve levâhıkı ve kâffe-i merâsim ve mürâfıkı ile râyicü’l-vakt dört yüz bin akçe-i 
Osmânî semen-i mu‘ayyen-i makbûz ile iştirâ etti. Îcâb ve kabûl, teslîm tesel-
lümle akid tamâm oldu. Vâki‘ ikrâr, vekîl-i mezkûr tarafından bi’l-muvâcehe 
tasdîk edildi.
Cerâ zâlike ve hurrire fî 4 Zilka‘de sene 1002.
Şuhûdü’l-hâl: Cafer Çavuş b. Mehmed Halîfe, Mustafa Çavuş b. Cafer, Mehmed 
Çavuş b. Mustafa, Nesimî Çavuş b. Süleyman el-müteferrika, Şeyh Ali b. Hüse-
yin, Hüsrev Çavuş b. Nesimî, Ahmed Efendi el-müderris, Şeyh Yusuf b. Musta-
fa, Pîrî Bey

178 [41b-1, Arapça] İsmihân adlı küçüğün, muhallefâtından bir 
miktar parası zaptedilen Seyyid Mehmed b. Ali el-Bursevî’nin 
kızı ve vârisi olduğu
Udûlden Ferhad b. Abdullah el-harîrî ve Mustafa b. Hüsrev el-bakkâl nâm ki-
mesneler Dîvân-ı âlî’de -dâme fî himâyeti’llâhi’l-müte‘âlî- hâzırân olup emâcid-i 
mükerremîn-i mufahhamîn defterdârlar huzûrunda elân Dârü’s-saltanati’s-
seniyye mahmiye-i Kostantıniyye’de vâki‘ Beytülmâl-i hâssın emîni olan 
kıdvetü’l-a‘yân Mehmed Çelebi mahzarında, bundan akdem Mısr-ı Kahire’ye 
gider iken fevt olan ve emîrü’l-ümerâ’i’l-kirâm sâhibü’l-izzi ve’l-ihtirâm us-
vetü erbâbi’ş-şeref eş-şâmih kıdvetü eshâbi’l-kadr el-bâzih, el-mahfûf bi 
sunûfi avâtıfi’l-meliki’l-allâm Ahmed Paşa b. Abdüsselâm’ın -dâme uluvvuhû- 
ünvânıyla mu‘anven ve yine kıdvetü’l-ekârim sâhibü’l-mehâmid ve’l-mekârim 
Defterdâr Sinan Efendi’nin ünvânıyla mu‘anven ve mühürleriyle mahtûm olan 
Atebe-i aliyye ve südde-i seniyyede vârid olan defter-i muhâsebe mûcibince, 
muhallefâtı semeninden yirmi beş bin sekiz yüz yirmi fıddî pâresi Hızâne-i 
âmireye teslîm olunan merhûm Seyyid Mehmed b. Ali el-Bursevî’nin İsmihân 
nâm sagīre kızına vasiyy-i muhtâr olan Ali Bey b. Mehmed el-Bursevî kıbe-
linden kabz ve îsâle ve kabz ve îsâl için nizâ‘ ve cidâle ve haseb-i iktizâ-i hâl 
hâkim huzûrunda murâfa‘aya vekâleti şer‘an sâbit olan râfi‘-i hâze’l-kitâb 
Mevlâna Şeyh Mehmed b. Mehmed’den sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, sagīre-i mezkûre, müteveffâ-i 
mezkûr Seyyid Mehmed’in sulbiye kızı ve vârisidir; verâseti ona münhasır-
dır; ondan başka vâris ve terekesine müstehak kimesne ma‘lûmumuz değildir. 
Zamânın Bursa kadısı fahrü’l-efâdil Mevlâna Mehmed Efendi b. Ahmed’den 
sâdır olan, ünvânıyla mu‘anven, hâtemiyle mahtûm, mazmûnu bu hücce-
tin mazmûnuyla mutâbık hüccetin kādî-i mezbûrun meclisinden vârid olma-
sından sonra ve onun meclisinden sudûru, onun hücceti olduğu onun müh-
rü ile memhûr olduğu, isimleri zeyl-i kitâbda mastûr olan Ahmed Dede b. Ha-
san ve Ömer b. Mahmud’un şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber olma-
ğın mûcibince hükmedildi.
Cerâ zâlike ve hurrire fî evâili Zilka‘de sene 1002.
Şuhûdü’l-hâl: Abdullah b. Mustafa, Hasan b. Abdullah, Emrullah Halîfe b. Sey-
fullah, Sinan Halîfe b. Muslihiddin, Ahmed b. Hüseyin, Hacı Ömer b. Hasan

179 [41b-2] Yusuf Reis’in matbah-ı âmire için Kefe’den alınan yağ 
tulumlarından bazılarının gemisi fırtınaya tutulduğundan 
zayi olduğunu beyanı
Oldur ki, bundan akdem mâl-ı pâdişâhî ile mahrûsa-i Kefe’den yağ alıp matbah-ı 
âmireye irsâl için me’mûr olan fahrü’l-akrân Derviş Çavuş b. Mehmed ve Hoca 
Ali nâm kimesneler meclis-i şer‘a Mehmed Reis b. Bâli nâm kimesneyi ihzâr 
ve mahzarında takrîr-i kelâm edip bundan akdem me’mûr olduğumuz üzre 
mahrûsa-i Kefe’den otuz dört tulum yağ alıp mezbûr Mehmed Reis ile Matbah-ı 
âmireye irsâl eylemiş idik. Hâlâ zikr olunan yağın cümlesi matbaha vâsıl olma-
mıştır, mîrî için taleb ederiz dediklerinde, gıbbe’s-suâl mezbûr Mehmed Reis 
cevâb verip fi’l-vâki‘ zikr olunan otuz dört tulum yağı mezbûrların yedlerin-
den Matbah-ı âmireye îsâl için kabz eylemiş idim. Lâkin sefîne ile Sakarya nâm 
mevzi‘ kurbuna geldikde fırtına vâki‘ olup sefînem helâk oldukda zikr olunan 
tulumlar deryâya düşüp ba‘dehû otuz tulumun geri deryâdan ihrâc edip zikr 
olunan yağı kabza me’mûr olan Abdülkerim nâm kapıcıya teslîm edip dört tu-
lumu deryâdan çıkmayıp zâyi‘ olmuşdur dedikde mezbûr Abdülkerim dahi zikr 
olunan otuz tulum yağı merkūm Mehmed Reis yedinden Matbah-ı âmire’ye 
teslîm için me’mûr olduğun üzre kabz eylediğin bi’l-muvâcehe i‘tirâf etdikde, 
merkūmân Derviş Çavuş ve Hoca Ali mezkûr Mehmed Reis te‘addî etmediğine 
istihlâf etdiklerinde sâlifü’z-zikr Mehmed Reis bi vechin mine’l-vücûh te‘addî 
etmediğine yemîn billâh edip mâ vaka‘a bi’t-taleb ketb olundu.

[Tahrîren] fî evâili Zilka‘de li sene isneteyn ve elf.
Şuhûdü’l-hâl: Mustafa Bey [b.] Hüseyin es-silâhî, Bayram Bey b. Abdurrahman, 
Hüseyin b. Şaban, İbrahim b. Ramazan, Hasan b. Abdullah ve gayruhüm.

180 [41b-3] Ali b. Hamza’nın bârgir satışından Hamza 
Bey’de olan alacağı
Vilâyet-i Rumeli’de Ergirikasrı’ndan Ali b. Hamza nâm şâbb-ı bâliğ meclis-i 
şer‘-i şerîfe hâzır olup mahmiye-i Kostantıniyye’de Ali Paşa Câmi‘-i Şerîfi kur-
bunda sâkin Hamza Bey nâm kimesne mahzarında takrîr-i kelâm edip bundan 
akdem mezbûr Hamza Bey kasaba-i mezbûreye gelip benden bin sekiz yüz ak-
çeye bir doru dimekle ma‘rûf levn ile mülevven bârgiri iştirâ edip kabz etdik-
den sonra semen-i merkūmu bana dört aydan sonra mahmiye-i mezkûrede ver-
meğe ecel-i mu‘ayyen ile te’cîl etmişidi. Hâlâ hulûl etmekle taleb ederin dedikde 
gıbbe’l-istintâk mezbûr Hamza Bey ikrârla cevâb vermeğin edâsına tenbîh olu-
nup mâ vaka‘a kayd olundu.
Tahrîren fî evâili Zilka‘de sene isneteyn ve elf.
Şuhûdü’l-hâl: Ali b. Abdullah, Mustafa b. Abdullah, Abdülganî b. Musa, Ahmed 
b. Mahmud.

181 [42a-1] Hasan b. Abdullah’ın Ayşe Hatun Vakfı’na ait bir miktar 
yeri haksız şekilde tahta duvarla çevirdiği
Mahmiye-i İstanbul’da vâki‘ merhûme Ayşe Hâtun Vakfı’na hâlâ mütevellî olan 
işbu râfi‘ü’l-kitâb es-Seyyid Ramazan b. Halil nâm kimesne meclis-i şer‘-i şerîfe 
Hasan b. Abdullah nâm yeniçeriyi ihzâr ve mahzarında takrîr-i kelâm edip 
mütevellîsi olduğum vakf-ı mezbûrun arzından mesfûr Hasan kendi menziline 
muttasıl olan tarafından tûlen on bir zirâ‘ ve arzen on sekiz parmak ve bir ta-
rafdan dahi geri tûlen on zirâ‘ ve arzen on dört parmak yerini tahta duvar içi-
ne alıp kendi menzili muhavvatasına ilhâk edip vakfa gadr etmişdir. Men‘ olun-
masın taleb ederin deyû kavline mutâbık ve hakīkat-i hâle vâkıf Müslimînin 
şehâdetlerin müştemil keşif hücceti ibrâz edip suâl olundukda mezbûr Hasan 
inkâr etmeğin, ahâlî-i mahalleden Budak b. Üveys ve el-Hâc Murad b. Abdullah 
nâm kimesneler ve sâirleri zikr olunan arz vakf-ı mezbûrdan olup merkūm Ha-
san gasb ve te‘addî etdiğine şehâdet edip mezkûrûnun şehâdetleri ba‘de’t-ta‘dîl 
hayyiz-i kabûlde vâkı‘a olmağın vaz‘-ı aslî üzre zikr olunan tahta duvarı yerine 
alıp gitmek için mezbûr Hasan’a cânib-i şer‘den tenbîh olunup mâ vaka‘a bi’t-
taleb ketb olundu.
Tahrîren fî 6 min Zilka‘de sene 1002.
Şuhûdü’l-hâl: Mustafa b. Şükrullah el-mü’ezzin, Murad b. Veli, Süleyman b. Mah-
mud, Turâbî b. Hasan ve gayruhüm.

182 [42a-2] Mehmed Bey’in vârisleri olan kızı Ayşe ve anası Râbia 
bt. Abdullah’ın Beytülmâl emini Mehmed b. Mustafa’da olan 
miras malı talepleri
Oldur ki, bundan akdem mahrûsa-i Tebriz’de Topçular bölükbaşısı iken vefât 
eden merhûm Mehmed Bey’in sulbiye kızı Ayşe ve anası Râbia bt. Abdullah 
nâm hâtunlar meclis-i şer‘-i şerîfe Dergâh-ı âlî çavuşlarından fahrü’l-akrân 
Abdi Çavuş mübâşeretiyle mahrûsa-i mezbûrede ol hîn topçular beytülmâlı 
emîni olan Mehmed b. Mustafa nâm kimesneyi ihzâr ve mahzarında takrîr-i 
kelâm edip müteveffâ-yı mezbûrun mahrûsa-i mezkûrede vâki‘ olup bize âid 
olan muhallefâtın merkūm Mehmed Bey emâneti hasebiyle kabz eylemiş-
dir. Hâlâ taleb ederiz suâl olunsun dediklerinde gıbbe’s-suâl mezbûr Meh-
med Bey tav‘an ikrâr ve i‘tirâf edip fi’l-vâki‘ müteveffâ-yı mezbûrun yanında 
mevcûd olan muhallefâtdan kırk altı bin akçe esbâb bahâsından ve sekiz bin 
akçe nukūddan cem‘an elli dört bin akçe makbûzum olmuşdur dedikde emîn-i 
mezkûrun ikrâr-ı tav‘îsin mezbûretân Ayşe ve Râbia talebleriyle ketb olundu.
[Tahrîren] fî evâili Zilka‘de sene isneteyn ve elf.
Şuhûdü’l-hâl: İbrahim Çavuş [b.] Mustafa, Süleyman b. Mahmud, Receb Bey b. 
İsmail, Mustafa b. Abdullah ser-bölük ve gayruhüm.

183 [42a-3] Kefe kadısı Mehmed Efendi’nin, Yusuf Reis b. Abdurrahman 
ile matbah-ı âmireye gönderdiği yağ tulumlarından bir kısmının 
gemisi fırtınaya yakalanması sebebiyle zayi olduğu
Bundan akdem mahrûsa-i Kefe kadısı olan Mevlânâ Mehmed Efendi tarafından 
husûs-ı âti’z-zikre vekîl-i şer‘î olan işbu râfi‘ü’l-kitâb Bayram b. İskender nâm 
kimesne meclis-i şer‘-i şerîfe Yusuf Reis b. Abdurrahman nâm mellâhı ihzâr 
ve mahzarında takrîr-i kelâm edip bundan akdem müvekkilim merkūm Meh-
med Efendi Matbah-ı âmireye yağ irsâline me’mûr oldukda on aded tulum için-
de altmış yedi kantar yağ alıp, merkūm Yusuf Reis’le Matbah-ı âmireye irsâl ey-
lemiş idi. Hâlâ zikr olunan yağın cümlesi matbaha vâsıl olmamıştır, suâl olun-
sun dedikde, gıbbe’s-suâl mezkûr Yusuf Reis cevâb verip, fi’l-vâki‘ zikr olunan 
mikdâr yağı Matbah-ı âmireye teslîm için mezkûr Mehmed Efendi yedinden 
kabz eylemiş idim. Lâkin sefîne ile gelirken Şile nâm mevzi‘ kurbunda fırtı-
na olup sefînem helâk olup zikr olunan yağ cemî‘an deryâya düşüp, ba‘dehû 
otuz iki kantarın geri deryâdan ihrâc edip zikr olunan yağı kabza me’mûr olan 
Abdülkerim nâm kapıcıya teslîm edip bâkīsi deryâdan çıkmayıp zâyi‘ olmuş-
dur dedikde mezbûr Abdülkerim bi’l-muvâcehe zikr olunan otuz iki kantar yağı 
me’mûr olduğu üzre Matbah-ı âmireye teslîm için merkūm Yusuf Reis yedin-
den kabz eylediğine mu‘terif olup, ba‘de’l-istihlâf merkūm Yusuf Reis bi vechin 
mine’l-vücûh te‘addî etmediğine tahlîf olunup yemîn billâh etdikde mâ vaka‘a 
kayd olundu.
Tahrîren fi’l-yevmi’s-sâdis min Zilka‘deti’l-mübâreke sene isneteyn ve elf.
Şuhûdü’l-hâl: Hacı Mustafa b. Hüseyin, Hacı Ali b. Abdullah, Hacı Hasan b. 
Maksud, Hacı Mustafa b. Himmet.

184 [42b-1] Müderris Ali Efendi b. Abdürraûf ’un satın aldığı eve 
Nesli Hatun’un müdahalesinin önlenmesi
Oldur ki, işbu râfi‘ü’l-kitâb fahrü’l-müderrisîn Mevlânâ Ali Efendi b. Abdürraûf 
meclis-i şer‘-i menî‘ü’l-erkâna Nesli bt. (...) [Reyhan?] Hâtun’u ihzâr ve mahza-
rında takrîr-i kelâm edip mahmiye-i Kostantıniyye mahallâtından Kızılminâre 
mahallesinde Acıçeşme mukābelesinde vâki‘ bir tarafı İsmail Çavuş b. Abdul-
lah mülkü ve iki tarafı tarîk-i âm ve bir tarafı tarîk-i hâs ile mahdûd olan men-
zil bundan akdem diyâr-ı Mısriyye beylerinden fahrü’l-umerâ’i’l-kirâm Si-
nan Bey b. Abdüsselâm’ın mülk-i mahzı olup ba‘dehû merkūm Sinan Bey ta-
rafından menzil-i mezkûru bey‘a ve kabz-ı semene vekâletin ba‘de’l-inkâr 
udûl-ı Müslimînden Sadi b. Ali el-müsta‘id ve el-Hâc Hasan b. Abdullah et-
tâcir şehâdetleriyle isbât eden Hasan Bey b. Ali menzil-i mezkûru târih-i kitâb 
Cumâdelâhire’sinin yirmi üçüncü gününde yüz kırk bin akçeye bana bey‘-i 
bâtt-ı sahîh-i şer‘î ile bey‘ edip teslîm etdikden sonra mezbûre Nesli Hâtun ev 
kapısı içeriden mesdûd iken taşradan nerdübân ile menzil-i mezbûra girip be-
nim tasarrufuma mâni‘ olur, suâl olunsun dedikde gıbbe’s-suâl mezkûre Nes-
li Hâtun cevâb verip fi’l-vâki‘ menzil-i mezkûr mukaddemâ sâlifü’z-zikr Si-
nan Bey’in mülk-i mahzı olup lâkin vekîl-i mezbûr Hasan Bey merkūm Ali 
Efendi’ye menzil-i mezkûru vekâlet-i meşrûhası hasebiyle bey‘ etdiği târihden 
mukaddem sâlifü’z-zikr Sinan Bey’in geri bey‘a vekîli olan Ömer Çavuş b. Ali 
menzil-i mezkûru bana yüz kırk beş bin akçeye bey‘ edip benim iştirâm târihi 
mezbûr Ali Efendi’nin iştirâsı târihinden mukaddemdir deyû sene seb‘a ve 
tis‘în ve tis‘a mi’e Rebî‘ulâhiri evâsıtıyla müverrah hüccet-i bey‘ ibrâz edip nazar 
olundukda hüccet-i merkūme mesfûr Ömer Çavuş’un mezkûre Nesli Hâtun’a 
vekâleten bey‘ini müştemile olup lâkin merkūm Ömer Çavuş’un bey‘a vekâleti 
hasm-ı şer‘î mahzarında sâbite olmayıp ve merkūm Ömer Çavuş ihzâr olunup 
suâl olundukda bey‘ini inkâr edip merkūme Nesli Hâtun’dan asl-ı tevkîle şâhid 
taleb olunup istimhâl etdikde mirâren imhâl olunup ityân-ı beyyineden aczi 
mukarrer olmağın cânib-i şer‘-i mutahhardan kasr-ı yede tenbîh olunup mâ 
hüve’l-vâki‘ bi’t-taleb ketb olunup yed-i tâlibe vaz‘ olundu.
Tahrîren fî evâili Ramazâni’l-mübârek li sene isneteyn ve elf.
Şuhûdü’l-hâl: Ali b. İskender eş-şeyh bi zâviye-i Kurşunlu Türbe, Mevlânâ İbra-
him b. Ali el-müderris, Ali Bey b. Murad el-cündî, Mevlânâ Halil [b.] Mehmed 
el-kadı, Ali Çelebi el-imâm, Haydar Çavuş el-mübâşir, Mustafa Çelebi b. Hüse-
yin el-imâm, Mevlânâ Ahmed Efendi el-müderris, Hasan Çelebi b. Mustafa, İs-
mail [b.] Mustafa, Hüseyin Çelebi [b.] Ali el-imâm, Habib b. Abdullah, İsmail 
Çelebi b. Ali et-tâcir ve gayruhüm.

185 [42b-2] Yusuf b. Bûber’in yarı hissesini satın aldığı gemi 
bedeline el koyan Ahmed b. Ali ile sulh olması
Mahrûsa-i Galata hâricinden Tophâne mahallâtından Bostanbaşı mahalle-
si ahâlîsinden Yusuf b. Bûber nâm Arab meclis-i şer‘-i şerîfe hâzır olup işbu 
râfi‘ü’l-kitâb Ahmed b. Ali nâm mellâh mahzarında takrîr-i kelâm edip bundan 
akdem İbrahim Çelebi nâm kimesneden çekelve dimekle ma‘rûf bir sefînenin 
nısf-ı şâyi‘ini iştirâk üzre iştirâ etmek için mezbûr Ahmed’e kendi mâlımdan 
dört bin akçe teslîm edip ba‘dehû mezbûr Ahmed nısf-ı mezkûru kendi mâlıyla 
nefsiçin iştirâ eylemeğin meblağ-ı mezkûru merkūm Ahmed’den taleb eyledi-
ğimde inkâr edip ben isbât sadedinde iken muslihûn tavassutuyla ıskāt-ı da‘vâ 
için merkūm Ahmed bana bin akçe teslîm etmeğin, ben dahi zikr olunan bin ak-
çeyi mesfûr Ahmed yedinden kabz ve tesellüm edip husûs-ı mezbûra müte‘allik 
cemî‘-i da‘âvâdan rızâmla ferâğ eyledim. Eğer min ba‘d dahi da‘vâ edersem 
mesmû‘ olmaya dedikde mezbûr Yusuf ’un kelâm-ı meşrûhunu sâlifü’z-zikr Ah-
med vicâhen tasdîk ve şifâhen tahkīk edip mâ vaka‘a kayd olundu.
Tahrîren fî 13 Zilka‘de sene 1002.
Şuhûdü’l-hâl: Musa b. Abdullah, Mustafa b. Ali, Ahmed b. Mahmud, İshak b. Ab-
dullah, Hacı Ahmed b. Mustafa, Mustafa b. Şükür, Mahmud b. Süleyman.

186 [43a-1, Arapça] Ahmed b. Ali’nin çekelve türü gemide sahip olduğu 
yarı hisseyi Kaya b. Süleyman’a sattığı
Vilâyet-i Anadolu-i ma‘mûrede vâki‘ Aydıncık kasabası ahâlîsinden Ahmed 
b. Ali el-mellâh meclis-i şer‘-i şerîfde hâzır olup, tûlü yirmi zirâ‘ olan Çekel-
ve denilen beynlerinde ma‘lûm sefînenin nısf-ı şâyi‘ini râfi‘-i hâze’l-kitâb Kaya 
b. Süleyman el-mellâh nâm kimesneye râyicü’l-vakt on beş bin akçe semen-i 
mu‘ayyen-i makbûzla, îcâb kabûl ve teslîm tesellümü hâvî bey‘-i bâtt-ı sahîh 
ile bey‘ ettiğini ikrâr ve i‘tirâf etti. Müşterî-i mezbûr da kendi mâlıyla ve ken-
disi için mezkûr Ahmed’in sâhibi ve mâliki olduğu sefîne-i mezbûrenin nısf-ı 
şâyi‘ini iştirâ etti. Vâki‘ ikrâr, müşterî-i merkūm tarafından vicâhen ve şifâhen 
tasdîk olundu.
Cerâ zâlike ve hurrire fî 13 min Zilka‘de sene 1002.
Şuhûdü’l-hâl: Musa b. Abdullah, es-sâbikūn

187 [43a-2] Hançerlizâde denilen Mahmud Bey b. Kasım’ın 
Hüsrev Kethüdâ Vakfı’na olan borcunun bir bölümünü 
ödemediğinin tesbiti
Mahmiye-i Kostantıniyye’de vâki‘ merhûm Hüsrev Kethüdâ Vakfı’na hâlâ 
mütevellî olan işbu râfi‘ü[‘l-kitâb] el-Hâc Mehmed b. Osman nâm kimesne 
meclis-i şer‘-i şerîfe Hançerlizâde dimekle ma‘rûf Mahmud Bey b. Kasım nâm 
kimesneyi ihzâr ve mahzarında takrîr-i kelâm edip mütevellîsi olduğum vakf-ı 
mezbûr mâlından mesfûr Mahmud Bey zimmetinde cihet-i karzdan sâbıkan 
otuz bin akçe olup ba‘dehû on beş bin akçesin alıp hâlâ on beş bin akçesi zim-
metinde bâkīdir, vakf için taleb ederin dedikde gıbbe’s-suâl mezkûr Mahmud 
Bey fi’l-vâki‘ vakf-ı mezkûr mâlından zimmetimde sâbıkan otuz bin akçe var 
idi. Lâkin ba‘dehû on beş bin akçesin mütevellî-i mezbûra teslîm eyledikden 
sonra bâkī kalan on beş bin akçeyi dahi vakf-ı mezbûrun nâzırı olan Mehmed 
Bey b. Abdullah’a teslîm edip zimmetimde bir akçe bâkī kalmadı dedikde nâzır-ı 
mezkûr bi’l-muvâcehe ihzâr olunup suâl olundukda zikr olunan on beş bin ak-
çeyi merkūm Mahmud Bey yedinden kabz ve tesellümünü inkâr edip istişhâd 
olundukda merkūm Mahmud Bey ikāmet-i beyyineden âciz olup istihlâf etdik-
de nâzır-ı mezkûr Mehmed Bey meblağ-ı mersûmu sâlifü’z-zikr Mahmud Bey 
yedinden küllen ve ba‘zen bi vechin mine’l-vücûh kabz etmediğine yemîn billâh 
edip mâ hüve’l-vâki‘ bi’t-taleb ketb olundu.
Tahrîren fî evâsıtı Ramazân sene 1002.
Şuhûdü’l-hâl: Abdi Çavuş b. Mustafa el-mübâşir, Yakub Çavuş b. Süleyman, Ha-
san b. Abdullah, Murad b. Hızır.

188 [43a-3, Arapça] Ayşe Hatun bt. Halil’in, muhallefâtına el konulan 
Ahmed Subaşı b. Abdullah’ın zimmetinde mehir alacağı olduğu
Udûlden mütevellî el-Hâc Ferruh Bey b. Abdullah ve Mehmed Bey b. Kasım 
nâm kimesneler meclis-i şer‘-i şerîfde hâzırân olup Atebe-i aliyyede vâki‘ râcilin 
tâifesi beytülmâlinin emîni olup, bundan akdem mahmiye-i Kostantıniyye 
mahallâtından Çavuş mescidi mahallesinde fevt olan Yayabaşılar bölüğü yayala-
rından merhûm Ahmed Subaşı b. Abdullah nâm râcilin muhallefâtına vâzı‘-ı yed 
olan fahrü’l-a‘yân Mustafa Subaşı b. Osman mahzarında, müteveffâ-i merkūmun 
zevcesi ve vârisi olan kızı Ayşe Hâtun kıbelinden husûs-i âtiyyü’z-zikre vekâleti 
Mehmed b. Kasım ve Cafer b. Mustafa nâm kimesnelerin şehâdetleri ile sâbit 
olan Halil b. Musa’dan bi’l-vekâle sâdır olan da‘vâ-i sahîha-i şer‘iyyede gıbbe’l-
istişhâdi’ş-şer‘î şöyle şehâdet ettiler ki, müvekkile-i merkūmenin müteveffâ-i 
mezkûrun zimmetinde nikâhında ta‘ahhüd ettiği râyicü’l-vakt on beş bin akçe 
mehr-i müeccel hakkı vardır. Meblağ-ı mesfûr, müteveffâ-i mezbûrun zimme-
tinde lâzimü’l-edâ ve vâcibü’l-kazâ deyndir. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fî 13 min Zilka‘de sene 1002.
Şuhûdü’l-hâl: Nasuh Bey b. Hasan el-cündî, Osman Çelebi b. Mehmed, Cafer b. 
Mehmed el-müezzin, Behrâm b. Abdullah, Yusuf b. Abdullah

189 [43a-4, Arapça] Köle diye tutulan Derviş b. Şaban’ın aslen hür olduğu
Udûlden Hüseyin Çavuş b. Ali kāid-i sultânî ve Ömer Bey b. Ebûbekir el-
müteferrika nâm kimesneler meclis-i şer‘-i şerîfde hâzırân olup, Dârü’s-
saltanati’s-seniyye mahmiye-i Kostantıniyye mahallâtından Mahmud Paşa ma-
hallesinde sâkin olan zilyed-i münkir Hüseyin Çavuş b. Abdünnebî mahzarın-
da, orta boylu, sarışın, gök gözlü, açık kaşlı Derviş b. Şaban nâm gulâmdan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müdde‘î-i mesfûr Derviş aslen hürdür. Vilâyet-i Rumeli-i ma‘mûrede vâki‘ Sarta 
kazâsı tevâbi‘inden Kutbeddin karyesinde sâkine olan Kızlarbeyi bt. Mahmud 
nâm hurre-i asliyye bir batından doğmuştur. Mezkûr Şaban’ın oğlu olup anne-
sinin adı Kızlarbeyi bt. Mahmud’dur. Kendisi ve ebeveyni aslâ köle olmamıştır. 
Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber olmağın 
mûcibince hürriyet-i asliyyesine hükmedildi.
Cerâ fî 13 Zilka‘de sene-i mezbûre.
Şuhûdü’l-hâl: Mahmud [b.] Ali, el-Hâc Mustafa [b.] Ali, Kasım b. Abdullah ve 
gayruhüm

190 [43b-1] Ölen Salamon adlı yahudi tâcirin Muharrem Çelebi 
b. Hüseyin’e olan borcunun bir kısmının vârisi David v. Avraham 
tarafından ödendiği
Mahmiye-i İstanbul Yahudilerinden Kireoğlu dimekle ma‘rûf olup bundan ak-
dem helâk olan Salamon nâm Yahudi’nin li-eb karındaşı ve vâris-i vâhidi olan 
David v. Avraham nâm Yahudi tarafından husûs-ı âti’z-zikre İbrahim Bey b. Ab-
dullah el-bevvâb ve Rıdvan Bey b. Abdullah nâm kimesneler şehâdetleriyle 
vekâleti sâbite olan Yasef v. Avraham nâm Yahudi meclis-i şer‘-i şerîfe hâzır 
olup işbu râfi‘ü’l-kitâb Mevlânâ Muharrem Çelebi b. Hüseyin mahzarında 
takrîr-i kelâm edip hâlik-i mezbûr hayâtda iken merkūm Muharrem Çelebi ile 
nice mu‘âmele-i şer‘iyyesi olup ba‘de küllî hesâb hâlik-i mezbûr zimmetinde 
sâlifü’z-zikr Muharrem Çelebi’nin iki yüz on bin akçe hakkı zuhûr etdikden 
sonra mezbûr Salamon helâk olup meblağ-ı merkūm uhdesinde bâkī kalmış idi. 
Hâlâ müvekkilim mezkûr David hâlik-i mezkûrun muhallefâtından merkūm 
Muharrem Çelebi’ye meblağ-ı mezkûrun yedi bin akçesin teslîm edip hâlik-i 
mezbûr uhdesinde meblağ-ı mesfûrdan iki yüz üç bin akçe bâkī kalmışdır de-
dikde sâlifü’z-zikr Muharrem Çelebi dahi zikr olunan yedi bin akçeyi vâris-i 
mezbûr David yedinden kabz ve tesellümünü tav‘an i‘tirâf ve vekîl-i merkūmu 
kelâm-ı meşrûhunda vicâhen ve şifâhen tasdîk ve tahkīk edip mâ hüve’l-vâki‘ 
bi’t-taleb ketb olundu.
Tahrîren fî evâsıtı Zilka‘de sene 1002.
Şuhûdü’l-hâl: Mustafa Çavuş b. Hamza, Mustafa Çavuş b. Ali, Ömer Çavuş b. 
Hüseyin, İbrahim Bey b. Abdullah.

191 [43b-2] Emine bt. Pîrî’nin Rıdvan Çavuş b. Abdullah’tan 
aldığı borç karşılığı kiraladığı evinin üç yıllık kira bedelinin 
borcundan mahsubu
Mahmiye-i Kostantıniyye mahallâtından el-Hâc Hamza mahallesinde sâkine 
Emine bt. Pîrî nâm hâtun meclis-i şer‘-i şerîfe hâzıra olup Dergâh-ı âlî çavuşla-
rından fahrü’l-akrân Rıdvan Çavuş b. Abdullah mahzarında takrîr-i kelâm edip 
bundan akdem mezbûr Rıdvan Çavuş’dan karz tarîkiyle yetmiş beş bin akçe alıp 
mahalle-i mezkûrede vâki‘ lede’l-ahâlî ma‘lûmetü’l-hudûd olan mülk menzili-
mi târih-i kitâbdan üç yıl mukaddem mezkûr Rıdvan Çavuş’a günde yirmişer 
akçeye icâreye verip bi’l-fi‘il menzil-i merkūmun üç yıllık ücreti mezkûr Rıd-
van Çavuş uhdesinde yirmi bir bin altı yüz akçe olmuş idi. Hâlâ merkūm Rıd-
van Çavuş zikr olunan menzil icâresinden uhdesinde hâsıl olan yirmi bir bin 
altı yüz akçeyi mezbûra benim cihet-i karzdan deynim olan yetmiş beş bin ak-
çeden yirmi bir bin altı yüz akçeye benim rızâmla tutup, hâlâ merkūm Rıdvan 
Çavuş’a meblağ-ı mersûm yetmiş beş bin akçeden elli üç bin dört yüz akçe deyn 
uhdemde bâkī kalmışdır dedikde merkūm Rıdvan Çavuş dahi minvâl-i meşrûh 
üzre i‘tirâf ve mukırre-i mezbûrenin ikrâr-ı meşrûhun vicâhen ve şifâhen tasdîk 
ve tahkīk edip mâ hüve’l-vâki‘ kayd olundu.
Tahrîren fî 19 min Zilka‘de sene 1002.
Şuhûdü’l-hâl: Eyüb Efendi b. Hızır el-kadı, Seyyid Hasan b. Seyyid Mehmed, 
Mehmed Çelebi b. Hüseyin el-imâm, Mehmed b. Ali el-mü’ezzin, İbrahim b. 
Mehmed, Mehmed b. Eymir, Gazanfer b. Abdullah, Abdülbâkī Çelebi b. Sinan 
Ağa.

192 [43b-3] Ölen Salamon’un Ömer Çavuş’a olan borcunu vârisi 
David v. Avraham’ın ödediği
Mahmiye-i Kostantıniyye mahallâtından Çakırağa mahallesinde sâkin fahrü’l-
akrân Ömer Çavuş b. Hüseyin meclis-i şer‘-i şerîfe hâzır olup mahmiye-i 
mezkûre Yahudilerinden Kireoğlu dimekle ma‘rûf olup bundan akdem helâk 
olan Salamon nâm Yahudi’nin li-eb karındaşı ve vâris-i vâhidi olan David v. 
Avraham nâm Yahudi tarafından husûs-ı âti’z-zikre İbrahim Bey b. Abdullah 
el-bevvâb ve Rıdvan Bey b. Abdullah nâm kimesneler şehâdetleriyle vekâleti 
sâbite olan Yasef v. Avraham nâm Yahudi mahzarında takrîr-i kelâm edip hâlik-i 
mezbûr ile hayâtda iken nice mu‘âmele-i şer‘iyyemiz olup ba‘de küllî hesâb zim-
metinde bin dört yüz akçe hakkım zuhûr etdikden sonra mezbûr Salamon 
helâk olup meblağ-ı merkūm uhdesinde bâkī kalmış idi. Hâlâ hâlik-i mezbûrun 
muhallefâtından meblağ-ı mersûmu vârisi David yedinden bi’t-tamâm alıp 
kabz edip hâlik-i mezkûr uhdesinde meblağ-ı merkūmdan bir akçe ve bir habbe 
hakkım bâkī kalmamışdır dedikde mukırr-ı mezkûrun ikrâr-ı meşrûhunu [44a] 
vekîl-i mesfûr vicâhen tasdîk ve şifâhen tahkīk edip mâ hüve’l-vâki‘ bi’t-taleb 
ketb olundu.
Tahrîren fî evâsıtı Zilka‘de sene 1002.
Şuhûdü’l-hâl: Mustafa Çavuş b. Hamza, Mustafa Çelebi b. Ali, İbrahim Bey b. 
Abdullah, Rıdvan b. Abdullah.

193 [44a-1, Arapça] Hüseyin Ağa b. Oruc Bey’in Gürcü asıllı 
kölesini âzat ettiğinin sabit olması
Udûlden Ömer Bey b. Cafer Bey ez-za‘îm ve Hasan Çavuş b. Şeyhî nâm kimesne-
ler meclis-i şer‘-i şerîfde hâzırân olup, mahmiye-i Kostantıniyye mahallâtından 
Sinan Ağa mahallesinde sâkin olan zilyed-i münkir el-Hâc Hasan b. Abdullah 
nâm kimesne mahzarında, Gürciyyü’l-asl, çatık kaşlı, elâ gözlü, buğday tenli, 
râfi‘-i hâze’l-kitâb Sinan b. Abdullah nâm gulâm-ı emredden sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, gulâm-ı 
müdde‘î-i mezkûrun efendisi olan mefharü’l-a‘yân Hüseyin Ağa b. Oruc Bey el-
müteferrika, târih-i kitâbdan altı sene mukaddem, taht-ı mülkiyyetinde bulunan 
abd-i mezkûrunu hasbeten lillâhi’l-azîm [âzat ve tahrîr etmişdi.] Abd-i merkūm 
bu sûretle sâir ahrâr-ı asliyyîn gibi hür oldu. Şehâdetleri ba‘de ri‘âyet-i şerâiti’l-
kabûl inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’t-tâsi‘ aşer min Zilka‘de sene 1002.
Şuhûdü’l-hâl: Ahmed b. Mustafa, Seyfullah Bey b. Vefa kâtib-i Dîvân, Hacı Musa 
b. Kābil, Şaban b. Mustafa, Mehmed b. Hasan, Sinan b. Nasuh, Seyyid Musa b. Şa-
ban, Mustafa Bey b. Mehmed, İlyas Kethüdâ b. Eymir

194 [44a-2] Rıdvan b. Abdullah’ın Osman Bey b. Abdullah’taki câriye 
satış bedelinden olan alacağını tahsil etmesi
Oldur ki, mahmiye-i Kostantıniyye mahallâtından Kurşunlu Türbe mahallesin-
de sâkin el-Hâc Rıdvan b. Abdullah nâm kimesne meclis-i şer‘-i şerîfe hâzır 
olup Dergâh-ı âlî bevvâblarından işbu râfi‘ü’l-kitâb Osman Bey b. Mahmud 
mahzarında tav‘an ikrâr ve i‘tirâf edip bundan akdem mezkûr Osman Bey zim-
metinde Rûsiyyetü’l-asl Mülâyim bt. Abdullah nâm câriye bahâsından on bir 
bin akçe hakkım var idi. Hâlâ meblağ-ı merkūmu sâlifü’z-zikr Osman Bey ye-
dinden alıp bi’t-tamâm kabz ve tesellüm eyledim. Min ba‘d husûs-ı mezbûra 
müte‘allik mezkûr Osman Bey ile alâkam kalmadı dedikde, mukırr-ı mezbûrun 
ikrâr-ı meşrûhunu mezkûr Osman Bey vicâhen tasdîk edip mâ hüve’l-vâki‘ bi’t-
taleb ketb olundu.

[Tahrîren] fî evâsıtı Zilka‘de sene 1002.
Şuhûdü’l-hâl: El-Hâc Ali b. Veli, Ahmed b. Yusuf el-a‘ser, Mustafa Bey b. Abdul-
lah el-cündî, el-Hâc Mehmed b. el-Hâc Ali ve gayruhüm.

195 [44a-3] Ali Çelebi b. Fazlullah’ın kiralayıp tamir ettirdiği evin 
masrafını Hoca Pîrî Vakfı’ndan tahsil ettiği ve evi iadesi
Mahmiye-i Kostantıniyye mahallâtından Samanviran mahallesinde sâkin Ali 
Çelebi b. Fazlullah nâm kimesne meclis-i şer‘-i şerîfe hâzır olup mahalle-i 
mezkûrede vâki‘ merhûm Hoca Pîrî Vakfı’na meşrûtiyyet üzre mütevellîye 
olan sâhibetü’l-kitâb Fâtıma bt. Mahmud nâm Hâtun’un husûs-ı âti’z-zikre 
vekîli olan diğer Fâtıma bt. Şaban mahzarında takrîr-i kelâm edip bundan ak-
dem vakf-ı mezbûrdan mahalle-i mezkûrede vâki‘ lede’l-ahâlî ma‘lûmetü’l-
hudûd olan menzili mütevellîye-i merkūmeden on yıla istîcâr edip ve menzil-i 
mezbûru ta‘mîr ve termîm edip ziyâde binâ ihdâs için kendi mâlımdan altmış 
iki bin akçe harc u sarf eylediğim isbât eylemiş idim. Hâlâ meblağ-ı merkūm alt-
mış iki bin akçeyi mütevellîye-i mesfûre Fâtıma yedinden bi’t-tamâm alıp kabz 
edip menzil-i mezkûru mütevellîye-i mesfûreye teslîm eyledim dedikde mezbûr 
Ali Çelebi’nin kelâm-ı meşrûhunu vekîl-i merkūme vicâhen tasdîk ve şifâhen 
tahkīk edip mâ hüve’l-vâki‘ bi’t-taleb ketb olundu.
Tahrîren fî evâhiri Zilka‘de sene 1002.
Şuhûdü’l-hâl: Hasan b. Abdullah, Hasan Çavuş el-mübâşir, Ahmed b. Abdullah, 
Himmet b. Murad, Ömer b. Maden el-imâm, Süleyman b. Mahmud el-imâm, 
Mehmed b. Ali el-mü’ezzin, Receb b. Pîrî, Memi b. Abdullah, diğer Hasan b. Ab-
dullah.

196 [44b-1] Ölen Salamon’un Hüseyin Çelebi Evkafı’na olan borcunun 
bir kısmını vârisi David v. Avraham’ın ödediği
Mahmiye-i İstanbul Yahudilerinden Kireoğlu dimekle ma‘rûf olup bundan ak-
dem helâk olan Salamon nâm Yahudi’nin li-eb karındaşı ve vâris-i vâhidi olan 
David v. Avraham nâm Yahudi tarafından husûs-ı âti’z-zikre İbrahim Bey b. Ab-
dullah el-bevvâbü’s-sultânî ve Rıdvan Bey b. Abdullah şehâdetleriyle vekâleti 
sâbite olan Yasef v. Avraham nâm Yahudi meclis-i şer‘-i şerîfe hâzır olup 
mahmiye-i mezbûrede bezzâzistân kethüdâsı merhûm Hüseyin Çelebi Evkāfı’na 
hâlâ mütevellî olan Ömer Çavuş b. Hüseyin mahzarında takrîr-i kelâm edip 
hâlik-i mezbûr hayâtda iken vakf-ı mezbûr mâlından karz tarîkiyle yüz seksen 
bin akçe alıp mütevellî-i sâbık Hüsrev yedinde müte‘addid esbâb rehin vaz‘ edip 
ba‘dehû mezbûr Salamon helâk oldukda zikr olunan rehin izn-i şer‘le bey‘ olu-
nup bahâsı vakf için ahz olundukda, rehn-i mezbûr yetmiş bin akçesine vefâ et-
meyip hâlik-i mezbûr uhdesinde vakf-ı mezbûrun yetmiş bin akçesi bâkī kalmış 
idi. Hâlâ bâkī-i mezbûrun beş bin altı yüz akçesin dahi vâris-i mezkûr David 
hâlik-i merkūmun muhallefâtından mütevellî-i mezbûr Ömer Çavuş’a teslîm 
edip meblağ-ı merkūmdan hâlâ hâlik-i mezbûr uhdesinde altmış dört bin dört 
yüz akçe bâkī kalmışdır dedikde mütevellî-i mezbûr Ömer Çavuş bi’l-muvâcehe 
meblağ-ı merkūm beş bin altı yüz akçeyi vakf için kabz ve tesellümün i‘tirâf ve 
vekîl-i mezbûru kelâm-ı meşrûhunda vicâhen tasdîk ve şifâhen tahkīk edip mâ 
hüve’l-vâki‘ bi’t-taleb ketb olundu.
Tahrîren fî evâsıtı Zilka‘deti’l-mübâreke sene 1002.
Şuhûdü’l-hâl: Es-Sâbikūn fî suhufi’l-ûlâ.

197 [44b-2] Ölen Salamon’un Mirahor Sinan Ağa Vakfı’na olan 
borcunun bir kısmını vârisi David v. Avraham’ın ödediği
Oldur ki, mahmiye-i İstanbul Yahudilerinden Kireoğlu dimekle ma‘rûf olup 
bundan akdem helâk olan Salamon nâm Yahudi’nin li-eb karındaşı ve vâris-i 
vâhidi olan David v. Avraham nâm Yahudi tarafından husûs-ı âti’z-zikre İbrahim 
Bey b. Abdullah el-bevvâbü’s-sultânî ve Rıdvan Bey b. Abdullah nâm kimesneler 
şehâdetleriyle vekâleti sâbite olan Yasef v. Avraham nâm Yahudi meclis-i şer‘-i 
şerîfe hâzır olup mahmiye-i mezbûrede merhûm Mirahor Sinan Ağa Vakfı’na 
hâlâ mütevellî olan Mustafa Çavuş b. Hamza mahzarında takrîr-i kelâm edip 
vakf-ı mezbûr mâlından hâlik-i mezkûr zimmetinde yüz otuz bin akçe karzdan 
ve on iki bin dokuz yüz akçe çuka bahâsından cem‘an yüz kırk iki bin dokuz yüz 
akçe olup ba‘dehû meblağ-ı mezkûrun otuz üç bin akçesin mütevellî-i mezbûra 
teslîm edip hâlâ hâlik-i mezbûr zimmetinde meblağ-ı merkūmdan yüz dokuz 
bin dokuz yüz akçe bâkī kalmışdır dedikde vekîl-i mezbûrun kelâm-ı meşrûhun 
mütevellî-i mezkûr vicâhen tasdîk ve şifâhen tahkīk edip mâ hüve’l-vâki‘ bi’t-
taleb ketb olundu.

[Tahrîren] fî evâsıtı Zilka‘de [sene 1002].
Şuhûdü’l-hâl: Mustafa Çavuş [b.] Ali, Ömer Çavuş b. Hüseyin, Rıdvan Bey b. 
Abdullah, Mehmed Çelebi el-kâtib ve gayruhüm.

198 [44b-3, Arapça] Rukiye bt. Tâceddin’in Fâtıma Hatun 
Vakfı’ndan ödünç aldığı
Rukiye bt. Tâceddin nâm zevcesi kıbelinden husûs-i âtiyyü’z-zikri ikrâra vekâleti 
el-Hâc Mehmed b. Saruhan ve el-Hâc Şaban b. Ahmed’in şehâdetleri ile sâbit 
olan mefharü’l-akrân bevvâb-ı sultânî Kasım Bey b. Hızır, mahmiye-i Kostantı-
niyye pazarlarından At pazarı kurbunda bulunan Manisalı Çelebi mahallesinde 
vâki‘ merhûme Fâtıma Hâtun Vakfı’na mütevellî olan râfi‘-i hâze’l-kitâb Mevlâna 
İsa Halîfe b. İbrahim mahzarında, zevce-i müvekkile-i mezkûresinin üzerinde, 
vakf-ı mezbûr mâlından ve karz-ı şer‘î cihetinden râyicü’l-vakt on beş bin akçe 
lâzimü’l-edâ ve vâcibü’l-kazâ deyni olduğunu bi’l-vekâle ikrâr ve i‘tirâf etti. Vâki‘ 
ikrâr, mütevellî-i mezkûr mütevellî tarafından vicâhen ve şifâhen tasdîk edildi.
Cerâ zâlike ve hurrire fî 20 Zilka‘de sene 1002.
Şuhûdü’l-hâl: Murad Çavuş b. Abdullah el-mübâşir, Hacı İsa b. Oruc Bey, İbra-
him Efendi b. Ahmed el-kādî, Ram[azan b.] Baye[zid]

199 [45a-1, Arapça] Şahsın mahkemeye gelmesine kefil olma
Elân Akra livâsı emîri olan mefharü’l-ümerâ’i’l-kirâm İskender Bey b. Hân Ah-
med ve Sincar livâsı emirliğinden munfasıl sülâletü’l-ümerâ’i’l-fihâm Satılmış 
Bey b. Abdünnebî Bey ve Musul kazâsından munfasıl Mevlâna Ahmed Efendi b. 
Celal ve Derviş Bey b. el-Hâc Yunus ve Kemal Çeribaşı b. Üveys nâm kimesneler 
meclis-i şer‘-i şerîfde hâzırûn olup hâlen mahmiye-i Kostantıniyye zindanında 
mahbûs olan Musul Alaybeyisi diye ma‘rûf Ali Hân Bey b. Nazar Bey’in nefsine 
ve hîn-i mütâlebede meclis-i şer‘a ihzârına, kāid-i sultânî mefharü’l-a‘yân Hani-
fi Çavuş b. Yusuf ’un talebiyle kefîl oldu.
Cerâ zâlike ve hurrire fî 23 min Zilka‘de sene 1002.
Şuhûdü’l-hâl: Yusuf b. Ömer, Molla Mehmed b. Zeynelabidin, Hüsrev Çavuş b. 
Abdullah, Muhzırbaşı Hasan Ağa, Çukadâr Mustafa Bey

200 [45a-2] Ayşe Hatun bt. Yusuf ’un alacağını tahsil için 
Ahmed b. Ali’ye vekâlet vermesi
Mahrûsa-i Üsküdar mahallâtından Hâcce Hâtun mahallesinde sâkine işbu 
sâhibetü’l-kitâb Ayşe Hâtun bt. Yusuf meclis-i şer‘-i şerîfe hâzıra olup işbu 
râfi‘ü’l-kitâb Mevlânâ Ahmed b. Ali el-müsta‘id mahzarında takrîr-i kelâm edip 
vilâyet-i Rumeli muzâfâtından Kratova nâm kasabada sâkin Dergâh-ı âlî ça-
vuşlarından Mustafa Çavuş b. Abdullah nâm kimesne zimmetinde cihet-i karz-
dan yirmi bin akçe hakkım olup hâlâ meblağ-ı mezkûru merkūm Mustafa Ça-
vuş yedinden kabza ve bana îsâle ve inde’l-hâce muhâsama ve murâfa‘a-i şer‘a 
ve sâir kabz ve îsâl tevakkuf etdiği cemî‘-i umûra Mevlânâ mezbûr Ahmed’i 
kendi kıbelimden vekîl nasb ve ta‘yîn eyledim dedikde mezbûr Ahmed dahi 
vekâlet-i merkūmeyi bi’l-muvâcehe kabûl ve mûcebini mültezim oldum deyüp 
mâ hüve’l-vâki‘ bi’t-taleb ketb olundu.
Tahrîren fî 23 min Zilka‘de sene 1002.
Şuhûdü’l-hâl: Muharrem Çelebi b. Ebi’l-kasım, Mustafa Bey b. Mehmed el-
bevvâb, Hasan Çavuş b. Abdullah, Eyüb Efendi b. Ahmed el-müderris.

201 [45a-3] Honaz kasabasından Abdullah Çelebi ve kardeşi 
Lütfullah’ın babalarını öldürdükleri için şikâyetçi oldukları 
Hüseyin Çavuş b. Hüdaverdi, kardeşi İbrahim ve Yusuf 
b. Bulamaç’ın halka zulmettiklerinin tesbiti
Vilâyet-i Anadolu’da Honaz nâm kasaba ahâlîsinden işbu râfi‘u’l-kitâb Mevlânâ 
Abdullah Çelebi b. el-Hâc Ferhad el-müderris ve karındaşı Lütfullah nâm ki-
mesneler Dîvân-ı refî‘ü’l-bünyâna kasaba-i mezbûre ahâlîsinden Hüseyin Ça-
vuş b. Hüdâverdi ve karındaşı İbrahim nâm kadı ve Yusuf b. Bulamaç nâm ki-
mesneleri ihzâr ve mahzarlarında takrîr-i kelâm edip bundan akdem kasaba-i 
mezbûrede gece ile babam mezbûr el-Hâc Ferhad ile ziyâfetten eve gelirken 
mezbûrûn Hüseyin Çavuş ve İbrahim kadı ve Yusuf birkaç nefer yoldaşlarıyla 
yolumuz basıp babamı âlet-i harble zulmen katl edip beni dahi katl etmek is-
tediklerinde ben firâr etmekle ellerinden güçle halâs oldum, mezbûrlar bize 
ziyâde hayf u zulm eylemişlerdir ve bundan mâ‘adâ dâimâ şer‘ ve fesâdlarından 
ahâlî-i vilâyet dahi âciz olmuşlardır. Hâlâ hasb-i hâlleri hakīkat-i hâle vâkıf bî-
garaz ahâlî-i vilâyetden suâl olunsun deyû mezbûrların zulm ve te‘addîlerin 
müştemil arzlar ve mahzar ibrâz edip suâl olundukda hakīkat-i hâle vâkıf bî-
garaz Müslimînden Mevlânâ Ahmed Efendi b. Celal el-kadı ve Veli Efendi b. 
Hüseyin el-kadı ve Mehmed Efendi b. Ahmed el-kadı ve es-Seyyid Bilal Efendi 
b. es-Seyyid Sinan el-kadı ve Ömer Efendi b. Mustafa el-kadı ve Mehmed Efen-
di b. İlmelik? el-kadı ve Ahmed Efendi el-kadı ve Yakub Efendi el-müderris ve 
Abdullah Efendi b. el-Hâc Murad el-mülâzım ve Muslihiddin b. el-Hâc Yar-
dım el-mülâzım ve sâirleri bi’l-muvâcehe hâzırûn olup fi’l-vâki‘ mezbûrların 
evlerinde mahbesleri olup nice fukarâyı bi gayrı hakkın habs edip nicesine 
beş altı bahâsına at ve katır ve deve ve sâir esbâbların satıp ve nicesinden di-
ğer bahâsının rub‘ ve humusu mikdârına at ve katır ve sâir esbâbların alıp 
hilâf-ı şer‘-i şerîf nice vaz‘ları zâhir ve bâhir ve zulm ve te‘addîleri mukar-
rer ve vâki‘dir. Ale’l-husûs mezbûr Yusuf kuttâ‘-ı tarîkden olmağla meşhûrdur 
ve bu arzlar ve mahzarda mezkûr olan husûs hak ve vâki‘dir, gayra zararları 
müte‘addiddir deyû alâ tarîki’ş-şehâde ihbâr etdiklerinde mâ hüve’l-vâki‘ bi’t-
taleb ketb olundu.
Tahrîren fî 23 min Zilka‘de sene 1002.
Şuhûdü’l-hâl: Muharrem Efendi b. Hoca Maruf el-müderris, Sunullah Efendi b. 
İlmelik? el-kadı, Mahmud Efendi el-kadı, Şaban Çelebi b. İskender, Hasan Çele-
bi b. Pîr Ahmed, Molla Hüsam b. Bilal.

202 [45b-1, Arapça] Hüseyin b. Emet b. Çalabvermiş’in, 
muhallefâtına el konulan Mustafa Bey b. Emet b. Çalabvermiş’in 
kardeşi ve vârisi olduğu
Udûlden bevvâb-ı sultânî Konevî İsmail Bey b. Abdullah ve bevvâb-ı sultânî 
Mustafa Bey b. Abdullah nâm kimesneler Dîvân-ı âlî’de -dâme fî himâyeti’l-
müte‘âlî- hâzırân olup, emâcid-i mükerremîn-i mufahhamîn defterdârlar 
huzûrunda, Konya’da doğup sâkin olduğu mahmiye-i merkūme mahallâtından 
Kovacı Dede mahallesinde bundan akdem vefât eden merhûm Musta-
fa Bey b. Emet b. Çalabvermiş’in muhallefâtına vâzı‘-ı yed olan, elân Dârü’s-
saltanati’s-seniyye mahmiye-i Kostantıniyye’de vâki‘ Beytülmâl-i hâssın emîni 
olan kıdvetü’l-a‘yân Abdullah Çavuş mahzarında, râfi‘-i hâze’l-kitâb Hüseyin 
b. Emet b. Çalabvermiş el-Konevî’den sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, müdde‘î-i mezbûr Hüseyin, 
müteveffâ-i mezbûr Mustafa Bey’in ana-baba bir kardeşi ve usûbe-i nesebiy-
ye cihetiyle vârisidir. Babaları merkūm Emet, dedeleri mersûm Çalabvermiş’dir. 
Verâseti ona ve Emine Hâtun nâm zevcesine münhasırdır. İkisinden baş-
ka vâris ve terekesine müstehak kimesne ma‘lûmumuz değildir. Zamânın 
medîne-i Konya kadısı mefharü’l-kuzât Mevlâna İbrahim Efendi b. Mustafa’dan 
sâdır olan, ünvânıyla mu‘anven, hâtemiyle mahtûm, mazmûnu bu hüccetin 
mazmûnuyla mutâbık hüccetin kādî-i mezbûrun meclisinden vârid olmasın-
dan sonra ve onun meclisinden sudûru, onun hücceti olduğu onun mührü 
ile memhûr olduğu, isimleri zeyl-i kitâbda mastûr olan Sevindik b. Mustafa 
ve Hızır b. Abdülbâkī’nin şehâdetleri ile sâbit olmasından sonra, şehâdetleri 
ba‘de’t-ta‘dîli’ş-şer‘î ve’t-tezkiyeti’ş-şer‘iyye inde’ş-şer‘ makbûl ve mûteber ol-
mağın mûcibince hükmedildi.
Cerâ zâlike ve hurrire fi’l-yevmi’s-sâdis ve’l-ışrîn min Zilka‘de sene 1002.
Şuhûdü’l-hâl: Hamza Çavuş b. Süleyman, Veli b. Durmuş, Mehmed b. Abdullah

203 [45b-2, Arapça] Fethullah Çelebi ve Cafer Çelebi’nin, değirmenlerini 
Fudayl Efendi Vakfı’na istiğlâl yoluyla sattıkları
Mehâdîmü’l-kirâm Fethullah Çelebi ve Cafer Çelebi ibney merhûm-i mebrûr 
Mustafa Efendi meclis-i şer‘-i şerîfde hâzırân olup, âtiyyü’z-zikr değirmenleri-
ni, mahmiye-i Kostantıniyye’de vâki‘ merhûm-i mebrûr Fudayl Efendi Vakfı’na 
mütevellî olan hâmilü’l-kitâb Muharrem Çelebi b. Ebülkasım’a bey‘ ettik-
lerini ikrâr ve i‘tirâf ettiler. Mütevellî-i merkūm da vakf-ı mezbûr mâlıyla ve 
istiğlâl maksadıyla, bâyi‘ayn-i mezbûreynin sâhibi ve mâliki oldukları, vilâyet-i 
Anadolu-i ma‘mûredeki Amasya kazâsı nâhiyelerinden …? nâhiyesi tevâbi‘inden 
Başeyirmeni? ve Çevik? karyeleri arasında kâin, karye-i Başeyirmeni’den çıkan 
derede dönen, ahâlî arasındaki şöhretinden sebeb tahdîd ve ta‘yînden müstağnî 
bulunan değirmenleri râyicü’l-vakt on bir bin akçe semen-i mu‘ayyen-i makbûz 
ile iştirâ etti. Bâyi‘ayn-ı mezkûreynin değirmenleri icâreye almak istemeleri üze-
rine, mütevellî-i merkūm, zeyilde mezkûr ayın gurresinden bir sene tamâmına 
iki bin yüz akçe ücret-i kirâ ile icâreye verdi. Vâki‘ ikrâr, mütevellî-i mezkûr ta-
rafından vicâhen ve şifâhen tasdîk edildi.
Cerâ zâlike ve hurrire fî evâsıtı Şevvâl sene 1002.
Şuhûdü’l-hâl: Çiçekli Mehmed el-İskilibî, Mevlâna Edhem Efendi el-kādî, Halil 
Efendi el-müste‘id, Sofu Ahmed Bey, Feridun Bey, Hacı Çelebi el-kādî, Mevlâna 
Hasan Çelebi b. Murad Efendi, Mevlâna Mehmed b. el-Hâc Mehmed









204 [45b-3, Arapça] Veli b. el-Hâc Abdullah’ın ödünçten Mehmed 
b. Abdullah’a borcu olduğu
Veli b. el-Hâc Abdullah, Rize kasabası ahâlîsinden Mehmed b. Abdullah mahza-
rında meclis-i şer‘de hâzır olup, üzerinde ve zimmetinde karz-ı hasen cihetin-
den mezbûr Mehmed’e tâmmü’l-vezn, sahîhü’l-ayâr iki yüz fıddî kuruş deyni 
olduğunu ikrâr etti. Mukarrun leh el-mezbûr, mukırr-ı mezbûru bi’l-muvâcehe 
tasdîk etti.
Cerâ zâlike ve hurrire fî 13 min Zilka‘de sene 1002.
Şuhûdü’l-hâl: Süleyman b. Mahmud, Kasım b. Abdullah, Abdülganî b. Nezir, 
Mustafa b. Abdullah

205 [45b-4, Arapça] Veli b. el-Hâc Abdullah’ın ödünçten 
Frankol v. Lazariye borcu olduğu
Mezbûr Veli, üzerinde ve zimmetinde, kasaba-i merkūmeden Frankol v. Lazari 
nâm zimmîye karz-ı şer‘î cihetinden yüz kuruş deyni olduğunu ikrâr etti. Vâki‘ 
ikrâr, zimmî-i mezkûr tarafından bi’l-muvâcehe tasdîk edildi.
Tahrîren fi’t-târihi’l-mezbûr.
Şuhûdü’l-hâl: Es-Sâbikūn

206 [46a-1] Tophane-i âmire mustahfızı Midillili Ali Reis 
b. Abdülkadir’in vakfiyesi
Ammâ ba‘d, bâ‘is-i tahrîr-i kitâb-ı müşgîn-nikāb-ı anberîn-erkām ve dâ‘î-i 
tastîr-i hitâb-ı sıhhat-nisâb-ı savâb-irtisâm budur ki, erbâb-ı ukūl-ı selîm ve 
ashâb-ı tıbâ‘-ı müstakīme katında çün dâr-ı dünyânın adem-i sebâtı sâbit ve 
vâzıh ve vücûd-ı eşyânın şettâtı mütehakkık ve lâyıh olup bahârı hazânla hem-
inân sûru ziyânla hem-zebân dirheminin sonu hemm ve dinarının sonu nâr ve 
her zî-hayâtın vefâtı mukadder ve her zî-vücûdun vatı mukarrerdir. Metâ‘ ve 
mâlı ma‘raz-ı zevâlde ve menâfi‘ vü menâli mehazz-i intikālde ve evzâ‘ vü ahvâli 
tezelzülde ve câh ü celâli tehavvüldedir. Lâ cerem tevfîk-i Rabbânî refîki olan 
sa‘îd-i âkil ve inâyet-i rahmânî hâdî-i tarîki olan reşîd-i gayr-ı gāfil bi kaderi’l-
kudre emti‘a-i fâniye-i dünyeviyesini vesîle-i bâkiye-i uhreviyye ve bi vus‘i’t-
tâka bu dâr-ı âriyede ebniye-i sadakāt-ı câriyesini cennet-i âliyede vâsıta-i 
kusûr-ı bî-kusûr-ı sâmiye edip dâimâ icrâ-i sadakāta kıyâm ve hemîşe îkā-i 
hasenâta ikdâm eder ve îsâr-ı bezl-i mâl ve iksâr-ı savâlih-i a‘mâlde cehd-i belîğ 
ve cidd-i bî-dirîğ ile selef-i sâlihîn ve halef-i nâsihîn tarîkine gider, tâ ki nefs-i 
insânî bu mesken-i fenâ ve mevtin-i inâya vedâ‘ etdikden sonra ameli munkatı‘ 
ve ibâdeti mürtefi‘ olmaya, nitekim hazret-i risâlet-penâh-ı habîb-i İlâh 
-sallallâhu aleyhi ve sellem- buyurmuşdur ki, “izâ mâte ibnü âdem inkata‘a 
amelühû illâ an selâsin ilmin yüntefe‘u bihî ve veledin sâlihun yed‘û lehû ve 
sadakātin câriyetin beyne yedeyhi” şöyle ki, bu atiyye-i aliyye-i Rahmâniyyenin 
mazharı ve bu ârife-i seniyye-i subhâniyenin masdarı olan menba‘-ı mehâsin-i 
lütf u kerem ve ma‘den-i merâzî-i hilm u şiyem mübdi‘-i mebânî-i hayrât ve 
mebde’-i mecârî-yi meberrât Tophâne-i âmire mustahfızlarından Midillili Ali 
Reis b. Abdülkādir -zâdellâhu te‘âlâ tevfîkahû ve ce‘ale’t-takvâ zâdehû ve refîkahû 
ve tekabbele bi kabûli hasenin hayrâtihî ve dâ‘afe alâ nehci ahsenin hasenâtihî- 
vaktâ ki intihâz-ı fırsatı ganîmet bilip iddihâr-ı zevâde-i âhirete azîmet kılıp 
müte‘addid mecârî-i hayrâtı binâ ve müteceddid mebânî-i meberrâtı inşâ edip 

“men benâ lillâhi mesciden benallâhu lehû beyten fi’l-cenneti” hadîs-i şerîfinin 
netîce-i seniyyesine tâlib ve râgıb oldıysa, meclis-i şer‘-i şerîf-i şâmihu’l-imâd ve 
mahfil-i dîn-i münîf-i râsihu’l-evtâda alâ vâzı‘ihi efdalü salavâti’r-rahmân bi 
adedi mâ tehayyeze fi’l-mekân hâzır olup şöyle ikrâr-ı sahîh-i şer‘î ve i‘tirâf-ı 
sarîh-i mer‘î kıldı ki, kazâ-i Yoros’a tâbi‘ Kavak nâm karyede vâki‘ cevânib-i 
erba‘ası tarîk-i âmla mahdûd yılda dört akçe mukāta‘alı arsa-i ma‘rûfe ve rahbe-i 
meşhûrede mümtesilen bi kavli’l-meliki’l-kādir “innemâ ya‘müru mesâcidallâhi 
men âmene billâhi ve’l-yevmi’l-âhiri” hasbeten lillâhi te‘âlâ ve haseneten li-rûhi 
resûlihi’l-mu‘allâ bir câmi‘-i şerîf-i refî‘ü’l-bünyân ve ma‘bed-i latîf-i menî‘ü’l-
erkân mü’essesün ale’t-takvâ binâ ve inşâ edip ve yine câmi‘-i şerîf kurbunda yıl-
da dört akçe mukāta‘alı arsa-i hâliyede bir maslak ve bir kuyu ihdâs edip ebniye-i 
mezkûreyi ikāmet-i salât eden âmme-i mü’minîn ve mü’minât ve kâffe-i 
Müslimîn ve Müslimât için vakf ve habs edip ve tarâ’ıkını ifrâz ve mümtâz eyle-
yip teslîmi lâzım olanlara teslîm eyledim ki, izn-i âmla câmi‘-i mezkûrda de’b-i 
mu‘tâd üzre bi’l-ezân ve’l-ikāme ferâdî ve cemâ‘atle evkāt-ı hamse ve salât-ı 
cum‘a ve a‘yâd ve terâvîh ve sâir sünen ve nevâfil edâ oluna, ba‘de zâlik câmi‘-i 
mezkûrun mesâlihi ve mürtezikasının vezâyifi ve sâir masârıf ve mühimmâtıyçün 
silk-i mülkümde münderic ve munharit ve sımt-ı zabtımda münselik ve mun-
zabıt olan cümle emlâkimden karye-i mezbûrede vâki‘ yılda beş akçe mukāta‘alı 
arsada binâ olunmuş cevânib-i erba‘ası Ali Bâli mülkü [46b] ve Şah Hûbân mül-
kü ve tarîk-i âmla mahdûd bir beyt-i ulvî ve zılle ve tahtında bir ahır ve fırın ve 
kenîf ve bir beyt-i süflâ ve bir kenîf ve bi’r-i mâ ve muhavvatayı müştemil olan 
menzilimi, câmi‘-i mezkûrda her kim imâm olursa ana vakf eyledim ki, imâm-ı 
merkūm menzil-i mezbûrda sâkin olup mukābele-i süknâda her gün vakt-i 
işrâkda bir cüz’-i şerîf tilâvet edip sevâbını rûhuma hibe eyleye ve yine karye-i 
mezbûrede vâki‘ yılda üç akçe mukāta‘alı etrâf-ı erba‘ası Rıdvan Hâtun bt. Hacı 
mülkü ve Dîvâne Mustafa mülkü ve tarîk-i âmla mahdûd olan arsada binâ olun-
muş mülk menzilimi dahi câmi‘-i mezbûrun mü’ezzinine vakf eyledim ki, her 
kim mü’ezzin olursa sâkin olup ve hizmetinde kāim olup evkāt-ı hamsede 
câmi‘-i mesfûrun ezân ve ikāmetine müdâvemet eyleye ve yine karye-i 
mezbûrede vâki‘ yılda dört akçe mukāta‘alı tarafeyni Musli Çelebi mülkü ve ta-
rafeyni vâdi ve tarîk-i âmla mahdûd olan arsada binâ olunmuş bir habbâz fırı-
nını ve at değirmenini ve hâric-i mahmiye-i Galata’da kasaba-i Kasımpaşa’da 
vâki‘ yılda beş akçe mukāta‘alı iki cânibi Mehmed Çelebi b. el-Hâc Ali mülkü ve 
tarafeyni tarîk-i âm ve hâs ile mahdûd olan arsada binâ olunmuş bir fırınla at 
değirmenini müştemil musakkafı ve yine mahmiye-i mezbûrede Karaköy kapı-
sından hâric yılda kırk akçe mukāta‘alı bir cânibi Tahire Hâtun Vakfı ve bir ta-
rafı tarîk-i âm ve bir cânibi nevbethâne kullesi ve taraf-ı âharı cidâr-ı hisâr ile 
mahdûd olan arsada binâ olunmuş iki bâb dükkânımı ve yine mahall-i mezbûrda 
vâki‘ yılda otuz akçe mukāta‘alı bir cânibi Ayasofya Vakfı ve bir cânibi tarîk-i âm 
ve bir cânibi kulle-i nevbethâne ve cânib-i âharı cidâr-ı hisâr ile mahdûd olan 
arsada binâ olunmuş birbirine muttasıl iki bâb dükkânımı ve yine mahmiye-i 
mezbûre hisârı hâricinde Balıkpazarı’nda vâki‘ yılda altmış akçe mukāta‘alı bir 
cânibi el-Hâc İbrahim mülkü ve bir cânibi tarîk-i âm ile mahdûd olan arzda 
binâ olunmuş bir bâb dükkânımı ve yine Kürkçükapısı dâhilinde Câmi‘-i Atîk 
mahallesinde vâki‘ yılda yirmi beş akçe mukāta‘alı arz üzerine binâ olunan üç 
bâb fevkānî odaları ve bir mahzeni müştemil olup cevânib-i erba‘ası Yelkenci 
Mustafa Vakfı ve Ayasofya Vakfı ve el-Hâc Kasım Vakfı ile ve tarîk-i âmla 
mahdûd mülk menzilimi ve mahmiye-i mezbûre hisârı ebvâbından hâric-i 
Azabkapısı’nda vâki‘ yılda yirmi beş akçe mukāta‘alı bir cânibi Çerâğî Reis Vak-
fı ve Hâce Hâtun mülkü ile ve cânibeyni deryâ ve tarîk-i âmla mahdûd olan pe-
reme yerinde binâ olunan mülkümü ve yine hâric-i bâb-ı mezbûrda cevânibi 
Veli Reis ve İbrahim Reis yerleri ve deryâ ve tarîk-i âmla mahdûd yılda yirmi 
beş akçe mukāta‘alı pereme yerinde binâ olunmuş mülkümü ve mahall-i 
mezbûrda vâki‘ bir cânibi Şehsuvar Reis yeri ve Murad Reis yeri ve deryâ ve 
tarîk-i âmla mahdûd yılda yirmi beş akçe mukāta‘alı pereme yerinde vâki‘ mül-
kümü ve yine mahall-i merkūmda bir cânibi Mehmed b. Selim yeri ve Ahmed 
yeri ve deryâ ve tarîk-i âmla mahdûd yılda yirmi beş akçe mukāta‘alı pereme ye-
rinde binâ olunmuş mülkümü ve yine mevzi‘-i mezbûrda bir cânibi Zâhide 
Hâtun mülkü ve Kara Musli Reis yeri ve deryâ ve tarîk-i âmla mahdûd yılda yir-
mi akçe mukāta‘alı pereme yerinde binâ olunmuş mülkümü ve yine mevzi‘-i 
mezbûrda cevânibi Murad Reis yeri ve Şücâ‘ Reis yeri ve deryâ ve tarîk-i âmla 
mahdûd yılda yirmi akçe mukāta‘alı pereme yerinde vâki‘ mülkümü ve yine 
mevzi‘-i mezbûrda cevânibi Hamza Reis yeri ve Cuma Reis yeri ve deryâ ve 
tarîk-i âmla mahdûd yılda yirmi beş akçe mukāta‘alı pereme yerinde binâ olun-
muş mülkümü ve mahmiye-i mezbûrede Câmi‘-i Atîk mahallesinde vâki‘ ulven 
[47a] ve süflen iki beyti ve mahzeni ve bi’r-i mâ ve muhavvatayı müştemil 
cevânibi Hacı Hüseyin kızı Emine Hâtun mülkü ve Kasım Paşa Vakfı ve tarîk-i 
âmla mahdûd olan mülk menzilimi ve yine mahmiye-i mezbûrede Bereketoğlu 
mahallesinde bir tarafı Abdülhamid Efendi Vakfı’na ve bir tarafı zevce-i râhib 
mülküne ve tarafeyni tarîk-i âmla mahdûd bir beyt-i süflâ ve birbiri üzerinde 
dört beyt-i ulvî ve zılle ve kenîf ve muhavvatayı hâvî mülk menzilimi, bu cüm-
le zikr olunan emlâkimi cemî‘-i tevâbi‘i ve kâffe-i tarâ’ıkı ve menâfi‘i ile asl-ı mâl 
ve etyab-ı menâlimden ifrâz ve temyîz edip zikr olunan câmi‘-i şerîfin mesâlihi 
ve mürtezikasının vezâifi için vakf ve habs eyledim ve bundan mâ‘adâ beş kıt‘a 
mesâhif-i şerîfe ve bir hatm-i eczâ-i Kur’ân-ı azîm li-vechillâhi’l-aliyyi’l-kerîm 
tilâvet-i furkān-ı kadîm için vakf edip câmi‘-i mezbûrda vaz‘ eyledim ve Azab-
kapısı ile Kürkçükapısı beyninde vâki‘ Ali Dede Zâviyesi kurbunda binâ eyledi-
ğim bi’r-i mâ’ı hulûs-ı niyet ve safâ’-i taviyyet ile alâ vechi’t-te’bîd vakf ve tahlîd 
edip şöyle şart eyledim ki, zikr olunan akārât-ı mevkūfe imâm ve mü’ezzine 
vakf ve şart olunan menâzilden gayrı akār ve musakkafât cümlesi alâ vechi’l-
helâl ücret-i mu‘tâde ile îcâr ve istiğlâl olunup alâ nehci’l-mübâh cem‘ olunan 
mahsûlât-ı icâreden mütevellî-i vakfa cihet-i tevliyet yevmî beş akçe vazîfe ve-
rile ve mütevellî-i vakf olan salâh ve diyânetle ma‘rûf ve imâmet ve istikāmetle 
mevsûf tevliyet zabtına kādir olan ve vakf-ı mezbûrun kâtibine yevmî iki akçe 
vazîfe verile ve kâtib olan kimesne sâlih ve ilm-i hesâbda mâhir ve defter 
kitâbetine kādir salâh ve diyânet ve sedâd ve istikāmet ile mesâlih-i vakfı gör-
mekde mecd u sâ‘î ola, vakf-ı mezbûrun câbîsine dahi yevmî iki akçe verile ve 
câbî dahi müstakīm ve mütedeyyin hukūk-ı nâsa tama‘dan ârî ve mahsûl-ı vak-
fı cem‘ ve tahsîlde gereği gibi mecd u sâ‘î ola ve câmi‘-i mezkûrda her kim imâm 
olursa hitâbeti dahi ana meşrûta olup, cihet-i imâmet yevmî üç akçe ve vazîfe-i 
hitâbet yevmî iki akçe ola ve imâm olan kimesne erkân-ı salâtı âlim ve tilâvet-i 
Kur’ân-ı azîme kādir salâh ve diyânet ile mütehallî ibâdete müdâvim ve hizme-
tinde kāim ola ve her yevm-i Cum‘a’da kable salâti’l-cum‘a yevmî bir akçe ile bir 
devr-hânlık imâma meşrûta ola ve yine imâm-ı mezbûr her gün huzûrunda üç 
kere sûre-i Fâtiha ve dokuz kere sûre-i İhlâs tilâvet edip ve habîb-i ekrem 
-sallallâhu aleyhi ve sellem- hazretine otuz kere salavât edip bu cümlenin 
sevâbını el-Hâc İbrahim ve Gaybi Reis ve Kara Receb rûhlarına ihdâ’ edip 
mukābelesinde yevmî üç akçe verile ve yine imâm-ı mezbûr her gün câmi‘-i 
merkūmda vaz‘ etdiğim eczâ-i şerîfeden vakt-i subhda rızâ’en lillâhi te‘âlâ ve ha-
seneten li-rûhi’l-resûli’l-mu‘allâ bir cüz’-i şerîf tilâvet edip ol mukābelede yevmî 
iki akçe verile ve yine imâm-ı merkūm her gün ba‘de salâti’s-subh bir kere sûre-i 
Yâsîn tilâvet edip ve ba‘de salâti’z-zuhr vâkıf ve evlâdı ervâhiçin sûre-i Tebâreke 
tilâvet edip ve ba‘de salâti’l-asr bir kere sûre-i Âmme tilâvet edip ve ba‘de salâti’l-
işâ’ yine sûre-i Tebâreke kırâ’at edip mukābelesinde yevmî üç akçeye mutasarrıf 
ola ve yine câmi‘-i mezbûrda evkāt-ı ezâna vâkıf ve âdâb ve erkânını ârif 
hizmet-i ezâna kādir imâm mevcûd olmadıkça kāimmakām-ı imâm olmağa 
lâyık bir sâlih ve dindâr hoş-elhân kimesne mü’ezzin olup vakt-i ezânda evkāt-ı 
hamse için ezân okuyup ikāmet ile mukābelesinde yevmî iki akçe vazîfe verile 
ve yevmî bir akçe ile câmi‘-i mezbûrun kayyumluğu dahi mü’ezzine meşrûta ola 
ve zikr olunan beş mushafın birisi kürside dura, müez[zin] olan kimesne her 
gün vakt-i zuhrda ol mushaf-ı şerîfin vechinden bir aşr tilâvet edip ba‘dehû 
bakiyye-i aşrı [47b] tamâmına akrân edip sevâbını vâkıf ve evlâdı ervâhına hibe 
eyleyip yevmî iki akçe vazîfe verile ve mü’ezzin-i mesfûr her gün vakt-i subhda 
imâm ile ma‘an zikr olunan eczâ-i şerîfeden bir cüz’-i şerîf tilâvet edip yevmî iki 
akçe vazîfe verile ve yevmî bir akçe ile devr-hânlık dahi mü’ezzine meşrûta ola 
ve zikr olunan beş Mushaf-ı şerîf ve bir hatm-i eczâ-i şerîfe aslâ câmi‘-i şerîfden 
taşra çıkarılmaya, câmi‘ içinde zabt ve hıfz oluna ve yine mü’ezzin-i merkūm 
yevmî üç akçe ile her gün huzûrunda üç kere sûre-i Fâtiha ve dokuz kere sûre-i 
İhlâs ve otuz kere rûh-ı resûle salavât verip sevâbını el-Hâc İbrahim ve Mehmed 
Çelebi ve el-Hâc Receb rûhlarına hibe eyleye ve dahi şart eyledim ki, her kim ki 
hâssa bostancıbaşı olursa zikr olunan evkāfımın üzerine nâzır olup mütevellî 
umûr-ı evkāfa te‘âtî etmek istedikde ma‘rifet-i nâzır ile mübâşeret eyleye ve 
sene başında mahmiye-i Galata kadısı ma‘rifet-i nâzır ile vakf-ı mezbûrun 
muhâsebesin görüp harc-ı muhâsebe iki yüz akçe verile ziyâde almaya ve 
nezâret mukābelesinde imâm ve mü’ezzinin vakt-i subhda tilâvet eyledikleri iki 
cüz’-i şerîfin sevâbı nâzırın ola ve câmi‘-i mezbûrun her sene çerâğlarına yüz 
yirmi akçe yağ mumu alına ve dahi yılda iki kıt‘a şem‘-i asel alına, her kıt‘ası üçer 
vakıyye olan, Berât gecelerinde ve Ramazan gecelerinde îkād oluna ve yine 
leyâlî-i Ramazan’da câmi‘in minâresinde on iki aded kandil yanıp on beş vakıy-
ye revgan-ı zeyt sarf oluna ve şehr-i mezbûrda kandil yakana altmış akçe verile 
ve câmi‘-i merkūmun hasırı eskiyip yâhûd sirkat olursa rey‘-i vakfdan tecdîd 
oluna ve Azabkapısı’nda zikri sebk eden kuyunun dahi koğası ve reseni ve ay-
dınlanması ve sâir masârıfı lâzım geldikde rey‘-i vakfdan sarf oluna ve Kapı 
kurbunda olan maslak için ücret-i sakā ayda yüz akçe verile ve câmi‘-i mezkûrun 
havâlîsi ki arz-ı hâliyeden kimesne binâ ihdâs eylemeye ve câmi‘in kapısı yanın-
da olan maslakın ve kapının dahi ihtiyâcı oldukda levâzımı rey‘-i vakfdan sarf 
oluna ve Yoros karşısında ve Kıssahân bağçesi kurbunda yapdığım yollar ve kal-
dırım ta‘mîr ve termîm olmak lâzım geldikde rey‘-i vakfdan ta‘mîr ve termîm 
oluna ve yine mahmiye-i Galata’da Ali Çelebi mahallesinde vâki‘ bir cânibi 
cidâr-ı hisâr ve bir cânibi Ayşe Hâtun mülkü ve tarafeyni tarîk-i âm ve hâs ile 
mahdûd olup üç beyt-i süflâ ve beş beyt-i ulvî ve bi’r-i mâ ve mahzen ve kenîf 
ve zât-ı eşcâr-ı müsmire muhavvatayı müştemil olan mülk menzilimi vakf edip 
evvelâ süknâsını mâdâme ki kayd-ı hayâtla mukayyidin kendi nefsime şart ey-
ledim ve benden sonra evlâdıma ve evlâd-ı evlâdıma neslen ba‘de neslin 
munkarız oluncaya dek anlara şart eyledim, ba‘de inkırâzi’l-evlâd hanım[ım] 
Sakine bt. Ahmed mâdâme ki zevc-i âhara varmaya ana şart eyledim ki, menzil-i 
merkūmda sâkine olup rey‘-i vakfdan yevmî dört akçe vazîfeye mutasarrıfa ola 
ve zevc-i âhara varırsa ihrâc olunup vazîfesi dahi verilmeye ve mezbûreden son-
ra menzil-i mezbûr istiğlâl olunup mahsûlü meremmetinden fazla kalırsa 
Medîne-i Münevvere fukarâsına sarf oluna ve sâir mahsûlâtın masârıfından 
zevâ’idi kalırsa nâzır-ı vakf ma‘rifetiyle bezzâzistânda hıfz olunup lâzım gelirse 
vakfın musakkafâtı tecdîd ve ta‘mîr oluna ve ta‘mîr ve termîmden bâkī kalan ile 
münâsib yerde akār alınıp vakfa ilhâk oluna ve dahi şart eyledim ki, zikr olunan 
vakfın tevliyeti ve cemî‘-i tasarrufât-ı şer‘iyyesi kayd-ı hayâtda olduğumca ken-
di elimde ola ve benden sonra tevliyet-i mesfûre âhardan ma‘rifet-i nâzır ve 
re’y-i hâkim ile tevliyete kādir ve müstehık kimesneye tevcîh oluna ve karye-i 
mezbûre ahâlîsi ve câmi‘-i şerîfin cümle mürtezikası ve utekāmdan olanlar 
cemî‘an vakf-ı mezbûrun üzerine nâzır olup benden sonra mütevellî-i vakf ola-
nın her sene başında muhâsebesin bile gördüreler ve mürûr-ı eyyâmla ahvâl-i 
âlem mütebeddil ve etvârı mütehavvil olup mahsûlât-ı evkāf-ı mezbûreyi 
masârıf-ı mu‘ayyene-i mezkûresine sarf mümkün olmazsa cümle mahsûlât 
fukarâ-i Medîne-i Münevvere’ye sarf oluna deyû şerâ’it-i muharrere ve zevâbıt-ı 
mukarrere kıldığın vâkıf-ı mezkûr cezâhullâhu bi’l-lutfi’l-mevfûr sadr-ı ulemâ’-i 
a‘lâm bedr-i fuzalâ’-i izâm kutb-ı felek-i fazl u irfân merkez-i dâ’ire-i tahkīk u 
îkān hibr-i nıhrîr u mâhir bahr-i mevvâc-ı zâhir hâkim-i hâsim ü hümâm seyf-i 
sârim ü samsâm muvakki‘-ı kitâb-ı müstetâb mette‘ahullâhu (….) ve hüsnü’l-
me’âb hazretlerinin huzûr-ı ma‘delet-zuhûrlarında minvâl-i mezbûr [48a] ve 
minhâc-ı mastûr üzre vakf-ı mezkûre ale’t-tafsîl ikrâr-ı sahîh-i şer‘î ile evkāf-ı 
mezkûreyi li ecli’t-te’bîd ve’t-tescîl ve bi küllî mâ yetevakkafu aleyhi’l-lüzûm 
min dakîkin ve celîlin mütevellî nasb eylediği emr-i tevliyetin kendi nefsine 
şerîk kıldığı el-Hâc Mustafa b. Hüseyin’e teslîm eylediğine i‘tirâf-ı sarîh-i mer‘î 
kıldıkda, mütevellî-i merkūm dahi bi’l-muvâcehe tasdîk ve tesellüm ve kabzını 
ikdâr ve tahkīk eyleyip tarafeynden ikdâr ve tasdîk vâki‘ oldukdan sonra erkân-ı 
mebânî-i vakf-ı sâlifü’l-beyânı teşyîd ve te’kîd için vâkıf-ı mezkûr mizmâr-ı 
sevk-i merâmın-inân-ı beyânı ve zimâm-ı kelâmı semt-i âhara sarf edip mürûr-ı 
eyyâm ve kürûr-ı a‘sâr ve a‘vâm ile vakfa fütûr ve gallâtına kusûr gelmek ihtimâli 
dûr olmamağın, sultân-ı serîr-i ictihâd sirâc ve mihâcc-ı kâffe-i ibâd-ı muktedâ-
yı kül ve rehnümâ-yı sübül hümâm-ı akdem imâm-ı a‘zam hazretleri katında 
bâb-ı rücû‘a sed ve meslek-i istirdâda red yokdur, binâen-aleyh vakf-ı 
merkūmdan rücû‘ edip silk-i mülküne ircâ‘ ve tasarruf-ı mütevellîden men‘ ve 
difâ‘-ı da‘vâ edip mütevellî-i merkūm bi’l-müşâfehe bast-ı cevâb-ı müstetâb 
edip eğerçi vakf-ı akār hümâm-ı efham ve imâm-ı a‘zam katında vech-i meşrûh 
üzre lüzûmdan ârî ve vücûh-ı tasarrufât-ı mülkiye târîdir, lâkin imâmeyn-i 
hümâmeyn ve bedreyn-i kumkāmeyn katlarında vakf ve habs-i sarîhde lüzûm 
lâzım ve ubûd ve hulûd emr-i mütehattimdir deyû feshine mâni‘ ve nakzına 
mu‘ârız ve murâfi‘ olup hâkim-i hâsım-ı mûmâ-ileyh -esbağallâhu te‘âlâ sicâle 
eltâfihî aleyh- hazretlerinden re’y-i sedîd ve kavl-i resîd üzre tehattüm ve 
lüzûmuna hükm-i muhkem-i şer‘î ve kazâ-i mübrem-i mer‘îye tâlib ve râgıb ol-
dukda hâkim-i faysal-ı nâfizü’l-ahkâm -mete‘allâhu bi tûli hayâtihi’l-enâm- haz-
retleri kavl-i imâmeyn-i hümâmeyn ile amel evfak ve evlâ ve îkā-i sevâb ehak 
ve ahrâ idiğine câzim ve teşyîd-i erkân-ı hayrâta âzim olmağın vakf-ı mezbûrun 
husûs ve umûmunda sıhhat ve lüzûmuna hükm edip vakfiyet-i vakf-ı mastûr ve 
sa‘y-ı mebrûr ve meşkûr mücmâ‘un -aleyh müseccel ve habs-ı ma‘mûl ve mü-
kemmel olup min ba‘d nakz ve naksa mecâl muhâl ve fesh ve ibtâl mümteni‘ü’l-
ihtimâldir “fe-men beddelehû ba‘de mâ semi‘ahû fe-innemâ ismuhû ale’l-lezîne 
yübeddilûnehû innallâhe semî‘un alîm” ve ecru’l-vâkıfu alallâhi’l-cevâdi’l-
hayyi’l-kerîm.
Cerâ zâlik ve hurrire fî evâili Zilka‘deti’l-muntazam fî silki şuhûr sene isneteyn 
ve elf.
Şuhûdü’l-hâl: Abdülkādir Hoca b. Hacı el-mü’ezzin, el-Hâc Mehmed b. Mu-
rad el-imâm, Ali b. Hüseyin, Mustafa b. Ahmed, Sefer b. Abdullah, Mehmed b. 
Abdullah, Sefer b. Bali, Murad b. Abdullah, Mehmed b. Hacı, Hasan b. Abdul-
lah, Mehmed b. Mustafa, Ahmed b. Zeynelabidin, Bâli Çelebi [b.] Hasan, el-Hâc 
Resûl b. el-Hâc Abdi, Mehmed b. Hamza, Ahmed b. Hamza, Hüseyin b. el-Hâc 
Mustafa, Hamza b. Keyvan, Hamza b. Mehmed, Mustafa b. Hüseyin, Sefer b. 
Mehmed, Mehmed b. Sefer, İsa b. Mehmed, Osman b. Mehmed, Hamid b. Veli, 
Veli [b.] Osman, Mustafa b. Mehmed, Hüsam b. Hüseyin, Hüseyin b. Durmuş, 
Mehmed b. Abdullah, Mahmud b. Abdullah, Hüseyin b. Mustafa, Receb b. Ra-
mazan, Mehmed b. Ramazan el-Hisârî ve gayruhüm mine’l-hâzırîn.

207 [48a-1, Arapça] Hasan Bey b. Hamza’nın Rus asıllı câriyesini 
âzat ettiğinin sabit olması
Udûlden Mustafa Bey b. Ebûbekir, Sâlih b. Karagöz ve Mahmud b. İbrahim 
nâm kimesneler meclis-i şer‘-i şerîfde hâzırûn olup, mahmiye-i Kostantıniy-
ye mahallâtından Akbıyık mahallesinde bundan akdem vefât eden merhûm 
râcil Hasan Bey b. Hamza’nın muhallefâtına vâzı‘-ı yed olan, Atebe-i aliyye-i 
hâkāniyyede vâki‘ râcilin-i sultâniye zümresine mahsûs Beytülmâlin emîni 
mefharü’l-a‘yân Mustafa Bey b. Ahmed mahzarında, Rûsiyyetü’l-asl, uzun boylu, 
elâ gözlü, açık kaşlı, sağ yanağında beni bulunan râfi‘a-i hâze’l-kitâb Yasemin bt. 
Abdullah nâm câriyeden sâdır olan da‘vâ-i sahîha-i şer‘iyyede gıbbe’l-istişhâdi’ş-
şer‘î şöyle şehâdet ettiler ki, müteveffâ-i merkūm efendisi Hasan Bey, câriye-i 
memlûkesi olan müdde‘iyye-i merkūme Yasemin’i hâl-i hayâtı, kemâl-ı sıhhati 
ve nefâz-i tasarrufâtında mutlak tedbîr ile tedbîr eyledi. Şehâdetleri ba‘de ri‘âyeti 
şerâiti’l-kabûl inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fî evâhiri Zilka‘de el-mübâreke sene isneteyn ve elf.
Şuhûdü’l-hâl: Abdürrezzak b. Mirza el-İmâm, Cafer Ağa b. Abdullah, Murad Bey 
b. Abdullah er-râcil, Murad Bey b. Abdullah er-râcil

208 [48b-1, Arapça] Aydın Bey b. Abdullah’ın muhallefâtından 
beytülmâle intikal eden evin müzayede ile Mehmed Ağa 
b. Ali’ye satıldığı
Bundan akdem sâkin olduğu Edirne kazâsı tevâbi‘inden Ulûfeciler karyesin-
de vefât eden on sekizinci yayalar bölüğünden merhûm râcil Aydın Bey b. 
Abdullah’ın muhallefâtına vâzı‘-ı yed olan, Atebe-i aliyye ve südde-i seniyye-
de vâki‘ râcilin zümresine mahsûs Beytülmâlin emîni mefharü’l-a‘yân Mustafa 
Subaşı b. Osman meclis-i şer‘-i şerîfde hâzır olup, âtiyyü’z-zikr menzili, fahrü’l-
a‘yân Mehmed Ağa b. Ali kıbelinden eşyâ-i âtiyyü’z-zikri iştirâya vekâleti Meh-
med Bey b. Ömer el-cündî ve hayyât-ı sultânî Rıdvan b. Abdullah’ın şehâdetleri 
ile sâbit olan fahrü’l-akrân Mehmed Çavuş b. el-Hâc Mustafa’ya emânet-i mah-
kiyyesi hasebiyle bey‘-i bâtt-ı sahîh ile bey‘ ettiğini ikrâr ve i‘tirâf etti. Vekîl-i 
mezbûr da vekâlet-i mahkiyyesi hasebiyle, müteveffâ-i mesfûrdan beytülmâle 
intikāl eden, Edirne tevâbi‘inden Kapenaz nâm karyede vâki‘, tahtânî üç bey-
ti, fırını, önlerinde bahçe bulunan ahır ve samanlığı ve avluyu hâvî olan, bir ta-
raftan Hemdem Ağa b. Abdullah mülkü, diğer taraftan Demirci Yani mülkü ve 
arâzi-i hâliye ile mahdûd bulunan cemî‘-i menzili cümle tevâbi‘ ve levâhıkı ve 
içinde bulunan on altı re’s sığır ve buzağısı ve beynlerinde ma‘lûm sâir âlât-ı 
zirâ‘iye ile ve menzil-i mezbûra ilâveten karye-i merkūme sınırında vâki‘, bir ta-
raftan mezbûr Hemdem Ağa bağı, diğer taraftan Dülger Dimitri tarlası, öteki ta-
raftan ( ) nâm sagīr mülkü ile mahdûd bahçesini kâffe-i merâsim ve mürâfıkı 
ile râyicü’l-vakt otuz bin akçe semen-i mu‘ayyen-i makbûz ile ve îcâb kabûl ve 
teslîm tesellümü hâvî bey‘-i bâtt-ı sahîh ile iştirâ etti. İşbu mubâya‘a, menzil-i 
mezbûrun mirâren beyne’t-tâlibîn ve’r-râgıbîn müzâyede olunup semen-i 
mezbûrla müşterî üzerinde karâr eylemesinden sonra vâki‘ oldu. Vâki‘ ikrâr, 
müvekkil-i mezbûr tarafından vicâhen ve şifâhen tasdîk edildi.
Cerâ zâlike ve hurrire fî 29 min Zilka‘de sene 1002.
Şuhûdü’l-hâl: Abdurrahman b. Nasuh el-İmâm, Ali b. İsa el-İmâm, Mustafa b. 
Osman, Ali b. Mehmed el-hallâc, Mehmed Bey b. Abdullah el-cündî, Kurd b. 
Abdullah, Hüseyin b. Abdullah, Behrâm Bey b. Abdullah, Mehmed Bey b. Ömer 
el-cündî, Rıdvan b. Abdullah, Mahmud Bey [b.] Abdullah, Bayezid Subaşı b. Ab-
dullah, Hasan b. Abdullah, Hasan b. Pîrî, Derviş b. Sinan

209 [48b-2, Arapça] Aydın Bey b. Abdullah’ın muhallefâtından 
beytülmâle intikal eden evin müzayede ile Râbia 
bt. Ali’ye satıldığı
Bundan akdem sâkin olduğu Edirne kazâsı tevâbi‘inden Ulûfeciler karyesinde 
fevt olan on sekizinci yayalar bölüğünden merhûm râcil Aydın Bey b. Abdullah’ın 
muhallefâtına vâzı‘-ı yed olan, Atebe-i aliyye ve südde-i seniyyede vâki‘ râcilin 
zümresine mahsûs Beytülmâlin emîni fahrü’l-a‘yân Mustafa Subaşı b. Osman 
meclis-i şer‘-i şerîfde hâzır olup, âtiyyü’z-zikr menzili Râbia bt. Ali nâm hâtun 
kıbelinden menzili iştirâya vekâleti Mehmed Bey b. Ömer el-cündî ve hayyât-ı 
sultânî Rıdvan b. Abdullah’ın şehâdetleri ile sâbit olan fahrü’l-akrân Mehmed 
Çavuş b. el-Hâc Mustafa’ya emânet-i mahkiyyesi hasebiyle bey‘-i bâtt-ı sahîh 
ile bey‘ ettiğini ikrâr ve i‘tirâf etti. Vekîl-i mezbûr da vekâlet-i mahkiyyesi hase-
biyle, müteveffâ-i mesfûrdan beytülmâle intikāl eden, Dârü’s-saltanati’s-seniyye 
mahmiye-i Kostantıniyye mahallâtından Karabaş mahallesinde vâki‘, tahtânî iki 
beyti, üzerinde oda bulunan ahırı, önünde küçük bir oda bulunan su kuyusu-
nu, fırını, helâyı, avluyu ve damlalık ta‘bîr edilen yeri hâvî bulunan, bir taraf-
tan Kara Mehmed Ağa b. Ali mülkü, diğer taraftan Kasım b. Ali mülkü, öteki ta-
raftan Hasan b. Pîrî mülkü ile mahdûd olan cemî‘-i menzili cümle tevâbi‘ ve 
levâhıkı ile râyicü’l-vakt yirmi beş bin iki yüz akçe semen-i mu‘ayyen-i makbûz 
ile ve îcâb kabûl ve teslîm tesellümü hâvî bey‘-i bâtt-ı sahîh ile iştirâ etti. İşbu 
mubâya‘a, menzil-i mezbûrun mirâren beyne’t-tâlibîn ve’r-râgıbîn müzâyede 
olunup semen-i mezbûrla müşterî üzerinde karâr eylemesinden sonra vâki‘ 
oldu. Vâki‘ ikrâr, müvekkil-i mezbûr tarafından vicâhen ve şifâhen tasdîk edildi.
Cerâ zâlike ve hurrire fi’t-târihi’l-mezbûr.
Şuhûdü’l-hâl: Es-Sâbikūn

210 [49a-1] Saliha Hanım’ın vefat eden babası Ömer Paşa’nın Halep’te 
Ferhad Çavuş’a yaptırdığı han için harcanan paranın sarfiyat 
muhasebesini uygun görmesi
Oldur ki, bundan [akdem] Atabe-i aliyyede nişâncı iken vefât eden merhûm ve 
mağfûrun-leh Ömer Paşa’nın sulbiye kızı ve vârisesi olan kıdvetü’l-muvakkarât 
usvetü’l-muhadderât Sâliha Hanım tarafından husûs-ı âti’z-zikre vekîl-i şer‘î 
olan Mevlânâ Mehmed Efendi b. İsmail el-müderris meclis-i şer‘-i şerîfe hâzır 
olup mahrûsa-i Haleb mukāta‘acısı olan kıdvetü’l-a‘yân Kurd Efendi b. Hamza 
ve Dergâh-ı âlî çavuşlarından fahrü’l-akrân Ferhad Çavuş b. Abdullah mah-
zarlarında takrîr-i kelâm edip bundan akdem merhûm-ı mezbûr hayâtda iken 
mahrûsa-i Haleb’de bir hân binâ etmek için merkūm Ferhad Çavuş’u binâ emîni 
nasb edip ve müşârun-ileyh Kurd Efendi’ye dahi mahrûsa-i mezbûrede olan 
havâssı mahsûlünü voyvodalarından alıp merkūm Ferhad Çavuş’a teslîm edip 
hân-ı mezbûr ol mahsûl ile binâ olunmasın sipâriş etmiş idi. Hâlâ hân-ı mezbûr 
binâ olunup lâkin zikr olunan binâya ne mikdâr meblağ harc olunmuşdur, suâl 
olunup takrîrleri tahrîr olunmasın taleb ederin dedikde, gıbbe’s-suâl mezbûr 
Kurd Efendi bi’l-muvâcehe cevâb verip mukaddemâ hân-ı mezbûru binâya 
mübâşeret etmedin, hânın yerinde olan toprağı nakl için merkūm-ı mezbûrun 
havâssı mahsûlünden her biri altmış Osmânî hesâbı üzre beş bin flori harc u sarf 
edip merkūm dahi hayâtda iken muhâsebesin verip ba‘dehû binâya mübâşeret 
olundukdan sonra yine hesâb-ı merkūm üzre on altı bin üç yüz otuz sekiz bu-
çuk altın havâss-ı mezbûre mahsûlünden ve iki bin yedi yüz on dokuz altın ken-
di mâlımdan merkūm Ferhad Çavuş’a binâ için teslîm edip zikr olunan toprak 
nakline harc olunan beş bin floriden gayrı binâ-i mezkûra merkūm Ferhad Ça-
vuş yedinden cem‘an on dokuz bin elli yedi buçuk altın harc u sarf olunmuşdur 
dedikde, mesfûr Ferhad Çavuş dahi zikr olunan on dokuz bin elli yedi buçuk 
altını merkūm Kurd Efendi yedinden bi’t-tamâm kabz ve tesellüm edip binâ-i 
mezkûra cem‘an harc u sarf ettiğin ikrâr ve i‘tirâf ve merkūm Kurd Efendi’yi 
kelâm-ı meşrûhunda bi’l-muvâcehe tasdîk ve tahkīk etdikde tarafeynden sâdır 
olan kelâm vekîl-i mezbûr talebiyle ketb olundu.
Fî 25 Zilka‘de sene 1002.
Şuhûdü’l-hâl: Kasım Çavuş [b.] Ebîbekir, Ahmed el-cündî, Ahmed Bey [b.] Mah-
mud ez-za‘îm, Osman Bey [b.] Mehmed ez-za‘îm, Mustafa Çelebi [b.] Ebîbekir 
ve gayruhüm.

211 [49a-2, Arapça] Kadı Derviş Efendi b. Şeyh Mehmed’in İskilip’teki 
evini Fudayl Efendi Vakfı’na istiğlâl yoluyla sattığı
Fahrü’l-kuzât Mevlâna Derviş Efendi b. Şeyh Mehmed, âtiyyü’z-zikr menzili-
ni, mahmiye-i Kostantıniyye’de vâki‘ merhûm-i mebrûr Fudayl Efendi Vakfı’na 
mütevellî olan hâmilü’l-kitâb Muharrem Çelebi’ye bey‘ ettiğini ikrâr ve i‘tirâf 
etti. Mütevellî-i mezkûr da vakf-ı mezbûr mâlıyla ve istiğlâl maksadıyla, mezbûr 
Derviş Efendi’nin sâhibi ve mâliki olduğu, vilâyet-i Anadolu-i ma‘mûrede vâki‘ 
İskilib kazâsı tevâbi‘inden Bağözü karyesinde vâki‘, bir çatma evi, bir odayı, an-
barı, ahır ve avluyu hâvî bulunan, bir taraftan Şeyh Nebi mülkü, diğer taraf-
tan mekteb, öteki taraftan nehir ve diğer taraftan da tarîk-i âm ile mahdûd olan 
cemî‘-i menzili cümle tevâbi‘ ve levâhıkı ile râyicü’l-vakt on bir bin beş yüz 
kırk akçe semen-i mu‘ayyen-i makbûz ile iştirâ etti. Bâyi‘-i mezbûrun menzil-i 
merkūmu icâreye almak istemesi üzerine, vekîl-i mesfûr ba‘de’t-tahliye ve’t-
tekābuz zeyilde mezkûr ayın gurresinden bir sene tamâmına şehrî iki yüz akçe 
ücret-i kirâ ile icâreye verdi. Vâki‘ ikrâr, mütevellî-i mezbûr tarafından vicâhen 
ve şifâhen tasdîk edildi.
Cerâ zâlike fî evâsıtı Şevvâli’l-mükerrem sene isneteyn ve elf.
Şuhûdü’l-hâl: Mevlâna Edhem Efendi el-kādî, Mevlâna el-Hâc Mehmed Çelebi 
[b.] Mehmed Çelebi el-kādî, Mevlâna Halil el-müste‘id, Mevlâna Hasan Çelebi 
b. Murad Efendi, Mevlâna Mehmed b. el-Hâc Mehmed, Feridun Bey [b.] Abdul-
lah, Meleş? Mehmed, Kara Fazlı, Çiçekli Mehmed ve gayruhüm

212 [49a-3, Arapça] Câriye diye tutulan Mülâyim bt. Ladin’in 
aslen hür olduğu
Udûlden Yahya Bey b. Abdullah el-cündî ve Nasuh Bey b. Hüseyin el-cündî 
nâm kimesneler meclis-i şer‘-i şerîfde hâzırân olup, mahmiye-i Kostantıniyye 
mahallâtından Cerrâhbaşı mahallesinde sâkine olan zilyed-i münkire Ümmî bt. 
Osman nâm hâtun kıbelinden husûs-i âtiyyü’l-beyâna vekâleti Osman Bey b. 
Abdülmennân el-bevvâb ve Haydar b. el-Hâc Ali’nin şehâdetleri ile sâbit olan 
Aynî bt. Nasuh nâm hâtun mahzarında, orta boylu, iri gözlü, açık kaşlı, buğ-
day tenli, sağ yanağında eser-i cerh bulunan, İslâm ile şereflenmesinden önce-
ki ismi Lube bt. Ladin, müşerref olmasından sonraki ismi Mülâyim bt. Ladin 
olan câriyeden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöy-
le şehâdet ettiler ki, müdde‘iyye-i mevsûfe-i mezkûre aslen hürdür. Rumeli-i 
ma‘mûrede vâki‘ Vidin kasabası mahallâtından Balık pazarı mahallesinde 
sâkine olan Burika nâm zimmiyye bir anneden doğmuştur. Annesi zimmiyye-i 
mezkûre Burika, babası zimmî-i mezkûr Ladin’dir. Ebeveyni ve kendisi aslâ 
köle olmamıştır. Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve 
mûteber olmağın mûcibince hürriyet-i asliyyesine ve hall-i sebîline hükmedildi.
Cerâ zâlike fî 28 min Zilka‘de sene 1002.
Şuhûdü’l-hâl: [Mah]mud? b. Zekeriya el-İmâm, Kasım b. Abdullah el-müezzin, 
İlyas b. Abdullah ez-zevvâk, Kurd Kethüdâ b. Abdullah

213 [49b-1, Arapça] Süleyman b. Abdullah’ın muhallefâtından 
beytülmâle intikal eden evin müzayede ile Emine Hatun 
bt. Abdullah’a satıldığı
Bundan akdem mahmiye-i Galata kazâsı tevâbi‘inden Tophâne mahallâtından 
Tom Tom mahallesinde fevt olan yetmiş altıncı yayalar bölüğünden merhûm 
râcil Süleyman b. Abdullah’ın muhallefâtına vâzı‘-ı yed olan, Atebe-i aliyye ve 
südde-i seniyyede vâki‘ râcilin zümresine mahsûs Beytülmâlin emîni mefharü’l-
a‘yân Mustafa Subaşı b. Osman meclis-i şer‘-i şerîfde hâzır olup, âtiyyü’z-zikr 
menzili emânet-i mahkiyyesi hasebiyle râfi‘a-i, hâzihi’s-sahîfe-i sahîha Emine 
Hâtun bt. Abdullah nâm hâtuna bey‘-i bâtt-ı sahîh ile bey‘ ettiğini ikrâr ve i‘tirâf 
etti. Mezbûre hâtun da kendi mâlıyla ve kendisi için, müteveffâ-i mezbûrun 
muhallefâtından beytülmâl-i mezkûra intikāl eden, mahalle-i merkūmede vâki‘ 
olan, üzerinde iki küçük ev bulunan tahtânî bir beyti, küçük bir selâmlığı, su 
kuyusunu, helâyı ve avluyu hâvî bulunan, bir taraftan Ahmed Çelebi b. Abdul-
lah mülkü, diğer taraftan Ayşe Hâtun mülkü, öteki taraftan mahalle-i merkūme 
imâmı için yapılan vakfı, diğer taraftan da tarîk-i âm ile mahdûd cemî‘-i menzi-
li cümle tevâbi‘ ve levâhıkı ile râyicü’l-vakt on beş bin akçe semen-i mu‘ayyen-i 
makbûzla ve îcâb kabûl ve teslîm tesellümü hâvî bey‘-i bâtt-ı sahîh ile iştirâ 
etti. İşbu mubâya‘a, menzil-i mezbûrun mirâren beyne’t-tâlibîn ve’r-râgıbîn 
müzâyede olunup semen-i mezbûrla müşterî üzerinde karâr eylemesinden son-
ra vâki‘ oldu. Vâki‘ ikrâr, müşteriyye-i mezkûre tarafından vicâhen ve şifâhen 
tasdîk edildi.
Cerâ zâlike ve hurrire fî 26 min Zilka‘de sene 1002.
Şuhûdü’l-hâl: Abdurrahman b. Nasuh el-İmâm, Ali b. İsa el-İmâm, Mustafa b. 
Osman, Ali b. Mahmud el-mellâh, Mehmed b. Ömer el-cündî, Mahmud Bey 
b. Abdullah, Bayezid Subaşı b. Abdullah el-emîn, Hasan b. Abdullah, Behrâm b. 
Abdullah, Derviş b. Sinan

214 [49b-2, Arapça] Hasan b. Abdullah’ın muhallefâtından beytülmâle 
intikal eden gemideki hissesinin Mehmed b. Abdullah’a satıldığı
Bundan akdem fevt olan ellinci yayalar bölüğünden merhûm râcil Hasan b. 
Abdullah’ın muhallefâtına vâzı‘-ı yed olan, Atebe-i aliyye ve südde-i seniyye-
de vâki‘ râcilin zümresine mahsûs Beytülmâlin emîni mefharü’l-a‘yân Mus-
tafa Subaşı b. Osman meclis-i şer‘-i şerîfde hâzır olup, müteveffâ-i mezkûrun 
muhallefâtından beytülmâl-i mezkûra intikāl eden, beynlerinde ma‘lûm, uzun-
luğu on altı zirâ‘ olan Laz gemisi ta‘bîr edilen sefînedeki sümün-i şâyi‘ hisse-
yi râyicü’l-vakt dört bin akçe semen-i mu‘ayyen-i makbûzla râfi‘-i hâze’l-kitâb 
Mehmed b. Abdullah er-râcil nâm kimesneye bey‘-i bâtt-ı sahîh ile bey‘ ettiğini 
ikrâr ve i‘tirâf etti. Mezbûr Mehmed de hisse-i mezkûreyi kendi mâlıyla ve ken-
disi için îcâb kabûl ve teslîm tesellümü hâvî bey‘-i bâtt-ı sahîh ile iştirâ etti. Vâki‘ 
ikrâr müşterî-i merkūm tarafından vicâhen ve şifâhen tasdîk edildi.
Cerâ zâlike fî 3 min Zilhicce sene 1002.
Şuhûdü’l-hâl: İbrahim b. Abdullah er-râcil, Hasan b. Abdullah er-râcil, Ferhad b. 
Abdullah er-râcil, Hacı Mustafa b. Hüseyin

215 [49b-3] Hatice bt. Ebü’l-Bakadise’nin Hamza Bey b. Abdullah’taki 
köle satışı bedelinden olan alacağını tahsil etmesi
Mahmiye-i Kostantıniyye mahallâtından Kenîse Câmi‘ kurbunda Fenârî mahal-
lesinde sâkine Hatice bt. Ebi’l-Bakādise nâm hâtun meclis-i şer‘-i şerîfe hâzıra 
olup işbu râfi‘ü’l-kitâb fahrü’l-akrân Hamza Bey b. Abdullah nâm korucu mah-
zarında tav‘an ikrâr ve i‘tirâf edip bundan akdem mezkûr Hamza Bey zimme-
tinde Abazaviyyetü’l-asl Kâmile bt. Abdullah nâm câriye bahâsından on dört 
bin akçe hakkım olup hâlâ meblağ-ı merkūmu mesfûr Hamza Bey yedinden 
bi’t-tamâm alıp kabz edip meblağ-ı mezbûrdan mezkûr Hamza Bey uhdesin-
de bir akçe ve bir habbe hakkım bâkī kalmadı dedikde mukırre-i mezkûrenin 
ikrâr-ı meşrûhunu mesfûr Hamza Bey vicâhen tasdîk ve şifâhen tahkīk edip mâ 
vaka‘a kayd olundu.
Tahrîren fî 3 min Zilhicce sene 1002.
Şuhûdü’l-hâl: Mustafa b. Abdullah el-imâm, Abdurrahman b. İdris el-mü’ezzin, 
Mustafa b. İsa, Hasan b. Abdullah, Hüseyin b. Hasan el-imâm, Hasan b. Abdul-
lah, İlyas b. Abdullah, Mustafa b. Abdullah, Cafer Çelebi b. Pîrî el-mütevellî, İs-
kender b. Abdullah ve gayruhüm.

216 [50a-1] Sultan Mehmed Han Câmi-i Şerif ve İmareti Evkafı 
mütevellisi Mehmed Efendi b. Abdurrahman’ın vakfiyesi
Hamd-i fâ’ik ve senâ’-i lâyık cümle mevcûdâtı hâlik ve kâffe-i mahlûkâtı râzık 
olan kādir-i ber-kemâl ve melik-i zü’l-celâl ve sultân-ı lâ-yezâl celle mülkühû ve 
sultânühû ve âmme birruhû ve ihsânuhû hazretine lâyıkdır ki, netîce-i insânı 
ebda‘-ı uslûbda imlâ ve ahsen-i takvîmde inşâ edip mesâlik-i me‘âşı ta‘lîm ve 
menâhic-i me‘âdı tefhîm eyledi ve dürûd-ı hüceste-vürûd ol hâce-i çâr-sû-yı 
vücûd gencîne-i metâ‘-ı şer‘-i mübîn ve hazîne-i cevâhir-i rabbü’l-âlemîn vâsıl-ı 
kâbe kavseyn maksûd-ı ibdâ‘-ı kevneyn resûl-ı cem‘-i sakaleyn akreb-i 
mukarrebîn-i dergâh-ı ilâh sâhib-i sırr-ı lî ma‘allâh tûtî-i nevâyı ve mâ yentiku 
ani’l-hevâ mu‘ciz-nümâ-yı in hüve illâ vahyün yûhâ müstenid-i mesned-ıstıfâ 
Ebülkasım Muhammed Mustafa -salavâtullâhi te‘âlâ aleyhi ve selâmuhû- 
mâdâme’ş-şer‘ü’ş-şerîfü nizâmü’l-âlem ve intizâmehû cenâbının rûh-ı münev-
ver ve kabr-i mu‘attarlarına sezâdır ki, tafsîl-i sıfât-ı kemâlinin ikmâli muhâl ve 
tavsîf-i envâr-ı cemâlinin icmâlinden akl-ı küll-i ehl-i kemâl bî-mecâldir ve 
cümle-i âl-i ferhunde-hâl-i huceste-me’âllerine ve zümre-i ashâb-ı izzet-nisâb-ı 
iffet-intisâblarına ki usûl-ı hakīkat-nümâ-yı riyâzet ve râyet ve nücûm-ı şerî‘at-
nümâ-yı semâ-i hidâyetdirler -rıdvânullâhi te‘âlâ aleyhim ecma‘în- ve ba‘d 
erbâb-ı elbâb ve ashâb-ı hidâyet-iktisâb hâtır-ı hatîrlerine mahfî ve mektûm ve 
pûşîde ve nâ-ma‘lûm değildir ki, bâ‘is-i ibdâ‘-ı efrâd-ı halâik ve dâ‘î-i ihtirâ‘-ı 
zerrât ü dekāyık ibâdât-ı hazret-i hâlikü’l-ibâd ve ma‘rifet-i esrâr-ı mebde’-i 
me‘âd birle husûl-ı hayât-ı ebediyye ve vusûl-ı sa‘âdet-i sermediyedir ne ân ki, 
bu mazhar-ı fenâ-masîr ve menzil-i anâ-mesîrde her şeyi bi hasebi’l-istihkāk 
yâhûd bi tarîki’l-ittifâk leme‘ât-ı envâr-ı vücûddan her lem‘a-yı bî-karâr ve 
nefahât-âsâr-ı feyz-i vücûddan bir nefha-i nâ-pâyidâr müşâhede edip sonra 
mehâvî-i ademde rehin ve fenâ ve feyâfî-i fenâda nâ-bûd-ı nâ-peydâ ola, pes bu 
dâr-ı gaddâr-ı bî-karârda olan her mâl ve mülk ve metâ‘ın bekā ve istimrârı 
ma‘dûm ve bu dâ’ire-i gaddâre-i felek-devvâre-i gayr-ı müstekarru’l-etvâr için-
de olan her izz u câhın adem-i istimrârı ma‘lûmdur ve efrâd-ı âferîdeden her 
ferdin emvâli hemvâre-i tebeddül ve tegayyürde ve ehad-ı halkdan her ehadın 
evzâ‘ı hemîşe teceddüd ve tahavvüldedir, selâmetine sakāmet hemtâ ve 
mülâyemetine melâmet hempâ, ferahı terahına muttasıl, ni‘metinden nakmeti 
gayr-ı munfasıldır, vücûduna adem lâzım, sıhhatine sakam mülâzım, sürûru 
gurûr-âmîz gurûru şurûr-engîzdir, çün bu minvâl üzre âhır-ı ahvâl ehvâl olmak 
muhakkak ve me’âl-i mâl u menâl fenâ ve zevâl bulmak musaddakdır, lâ cerem 
âkil oldur ki, bir sâ‘atde gāfil olmayıp hâl-i âfiyetde me’âl-i âkıbeti tefekkür edip 
bu esâs-ı cihân bî-sebât ve isâsmemât olduğuna ârif olup fi’l-cümle kudret ve bir mikdâr miknet var iken sarf-ı 
kudret ve bezl-i cehd ve tâkat kılıp, mezra‘a-i âhiret olan dünyâda tohum-ı 
hayrâtı zirâ‘at ve birr u hasenâtı hırâset ide tâ ki, takarrub-ı Hakk’a hakīk ve 
eltâf-ı halâika hâlik olup yevm-i haşrda hey’et-i behiyye üzerine mahsûr ve 
na‘îm-i mukīmde mübtehic ve mesrûr ola bi fazlillâhi subhânehû ve te‘âlâ. Bu 
vakfiye-i sahîha-i şer‘iyyenin tâlibi ve hayrât-ı hasenâtın sâhibi zübde-i zümre-i 
ashâb-ı hayrât ve güzîde-i fırka-i erbâb-ı hasenât fahru erbâbi’l-iclâl ve zahrü 
ashâbi’l-ikbâl el-ma‘rûf bi merâzîyi’ş-şiyem ve mehâsini’l-kerem el-mevsûf bi’l-
ahlâki’l-haseneti inde cumhûri’l-ümem bi’l-fi‘il Sultân-ı efham ve hâkān-ı a‘zam 
sâhibü’l-fütûhât ve’l-megāzî merhûm ve mağfûrun-leh Sultan Mehmed Hân-ı 
Gāzi hazretlerinin makarr-ı saltanat-ı hâkānî ve makām-ı hilâfet-i sultânî olan 
Dârü’s-saltanati’s-seniyye Kostantıniyyetü’l-mahmiyede vâki‘ câmi‘-i şerîf ve 
imâret-i âmireleri evkāfına bi’l-fi‘il mütevellî olan Mehmed Efendi b. Abdurrah-
man -efâzallâhu zü’l-minen ihsânehû bi’n-nemati’l-ahsen ve edâme sevâbehû 
ve cenâbehû ilâ âhiri’z-zamân ve gaferehümâ mâ-zahare minhümâ ve mâ-
batane vaktâ ki mecârî-yi ahvâlinde ve mebâdi-yi umûr ve mâlından hazret-i 
rabb-i izzet azzet kelimetuhû ve cellet kudretühû ve hikmetuhû cenâbından kendiye vâsıl olan mevâhib-i celiyye ve atâyâ-yı aliyye hadd u adden bîrûn ve 
gayr-ı ma‘dûd idiğin tefekkür edip ve bu ni‘amâ’-i kesîre ve âlâ-yı cezîlenin şük-
rü müyesser ve mukadder değil idiğin tedebbür kılıp hâlâ zimâm-ı kudret ve 
ihtiyâr elde iken esb-i himmete suvâr olup me‘âd-ı ulvî ve bihişt-i âlî semtine te-
veccüh edip hayrât ve hasenât ve tâ‘ât ve ibâdâtı hasbe’l-makdûr iddihâr eyleye 
ki [50b] anda tedâriki için esbâb ve mühimmât mümkün olmayıp bir ferdden 
bir ferde meded ve fâ’ide ve bir kimesneden bir kimesneye menfa‘at ve âide ol-
mayıp ‘küllü emrin bi mâ kesebet rehînetün’ mûcebince her kişinin keyfiyet-i 
hâli a‘mâline menût ve ef ‘âline merbûtdur, şübhe yokdur ki, sadaka ve infâk 
ale’l-ıtlâk enfa‘-ı vesâ’il ve ekmel-i nevâfildir, kemâlu (…?) kā’il “meselüllezîne 
yünfikûne emvâlehum fî sebîlillâhi ke-meseli habbetin enbetet seb‘a senâbile fî 
küllî sünbületin mi’etü habbetin” ve kāle aleyhi’s-selâm “leyse leke min dünyâke 
illâ mâ ekelte fe-efneyte ev lebiste fe-ebleyte ev tasaddakte fe-ebkayte” ve kāle 
kā’ilün “yâ gāfilen an dükkâni’l-felek yenhâkellâhu ammâ ağfelek mâ-leke li’l-
gayri izâ suntehû ve küllü mâ enfaktehû fe-hüve leke ve envâ‘-ı sadakātin ekmelî 
ve esnâf-ı hasenâtın emselî fevâ’idi ber-devâm avâ’idi bî-hitâm na‘îm-i cinân 
gibi feyzi kesilmez ve rahmet-i rahmân gibi bezl ile eksilmez ve kāle’n-nebiyyü 
-aleyhi’s-selâm- “izâ mâte ibnü âdeme inkata‘a amelühû illâ an selâsin sadakātin 
câriyetin ve veledin sâlihîn yed‘û lehû ve ilmin nâfi‘in” hadîs-i şerîfinin fehvâ-yı 
sa‘âdet-intimâları muktezâsınca a‘mâlinin mededi munkatı‘ ve mededi müntehî 
ve mürtefi‘ olmayıp sadakāt-ı câriye-i dâimü’l-istimrârı sa‘âdât-ı uhreviyyeleri-
ni mufzî ve siyâdât-ı ukbâlarını muktezî olup sebeb-i zikr-i müstetâb ve bâ‘is-i 
du‘â-i müstecâb olacak nesne savbına inâyet-i bârî yarı kılmağın zimâm-ı him-
meti cânib-i hayrâta ma‘tûf ve inân-ı azîmetlerini semt-i hasenâta masrûf kılıp, 
hasbeten lillâhi’l-hamîdi’l-mecîd ve haseneten li-rûhi resûlihi’l-kerîmi’s-sa‘îd 
cemî‘ tasarrufâtı nâfiz ve cümle teberru‘âtı câ’iz olduğu hâlde sıdk-ı niyet ve 
hulûs-ı taviyyet ile mâl-ı helâlinden bel asl-ı emvâlinden emvâl-i âti’l-beyânı fî 
sebîlillâh bezl eyleyip, inne âsârenâ tedüllü aleynâ fenzurû ba‘demâ ile’l-âsâri 
lenâ mûcebince, ba‘zı âsâr-ı celîlü’l-mikdâr ihdâs edip, mahmiye-i mesfûrede 
Tahtakale dimekle ma‘rûf mevzi‘de el-Hâc Timurtaş mahallesinde sâlifü’z-zikr 
Sultan Mehmed Hân-ı Gāzi Vakfı’ndan olup mahalle-i mesfûre mescidi ile ve 
hamam külhanı ile ve tarafeyni vakf-ı mezbûr ile ve tarîk-i âmla mahdûd olup 
bennâ zirâ‘ıyla tûlen on altı ve arzen iki zirâ‘ arz-ı hâliyeyi her re’s-i senede 
vakf-ı mezbûra altmış akçe mukāta‘a vermek şartıyla mütevellîsinden iki bin 
akçe icâre-i mu‘accele ile icâreye alan Ahmed Bey’in arz-ı meşrûhada binâ ve 
ihdâs eylediği beş bâb dükkânları on yedi bin akçeye iştirâ-yı sahîh-i şer‘î ile 
mülk-i müşterâsı olan mevsûf dükkânları ve yine mahalle-i mezbûrede tarafey-
ni Ayasofya-i Kebîr Vakfı ile ve Hasan b. Abdullah nâm yeniçeri mülküyle ve 
tarafeyn-i âhareyni tarîk-i âmla ve umdetü’l-fudelâi’l-fihâm es-Seyyid 
Abdülkādir b. el-merhûm el-mebrûr es-seyyid eş-şehîr bi Saçlı Emirzâde mülk-
leri ile mahdûd fevkānî ve tahtânî menzilini ki fevkānîsi dört evi ve üç kenîfi ve 
fevkinde bir odayı ve tahtânîsi bir zîr-i zemîni ve bir ahırı ve su kuyusunu müş-
temildir, cemî‘-i tevâbi‘ ve levâhıkı ve âmme-i menâfi‘ ve merâfıkı ile hasbeten 
lillâhi te‘âlâ ve haseneten li-rûhi resûlihi’l-mu‘allâ vakf ve te’bîd ve habs ve tahlîd 
eyledi tekabbelallâhu te‘âlâ hayrâtihî ve dâ‘afe bi’l-ucûri hasenâtihî ve vâkıf-ı 
mezbûr şöyle şart eyledi ki, mâdâme ki kendiler bu dâr-ı fenâda bekā müyesser 
ola dükkânîn-i meşrûha ile menzil-i mezbûrdan hâsıl olan avâ’id ve fevâ’idi 
keyfe mâ yeşâ’ vakfiyet üzre mutasarrıf olalar ve kendiler bu dâr-ı fenâdan dâr-ı 
bekāya rıhlet etdiklerinden sonra dükkânîn-i meşrûha ecr-i misli ile icâreye ve-
rilip hâsıl olan icâresinden vakt-i fecirde kāmetden mukaddem vâkıf rûhiçin 
cehr ile üç ihlâs-ı şerîf tilâvet etmek için mahalle-i mezkûre imâmına yevmî bir 
akçe i‘tâ oluna ve vakt-i işâda kāmetden mukaddem cehrle üç İhlâs-ı şerîf dahi 
tilâvet itmeğe mü’ezzinine yevmî bir akçe i‘tâ oluna ve mahalle-i mezbûre 
fukarâsının avârız-ı dîvâniyelerine mu‘âvenet için fukarâ-yı mûmâ-ileyhe yevmî 
üç akçe i‘tâ oluna ve merkūm beş akçeden fazla icâreden hâsıl olursa mütevellî-i 
âti’z-zikr cem‘ ve tahsîl edip vakt-i zarûretde hâkimü’ş-şer‘ ma‘rifetiyle 
meremmâtına sarf eyleye ve şart eyledim ki, menzil-i ma‘hûdun nısfı olan 
emcâdına ve evlâd-ı evlâdına batnen ba‘de batnin vakf olup ve nısf-ı âharı zev-
cesi Hatice bt. Abdullah nâm hâtunun ancak nefsine vakf olup zevc-i âhardan 
olan evlâd-ı evlâdı vakf-ı mezbûra min ba‘d dahl ve ta‘arruzları olmaya ve 
cânibeynden biri munkarız olup bi hasebi’ş-şer‘ vakfa alâkası olur kimesne kal-
mazsa ol cânibin hissesi dahi sıhhatde olan cânibin hissesine zam olunup ile’l-
inkırâz vakf-ı meşrûhu bi’l-külliye mutasarrıf ola ve cânibeynden bi’l-külliye 
munkarız oldukdan sonra vâkıf-ı müşârun-ileyh lâ-zâle müşârun-ileyh şart ey-
ledim ki, menzil-i mezbûr yevmî on iki akçe icâreye verilip hâsıl olan icâresinden 
mahalle-i mesfûre imâmı vakf-ı meşrûha mütevellî olup yevmî bir akçe i‘tâ olu-
na ve imâm-ı mezbûr vâkıf-ı mebrûr rûhiçin huzûrunda bir cüz’-i şerîf tilâvet 
edip yevmî iki akçe i‘tâ oluna ve mü’ezzinine dahi kezâlik vâkıf rûhiçin 
huzûrunda bir cüz’-i şerîf tilâvet etmek mukābelesinde yevmî iki akçe i‘tâ olu-
na ve mescid-i mezbûr [51a] kapısı önünde cemâ‘at-ı Müslimîn başmakların 
ihrâc etdikleri mevzi‘de yakmak için şem‘-i revgana yevmî bir akçe i‘tâ olunup 
ve şem‘-i mezkûru evkāt-ı selâsede mevzi‘-i mezkûrda yakan kayyıma dahi bir 
akçe i‘tâ oluna ve fukarâ-i mesfûre avârızlarına i‘ânet için yevmî iki akçe dahi 
i‘tâ oluna ve mahalle-i mezbûrede vâki‘ merhûm Ağaçcı İskender binâ ve vakf 
eylediği mu‘allimhânenin hasırına ve eyyâm-ı şitâda ta‘allüm-i Furkān-ı kerîm 
ve Burhân-ı azîm eden etfâl-i Müslimîn ısınmak için on çeki oduna ve 
müte‘attışını ıskā’ için su bardaklarına yevmî bir akçe i‘tâ olunup ve yevmî iki 
akçe dahi vakf-ı meşrûhun meremmet için ahz u cem‘ olunup hîn-i lüzûmda 
meremmetine sarf oluna ve şerh u beyân olunan yevmî on iki akçeden fazla 
vakfın icâresinden akçe hâsıl olursa, ol hâsıl olan fazla dahi meremmete ta‘yîn 
olunan iki akçeye zam olunup, ba‘dehû mütevellî-i vakf ahâlî-i mesfûre 
ma‘rifetleriyle cem‘ ve tahsîl olunan meblağ-ı meşrûhu rehn-i kavî ve kefîl-i 
melîsi olan mütedeyyin kimesnelere onu on bir akçe hesâbı üzre istirbâh eyleye 
ve şart eyledim ki, fevâ’id-i vakf-ı şerîflerin ve kalîl ü kesîr ve nakīr ü kıtmîr dahl 
ve harcı ahâlî-i mahalle-i mezkûre nezâretleriyle mütevellî-i mezbûr defter edip 
hâkimü’ş-şer‘a her sene muhâsebesini gördüre ve hâsıl olan icâreden nehc-i 
şer‘-i kavîm üzre rakabe ve sedd-i sakabe lâzım olursa âmme-i masârıfa ve 
kâffe-i vezâife takdîm oluna ve vâkıf-ı mebrûr şöyle şart eyledi ki, kendiler 
kuvvet-i kudsiye ile mebde’den me‘âda intikāl ve berâhîn-i arşiye-i hadsiye ile 
nâ-sütûde-i nâsûtdan hüviyet-i âlem-i lâhûta cevelân ve irtihâl etdikde, vakf-ı 
merkūmun vech-i meşrûh üzre muhâsebesini görüp imzâ eden hâkimü’ş-şer‘a 
her sene başında altmış akçe verile ve dahi şart eyledi ki mufassalan zikr olunan 
vakfın tevliyeti ve sâir umûru bi zimmetihâ ve cemî‘-i mesâlihi bi cümletihâ 
kendi re’ylerine menût ve merbût olup keyfe yahtâr ve yürîd min gayri münâza‘in 
min karîb ev ba‘îd tasarruf eyleyip, usûl-ı evkāfdan ve şerâ’it-i meşrûhatü’l-
evsâfdan tebdîl ve tağyîr ve taklîl ve teksîr-i keyfiyet-i umûr-ı ahvâli kâ’inen 
mâ-kâne mimmâ azze ve hâne? kabza-i kudretlerinde olup savlecân izâretleriyle 
gûy-misâl her ne hâl üzre dilerler ise döndüreler ve fevâ’id-i vakflarını her nice 
dilerler ise tasarruf eyleyeler ve ba‘d tertîb-i hâzihi’l-evkāf ve temhîd-i hâtîki’ş-
şerâiti’l-mezkûreti’l-evsâf müşârun-ileyh vâkıf-ı âkıbet-endîş hazretleri kasd et-
diler ki, tavk-ı ihsânı gerden-i hamâme devrinde mü’ebbed ve kılâde-i in‘âmı 
seniyye-i arûs-ı cihânda muhalled olup de‘âim-i ebniye-i hayrâtı çâr-dîvâr-ı 
anâsır gibi hemîşe-üstüvâr ve kavâ’im-i birr u hasenâtı sakf-ı çarh-ı dâ’ir gibi ilâ 
âhiri’d-dehr ber-karâr ola, lâ cerem zikr olunan evkāf şerâ’it-i meşrûhatü’l-evsâf 
üzerine ihkâm ve tescîl ve ibrâm ve tekmîle azîmet edip kendiler bi’l-asâle 
meclis-i şer‘-i şerîf-i mutahhar ve mahfil-i dîn-i münîf-i ezherde işbu tevkī‘i 
zîver-i sadr-ı kitâb-ı anberîn-nikāb-ı âlî-cenâb efdâl-i meşâhîr-i zamân ekmel-i 
nahârîr-i devrân şeyhü’l-mille ve kutbü’l-ecille hâmî-i beyzâtü’l-İslâm âyet-i 
rahmetullâhi te‘âlâ ilâ kâffeti’l-enâm ve alâ tefennüni vâsıfihî li-fazlihî müfti’z-
zamân ve fîhi mâ-lem yûsafu lâ-zâleti’l-mesâ’ilü’ş-şer‘iyyetü ma‘kūdeten bi 
enâmili aklâm ve sudûrü’s-sukûki’l-mer‘iyyeti muvaşşahaten bi hutûtı ahkâm 
huzûrunda ikrâr-ı sahîh-i şer‘î ve i‘tirâf-ı sarîh-i mer‘î ile ikrâr ve i‘tirâf edip 
mufassalan bu vesîka-i enîkada şerh u beyân olunan dekâkîn ve menzili şerâ’it-i 
muharrere ve zavâbıt-ı mukarrere üzerine vakf ve habs ve tesbîl etdiğimden 
sonra emr-i tescîl için ve tescîl emrinde mühim olur her dakīk ve celîl için 
mütevellî nasb eylediği fahrü’l-e’imme ( ) ba‘de’t-tahliyeti’ş-şer‘iyye teslîm edip 
ol dahi tesellüm edip mütevellîler sâir evkāfda tasarruf etdikleri gibi tasarruf 
eyledi deyû ikrâr etdikde mütevellî-i mesfûr dahi tesellüm ve tasarrufuna ikrâr 
ve i‘tirâf edip vâkıf-ı mebrûr ile mütevellî-i mezkûr biri birlerini ikrâr ve 
i‘tirâflarında vicâhen ve şifâhen tasdîk etdiklerinden sonra vâkıf-ı mezbûr 
cânib-i vifâkdan semt-i şikāka teveccüh edip eyitdi ki mürûr-ı eyyâm ve kürûr-ı 
şuhûr ve a‘vâm ile vakfa fütûr ve gallâtına kusûr gelmek ihtimâli karîbü’l-vukū‘ 
olduğu ecilden İmâm-ı a‘zam hümâm-ı efham sirâcü’l-mille fahrü’l-e’imme 
Ebû Hanîfe-i Kûfî -âmelehullâhü bi lütfihi’l-vefî- hazretlerinin mezheb-i şerîfleri 
üzre evkāf-ı mezbûrenin vakfiyeti lâzım olmamağın evkāf-ı mezbûrenin vakfi-
yetinden rücû‘ etdim kemâ-kân silk-i [51b] mülküme zam kılmağa tâlibim 
deyû istirdâd etdikde, mütevellî-i mezbûr emlâk-i mezkûreden yedini ref ‘ edip 
bana teslîm eylesin deyû da‘vâ edicek, mütevellî-i mezbûr cevâb-ı savâb ve 
hitâb-ı müstetâba müteveccih olup imâmeyn-i hümâmeyn şemseyn-i münîreyn 
katlarında ba‘de’t-teslîm ile’l-mütevellî vakf lâzım olur deyicek, müşârun-ileyh 
hâkim-i hatîr-i hayyiz-i habîr te’emmül-i kesîrden sonra cânib-i mütevellîden 
rüchân-ı kavî ve burhân-ı celî müşâhede edicek, zikr olunan akārın şerâ’it-i mu-
harrere ve zavâbıt-ı mukarrere üzerine sıhhat-ı vakfiyetine ve lüzûmuna alâ 
re’yi men yerâhu min uli’l-intibâh hükm-i muhkem-i şer‘î ve kazâ-i mübrem-i 
mer‘î ile hükm ve kazâ edip, cemî‘-i evkāf-ı merkūme vech-i ma‘lûm ve üslûb-ı 
mersûm üzerine vakf-ı sahîh lâzım oldu, min ba‘d nakz ve naksa mecâl muhâl 
ve ihlâl u ibtâl mümteni‘ü’l-ihtimâldir, fe-men beddelehû ba‘de mâ semi‘ahû fe-
innemâ ismuhû ale’l-lezîne yübeddilûnehû innallâhe semî‘un alîm ve men 
gayyerehû ba‘de mâ âlime fe-aleyhi la‘netullâhi ve’l-melâ’iketi ve’n-nâsi ecma‘în 
ve ecru’l-vâkıfi ale’l-meliki’l-hakki’l-mübîn innehû yeczi’l-muhsenât ve’l-
muhsinîn.
Şuhûdü’l-hâl: ( )

217 [51b-1] İmam Ali Evkafı’na ait yerlere evlâd-ı vâkıftan eski 
mütevelli Mustafa b. Musa’nın müdahale etmemesi gerektiği
Mahmiye-i Kostantıniyye’de vâki‘ merhûm ve mağfûrun-leh İmâm Ali 
Evkāfı’na hâlâ mütevellî olan işbu râfi‘ü’l-kitâb Şaban b. Ahmed nâm kimes-
ne sâir mürtezika-i evkāfla meclis-i şer‘-i şerîfe vâkıf-ı mezbûrun evlâdından 
olup sâbıkan evkāf-ı mezkûreye mütevellî olan Mustafa b. Musa nâm kimes-
neyi ihzâr ve mahzarında takrîr-i kelâm edip bundan esbak mezkûr Mustafa 
vakf-ı merkūma nice müddet mütevellî olup zamân-ı tevliyetinin muhâsebesi 
görüldükde zimmetinde nice mâl-ı vakf zuhûr edip ba‘dehû zuhûr eden mâl 
cânib-i vakfa mezbûrdan alınmak sadedinde iken firâr etmekle vakfa nice gadr 
ve te‘addîsi zuhûr etmeğin, vakf-ı merkūmun tevliyeti bana tevcîh olunmuş idi. 
Hâlâ mezkûr Mustafa gelip vakfı yine harâb u yebâb etmek kasd edip tevliyet-i 
vakf benim hakk-ı meşrûtumdur deyüp evlâd-ı vâkıfdan Derviş b. Musa ve 
Fâtıma bt. Musa nâm kimesneleri dahi tahrîk edip vakf-ı mezbûrdan mahmiye-i 
mesfûrede Bezzâzistân-ı atîk kurbunda vâki‘ bir tarafı merhûm Pîrî Paşa 
Vakfı’na ve bir tarafı Hoca Sinan Vakfı’na ve bir tarafı kıdvetü’l-efâzıl merhûm 
Mevlânâ Hüsrev Vakfı’na ve bir tarafı tarîk-i hâssa muttasıl seksen bâb oda-
lar ve yine Hoca Paşa mahallesinde vâki‘ etrâf-ı erba‘ası merhûm Hoca Üveys 
Vakfı’na ve Mehmed Paşa sarayına ve tarîk-i âma muttasıl yirmi altı bâb odalar 
yetmiş seksen yıldan beri vakfiyet üzre tasarruf olunagelip vakf defterinde vak-
fiyeti mastûr ve mukayyed iken vakfiyesin tağyîr edip hâlâ mülkümüzdür deyû 
telbîse sülûk edip nizâ‘ ederler, cânib-i şer‘den men‘ olunmasın taleb ederiz de-
diklerinde, evlâd-ı vâkıfdan mezbûrân Mustafa ve Derviş asâleten ve merkūme 
Fâtıma tarafından vekîl-i şer‘î olan Rıdvan Çavuş vekâleten mahfil-i kazâda bi’l-
muvâcehe zikr olunan odalar mülkümüzdür deyû vech-i meşrûh üzre da‘vâ ve 
taleb etdiklerinde fi’l-vâki‘ zikr olunan odalar vakf-ı kadîm olup yetmiş seksen 
yıldan beri vakfiyet üzre tasarruf olunagelip ve merkūm Mustafa mütevellî iken 
mahsûlâtın muhâsebesi defterlerine kendisi kayd etdirip ta‘mîre muhtâc olduk-
ça kuzâtdan tahmîn ve tahammül hüccetleri alıp ve nice müddet vazîfe-i tevli-
yet mahsûl-ı vakfın humusudur deyû nizâ‘lar edip zafer bulmayıp yine hükkâm 
vaz‘-ı kadîm üzre ibkā edip ba‘dehû yine tezvîre sülûk edip mülkümüzdür deyû 
da‘vâ ve nizâ‘ edip ve hızâne-i âmirede mahfûz olan evkāf defterine mürâca‘at 
olundukda anda dahi vakfiyeti mastûr ve mukayyed bulunup mezbûrûnun et-
diği da‘vâ ve nizâ‘ tezvîr ve telbîs idiği zâhir olmağın, mezbûr Mustafa ve sâir 
evlâd-ı vâkıf min ba‘d zikr olunan odalara ta‘arruzdan men‘ olunup mâ hüve’l-
vâki‘ bi’t-taleb ketb olundu.
Tahrîren fi’l-yevmi’s-sânî min Zilhicceti’ş-şerîfe sene 1002.
Şuhûdü’l-hâl: Derviş Çelebi b. Bayezid el-kâtib, Süleyman Bey b. Abdullah, Meh-
med b. Yunus, İbrahim b. Cafer.

218 [52a-1, Arapça] Mehmed Çavuş b. Süleyman’ın mudârebe 
ile işletilmek üzere üç yüz yirmi bin akçesini Mehmed 
b. Abdullah’a verdiği
Atebe-i aliyye ve südde-i seniyyede vâki‘ birinci yayalar bölüğünden Mehmed 
b. Abdullah er-râcil nâm kimesne meclis-i şer‘-i şerîfde hâzır olup, Dârü’s-
saltanati’s-seniyye mahmiye-i Kostantıniyye’de vâki‘ Gül Câmi‘i kurbundaki 
Mevlâna Hüsrev mahallesinde sâkin olan râfi‘-i hâze’l-kitâb Mehmed Çavuş b. 
Süleyman mahzarında, mezkûr Mehmed Çavuş’un, kendisine işletilmek üzre 
mudârebe tarîkiyle râyicü’l-vakt üç yüz yirmi bin akçe verip teslîm ettiğini ikrâr 
ve i‘tirâf etti. Allah’ın rızık olarak verdiği gelirin yarısı rabbü’l-mâlın diğer yarısı 
da müdârib-i mezkûrun olacaktır. Vâki‘ ikrâr, mesfûr Mehmed Çavuş tarafın-
dan vicâhen ve şifâhen tasdîk edildi.
Cerâ zâlike ve hurrire fi’l-yevmi’s-sâdis aşer min Zilhicce sene 1002.
Şuhûdü’l-hâl: Abbas Halîfe b. İbrahim el-İmâm, İskender b. Abdullah ez-za‘îm, 
Mehmed Çavuş b. Ali, Abdi Çelebi b. Hacı Hızır, Mustafa b. Ali el-kâtib, Yusuf b. 
Nasuh, Şaban b. Ali, Hâce Ferhad b. Veli, Hüseyin b. Hacı

219 [52a-2] Ümmi bt. Osman Bey’in satın aldığı câriyenin hürriyetini 
ispat etmesi üzerine Rıdvan b. Abdullah’tan parasını geri alması
Mahmiye-i Kostantıniyye mahallâtından Cerrâhbaşı mahallesinde sâkine Ümmî 
nâm hâtunun babası ve husûs-ı âti’z-zikre vekîl-i şer‘îsi olan Osman Bey b. Ab-
dullah el-bevvâbü’s-sultânî meclis-i şer‘-i şerîfe hâzır olup işbu râfi‘ü’l-kitâb el-
Hâc Rıdvan b. Abdullah nâm kimesne mahzarında takrîr-i kelâm edip bundan 
akdem müvekkilem mezbûre Ümmî Hâtun sâlifü’z-zikr el-Hâc Rıdvan’dan on 
bir bin nakd-i râyic fi’l-vakt fıddî akçeye orta boylu kara gözlü açık kaşlı buğ-
day enli Mülâyim bt. Abdullah nâm bir câriye iştirâ ve tesellüm edip meblağ-ı 
merkūmu bâyi‘-i mezkûr Rıdvan’a bi’t-tamâm teslîm etdikden sonra câriye-i 
mezkûre merkūme Ümmî yedinde iken udûl-ı Müslimînden Yahya Bey b. Ab-
dullah el-cündî ve Nasuh Bey b. Hüseyin el-cündî şehâdetleriyle hürriyetin isbât 
edip kıbel-i şer‘den sebîli tahliye olunmağın, bâyi‘-i mezbûr el-Hâc Rıdvan’dan 
semen-i merkūma mürâca‘at lâzım gelmiş idi. Hâlâ meblağ-ı mezbûru merkūm 
el-Hâc Rıdvan yedinden müvekkileme îsâl için alıp bi’t-tamâm vekâleten kabz 
ve tesellüm eyledim deyû tav‘an ikrâr ve i‘tirâf etdikde mukırr-ı mezbûrun 
ikrâr-ı meşrûhunu sâlifü’z-zikr Hacı Rıdvan vicâhen tasdîk ve şifâhen tahkīk 
edip mâ hüve’l-vâki‘ bi’t-taleb ketb olundu.
Tahrîren fî 15 min Zilhicce sene 1002.
Şuhûdü’l-hâl: Ahmed b. Hüseyin, Hasan b. Abdullah, Abdülganî b. Nezir.

220 [52a-3] Mehmed Çavuş’un Gebze Mustafa Paşa Vakfı’na 
ait Katrin’in vergilerini iltizama alan Mehmed b. Hüseyin’e 
kefil olması
Mahmiye-i Kostantıniyye’de vâki‘ Saray-ı Atîk-i Sultânî kapısı kurbunda sâkin 
Dergâh-ı âlî çavuşlarından fahrü’l-akrân Mehmed Çavuş b. Abdullah meclis-i 
şer‘-i şerîfe hâzır olup kasaba-i Gebze’de imâreti olan merhûm ve mağfûrun-leh 
Mustafa Paşa Evkāfı’na hâlâ mütevellî olan işbu râfi‘ü’l-kitâb Ferruh Bey b. Abdul-
lah ve evkāf-ı mezbûreden olup Yenişehir ve Karaferye kazâlarında vâki‘ Katrin 
cibâyetin mütevellî-i mezbûrdan târih-i kitâbda iltizâm eden Mehmed b. Hüse-
yin nâm kimesne mahzarında takrîr-i kelâm edip mesfûr Mehmed mütevellî-i 
merkūmdan zikr olunan Katrin cibâyetin iltizâm etmeğin mütevellî-i mezbûr ta-
lebiyle mezkûr Mehmed’in nefsine ve uhdesinde mâl-ı vakf zuhûr edip edâdan 
aczi olursa zuhûr eden mâl-ı vakfa emr u kabûlü hâviye kefâlet ile kefîl oldum 
deyû tav‘an ikrâr ve i‘tirâf etdikde, mezbûr Mehmed dahi mukırr-ı mezbûru 
vicâhen ve şifâhen tasdîk ve tahkīk edip mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ aşer min Zilhicce sene isneteyn ve elf.
Şuhûdü’l-hâl: Osman Efendi b. Davud el-müderris, Memi b. Hüseyin, Feri-
dun Bey b. Abdullah, Hüsrev Çavuş b. Abdullah, Hasan Çelebi b. Murad Efendi, 
Mehmed Çelebi b. el-Hâc Mehmed el-kâtib, Veli b. Hüsam, Mehmed b. Abdullah.

221 [52b-1, Arapça] Fâtıma Sultan bt. Sultan Murad Han b. Sultan Selim 
Han’ın Bosna asıllı câriyesini âzat ettiği
İşbu mazmûnunda âzat ikrârından bahseden sahîh ve şer‘î bir hüccettir. 
Seyyide-i celîle ve mahdûme-i cemîle sultân-ı benât-ı selâtîn zübde-i zümre-i 
havâtîn dürre-i iklîl-i celâl gurre-i cebîn-i izzet ve ikbâl Hazreti Fâtıma Sul-
tan bt. Sultan-i es‘ad ve hâkān-i emced halîfetullah fi’l-âlem sultan-ı maşrıkayn 
ve hâkān-i hâfikayn fâtih-i bilâd-ı meşârik ve megârib bi nasrillahi’l-azîz ve 
cündihi’l-gālib Sultan Murad Hân b. Sultan Selim Hân -halledallâhu subhânehû 
eyyâme hilâfetihî el-bâhire ebbede saltanatehu’z-zâhire- kıbelinden âtiyyü’z-
zikr âzat ikrârına vekâleti sâbit olan fahrü’l-ahâlî ve’l-akrân manzûr-i uyûni’l-
a‘yân makbûlü’s-sudûr ve’l-erkân Atâullah Ağa b. Mehmed meclis-i şer‘-i şerîf-i 
şâmih-i imâd ve mahfil-i dîn-i münîf-i râsih-i evtâdda hâzır olup müvekkile-i 
mezbûresinin Bosneviyyetü’l-asl, orta boylu, açık kaşlı, elâ gözlü, sarışın râfi‘a-i 
hâze’l-kitâb Nâzenin bt. Abdullah nâm câriye-i memlûkesini hasbeten lillâhi’l-
azîm ve taleben li-merdâti’r-rabbi’r-rahîm vekâlet-i mahkiyyesi hasebiyle âzat 
ve tahrîr ettiğini ikrâr ve i‘tirâf etti.
Cerâ zâlike ve hurrire fî 22 Zilhicce sene 1002.
Şuhûdü’l-hâl: Yusuf Ağa b. Abdülkerim, Hüseyin Çavuş b. kāid-i sultânî, Şahbâz 
Çavuş kāid-i sultânî, İbrahim Ağa, Ömer Bey el-müteferrika, Mehmed Bey el-
cündî, Mehmed b. Hacı Mehmed,

222 [52b-2] Mehmed b. Halil’in el-Hâc Mehmed’de olan 
alacağını tamamen aldığı
Budur ki, mahrûsa-i Galata sâkinlerinden Mahmud b. Halil nâm kimesne 
meclis-i şer‘-i şerîf-i Nebevîye hâzır olup kasaba-i Akkirman sâkinlerinden 
el-Hâc Mehmed b. Fazlullah mahzarında takrîr-i kelâm edip bundan akdem 
mezbûr el-Hâc Mehmed kasaba-i merkūme ahâlîsinden el-Hâc Mehmed b. 
Nasreddin nâm hatîb tarafından vekîlin deyû bi gayrı tarîk-i şer‘î benim beş bin 
akçemi ahz u kabz eylemiş idi. Hâlâ meblağ-ı mezbûru merkūm el-Hâc Meh-
med yedinden geri bi’t-tamâm ahz u kabz edip mezbûrun yedinde meblağ-ı 
merkūmdan bir akçe ve bir habbe bâkī kalmadı dedikde mezkûr Mahmud’un 
vech-i meşrûh üzre olan ikrâr ve i‘tirâfın sâlifü’z-zikr el-Hâc Mehmed vicâhen 
tasdîk ve şifâhen tahkīk edip mâ hüve’l-vâki‘ bi’t-taleb ketb ü tahrîr olunup kayd 
olundu.
Tahrîren fi’l-yevmi’t-tâsi‘ aşer min Zilhicceti’l-mübâreke li sene isneteyn ve elf.
Şuhûdü’l-hâl: Mevlânâ Ahmed b. Hüseyin el-kadı, el-Hâc İbrahim b. ( ) buzcu, 
Ahmed b. Abdullah, Mehmed b. Abdullah el-haffâf, el-Hâc Hasan, Kasım b. Ab-
dullah ve gayruhüm.

223 [52b-3, Arapça] Nefise bt. Bâli adlı boşanmış kadına iddet 
nafakası takdir edildiği
Hâkim, Dârü’s-saltanati’s-seniyye mahmiye-i Kostantıniyye mahallâtından 
Arabacı Bayezid mahallesinde sâkine olan Nefise bt. Bâli nâm mutallaka ve 
mu‘tedde hâtunun nafakası, kisvesi ve sâir havâic-i zarûriyesi için, tabbâh Ali 
b. Dede nâm mutalliki üzerine, zeyl-i kitâbda mezkûr târihden inkızâ-i id-
detine kadar yevmî râyicü’l-vakt üç akçe farz ve takdîr etti. Hâkim-i mûmâ 
ileyh, inkızâ-i iddetinden sonra da meblağ-ı mezbûru, himâye ve terbiyesi al-
tında bulundurduğu Safiye nâm sagīresini emzirme ücreti olarak farz ve takdîr 
etti ve meblağ-ı mefrûzun sarfına ve vakt-i hâcette istidâne edip vakt-i zaferde 
rücû‘una mezbûreye izin verdi.
Cerâ fî 19 min Zilhicce sene-i m[ezkûre].
Şuhûdü’l-hâl: Sinan b. Abdullah, Hamza [b.] Fethullah, el-Hâc Mehmed [b.] Ab-
dullah, Mehmed Bey [b.] Abdullah, İskender b. Abdullah

224 [52b-4, Arapça] Ali b. Dede’nin, karısı Nefise bt. Bâli’ye altı bin akçe 
hibe ettiğinin sabit olduğu
Udûlden Abdi b. Turgud el-müezzin ve Hasan Bey b. Bâli el-cündî nâm kimes-
neler, Ali b. Dede et-tabbâh nâm hasm-ı münkir mahzarında, mezbûre Abdi’nin 
zevce-i mutallakası Nefise bt. Bâli nâm hâtundan sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, mezbûrenin zev-
ci, mutallik-i mezkûr Abdi, taht-ı nikâhında iken merkūmeye râyicü’l-vakt altı 
bin akçesini hibe edip teslîm etti; o da tesellüm etti. Şehâdetleri ba‘de ri‘âyet-i 
şerâiti’l-kabûl inde’ş-şer‘ makbûl ve mûteber oldu.
Cerâ fi’t-târihi’l-mezbûr.
Şuhûdü’l-hâl: Es-Sâbikūn

225 [53a-1, Arapça] Mustafa Bey b. Abdülmennân’ın Bayram 
b. Ahmed’e borcu olduğu
Mahmiye-i Kostantıniyye mahallâtından Hatice Sultan mahallesinde sâkin olan 
solak-ı sultânî fahrü’l-akrân Mustafa Bey b. Abdülmennân meclis-i şer‘-i enver 
ve mahfil-i dîni ezherde hâzır olup râfi‘-i hâze’l-kitâb Bayram b. Ahmed nâm 
kimesne mahzarında, üzerinde ve zimmetinde mezbûr Bayram’a beynlerinde 
ma‘lûm gömlek bahâsından râyicü’l-vakt kırk bin akçe deyni olduğunu ikrâr 
ve i‘tirâf etti. Vâki‘ ikrâr, mukarrun leh el-mezbûr tarafından vicâhen ve şifâhen 
tasdîk edildi.
Cerâ zâlike ve hurrire fi’l-yevmi’r-râbi‘ ve’l-ışrîn min Zilhicce eş-şerîfe sene is-
neteyn ve elf.
Şuhûdü’l-hâl: Mehmed Çavuş b. Abdullah el-mübâşir, Hasan Ağa muhzırbaşı, 
Ali b. Ahmed, Süleyman b. Yusuf, Hüseyin b. Ali

226 [53a-2, Arapça] Kamer Hatun bt. Muharrem’in imam Abdürrezzak 
Halife b. Mirza’yı vekil ettiği
Udûlden Cafer Ağa b. Abdullah ve Murad Bey b. Abdülmennân nâm kimesne-
ler meclis-i şer‘-i şerîf-i ezherde hâzırân olup, elân Atebe-i aliyye-i hâkāniyyede 
vâki‘ sarrâc-ı sultânîler zümresi emîni olup zümre-i merkūmeden merhûm 
Hasan Bey b. Hamza’nın muhallefâtına vâzı‘-ı yed olan fahrü’l-a‘yân Musta-
fa Bey b. Ahmed mahzarında, Abdürrezzak Halîfe b. Mirza el-İmâmdan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müteveffâ-i merkūmun zevcesi ve vârisi olan Kamer Hâtun bt. Muharrem nâm 
hâtun, nikâhında ta‘ahhüd edilen mehr-i müeccelinin ve müteveffâ-i mezbûr 
zevcinden kendisine intikāl eden hisse-i şer‘iyyesinin emîn-i mezbûr yedin-
den taleb, kabz ve îsâline ve kabz ve îsâl için lâzım gelen muhâsama ve haseb-i 
iktizâ-i hâl hükkâm-ı kirâm indinde murâfa‘aya ve diğer umûr-i şer‘iyyesine 
müdde‘î-i mezkûru vekîl eyledi. Mezbûr da vekâlet-i mezbûreyi kabûl edip 
hizmet-i lâzimesini edâyı ta‘ahhüd eyledi. Şehâdetleri ba‘de ri‘âyet-i şerâiti’l-
kabûl inde’ş-şer‘ makbûl ve mûteber oldu.
Cerâ fî 20 min Zilka‘de sene 1002.
Şuhûdü’l-hâl: Murad Bey [b.] Abdullah, diğer Murad Bey [b.] Abdullah, Ali 
Hâce b. Süleyman, Hasan b. Abdullah, er-râcilin ve gayruhüm mine’l-hâzırîn

227 [53a-3] Ayşe bt. Mahmud’un ölen kocasından kalan ve 
beytülmâl emini Mustafa Subaşı’nın el koyduğu miras 
malından hissesini aldığı
Oldur ki, Dergâh-ı âlî yeniçerilerinden devecilerden yedinci cemâ‘atde olup 
mahmiye-i Kostantıniyye’de Hatice Sultan mahallesinde sâkin iken vefât eden 
merhûm Mustafa b. Abdullah nâm yeniçerinin zevci ve vârisesi olan Ayşe bt. 
Mahmud nâm hâtun meclis-i şer‘-i şerîfe hâzıra olup hâlâ yeniçeriler beytülmâlı 
emîni olup müteveffâ-yı mezkûrun muhallefâtına vâzı‘u’l-yed olan işbu râfi‘ü’l-
kitâb fahrü’l-a‘yân Mustafa Subaşı b. Osman mahzarında takrîr-i kelâm edip 
zevcim müteveffâ-yı mezkûr Mustafa uhdesinde olan beş yüz akçe mehr-i mü-
eccelimi ve emîn-i mezkûr yedinde mazbût olan muhallefâtdan verâsetim hase-
biyle bana âid olan rub‘ hissemi hâlâ emîn-i müşârun-ileyh yedinden alıp bi’t-
tamâm ahz u kabz edip min ba‘d husûs-ı mezkûra müte‘allik emîn-i müşârun-
ileyh ile kat‘an alâkam kalmamışdır deyû ikrâr ve i‘tirâf etdikde mukırre-i 
mezbûrenin ikrâr-ı meşrûhunu emîn-i mesfûr vicâhen tasdîk ve şifâhen tahkīk 
edip mâ vaka‘a bi’t-taleb ketb olundu.
[Tahrîren] fî 23 Zilhicce sene isneteyn ve elf.
Şuhûdü’l-hâl: Sadi Hasan b. Süleyman, Yakub [b.] Abdi el-imâm, Abdi b. İbra-
him el-mü’ezzin, Ahmed b. Abdullah er-râcil ve gayruhüm.

228 [53a-4, Arapça] Ahmed b. Abdullah’ın Rus asıllı kölesini tedbir 
yoluyla âzat ettiği
Udûlden İsa b. Hüdâverdi el-İmâm, Halil b. Süheyl el-müezzin ve el-Hâc 
Pervâne b. Abdullah nâm kimesneler, mahmiye-i Kostantıniyye mahallâtından 
Yavuz er mahallesinde sâkin iken bundan akdem sefer-i sultânîde vefât eden 
kırk altıncı bölük yayalarından merhûm Ahmed b. Abdullah’ın muhallefâtına 
vâzı‘-ı yed olan ve elân Atebe-i aliyye ve südde-i seniyyede vâki‘ râciline mahsûs 
beytülmâlin emîni bulunan kıdvetü’l-a‘yân Mustafa Subaşı b. Osman mah-
zarında, Rûsiyyü’l-asl, orta boylu, sarışın, gök gözlü, açık kaşlı, sağ yanağın-
da eser-i cerh bulunan râfi‘-i hâze’l-kitâb Ferruh b. Abdullah nâm gulâmdan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler 
ki, müdde‘î-i mezkûr gulâmın efendisi olan müteveffâ-i mezbûr Ahmed hâl-i 
hayâtı ve nefâz-ı tasarrufâtında, taht-ı mülkiyyetinde bulunan gulâmı mevtim-
den kırk gün mukaddem hür ol diyerek mukayyed tedbîr ile tedbîr eylemişdi. 
Mezkûr efendi bu müddetten fazla yaşadı ve sıhhat buldu. Şehâdetleri ba‘de 
ri‘âyet-i şerâiti’l-kabûl inde’ş-şer‘ makbûl ve mûteber olmağın mûcibince hük-
medildi.
Cerâ fî 23 Zilhicce sene isneteyn ve elf.
Şuhûdü’l-hâl: Hasan b. Abdullah, Ferhad [b.] Abdullah, İbrahim b. Derviş, İlyas 
[b.] Abdullah, Hüdâverdi [b.] Abdullah, er-râcilin ve gayruhüm

229 [53b-1, Arapça] Mustafa b. Abdullah’ın muhallefâtından beytülmâle 
intikal eden evin müzayede ile Ferhad Bey b. Abdullah’a satıldığı
Dârü’s-saltanati’s-seniyye mahmiye-i Kostantıniyye mahallâtından Hatice Sul-
tan mahallesinde sâkin iken bundan akdem vefât eden birinci yaya bölüğü yaya-
larından merhûm Mustafa b. Abdullah’ın muhallefâtına vâzı‘-ı yed olan, Atebe-i 
aliyye ve südde-i seniyyede vâki‘ râciline mahsûs beytülmâlin emîni mefharü’l-
a‘yân Mustafa Subaşı b. Osman meclis-i şer‘-i şerîf-i ezherde hâzır olup âtiyyü’z-
zikr menzili râfi‘-i hâze’l-kitâb Ferhad Bey b. Abdullah er-râcile emânet-i mah-
kiyyesi hasebiyle bey‘-i bâtt-ı sahîh ile bey‘ ettiğini ikrâr ve i‘tirâf etti. Mezbûr 
Ferhad da kendi mâlıyla ve kendisi için, müteveffâ-i mesfûrun muhallefâtından 
beytülmâl-i mezkûra intikāl eden, mahalle-i merkūmede vâki‘, tahtânî iki beyti, 
iki selâmlığı, ahırı, su kuyusunu, helâyı, bahçeyi ve avluyu hâvî bulunan, iki ta-
raftan Süleyman b. Abdullah mülkü, diğer taraftan mahalle mescidi imâmı için 
yapılan vakıf, diğer taraftan da tarîk-i âm ile mahdûd bulunan cemî‘-i menzili 
cümle tevâbi‘ ve levâhıkı ile râyicü’l-vakt otuz beş bin akçe semen-i mu‘ayyen-i 
makbûzla ve îcâb kabûl ve teslîm tesellümü hâvî bey‘-i bâtt-ı sahîh ile iştirâ 
etti. İşbu mubâya‘a, menzil-i mezbûrun mirâren beyne’t-tâlibîn ve’r-râgıbîn 
müzâyede olunup semen-i mezbûrla müşterî üzerinde karâr eylemesinden son-
ra vâki‘ oldu. Vâki‘ ikrâr, müşterî-i mezbûr tarafından vicâhen ve şifâhen tasdîk 
edildi.
Cerâ fî 23 min Zilhicce eş-şerîfe sene isneteyn ve elf.
Şuhûdü’l-hâl: Şaban [b.] Hüseyin, Hasan [b.] Abdullah, Ali b. Mahmud er-râcil, 
Yusuf b. Abdullah er-râcil ve gayruhüm

230 [53b-2, Arapça] Hasan b. Abdullah’ın sağlığında ticaret maksadıyla 
ortağı Karamanî Abdi b. Abdülcebbar’dan elli bin akçe aldığı
Udûlden el-Hâc Haydar b. Abdullah el-bakkal ve Abbas b. Musa el-bakkal ve Abdül-
kerim b. Hüsam el-bakkal nâm kimesneler Dîvân-ı âlî’de -dâme fî himâyeti’llâhi’l-
müte‘âlî- elân Dârü’s-saltanati’s-seniyye mahmiye-i Kostan tı niyye’de vâki‘ 
Beytülmâl-i hâssın emîni olup mahmiye-i merkūmede bundan akdem fevt olan 
merhûm Hasan b. Abdullah el-bakkalın muhallefâtına vâzı‘-ı yed olan kıdvetü’l-
a‘yân Abdullah Çavuş b. ( ) mahzarında, müteveffâ-i mezkûrun şerîki olan 
Karamanî Abdi b. Abdülcebbar el-bakkal nâm kimesne kıbelinden kabz ve îsâle ve 
kabz ve îsâl için nizâ‘, cedel ve sonra hükkâm-ı zevi’l-efdâl huzûrunda murâfa‘aya 
vekâleti Süleyman b. Seyfullah el-İmâm ve Hızır b. Sâlih el-müezzinin şehâdetleri 
ile sâbit olan Receb Çelebi b. Musa’dan bi’l-vekâle sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, müteveffâ-i mezkûr Ha-
san hâl-i hayâtı ve nefâz-i tasarrufâtında müvekkil-i mezbûr şerîki Abdi’nin ye-
dinden ticâret maksadıyla râyicü’l-vakt elli bin akçe ahz ü kabz ettiğini ikrâr etti. 
Sonra mukırr-ı mezbûr Hasan meblağ-ı mezbûr yedinde olduğu hâlde vefât etti. 
Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mûteber oldu.
Cerâ zâlike ve hurrire fî evâhiri Zilhicce sene 1002.
Şuhûdü’l-hâl: Seyyid Süleyman b. Hasan, Hüseyin b. Murad el-müezzin, Meh-
med b. İbrahim, Hacı Ali b. Ahmed, Hacı Mustafa b. Mehmed, Muharrem b. İs-
mail, Mehmed b. Ali, Hacı Hasan b. Abdullah, Mustafa b. Mahmud bölük başı, 
Ali b. Mehmed, Mustafa b. Hacı Ahmed ve gayruhüm

231 [53b-3] Ölen Salamon’un Halep’teki alacaklarının vârisi olan 
David v. Avraham tarafından tamamen tahsil olunduğu
Oldur ki, mahmiye-i İstanbul Yahudilerinden Kireoğlu dimekle ma‘rûf olup 
bundan akdem helâk olan Salamon nâm Yahudi’nin li-eb karındaşı ve vâris-i 
vâhidi olan David v. Avraham nâm Yahudi tarafından husûs-ı âti’z-zikre İbra-
him Bey b. Abdullah el-bevvâbü’s-sultânî ve Rıdvan Bey b. Abdullah nâm ki-
mesneler şehâdetleriyle vekâleti sâbite olan Yasef v. Avraham nâm Yahudi 
meclis-i şer‘-i şerîfe hâzır olup hâlik-i mezbûrun mahrûsa-i Haleb’de zimem-i 
nâsda vâki‘ olan hukūkun cem‘ ve tahsîli için fermân-ı hümâyûnla mübâşir 
ta‘yîn olunan işbu râfi‘ü’l-kitâb İbrahim Bey b. Abdullah el-bevvâbü’s-sultânî 
mahzarında takrîr-i kelâm edip bundan akdem mezbûr Salamon helâk olduk-
da zimem-i nâsda bâkī kalan emvâlin tahsîl için fermân-ı hümâyûnla umdetü 
erbâbi’l-ikbâl usvetü ashâbi’l-iz ve’l-iclâl müsâhib Mehmed Ağa mübâşir ta‘yîn 
olunup ba‘dehû hâlik-i mezbûrun mahrûsa-i Haleb’de vâki‘ olan emvâlini cem‘ 
ve tahsîl için müşârun-ileyh Mehmed Ağa kendi adamlarından Mehmed Çele-
bi ile mübâşir-i mezkûr İbrahim Bey’i irsâl eyledikde Haleb beylerbeyisi olan 
zü’l-kadri’r-râsih ve’ş-şerefi’ş-şâmih Mahmud Paşa hâlik-i merkūmun zimem-i 
nâsda olan emvâlinden tahsîl eylediği yedi yüz kâmilü’l-vezn ve sahîhü’l-ayâr 
kuruş mübâşir-i mezkûr İbrahim Bey’e teslîm etmeğin merkūm İbrahim Bey 
dahi meblağ-ı merkūmu getirip bi’t-tamâm müvekkil-i [54a] mesfûr David’e 
teslîm edip mezkûr David dahi meblağ-ı mesfûru hâlik-i mezkûrun dâyinlerine 
tevzî‘ ve taksîm için alıp bi’t-tamâm kabz edip meblağ-ı merkūma müte‘allik 
mesfûr İbrahim Bey ile alâkası kalmamışdır dedikde vekîl-i mezbûrun ikrâr-ı 
meşrûhun merkūm İbrahim Bey vicâhen tasdîk ve şifâhen tahkīk edip mâ 
hüve’l-vâki‘ bi’t-taleb ketb olundu.
Tahrîren fî evâsıtı Zilka‘de sene isneteyn ve elf.
Şuhûdü’l-hâl: Mustafa Çavuş [b.] Hamza, Mustafa Çelebi [b.] Ali, Ömer Çavuş 
[b.] Hüseyin, Rıdvan Bey [b.] Abdullah ve gayruhüm.

232 [54a-1, Arapça] Mehmed Bey b. Mustafa’nın, Murad b. Abdullah’tan 
yirmi bin akçe ödünç aldığı
Udûlden el-Hâc Mustafa b. Hüseyin ve Yusuf b. Osman nâm kimesneler, Meh-
med Bey b. Mustafa ez-za‘îm nâm hasm-ı münkir mahzarında, mahmiye-i Kos-
tantıniyye mahallâtından Çırakcı mahallesinde sâkin olan Murad b. Abdullah 
nâm kimesneden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î 
şöyle şehâdet ettiler ki, mezkûr Mehmed Bey, üzerinde ve zimmetinde müdde‘î-i 
mezbûr Murad’ın karz-ı şer‘î cihetinden râyicü’l-vakt yirmi bin akçe hakkı ol-
duğunu mezbûr Murad’ın talebiyle bizim yanımızda ve katımızda ikrâr ve i‘tirâf 
etti. Şehâdetleri ba‘de ri‘âyeti şerâiti’l-kabûl inde’ş-şer‘ makbûl ve mûteber oldu.
Cerâ fî 25 Zilhicce sene isneteyn ve elf.
Şuhûdü’l-hâl: Erzurumî Yunus Çavuş el-mübâşir, Hasan [b.] Abdullah, Ahmed 
b. Hüseyin ve gayruhüm

233 [54a-2, Arapça] Râbia bt. Ali’nin muhallefâtına el konulan Aydın 
b. Abdullah’ın karısı ve vârisi olduğu
Udûlden Mehmed b. Ahmed, Ahmed b. Süleyman ve Hüdâverdi Bey b. Ab-
dullah nâm kimesneler, mahmiye-i Kostantıniyye mahallâtından Karabaş ma-
hallesinde sâkin iken bundan akdem fevt olan merhûm Aydın b. Abdullah 
er-râcilin muhallefâtına vâzı‘-ı yed olan, elân Atebe-i aliyyede vâki‘ râciline 
mahsûs beytülmâlin emîni olan fahrü’l-a‘yân Mustafa Subaşı b. Osman mahza-
rında, râfi‘a-i hâze’l-kitâb Râbia bt. Ali nâm hâtundan sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, müdde‘iyye-i mezkûre 
Râbia hâtun, müteveffâ-i merkūmun, vefâtı anında taht-ı nikâhında bulundu-
ğu zevcesi ve vârisidir. Şehâdetleri ba‘de ri‘âyeti şerâiti’l-kabûl inde’ş-şer‘ makbûl 
ve mûteber oldu.
Cerâ zâlike fî 13 Zilhicce sene-i mezbûre.
Şuhûdü’l-hâl: Mehmed Bey [b.] Abdullah el-cündî, Mehmed Çavuş [b.] el-Hâc 
Mustafa, Hasan [b.] Abdullah, Haydar [b.] Abdullah ve gayruhüm

234 [54a-3] Piyâle b. Abdullah’ın hür olduğu halde kendisini câriye 
diye tanıtan Saliha bt. Cafer için verdiği bedeli talebi
Hüccet-i takrîr-i câriye
Oldur ki, mahmiye-i Galata mahallâtından Câmi‘-i Kebîr mahallesinde sâkin 
işbu râfi‘ü’l-kitâb el-Hâc Piyâle b. Abdullah nâm kimesne meclis-i şer‘-i şerîfe 
işbu açık kaşlı gök gözlü orta boylu ak benizli Sâliha bt. Cafer nâm hâtunu 
ihzâr ve mahzarında takrîr-i kelâm edip bundan akdem mezkûre Sâliha’yı Ayşe 
nâm bir hâtun mülk câriyemdir deyû bana satmak istedikde mezbûre Sâliha’ya 
sen câriyemisin deyû suâl eylediğimde ben câriyeyin Rus asıllıyın, beni al deyû 
mağrûr eylediği ecilden mezbûre Sâliha’yı sâlifü’z-zikr Ayşe’den on bin akçeye 
satın almış idim. Lâkin merkūme Sâliha hâlâ benim yedimde iken şuhûd-ı udûl 
ile hürriyetin isbât edip bâyi‘a-i mezkûrenin yedi ma‘lûm olmamağla semenin 
taleb ederim suâl olunsun dedikde gıbbe’s-suâl mezbûre Sâliha hîn-i bey‘de ben 
câriyeyin, beni al dediğin inkâr edip istişhâd olundukda, udûl-ı Müslimînden 
Sefer Halîfe b. Ferhad el-imâm ve Murad b. Abdullah ve Mahmud b. Abdullah 
nâm kimesneler li ecli’ş-şehâde mahfil-i kazâya hâzırûn olup edâ-i şehâdet-i 
şer‘iyye edip fi’l-vâki‘ merkūme Ayşe Hâtun mezkûre Sâliha’yı câriyemdir deyû 
müdde‘î-i mezbûr el-Hâc Piyâle’ye meblağ-ı merkūma bey‘ eyledikde, mezbûre 
Sâliha bizim huzûrumuzda ben câriyeyin, Rus asıllıyın, beni al deyû mağrûr 
edip mezkûr el-Hâc Piyâle dahi meblağ-ı mezbûra iştirâ edip semenini bâyi‘aya 
teslîm eylemişdir. Biz bu husûsa şâhidleriz ve şehâdet dahi ederiz dediklerin-
de mezbûrânın şehâdetleri ba‘de’t-ta‘dîl hayyiz-i kabûlde vâkı‘a olup mâ hüve’l-
vâki‘ bi’t-taleb ketb olundu.
Tahrîren fî evâili Zilka‘de sene isneteyn ve elf.
Şuhûdü’l-hâl: Ahmed b. Mahmud, İsa b. Abdurrahman, Yakub b. Mehmed ve 
gayruhüm.

235 [54b-1, Arapça] Şahsın mahkemeye gelmesine kefil olma
Kāid-i sultânî Ali Çavuş b. Abdullah meclis-i şer‘-i şerîfde hâzır olup vilâyet-i 
Rumeli-i ma‘mûrede vâki‘ Tuzla kazâsı tevâbi‘inden Uzunca kuyu karyesin-
de sâkin olan İnebey b. Hüseyin nâm kimesnenin nefsine ve hîn-i mütâlebede 
meclis-i şer‘a ihzârına kendisini zabta memûr olan kāid-i sultânî İne Çavuş b. 
Mustafa’nın talebiyle kefîl oldu.
Cerâ zâlike ve hurrire fî selhi Zilhicce eş-şerîfe sene isneteyn ve elf.
Şuhûdü’l-hâl: Yayalar beytülmâli emîni Mustafa Subaşı b. Osman, Süleyman Ça-
vuş b. Ali, Halil b. Musa, Ahmed b. Abdullah

236 [54b-2] Emine bt. Abdullah’ın yeniçeri beytülmâl emini Mustafa 
Subaşı’daki ölen kocası Süleyman b. Abdullah’ın muhallefâtından 
hissesini alması
Mahrûsa-i Galata hâricinde vâki‘ Tomtom Memi mahallesinde sâkin iken vefât 
eden merhûm Süleyman b. Abdullah nâm yeniçerinin zevci ve vârisesi olan 
Emine bt. Abdullah nâm hâtun meclis-i şer‘-i şerîfe hâzıra olup hâlâ Dergâh-ı 
âlî yeniçerileri beytülmâlı emîni olup müteveffâ-yı mezkûrun muhallefâtına 
vâzı‘u’l-yed olan işbu râfi‘ü’l-kitâb fahrü’l-akrân Mustafa Subaşı b. Osman mah-
zarında takrîr-i kelâm edip bundan akdem zevcim müteveffâ-yı mezbûr Süley-
man zimmetinde dört bin akçe cihet-i karzdan ve beş yüz akçe mehr-i müec-
celimden cem‘an dört bin beş yüz akçe hakkım olup hâlâ emîn-i mezkûr ye-
dinde müteveffâ-yı mezbûrun mazbût olan muhallefâtından zikr olunan dört 
bin beş yüz akçe hakkımı ve andan mâ‘adâ verâsetim hasebiyle muhallefât-ı 
merkūmeden âid olan rub‘ hissemi alıp bi’t-tamâm kabz [eyledim]. Min ba‘d 
husûs-ı mezkûra [müte‘allik] emîn-i mezbûr ile kat‘an alâkam kalmamışdır 
deyû tav‘an ikrâr ve i‘tirâf etdikde mukırre-i mezkûrenin ikrâr-ı meşrûhunu 
emîn-i mezkûr vicâhen tasdîk ve şifâhen tahkīk edip mâ hüve’l-vâki‘ bi’t-taleb 
ketb olundu, tahrîr olundu.
Tahrîren fî 23 min Zilhicce sene 1002.
Şuhûdü’l-hâl: Mehmed Çavuş b. Hacı Mustafa, Ferhad Bey b. Abdullah er-râcil, 
Mustafa b. Abdullah er-râcil, Mustafa b. Mehmed er-râcil, Hüseyin b. Abdullah 
er-râcil.

237 [54b-3, Arapça] Aydın b. Abdullah’ın Mehmed Bey b. Abdullah’a 
ödünçten borcu olduğu
Abdurrahman b. Yusuf el-İmâm, Mustafa b. Osman el-müezzin, Hüseyin b. Ah-
med el-İmâm ve Memi b. Ahmed nâm kimesneler meclis-i şer‘-i şerîfde hâzırûn 
olup, on sekizinci yaya bölüğü yayalarından iken bundan akdem fevt olan 
merhûm Aydın b. Abdullah er-râcilin muhallefâtına vâzı‘-ı yed olan, elân Atebe-i 
aliyyede vâki‘ râciline mahsûs beytülmâlin emîni bulunan fahrü’l-a‘yân Musta-
fa Subaşı b. Osman mahzarında, merhûm Mehmed Bey b. Abdullah el-cündînin 
İbrahim, Ömer, Hatice ve Ayşe nâm evlâd-ı sıgārına kıbel-i şer‘den mansûb vasî 
olan Mehmed Bey b. Abdullah el-cündîden sâdır olan ve müteveffâ-i mezkûr 
Mehmed’in zevcesi ve vârisi olan Emine bt. İbrahim nâm hâtundan sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müteveffâ-i mezbûr Aydın Bey hâl-i hayâtında ve nefâz-i tasarrufâtında, üze-
rinde ve zimmetinde karz-ı şer‘î cihetinden, müteveffâ-i merkūm Mehmed’den 
veresesine intikāl eden emvâlden otuz üç bin akçe-i Osmânî borcu olduğunu 
ikrâr ve i‘tirâf etti. Sonra mukırr-ı mezbûr Aydın Bey meblağ-ı mezkûr zimme-
tinde olduğu hâlde fevt oldu. Şehâdetleri ba‘de ri‘âyeti şerâiti’l-kabûl inde’ş-şer‘ 
makbûl ve mûteber oldu.
Cerâ zâlike ve hurrire fî selhi Zilhicce sene isneteyn ve elf.
Şuhûdü’l-hâl: Ahmed b. Süleyman, Mehmed Çavuş b. Mustafa, Mehmed b. Hacı 
Bayram el-İmâm, Hasan b. Hüseyin, Ahmed b. Hüseyin

238 [55a-1, Arapça] Sultan Murad Han b. Sultan Selim Han’ın Kahire’deki 
evi Belkıs Hatun bt. Abdullah’a hibe ettiği
Hamdele ve salvele. Ammâ ba‘d; işbu hibe ikrârından bahseden sahîh ve 
şer‘î bir hüccet, sarîh ve mer‘î bir vesîkadır. es-Sultânü’l-emced el-a‘zam ve’l-
hâkānü’l-es‘ad el-efham mâlikü rikābi’l-ümem zıllullâh ez-zalîl fi’l-âlem 
sultânu’l-berreyn ve hâkānü’l-bahreyn es-seyfü’s-sârim el-meslûl alâ a‘dâi’llâh 
ve a‘dâi’r-resûl hâmiyyü bilâdi ehli’l-îmân mâhiyyu âsâri’l-küfri ve’t-tuğyân 
mâlikü’l-emâneti’l-kübrâ ve’s-sultânu’l-bâhir vârisü’l-hilâfeti’l-uzmâ es-sultân 
b. es-sultân Sultan Murad Hân b. es-sultânü’s-sa‘îd ve’l-hâkānü’ş-şehîd el-
gāzi el-mücâhid fî sebîlillâh li-a‘lâi kelimetihî ve i‘zâzi dîni resûlillâh el-vâsıl 
ilâ vufûri’r-rıdvân min rabbihi’r-rahmân el-müste‘ân es-Sultan Selim Hân 
- ebbedallâhu te‘âlâ eyyâme saltanatihî’-l-kāhira ilâ inkızâi’z-zamân ve a‘lâ 
i‘lâme devletihi’l-bâhira ilâ âhiri’d-devrân- cenâbından husûs-i âtiyyü’z-zikre 
vekâleti sâbit olan Düstûru’l-ekrem müşîru’l-efham el-mahfûd bi avâtıfi’l-
meliki’l-hallâk Hazreti Ferhad Paşa b. Abdürrezzak, Dîvân-ı refî‘-i bünyânda 
hâzır olup, sâhibe-i hâzihi’s-sahîfeti’s-sahîha seyyidetü’l-muhadderât iklîletü’l-
muhassenât tâcü furukı’n-nisvân el-mahfûfe bi sunûfi avâtıfi’l-meliki’l-âlî Bel-
kıs Hâtun bt. Abdullah kıbelinden vekîl-i mutlak olan Dârü’s-sa‘âde ağası Mus-
tafa Ağa b. Mehmed kıbelinden vekîl edilen fahrü’l-ahâlî ve’l-a‘yân Hamza Bey 
b. Abdülmennân el-bevvâbü’s-sultânî mahzarında şöyle ikrâr ve takrîr-i merâm 
etti ki, Sultân-ı a‘zam, Mısr-ı Kahire’de bundan akdem fevt olan merhûm Mus-
tafa Bey b. Abdülkayyûm’un muhallefâtından cenâb-ı medâr-ı saltanata intikāl 
eden, Mısr-ı Kahire mahallâtından merhûm Hayır Bey el-cedîd câmi‘i mahal-
lesinde vâki‘ fevkānî ve tahtânî müte‘addid evleri ve avluyu hâvî olup bir taraf-
tan mefharü’l-ümerâ’i’l-kirâm Mahmud Bey b. Kayıd Bey mülkü, diğer taraf-
tan Mevlâna Emînüddin mülkü, öteki taraftan Fil havuzu diye ma‘rûf havuz, 
diğer taraftan da tarîk-i âm ile mahdûd bulunan cemî‘-i menzili, müvekkile-i 
muşârun ileyhâ Belkıs Hâtun’a hibe edip teslîm etti. Mezbûre de kabz ve tesel-
lüm etti. Vâki‘ ikrâr, vekîl-i mezbûr tarafından tasdîk edildi.
Cerâ zâlike ve hurrire fi’l-yevmi’r-râbi‘ ve’l-ışrîn min Zilhicce sene 1002.
Şuhûdü’l-hâl: Ali b. Ahmed, Mustafa b. Mahmud, Musa b. Ali, Ahmed b. Abdul-
lah, Ebûbekir b. Ali, Musa b. Hızır ve gayruhüm

239 [55b-1, Arapça] Fâtıma Hatun bt. Ahmed’in evini vakfettiği
Hamdele ve salvele. Ammâ ba‘d. İşbu vakıf ikrârından bahseden sahîh ve şer‘î bir 
hüccet, sarîh ve mer‘î bir vesîkadır. Dârü’s-saltanati’s-seniyye mahmiye-i Kos-
tantıniyye mahallâtından Emîn Nureddin mahallesinde sâkine olan sâhibetü’l-
hayrât râtibetü’l-meberrât Fâtıma Hâtun bt. Ahmed kıbelinden âtiyyü’z-zikr va-
kıf ikrârına ve tescîl maksadıyla vakıfdan rücû‘ da‘vâsına vekâleti Rıdvan b. Ab-
dullah ve Muhyiddin b. Nasrullah’ın şehâdetleri ile sâbit olan Bilal b. Ahmed 
meclis-i şer‘-i şerîf-i şâmih-i imâd ve mahfil-i dîn-i münîf-i râsih-i evtâdda 
hâzır olup, müvekkile-i mezbûresinin silk-i mülk-i sahîhinden ifrâz ve mahz-ı 
menâlinden temyîz ettiği, mahalle-i merkūmede vâki‘, aralarında selâmlık bulu-
nan fevkānî iki beyti, çamaşırhâneyi, tahtapûşu, tahtânî bir beyti, mutfağı, kile-
ri, su kuyusunu, fırını, helâyı ve avluyu hâvî olup bir taraftan vâkıfe-i mezbûre 
mülkü, iki taraftan merhûm Hüsam Bey vakfı, diğer taraftan da su kemeri ile 
mahdûd olan cemî‘-i menzilini cümle tevâbi‘ ve levâhıkı ve kâffe-i merâsim ve 
mürâfıkı ile habsedip vakfettiğini vekâlet-i mahkiyyesi hasebiyle ikrâr ve i‘tirâf 
etti. Vâkıfe-i mezbûre menzil-i mezbûrda süknâyı evvelâ müddet-i hayâtınca 
kendisine, vefâtından sonra evlâdına, evlâd-ı evlâdına sonra nesilleri kesilinceye 
kadar evlâd-ı evlâd-ı evlâdına şart etti. Tevliye-i hasbiyyeyi önce kendisine son-
ra menzilde süknâsı şart edilen kimesneye şart etti. Nezâret-i hasbiyyeyi ahâlî-i 
mahalle-i merkūmeye şart etti. Menzilin tamir ve meremmetini içinde sâkin ola-
cak kimesneye, kendi mâlı ile tamiri üzre şart etti. Kendi mâlı ile tamir etmezse 
hâkimin re’yi ile menzilden ihrâcını ve menzilin icâreye verilip ücret-i kirâ ile 
tamir ettirilmesini şart etti. Evlâd-ı mezkûrînin nesli kesilip birisi bile kalmadı-
ğında, kilerin karşısındaki avlu duvarında çarşıya açılan bir kapı ihdâs edilme-
sini ve evkāf-ı Medîne-i münevvere ve ravza-ı şerîfe-i mutahharaya mütevellî 
olan kimesne yediyle menzil-i mezbûrun mu‘tâdı üzre icâreye verilmesini ve 
ücret-i kirâdan kâfî miktarının vakt-i hâcette menzilin tamirine sarf edilmesini 
şart etti. Artan miktarın Medîne-i münevvere ve ravza-ı mutahhara fukarâsına 
sarf edilmesini şart etti. Sonra menzil-i mezbûru tescîl maksadıyla mütevellî 
nasbettiği Mevlâna İsa Halîfe b. İbrahim’e teslîm etti ve umûr-i tevliyede nefsine 
şerîk kıldı. Mezbûr İsa Halîfe de tesellüm edip sâir mütevellîler evkāfta tasarruf 
ettikleri gibi tasarruf etti. Teslîm, tesellüm ve tasarrufu hâkim huzûrunda böy-
lece ikrâr etti. Hâl bu minvâl üzre iken vekîl-i mesfûr İmam-ı A‘zam Hazre-
ti Ebû Hanîfe Numan b. Sâbit’in kavline istinâden menzil-i mastûrun vakfiye-
tinden rücû‘ edip müvekkilinin mülkiyyetine istirdâd etti. Mütevellî-i merkūm 
eimme-i kibâr ve e‘izze-i ahyârın lüzûmu ifâde eden re’ylerine istinâden buna 
muhâlefet edip redden imtinâ‘ etti. Muhâsama ve münâza‘a edip hâkim-i mûmâ 
ileyh huzûrunda murâfa‘a olunduklarında hâkim mütevellî cihetini râcih görüp 
lüzûmu kāil olan eimme-i müctehidînin re’ylerine tevfîkan vakfın sıhhatine ve 
lüzûmuna husûsen ve umûmen hükmetti.
Cerâ ve hurrire fî evâhiri Zilhicce sene 1002.
Şuhûdü’l-hâl: ( )

240 [56a-1, Arapça] Şah Hûbân bt. Abdullah, Safiye bt. Abdullah ve Şâhî 
bt. Abdullah’ın, muhallefâtına el konulan Aydın b. Abdullah’ın 
vârisleri olduğu
Her ikisi de vilâyet-i Rumeli-i ma‘mûrede vâki‘ Kesriye kazâsı ahâlîsinden olan 
udûlden Hüseyin Bey b. Abdullah er-râcil ve İlyas Bey b. İskender ez-za‘îm nâm 
kimesneler, on sekizinci yaya bölüğü yayalarından iken bundan akdem sâkin ol-
duğu Dârü’s-saltanati’s-seniyye mahmiye-i Kostantıniyye mahallâtından Kara-
baş mahallesinde fevt olan merhûm Aydın b. Abdullah er-râcilin muhallefâtına 
vâzı‘-ı yed olan, elân Atebe-i aliyyede vâki‘ râciline mahsûs beytülmâlin emîni 
bulunan fahrü’l-a‘yân Mustafa Subaşı b. Osman mahzarında, râfi‘a-i hâze’l-kitâb 
Şah Hûbân bt. Abdullah, Safiye bt. Abdullah ve Şâhî bt. Abdullah nâm hâtunlardan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki, müdde‘iyyât-ı mezkûrât, müteveffâ-i mezbûr Aydın Bey’in vârisleridir. 
Zira mezbûre Şah Hûbân onun hakīki annesidir; mezbûre Safiye hâtun onun 
sulbiye kızıdır; merkūme Şâhî hâtun da onun ana-baba bir kız kardeşidir ve 
vârisidir. Verâseti onlara münhasırdır. Onlardan başka vâris ve terekesine müs-
tehak kimesne ma‘lûmumuz değildir. Zamânın Kesriye kadısı Mevlâna Derviş 
Mehmed b. Mehmed’den sâdır olan, ünvânıyla mu‘anven, hâtemiyle mahtûm, 
mazmûnu bu hüccetin mazmûnuyla mutâbık hüccetin kadı-i mezbûrun mecli-
sinden vârid olmasından sonra ve onun meclisinden sudûru, onun hücceti ol-
duğu onun mührü ile memhûr olduğu, isimleri zeyl-i kitâbda mastûr olan Meh-
med b. Abdullah er-râcil ve Hasan b. Kurd’un şehâdetleri ile sâbit olmasından 
sonra, şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber ol-
mağın mûcibince hükmedildi.
Cerâ fî gurre-i Muharrem sene selâse ve elf.
Şuhûdü’l-hâl: Mehmed Çavuş [b.] Mustafa, Cafer b. Abdullah solak, Mustafa b. 
İlyas er-râcil, Mehmed b. Ali el-kādî ve gayruhüm

241 [56a-2, Arapça] Fâtıma Hatun bt. Ahmed’in Gürcü ve Rus asıllı iki 
câriyesini âzat ettiği
Emîn Nureddin mahallesinde sâkine olan Fâtıma Hâtun bt. Ahmed nâm hâtun 
kıbelinden âtiyyü’z-zikr âzat ikrârına vekâleti Rıdvan b. Abdullah ve Muhyid-
din b. Nasrullah’ın şehâdetleri ile sâbit olan İsa Halîfe b. İbrahim el-İmâm nâm 
kimesne, müvekkile-i mezbûresi Fâtıma Hâtun’un, Gürciyyetü’l-asl, elâ gözlü 
Emine bt. Abdullah nâm ve Rûsiyyetü’l-asl, orta boylu, elâ gözlü, açık kaşlı, sa-
rışın Mihrinâz bt. Abdullah nâm câriye-i memlûkelerini hasbeten lillâhi’l-azîm 
ve taleben li-merdâti rabbiha’r-rahîm âzat ve tahrîr ettiğini vekâlet-i mahkiyye-
si hasebiyle ikrâr ve i‘tirâf etti. Mezbûre câriyeler bu sûretle harâir-i asliyyât-ı 
mükellefât gibi hür oldular. Efendilerin âzatlı köleleri üzerinde sâbit olan velâ 
hakkından gayrı üzerlerinde kimesnenin bir hakkı kalmadı.
Cerâ fî 28 min Zilhicce sene 1002.
Şuhûdü’l-hâl: Ahmed b. el-Hâc İskender, Hüseyin [b.] Ali, Rıdvan [b.] Abdullah, 
Ahmed b. Hüseyin ve gayruhüm

242 [56a-3, Arapça] Bakkal Hasan b. Abdullah’ın ortağı Bakkal 
Ramazan b. Budak’tan ticaret maksadıyla on bin akçe aldığı ve 
sonra öldüğü
Udûlden Mehmed b. Ali el-bakkal ve Abdülkerim b. Hüsam nâm kimes-
neler Dîvân-ı âlî’de -dâme fî himâyeti’l-müte‘âlî- hâzırân olup elân Dârü’s-
saltanati’s-seniyye mahmiye-i Kostantıniyye’de vâki‘ Beytülmâl-i hâssın emîni 
olup mahalle-i mezkûrede bundan akdem vefât eden merhûm Hasan b. Ab-
dullah el-bakkalın muhallefâtına vâzı‘-ı yed olan kıdvetü’l-a‘yân Abdullah Ça-
vuş mahzarında, müteveffâ-i mezkûrun şerîki olup Tahta Kal‘a mahallesinde 
sâkin olan râfi‘-i hâze’l-kitâb Ramazan b. Budak el-bakkaldan sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müteveffâ-i 
mezkûr Hasan hâl-i hayâtı ve nefâz-ı tasarrufâtında şerîki müdde‘î-i mezbûr 
Ramazan’ın yedinden ticâret maksadıyla râyicü’l-vakt on bin akçe ahz ü kabz 
ettiğini ikrâr ve i‘tirâf etti. Sonra mukırr-ı mezbûr Hasan meblağ yedinde oldu-
ğu hâlde fevt oldu. Şehâdetleri ba‘de ri‘âyet-i şerâiti’l-kabûl inde’ş-şer‘ makbûl 
ve mûteber oldu.
Cerâ fî evâhiri Zilhicce sene 1002.
Şuhûdü’l-hâl: Hamza b. Dursun, Mevlâna Mehmed Efendi [b.] Sinan, Mehmed 
Çavuş [b.] Yusuf, Receb Çelebi b. Musa ve gayruhüm

243 [56b-1, Arapça] Şah Hûbân Hatun bt. Abdullah ve Şâhî Hatun 
bt. Abdullah’ın miras hisselerini alması için Sefer b. Abdullah’ı 
vekil ettikleri
Mahmiye-i Kostantıniyye mahallâtından Karabaş mahallesinde sâkin iken bun-
dan akdem fevt olan Aydın b. Abdullah er-râcil nâm kimesnenin annesi ve 
vârisi olan Şah Hûbân Hâtun bt. Abdullah ve müteveffâ-i mezkûrun kız kar-
deşi ve vârisi olan Şâhî Hâtun bt. Abdullah nâm hâtunlar, Sefer b. Abdullah er-
râcil nâm kimesne mahzarında, müteveffâ-i mezkûrun muhallefâtından kendi-
lerine intikāl eden hissenin kabzına ve kendilerine îsâline, kabz ve îsâl için ce-
del ve nizâ‘a ve haseb-i iktizâ-i hâl hükkâm-ı zevi’l-efdâl huzûrunda murâfa‘aya 
mezbûr Sefer’i vekîl eylediklerini ve bu husûsta kendilerine nâib kıldıklarını 
ikrâr ve i‘tirâf ettiler. Merkūm Sefer de vekâlet-i mesfûreyi kabûl edip hizmet-i 
lâzimesini edâyı ta‘ahhüd etti. Vâki‘ ikrâr, vekîl-i mezbûr tarafından vicâhen ve 
şifâhen tasdîk edildi.
Cerâ fî 29 min Zilhicce sene 1002.
Şuhûdü’l-hâl: Mehmed [b.] Abdullah er-râcil, Hüseyin [b.] Abdullah er-râcil, 
Mahmud [b.] Ali, Hamza b. Mustafa ve gayruhüm

244 [56b-2, Arapça] Safiye bt. Aydın Beşe’nin miras hissesini alması için 
Süleyman b. Abdullah’ı vekil ettiği
Karabaş mahallesinde sâkin iken bundan akdem fevt olan Aydın Beşe er-râcilin 
kızı Safiye, Süleyman b. Abdullah er-râcil nâm kimesne mahzarında mezkûr ba-
basının muhallefâtından kendisine intikāl eden hissenin kabzına ve kendisine 
îsâline, kabz ve îsâl için lâzım gelen husûslara mezbûr Süleyman’ı vekîl eylediği-
ni ikrâr etti. Merkūm Süleyman da vekâlet-i merkūmeyi kabûl etti.
Cerâ zâlike fi’t-târihi’l-mezbûr.
Şuhûdü’l-hâl: Es-Sâbikūn

245 [56b-3, Arapça] Mustafa Ağa b. Mahmud’un emlâk ve para vakfı
Sâhibü’l-hayrât ve’l-hasenât Reis-i hâzinîn-i sultâniye bi’s-südde-i seniyye 
Mustafa Ağa b. Mahmud kıbelinden âtiyyü’z-zikr vakıf ikrârına ve tescîl mak-
sadıyla rücû‘ da‘vâsına vekâleti fahrü’l-müderrisîn Mevlâna Hüsameddin 
b. el-Hâc İsa el-Karamanî ve mefharü’l-akrân bevvâb-ı sultânî Davud Bey b. 
Abdullah nâm kimesnelerin şehâdetleri ile sâbit olan bevvâb-ı sultânî mefharü’l-
emâsil ve’l-eşbâh Ali Bey b. Abdullah meclis-i şerî‘at-i şerîfe-i garrâ ve mahfil-i 
tarîkat-i münîfe-i zehrâda hâzır olup, müvekkil-i muşârun ileyhinin niyet-i 
sâfiye ve taviyye-i kâfiye ile inde’l-ahâlî şöhretinden dolayı tahdîd ve tavsîfden 
müstağnî bulunan Rumeli-i ma‘mûre cânibinde bulunan Nusul kazâsı 
nâhiyelerinden Ledine? nâhiyesinde müslümanların namaz kılıp ibâdet etme-
leri için câmi‘-i şerîf ve câmi‘-i şerîfin yanında sıbyâna Kitâb-ı mübîni ta‘lîm ve 
telkīn etmek için bir mekteb inşâ ettirdiğini ve vakfettiğini vekâlet-i mahkiyye-
si hasebiyle ikrâr ve i‘tirâf etti. Vâkıf bir müddet sonra bu ikisinin ve diğer 
evkāfının mesâlihi için silk-i mülk-i sahîhinden ifrâz ve temyîz ettiği Dârü’s-
saltanati’s-seniyye mahmiye-i Kostantıniyye mahallâtından Kızıltaş mahalle-
sinde vâki‘, iç ve dış avlulu, iç avlusu fevkānî üç beyti, tahtânî bir beyti, mutfa-
ğı, kileri, selâmlığı, su kuyusunu ve helâyı müştemil olan, dış avlusu ise ahırı, 
tahtânî ve fevkānî bir beyti ve helâyı hâvî olan, bir taraftan Ahmed Çavuş, 
Mahmud Çelebi, Ayşe Hâtun mülkleri, diğer taraftan Osman Çelebi, Davud 
Çelebi b. Ahmed, Süleyman, Ali Çelebi b. Nakkāş, Mehmed Bey b. Abdullah er-
râcil mülkleri ve tarîk-i âm ile mahdûd bulunan cemî‘-i menzilini vakfetti. 
Mahmiye-i mezbûre kapılarından Edirnekapı kurbundaki Kilise câmi‘i mahal-
lesinde vâki‘, tahtânî bir beyti, fevkānî iki beyti, ahırı, helâyı, eşcâr-ı müsmirre-
li avluyu hâvî, bir taraftan merhûm Vezir Ahmed Paşa Vakfı, diğer taraftan Di-
mitri v. Yani nâm zimmî mülkü, iki taraftan da tarîk-i âm ile mahdûd olan 
menzili ve bitişiğindeki iki dükkânını vakfetti. Mahmiye-i merkūmede vâki‘ 
Balat mahallâtından Hâce Ali mahallesinde kâin bulunan, bir taraftan Burun-
suz Çavuşbaşı lakablı merhûm Mustafa Vakfı, diğer taraftan Mehmed Çavuş b. 
Sadi Çavuş mülkü, iki taraftan da tarîk-i âm ile mahdûd olan bitişik on odası-
nı vakfetti. Medîne-i mahrûse-i Üsküdar mahallâtından Tenbel mahallesinde 
vâki‘, vâkıfa intimâı cihetiyle ma‘rûf olup tahdîdden müstağnî bulunan 
dükkânlarını cümle tevâbi‘i ve levâhıkı ve kâffe-i merâsimi ve mürâfıkı ile vak-
fetti. Vâkıf-ı mezbûr ilâveten sahîh-i mâlından ve mahz-ı menâlinden ifrâz ve 
temyîz ettiği darb-ı hâkānî ile madrûb, râyicü’l-vakt on sekiz kere yüz bin 
akçe-i Osmânîsini -ki te’kîden ifâde etmek îcâb ederse yarısı dokuz yüz bin 
akçe eder, de vakfetti. Vâkıf-ı mûmâ ileyh sonra ilk zikredilen ve Kızıltaş ma-
hallesinde kâin bulunan evde süknâyı zevvâk-ı sultânî Rüstem Ağa b. 
Abdülmennân nâm amca-zâdesine, hergün istediği bir vakitte sûre-i İhlâsı üç 
kere okuyup sevâbını vâkıfın rûhuna hediye etmesi kaydıyla şart etti. Sonra 
mezbûr Rüstem Ağa’nın evlâdına sonra nesilleri kesilinceye kadar -sânehüm 
anhu el-melikü’l-feyyâz- evlâd-ı evlâdına şart etti. Sonra sâir akārât-ı mezkûre 
ile bu menzilin icâre-i mu‘tâde ile icâreye verilmesini şart etti. Allah te‘âlâ nın 
fazl ve atâsı ile rıbh ve nemâsından nâsib ettiğinin mütevellî-i evkāf yediyle 
kabz olunup isrâf etmeden ve kısmadan âtiyyü’l-beyân mesârif kalemlerine 
sarf edilmesini şart etti. Vâkıf-ı mezbûr meblağ-ı mevkūftan yüz bin akçenin 
vech-i helâl-i şer‘î ve nehc-i mer‘î üzre ve senede noksansız ziyâdesiz ona on 
bir rıbh ile rehn-i kavî ve kefîl-i melî ile nâhiye-i merkūmede istikāmet ve 
diyânetle mevsûf, emânet ve sıyânetle ma‘rûf câbî-i emîn yediyle istirbâh edil-
mesini şart etti. Câbînin vazîfesini yevmî beş akçe ta‘yîn etti. Meblağ-ı 
mezbûrun rıbhından hâsıl olan miktarın câbî-i mezkûr yediyle câmi‘ ve mek-
tebin mesâlihine sarf edilmesini şart etti. Câmi‘-i şerîf ve ma‘bed-i latîfte zühd 
ve takvâsıyla mevsûf olan, sâir şehirlerde olduğu gibi Cuma ve bayram günle-
rinde hitâb etmek üzre yevmî dört akçe ile bir hatîb tutulmasını şart etti. Sâlih, 
mütedeyyin, verâ‘ sâhibi, namazın erkânını, vâcibâtını, sünnetlerini, 
müstehâbların bilen, müslimât ve müslimîne beş vakit farz namazlarda ve sâir 
cemâ‘atle kılınan namazlarda namaz kıldıracak bir imâm tutulmasını şart etti. 
İmamın vazîfesinin yevmî altı akçe olmasını şart etti. Namaz vakitlerini bilen 
ve münâvebe ile minârede ezân okuyacak iki müezzin tutulmasını ve her biri-
ne yevmî dörder akçe verilmesini şart etti. Müezzinlerden her birine her gün 
sabâh namazından sonra câmi‘-i mezkûrda ictimâ‘ edip Kelâmullâhi’l-meliki’l-
mu‘înden birer cüz’ okumaları ve sevâbını vâkıfın ebeveynine hediye etmeleri 
mukābilinde yevmî iki akçe daha verilmesini şart etti. İkisi müezzin biri de 
câmi‘-i şerîfde mu‘arrif olan üç kimesnenin her Cuma mahfil-i münîfe gelip 
Tenzîl-i celîlden teennî ve tertîl üzre aşr okumalarını ve her birine yevmî bir 
akçe verilmesini şart etti. Mu‘arrife, aşr-ı şerîf tilâvetinden sonra hüsn-i edâ ile 
belletmesi îcâb edenleri belletmesi, Allah’a hamd, resûlüne salavât ve zamânın 
sultanına ve vâkıf-ı mezbûrun rûhuna du‘â  etmesi mukābilinde yevmî iki akçe 
şart etti. Mescidin kapısının açılıp kapanması lâzım geldiğinde açıp kapatan, 
kandilleri yakan, câmi‘-i şerîfin süpürme, tathîr ve tanzîf levâzımını gören kay-
yıma yevmî iki akçe ta‘yîn etti. Câmi‘-i mezkûrun hasırına ve sâir levâzım-ı 
mühimmesine yevmî bir akçe sarf edilmesini şart etti. Mum tedâriki için yevmî 
iki akçe ta‘yîn etti. Her sene on vakıyye bal mumu iştirâ edilip berât gecesinde 
ve sâir leyâlî-i şerîfede câmi‘-i mesfûrun mihrabı yanına iki kandil konularak 
yakılmasını şart etti. Kuyudan su çekip câmi‘ avlusunda bulunan abdestliği 
dolduran kimesneye yevmî bir akçe ta‘yîn etti. Mezkûr kuyunun tamiri, tathîri, 
tanzîfi ve lâzım gelen diğer masrafları için her sene iki yüz akçe ta‘yîn etti. 
Ehl-i Kur’ân ve tecvîdden olan, ma‘rifet-i Furkān-ı mecîdde mâhir, mekteb-i 
mezbûrda sıbyân-ı müslimîne Kur’ân-ı kerîmi öğretecek ve telkīn edecek 
mu‘allim tutulup yevmî dört akçe verilmesini şart etti. Dersleri tekrâr edecek, 
sıbyânı Kur’âna yaklaştırıp mulâ‘abeden uzaklaştıracak emîn bir halîfeye 
yevmî iki akçe ta‘yîn etti. Mektebin hasırına, odununa ve sâir levâzımına hiç 
aksatmadan senevî üç yüz akçe verilmesini şart etti. Her sene Ramazan ayının 
son on gününde mektebde ders gören talebenin her birine, hâsseten yetîm ve 
fakīr olanlarına, bayramda insânlar arasında onları inkisârdan korumak, se-
vindirmek maksadıyla kirbâstan dikilmiş libâs verilmesini şart etti. Vâkıf-ı 
mezbûr sonra meblağ-ı mevkūftan sekiz yüz bin akçesiyle mütevellî ve nâzırın 
re’ylerini de alarak mahmiye-i Kostantıniyye’de münâsib bir mevzi‘de Dârü’l-
hadîs denilen ve üzeri kubbe ile musakkaf, taşdan ve kireçten yapılmış sekiz 
küçük odayı hâvî bulunan bir medrese inşâ edilmesini şart etti. Bâkī miktarın 
mu‘âmele-i sahîha-i mu‘tâde ile ve daha önce zikredilen rıbh ile rehn-i kavî ve 
kefîl-i melî alınarak istirbâh edilmesini şart etti. Allah’ın rıbh ve galleden rızık 
olarak verdiğinden yevmî noksansız ziyâdesiz iki akçenin At Meydanı kurbun-
da vâki‘ İbrahim Paşa Sarayı’nda kalan iç oğlanları zümresinden otuz kimesne-
ye her gün diledikleri bir vakit toplanıp Tenzîl-i celîlden teennî ve tertîl üzre 
birer cüz’ okuyup sevâbını vâkıf-ı mezbûrun rûhuna hediye etmeleri ve hatim 
nihâyetinde de selef-i sâlihînin ervâhına du‘â  etmeleri kaydıyla verilmesini 
şart etti. İçlerinden cüzleri dağıtıp toplayan birine yevmî bir akçe daha veril-
mesini şart etti. İç oğlanlarına nezâret edecek ve onları ihmâlden sakındırıp 
nasihat edecek Saray Ağasına yevmî beş akçe ta‘yîn etti. İki senede bir sene ba-
şında sâlih, mütedeyyin, verâ‘ sâhibi ve hacc-ı şerîfin menâsikini bilen bir şah-
sa Beytullâh-ı harâmı haccetmesi ve Ravza-ı nebiyy-i aleyhi’s-selâmı ziyâret 
edip sevâbını vâkıf-ı mezkûrun -tekabbelallâhu sa‘yehu’l-meşkûr- rûhuna he-
diye etmesi için sekiz bin akçe verilmesini şart etti. Dülger ve taş ustası iki ki-
mesneye, mahmiye-i merkūmede vâki‘ Tophâne mahallâtından Kara kedi ma-
hallesinde bulunan vâkıfın evi önünde akan ve daha önce vâkıf-ı mezbûrun 
yaptırdığı iki dere yolunun ve ayrıca Karamürsel kasabasında akan derenin yo-
lunun ıslâhı için yevmî bir buçuk akçe ta‘yîn etti. Bu iki kimesnenin derelerin 
taşıp azîm zararlara yol açmaması için mezkûr dere yollarının tamir ve me-
remmetine çalışmalarını şart etti. Üsküdar’da vâki‘ mezkûr dükkân kirâsından 
hâsıl olan meblağın vâkıf-ı mezbûrun ( ) karyesinde inşâ ettirdiği köprünün 
mesâlihine ve etrafındaki yolların ıslâhına sarf edilmesini şart etti. Vâkıf-ı 
mezbûr sonra cemî‘-i evkāfına, vakıf işlerine vâkıf, iyiliğiyla tanınan, emîn 
sıfâtıyla mevsûf, hıyânetten berî bulunan, re’y ve tedbîr sâhibi, vakıf gelirlerini 
artırmaya gayret eden bir mütevellî nasb edilip kendisine yevmî yirmi akçe ve-
rilmesini şart etti. İlm-i hesâbda rütbe sâhibi, kavânîn-i hesâbı ve esâlîb-i 
küttâb-ı bilen, defter tutup gelir ve gideri kaydeden bir kâtib tutulmasını ve 
ona yevmî beş akçe verilmesini şart etti. Emânet ve istikāmet üzre hizmet edip 
taksîr ve hıyânetten ictinâb ederek umûr-i evkāfa sa‘y eden iki câbînin her bi-
rine yevmî beş akçe ta‘yîn etti. Dârü’l-hadîs-i mezkûre tamâmlandığında ora-
da bir âlim, müteverri‘, mu‘tâd ve ma‘lûm günlerde devâmlı ulûm-i fıkh, hadîs 
ve tefsîr dersleri vermeye kādir bir şeyh tutulup yevmî on beş akçe verilmesini 
şart etti. Talebe-i müste‘iddînden mülâzemete devâm eden yedi kimesneye 
müzâvele-i ulûm-i mezkûre ve mümârese-i fünûn-ı mesfûre için özürsüz ders-
leri terk etmemek üzre yevmî üçer akçe ta‘yîn etti. Akşam olunca kapıyı kapa-
yıp sabâh olunca açacak, tathîr ve tanzîfe ve etrâfı süpürmeye sa‘y edecek bir 
bevvâba yevmî iki akçe ta‘yîn etti. Vâkıf-ı mezkûr, şurûtta ve zavâbıtta taklîl ve 
teksîri, tebdîl ve tağyîri, azl ve nasbı ve ibkāyı ve sâir tasarrufât-ı şer‘iyyeyi ken-
di yedinde tutarak cemî‘-i evkāfına müddet-i hayâtınca kendisini nâzır nasbet-
ti. Vefâtından sonra ise mütevellînin yaptığı mu‘âmelât, icârât, tamir ve 
meremmât, murâbaha-i nukūd ve tecdîd-i ukūda ve sene başlarında îrâd ve 
masrafı mübeyyin muhâsebe-i evkāfa kemâl-i ihtimâm ile nezâret etmek ve 
vakıf gelirlerini artırmak üzre cemî‘-i evkāfına nezâreti yevmî beş akçe ile 
Südde-i seniyye-i hâkāniyyede bulunan reîs-i hâzinîn-i sultâniyeye şart etti. 
Zevâ’id ve muhâsebe defterlerinin ve sâir hüccet ve temessükâtın nâzır-ı mûmâ 
ileyhin indinde bulunan sandıkta muhafaza edilmesini şart etti. Mütevellînin 
erbâb-ı cihâta hizmetlerini edâya kāim ve kendilerine emredilen vazîfelere 
dâim olmaları şeklinde nasihat etmesini şart etti. İçlerinden biri hizmet-i 
mu‘ayyenesinde kusûr ettiğinde mütevellînin ona tenbîh etmesini, tenbîh fay-
da etmezse ihtar etmesini o da te’sîr etmezse başka bir kimesnenin yerine 
ikāme edilmesini şart etti. Zevâ’idin akārâtın tamirine sarf edilmesini şart etti. 
Tamir ve meremmet mesârifinin sâir mesârifata takdîmini şart etti. Ayların ve 
yılların geçmesiyle şurût-ı mukarrereye ri‘âyet mümkün olmazsa vakıf gelirle-
rinin tamâmının fukarâ ve mesâkîn-i müslimât ve müslimîne sarf edilmesini 
şart etti. Vekîl-i mezbûr, vâkıf-ı merkūmun cemî‘-i şerâ’it ve zavâbıtı ikmâl et-
tikden sonra cemî‘-i evkāfı yedinden ve mülkiyyet-i kadîmesinden ihrâc edip 
tescîl maksadıyla mütevellî nasbettiği mefharü’s-sâlihîn Şeyh Ahmed b. 
Bedreddin’e teslîm ettiğini ikrâr etti. O da tesellüm edip sâir mütevellîlerin 
evkāfta tasarruf ettikleri gibi tasarruf etti. Mütevellî-i mezbûr, vâki‘ ikrârı 
vicâhen ve şifâhen tasdîk etti. Hâl ve bu minvâl üzre iken vekîl-i merkūm 
müvellâ-i fâzıl hâkim-i âdil huzûrunda mütevellî-i mersûm üzerine da‘vâ edip 
eimme-i selâsemiz indinde vakf-ı nukūd bâtıldır diyerek meblağ-ı sâlifü’l-
beyânın ve tevliye cihetiyle rıbhdan aldığının teslîmini istedi. Mütevellî-i 
merkūm, vakf-ı nukūd İmam Ensârî rivâyetine göre İmam Züfer katında 
sahîhdir diyerek teslîmden imtinâ‘ etti. Hâkim-i mezkûr bu sûretle asl-ı vakfın 
sıhhatine ve mütevellînin damândan berâet-i zimmetine hükmetti. Vekîl-i 
mezbûr, vakf-ı nukūd İmam Züfer indinde sahîh ise de lâzım değildir; vakf-ı 
akārât da eimme-i cumhûr indinde sahîh ise de İmam-ı A‘zam Ebû Hanîfe ka-
tında gayrı lâzımdır diyerek iddi‘âsını tekrâr etti ve iki vakıfdan da bi’l-vekâle 
rücû‘ etti ve müvekkil-i mezbûrunun mülküne istirdâdını taleb etti. Mütevellî-i 
merkūm, imâm-ı mesfûr indinde sıhhat-i vakf, lüzûm sıfâtından ârî olup 
hâkimin hükmü de lüzûmu ifâde etmez olsa da, imâmeyn-i hümâmeyn İmam-ı 
sânî Ebû Yusuf Yakub b. İbrahim ve İmam Muhammed b. Hasan eş-Şeybânî 
katlarında hâkimin hükmü lüzûmu ifâde eder ve mevkūfun özellikle mütevellîye 
teslîminden sonra vakıf lâzım olur, vâkıf rücû‘ edemez diyerek cevâb verdi ve 
hâkimden imâmeynin kavline göre hükmetmesini taleb etti. Hâkim-i mûmâ 
ileyh de iki tarafın delîlini te’emmül edip vakıf cânibini tercihe şâyân gördü ve 
meblağ-ı mezbûrun ve akārât-ı mârrü’z-zikrin vakfiyetinin husûsen ve 
umûmen sıhhatine ve lüzûmuna hükmetti. Bu sûretle, tebdîl, tağyîr ve ta‘tîline 
mecâl muhâl olacak şekilde müseccel, lâzım, müebbed bir vakıf oldu. “Fe-men 
beddelehû ba‘de mâ sem‘ihî  fe-innemâ ismuhû ale’l-lezîne yübeddilûnehû 
innallâhe semî‘un alîm ve ecrü’l-vâkıfi’l-merkūm ala’llâhi’l-hayyi’l-kayyum.”
Cerâ zâlike ve hurrire fî evâili Şa‘bâni’l-mu‘azzam sene isneteyn ve elf.
Şuhûdü’l-hâl: ( )

246 [59a-1, Arapça] Ali Bey b. Ahmed’in, teyzesinden intikal eden miras 
payını alması için Hüseyin Ağa b. Abdullah’ı vekil ettiği
Udûlden bevvâb-ı sultânî Mustafa b. Abdullah ve bevvâb-ı hâkānî Ahmed Bey b. 
Abdullah nâm kimesneler Dîvân-ı âlî’de hâzırân olup Dârü’s-saltanati’s-seniyye 
mahmiye-i Kostantıniyye’de vâki‘ Beytülmâl-i hâssın emîni olup mahmiye-i 
mezbûre mahallâtından Dâye Hâtun mahallesinde bundan akdem vefât eden 
merhûme Ayşe Hâtun bt. ( )’ın muhallefâtına vâzı‘-ı yed olan fahrü’l-a‘yân Ab-
dullah Çavuş b. Hızır mahzarında, müteferrika tâifesinden mefharü’l-a‘yân 
Hüseyin Ağa b. Abdullah’dan sâdır olan da‘vâ-i sahîha-i şer‘iyyede gıbbe’l-
istişhâdi’ş-şer‘î şöyle şehâdet ettiler ki, Büyük oda diye ma‘rûf, İstanbul’da sâkin 
olan gılman-ı hâssadan kıdvetü’l-eşbâh ve’l-emsâl Ali Bey b. Ahmed, müdde‘î-i 
mezbûru müteveffât-i mezkûre teyzesinden kendisine irs-i şer‘le intikāl eden 
muhallefâttaki hissesinin kabz ve îsâline, kabz ve îsâl için cedel ve nizâ‘a ve 
haseb-i iktizâ-i hâl hükkâm-ı zevi’l-efdâl huzûrunda murâfa‘aya mezbûr Hüse-
yin Ağa’yı vekîl eylediğini ve bu husûsta kendisini nâib kıldığını bizim yanımız-
da ikrâr ve i‘tirâf etti. Merkūm Hüseyin Ağa da vekâlet-i mesfûreyi kabûl edip 
hizmet-i lâzimesini edâyı ta‘ahhüd etti. Şehâdetleri ba‘de ri‘âyet-i şerâiti’l-kabûl 
inde’ş-şer‘ makbûl ve mûteber oldu.
Cerâ zâlike fî gurreti Muharrem sene 1003.
Şuhûdü’l-hâl: Muhzırbaşı Hasan Ağa, Hüseyin [b.] Ali, İbrahim Bey [b.] Abdul-
lah ve gayruhüm









247 [59a-2, Arapça] Sultan Murad Han b. Sultan Selim Han’ın, âzatlı 
kölesinden kendisine intikal eden evi Kethüdâ Hatun diye bilinen 
Canfedâ Hatun bt. Abdülmennân’a hibe ettiği
Hamdele ve salvele. Ammâ ba‘d. İşbu hibe ikrârından bahseden sahîh ve şer‘î 
bir hüccet, sarîh ve mer‘î bir vesîkadır. Sultânu’l-es‘ad ve hâkānü’l-emced 
halîfetullah fi’l-âlem zılluhu ez-zalîl alâ kâffeti’l-ümem sultânü’l-beşer fâtihu 
bilâdi’l-meşârik ve’l-megârib bi nasrillâhi’l-azîz ve cündihi’l-gālib sultânü’l-
maşrıkayn ve hâkānü’l-hâfikayn mâlikü’l-emâneti’l-kübrâ ve’s-sultânü’l-bâhir 
vârisü’l-hilâfeti’l-azîme sultanü selâtîni’l-arab ve’l-acem ve’r-rûm es-sultan 
b. es-sultan es-Sultan Murad Hân b. es-Sultan es-sa‘îd ve’l-hâkān el-mecîd el-
gāzi el-mücâhid fî sebîlillâh li-i‘lâ’i  kelimetihî ve i‘zâzi dîni resûlillâhi es-Sultan 
Selim Hân -ebbedallâhu eyyâme saltanatihî ilâ inkızâi’z-zamân ve a‘lâ i‘lâme 
devletihî ilâ âhiri’d-devrân cenâbından husûs-i âtiyyü’z-zikre vekâleti sâbit olan 
Düstûr-i ekrem ve müşîr-i efham el-mahfûf bi sunûfi avâtıfi’l-meliki’l-allâm 
Hazreti Ferhad Paşa b. Abdüsselâm, Dîvân-ı menî‘-i erkân refî‘-i bünyânda 
hâzır olup, sâhibe-i hâze’l-kitâb seyyidetü’l-muhadderât iklîletü’l-mükerremât 
Kethüdâ Hâtun diye ma‘rûfe Hazreti Canfedâ Hâtun bt. Abdülmennân kıbelin-
den vekîl-i mutlak olan mefharü’l-emâcid ve’l-ekârim müstecmi‘u’l-mehâmîd 
ve’l-mekârim sâhibü’ş-şerefi’z-zâhir ve’l-kadri’s-sâmi’l-bâhir makbûletü’d-
devleti’s-sultâniye manzûru’l-hazreti’l-hâkāniyye Dârü’s-sa‘âde Ağası Musta-
fa Ağa b. Mehmed kıbelinden husûs-i âti’l-beyâna vekîl olan Atebe-i aliyye-i 
sultâniye ve südde-i seniyye-i hâkāniyyede vâki‘ bevvâbîn zümresinden fahrü’l-
ahâlî ve’l-a‘yân Mustafa Bey b. Sinan mahzarında şöyle ikrâr ve i‘tirâf eyledi ki, 
sultân-ı sâlifü’l-beyân, Çeşmisiyâh bt. Abdurrahman nâm âzatlı câriyesinden 
velâ-i sahîh-i şer‘î cihetinden cenâbı sultânîye intikāl eden, Dârü’s-saltanati’l-
aliyye mahmiye-i Kostantıniyye mahallâtından merhûm İskender Paşa mahal-
lesinde vâki‘, iç ve dış avlulu, dış avlusu, önünde selâmlık altında ahır ve ahşab-
dan ma‘mûl anbar bulunan fevkānî üç beyti, su kuyusunu ve helâyı hâvî, iç av-
lusu, fevkānî iki beyti, üç selâmlığı, şahnişîni, tahtapûşu, mahzeni, önünde iki 
oda bulunan mutfağı, fırını, helâyı, bahçeyi, hamamı, kileri, odunluğu, mutfağı, 
fırını, helâyı ve su kuyusunu müştemil olan ve bir taraftan Ahmed Çavuş b. en-
Neccâr mülkü, Mahmud Çelebi b. el-Kâtib mülkü, diğer taraflardan tarîk-i âm 
ve tarîk-ı hâs ile mahdûd bulunan cemî‘-i menzili cümle tevâbi‘ ve levâhıkı ve 
kâffe-i merâsim ve mürâfıkı ile mezbûre Canfedâ Hâtun’a hibe edip teslîm etti. 
Mezbûre Canfedâ Hâtun da kabz ve tesellüm eyledi. Vâki‘ ikrâr, vekîl-i mezbûr 
tarafından tasdîk edildi.
Cerâ zâlike ve hurrire fî gurreti Muharremi’l-harâm sene selâse ve elf.
Şuhûdü’l-hâl: ( )









248 [59b-1, Arapça] Behlül Bey b. Osman Bey’in, hak ve alacaklarının 
talep ve tahsili için Yahya b. İlyas’ı vekil ettiği
Udûlden kıdvetü erbâbi’l-ikbâl umdetü ashâbi’l-iclâl reîsü’l-kāidîn Süleyman 
Ağa b. Abdülmu‘în, zevvâk-ı sultânî Halil Ağa b. Abdullah ve sarrâc-ı hâkānî 
Ömer b. Sultan nâm kimesneler meclis-i şer‘-i şerîfde hâzırûn olup Zeytun b. Hı-
zır nâm hasm-ı münkir mahzarında, Yahya b. İlyas nâm kimesneden sâdır olan 
da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, elân 
Samsad livâsı beyliğinden munfasıl olan kıdvetü’l-ümerâ’i’l-kirâm Behlül Bey 
b. Osman Bey, zimem-i nâsda vâki‘ haklarının alınmasına ve husûsen münkir-i 
mezbûr Zeytun yediyle Ali b. Receb nâm kimesneye tevdî‘ ettiği mâlının kabzı-
na müdde‘î-i mezbûr Yahya’yı bizim yanımızda vekîl eyledi ve nefsine nâib kıldı. 
Mezbûr da vekâlet-i merkūmeyi kabûl edip hizmet-i lâzimesini edâyı ta‘ahhüd 
etti. Şehâdetleri ba‘de ri‘âyet-i şerâiti’l-kabûl inde’ş-şer‘ makbûl ve mûteber oldu.
Cerâ zâlike ve hurrire fî gurreti Muharremi’l-harâm sene selâse ve elf.
Şuhûdü’l-hâl: Ahmed b. Hüseyin, Hasan b. Abdullah, Mahmud b. Halil, İbra-
him Kethüdâ b. Abdullah, Ömer b. Ahmed, Abdi b. Abdullah el-bevvâb, Yakub 
b. Mehmed

249 [59b-2, Arapça] Ahmed Efendi b. Tâceddin Efendi’nin kutnî 
bedelinden olan borcunu Mustafa b. el-Hâc Sinan 
el-Karamanî’ye ödediği
Udûlden Mevlâna Mehmed b. Ali el-kādî, Süleyman b. Abdullah ve Rıdvan b. 
Abdullah nâm kimesneler meclis-i şer‘-i şerîfde hâzırûn olup Mustafa b. el-Hâc 
Sinan el-Karamanî nâm hasm-ı münkir mahzarında, elân kazâ-i Balıkesrî’den 
munfasıl olan fahrü’l-kuzât Mevlâna Ahmed Efendi b. merhûm Tâceddin 
Efendi’den sâdır olan da‘vâ-i sahîha-i şer‘iyyede gıbbe’l-istişhâd şöyle şehâdet 
ettiler ki, müdde‘î-i mezkûr Ahmed Efendi, sekiz pâre kutnî bahâsından zim-
metinde sâbit olan râyicü’l-vakt iki bin sekiz yüz seksen akçe-i Osmânî deynini 
zeyilde mezkûr târihden altı sene evvel münkir-i mezkûr Ahmed Efendi’ye on-
ların mahzarlarında def ‘ ve teslîm etti. O da yedinden tâm ve kâmil olarak kabz 
ve tesellüm etti. Sonra mezbûr Mustafa merkūmun zimmetini husûs-i mezkûra 
müte‘allik cemî‘-i da‘vâdan ibrâ etti. Müdde‘î-i mezbûrun târih-i mesfûrla mü-
verrah, şehâdet-i meşrûhalarınca mazmûnu mazmûnuna mutâbık olan hüccet-i 
şer‘iyyeyi ibrâz etmesinden sonra, şehâdetleri ba‘de ri‘âyet-i şerâiti’l-kabûl 
inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fi’l-yevmi’s-sâlis min Muharremi’l-harâm sene selâse 
ve elf.
Şuhûdü’l-hâl: Receb Çelebi b. Musa, Mehmed Çavuş b. Yunus, Kasım b. Abdul-
lah, Hasan Ağa b. ( ) muhzırbaşı, Hüseyin b. Ali

250 [59b-3, Arapça] Kaçak kölenin sahibine iadesi
Vilâyet-i Anadolu’da vâki‘ Bolu kazâsı ahâlîsinden olan udûlden Mevlâna İb-
rahim b. Veli ve Nesimî b. Mehmed meclis-i şer‘-i şerîfde hâzırân olup Veli 
Efendi b. Mehmed el-kādî el-Arnavudî nâm zilyed-i münkir mahzarında, yine 
kazâ-i mezbûr ahâlîsinden olan râfi‘-i hâzihi’s-sahîfe es-sahîha el-Hâc Mehmed 
b. el-Hâc Ahmed’den sâdır olan da‘vâ-i sahîha-i şer‘iyyede gıbbe’l-istişhâd şöyle 
şehâdet ettiler ki, müdde‘â aleyh-i mezbûr yedinde bulunan Rûsiyyü’l-asl, orta 
boylu, elâ gözlü, açık kaşlı, boynu eğik, nâsiyesinde eser-i cerh olan Hasan b. 
Abdullah nâm gulâm, müdde‘î-i mezkûr el-Hâc Mehmed’in mülk-i mahzı ve 
hakk-ı hâlis-i sırfıdır. Taht-ı mülkiyyetinde iken zeyl-i kitâbda mezkûr târihden 
on altı ay evvel kaçmıştır. Gulâm-ı merkūmu satmadığına, hibe etmediğine, bi 
vechin mine’l-vücûh mülkünden ihrâc etmediğine dâir müdde‘î-i mezbûra 
yemîn verilmesinde sonra, şehâdetleri ba‘de ri‘âyet-i şerâiti’l-kabûl inde’ş-şer‘ 
makbûl ve mûteber olmağın mûcibince hükmedildi.
Cerâ fî selhi Zilhicce sene 1003.
Şuhûdü’l-hâl: Atâullah b. Ali el-cündî, Mevlâna Musa Efendi b. Receb el-
müderris, Hüseyin Bey [b.] Receb el-cündî, Hüseyin b. Durdu

251 [60a-1] Ayşe Hatun’un mehir alacağını ölen kocasının 
terekesinden tahsil etmesi
Dergâh-ı âlî yayabaşılarından mahmiye-i Kostantıniyye’de Çavuş Mescidi ma-
hallesinde sâkin iken bundan akdem vefât eden merhûm Ahmed Subaşı b. 
Abdullah’ın zevcesi ve vârisesi olan Ayşe Hâtun’un babası ve husûs-ı âti’z-zikre 
vekîl-i şer‘îsi olan Halil b. Musa nâm kimesne meclis-i şer‘-i şerîfe hâzır olup 
hâlâ Dergâh-ı âlî yeniçerileri beytülmâl emîni olup müteveffâ-yı mezkûrun 
muhallefâtına vâzı‘u’l-yed olan işbu râfi‘ü’l-kitâb fahrü’l-akrân Mustafa Suba-
şı b. Osman mahzarında takrîr-i kelâm edip müvekkilem mezkûre Ayşe zev-
ci müteveffâ-yı mezbûr Ahmed Subaşı uhdesinde mehr-i müeccelinden olan 
on beş bin akçe hakkın ve verâseti hasebiyle kendiye intikāl eden rub‘ hissesin 
emîn-i müşârun-ileyh yedinde mazbût olan muhallefâtından alıp bi’t-tamâm 
kabz edip husûs-ı mezbûra müte‘allik emîn-i mezkûr ile kat‘â alâkası kalma-
mışdır deyû tav‘an ikrâr eyledikde, vekîl-i mezbûrun ikrâr-ı meşrûhun emîn-i 
mesfûr vicâhen tasdîk edip kayd olundu.
Fî selhi Zilhicce sene 1003.
Şuhûdü’l-hâl: Hasan [b.] Abdullah, Ahmed [b.] Hüseyin, Mehmed [b.] Abdul-
lah ve gayruhüm.

252 [60a-2, Arapça] Ahmed b. Hamza, Ömer b. Hamza, Mahmud b. 
Hamza ve Cennet bt. Mehmed’in muhallefâtı zaptedilen Mehmed 
b. Hamza’nın vârisleri olduğu
Her ikisi de vilâyet-i Anadolu-i ma‘mûrede vâki‘ Pazar suyu kazâsı ahâlîsinden 
olan, udûlden Mahmud b. Resûl el-mu‘temed ve Hamza b. Hüseyin nâm kimesne-
ler Dîvân-ı âlî’de, emâcid-i mükerremîn-i mufahhamîn defterdârlar huzûrunda 
hâzırân olup, elân Dârü’s-saltanati’s-seniyye mahmiye-i Kostantıniyye’de vâki‘ 
Beytülmâl-i hâssın emîni olan kıdvetü’l-a‘yân Abdullah Çavuş b. Hızır mah-
zarında, Ahmed b. Hamza’nın kendi nefsinden asâleten ve Ömer b. Hamza’nın 
kezâ kendi nefsinden asâleten, Cennet bt. Mehmed nâm sagīreye kıbel-i şer-
den mansûb vasî olarak vesâyeten ve Mahmud b. Hamza nâm kardeşi kıbelin-
den vekîl olarak vekâleten ve Nârin bt. Mustafa nâm hâtun kıbelinden vekîl ola-
rak vekâleten sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöy-
le şehâdet ettiler ki, Ahmed ve müvekkil Mahmud ve vekîl Ömer, kazâ-i mezbûr 
ahâlîsinden olup bundan akdem Mustafa Reis’in sefînesinde fevt olan ve zabt 
edilen muhallefâtı semeninden emîn-i mezkûr Mehmed Çavuş ma‘rifetiyle 
Atebe-i aliyyeye gönderilen defter-i muhâsebe mûcibince, mahmiye-i Galata’da 
vâki‘ Beytülmâl-i hâssın emîni mezkûr Mehmed Çavuş yediyle râyicü’l-vakt beş 
bin yetmiş dokuz akçe-i Osmânîsi 1002 senesi Receb-i mürecceb ayının on birin-
ci günü Hızâne-i âmireye teslîm edilen merhûm Mehmed b. Hamza’nın ana-baba 
bir kardeşleri ve vârisleridir. Zira babaları ve müteveffâ-i mezbûrun babası Ham-
za b. Musa’dır; anneleri Teslime bt. Mehmed’dir. Sagīre-i mezkûre ise müteveffâ-i 
mesfûrun sulbiye kızı ve vârisidir. Müvekkile-i mezbûre Nârin Hâtun ise vefâtı 
anında taht-ı nikâhındaki zevcesi ve vârisidir. Verâseti bunlara âiddir; bunlar-
dan başka vâris ve terekesine müstehak kimesne ma‘lûmumuz değildir. Zamânın 
kazâ-i mezbûr kadısı Mevlâna Mustafa b. Ali’den sâdır olan, ünvânıyla mu‘anven, 
hâtemiyle mahtûm, mazmûnu bu hüccetin mazmûnuyla mutâbık hüccetin kadı-i 
mezbûrun meclisinden vârid olmasından sonra ve onun meclisinden sudûru, 
onun hücceti olduğu onun mührü ile memhûr olduğu, isimleri zeyl-i kitâbda 
mastûr olan Mevlâna Yakub b. Yusuf el-kādî ve Mustafa b. İbrahim el-müderrisîn 
şehâdetleri ile sâbit olmasından sonra, şehâdetleri ba‘de ri‘âyet-i şerâiti’l-kabûl 
inde’ş-şer‘ makbûl ve mûteber olmağın mûcibince hükmedildi.
Cerâ zâlike ve hurrire fî 4 min Muharremi’l-harâm sene selâse ve elf.
Şuhûdü’l-hâl: Hüseyin b. Memi, Mehmed Çelebi [b.] Ali, Ahmed b. Hüseyin, Sü-
leyman Çavuş [b.] Abdullah, Ahmed b. Hüseyin, Gülâbî b. Hasan









253 [60b-1, Arapça] Vezir Halil Paşa b. Abdüsselâm’ın Macar asıllı iki 
kölesini âzat ettiği
el-Cenâbü’l-cemîl sâhibü’l-kadri’l-celîl şemsü ufukı’s-sa‘âde necmü feleki’s-
siyâde medâru’l-izzeti’r-râsiha merkezü’l-haşmeti’ş-şâmiha menba‘u esnâfi’l-
cevârif ma‘denü envâ‘i’l-me‘ârif zi’r-ra’yi’s-sâkıb ve’z-zihni’s-sâ’ib mücerribü’l-
umûr müdebbiru mühimmâti’l-cumhûr el-vezîrü’l-mükerrem ve’l-müşîru’l-
mufahham el-mahfûf bi sunûfi a‘tâfi’llâh el-allâm Hazreti Halil Paşa b. 
Abdüsselâm kıbelinden âtiyyü’z-zikr âzat ikrârına vekîl olan fahrü’l-ahâlî ve’l-
a‘yân manzûri uyûni’l-a‘yân makbûlü’s-sudûr ve’l-erkân el-meşmûl bi’t-tâ‘ati’llâh 
es-samed Atâullah Ağa b. Mehmed meclis-i şer‘-i şerîf-i şâmih-i imâdda hâzır 
olup vekâlet-i mahkiyyesi hasebiyle şöyle ikrâr etti ki, müvekkil-i muşârun 
ileyh, Macariyyü’l-asl, orta boylu, açık kaşlı, elâ gözlü, sarışın, sol kaşında eser-i 
cerh bulunan Perviz b. Abdullah nâm abd-i memlûkini ve Macariyyü’l-asl, uzun 
boylu, açık kaşlı, elâ gözlü, sarışın, cerrâh, başının sağ yanında eser-i cerh bu-
lunan Mustafa b. Abdullah nâm abd-i memlûkini hasbeten lillâhi’l-azîm ve ta-
leben li-merdâti rabbihi’r-rahîm yevme lâ yenfa‘u  mâlün ve-lâ benûn illâ men 
eta’llâhe bi kalbin selîm âzat ve tahrîr etti. Abdeyn-i mezbûreyn bu sûretle sâir 
ahrâr-ı asliyyîn-i mükellefîn gibi hür oldu. Efendilerin âzatlı köleler üzerinde 
sâbit olan velâ hakkından gayrı üzerlerinde kimesnenin bir hakkı kalmadı.
Cerâ fî 8 Muharrem sene selâse ve elf.
Derkenâr: Halil Paşa’nın iki kulunun hüccetidir.
Şuhûdü’l-hâl: Fahrü’l-emâsil ve’l-akrân Mehmed Kethüdâ b. Abdurrahman, 
Mehmed Ağa b. Abdülmennân, İbrahim Bey kâtib-i Dîvân, Ali Ağa zevvâk-ı 
sultânî, Mustafa Ağa zevvâk-ı sultânî, Hasan b. Abdullah ve gayruhüm

254 [60b-2, Arapça] Aydın b. Abdullah’ın Kamer bt. Abdullah’a borcu 
olduğu yönündeki vasiyeti
Udûlden Abdurrahman b. Yusuf el-İmâm, Mustafa b. Osman el-müezzin, Hüse-
yin b. Ahmed el-İmâm ve Memi b. Ahmed nâm kimesneler, on sekizinci yaya bö-
lüğü yayalarından iken bundan akdem fevt olan merhûm Aydın b. Abdullah’ın 
muhallefâtına vâzı‘-ı yed olan, Atebe-i aliyye ve südde-i seniyyede vâki‘ râciline 
mahsûs Beytülmâlin emîni bulunan kıdvetü’l-a‘yân Mustafa Subaşı b. Osman 
mahzarında, Kamer bt. Abdullah nâm hâtundan sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, müteveffâ-i mezbûr 
hâl-i nefâz-i vasiyyetinde, üzerinde ve zimmetinde müdde‘iyye-i mezkûreye 
karz-ı şer‘î cihetinden râyicü’l-vakt bin beş yüz akçe lâzimü’l-edâ ve vâcibü’l-
kazâ deyni olduğunu bizim yanımızda vasiyyet etti. Şehâdetleri ba‘de ri‘âyet-i 









şerâiti’l-kabûl inde’ş-şer‘ makbûl ve mûteber oldu.
Cerâ zâlike fî selhi Zilhicce sene 1003.
Şuhûdü’l-hâl: Ahmed b. Süleyman, Mehmed Çavuş [b.] el-Hâc Mustafa, Meh-
med b. el-Hâc Bayram el-İmâm, Hasan b. Hüseyin ve gayruhüm

255 [60b-3, Arapça] Aydın b. Abdullah’ın Yasemin bt. Abdullah’a borcu 
olduğu yönündeki vasiyeti
Udûlden Abdurrahman b. Yusuf el-İmâm, Mustafa b. Osman el-müezzin, Hüse-
yin b. Ahmed el-İmâm ve Memi b. Ahmed nâm kimesneler, on sekizinci yaya bö-
lüğü yayalarından iken bundan akdem fevt olan merhûm Aydın b. Abdullah’ın 
muhallefâtına vâzı‘-ı yed olan, Atebe-i aliyye ve südde-i seniyyede vâki‘ râciline 
mahsûs Beytülmâlin emîni kıdvetü’l-a‘yân Mustafa Subaşı b. Osman mahza-
rında, mahmiye-i Kostantıniyye mahallâtından Karabaş mahallesinde sâkine 
olan Yasemin bt. Abdullah nâm hâtundan sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, müteveffâ-i mezbûr hâl-i nefâz-i 
vasiyyetinde, üzerinde ve zimmetinde müdde‘iyye-i mezkûreye karz-ı şer‘î ci-
hetinden râyicü’l-vakt üç bin akçe lâzimü’l-edâ ve vâcibü’l-kazâ deyni olduğu-
nu bizim yanımızda vasiyyet etti. Şehâdetleri ba‘de ri‘âyet-i şerâiti’l-kabûl inde’ş-
şer‘ makbûl ve mûteber oldu.
Cerâ zâlike fî selhi Zilhicce sene 1003.
Şuhûdü’l-hâl: Ahmed b. Süleyman, Mehmed Çavuş b. Mustafa, Mehmed b. el-
Hâc Bayram el-İmâm, Hasan b. Hüseyin

256 [60b-4, Arapça] Kürekçibaşı Şems Bey Vakfı’nın Uzunçarşı’daki 
dükkânı Fâtıma bt. el-Hâc Ferruh’a bir sene müddetle 
kiraya verdiği
Merhûm Kürekçibaşı Şems Bey Vakfı’na mütevellî olan Derviş Mehmed b. İs-
hak nâm kimesne meclis-i şer‘-i şerîf-i ezherde hâzır olup, vakf-ı mezbûra âid 
olan, mahmiye-i Kostantıniyye çarşılarından Uzun çarşı’da kâin, bir taraftan 
Hüseyin b. Abdullah mülkü, diğer taraftan Resûl b. Abdurrahman mülkü, öte-
ki taraftan vakf-ı mezbûr ve diğer taraftan da tarîk-i âm ile mahdûd bulunan 
cemî‘-i dükkânı, zeyilde mezkûr târihden bir sene tamâmına şehrî yirmi akçe-
ye ve ücret-i kirânın tamâmının kirâ müddeti nihâyetinde ödenmek üzre râfi‘a-i 
hâze’l-kitâb Fâtıma bt. el-Hâc Ferruh nâm hâtuna icâreye verdi. Mezbûre Fâtıma 
hâtun da icâreye aldı. Vâki‘ ikrâr, merkūme Fâtıma tarafından bi’l-muvâcehe 
tasdîk edildi.
Cerâ fî gurreti Muharremi’l-harâm sene selâse ve elf.
Şuhûdü’l-hâl: Mustafa b. Hamza, Ahmed [b.] Abdullah, Hüseyin Bey b. Abdul-
lah er-râcil, Mahmud Çelebi b. Dede Bâli, Ahmed b. Hüseyin ve gayruhüm

257 [61a-1, Arapça] Emine bt. Memi Çelebi’nin evini vakfettiği
Ve ba‘d, işbu mazmûnunda vakıf ikrârından bahseden sahîh ve şer‘î bir hüc-
cet, sarîh ve mer‘î bir vesîkadır. Dârü’s-saltanati’s-seniyye mahmiye-i Kostan-
tıniyye mahallâtından el-Hâc Teberrük mahallesinde sâkine olan sâhibetü’l-
hayrât râtibetü’l-meberrât Emine bt. Memi Çelebi nâm hâtun meclis-i şer‘-i 
şerîf-i mutahhar ve mahfil-i dîn-i münîf-i enverde hâzıra olup tasarrufât-ı 
şer‘iyye ve teberru‘ât-ı mer‘iyyeye ehil olarak işbu vakıf ikrârının kendisin-
den sudûruna kadar silk-i mülk-i sahîhinde ve mahz-ı menâlinde bulunan, 
mahmiye-i mezbûrede kâin, altında tahtânî bir beyt ve fırın bulunan fevkānî iki 
beyti, önünde iki selâmlık, altında tahtânî, su kuyulu bir beyt bulunan fevkānî 
diğer beyti, ocağı olmayan beyt-i sagīri, bahçeyi, helâyı ve avluyu hâvî bulu-
nan ve bir taraftan vâkıfe-i mezkûre vakfı, diğer taraftan Ahmed Bey b. Ab-
dullah ez-zevvâk mülkü, iki taraftan da tarîk-i âm ile mahdûd cemî‘-i menzili-
ni cümle tevâbi‘ ve levâhıkı ve kâffe-i merâsim ve mürâfıkı ile niyet-i sâfiye ve 
taviyye-i kâfiye ile habsedip vakfettiğini ikrâr ve i‘tirâf etti. Vâkıfe-i mezbûre 
sonra menzil-i mezbûrda ve ilâvesinde süknâyı evvelâ müddet-i hayâtınca, 
ölüm şerbetini tadana kadar kendisine şart etti. Vefâtından sonra yukarıda zik-
redilen fevkānî iki beytte ve altındaki tahtânî beytte süknâyı ve fırını kullan-
mayı uhrevî oğlu İsmail b. Abdullah’a, sonra mezkûr İsmail’in evlâdına sonra 
evlâd-ı evlâdına, sonra nesilleri kesilinceye kadar evlâd-ı evlâd-ı evlâdına şart 
etti. Önünde iki selâmlık, altında, içinde su kuyusu olan tahtânî bir beyt bulu-
nan fevkānî beytte süknâyı âzatlı kölesi Hüseyin b. Abdullah’a ve âzatlı câriyesi 
Yasemin bt. Abdullah’a, sonra ikisinin evlâdına, sonra evlâd-ı evlâdına, sonra 
nesilleri kesilinceye kadar evlâd-ı evlâd-ı evlâdına şart etti. Önünde yukarıda 
zikri geçen bahçeden me’hûz zirâ‘ata kādir arâzi-i hâliye bulunan, ocağı olma-
yan tahtânî beyt-i sagīrde süknâyı Lâlezâr bt. Abdullah nâm âzatlı câriyesine 
şart etti. Bahçede tasarrufu Lâlezâr hâricindekilere şart etti. Bunlardan bir kıs-
mının nesilleri kesildiğinde hisselerinin hayâtta kalanlarca tasarruf edilme-
sini şart etti. Tevliye-i hasbiyyeyi, sâir vakıflarında mütevellî olan kimesneye 
şart etti. Nezâret-i hasbiyyeyi de önce mezbûre Yasemin’e sonra ahâlî-i mahal-
leye şart etti. Menzilde sâkin olan kimesnelerin kendi mâllarıyla vakt-i hâcette 
menzili tamir ettirmelerini, etmezlerse izn-i hâkim ile ihrâclarını ve menzi-
lin kirâya verilip ücret-i kirânın tamire sarf edilmesini şart etti. Zikredilen ki-
mesnelerin tamâmının nesilleri kesildiğinde, birisi bile hayâtta kalmadığında 
menzil-i mezkûrun vech-i ma‘rûf ve’n-nehci’s-savâbi’l-me’lûf üzre Medîne-i 
münevvere ve Ravza-i şerîfe-i mutahhara evkāfına mütevellî olan kimesne ye-
diyle icâreye verilmesini ve ücret-i kirâdan kâfî miktarının menzilin tamiri-
ne sarf edilmesini, artan miktarın Medîne-i münevvere-i mezkûre ve Ravza-i 
mutahhara-i mastûre -nevverallâhu te‘âlâ bi nûri habîbihî ve şerrefehâ bi şera-
fi safiyyihî- fukarâsına sarf edilmesini şart etti. Vâkıfe-i mezbûre sonra cemî‘-i 
menzil-i mezbûru tescîl maksadıyla mütevellî nasb ettiği el-Hâc Mehmed b. 
Abdullah’a teslîm etti. O da tesellüm edip sâir mütevellîler evkāfta tasarruf et-
tikleri gibi tasarruf etti. Teslîm, tesellüm ve tasarrufu hâkim huzûrunda böyle-
ce ikrâr etti. Hâl bu minvâl üzre iken vâkıfe-i mezbûre İmam-ı A‘zam hümâm-ı 
efham Hazreti Ebû Hanîfe el-Kûfî kavline istinâden menzil-i mastûrun vakfi-
yetinden rücû‘ edip mülkiyyetine istirdâdını taleb etti. Mütevellî-i merkūm ise 
eimme-i kibâr ve e‘izze-i ahyârın lüzûmu ifâde eden re’ylerine istinâden buna 
muhâlefet edip redden imtinâ‘ etti. Muhâsama ve münâza‘a edip hâkim-i mûmâ 
ileyh huzûrunda murâfa‘a olunduklarında hâkim, mütevellî cihetini râcih gö-
rüp lüzûmu kāil olan eimme-i müctehidînin re’ylerine tevfîkan vakfın sıhhati-
ne ve lüzûmuna husûsen ve umûmen hükmetti. Menzil-i mezkûr bu sûretle ki-
mesne tarafından tebdîl ve tağyîri, ta‘tîl ve tahvîli câ’iz olmayacak şekilde müeb-
bed, lâzım, müseccel bir vakıf hâline geldi. “Fe-men beddelehû ba‘de mâ sem‘ihî   
fe-innemâ ismuhû ale’l-lezîne yübeddilûnehû innallâhe semî‘un alîm ve ecrü’l-
vâkıfe ala’llâhi’l-hayyi’l-cevâdi’l-kerîm.”
Cerâ zâlike fî evâili Muharremi’l-harâm sene selâse ve elf.
Şuhûdü’l-hâl: Mehmed b. Nimetullah el-İmâm, Ali b. Fethullah el-müezzin, Sey-
yid Mehmed b. Seyyid Mehmed, Hacı Yusuf [b.] Abdullah, Kasım b. Abdullah, 
Hamza [b.] Abdullah, Mehmed [b.] Hamza, Mehmed [b.] Ali, Ahmed [b.] Ali, 
Mustafa [b.] Cafer, Mustafa Bey [b.] Mehmed, Hasan Çelebi [b.] Mehmed el-
müste‘id ve gayruhüm

258 [61b-1] Nesli bt. Derviş’in Fâtıma Sultan Vakfı’na olan borcunu 
ödemesine karşılık rehininin iade edilmesi
Mahmiye-i Kostantıniyye’de vâki‘ merhûme Fâtıma Sultan bt. Ferhad Paşa 
Vakfı’na hâlâ mütevellî olan fahrü’l-a‘yân Mustafa Bey b. Sinan el-bevvâbü’s-
sultânî meclis-i şer‘a hâzır olup, Aksaray mahallesinde sâkine Nesli bt. Derviş 
nâm hâtun tarafından husûs-ı âti’z-zikre Rıdvan b. Abdullah ve Zamâne bt. Ab-
dullah ve Aynülhayât bt. Abdullah şehâdetleriyle vekâleti sâbite olan Emine bt. 
Hüseyin nâm hâtun mahzarında takrîr-i kelâm edip mütevellîsi olduğum vakf-ı 
mezbûr mâlından müvekkilem merkūme Nesli Hâtun zimmetinde bundan ak-
dem altmış bin akçe cihet-i karzdan ve altı bin akçe çuka bahâsından cem‘an 
altmış altı bin akçe olup hâlâ meblağ-ı merkūmu mezbûre Nesli Hâtun’un 
teslîme vekîli olan mesfûre Emine Hâtun yedinden vakf-ı mezbûr için alıp bi’t-
tamâm kabz ve tesellüm edip ve mezbûre Nesli Hâtun’un benim yedimde rehn-i 
makbûz olan yüz aded incisin vekîli mezbûreye teslîm edip, husûs-ı mesfûra 
müte‘allik merkūme Nesli Hâtun’[la] kat‘â alâkam kalmadı dedikde, mütevellî-i 
mezbûrun ikrâr-ı meşrûhunu vekîl-i mezbûre vicâhen tasdîk ve şifâhen tahkīk 
edip mâ hüve’l-vâki‘ ketb olundu.
Tahrîren fî 15 min Muharremi’l-harâm sene selâse ve elf.
Şuhûdü’l-hâl: Perviz Çavuş b. Abdullah el-mübâşir, Ali b. Abdullah, Abdülganî b. 
Nezir, Mehmed b. Abdullah.

259 [61b-2] Mezid Çavuş b. Timur’un kendisine borçlu iken ölen 
yeniçerilerden Mahmud b. Abdullah’ın muhallefâtından bir 
miktar alacağının kaldığı
Oldur ki, Dergâh-ı âlî çavuşlarından Mezid Çavuş b. Timur meclis-i şer‘-i şerîfe 
hâzır olup hâlâ Dergâh-ı sa‘âdet-destgâh yeniçerileri beytülmâlı emîni olup otuz 
altıncı cemâ‘atinden Mahmud b. Abdullah nâm müteveffânın muhallefâtına 
vâzı‘u’l-yed olan fahrü’l-a‘yân Mustafa Subaşı b. Osman mahzarında ikrâr ve 
i‘tirâf edip bundan akdem mâl-ı mudârabeden müteveffâ-yı mezkûrun yedin-
de elli üç bin akçe hakkım olup mezbûr Mahmud vefât ettikden sonra meblağ-ı 
mezbûr uhdesinde bâkī kalıp husûs-ı mezbûr vech-i meşrûh üzre idiğin bun-
dan akdem şuhûd-ı udûl ile isbât etmiş idim. Hâlâ emîn-i müşârun-ileyh yedin-
de müteveffâ-yı mezkûrun mazbûta olan muhallefâtından meblağ-ı mezbûrun 
kırk dört bin beş yüz akçesin alıp kabz edip sekiz bin beş yüz akçe hakkım bâkī 
kalmışdır dedikde, mukırr-ı mezbûrun ikrâr-ı meşrûhun emîn-i mesfûr tasdîk 
edip kayd olundu.
Fî 8 Muharrem sene m[ezbûr].
Şuhûdü’l-hâl: Hasan b. Abdullah, Süleyman [b.] Mahmud, Mustafa [b.] Abdul-
lah er-râcil, Halil [b.] İskender, Abdi b. Abdullah er-râcil, Mustafa [b.] Abdullah 
er-râcil.

260 [61b-3] Fâtıma bt. İskender’in hür olduğu sabit olan câriye için 
ödediği parasının iadesi
Oldur ki, mahmiye-i Kostantıniyye’de Ayasofya-i kebîr kurbunda sâkine Fâtıma 
bt. İskender nâm hâtun meclis-i şer‘-i şerîfe hâssa sakalardan Hasan b. Abdullah 
nâm kimesneyi ihzâr ve mahzarında takrîr-i kelâm edip bundan akdem mezbûr 
Hasan Bey’den dokuz bin dört yüz yetmiş akçeye orta boylu kara gözlü açık kaşlı 
buğday enli Mülâyim bt. Abdullah nâm bir câriye iştirâ edip meblağ-ı mezbûru 
mezkûr Hasan’a teslîm edip ba‘dehû câriye-i mezkûreyi ben dahi el-Hâc Rıd-
van nâm kimesneye bey‘ edip ol dahi âhara bey‘ edip ba‘dehû câriye-i mezkûre 
şuhûd-ı udûl ile hürriyetin zevi’l-yed-i münkir mahzarında isbât edip kıbel-i 
şer‘den sebîli tahliye olunmağın, mezbûr el-Hâc Rıdvan câriye-i mezkûrenin 
kıymetin benden ahz eylemiş idi. Hâlâ zikr olunan dokuz bin dört yüz yetmiş 
akçeyi ben dahi mezbûr Hasan’dan taleb ederin, gıbbe’s-suâl, mezbûr Hasan fi’l-
vâki‘ zikr olunan câriyeyi ben mesfûre Fâtıma Hâtun’a bey‘, meblağ-ı mezbûru 
bi’t-tamâm kabz eylemiş idim. Lâkin câriye-i merkūmeyi Esma bt. Hüsrev nâm 
hâtun tarafından vekâleten bey‘ edip semenini dahi müvekkileme teslîm eyle-
miş idim dedikde, mezbûr Hasan’ın vech-i meşrûh üzre olan kelâmı merkūme 
Fâtıma Hâtun talebi ile ketb olundu.
Tahrîren fî 15 min Muharremi’l-harâm sene selâse ve elf.
Şuhûdü’l-hâl: Mustafa Çavuş el-mübâşir, Bayezid b. Abdullah et-tabbâhu’s-
sultânî, Hacı Hürrem b. Abdullah, Hacı Mustafa b. Şaban.

261 [62a-1, Arapça] Hızır b. Hasan b. Hüseyin’in ve Raziye bt. Abdullah’ın, 
muhallefâtına el konulan Davud b. Memi b. Mustafa b. Hüseyin’in 
vârisi olduğu
Her ikisi de kazâ-i havâss-ı mahmiye-i Kostantıniyye tevâbi‘inden Bedesten-
ci? karyesi ahâlîsinden olan, udûlden Receb b. Abdullah ve Ferhad b. Abdul-
lah nâm kimesneler, Atebe-i aliyye ve südde-i seniyyede vâki‘ râciline mahsûs 
Beytülmâlin emîni olup, karye-i mezkûrede mutavattın iken bundan akdem 
fevt olan yirmi beşinci yayalar bölüğü yayalarından merhûm Davud b. Memi b. 
Mustafa b. Hüseyin nâm yayanın muhallefâtına vâzı‘-ı yed olan kıdvetü’l-a‘yân 
Mustafa Subaşı b. Osman mahzarında, yine karye-i mesfûrede sâkin Hızır b. Ha-
san b. Hüseyin nâm kimesneden sâdır olan da‘vâ-i sahîha-i şer‘iyyede gıbbe’l-
istişhâdi’ş-şer‘î şöyle şehâdet ettiler ki, müdde‘î-i mezbûr Hızır, müteveffâ-i 
mezkûr Davud’un usûbe-i nesebiyye cihetiyle vârisidir. Zira müdde‘î-i mezkûr 
Hızır, Hasan’ın sulbî oğludur; o da Hüseyin’in sulbî oğludur. Müteveffâ-i mezbûr 
Davud ise Memi’nin sulbî oğludur; Memi de Mustafa’nın sulbî oğludur. Mustafa 
da mezkûr Hüseyin’in sulbî oğludur. Büyük dededir. Verâseti ona ve kızkardeşi 
Raziye bt. Abdullah’a münhasırdır. İkisinden başka vâris ve terekesine müstehak 
kimesne ma‘lûmumuz değildir. Şehâdetleri ba‘de ri‘âyeti şerâiti’l-kabûl inde’ş-
şer‘ makbûl ve mûteber olmağın mûcibince hükmedildi.
Cerâ zâlike fî 17 Muharrem sene selâse ve elf.
Şuhûdü’l-hâl: Kasım [b.] İbrahim, Ali b. Hayreddin, Ahmed b. Abdullah, Musta-
fa b. Hamza ve gayruhüm

262 [62a-2] Dukakinzâde Ahmed Çelebi’nin Tophane’de yaptırdığı ev, 
odalar, çeşme ve dükkânların vakfiyesi
Be-nâm-ı Girdigâr-ı vâkıf-râz, munezzeh-i dâniş-i ân encâm ü âğâz; her matla‘-ı 
suhan-ı sihr-âferîn ki neyyir-i a‘zam ism-i rabbu’l-âlemîn mâlikül’l-mülki 
melik-i yevmü’d-dîn ile münevver olmaya, mânend-i subh-i nuhustîn revnâk-ı 
sıdk u yakîn birle zîb ü fer bulmaz. İbtidâ-i kelâm-ı vâkıf-ı hâl mî-sezed zikr-i 
Bârî-yi müte‘âl, ve şol ser-levha-ı defter-i ferhunde-fer ki sipâs u sitâyiş-i îzed-i 
celîl ü cemil ile müzeyyen ve muanven kılınmaya, misâl-i vakf-ı bî-tescîl 
mevkıf-i i‘tibâr u kabulde cilvegî olmaz.

 Lîk senâyeş zi beyân berter est
 Her ki zebân gûyed ez an berter est
 Nutk-ı senâyeş çe temennâst în
 Akl u temennâş çe sevdâst în
Fe-sübhâne men vakafe dûne mevâkıfi ceberûtihî el-efhâmü ve’l-ukûl ve hare 
fî müşâhedeti melekûtihî efkârü’l-ecilleti’l-fuhûl. Ve dahi her şâhid-i mâkâl ve 
nev ‘arûs-ı emr-i zî-bâl meşşâta-i zikr-i kemâli resûl-i bî-hemâl ve na‘t-i cemîl-i 
cemâl-i habîb-i zi’l-celâl birle ârâyiş ü tezyîn olmaya; ber fehvâ-yı hadîs-i 
şerîf “Men lem yezkürnî fi du‘aihî fe-hakkun en lâ yüstecâbe du‘a’ühû” hacle-i 
kabûl ve minassa-ı icabetde cilve-nümâ ve çehre-küşâ olmaz Allahümme sal-
li ale’l-müstakbeli bi-abâ’i’r-risâleti müteveşşihi bi-ridâ’i’l-mecdi ve’s-siyâdeti 
Muhammedini’l-meb‘ûs fî surreti’l-bathâi’l-men‘ût mâ zâge’l-basaru ve mâ tagâ 
el-mu‘cizu bi-fesâhetihî mesâkı‘e’l-hutebâ ahter-i burc-i şeref-i kâinât gevher-i 
dürc-i sadef-i mümkinât,

 Bûd be-ruh şem‘-i nübüvvet furûz
 Âb nedîde gil-i Âdem henüz
 Bişterîn harf ki der Ahmed est
 Matla‘-ı dîbâce-i in ebced est
 Sadr-nişîn ust der în bezmgâh
 Küntü nebiyyen büved ûra guvâh
Ol vâkıf-ı esrar-ı “subhân ellezî esrâ”ul vâsıl-ı makām-ı “kābe kavseyn ev ednâ” 
bil resûl-i mufahham ve habîb-i mükerremdir.
ki, nokta-i vücûd-ı pür-cûdları bâ‘is-i îcâd-ı levh u kalem ve illet-i gāiyye-i 
tekvin-i sahâ’if-i âlemdir ki, bu müdde‘âyı rûşen-fehvâ-yı pâk-ı hadîs-i levlâke 
levlâke lemâ halektu’l-eflâk birle müberhen olup, cemî‘ enbiyâ ve rusul ve 
hâdiyân-ı sübül peyrev-ı nûr pâk ve muktebis-i envâr-ı unsur tâb-nâklarıdır. 
Beytu sebekūke târihen ve ente sebaktehüm fazlan fe-ente’s-sâbiku’l-mesbûk, ol 
matla‘-ı envâr “elem neşrah leke sadrak’’ ve mazhar-ı fermûde-i “ve rafa‘nâ leke 
zikrak’’ bir seyyid-i büzürg-vâr-ı celîlü’l-mikdâr ve sened-i âlî mikdâr-ı uli’l-
emrdir ki kâffe-i ümeme zât-ı sa‘âdet-simâtı bâ‘is-i rahmet ve âmme-i ashâb-ı 
himeme ittibâ‘-ı şerî‘ati mûcib fevz-i sa‘âdet-i dünyâ ve âhiretdir ki, “ve mâ 
erselnâke illâ rahmeten li’l-âlemîn’’ bu fehvâya nass-ı mübîndir ki, ızhâr-ı 
şerâyi‘-i dîn-i metîn ve iş‘âr-ı şe‘â’ir-i şer‘-i mübînde tıbâ‘-ı ebniye-i ehl-i udvânı 
ud‘u ile sebîli rabbike bi’l-hikmeti ve’l-mev‘izeti’l-hasene fehvâsınca kelimât-ı 
hikmet-simât-ı mü’essire ve akvâl-i hidâyet iştimâl-i müstahsene tâziyânesiyle 
bu mertebe dâm etmişlerdir ki, da‘vet-i âmm-ı sa‘âdet fercâm birle cumhûr-ı 
enâmı dârü’s-selâm-ı İslâm’a getirip ta‘lîm-i ferâyiz ve sünende bezl-i mechûd 
buyurup ikāmet-i ümmet vâlâ nehmetleri şi‘âr-ı şe‘â’ir-i dîn ve pîrâye-i sünen-i 
sa‘âdet-karîn birle muhallâ ve müzeyyen oldukdan sonra zîb u zîver-i nevâfil u 
hasenât ile dahi mükemmel ve müstahsen olmalarıyçün tertîb-i esnâf-ı hayrât 
ve tehzîb-i ahlâk u sıfât ve tekmîl-i hasâ’il-i hasene ve kemâlâta bir derece tergīb 
ve tahsîs etmişlerdir ki, ekser-i ümmet-i uli’l-himmetlerinin himmeti kurbât-ı 
bedeniye ve mâliyenin her birini câ’iz ve mesûbât-ı celîle-i envâ‘-ı ibâdata fâ’iz 
olmakda ümem-i sâbıkayı sâbık ve câ’iz olmakdır ilâ kıyâmi’s-sâ‘at ve sâ‘ati’l-
kıyâm ekser-i enâm ehabb-i mâl ve atyeb-i menâllerinden tertîb-i hayrât u evkāf 
ve tarh-ı binâ-i meberrât-ı cemîletü’l-evsâf edip kimi bezl-i mâl-i helâl ile fî 
sebîlillâh ihyâ-i sebîl ve icrâ-i miyâh edip meşâri‘-i müslimîn ve mesâlik-i 
muvahhidîni ahcâr-ı mefrûşe ile muballât u üstüvâr ve musattah u hem-vâr 
edip mürûr ve ubûrı âsân ve emâkin-i ba‘îdeden mahall-i devâc ve mevki‘-i 
ihtiyâca mâl-i firâvân sarf edip, sular getirip atşân ve (…) cinânı sîyrâb ve 
reyyân etmekle, rûz-ı cezâ ve sarây-ı ukbâda hadd-i [62b] sârımdan (…) [ibâk?] 
ve (…) [ehakk?] olan tarîk-ı müstakīm-i sırâtpür-havf ve ihtiyâtdan bi fazlillâhi 
alıkoyup, sür‘at-i mürûr ve suhûlet-i ubûr (…) ve müstevcib-i şürb-i havz ve 
(…) müte’ehhil-i riyâzü’l-cinân olmak sa‘âdetine te’emmül ve kimi tilâvet-i 
Kur’ân-ı azîm ve ikrâr-ı eczâ için musakkafât ve akārât binâ edip vakf etmekle 
mede’d-duhûr ve’l-ahkâbrûh-ı pür-fütûhlarına (…) beyyinâtdan ecr u sevâb-ı 
bî-hesâb vâsıl ve mütevâsıl olmak üzredir. Pes her lahza ve her ân hezârân-ı 
hezârân cevâhir-i zevâhir-i tahiyyet ve dürûd u dürer-i gurer salât ve selâm-ı 
dâimü’l-vürûd bu hâkiyân-ı bî-nâm ve nişân ve hâdiyân-ı hâdiye-i isyândan ol 
sâkin-i a‘lâ-yı ılliyyîn sultânü’l-enbiyâ ve’l-mürselîn hazretlerinin senâ-i ravza-i 
pâk ve merkad-i ıtır-nâklarına olsun ki, ahvâl-i menâzil-i ukbâ ve ehvâl-i 
mevâfık-ı rûz-ı cezâyı haber-i sâdık ile muhayyer ve nâtık ve ümmet-i za‘îfelerine 
mânend-i âb-ı müşfik varta-i helâkdan sâhil-i necâta sâbık olup ta‘lîm-i sübül-i 
hidâyet ve reşâd ve irşâd-ı menâhic-i salâh u sedâdda ifrâğ-ı mechûd buyur-
muşlardır ki ve dahi âl-i kirâm ve ashâb-ı izâmları müberrekelerine elyak-ı salât 
u tahiyyât-ı bî-gāyât nisâr olunsun ki nücûm-ı hüdâ ve mesâbih-i dücâ olup her 
biri çeşme-sâr-ı hidâyet u irfân ve rehnümâ-yı memâlik-i dâniş u îkān olup 
‘’ashâbî ke’n-nücûm bi eyyihim ihtedeytüm’’ hadîs-i şerîfine mazhar olmuşlardır 
hümü’n-nücebâi’l- ğurem ve reht-ı ehedin? ve hüm bâyi‘ûhu tâyi‘ûn lede’ş-şecer 
aleyhim selâmullâhi mâ nâhu tâ‘irun ve mâlâh li’s-sârîn fi’z-zulemi’l-kamer 
ammâ ba‘d, her lebîb-i sâhib-i nazara göz gibi bâhir ve her andelîb-i hünervere 
gül gibi zâhirdir ki bu mezra‘-ı merg-âzâr ve gülzâr-ı perîşân etvârın güllerinde 
bûy-ı vefâ ve lâle ve sünbüllerinde renk-i bekā ve lütf ve safâ olmayıp her gonca-i 
nâ-şukuftesi âzurde-i hârhâre-i hâr olmağla hûn-ı ciğeri derûnunda tih be tih 
ve lâle ve sünbüllerinin dâğ-ı hasretle dil-i bî-karârı girih olmuşdur lâlezâr-ı 
cihân aceb bâgīst ke’ezân bâh-ı her nefes dâgīst nîst bûy-ı neşât der gül-i o 
mihnet-efzâsına savt-ı bülbül-i o nazar-ı ayne’l-yakīn ile nergis var nigerân 
olunsa her berk benefşe ve sünbül perîşân zîr-i zemînde hak olan şâhidân-ı 
rengin-izârın hâl-i müşkbâr ve geysûy-ı tâbdârlarından nümûne ve nişândır her 
yeki berk-i benefşe ki remed-i ez-dil-i hak hâl-i müşkîn-rûh-ı hoş püserânest ey 
dil-i şâh-ı sünbül ki ser ez-ceyb-i zemîn ber-dâred ca‘d-ı anber şikest sîmberânest 
ey dil-i felâh her erîb-i mükerrem ve lebîb-i muhtereme lâyık ve revâdır ki, işbu 
kâh-ı ferâh-ı dünyâyı tengnây-ı mihmet ü belvâ bilip bu deyr-i şeşderî ve 
Gülşen-i nilüferinin sûret-i zîbâ ve gül-i ra‘nâsına meftûn ve hârhâr-ı 
nevâyeniden me’mûn olmayıp belki her âkil-i müdrikü’l-avâkıb ve kâffe-i 
sâhib-i re’y-i sâ’ib uhdesinde mütehattim ve vâcibdir ki bu tîz-bâzâr-ı gurûr ve 
geşt-güzâr-ı âlem-i zûrda mağrûr olmayıp kâlâ-yı girân-bahâ-yı evkātı nakd-i 
nâsire-i hevâ-yı nefse ve sabra hırmen-i ömr girân nümâyesin bâd-ı hevây-ı 
a‘mâl-i lağv u lehv ve metâ‘-ı hevese vermeyip dil âgâh kalb pür-havf ve intibâh 
ile ‘’ed-dünyâ mezra‘atü’l-âhire’’ müsted‘âsınca tohm-ı sirişk-i levm u nedâmete 
dem-be-dem zemîn-i zül ve derâ‘ata zirâ‘at ve sûk-ı şevk-i tâ‘at u ibâdet sad 
metâ‘-ı çehre-i zerd ve dil-i perverd ile sikke-i hâlis-ayâr rızâ-yı cenâb-ı rabb-ı 
izzet ele getirip ticâret edeler husûsan âyet-i kerîme-i len tenâlü’l-birra hattâ 
tünfikū mimmâ tuhibbûn mazmûn-ı sa‘âdet-makrûnunun kâffe-i mü’minîne 
şâmil ve mütenâvil olan fevâyid-i amîmesinde dâhil olup infâk-ı fî sebîlillâh et-
mekle tahsîl-i kurb-ı hazret-i ilâh edeler ve şâyeste-i mübâhât ve sezâvâr-ı 
ibtihâc olan erbâb-ı elbâb ve ashâb-ı ukūl içre bu mukaddemât-ı sahîhu’l-intâcın 
revâcı şek ve reyb yokdur ki ber-vakf-ı mazmûn-ı sa‘âdet-makrûn hel yestevi’l-
lezîne ya‘lemûne ve’l-lezîne lâ ya‘lemûn ulemâ-i âmilîn ve sulehâ-i tevfîk-karîn 
yanlarında sâir ashâb-ı hicr ve hacer ve erbâb-ı elbâb-ı nehyden eşedd ve akvâ 
olduğu ke’ş-şems fî vasati’s-semâ azhar min en yahfâdır. Eyle olsa işbu mecelle-i 
celîlenin tahrîr ve imlâsına bâ‘is ve bâdî ve cerîde-i cemîlenin tastîr ve inşâsına 
hâmil ve dâ‘î ashâb-ı haşmet u câh ve erbâb-ı basîret u intibâhdan ilm-i şerîfe 
ibtigā li-vechillâh tâlib ve müştağil ve nûr ve zıyâ-yı tevfîk-i ilâhî birle dil-i pür-
safâsı pür-nûr ve müşta‘il fart-ı tekarrub-ı hazret-i sultâniye ile mevsûm iken 
zümre-i ulemâ ve fukarâ mücâlesetini ihtiyâr ve kemâl-i ihtisâs südde-i 
hâkāniyye birle ma‘lûm olmuş iken fırka-i dervîşân ve sulehâ muvânesetini 
şi‘âr-ı zât-ı mekârim-disârı kılan sâhibü’l-izzi ve’l-ikbâl sâhib-i ezyâli’l-câh ve’l-
celâl iftihârü’l-havâsı ve’l-mukarrebîn mühr-i sipihr-i izzet ve mâh-ı burc-ı 
temkîn melekiyyü’ş-şiyem felekiyyü’l-himem kân-ı vefâ ebr-i sehâ bahr-i cûd 
hazret-i el-Hâc Mehmed Ağa b. Abdülvedûd ki fart-ı dâniş-i zekâ ile ma‘rûf ve 
kemâl-i edeb u hayâ birle mevsûf olup kûh-i vakār ve kân-ı bisyâr dervîş-kîş ve 
hayr-endîş safâ-yı zamîrinden şem‘-i kamer hacil ve ziyâ-yı zihn-i müstenîrinden 
çeşme-i hurşîd münfa‘il pîş-i tab‘-ı âbdâreş şem‘-i meh-râ bâb nîst çeşme-i 
hurşîd-râ ger tâb hest în âb nîst ol zât-ı ferhunde-sıfât u sütûde (…) ve sabâvet 
ve zamân-ı sıgārından beru tahsîl-i ulûm u fünûn ve kesb [63a] ü kemâlât 
gûnâgûn sa‘y-i belîğ ve cehd-i bî dirîğ eyleyip ihrâz-ı fezâyil ve fevâzıl etmekle 
tal‘at-ı behbûdları serâser (…) mekârim-i ahlâk bula vücûd-ı pür-cûdları bergâh 
(…) evsâf ve kemâlâtı hâyiz olmakla ashâb-ı divelden çok kimesne mütemeyyir 
olup mekârim (…) âfâk olmuşlardır. Lâkin san‘at-ı ilm u fazîlet mutâla‘aya nâil 
olmayıp ulûm-ı Arabiye ve fünûn-ı edebiyede hatt-ı vâfir ve sehm-i mütekâsir 
ihrâzıyla akāid-i dîniyye ve mesâil-i fıkhiyyeden olan metâlib-i âliyeden mun-
katı‘ kelâma vâsıl olacak kadar bizâ‘a-i istihrâca mâlik olmak emsâllerinden bir 
ferde hâsıl olmadığı mukarrer ve muhakkakdır hakka ki zât-ı âdîmü’n-nazîrleri 
cevdet (…) ve safâ-yı zamîr ile mütâla‘a-i kütüb-i fıkha ve tefsîre kādir ve 
kāmûs-ı muhît-i ulûmdan leâlî nikât ve mezâyâ istihrâcında mâhir iktinâs-ı 
şevârid-i mesâil ve istiyâd-ı nevâdir-i evâhir ve evâilde kemmiyyet-i tab‘-ı 
cevâdları kayd-ı avâyid ve hengâm-ı neşr-i fezâyilde sîne-i pür-sekîneleri 
mahzen-i esrâr-ı ferâid olduğu bir lahza hâzır-ı nâdîyyi bâdiyyi’l-eyâdîleri olan 
nâzır ve munâzır ilm u irfâna gûn gibi zâhirdir ol zât-ı mehâmid-iştimâlin 
evâil-i hâl ve mebâdi-i ahvâlinde dahi tal‘at-ı beyhûdelerinden delâil-i ikbâl ve 
sîmâ-yı sa‘âdet-mahsûs ve ayân ve nâsiye-i izzet-nümûdlarından mehâil-i celâl 
ve âsâr-ı devlet müşâhed ve nümâyân olmağın, sâik-i takdîr-i zât-ı bî-nazîrlerini 
âlem-i tufûliyyetde pâdişâh-ı cem-câh-ı gerdûn-penâh iftihâr-ı dudmân-ı âl-i 
Osman mütemessil-i nass-ı ‘’innallâhe ye’muru bi’l-adli ve’l-ihsân’’ râfi‘-ı ehli 
sünnet ve hâfid-ı ehl-i rafz nâsıb-ı livâ-yı sa‘âdet-ihtivâ-i ‘’innâ ce‘alnâke 
halîfeten fi’l-arz’’ sultânu’l-maşrıkayn hâkānü’l-hâfikayn hâdimü’l-harameyni’ş-
şerîfeyn kâsirü’l-ekâsireti ve’l-mülhıdîn murgım-ı unûfi’l-kayâsıreti ve’l-
ferâ‘ıneti’l-mütemerridîn masdûka-i mefhûm-ı sa‘âdet lüzûmu’s-sultân zıllullâh 
ye’vî ileyh küllü mazlûme’s-sultân b. es-sultân sultânu azîmü’l-kadr celîlü’ş-şân 
Sultan Murad Hân e’azzallâhu ensârahû ile’d-devrân Âsitân-ı izzet-âşiyânına 
sevk edip, ol hümâ-yı evc-i saltanatın zıll-ı âtıfeti üzerlerine sâye-endâz olalıdan 
beri şeref-i mukārenet ve musâhabet ve mezîd-i ihtisâs ve âtıfetleriyle mümtâz 
olup zât-ı sedâd-nihâdlarında merkûz ve muzmer olan salâh ve reşâd 
muktezâsınca zehârif-i dünyeviyeden i‘râz ve menâsıb-ı aliyyeye nigrândan 
iğmâz edip şeref-i sohbet-i şâh-ı cem‘ menkabeti ayn-ı sa‘âdet ve ol şerefle 
iktifâyı mahz-ı devlet bilip yevmen fe-yevmen derece-i kurb ve ittisâlleri 
mühürdâr-ı evc-i felek pâdişâh-ı cemşîd-hısâlde irtifâ‘ bulıcak cenâb-ı vehhâb 
bî-illet ve feyyâz-ı bî dannetten feyezân eden ni‘am-ı firâvânın şükründe acz ve 
kusûrları mülâhaza edip mehmâ emken şükr-i ni‘am-i zü’l-minende ızhâr-ı acz 
u noksan ile gülşen-senâ-yı sübhânda sûsende nerdübân ve andelîb-i ratbü’l-
lisân olduklarında hâtır-ı âtır hurşîd leme‘ânlarında fukarâ-yı ehl-i îmândan 
müstahak-ı in‘âm u ihsân olan ba‘zı ihvâna nef ‘-i resân olup mede’d-duhûr ve’z-
zamân tasadduk ve ihsân zerî‘asıyla dahi şükr-i yezdân ve recâ-yı gufrân etmek 
hâtırâsı halacân etmeğin, bundan akdem eyyâm-ı devlet-i pâdişâhîde mahmiye-i 
Tophâne’de mâlik oldukları menzil-i bî-nazîr ve dâr-ı behcet-medâr-ı dilpezîr ki 
leb-i deryâda vâki‘ olup âyine misâl deryâ-yı sefîde nâzır ve suhan-i sofa-i 
safâsında bir lahza sükûn bâ‘is-i teskîn-i dil ve sebeb-i teşhîz-i hâtırdır vakf edip, 
târih-i kitâbdan birkaç yıl mukaddem vakfiyesin tahrîr ettirdiklerinden sonra 
dahi lücce-i cenân-ı deryâ feyezânlarında mânend-i dürr-i bî-nazîr bir ma‘nâ-yı 
ra‘nâ-cây-pîr olurdu ki eyyâm-ı devlet-i pâdişâh-ı İslâm’ın …? paşalarına dâhil 
olup cihet-i ma‘âşlarından hâric ve fukarâ ve dervîşâna bezl ü infâklarından 
fâzıl olan mâl-i helâllerin min ba‘d dahi sehâb-ı ecri her dem midrâr ve ahlâf-ı 
dâr-ı hemvâre idrâr üzre olan vakf-ı akāra sarf edip zâd-ı âhiretlerin i‘dâd ve 
mukaddemâ olan hasenâtı tevfîr u teksîr kılınmağla inâd-ı yevm-i mî‘âddan 
bezl-i makdûr ve ifrâğ-ı mechûd ve meysûr ideler nice eyyâm u a‘vâm bu ma‘nâ-
yı zîbâ-dil-i sâf ir‘ât-ı sîmâlarında cây-ı gîr ve hüveydâ olup intihâ-yı fırsat ve 
ihtilâl-i dikkat u miknete mutasaddî ve müterakkıblar olup dil-i hurşîd-i 
müşâkilleri hulûl-i ecel ve inkıtâ‘-ı habl-i emelden bi’l-külliye gāfil ve zâhil ol-
mamağın her çend rûy-ı zemîn ve zamâna nigerân olsalar âyet-i “küllü men 
aleyhâ fân” mazmûn-ı ibret-nişânı iz‘ân ve her gâh dil âgâh ve kalb pür-intibâh 
ile sahâ’if-i evrâk-ı felek nûh-tıbâk ve girdiş-i çarh-ı heft âsumâna nigâh edip 
nazar-ı i‘tibâr ve îkān-ı sâlsâr sakf-ı sipihr-i nîlgûn ve nakş-ı mecerre-i gerdûnda 
resm-i fenâ vu zevâlde ve alâyim-i intikāl ve irtihâl müşâhede ve nümâyân ola-
cak lisân-ı hikmet beyânlarına bu fehvâ-yı neşîd-i hükm-i temhîd cârî olurdu. 
Beyit: Bu güzergâh-ı fenâ sahnında ümîd-i bekā eylemek fikr-i muhâl ve bâtıl-ı 
emniyet gibi [63b] âlem-i kevn …? tab‘ ve mûcib-i hilkat gibi hirâs resminde fe-
legin gürbânında şekl-i dellâl hâsıl-ı ömrün halkın? Biçmeğe âlet gibi ya kemân-ı 
kabza-ı kudrettir ehl-i âlem almağa tîr-ı kazâ ve nâvek-i mihnet gibi bezm-ı kîtî 
ehlinin ya kāse-i i‘mârı kâh eksikīr ki (…) iş‘âr eder âyet gibi belki cümle heykel-i 
eflâk ve evzâ‘ nücûm-ı âlemîn şekl-i fenâsın resm eder hey’et gibi işbu dünyâ-yı 
dûn-ı fânî ve sarây-ı sipenc pür-renc-i zindegânîde devâm ve bakā ihtimâli 
muhâl olduğuna cezm ve i‘dâd u gınâ ve yem-i mî‘âda azm ederlerdi lâkin ba‘zı 
avâ’ik ve alâyık niyet-i sâfiye ve taviyyet-i vâfiyelerinde olan âsâr-ı hayrâtı kuv-
vetden fi‘le götürmeğe â’ik olup el-umûru merhûnetün bi evkātihâ müsted‘âsınca 
mübâşerete kudret ve miknet müyesser olmazdı şol zamâna dek ki ol zât-ı 
sütûde-siyer ve mihr-i sipihr-hünerin hullân-ı vefâ ve ihvân-ı safâlarından yâr-ı 
muvâfık ve sıddîk-ı sâdıkları ma‘den-i mekârim u efdâl menba‘-ı mehâmid u 
hüsn-i hisâl zât melek-sıfâtı ahlâk-ı hamîde ile ârâste ve nihâd-ı kerem mu‘tâdı 
fezâ’il-i adîde birle pîrâste hasîb u nesîb fıtrat ve lebîb-i mahdûm-ı mükerrem ve 
hâkim-i mufahham muhrez-ı fezâ’il ve hüner ve fehvâ-yı müktesibi merhûm ve 
mebrûr Dukakinzâde Ahmed Çelebi nevverallâhu merkâdehû ve alâ erâ’iki’l-
cinân erkadehû unfuvân-ı şebâb ve rey‘ân-ı îş-i lebâblarında azm-i sûy-ı cinân 
edip dil-i ehibbâyı dâğ-ı hicrân ile sûzân siyyemâ müşârun-ileyh ağa-yı fâ’iku’l-
iz‘ânı giryân ve nâlân eyleyip nefy-i cân-güdâzı âteş-i cân olup şiddet-i ittihâd 
ve inbisât ve mezîd ülfet ve ihtilâtları hasebiyle mevtinden kemâl-i hüzn u 
inkisâr ve nihâyet infi‘âl u ızdırâb târî olup ol mahdûm-ı güzînin sebzezâr 
âmâlinden gonca-i ümîdi henüz şükufte ve handân olmadan berk-i îş-i nev-
bahâr iken hazân olduğunu göricek dünyâ-yı fânînin fenâsına müceddeden 
ikāmet-i burhân edip münye-i husûl-i ümniyeye bir ân te’hîr ve hulûl-i ecel 
tedârik-i emele bir sâ‘at tevakkuf etmediğini tamâm-ı iz‘ân ve îkān ettiklerinde 
ilhâm-ı kudsî ve vârid-i kuddûsî dil âgâh ve kalb pür-intibâhlarına beyt yâ gāfilâ 
an harekâti’l-felek yenhâke’llâhu mimmâ ağfelek mâ leke li’l-gayri izâ suntehû 
ve küllemâ tünfikū minhu fe-lek hidâyet ihtivâsın ilgā edip ve âzim-i dârü’l-
karâr ve sâkin-i civâr-ı rabbi gaffâr olan mârrü’z-zikr merhûm mahmidet-şi‘âr 
dahi cenâb-ı ni‘amü’l-me’âbların vasiyy-i muhtâr eyleyip sülüs mâlının anların 
elinden vücûh-ı hayrâta sarf olunmasın ihtiyâr ve cemî‘ umûru anlara tefvîz 
edip yedlerinde muhallef olan hüccet-i şer‘iyye muktezâsınca vesâyetleri sâbit 
ve mukarrer olup re’y-i rezînleri sülüs-i mezbûr evkāf-ı akāra sarf olunmak ol-
mağın bu takrîb ile kendiler dahi mesârif-i yevmiyelerinden zâyid ve fazla ol-
muş meblağ-ı müddeharların hayrâta sarf etmeğe âzim olup sâkin oldukları 
menzil-i meb‘ûs-ı merkūmun civârında ba‘zı hayrât ve vukūf inşâ edip ve bir 
çeşme-i dilgüşâ binâ eyleyip âb-ı zülâli icrâsına küllî mâl-i helâl sarf edip ve 
kendi vakıfları civârında sülüs-i mâl-ı müteveffâdan kabz ettikleri üç yüz yirmi 
iki bin akçe ile ba‘zı hucurât ve müsakkafât binâ eyleyip vesâyetleri hasebiyle 
merhûm-ı merkūmun rûhiçin vakf edip ve vakfının bu mücellede indirâcın ve 
bir vakfiyede indimâcın murâd etmeyin ale’l-infirâd evsâf ve a‘dâd-ı vakfeyn 
beyân ve ta‘dâd olunduğu zikr olunur evvelâ kendiler atyeb-i mâllarından binâ 
ettikleri evkāf-ı menzil-i mevkūf sâlifü’l-beyânları önünde Tophâne’de Süheyl 
Bey Mescidi kurbunda ruhâm-ı hâm ve mermer-i e‘azz-i safâ encâmdan musan-
na‘ ve matbû‘ binâ ile bir çeşme-i zîbâ ve mecrâ-yı âb-ı selsebîl-i âsâdır ki 
binâsına ve cârî olan âb-ı zülâl-i selsebîl misâlinin kanavât ve mecrâsına küllî 
mâl sarf olunup tamâm-ı mahallinde vâki‘ olmakla bây u gedâ ve tüvânın ve 
bî-nevâya bâ‘is-i medh u senâ ve sebeb-i zikr-i cemîl ve hüsn-i du‘âları olmuş-
dur hakka ki ol çeşme-i zîbâ ve mevzûn-kāmet bir şâhid-i ra‘nâ ve şîrîn-zebân 
bir-dilîr-i müstesnâdır ki her mukārin ve müsâhib ve sâil ve tâlibîne diller dö-
küp cevâb-ı şafîsiyle dil alîl-i uşşâk-vâr her kalb-i galîl ve dil-i mecrûr u zelîli 
feyz ve hayât-ı tâze ile imdâd ve irvâ ve mine’l-mâ’ külle şey’in hayy fehvâsın 
iş‘âr ile çeşme-i mezbûru binâ ve tekmîl eyleyip fî sebîlillâh âmme-i nâsa (…) 
[64a] edip bundan mâ‘adâ geri mevzi‘-ı mezbûr kurbunda nice dükkân ve 
hucurât ve mehâzin ve büyût ve müsakkafât binâ eyleyip ol mahalli ma‘mûr ve 
zülâl-i revnak ve bahâya ma‘mûr kılıp mahall-i revâc ve mevki‘-ı ihtiyâcda bir 
sûk-ı cedîd peydâ ve iki tarafında evler ve odalar inşâ edip mu‘ayyen ve mümtâz 
olduğu hâlde cânib-i kıblî semt-i deryâda olan akārı kendi mâllarından binâ 
edip kendiler için vakf ve cânib-i şimâlîde olan musakkafâtı merhûm-ı merkūm 
sülüs mâlından kabz ettikleri meblağ-ı mezkûrdan binâ etmeğin merhûmun 
vakfı olup, şurût ve masârifin vesâyetleri hasebiyle ta‘yîn etmişlerdir. Cânib-i 
kıblî ve sâhil-i deryâda vâki‘ olup kendilerin vakfı olan yirmi iki bâb dükkân-ı 
cedîdü’l-bünyân-ı râsihu’l-erkândır bu semtde münharıt ve muntazam olup 
dükkânların ardında kapısı deryâ önünde olup hâlâ kazâ olan mukāta‘alı arz-ı 
hâliye-i vakfa açılır ve on iki bâb odalardır ki, her biri birer ocaklı menzili ve 
muhavvata-i sagīre ve kenîf-i müstakili müştemil olup birbirine mültasık ve 
muttasıldır. Cümlesinin bir tarafı dükkânlara ve birer tarafı tarîk-i âma müntehî 
olup deryâya müşrif kahvehâne ve bir bâb oda dahi hudûd-ı mersûmede dâhildir 
ve yine dıl‘-ı mezbûrda şark tarafında on sekiz bâb evli odaları ki her biri fevkānî 
ve tahtânî birer evi müştemil olup birinin bir latîf şeh-nişîn ve altı bâb odası 
olup bu cümlenin hudûdu tarîk-i âm ve hâs ve deryâ ve Arab Ahmed bahçesi-
ne ve bir mikdâr vakf yere müntehî ve muttasıldır. Bu mecmû‘ ağa-yı müşârun-
ileyhin vakf-ı mümtâzıdır, arsası hâkān-ı huld-âşiyân merhûm Sultan Bayezid 
Hân Vakfı’na her sâl ( ) akçe mukāta‘a ile maktû‘dur ve cânib-i şimâlde vâki‘ 
olup merhûm-ı merkūmun vakfı olan içli taşlı bir menzil-i latîf ve mesken-i 
nazîfdir ki, taşrasında şeh-nişînli iki bâb fevkānî odaları ki altı ( ) bâb mahzen-
dir ve bir matbah ve bir sofayı ve kenîf ve bi’r-i mâyı ve içerisi üç bâb fevkānî 
odaları ve bir kilâr ve matbah ve muhavvata-i yesîre ve su kuyusunu ve kenîfi 
müştemil olup, tarîk-i âma ve tarafeynden Süleyman Çavuş mülküne ve geri 
vakfa müntehiyyü’l-hudûddur ve mezbûr odaların ardında iki bâb fevkānî oda-
ları bir kilâr ve bir tahtânî odayı ve kenîf ve muhavvatayı müştemil bir menzil 
dahi ki, tarafeynden vakfa ve taraf-ı âhardan merhûm Fâtıma demekle ma‘rûfe 
hâtun mülküne ve tarîk-i hâssa müntehiyyü’l-hudûddur. Ve bir menzil dahi ki 
fevkānî ve tahtânî dört bâb oda ve kenîf ve havluyu müştemil olup Ali Ağa ve 
merhûm Fati mülküne ve geri vakfa müntehiyyü’l-hudûddur. Menzil-i mezbûr 
ile menzil-i sâbiku’z-zikr ortasında kemer altında bir latîf su kuyusu olup oda-
lar halkı müşterek mutasarrıf olmak için vakf olunmuşdur. Ve dahi altı bâb 
fevkānî odaları ki her birinin altı bir mahzeni müştemil ve avlu yeri ve müstakil 
bânı muhtevî olup kuyu civârında olan oda kuyu üstünde olan kemerin üzeri-
ne binâ olunmuş bir latîf fevkānî odayı ve içinde su kuyusunu hâvî olup Ali Ağa 
seddine ve üç tarafdan vakf-ı mezbûra mültesıku’l-hudûddur ve yine dıl‘-i 
mezbûrda içli taşlı bir menzil olup taşrasından ve içerisinde fevkānî ve tahtânî 
dört bâb odayı ve bir matbah ve avlu ve kenîfi müştemil olup tarîk[de] bir kapı-
yı ve hucurât içinde bâb-ı âharı muhtevî ve muntavî olup tarîk-i âma ve Arab 
Ahmed hâtunu mülküne ve Ali Ağa seddine müntehiyyü’l-hudûddur. Ve zikr 
olunan altı bâb odaların yanında beş bâb hucurâta dahi ikisinin ikişer üçünün 
birer bâb-ı fevkānî olup ve birer mahzeni ve avlu yeri ve kenîfi olup tarîk-i âma 
ve vakfa ve tarîk-i hâssa müntehiyyü’l-hudûddur ve altı bâb hucurâtın altında 
on dört bâb dükkân olup tarîk-i âmın şimâlî tarafında olan akārın dahi tahdîd 
ve ta‘dâdı bunda karâr etmişdir. Bu mecmû‘ merhûm Ahmed Çelebi’nin vakfı 
olup bunun dahi arsası maktû‘adır. Tahdîd ve ta‘dâdı vakfeyn ale’l-infirâd tamâm 
olup asâleten ve vesâyeten huzûr-ı udûl ve eşrâfda ikrâr ve i‘tirâf ettiklerinden 
sonra asâleten ve vesâyeten şöyle şart eylediler ki, cümle evkāf-ı huceste-evsâf 
ahsen-i vücûh-ı istiğlâl ile istîcâr ve istiğlâl olundukdan sonra vakfeynin mahsûl 
ve ray‘ı ale’l-hesâb bir mütevellî-i emânetkâr-ı sadakāt-şi‘âr yedinde cem‘ ve 
iddihâr olunup, vakfeynin tevliyet ve cibâyet ve kitâbet ve nezâreti bir olup 
cihât-ı mezbûre vazîfeleri cümle mahsûlden verilip cihât-ı mezbûre tefrîk ve 
ifrâz olunmaya. Vezâif-i mezbûreden sonra her vakfın mahsûl-i ma‘lûmu 
mesârif-i ma‘lûmesine müstakil sarf olunup, meremmet ve ihrâcâtı olursa kadr-ı 
hâcetince mesârifden mukaddem sarf olunup cemî‘ evkātda vakfeynin sedd-i 
selmât ve def ‘-i rakabâtı vezâif-i cihândan mukaddem olup meremmete muhtâc 
musakkafâtta ihtimâm oluna. Merhûm-ı merkūmun sülüs mâlının vücûh-ı 
hayrâtdan ma‘dûd olan hasenâtın tercîh ve ihtiyârında re’y ve ta‘yîn zât-ı 
mekremet-karînlerine müfevvez olmağın, mâl-i makbûz-ı sâlifü’l-beyânın 
esnâf-ı hayrâttan evkāf-ı akār ve musakkafâta sarf olunmasın ahrâ ve elyak gör-
düklerinden sonra mahsûl-i akārdan dahi rûh-ı mûmâ[-ileyh] için tilâvet-i 
Kur’ân-ı azîme sarf olunmasın cümleden ahsen ve evfak görmeğin, rûhiçin her 
gün (…) beş cüz’-i şerîf tilâvetin ta‘yîn edip her cüz’-i şerîfin tâlîsine yevmî iki-
şer [64b] akçe vazîfe şart edip mâh be mâh mütevellî-i basîret-penâh yedinden 
vusûlün şart edip evkāf-ı merkūme civârında olup Süheyl Bey Mescidi 
demekle ma‘rûf olan mescid-i şerîfde eczâhânlık ba‘de salâti’l-fecr müctemi‘an 
alâ vechi’s-teennî ve’t-tertîl lâ ale’s-sür‘ati ve’t-ta‘cîl sükûn ve vakār ile tilâvet et-
melerin şart ettiler ve kendi vakıflarını müddet-i hayâtlarında nefs-i nefîselerine 
şart eyleyip ba‘dehû merhûm-ı merkūmun vakfı gibi rûhlariçin mescid-i 
mezbûrda eczâ-i şerîf ikrâsına ta‘yîn edip vakfeynde müsâ‘ade oldukça eczâ-i 
şerîfenin izdiyâdın şart edip, kendilerden sonra emvâl-i vakfeyn ağa-yı âti’z-
zikrin re’yine müfevvez olup cümle vakfa nâzır olup vefâ ettiği mikdâr eczâ-i 
şerîfe tilâvet ettireler ve şart eylediler ki, cümle evkāfa bir müstakīm ve dindâr 
emîn-i sadakāt-şi‘âr ahvâl-i vakfa şu‘ûr ve vukūf ile ma‘rûf bir kimesne mütevellî 
ve bir cem‘-i mahsûlde mücid ve sâ‘î zeyl-i ismeti …? hıyânet ve cinâyetten ârî 
rüşd ve sedâd ile mevsûf kimesne câbî ve bir üslûb-ı rakamda mâhir ehl-i kalem 
ilm-i hesâbda ve kitâbet-i defterde âlem, yevm-i hesâbda azâbdan hâif kalem-
misâl istikāmetle muttasıf kimesne kâtib olup cihet-i tevliyet yevmî on altı akçe 
ve cihet-i cibâyet yevmî beş akçe ve cihet-i kitâbet yevmî sekiz akçe olmak üzre 
şart? edip cihet-i tevliyeti emekdârlarından olup binâ-i evkāfda sa‘y-i belîği 
sebk eden fahrü’l-akrân sâhibü’l-ferâset ve’l-iz‘ân Süleyman Çavuş b. 
Abdülmennân’a ve cihet-i kitâbeti hadd-i zâtında liyâkati olup ve binâ-i vakfda 
küllî sa‘y ve hidmeti zuhûr eden mefhar-ı erbâbi’l-kalem melekiyyü’ş-şiyem 
Kadızâde demekle ma‘rûf Mehmed Çelebi’ye şart ve ta‘yîn edip bunlar 
istikāmetle hidmete müte‘ahhidler iken tevliyet ve kitâbet âhara tevcîh olunma-
ya deyû tansîs eyleyip ve kendi vakıfları emrinde müddet-i hayâtlarında min 
ba‘d âharı tebdîl ve tağyîri ve ziyâde ve teksîri yed-i te’yîd-i iltiyâmlarında ko-
mağı evlâ ve ahrâ görmeğin, furû‘-ı vakfda şart-ı mezbûru kendilere tahsîs ey-
leyip ve kendilerden sonra vakfeyn-i mezbûreyne Dârü’s-sa‘âde ağası olanları 
nâzır olmak şart eyleyip cihet-i nezâret cümle evkāfdan yevmî dört akçe ta‘yîn 
edip ve cemî‘ cihât-ı vakfı utekāsı olan kimesnelerin aslahına ve aslah-ı evlâd-ı 
utekāsına şart edip kendilerin utekāsının ve evlâd-ı utekāsının sümme ve süm-
me cihâta sâlih var iken cihât ecnebîlere tevcîh olunmayıp utekānın ve evlâd-ı 
utekānın aslahı takdîm olunmasın re’y eyleyip ve eczâhân olanlar sulehâ ve ehl-i 
Kur’ân olmasın şart eyleyip nâ ehil olana tevcîh olunmayıp vâsıl-ı istihkāk mu-
karrer ve mahakkak olacak vakf-ı mezbûrun odalarında sâkin olanlar, ba‘dehû 
mahallesinde sâkin olanlar sâirden takdîm oluna ki teksîr-i sulehâ-i cemâ‘at 
mescid-i mezbûra bâ‘is ola ve cemî‘ cihâtın azl ve nasbı kendilere ba‘dehû nâzır 
olan ağa-yı mûmâ-ileyhin müfevvezi ola ve şart eylediler ki vakfeynin zevâ’idi 
rakabât-ı vakf için mukarrer olup kendi vakıflarının ray‘ından? bâkī kalan 
zevâ’idden lâzım gelirse vakf ettikleri çeşmenin ve suyunun yollarının merem-
metine sarf olunup suyunun yolları bozuldukca meremmet ve imâret oluna. 
Ba‘de’l-iştirâ Levend Çiftliği demekle ma‘rûf mahalden getirip icrâ ettikleri su-
ları aslında üç bölük olup tafsîline yedlerinde olan temessükât zâmin ve kâfildir. 
Gasb ve te‘addî ile ahz olunmakdan sıyânet ve himâyet olunup, mede’d-duhûr 
mâ-i vâfir cârîsine noksan ve kusûr gelmeden ihtirâz olunup dest-i tetâvül ve 
tegallüb-i pîrâmeninden dûr kılmakda nâzır-ı vakıf ile istizhâr kılına ve çeşme-
nin önünde deryâdan doldurdukları mukāta‘alı meydâna kimesne binâ etmek-
den men‘ olunup vâridîne ve sâdırîne karârgâh ola. Mürûr-ı zamânla telâtum-ı 
emvâc-ı deryâ-yı mevvâcdan halel ve noksan gelirse mütevellî olanlar zevâ’id 
vakıflarından tekmîl ve itmâmda sa‘y-i firâvân edip kezâlik menzil-i mevkūf-ı 
sâlifü’l-beyânları önünde deryâdan doldurup ve süfün ve merâkib ile ahcâr-ı 
azîme ve suhûr-ı cesîme getirdip mersâ ve me’men-i sefâin ettikleri iskele ve li-
manlara noksan ve halel gelirse zevâ’id-i vakfdan mükmel kılınıp bu vakıfları-
nın zevâ’idi vefâ etmezse menzil-i mevkūfları vakfiyesinde tahrîr olunan 
müstakallât ray‘ından meremmet oluna. Vakfiye-i mezbûrede olan evkāf ile bu 
kitâb-ı müstetâbda mastûr olan vakıfların zevâ’idinden sarf olunup cibâyetin 
ma‘mûr kılınıp iktizâsına göre amel oluna. Her bir cânibin zevâ’idi âhara sarf 
olunup meremmet olunmakdan men‘ olunmayıp, mütevellî-i emânetkâr vakf-ı 
sâbık ve vakf-ı lâhıkın harâba müteveccih olmasından hazer edip hasbe’l-imkân 
muktezâ-yı şer‘-i şâmihu’l-erkâna ve re’y-i nâzır-ı mekârim-nişân birle imâret-i 
evkāfda sa‘y-i firâvân edip vüs‘at olursa vâkıf, vâkf -sehhelullâhu aleyhi hevle’l-
muvâkıf döşediği kaldırım dahi meremmet olunup mürûr-ı zamân ile bi’l-
külliye münderis ve münhedim olmakdan sıyâneten himmet oluna diye şart 
edip vakfeynin vech-i mebsûta üzre meşrûta-i muhsine ve kuyûd-ı mukarrere-
sini bast ve tafsîl ve itmâm ve tekmîl ettikden sonra vakf-ı [65a]biri mümtâz ve müstakil olduğu hâlde mütevellî nasb ettikleri fahrü’l-akrân Sü-
leyman Çavuş’a teslîm edip evkāf-ı mezbûreyi tescîl murâd edicek, işbu kitâb-ı 
müstetâbı reşehât-aklâm-ı müşgîn-erkāmıyla muvakki‘ olan sadr-ı kâmyâb ve 
hâkim-i hâsım-ı nâfizü’l-ahkâm-ı âlî cenâb metta‘allâhü’l-Müslimîn bi tûli 
bekā’ihî ve yessir lehu’l-fevze bi hüsni likā’ihî huzûrlarında vech-i mastûr üzre 
mûsî-i mezbûrun vasiyy-i muhtârı oldukların evvelâ isbât, ba‘dehû tafsîl-i mu-
harrer üzre asl-ı vakf ve şurûtı nesk-ı meşrûh ve mazbût üzre ikrâr ve i‘lâm edip 
ve inde’l-ulemâi’l-a‘lâm mu‘teber olup mevkūfün-aleyh tescîl olan her emr-i 
dakīk ve celîli mürâ‘ât için kıdvetü’l-[65b] muhakkıkīn umdetü’l-müddakkıkīn 
İsmail Efendi b. ( ) nâm kimesneyi vekîl-i şer‘î nasb edip mütevellî-i merkūm ile 
hâkim-i hâsım-ı mûmâ-ileyh -esbağallâhu ni‘amahû (…) aleyh- meclis-i 
âlîlerine duhûl ve mütevellî-i mezbûr Süleyman Çavuş ile huzûr-ı âlîlerinde 
murâfa‘a ve muhâsamaya müsûl ettiklerinde vekîl-i mezbûr ağa-yı mûmâ-ileyh 
kıbelinden sikāt-ı Müslimînden fahrü’l-müderrisîn mefhar-ı âl-i Tâha ve Yâsîn 
( ) Seyyid Mehmed Efendi b. Seyyid Mehmed ve fahrü’l-küttâb Mehmed Çelebi 
b. Muslihiddin şehâdetleriyle mevâdd-ı mezbûrede siyyemâ vakfdan rücû‘ ve da‘vâda vekâletlerin isbât edip ba‘dehû müvekkillerinin vesâyeti yedlerinde 
olan hüccet-i şer‘iyye mûcebince udûl-i muvahhidînden mevlânâ Seyyid Meh-
med b. Seyyid Mehmed ve Mehmed Çelebi b. Muslihiddin şehâdetleriyle hasm-ı 
şer‘iyy-i câhid mahzarında isbât edip ağa-yı müşârun-ileyhi müteveffâ-yı 
merkūm Dukakinzâde Ahmed Efendi merhûm vasiyy-i muhtâr edip vücûh-ı 
hayrâta vasiyyet ettiği sülüs mâlının keyfiyet-i sarfında cemî‘ tasarruf ve tedbîri 
re’y-i bî-nazîrlerine tefvîz ettiğine ilm-i şerîfleri muhît oldukdan sonra vekîl-i 
vâcibü’t-tebcîl dahi lisân-ı fasîh ve beyân-ı melîh ile bu sifr-i celîl-i tezâ‘îfinde 
olan tafsîl-i sâbiku’l-beyânı hazve’l-kuzzeti bi’l-kuzzeti min gayri muhâlefetin 
velev fî noktatin fezzetin takrîr ve beyân edip, müvekkilim evkāf-ı mezbûreyi 
cemî‘an mütevellî-i mezbûra teslîm eyleyip mezbûr dahi tesellüm etmişdir deyû 
vakf ve teslîme vech-i meşrûh üzre ikrâr edip mütevellî-i mezbûr Süleyman Ça-
vuş dahi bi’l-muvâcehe vakfeyn-i mezbûreyni müstakil ve mümtâz kabz edip 
her birini mütevellîlerin evkāfda tasarrufları gibi mutasarrıf olduğuna i‘tirâf 
edip vekîl-i mezbûrun cemî‘ kelimât-ı meşrûhasın tasdîk edip tarafeynden ikrâr 
ve tasdîk muhakkak oldukdan sonra hâkim-i câmi‘u’l-mekârim vekîl-i mezbûrun 
ikrâr ve mütevellînin tasdîki mûcebince sülüs mâl-ı mevkūfeden binâ olunan 
musakkafât-ı ma‘lûmenin sıhhat-i vakfiyet ve lüzûmuna hükm edip, musakkafât-ı 
mezbûre cemî‘ kuyûd ve şurûtıyla müteveffâ-yı mezkûrun mahrec-i vasiyyete 
ihrâc olunmuş vakf-ı sahîh-i lâzım-ı müsecceli olacak, vekîl-i müşârun-ileyh 
semt-i vifâkdan taraf-ı hilâf ve şikāka sâlik olup müvekkil-i mûmâ-ileyhin vakf 
ettiği akār-ı sâlifü’l-beyânın vakfından bi’l-vekâle rücû‘a müteveccih olup vakf-ı 
akār mürûr-ı rûzgâr ile arza-i helâk ve bevâr olup münderisü’l-âsâr olmak 
ihtimâli münsed olmağın, sultân-ı serîr-i ictihâd serrâc-ı vehhâc-ı ümmet-i 
hidâyet-i‘tiyâd muktedâ-yı kül ve rehnümâ-yı sübül hümâm-ı akdem İmâm-ı 
A‘zam Ebû Hanîfe Numan b. Sâbit el-Kûfî -âmelehullâhu bi lutfihi’l-hak ve’l-
celîl- katında bâb-ı rücû‘a sed ve mülk-i istirdâda red yokdur, binâen-aleyh 
vakf-ı merkūmdan rücû‘ edip müvekkilim ağa-yı mûmâ-ileyhin gerü mülkleri-
ne idhâl ettim deyû mütevellî-i mezbûrun ref ‘-i tasarruf ve kasr-ı yed etmesin 
taleb edip cidd-i cehd ile bu fehvâ üzre da‘vâdan suhen-sâz ve nükte-pervâz ola-
cak, mütevellî-i merkūm cevâb-ı savâba mutasaddî olup eğerçi vakf-ı akār 
hümâm-ı efham İmâm-ı A‘zam katında ancak sıhhat ve cevâz ile mevsûf olup 
tahattüm ve lüzûmdan dûrdur ve cevâz-ı rücû‘ münsed ve mahcûr ve memnû‘ 
ve mahtûr değildir. Lâkin imâmeyn-i hümâmeyn bedreyn-i tamâmeyn 
şemseyn-i neyyireyn cerreyn-i hayreyn İmâm-ı Rabbânî fâzıl-ı Samedânî Ebû 
Yusuf Yakub b. İbrahim el-imâmü’s-sânî ve bahrü’l-yakīn ve ummânü’l-ma‘ânî 
imâmü’s-sâlis Muhammed b. Hasan eş-Şeybânî -efâzallâhu aleyhimâ sicâle’l-afv 
ve’r-rıdvân ve eskenehümâ a‘lâ gurefi’l-cinân- katlarında vakf-ı sahîh ve habs-i 
sarîhde lüzûm lâzım ve ubûd-ı hulûd mütehattimdir deyû feshine mâni‘ ve 
nakzına mu‘ârız ve mümâni‘ olup, hâsım-ı hâkim mûmâ-ileyhden re’y-i sedîd-i 
imâmeyn ve mezheb-i reşîd-i hümâmeyn üzre tahattüm ve lüzûmuna hükm-i 
muhkem-i şer‘î ve kazâ-i mübrem-i mer‘îye tâlib ve râgıb olduğunda hükm-i 
faysal-ı nâfizü’l-ahkâm -zeyyenellahu bi reşehâti aklâmi vesâ’iki’l-kirâm hazret-
leri mukatta‘-ı kelâm-ı cânibeynde te’emmül ve tefekkür edille-i celîle-i mezhe-
beynde ta‘ammuk ve tedebbür edip, kâffe-i selâtîn-i esirre-i ictihâd ve âmme-i 
esâtîn-i erâ’ik-i hidâyet ve irşâd kavl-i imâmeyn ile amel evfak ve evlâ ve meyl-i 
neyl-i hayr ve sevâba ehak ve ahrâ idiğinde icmâ‘ ve vifâk ve itbâk ve ittifâk et-
tiklerine câzim ve temhîd ve mebânî-i hayrât ve teşyîd-i hasenât cânibine âzim 
olmağın, vakf-ı mezbûrun sıhhat ve lüzûmuna hükm ettiler. Hükmen sahîhan 
şer‘iyyen muhkemen ve kazâ-ı sarîhan mer‘iyyen mübremen eyle olsa vakfeyn-i 
mezbûreyn vakf-ı mücmâ‘un  aleyh müseccel ve habs-i makulün aleyh mükem-
mel olup her birinin fürû‘ ve usûlünde naks ve nakzı usûl-i şer‘-i kavîmden 
hâric ve câmi‘ ma‘kūl ve menkūl ve âlim-i fürû‘ ve usûl olan ehl-i şer‘-i resûl 
katlarında mesâğ-ı ref ‘ ve hafzı mertebe-i istihâle ve imtinâ‘a âric oldu. Ahâd-ı 
nev‘-i beşerden bir ferd ve efrâd-ı âferîdeden bir merd ki Hak subhânehû ve 
te‘âlânın vahdâniyetine ve habîb-i ekrem resûl-i mükerrem Muhammedinü’l-
Mustafâ’nın -sallallâhu aleyhi ve sellem- risâletine ve kütüb ve rusul ve melâike-i 
mukarrebîn ve yevm-i âhire mu‘terif ve mukır ola, kâinen men kâne fî küllî as-
rın ve zamân vakfeyn-i mezbûreynin usûl ve fürû‘-ı muharrere ve kuyûd-ı 
şurût-ı müfesseresinden birinin ibtâline tasaddî eyleye, ‘’fekad bâ’e bi gazabin 
minallâh’’ âyet-i kerîmesinin mefhûmuna mâ sadak ve zümre-i eşkiyâda dâhil-i 
mutlak olup, rahmet-i rahmândan dûr ve safh-ı gufrân-ı deyyân ve mennândan 
mehcûr ola, fe-men beddelehû ba‘demâ semi‘ahû fî-innemâ ismuhû ale’llezîne 
yübeddilûnehû innallâhe semî‘un alîm ve ecrü’l-vâkıf el-vâkıfu alâ evli’l-mevâkıf 

…? ve’l-mûcebü’l-ârif ale’llâhi’l-kerîm ve’r-rabbi’r-rahîm cerâ zâlike ve hurrire 
(…) [66a] ve vaka‘a aleyhi’l-işhâd.
Ve hurrire fî evâili Zilka‘deti’l-harâm [min] şuhûrı sene isneyn ve elf min hicreti 
nebiyyen aleyhi’s-selâm ve alâ âlihi’l-kirâm ve ashâbihi’l-izâm mâ …? bi’s-sutûr 
ve’l-erkām bi’l-aklâm.
Şuhûdü’l-hâl: A‘lemü’l-ulemâi’l-muhakkıkīn Zeyn Efendi b. Hızır el-müderris 
bi Medreseti Vâlide Sultan, Efdalü’l-fuzalâi’l-müdakkıkīn Yahya Çelebi b. el-
merhûm el-mevlâ Zekeriya Efendi el-müderris bi Medreseti Şehzâde Sultan 
Mehmed Hân, Kıdvetü’l-muhakkikīn Derviş Mehmed Efendi b. Abdülcebbar el-
müderris bi Medreseti Şah Sultan, Mevlânâ Mustafa Efendi el-müderris bi Med-
reseti Kapudan Paşa eş-şehîr bi Nefeszâde, Mevlânâ Mustafa Çelebi b. Mehmed 
eş-şehîr bi İzzîzâde, Kenan Halîfe [b.] Abdullah, …? hurûf ve muharriri’l-yüsr? 
Seyyid Mehmed eş-şehîr bi Şerîf ve gayruhüm.









263 [65a-1] Receb b. Mehmed’in Abdülvehhâb b. Musa’dan 
alacağını tahsil etmesi
Oldur ki, vilâyet-i Karaman muzâfâtından Aksaray nâm kasaba ahâlîsinden Re-
ceb b. Mehmed nâm kimesne meclis-i şer‘-i şerîfe hâzır olup kasaba-i mezbûr 
ahâlîsinden işbu râfi‘ü’l-kitâb Abdülvehhâb b. Musa nâm kimesne mahzarında 
takrîr-i kelâm edip bundan akdem mezbûr Abdülvehhâb benim bi gayrı tarîki 
şer‘î altı bin nakid akçe ve dört bin akçe kıymetli bir kakum ve bir tîrkeşim ve bir 
ferâcem ve bir sâde kılıç ve bir yağmurluğum alıp hâlâ da‘vâ eylediğimde inkâr 
edip mâbeynimizde nice nizâ‘ ve husûmet vâki‘ olmuş idi. Hâlâ muslihûn ta-
vassut etmeğin ıskāt-ı da‘vâ için mezbûr Abdülvehhâb bana beş bin akçe teslîm 
edip ben dahi meblağ-ı merkūmu mezbûr Abdülvehhâb yedinden kabz ve tesel-
lüm edip husûs-ı mezbûra müte‘allika cemî‘-i da‘âvâdan rızâmla ferâğ eyledim. 
Min ba‘d husûs-ı mezbûra müte‘allik da‘vâ edersem inde’l-hükkâm mesmû‘a 
olmaya dedikde, mukırr-ı mezbûrun ikrâr-ı meşrûhun mezkûr Abdülvehhâb 
vicâhen tasdîk edip mâ vaka‘a kayd olundu.
Tahrîren fî 15 min Muharrem li sene 1003.
Şuhûdü’l-hâl: Osman Çavuş el-mübâşir, Mevlânâ Alâaddin el-kadı, Abdülkādir 
[b.] el-Hâc Mustafa, Mehmed [b.] Mustafa, Yusuf b. Ali ve gayruhüm.

264 [65a-2] es-Seyyid Abdülkadir Efendi tarafından yaptırılan 
medreseye onun vefatı sonrasında el koyan beytülmâl emininin 
müdahalesinin men‘i
Oldur ki, cânib-i şer‘-i şerîfden vakf-ı âti’z-zikr için husûmet ve cevâba 
mütevellî nasb olunan Mevlânâ Burhaneddin b. Hüseyin el-müderris 
meclis-i şer‘-i şerîfe hâzır olup mahmiye-i Kostantıniyye’de beytülmâl-ı hâs 
emîni olan kıdvetü’l-a‘yân Mehmed Çelebi mahzarında takrîr-i kelâm edip 
mahrûsa-i Galata hâricinde merhûm Ebülfazl Câmi‘i kurbunda vâki‘ on dört 
aded hucurâtı müştemil bir tarafı Ebülfazl bağçesi demekle ma‘rûf hadîkaya 
ve bir tarafı Hüseyin b. Veli el-mütevellî mülküne ve bir tarafı merhûm es-
Seyyid Abdülkādir Efendi Vakfı’na ve bir tarafı Hüseyin b. Subaşı b. Abdul-
lah mülküne muttasıl olup hâlâ ben müderrisi olduğum merhûm es-Seyyid 
Abdülkādir Efendi medresesini merhûm-ı mezbûr hâl-i hayâtında binâ ey-
ledikden sonra vakf ve medrese edip ve sene-i elf Şa‘bân’ının yirminci gü-
nünde kendi mülâzımlarından Mevlânâ Mahmud’a tevcîh ettirip ol târihden 
merhûmun vefâtına gelince medrese olup dersler denüp bu hâl üzre merkūm 
es-Seyyid Abdülkādir Efendi musırran fevt olup medrese-i mezkûre bu 
minvâl üzre vakf iken hâlâ emîn-i mezbûr beytülmâla râci‘dir deyû ta‘arruz 
eder, vâki‘-i hâli bilir şâhid olan bî-garaz Müslimînden suâl olunup hakīkat-i 
hâl ma‘lûm olup emîn-i mezkûr cânib-i şer‘den men‘ olunmak taleb ederin 
deyû kavlini musaddık târih-i mezkûrda Rumeli kazaskeri olup medrese-i 
mezkûreyi merkūm Mahmud’a tevcîh eden a‘lemü’l-ulemâ’i’l-izâm efdalü’l-
fuzalâi’l-fihâm Mevlânâ Abdülbâkī Efendi’nin hat ve hâtemi ile şehâdetlerin 
muhtevî tezkire ibrâz edip ve yine mefharü’l-ulemâ’i’l-kirâm sâbıkan Bur-
sa kadısı olan Remzizâde Mevlânâ Mehmed Efendi’den ve hâlâ Sahn müder-
risi olan kıdvetü’l-muhakkıkīn Tabibzâde Mevlânâ Abdurrahim Efendi’den 
şehâdetnâmeler ibrâz ettikde, gıbbe’s-suâl ve akībe’l-inkâr ve’l-istişhâd, udûl-i 
Müslimînden Mevlânâ Şaban [b.] Pîrî el-kadı ve Mevlânâ Mehmed b. Ömer 
el-mülâzım ve Mustafa b. Durmuş el-mülâzım mahfil-i kazâda edâ-i şehâdet-i 
şer‘iyye edip fi’l-hakīka zikr olunan hudûd ile mahdûde olan medreseyi 
mezkûr es-Seyyid Abdülkādir Efendi hâl-i hayâtında medrese olmak üzre 
binâ edip medrese ettim deyip ve mülâzımlarından mezkûr Mahmud’a târih-i 
mesfûrda tevcîh ettirip ol târihden vefâtına gelince medrese olup dersler de-
nüp bu hâl üzre musırran fevt olmuşdur. Biz bu husûsa şâhidleriz şehâdet dahi 
ederiz dediklerinde, mezbûrûnun şehâdetleri ba‘de’t-ta‘dîl hayyiz-i kabûlde 
vâkı‘a olmağın, emîn-i mezkûr medrese-i mezbûreye ta‘arruzdan men‘ olunup 
mâ hüve’l-vâki‘ bi’t-taleb ketb olundu.
Fî evâsıtı Muharrem li sene selâse ve elf.
Şuhûdü’l-hâl: Fahru’l-mülâzımîn Mevlânâ Mahmud, Mevlânâ Ahmed b. Mah-
mud, Mevlânâ Mehmed [b.] el-Hâc Mehmed, Mevlânâ Ramazan b. Zekeriya, 
Mevlânâ Sinan b. Mahmud el-müderris, Mevlânâ Bostan [b.] Ömer el-müderris, 
Mehmed b. Ramazan el-haffâf, Hüsrev Çavuş [b.] Bayezid, İbrahim b. Hüseyin.

265 [66a-1, Arapça] Zaîm Hüseyin Bey b. Abdullah’ın Rus 
asıllı kölesini âzat ettiği
Mahmiye-i Kostantıniyye mahallâtından Üskübî mahallesinde sâkin olan Hü-
seyin Bey b. Abdullah ez-za‘îm meclis-i şer‘-i şerîfde hâzır olup Rûsiyyü’l-asl, 
orta boylu, açık kaşlı, elâ gözlü, buğday tenli, alnında eser-i cerh bulunan Hasan 
b. Abdullah nâm abd-i memlûkini hasbeten lillâhi’l-azîm ve taleben li-merdâti 
rabbihi’r-rahîm âzat ve tahrîr ettiğini ikrâr ve i‘tirâf etti. Abd-i mezbûr bu sûretle 
sâir ahrâr-ı asliyyîn-i mükellefîn gibi hür oldu.
Tahrîren fî 21 min Muharremi’l-harâm sene selâse ve elf.
Şuhûdü’l-hâl: Hüseyin b. Abdullah er-râcil, Davud Bey b. Abdullah el-bevvâb, 
Hasan Bey b. Muhzırbaşı, Kasım b. Abdullah el-muhzır, Hasan b. Abdullah









266 [66a-2] Allah’a, Peygamber’e ve din büyüklerine sövdüğü iddia 
edilen Mehmed b. Abdullah adlı kalenderî dervişin zındık 
olduğunun şahitlerce tasdiki
Hâlâ mahmiye-i Kostantıniyye subaşısı olan mefharü’l-a‘yân Rıdvan Subaşı b. 
Abdülmennân meclis-i şer‘-i refî‘ü’l-bünyâna Mehmed b. Abdullah nâm kalen-
deri ihzâr ve mahzarında takrîr-i kelâm edip mezbûr kalender mü’ezzinler salât 
için minâreye çıkıp ezân eylediklerinde hâşâ sümme hâşâ ‘’Hâricîler ve Yezîdler’’ 
deyû sâhiyen seb ve la‘n edip ve bundan mâ‘adâ cenâb-ı rabbi izzet tekaddeset 
esmâuhû ve sıfâtuhû hazretlerine hâşâ ve kellâ seb edip ve andan gayrı hazret-i 
risâlet-penâh ve çihâr-yâr-ı güzîne seb etmişdir, zındîkdır suâl olunup hakkın-
dan gelinmek taleb ederin dedikde, gıbbe’s-suâl ve akībe’l-inkâr ve’l-istişhâd, bî-
garaz cemâ‘at-i Müslimînden Ali Çelebi b. Hüseyin el-mülâzım ve Ahmed Çavuş 
b. Arif ve Hüseyin b. Mustafa el-mü’ezzin ve Receb [b.] Pîrî ve Mehmed b. Nebi 
el-mü’ezzin ve Mustafa b. Hızır ve el-Hâc Mehmed b. Mahmud ve sâir cemm-i 
gafîr mahfil-i şer‘de edâ-i şehâdet-i şer‘iyye edip fi’l-vâki‘ mezbûr kalender bi-
zim huzûrumuzda vech-i meşrûh üzre bugün sâhiyen mü’ezzinler ezâna çıkdık-
da ‘’Hâricîler ve Yezîdler’’ deyû sebb ve la‘n edip ve cenâb-ı rabbi izzet tenezze-
het zâtühû ve te‘âlâ  şânühû hazretlerine ve hazret-i risâlet-penâh ve çihâr-yâr-i 
güzîne seb etmişdir, zındîkdır. Biz bu husûsa şâhidleriz şehâdet dahi ederiz de-
diklerinde, mezbûrûnun şehâdetleri ba‘de’t-ta‘dîl hayyiz-i kabûlde vâkı‘a olma-
ğın, mâ hüve’l-vâki‘ bi’t-taleb ketb olundu.
Tahrîren fî 23 min Muharremi’l-harâm sene selâse ve elf.
Şuhûdü’l-hâl: Mevlânâ Abdurrahman Efendi b. Mehmed el-müderris, Hasan 
Çelebi b. Murad, Mehmed b. Aydın el-bevvâb, Hasan Ağa el-bevvâb, Ahmed b. 
Hüseyin er-râcil, Mustafa b. Ali.

267 [66a-3] Peçuy sancağı beyi ile vefat eden Ali Bey’in Behruz Bey 
b. Abdülmennân’a olan borcuna Hüseyin Çavuş’un kefil olduğu
Oldur ki, Dergâh-ı âlî müteferrikalarından olup mahmiye-i Kostantıniyye’de 
Yarhisar mahallesinde sâkin işbu râfi‘ü’l-kitâb mefharü’l-a‘yân Behruz Bey b. 
Abdülmennân meclis-i şer‘-i refî‘ü’l-bünyâna Dergâh-ı sa‘âdet-destgâh çavuşla-
rından fahrü’l-akrân Hüseyin Çavuş b. Abdullah nâm kimesneyi zahrü’l-a‘yân 
Abdi Çavuş mübâşeretiyle ihzâr ve mahzarında takrîr-i kelâm edip bundan ak-
dem Peçuy sancağı beyi iken vefât eden merhûm Ali Bey zimmetinde elli iki 
bin akçe dört yüz zirâ‘ kemhâ bahâsından ve kırk sekiz bin akçe karzdan cem‘an 
yüz bin akçe hakkım olup, hâlâ mezbûr Ali Bey vefât edip meblağ-ı merkūm 
zimmetinde bâkī kalıp lâkin mezkûr Hüseyin Çavuş meblağ-ı merkūm yüz bin 
akçeye emr ve kabûlü hâviye kefâlet ile kefîl olmuşdur. Hâlâ kefâleti hasebiy-
le meblağ-ı mezbûru taleb ederin dedikde, gıbbe’s-suâl mezbûr Hüseyin Ça-
vuş fi’l-vâki‘ müteveffâ-yı mezkûr Ali Bey’in zimmetinde merkūm Behruz Bey’e 
deyn olup bâkī olan yüz bin akçeye emr ve kabûlü hâviye kefâlet ile kefîl [ol-
dum] deyû tav‘an ikrâr ve i‘tirâf etdikde, mâ hüve’l-vâki‘ bi’t-taleb [66b] ketb 
olundu.
Tahrîren fî evâhiri Muharremi’l-harâm li sene selâse ve elf.
Şuhûdü’l-hâl: Hasan b. Abdullah, Ahmed b. Hüseyin, Mevlânâ Mehmed b. el-
Hâc Mehmed ve gayruhüm.

268 [66b-1, Arapça] Defterdâr-ı sâbık Hasan Efendi b. Sinan’ın evini 
Hüseyin Çavuş b. Abdullah’a sattığı
Defterdâr-ı sâbık, mefharü’l-emâcidi’l-kirâm Hasan Efendi b. Sinan kıbelin-
den âtiyyü’z-zikr menzilin bey‘ine ve kabz-ı semene vekâleti el-Hâc Muhyid-
din b. el-Hâc Ali ve Halil b. Mehmed nâm kimesnelerin şehâdetleri ile sâbit olan 
Mevlâna Hüsam Halîfe b. Eyüb meclis-i şer‘-i şerîfde hâzır olup, müvekkil-i 
mezbûruna âid âtiyyü’z-zikr menzili vekâlet-i mahkiyyesi hasebiyle râfi‘-i hâze’l-
kitâb kāid-i sultânî Hüseyin Çavuş b. Abdullah’a bey‘-i bâtt-ı sahîh ile bey‘ etti-
ğini bi’l-vekâle ikrâr ve i‘tirâf etti. Müşterî-i mezbûr da kendi mâlıyla ve kendisi 
için, mezbûr Hasan Efendi’nin işbu akdin kendilerinden sudûruna kadar sâhibi 
ve mâliki olduğu, elinde ve taht-ı tasarrufunda bulundurduğu, mahmiye-i Kos-
tantıniyye mahallâtından Yakub Ağa mahallesinde kâin bulunan, iç ve dış av-
lulu olup iç avlusu fevkānî iki beyti, iki selâmlığı, tahtânî bir beyti, hamamı, fı-
rını, su kuyusunu, bahçeyi, helâyı hâvî, dış avlusu ise önünde selâmlık, altında 
ahır ve helâ bulunan fevkānî iki beyti müştemil olan, bir taraftan el-Hâc Ali Ça-
vuş b. Abdullah mülkü, diğer taraftan Medîne-i münevvere vakfı, öteki taraf-
tan merhûm Yakub Ağa vakfı ve diğer taraftan da tarîk-i âm ile mahdûd bu-
lunan cemî‘-i menzili cümle tevâbi‘ ve levâhıkı ve kâffe-i merâsim ve mürâfıkı 
ile râyicü’l-vakt doksan iki bin akçe semen-i mu‘ayyen-i makbûzla, îcâb kabûl 
ve teslîm tesellümü hâvî bey‘-i bâtt-ı sahîh ile iştirâ etti. Vâki‘ ikrâr, müşterî-i 
mezkûr tarafından vicâhen ve şifâhen tasdîk edildi.
Cerâ zâlike ve hurrire fî 24 min Muharremi’l-harâm sene selâse ve elf.
Şuhûdü’l-hâl: Mahmud Çavuş b. Bâli Çavuş, Cafer kethüdâ-i Vezir Ferhad Paşa, 
Mustafa b. Abdüssamed el-İmâm, Abdurrahman b. İdris el-müezzin, Hüseyin b. 
Menteş el-müezzin, Piyâle b. Abdullah silahdâr, Mustafa b. Yahya berber, Ali b. 
Abdullah silahdâr, Behrâm Ağa el-müteferrika, Mustafa b. Dursun, Nuri Çavuş 
b. Abdullah, Süleyman Çavuş [b.] Abdullah









269 [66b-2] Veli Efendi b. Mehmed’in köle satışından el-Hâc Cafer 
b. Receb’den alacaklı olduğu
Mahrûsa-i Edirne sâkinlerinden işbu râfi‘ü’l-kitâb Mevlânâ Veli Efendi b. Meh-
med el-kadı meclis-i şer‘-i şerîfe kasaba-i İpsala ahâlîsinden el-Hâc Cafer b. Re-
ceb nâm kimesneyi ihzâr ve mahzarında takrîr-i kelâm edip bundan akdem 
mezbûr el-Hâc Cafer’den beş bin iki yüz akçeye orta boylu elâ gözlü açık kaş-
lı eğri boyunlu Rûsiyyü’l-asl Hasan b. Abdullah nâm bir gulâm iştirâ edip 
meblağ-ı mezbûru merkūm el-Hâc Cafer’e bi’t-tamâm teslîm edip ba‘dehû 
gulâm-ı mezkûr benim yedimde iken el-Hâc Mehmed b. el-Hâc Ahmed nâm 
kimesne şuhûd-ı udûl ile mülkünden ibâk ettiğini isbât edip gulâm-ı mezbûru 
benim yedimden ahz edip semen-i mesfûra mürâca‘at lâzım olmağın hâlâ 
meblağ-ı mezbûru merkūm el-Hâc Cafer’den taleb ederin dedikde, gıbbe’s-suâl 
mezbûr el-Hâc Cafer, fi’l-vâki‘ gulâm-ı mezbûru mesfûr Veli Efendi’ye beş bin 
iki yüz akçeye bey‘ edip semen-i merkūmu kabz ve tesellüm ettiğini tav‘an ikrâr 
ve i‘tirâf ettikde, mezkûr el-Hâc Cafer’in ikrâr-ı meşrûhu mezbûr Veli Efendi ta-
lebiyle ketb olundu.
Tahrîren fî 15 min Muharremi’l-harâm sene selâse ve elf.
Şuhûdü’l-hâl: Ahmed b. Mustafa, Ahmed b. Abdullah, Hasan b. Abdullah, Hızır 
el-muhzır, Abdülganî b. Nezir.

270 [66b-3] Perviz b. Abdullah’ın vakfiyesi
[Tasdîk 1] İşbu vakıf ikrârını, tesbîli ve tescîli muhtevî olan vesîka, katım-
da tahakkuk edip yedimde takarrur etmişdir. Mesâil-i evkāf husûsunda vâki‘, 
müctehidîn-i eşrâfdan eimme-i eslâf beynindeki ihtilâfı da bilerek, vakfın 
husûsen ve umûmen sıhhat ve lüzûmuna hükmettim. Ben fakīr, sâbık Çorlu 
kazâsı müvellâsı ve işbu kaziyyeyi tefahhusa men lehü’l-emr-i âlî tarafından 
me’mûr edilen Şem‘ullah b. Şaban’ım.
[Tasdîk 2] İşbu vakfiye şer‘an sahîhdir. Ben fakīr, Rumeli kazaskeri Sunullah b. 
Cafer’im. -Ufiye anhümâ-
Hamd-i firâvân ve şükr-i bî-pâyân ol hâlik-ı kevn ü mekân ve râzık-ı ins ü 
cân olsun ki, cihânı insân ile tezyîn ve halîfe-i rûy-ı zemîn eyledi ve salât u 
selâm ol seyyidü’l-enâm ve resûlü’l-kirâm ve âline olsun ki, şems-i nübüvve-
tin pertevleri ve câmi‘u’l-kemâlât olan ashâb-ı hidâyetin peyrevleridir, ammâ 
ba‘d sebeb-i tahrîr-i kitâb-ı şer‘î ve mûceb-i tastîr-i hitâb-ı mer‘î budur ki, 
Dârü’s-saltanati’s-seniyye Kostantıniyyetü’l-mahmiye mahallâtından Dikilitaş 
kurbunda Kürkçübaşı mahallesi sâkinlerinden sâhibü’l-hayrât ve’l-hasenât ve 
râgıbü’l-meberrât ve’s-sadakāt Perviz b. Abdullah nâm kimesne li ecli’t-tescîl 
mütevellî nasb ettiği Süleyman b. Halil mahzarında meclis-i şer‘-i şerîf-i 
nebevî ve dîvân-ı kazâ-i latîf-i Mustafa[vîde] ikrâr-ı sahîh-i şer‘î ve i‘tirâf-ı 
sarîh-i mer‘î edip, mahmiye-i mezbûrede mahalle-i merkūmede vâki‘ bir tara-
fı Hasan b. Abdi mülküne ve bir tarafı Hoş-âmed eytâmı mülküne ve bir tarafı 
Perviz b. Abdullah Vakfı’na ve bir tarafı tarîk-i hâs ile mahdûd sâkin olduğum 
[67a] iki ocaklı tahtânî mülk menzilimi içinde bir kapısı ve bir mikdâr bahçe-
siyle ve tevâbi‘ ve levâhıkıyla tarâyik ve merâfıkıyla vakf eyledim ve şart eyle-
dim ki, mâdâme ki ben kayd-ı hayâtdayım sâkin olam, benden sonra hâtunum 
olan Kamer bt. Abdullah sâkine ola andan sonra min ba‘d evlâdım olursa an-
lar sâkine olalar, batnen ba‘de batnin ve karnen isre karnin evlâdım munkarı-
za oldukdan sonra mahalle-i mezbûrede her kim ki imâm ve mü’ezzin olursa 
anlara vakf eyledim, anlar menzil-i mezbûru bir sâlih ve mütedeyyin kimesne-
ye cemâ‘at ma‘rifetiyle kirâya vereler kirâdan hâsıl olan meblağdan yevmî bi-
rer akçe imâm ve birer akçe mü’ezzin mutasarrıf olup her sene Kur’ân-ı azîm 
ve Furkān-ı kerîm’den birer hatm-i şerîf tilâvet edip sevâbını benim rûhuma 
hibe edeler, kirâdan ziyâde kalırsa lâzım oldukça menzilin meremmetine harc 
u sarf edeler ve meremmetden ziyâde kalırsa mescid-i şerîfde bir çırak yaka-
lar ve mahalle-i merkūm ahâlîsi hasbî nâzır olup görüp gözedeler ve tebdîl ve 
tağyîr elimde ola deyücek, mukırr-ı mezbûrun vech-i meşrûh üzre olan ikrâr 
ve i‘tirâfını mütevellî-i merkūm vicâhen tasdîk ve şifâhen tahkīk ve menzil-i 
mezkûru tesellüm etdikden sonra vâkıf-ı mezbûr takrîr-i kelâm edip, akārın 
vakfiyetini teslîm-i mütevellî oldukdan sonra İmâm-ı a‘zam ve hümâm-ı ef-
ham hazretlerinin kavli üzre lâzım değildir, menzil-i merkūmun vakfiyetin-
den rücû‘ ederim deyücek mütevellî-i mezbûr dahi akārın vakfiyetinin lüzûmu 
imâmeyn-i hümâmeyn Ebî Yusuf ve İmâm Muhammed Şeybânî hazretlerinin 
katlarında rücû‘a kādir değilsin deyücek, hâkim-i muvakki‘-ı a‘lâ hâze’l-kitâb 
lâzımdır diyenlerin kavli üzre vakfiyetinin cevâzına ve lüzûmuna hükm etdik-
den sonra bu vesîka-i enîka alâ mâ hüve’l-hakīka ketb ü tahrîr olunup, yed-i 
tâlibe vaz‘ ve def ‘ olundu ki vakt-i hâcette ihticâc ede. Cerâ zâlik ve hurrire fî 
evâili Muharremi’l-harâm li sene selâse ve elf.
Şuhûdü’l-hâl: Mevlânâ Mahmud [b.] Zekeriyyâ el-müftî, Mevlânâ Mehmed b. 
Süleyman el-müderris, Mehmed b. Abdullah el-mütevellî, Mehmed b. Veli el-
imâm, Musa Bey b. Abdullah el-cündî, Derviş b. İvaz, Haydar b. Abdullah el-
kehhâl, Ahmed b. Mahmud, İbrahim b. Halil, Hasan Çavuş [b.] Behrâm, Musta-
fa b. Veli, Hacı Yunus [b.] Bahşi, Mehmed b. Ramazan, Ahmed b. Ali el-mü’ezzin, 
Ferruh b. Abdullah, Hüseyin [b.] Cafer, Nasuh [b.] Cafer, Halil [b.] Süleyman, 
Kerim b. Mustafa, Haydar b. Mustafa, Mehmed b. Abdullah, Hasan [b.] Hüseyin, 
d[iğer] Hasan b. Hüseyin ve gayruhüm.









271 [67a-1] Ölen Yani’nin vârislerine intikal etmesi gerekirken 
beytülmâl tarafından Mirahor Sinan Ağa’ya satılan evin ve 
müştemilatının asıl sahiplerine iadesi
Vilâyet-i Rumeli muzâfâtından Misivri nâm kasaba sâkinlerinden olup, husûs-ı 
âti’z-zikre kendi tarafından asîl ve li-ebeveyn kebîr karındaşları Kostantin ve 
Todori ve Erine ve Aleksandra nâm zimmîler taraflarından ve yine li-ebeveyn 
karındaşları Androniko ve Ezmerağda nâm sagīrlerin anaları ve vasiyy-i şer‘îleri 
olup, kendi tarafından asîl olan Efrusine bt. Palologa nâm zimmiyye tarafın-
dan vekîl olup vekâlet-i mahkiyyesi fahrü’l-a‘yân Mustafa Çavuş b. Abdurrah-
man ve Halil b. Fethullah şehâdetleriyle hasm-ı câhid mahzarında sâbite olan 
işbu râfi‘ü’l-kitâb Palologa v. Yorgi nâm zimmî meclis-i şer‘-i menî‘ü’l-bünyâna 
hâzır olup sâbıkan mîrâhûr-ı sagīr olup menzil-i âti’z-zikre hâlâ vâzı‘u’l-yed 
olan kıdvetü erbâbi’l-ikbâl Sinan Ağa b. Abdülmennân’ın kethüdâları ve husûs-ı 
mezbûra vekîlleri olup vekâleti fahrü’l-akrân Mahmud Çavuş b. Abdülmennân 
ve Ömer Çavuş b. Abdullah şehâdetleriyle sâbite olan mefharü’l-a‘yân Musta-
fa Çavuş b. Abdülmennân mahzarında takrîr-i da‘vâ edip mahmiye-i Kostantı-
niyye mahallâtından Balat kurbunda el-Hâc İsa mahallesinde vâki‘ ulvî ve süflî 
büyût-ı müte‘addide ve iki mevzi‘de bi’r-i mâ ve kenîse ve cüneyne ve bir dükkân 
ve muhavvatayı müştemil olup, bir tarafı merhûm Ferruh Kethüdâ evlâdı mül-
küne ve bir tarafı Mustafa Çelebi b. Mehmed el-cündî mülküne ve bir tara-
fı tarîk-i hâssa ve bir tarafı tarîk-i âma muttasıl olan menzil sâbıkan ceddimiz 
Marza nâm zimmînin mülk-i mahzı ve hakk-ı hâlisi olup mezbûr Marza târih-i 
kitâbdan altmış yıl mukaddem helâk oldukdan sonra menzil-i mesfûr sulbî oğlu 
ve vâris-i vâhidi olan babamız Yorgi’ye irs-i şer‘î ile intikāl edip ba‘dehû baba-
mız mezkûr Yorgi târih-i kitâbdan on yıl iki ay mukaddem helâk olup tere-
kesi verese-i mezkûrîn beyninde kısmet-i âdile ile kısmet olundukda menzil-i 
mezkûr hâlik-i merkūmun sulbî oğlu ve bizim li-ebeveyn karındaşımız Yani 
nâm zimmîye hissesi mukābelesinde cümle kibârımız rızâmız ile ve sıgārımıza 
enfa‘ ve ahrâ olmağla verilip ba‘dehû merkūm Yani menzil-i mezkûra mutasar-
rıf iken târih-i kitâbdan sekiz yıl yedi ay mukaddem helâk olup verâseti bize 
munhasıra olmağla, menzil-i mezkûr bana ve bâlâda esâmîsi mezkûr olan sâir 
li-ebeveyn karındaşlarına ve anasına intikāl etmiş mülk-i mevrûsumuz olup 
vech-i meşrûh üzre elimizde kuzât-ı sâlifeden hücec-i şer‘iyyemiz var iken, 
hâlâ menzil-i mezkûra müşârun-ileyh Sinan Ağa mezbûr Marza’nın terekesin-
den olup vârisi olmamağla bin bir senesi Ramazan’ında cânib-i beytülmâlden 
iştirâ etdim deyû vâzı‘u’l-yed olup bizim tasarrufumuza mâni‘ olur, suâl olu-
nup cânib-i şer‘-i şerîfden men‘ olunmasın taleb ederin dedikde, gıbbe’s-suâl 
ve akībe’l-inkâr [67b] ve’l-istişhâd udûl-i Müslimînden Safâyî Çelebi demek-
le ma‘rûf fahrü’l-kuzât Mevlânâ Mehmed Efendi b. Davud ve Mevlânâ Davud 
Efendi b. Hasan el-kadı ve Halil b. Fethullah ve Receb b. İbrahim ve nâm kimes-
neler meclis-i şer‘a li ecli’ş-şehâde hâzırûn olup bi’l-muvâcehe edâ-i şehâdet-i 
şer‘iyye edip fi’l-hakīka menzil-i mezkûr sâbıkda sâlifü’z-zikr Marza’nın mülk-i 
mahzı ve hakk-ı hâlisi olup ba‘dehû târih-i mezkûrda helâk oldukda sulbî oğlu 
ve vâris-i vâhidi olup mezbûrların babaları olan Yorgi’ye intikāl edip ba‘dehû 
Yorgi târih-i kitâbdan on yıl iki ay mukaddem helâk oldukda terekesi verese-
si beyninde kısmet-i âdile kısmet olundukda menzil-i mezkûru cümle verese-
nin kibârı rızâlarıyla ve sıgārına nâfi‘ olmağın sulbî oğlu mezkûr Yani’ye his-
sesi mukābelesinde verip ba‘dehû mezbûr Yani menzil-i mezkûra mutasarrıf 
iken târih-i kitâbdan sekiz yıl yedi ay mukaddem helâk oldukda mezbûrun alâ 
vechi’l-inhisâr verese-i ma‘rûfesi olup sadr-ı kitâbda esâmîsi mastûr olan li-
ebeveyn karındaşlarına ve anasına irs-i şer‘î ile intikāl etmişdir. Menzil-i mezkûr 
minvâl-i meşrûh üzre mezbûrların mülk-i mevrûslarıdır, târih-i kitâbdan altmış 
yıl mukaddem helâk olan mezkûr Marza’nın terekesinden olmak üzre bin bir se-
nesi Ramazan’ında beytülmâl tarafından bey‘ olunmak ile mezbûrlara zulm ol-
muşdur. Biz bu husûsa şâhidleriz şehâdet dahi ederiz dediklerinde, mezbûrûnun 
şehâdetleri ba‘de’t-ta‘dîl hayyiz-i kabûlde vâkı‘a olmağın müşârun-ileyh Sinan 
Ağa cânib-i şer‘-i mutahhardan kasr-ı yede tenbîh olunup vâki‘-i hâl gıbbe’s-
suâl ketb olunup yed-i tâlibe vaz‘ olundu.
Tahrîren fi’l-yevmi’l-hâmis ve’l-ışrîn min Muharremi’l-harâm sene selâse ve elf.
Şuhûdü’l-hâl: Mevlânâ Abdüsselâm Efendi b. Abdülkādir el-kadı, Ferhad Çavuş 
b. Abdullah, Mehmed Çavuş b. Abdullah, Mustafa Çavuş b. Abdullah, Mehmed 
Bey b. Abdullah el-cündî, Musli Çelebi b. ( ) el-bevvâbü’s-sultânî, İdris Bey b. 
Abdullah el-a‘ser, Musa Çelebi b. Ali Hoca, Mustafa b. Ali el-imâm, Halil b. Fet-
hullah berber, Receb Reis b. İbrahim, Mustafa b. Karlı.

272 [67b-1, Arapça] Ayşe Hatun bt. Abdullah’ın hayır ve hasenat için 
vasiyette bulunduğu
Udûlden Mevlâna Mustafa Efendi b. Hasan el-müderris, Mehmed b. İbra-
him el-mu‘arrif ve Mehmed b. Mahmud el-müezzin nâm kimesneler Dîvân-ı 
âlî’de -dâme fî himâyeti’llâhi’l-müte‘âlî- emâcid-i mükerremîn-i mufahhamîn 
defterdârlar huzûrunda, elân mahrûse-i Galata’da vâki‘ Beytülmâl-i hâssın emîni 
olup mahrûse-i mezkûre tevâbi‘inden Beşiktaş’da bundan akdem vefât eden Peri 
Sima diye ma‘rûfe merhûme Ayşe Hâtun bt. Abdullah’ın muhallefâtına vâzı‘-ı 
yed olan kıdvetü’l-akrân Mehmed Çavuş mahzarında, âtiyyü’z-zikr vasiyyetin 
tenfîzine vasiyy-i muhtâr olan râfi‘-i hâze’l-kitâb fahrü’l-kuzât Mevlâna Meh-
med b. Mahmud’dan sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î 
şöyle şehâdet ettiler ki, müteveffât-ı merkūme Ayşe Hâtun, vasiyyet ehliyetine 
sâhib olarak, ölüm şerbetini tadıp rabbine kavuştuğunda sülüs-i mâlının ayrı-
lıp bundan yüz altın dinarın techîz ve tekfînine ve eyyâm-ı mu‘tâdede fukarâya 
yemek verilmesine sarf edilmesini vasiyyet etti. Bâkiye meblağın bir kısmının 
vasiyy-i mezkûrun re’yi ile, sâbık kocası merhûm Keyvan Kethüdâ’nın kazâ-i 
İznikmid’de inşâ ettirdiği câmi‘e eczâ-i şerîfe vaz‘ına sarf edilmesini vasiyyet etti. 
Meblağın diğer kısmının yine vasiyy-i mezkûrun re’yi ile, sâir vücûh-i hayrât ve 
sunûf-i meberrâta sarf edilmesini vasiyyet etti; müdde‘î-i mezbûru da vasiyye-
tinin tenfîzine vasiyy-i muhtâr kıldı. Mezbûr vasî de vesâyet-i merkūmeyi kabûl 
edip hizmet-i lâzimesini edâyı ta‘ahhüd etti. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl ve mûteber oldu.
Cerâ zâlike ve hurrire fi’l-yevmi’s-sâmin ve’l-ışrîn min Muharremi’l-harâm sene 
selâse ve elf.
Şuhûdü’l-hâl: Mevlâna Ahmed Efendi b. Mahmud, Mevlâna Mehmed b. el-Hâc 
Mehmed, Hüsrev Çavuş [b.] Abdülmennân, Muhzırbaşı Hasan Ağa, Hasan [b.] 
Abdullah, Ahmed [b.] Hüseyin, Süleyman [b.] Abdullah, Murad b. Abdullah ve 
gayruhüm

273 [67b-2, Arapça] Safiye Hatun bt. Aydın’ın, babasından intikal eden 
miras hissesini alması için Râbia Hatun bt. Ali’yi vekil ettiği
Dârü’s-saltanati’s-seniyye mahmiye-i Kostantıniyye mahallâtından Kara-
baş mahallesinde sâkin iken bundan akdem fevt olan Râcil Aydın’ın Safiye 
Hâtun nâm kızı, Râbia Hâtun bt. Ali nâm hâtunu, müteveffâ-i mezbûr baba-
sının muhallefâtından irs-i şer‘le kendisine intikāl eden mîrâs hissesinin kabz 
ve îsâline ve kabz ve îsâl için lâzım gelen cidâl ve nizâ‘a ve haseb-i iktizâ-i hâl 
hükkâm-ı zevi’l-efdâl huzûrunda murâfa‘aya vekîl eyleyip bu husûsta nefsine 
nâib kıldığını ikrâr etti. Mezbûre de vekâlet-i merkūmeyi kabûl edip hizmet-i 
lâzimesini edâyı ta‘ahhüd etti.
Cerâ fî 3 Saferi’l-hayr sene [1003].
Şuhûdü’l-hâl: Aydın Çavuş [b.] Abdullah el-mübâşir, Mehmed Çavuş b. el-Hâc 
Mustafa, Mahmud b. Abdullah er-râcil, İbrahim b. Abdullah er-râcil, İslâm b. 
Abdullah, Mehmed Bey el-cündî, el-Hâc Kasım [b.] Abdullah ve gayruhüm

274 [68a-1] Filibe’de bir bölümü boş bir vakıf arsasına taşan 
vakıf hanın yıkılmasıyla ilgili davada tarafların kira bedeli 
karşılığı anlaştığı
Oldur ki, vilâyet-i Rumeli muzâfâtından Filibe nâm kasabada evkāfı olan 
merhûm Şah Sultan Vakfı’na hâlâ mütevellî olan fahrü’l-a‘yân Hüseyin Ağa b. 









(….) vekîl olup vekâleti fahrü’l-akrân Seyfullah Çelebi b. Vefa ve Mustafa Çe-
lebi (…..) şehâdetleri ile sâbite olan vakf-ı mezbûrun kâtibi olan Mahmud Çe-
lebi b. İlyas meclis-i şer‘-i şerîfe hâzır olup, kasaba-i mezbûrede merhûm el-
Hâc Pîrî Vakfı’na evlâdından mütevellîye olan Kaya Hâtun’un oğlu ve husûs-ı 
mezbûra vekîl-i şer‘îsi olan Mustafa b. Mehmed mahzarında takrîr-i kelâm 
edip bundan akdem kasaba-i merkūmede mezbûre Şah Sultan Vakfı’ndan binâ 
olunup lede’l-ahâlî ma‘lûmetü’l-hudûd olan bu hânın binâsından bir mikdârı 
sene seb‘a ve semânîn ve tis‘a mi’e Muharremi gurresinde mezbûr el-Hâc Pîrî 
Vakfı’ndan olan dört bâb odaların arzı üzre vâki‘ olup ba‘dehû mütevellîye-i 
merkūme Kaya Hâtun arz-ı mezkûreyi vakf için tevliyeten da‘vâ edip zikr 
olunan hâtunun merkūm el-Hâc Pîrî Vakfı’ndan olan dört bâb odalar yerin-
de vâki‘ olan binâsının kal‘ı lâzım olup ve binâ-i mezbûr kal‘ olunduğu takdîr 
üzre cânib-i vakfa küllî zarar müterettib olup lâkin mezbûr el-Hâc Pîrî Vak-
fı cânibine zikr olunan dört bâb odaların arzıyçün târih-i mezbûrdan her sene 
müşârun-ileyhâ Şah Sultan Vakfı’ndan dört yüz akçe icâre verilmek iki cânibe 
dahi enfa‘ ve evlâ olmağın, cânibeynin rızâlarıyla ve re’y-i hâkim ile ve bî-garaz 
Müslimîn tahmînleriyle mezbûre Şah Sultan Vakfı’ndan zikr olunan dört bâb 
odaların arzıyçün târih-i mezkûrdan her sene dört yüz akçe icâre takdîr olun-
muşdur. Min ba‘d dahi ücret-i merkūm sâl be sâl cânib-i vakfa edâ oluna dedik-
de, kâtib-i mezbûr Mahmud’un vech-i meşrûh üzre olan kelâmın vekîl-i mezbûr 
Mustafa vicâhen tasdîk ve şifâhen tahkīk edip, mâ hüve’l-vâki‘ kayd olundu.
[derkenâr:] 987 Muharremi gurresinde icâre.
Fî gurreti Saferi’l-hayr sene-i m[ezbûr].
Şuhûdü’l-hâl: Mevlânâ Ahmed Efendi b. Mahmud, Mevlânâ Mehmed b. el-Hâc 
Mehmed, Hüsrev Çavuş [b.] Abdülmennân, Hasan b. Abdullah.

275 [68a-2] Ali b. Receb’in Zeytun b. Hızır’a olan borcunu vekili 
Yahya b. İlyas’a ödediği beyanının tesbiti
Vilâyet-i Anadolu’da Kahta nâm kasaba ahâlîsinden işbu râfi‘ü’l-kitâb Zeytun b. 
Hızır nâm kimesne meclis-i şer‘-i şerîfe hâzır olup, Hısnımansur kazâsına tâbi‘ 
Zenkelâm edip, târih-i kitâbdan dört yıl mukaddem kendi mâlımdan mezbûr Ali 
yedinde her biri sekizer Osmânî hesâbı üzre otuz bin akçelik şâhî emânet vaz‘ 
etmiş idim. Hâlâ meblağ-ı mezbûru taleb ederin dedikde, gıbbe’s-suâl mezbûr 
Ali cevâb verip fi’l-hakīka merkūm Zeytun târih-i mezkûrda benim yedimde 
otuz bin akçelik şâhî emânet vaz‘ eylemiş idi, lâkin ba‘dehû Yahya b. İlyas nâm kimesne mezbûr Zeytun tarafından kabza vekîlin deyû meblağ-ı mezbûru bi’t-
tamâm ahz edip benim yedimde meblağ-ı merkūmdan bir akçe bâkī kalmadı 
dedikde, mukırr-ı mezbûr Ali’nin vech-i meşrûh üzre olan kelâmı merkūm Zey-
tun talebi ile ketb olundu.
Tahrîren fî evâhiri Muharremi’l-harâm sene 1003.
Şuhûdü’l-hâl: Hüseyin b. Sultan Hoca, Rıdvan Çavuş b. Abdullah, Eyneverdi b. 
Mirza, Ahmed b. Hüseyin, Hasan b. Halil, Süleyman b. Mahmud.

276 [68a-3, Arapça] Şahsın mahkemeye gelmesine, gelmezse 
borcuna kefil olunduğu
Mahmiye-i Kostantıniyye mahallâtından Zeyrek mahallesinde sâkin olan İlyas 
b. Hasan nâm kimesne meclis-i şer‘-i şerîf ve mahfil-i dîn-i münîfde hâzır olup 
Belkıs Hâtun bt. Cafer’in nefsine ve hîn-i mütâlebede meclis-i şer‘a ihzârına 
ve gâib olur ise mezbûre Belkıs Hâtun’un üzerinde ve zimmetinde bulunan el-
Hâc Piyâle b. Abdullah’ın on bin akçe alacağına hasm-ı şer‘îsi mezkûr el-Hâc 
Piyâle’nin talebi ile kefîl oldu.
Cerâ zâlike ve hurrire fî 25 min Muharremi’l-harâm sene selâse ve elf.
Şuhûdü’l-hâl: Seyyid Yusuf [b.] Seyyid Mehmed, Murad Reis b. Abdullah, Hasan 
b. Abdullah, Ahmed b. Abdullah, Mevlâna Sefer Halîfe [b.] Abdi el-İmâm, Hasan 
b. Abdullah ve gayruhüm

277 [68b-1, Arapça] Defterdâr-ı sâbık Hasan Efendi b. Sinan’ın evini 
Kaptan Hasan Paşa Vakfı’na ve İbrahim Çavuş Vakfı’na istiğlâl 
yoluyla sattığı
Defterdâr-ı sâbık, kıdvetü’l-emâcid ve’l-kirâm Hasan Efendi b. Sinan meclis-i 
şer‘-i şerîfde hâzır olup âtiyyü’z-zikr menzilini râfi‘-i hâze’l-kitâb merhûm Kap-
tan Hasan Paşa Vakfı’na ve kıdvetü’l-a‘yân İbrahim Çavuş Vakfı’na mütevellî 
olan Mehmed Çelebi b. Mustafa’ya bey‘ ettiğini ikrâr ve i‘tirâf etti. Mütevellî-i 
mezkûr da vakfeyn-i mezbûreyn mâlıyla ve istiğlâl maksadıyla, merkūm Ha-
san Efendi’nin işbu akdin kendilerinden sudûruna kadar sâhibi ve mâliki ol-
duğu, elinde ve taht-ı tasarrufunda bulundurduğu, mahmiye-i Kostantıniyye 
mahallâtından Hâce Hayreddin mahallesinde vâki‘, fevkānî ve tahtânî müte‘addid 
beytleri, hamamı ve pınarı hâvî bulunan, bir taraftan mahalle-i merkūme mes-
cidi müezzini için vakfedilen menzil, diğer taraftan merhûme Hâce Bola Hâtun 
vakfı, öteki taraftan merhûm Memi Çelebi ve İlyas Çelebi vakıfları, diğer taraf-
tan da tarîk-i âm ile mahdûd olan cemî‘-i menzili cümle tevâbi‘ ve levâhıkı ile 
râyicü’l-vakt altı yüz bin akçe-i Osmânî semen-i mu‘ayyen-i makbûz ile iştirâ 
etti. Bunun dört yüz bin akçesi mezkûr Hasan Paşa Vakfı’ndan, iki yüz bin ak-
çesi ise mesfûr İbrahim Çavuş Vakfı’ndan ödendi. Bâyi‘-i mezbûrun menzili 
icâreye almak istemesi üzerine mütevellî-i merkūm, ba‘de’t-tahliye ve’t-tekābuz 
zeyilde mezkûr senenin Muharrem ayının ortasından bir sene tamâmına altmış 
bin akçe ücret-i kirâ ile icâreye verdi. Vâki‘ ikrâr, mütevellî-i mezkûr tarafından 
vicâhen ve şifâhen tasdîk edildi. Behrâm b. Abdullah ve İbrahim Çavuş b. Mah-
mud nâm kimesneler menzil-i mezbûrun derkine îcâb ve kabûlü hâvî kefâletle 
kefîl oldu.
Cerâ zâlike ve hurrire fî evâili Saferi’l-hayr sene selâse ve elf.
Şuhûdü’l-hâl: Arabacı mescidi imâmı Derviş Halîfe b. Mustafa, Hâce Hayreddin 
câmi‘i imâmı Mehmed b. Ali, İbrahim b. Yusuf en-ne‘âl, Abdurrahman b. Hüse-
yin, Kalenderhâne müezzini Sunullah b. Ali

278 [68b-2] Hasan Bey b. Abdülmennân’ın vefat eden yeniçeri Aydın 
Beşe’den alacaklı olduğu
Oldur ki, Dergâh-ı âlî müteferrikalarından işbu râfi‘ü’l-kitâb mefharü’l-a‘yân 
Hasan Bey b. Abdülmennân meclis-i şer‘-i menî‘ü’l-erkâna mahmiye-i Kos-
tantıniyye mahallâtından Karabaş mahallesinde sâkin iken vefât eden Ay-
dın Beşe b. Sinan nâm yeniçerinin zevc[es]i ve vârisesi olup kendi tarafından 
asîl ve müteveffâ-yı mezbûrun sulbiye kızı ve vârisesi olan Safiye Hâtun tara-
fından husûs-ı âti’z-zikre vekîl-i şer‘î olan Râbia bt. Ali nâm hâtunu ihzâr ve 
mahzarında takrîr-i kelâm edip müteveffâ-yı mezbûr Aydın Beşe zimmetinde 
cihet-i karzdan otuz dört bin akçe hakkım olup mezkûr Aydın Beşe hayâtda 
iken meblağ-ı mezbûru bana edâ etmeden vefât etmeğin meblağ-ı merkūm uh-
desinde bâkī kalmışdır. Hâlâ mezbûretân Râbia ve Safiye yedlerinde mazbûta 
olan terekesinden taleb ederin dedikde, gıbbe’s-suâl mezbûre Râbia, fi’l-hakīka 
müdde‘î-i mezbûr Hasan Bey’in müteveffâ-yı merkūm Aydın Beşe zimmetinde 
cihet-i karzdan otuz dört bin akçe hakkı olup ba‘de’l-vefât zimmetinde bâkī kal-
mışdır deyû asâleten ve vekâleten ikrâr ve i‘tirâf ve mezbûr Hasan Bey’i kelâm-ı 
meşrûhunda tasdîk ve tahkīk etmeğin, tarafeynden sâdır olan kelâm vukū‘u 
üzre bi’t-taleb ketb olunup tâlibe verildi.
Fî evâili Saferi’l-hayr sene 1003.
Şuhûdü’l-hâl: Mehmed Çavuş [b.] el-Hâc Mustafa, Ahmed b. Hüseyin, Hızır b. 
Abdullah, Aydın Çavuş [b.] Abdullah, Hasan b. Abdullah, Mustafa Subaşı [b.] 
Osman ve gayruhüm.









279 [68b-3, Arapça] Ayşe Hatun bt. Pîr Ahmed’in, ölen kocasında mehir 
alacağı bulunduğu
Udûlden mefharü’l-a‘yân Behrâm Bey b. Abdullah ve Mustafa Bey b. Mehmed 
nâm kimesneler, merhûm Defterdâr Mehmed Efendi’nin Ahmed Çelebi nâm 
sagīr oğluna kıbel-i şer‘den mansûb vasî olan Ali Çelebi b. İbrahim’in mahzarın-
da, müteveffâ-i merkūm Mehmed Efendi’nin zevcesi olan fahrü’l-muhadderât 
Ayşe Hâtun bt. Pîr Ahmed kıbelinden husûs-i âtiyyü’z-zikre vekâleti Hızır Çe-
lebi b. Yakub ve Behrâm Bey b. Abdullah nâm kimesnelerin şehâdetleri ile sâbit 
olan müteferrika zümresinden mefharü’l-emsâl ve’l-a‘yân Mehmed Çelebi 
b. Abdi’den vekâleten sâdır olan da‘vâ-i sahîha-i şer‘iyyede gıbbe’l-istişhâdi’ş-
şer‘î şöyle şehâdet ettiler ki, müvekkile-i merkūme Ayşe Hâtun’un, müteveffâ-i 
mersûm zevci üzerinde ve zimmetinde, nikâhında ta‘ahhüd edilen mehr-i mü-
ecceli cihetinden altmış bin akçe hakkı vardır. Şehâdetleri ba‘de ri‘âyeti şerâiti’l-
kabûl, inde’ş-şer‘ makbûl ve mûteber olmağın gıbbe’t-tahlîfi’ş-şer‘î mûcibince 
hükmedildi.
Cerâ fî evâili Saferi’l-hayr sene selâse ve elf.
Şuhûdü’l-hâl: Hasan [b.] Abdullah, Ahmed [b.] Hüseyin

280 [69a-1] Abdi Bey b. Cafer’in alacağını kefil Mehmed 
b. Ali’den talebi
Oldur ki, Dergâh-ı âlî kapucularından işbu râfi‘ü’l-kitâb fahrü’l-akrân Abdi 
Bey b. Cafer nâm kimesne meclis-i şer‘-i şerîfe Mehmed b. Ali nâm kimesneyi 
ihzâr ve mahzarında takrîr-i kelâm edip Hoca Nasuh b. Abdullah nâm kimes-
ne zimmetinde metâ‘-ı ma‘lûm bahâsından on bin akçe hakkım olup meblağ-ı 
mezbûra emr u kabûlü hâviye kefâlet ile mezbûr Mehmed kefîl olmuş idi. Hâlâ 
meblağ-ı mezkûru kefâlet hasebiyle taleb ederin dedikde, gıbbe’s-suâl mezbûr 
Mehmed cevâb verip fi’l-vâki‘ meblağ-ı merkūma mezbûr Hoca Nasuh emriyle 
kefîl olmuşdum, lâkin ba‘dehû meblağ-ı mezbûru kefâleten merkūm Abdi Bey’e 
bi’t-tamâm teslîm eylemişdim dedikde, mezbûr Abdi Bey inkâr edip istişhâd 
olundukda, sâlifü’z-zikr Mehmed beyyine-i âdile ikāmetinden âciz olup mezbûr 
Abdi Bey’i tahlîfe tâlib olmağın, zikr olunan meblağı asîlden ve vekîlden küllen 
ve ba‘zen bi vechin mine’l-vücûh ahz etmediğine mezbûr Abdi Bey tahlîf olu-
nup yemîn billâh ettikde, mâ hüve’l-vâki‘ bi’t-taleb ketb olundu.
Fî 15 min Muharremi’l-harâm li sene selâse ve elf.
Şuhûdü’l-hâl: Hasan [b.] Abdullah, diğer Hasan b. Abdullah, Ahmed [b.] Hüse-
yin, Mustafa [b.] Abdullah, Mehmed b. el-Hâc Mehmed ve gayruhüm.









281 [69a-2, Arapça] Ahmed Subaşı b. Abdülmennân’ın Haydar Efendi 
Vakfı’ndan ödünç aldığı
Udûlden Mehmed b. Kasım, Halil b. Musa, Nasuh b. Hüseyin ve Hızır b. Mehmed 
nâm kimesneler, sâkin olduğu Dârü’s-saltanat-i seniyye mahmiye-i Kostantıniy-
ye mahallâtından Çavuş Mescidi mahallesinde bundan akdem fevt olan yaya-
başılar zümresinden merhûm Ahmed Subaşı b. Abdülmennân’ın muhallefâtına 
vâzı‘-ı yed olan, Atebe-i aliyye ve südde-i seniyyede vâki‘ beytülmâl-i râcilinin 
emîni kıdvetü’l-a‘yân Mustafa Subaşı b. Osman Abdülmennân mahzarın-
da, merhûm Haydar Efendi Vakfı’na mütevellî olan râfi‘-i hâze’l-kitâb el-Hâc 
Cafer b. Musa nâm kimesneden sâdır olan da‘vâ-i sahîha-i şer‘iyyede gıbbe’l-
istişhâdi’ş-şer‘î şöyle şehâdet ettiler ki, müteveffâ-i mezbûr Ahmed Subaşı’nın 
üzerinde ve zimmetinde vakf-ı mersûm mâlından ve karz cihetinden râyicü’l-
vakt yirmi dört bin akçe lâzimü’l-edâ ve vâcibü’l-kazâ deyni vardır. Şehâdetleri 
ba‘de ri‘âyeti şerâiti’l-kabûl, inde’ş-şer‘ makbûl ve mûteber olmağın mûcibince 
hükmedildi.
Cerâ fî 5 min Saferi’l-hayr sene 1003.
Şuhûdü’l-hâl: Mehmed Çavuş [b.] el-Hâc Mustafa, Cafer [b.] Mustafa, Ha-
san Ağa [b.] Abdullah, Aydın Çavuş [b.] Abdullah, Sefer b. Abdullah er-râcil, 
Mevlâna Mehmed Efendi [b.] Mahmud ve gayruhüm

282 [69a-3] Pervane b. Abdullah’ın karısı Ayşe bt. Abdullah’tan 
kendisine intikal eden hisseye razı olması
Mahrûsa-i Galata’ya tâbi‘ kasaba-i Beşiktaş mahallâtından merhûm Yahya Efen-
di mahallesinde sâkine iken bundan akdem vefât edip cihet-i verâseti zevcine ve 
beytülmâla munhasıra olan merhûme Ayşe bt. Abdullah nâm hâtunun zevci ve 
vârisi olan Pervâne b. Abdullah nâm kimesne Dîvân-ı refî‘ü’l-bünyâna hâzır olup 
defterdârân-ı zevi’l-ihtirâm huzûrlarında hâlâ mahrûsa-i Galata’da beytülmâl-ı 
hâs emîni olan kıdvetü’l-a‘yân el-Hâc Mehmed Çavuş b. Abdülmennân mahza-
rında takrîr-i kelâm edip bundan akdem zevcem müteveffât-ı merkūme Ayşe 
Hâtun hâl-i hayâtında tasarrufât-ı şer‘iyyesi nâfize iken uhdemde mezbûrenin 
mehr-i müeccelinden hakkı olan otuz bin akçenin yirmi dokuz bin akçesin bana 
hibe ve temlîke ve mahalle-i mezkûrede vâki‘ etrâf-ı erba‘ası mefharü’l-ulemâi’l-
kirâm Mevlânâ Abdullah Efendi b. Abdülkerim Efendi ve Mehmed b. Mahmud 
ve Ahmed b. Mahmud mülklerine ve deryâya ve tarîk-i âma muttasıl hâricî 
ve dâhilî fevkānî ve tahtânî buyût-ı müte‘addide ve hamam ve bağçe ve dört 
mevzi‘de bi’r-i mâ ve muhavvatayı müştemil olan mülk menzilin dahi yine bana 
hibe ve temlîk için Mahmud b. Yusuf nâm kimesneyi tevkîl ve el-Hâc Yusuf b. 
Mehmed ve Ahmed b. Abdullah nâm kimesneleri istişhâd edip ba‘dehû mezbûr 
Mahmud vekâleti hasebiyle zikr olunan otuz bin akçe mehr-i müeccelinden 
yirmi dokuz bin akçeyi ve menzil-i mezkûru bana hibe ve temlîk edip ile’l-ân 
menzil-i mezkûra ben mutasarrıf iken hâlâ emîn-i mezkûr zikr olunan otuz bin 
akçe ve menzil, müteveffât-ı merkūmenin muhallefâtındandır deyû meblağ-ı 
mezbûrdan ve menzil-i mezkûrdan cânib-i beytülmâla âide olan hisseye ta‘arruz 
eder deyû sene-i elf Rebî‘ulâhiri evâsıtıyla müverrah vekîl-i mezbûrun hibesin 
hâviye hüccet ibrâz edip suâl olundukda, emîn-i mezkûr inkâr edip, hüccet-i 
merkūme[de] mastûr olan vekâlet şâhidleri sicill-i mahfûzda mukayyed olan 
sûret-i hüccetde olmayıp âhar kimesne olup hüccet-i merkūme ihtilâlden hâlî 
olmayıp mezbûr Pervâne’den asl-ı kaziyyeye şuhûd-ı udûl taleb olundukda 
beyyine-i âdile ikāmetinden aczine i‘tirâf edip zevciyyeti hasebiyle kendiye âide 
olan hisse-i şer‘iyyesine râzî oldukda, vâki‘-i hâl gıbbe’s-suâl ketb olundu.
Tahrîren fî 25 min Muharremi’l-harâm sene selâse ve elf.
Şuhûdü’l-hâl: Mehmed Çavuş b. Osman, İsmail Bey b. Abdullah el-cündî, el-Hâc 
Piyâle b. Abdullah, Hasan b. Abdullah, Mahmud Çavuş b. Kasım, Cafer b. Abdul-
lah, Ahmed b. Hüseyin ve gayruhüm.

283 [69b-1] Mehmed Çavuş’un sattığı kölenin hür olduğunu ispatı 
üzerine iade ettiği bedelini, Esirci Mehmed’den talep ettiği
Dergâh-ı âlî çavuşlarından işbu râfi‘ü’l-kitâb kıdvetü’l-a‘yân el-Hâc Mehmed 
Çavuş b. Abdullah nâm kimesne meclis-i şer‘-i menî‘ü’l-erkâna el-Hâc Meh-
med b. Yahya nâm esirciyi ihzâr ve mahzarında takrîr-i kelâm edip bundan ak-
dem mezbûr Esirci Mehmed işbu orta boylu sarışın gök elâ gözlü çatık kaş-
lı Boğdaniyyü’l-asl Ali nâm gulâmı mülkiyyet üzre bana bey‘ edip ben dahi 
mezbûra semen-i ma‘lûmunu teslîm edip gulâm-ı mezbûru kabz eyledikden 
sonra ben dahi gulâm-ı mezbûru âhara bey‘ edip ba‘dehû mezbûr âhar ye-
dinde şuhûd-ı udûl ile hürriyetini isbât edip sebîli tahliye olunmağın, gulâm-ı 
mezbûru ben bey‘ eylediğim kimesne kıymet-i ma‘lûmesin benden ahz eyleme-
ğin ben dahi gulâm-ı mezbûru bana bey‘ eden mezbûr Ali dahi meclis-i şer‘a 
bi’l-muvâcehe hâzır olup suâl olundukda, mezbûr Esirci Mehmed sâlifü’z-zikr 
Ali’ye işâret ve ta‘ayyün edip fi’l-hakīka sâbıkda işbu sıfâtla mevsûf olan gulâmı 
mezbûr el-Hâc Mehmed Çavuş’a ben bey‘ edip semen-i ma‘lûmunu kabz eyle-
miş idim. Lâkin gulâm-ı mezbûr Ali âhar yedinde hürriyetin isbât edip sebîli 
tahliye olunduğu ma‘lûmum değildir dedikde, mezbûr Esirci Mehmed’in 
kelâm-ı meşrûhu merkūm el-Hâc Mehmed Çavuş talebi ile ketb olunup yedi-
ne vaz‘ olundu.
Tahrîren fî 9 Saferü’l-muzaffer sene selâse ve elf.
Şuhûdü’l-hâl: Abdülganî b. Nezir, Dadak b. Memi, Abdülfettah b. Seyfullah el-
kadı, Hamza b. İsmail, Mehmed b. Şeyh Nazar el-hatîb, Enbiyâ b. Nureddin.

284 [69b-2, Arapça] Hasan Efendi b. Sinan’ın evini Maksud 
b. Yahya’ya sattığı
Atebe-i aliyye ve südde-i seniyye defterdâr-ı sâbıkı olan mefharü’l-emâcidi’l-
kirâm Hasan Efendi b. Sinan kıbelinden âtiyyü’z-zikr menzilin bey‘ine ve se-
menini kabzına vekâleti Mehmed Halîfe b. el-Hâc Ali el-İmâm ve Halil Çelebi 
b. Mehmed el-kâtib nâm kimesnelerin şehâdetleri ile sâbit olan Mevlâna Hüsa-
meddin b. Eyüb el-İmâm nâm kimesne meclis-i şer‘-i şerîfde hâzır olup, âtiyyü’z-
zikr menzili vekâlet-i mahkiyyesi hasebiyle, râfi‘-i hâze’l-kitâb Maksud b. Yah-
ya el-Mağzinî’ye? bey‘-i bâtt-ı sahîh ile bey‘ ettiğini ikrâr ve i‘tirâf etti. Müşterî-i 
mezbûr da kendi mâlıyla ve kendisi için, mezkûr Hasan Efendi’nin işbu akdin 
kendilerinden sudûruna kadar sâhibi ve mâliki olduğu, elinde ve taht-ı tasar-
rufunda bulundurduğu, Dârü’s-saltanati’s-seniyye mahmiye-i Kostantıniyye’de 
vâki‘ Unkapanı kurbundaki Hâce Hayreddin mahallesinde kâin olan, fevkānî iki 
beyti, iki selâmlığı, ahırı, helâyı, su kuyusunu ve avluyu hâvî, bir taraftan Ara-
bacılar mescidinde imâm olacak kimesne için vakfedilen odalar, diğer taraftan 
Hâce Hayreddin mescidinde imâm olacak kimesne için vakfedilen menzil, öte-
ki taraftan merhûm Mehmed Paşa’nın hamam dolabı, diğer taraftan da tarîk-i 
âm ile mahdûd cemî‘-i menzili cümle tevâbi‘ ve levâhıkı ile râyicü’l-vakt altmış 
altı bin akçe-i Osmânî semen-i mu‘ayyen-i makbûz ile, îcâb kabûl ve teslîm te-
sellümü hâvî bey‘-i bâtt-ı sahîh ile iştirâ etti. Vâki‘ ikrâr, müşterî-i mezkûr tara-
fından vicâhen ve şifâhen tasdîk edildi.
Cerâ zâlike ve hurrire fî 9 min Safer sene selâse ve elf.
Şuhûdü’l-hâl: Mehmed b. Ali el-İmâm, Derviş b. Mustafa el-İmâm, Mehmed b. 
Ali el-müezzin, İsa b. Hüdâverdi, Behrâm Ağa el-müteferrika, Hüseyin b. Murad 
el-cündî, Receb b. Bekir, el-Hâc Hüseyin b. Abdi, el-Hâc Mesud b. Nuh, Mah-
mud b. Ali

285 [69b-3] Hüseyin b. Hızır’ın borcunu ödemediği için hapse 
atılmışken salıverilmesine kefil olduğu firari İbrahim 
b. Abdullah’ı bulup getirmesi gerektiği
Dergâh-ı âlî çavuşlarından fahrü’l-akrân Mehmed Çavuş b. Mustafa meclis-i 
şer‘-i şerîfe hâzır olup [ve] Ahmed b. Abdullah nâm muhzır muvâcehesinde 
takrîr-i kelâm edip bundan akdem İbrahim b. Abdullah nâm acemi oğlanı uh-
desinde kırk iki bin akçe lâzımü’l-edâ hakkım zuhûr eyledikde, cânib-i şer‘-i 
mutahhardan muhzır-ı mezbûra zikr olunan hakkımı merkūm İbrahim’den alı-
ver deyû tenbîh olunup havâle ta‘yîn olunup hasmım habs olundukdan son-
ra mezbûr Ahmed benim rızâm yok iken merkūm İbrahim’i habsden ıtlâk et-
meğin, hâlâ mezbûr İbrahim firâr etmişdir suâl olunsun dedikde, gıbbe’s-suâl 
mezbûr Ahmed i‘tirâf edip fi’l-vâki‘ husûs-ı mezbûr beyân olunduğu üzredir, 
lâkin mezbûr İbrahim’i inde’l-mütâlebe ihzâr için işbu râfi‘ü’l-kitâb Hüseyin b. 
Hızır kefîl olmağın ıtlâk eyledim dedikde, mezbûr Hüseyin dahi bi’l-muvâcehe 
hâzır olup suâl olundukda, fi’l-hakīka mezbûr İbrahim’i inde’l-mütâlebe ihzâr 
için nefsine ben kefîl olmuş idim deyû tav‘an ikrâr ve i‘tirâf edip ve mezbûr 
Hüseyin’in dahi nefsine Kâtib Şemseddin mahallesinden Ali b. Hüseyin kefîl ol-
dukdan sonra cânib-i şer‘-i şerîfden kefîl-i mezkûr Hüseyin’e firârî sâlifü’z-zikr 
İbrahim’i tefahhus edip ihzâr etmek için tenbîh ve te’kîd üzre mâ hüve’l-vâki‘ 
bi’t-taleb ketb olundu.
Tahrîren fî evâili Safer sene selâse ve elf.
Şuhûdü’l-hâl: Hasan b. Abdullah, Ahmed Çelebi el-nakkāş, Ahmed b. Abdullah, 
Bahşi Halîfe el-mü’ezzin, (…).

286 [70a-1] Anbarcılardan Rum Mehmed’in arkadaşları 
Arslan ve Macar Rıdvan’la birlikte Paroh Yahudi’yi 
öldürdüklerini itiraf etmesi
Mahmiye-i İstanbul Yahudilerinden olup husûs-ı âti’z-zikre kendi tarafından 
asîl ve anası Cerasvile nâm Yahudi’ye tarafından ve yine li-ebeveyn kız karın-
daşları Arhondibola ve Hirsola taraflarından vekîl olan işbu râfi‘ü’l-kitâb Şemo-
yil v. Kalav nâm Yahudi meclis-i şer‘-i şerîfe, hâlâ mahmiye-i mezkûrede suba-
şı olan kıdvetü’l-a‘yân Rıdvan Çavuş b. Abdülmennân ve yeniçeriler muhzırba-
şısı olan umdetü’l-akrân Ali Ağa b. Abdülmennân mübâşeretiyle hâssa anbarcı-
lardan Rum Mehmed demekle ma‘rûf şahsı ihzâr ve mahzarında takrîr-i kelâm 
edip bundan akdem mezbûr Rum Mehmed yine anbarcılardan Arslan ve bal-
tacılardan Macar Rıdvan yoldaşlarıyla li-ebeveyn karındaşım olup verâseti bize 
ve zevcine munhasıra olan Paroh nâm Yahudi’yi odun anbarı içinde tenhâlayıp 
katl eylemişler. Hâlâ mezbûr Rum Mehmed’den suâl olunup takrîri tahrîr olun-
mak taleb ederin dedikde, gıbbe’s-suâl mezbûr Rum Mehmed ikrâr ve i‘tirâf 
edip fi’l-hakīka sâlifü’z-zikr Paroh Yahudi’yi odun anbarı içinde tenhâlayıp 
hâricden içeri kimesne girmesin deyû ben anbar kapusın bekleyip yoldaşlarım 
mezbûrân Arslan ve Macar Rıdvan mezbûr Yahudi’yi sicim ile boğup ba‘dehû 
meyyitin iletip bir helâya bırakdık, maktûl-i mezkûr Yahudi’yi bu minvâl üzre 
katl eyledik dedikde, mezbûr Rum Mehmed’in kelâm-ı meşrûhu mesfûr Şemo-
yil talebiyle ketb olundu.
Tahrîren fî 13 min Safer sene selâse ve elf.
Şuhûdü’l-hâl: Ramazan b. Abdullah el-mütevellî, Mehmed Çavuş b. Abdullah, 
Hasan Bey b. Abdullah, Habib Bey b. Abdullah, Bâli b. Hasan, Mustafa b. Pîrî 
Ağa, Hüseyin b. Hasan odabaşı, Mahmud b. Abdullah er-re’îs, el-Hâc Halil b. 
Mehmed, Murad b. Abdullah.

287 [70a-2] Vefat eden Ayşe bt. Abdullah’ın evinin beytülmâl 
tarafından satın alınmadığı ve kapıcıbaşı Veli Ağa’nın satın aldığı
Mahrûsa-i Galata’ya tâbi‘ kasaba-i Beşiktaş mahallâtından merhûm Yahya Efen-
di mahallesinde sâkine iken bundan akdem vefât edip cihet-i verâseti zevcine 
ve cânib-i beytülmâla munhasıra olup sülüs-i emvâlini cihet-i hayrâta vasiy-
yet eden merhûme Ayşe bt. Abdullah nâm hâtunun muhallefâtına vâzı‘u’l-yed 
olup hâlâ mahrûsa-i mezbûrede beytülmâl-ı hâs emîni olan kıdvetü’l-akrân 
el-Hâc Mehmed Çavuş b. Abdülmennân cânib-i beytülmâldan emâneten ve 
müteveffât-ı merkūmenin zevci ve vârisi olan Pervâne b. Abdullah asâleten ve 
sülüs-i merkūmu tenfîze vasiyy-i muhtârı olup vesâyeti nehc-i şer‘î üzre sâbite 
olan Mevlânâ Mehmed b. Mahmud el-kadı vesâyeten meclis-i şer‘-i râsihu’l-
erkâna hâzırân olup işbu sâhib-i kitâb-ı sıhhat-nisâb hâlâ Dergâh-ı adâlet-
penâhda kapıcıbaşı olan umdetü ashâbi’d-devle ve’l-ikbâl usvetü erbâbi’s-sa‘âde 
ve’l-iclâl mukarrebü’l-hazreti’s-sultâniye mu‘temedü’d-devleti’l-hâkāniyye Veli 
Ağa b. Memi Bey tarafından menzil-i âti’z-zikri iştirâ ve kabz ve def ‘-i semene 
vekîl olup vekâlet-i mahkiyyesi hasm-ı câhid huzûrunda Mevlânâ Osman b. Ab-
dülkerim el-müderris ve Ahmed b. Abdullah ve Hasan Çavuş b. Ali şehâdetleriyle 
sâbite olan kıdvetü’l-a‘yân Mehmed Çavuş b. ( ) mahzarında bi’t-tav‘ ve’r-rızâ 
ikrâr ve i‘tirâf edip müteveffât-ı merkūmenin muhallefâtından olup mahalle-i 
mezkûrede vâki‘ üç bâb beyt-i süflî ve iki sofa ve cüneyne ve zılle ve fevkinde üç 
bâb beyt-i ulvî ve sofa ve iki tarafı zılle ve dehliz ve iki kenîf ve biri tahtadan biri 
taşdan masnû‘ iki nerdübân ve iki mevzi‘de bi’r-i mâ ve bir fırın ve matbah ve 
mahzen ve hamam ve kenîf-i âhar ve kapu yanında bir beyt-i süflî fevkinde bir 
beyt-i ulvî ve sofa ve tahtında mahzen ve hadîka ve içinde iki mevzi‘de bi’r-i mâ 
ve matbah ve kasr ve beyt-i âhar-ı süflî ve bir birine muttasıl altı bâb süflî evler 
ve yine biri taşdan ve biri tahtadan masnû‘ iki nerdübân ve dokuz bâb buyût-ı 
ulviye ve iki kenîf ve biri tarîk-i âma ve biri cânib-i bahra meftûh iki muhavva-
ta kapusın müştemil, etrâf-ı erba‘ası mefharü’l-ulemâi’l-kirâm Mevlânâ Abdul-
lah Efendi b. Abdülkerim ve Mehmed b. Mahmud ve Ahmed b. Mahmud mülk-
lerine ve deryâ ve tarîk-i âma muttasıl olan menzil bey‘ için kirâren ve mirâren 
mecâlis ve tâlibîn ve mehâfil-i râgıbîne arz edip, tamâm-ı rağbet-i nâs munkatı‘a 
oldukdan sonra müvekkil-i müşârun-ileyh Veli Ağa üzerinde beş kere yüz bin 
ve yirmi bin akçede karâr edip ziyâdeye tâlib ve râğıb olmamağın, menzil-i 
sâbiku’l-beyânı cemî‘-i tevâbi‘ ve levâhık ve kâffe-i merâsim ve merâfıkıyla 
vekîl-i mezkûr Mehmed Çavuş’a bey‘-i bâtt-ı sahîh-i şer‘î ile bey‘ edip, semen-i 
merkūm beş kere yüz bin ve yirmi bin akçeyi bi’t-tamâm vekîl-i mezbûr ye-
dinden emâneten ve asâleten ve vesâyeten kabz ve tesellüm eyledik dediklerin-
de, vekîl-i mezbûr Mehmed Çavuş dahi menzil-i merkūmu vech-i meşrûh üzre 
müvekkil-i müşârun-ileyhe Veli Ağa için meblağ-ı merkūm ile iştirâ ve kabzını 
ikrâr ve i‘tirâf ve mukırrân-ı mezbûrânı ikrâr-ı meşrûhunda vicâhen ve şifâhen 
tasdîk ve tahkīk edip, mâ hüve’l-vâki‘ kayd olundu.
Tahrîren fi’l-yevmi’l-âşir min Safer sene selâse ve elf.
Şuhûdü’l-hâl: Mustafa Efendi el-müderris bi medreseti Sultan Süleyman, Ab-
durrahman Efendi b. Süleyman el-müderris bi İhdâ’s-semân, Mahmud Efendi 
el-müderris, Sinan Efendi b. Pîr Mehmed el-müderris, Pîr Ali Efendi el-müderris 
bi medreseti Beşiktaş, (…), Mustafa Ağa b. Ferhad Paşa reîsü’l-bevvâbîn, Mah-
mud Ağa reîsü’z-zevvâkīn, Mehmed Efendi ed-defterî, Mehmed Ağa b. Hasan 
el-müteferrika.

288 [70b-1] Vefat eden Aydın Beşe adlı yeniçerinin malından kızı Safiye 
Hatun’a intikal eden kısmın annesi vekâletiyle kendisine verildiği
Mahmiye-i Kostantıniyye mahallâtından Beşiktaş mahallesinde sâkin iken bun-
dan akdem vefât eden merhûm Aydın Beşe b. Sinan nâm yeniçerinin sulbiye 
kızı ve vârisesi olan Safiye nâm hâtun meclis-i şer‘-i şerîfe hâzır olup müteveffâ-
yı mezkûrun zevc[es]i ve vârisesi olan Râbia bt. Ali nâm hâtun mahzarında 
takrîr-i kelâm edip babam müteveffâ-yı mezbûrun muhallefâtından bana irs-i 
şer‘î ile intikāl eden hissemi beytülmâl emîni yedinden ve gayriden kabza ve 
bana îsâle bundan akdem mezbûre Râbia’yı vekîl edip ba‘dehû mezbûre Râbia 
dahi zikr olunan muhallefâtdan bana âide olan hisse-i şer‘iyyemi vekâlet-i mah-
kiyyesi hasebiyle kabz edip hâlâ bana bi’t-tamâm îsâl ve teslîm edip ben dahi 
hisse-i merkūmemi cemî‘an kabz ve tesellüm edip husûs-ı mezkûra müte‘allik 
mezbûre Râbia ile kat‘â alâkam kalmamışdır deyû tav‘an ikrâr ve i‘tirâf eyle-
dikde, mukırre-i mezbûre Safiye Hâtun’un ikrâr-ı meşrûhunu mesfûre Râbia 
vicâhen tasdîk ve şifâhen tahkīk edip mâ hüve’l-vâki‘ kayd olundu.
Tahrîren fî 17 min Safer sene selâse ve elf.
Şuhûdü’l-hâl: Aydın Çavuş el-mübâşir, Mehmed Bey [b.] Abdullah, Mehmed 
Çavuş b. el-Hâc Mustafa, Kubad Çavuş b. Abdullah, Musa Çavuş b. Abdullah, 
Müseyyib? b. Pîrî, Murad b. Abdullah, Hasan b. Abdullah.









289 [70b-2, Arapça] Mehmed Bey b. Musa Paşa’nın, ölen kızından 
kendisine intikal eden miras hissesini almak için Ali 
b. Abdullah’ı vekil ettiği
Udûlden fahrü’l-kuzât Mevlâna Seyyid Ahmed b. Mahmud el-kādî ve Hüsrev 
Bey b. Abdullah nâm kimesneler, hasm-ı münkir mahzarında, râfi‘-i hâze’l-
kitâb Ali b. Abdullah nâm kimesneden sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, livâ-i Bursa beyliğinden munfasıl 
olup hâlen vilâyet-i Anadolu’da vâki‘ Bolu kasabasında sâkin olan mefharü’l-
ümerâ’i’l-kirâm Mehmed Bey b. Musa Paşa, Dârü’s-saltanati’s-seniyye mahmiye-i 
Kostantıniyye’de sâkine iken fevt olan ve verâseti mezbûr Mehmed Bey’e mün-
hasır olan Fâtıma Hâtun nâm sulbiye kızından irs-i şer‘le kendisine intikāl eden 
muhallefâtın kabz ve îsâline, kabz ve îsâl için lâzım gelen nizâ‘ ve cedele ve 
haseb-i iktizâ-i hâl hükkâm-i zevi’l-efdâl huzûrunda muhâsama ve murâfa‘aya 
müdde‘î-i mezkûr Ali’yi vekîl eyledi. Mezbûr Ali, vekâlet-i merkūmeyi kabûl 
edip hizmet-i lâzimesini edâyı ta‘ahhüd etti. Şehâdetleri ba‘de ri‘âyeti şerâiti’l-
kabûl, inde’ş-şer‘ makbûl ve mûteber ve mer‘î oldu.
Cerâ zâlike ve hurrire fî 17 Saferi’l-hayr sene selâse ve elf.
Şuhûdü’l-hâl: Mehmed b. el-Hâc Mehmed, Mevlâna Sefer Efendi el-kādî, Hasan 
b. Abdullah, Mevlâna Receb Efendi el-kādî ve gayruhüm

290 [70b-3, Arapça] Kaçak kölenin sahibine iadesi
Udûlden Mehmed Halîfe b. Hamza el-İmâm, Sefer Çelebi b. Ramazan et-tâcir, 
İlyas Çelebi b. Abdi ve el-Hâc Hasan b. Abdullah nâm kimesneler, Dârü’s-
saltanati’s-seniyye mahmiye-i Kostantıniyye mahallâtından Ereğli mahalle-
sinde sâkin olan Ahmed Çavuş b. Abdullah nâm zilyed-i münkir mahzarın-
da, mahmiye-i mezbûre mahallâtından Sultan Bayezid Hân -aleyhi’r-rahme 
ve’l-gufrân- mahallesinde sâkin iken bundan akdem deryâda boğularak fevt 
olan ve verâseti oğlu Mehmed Bey’e ve zevcesi Rahime bt. Ferhad Bey’e mün-
hasır olan Osman Bey el-cündînin oğlu râfi‘-i kitâb Mehmed Bey’den ken-
di nefsinden asâleten ve annesi mezbûre Rahime kıbelinden vekâleten sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müdde‘â aleyh-i mezbûr yedinde bulunan açık kaşlı, elâ gözlü, uzun boylu, sa-
rışın, Macariyyetü’l-asl Yasemin bt. Abdullah nâm câriye, zeyl-i kitâbda mezkûr 
târihden üç sene evvel taht-ı mülkiyyetinde bulunduğu mezbûr Osman Bey’den 
kaçmış olan ve garîken fevt olan mezkûr Osman Bey’den irs-i şer‘le kendilerine 
intikāl eden mülk-i mevrûsdur. Şehâdetleri ba‘de ri‘âyeti şerâiti’l-kabûl, inde’ş-
şer‘ makbûl, mûteber ve mer‘î olmağın mûcibince hükmedildi.
Cerâ zâlike fi’l-yevmi’s-sâlis aşere min Saferi’l-hayr sene selâse ve elf.
Derkenâr: Sübût-i ibâk.
Şuhûdü’l-hâl: Kasım b. Abdullah, Süleyman [b.] Süleyman, Behrâm [b.] Abdul-
lah, Hasan b. Abdullah, Derviş [b.] el-Hâc Mehmed, Mehmed [b.] Hamza el-
İmâm, Hasan [b.] İbrahim ve gayruhüm

291 [71a-1] Seyyid Abdülkadir Efendi’nin yaptırdığı medresenin 
müderrislerine vakıftan günlük yirmi akçe verilmesi gerekirken 
ödemeyi yapmayıp mütevelliye tembihatta bulunması
Oldur ki, mahrûsa-i Galata hâricinde vâki‘ merhûm Seyyid Abdülkādir Efen-
di Medresesi’nde hâlâ müderris olan Mevlânâ Burhaneddin b. Hüseyin meclis-i 
şer‘-i şerîfe merhûm-ı mezkûrun işbu? evkāfına hâlâ mütevellî olan Rüstem 
b. Abdullah nâm kimesneyi ihzâr ve mahzarında takrîr-i kelâm edip, mezkûr 
Seyyid Abdülkādir Efendi hâl-i hayâtında medrese-i mezkûreyi medrese ol-
mak üzre binâ edip vakfiye-i ma‘mûlün-bihâsında mastûr ve mukayyed ol-
duğu üzre tertîb-i şurût ve ta‘yîn-i usûl ve zevâbıtını kendi nefsine şart edip 
medrese-i mezkûreye her kim müderris olursa evkāfından yevmî yirmi akçe 
vazîfe ta‘yîn edip ve hayâtta iken medrese-i mezkûreye müderris olanlara 
vazîfe-i merkūmeyi bi’t-tamâm edâ edip bu minvâl üzre musırran fevt olup 
vech-i meşrûh üzre medrese-i mezkûreye müderris olanların yevmî yirmi 
akçe vazîfe-i mu‘ayyenesi var iken hâlâ mütevellî olan merkūm Rüstem vazîfe-i 
mersûmeyi bana edâdan imtinâ‘ eder, suâl olunup zamânıma düşen vazîfe-i 
mu‘ayyenem alıverilmek taleb ederin dedikde, gıbbe’s-suâl mütevellî-i mezbûr 
inkâr edip istişhâd olundukda, udûl-i Müslimînden Mevlânâ İbrahim [b.] Receb 
el-kadı ve Mevlânâ Şaban Pîrî el-kadı ve Mevlânâ Mehmed b. Ömer el-mülâzım 
ve Mevlânâ Mustafa b. Durmuş el-mülâzım mahfil-i şer‘de bi’l-muvâcehe edâ-i 
şehâdet-i şer‘iyye edip fi’l-hakīka vâkıf-ı mezkûr Seyyid [Abdül]kādir Efendi 
hâl-i hayâtında medrese-i mezkûreyi medrese olmak üzre binâ eyledikden son-
ra vakfiye-i ma‘mûlün-bihâsında mastûr olduğu üzre tertîb-i şurût ve tebyîn-i 
zevâbıt [ve] kuyûdu kendi nefsine şart edip ve medrese-i mezkûreye her kim 
müderris olursa evkāfdan yevmî yirmi akçe vazîfe ta‘yîn edip ve hayâtda iken 
medrese-i mezkûreye müderris olanlara vazîfe-i mezkûreyi edâ edip bu minvâl 
üzre musırran fevt olup vech-i meşrûh üzre medrese-i mezkûreye müderris 
olanların vazîfe-i mu‘ayyeneleri yevmî yirmi akçedir. Biz bu husûsa şâhidleriz 
şehâdet dahi ederiz dediklerinde, mezbûrûnun şehâdetleri ba‘de’t-ta‘dîl hayyiz-i 
kabûlde vâkı‘a olmağın, cânib-i şer‘-i mutahhardan mütevellî-i mezbûra 
müderris-i mersûmun zamânına düşen vazîfe-i mu‘ayyenesin mahsûl-i vakfdan 
edâya tenbîh olunup mâ vaka‘a kayd olundu.
Fî evâsıtı Muharremi’l-harâm sene selâse ve elf.
Şuhûdü’l-hâl: Mevlânâ Bostan b. Ömer el-müderris, Mevlânâ Ramazan [b.] Ba-
yezid el-müderris, Ahmed b. Hüseyin, Hasan b. Abdullah ve gayruhüm.

292 [71a-2] Ölen Defterdar Mehmed Efendi’nin kardeşi Ali Çelebi’yle 
müşterek menzillerinin Vezir Hasan Paşa’ya satıldığı
Bundan akdem atabe-i aliyye-i adâlet-ünvânda defterdâr olup vefât eden merhûm 
ve mağfûrun-leh Mehmed Efendi b. İbrahim’in li-ebeveyn karındaşı olup, hâlâ 
kayd-ı hayâtda olan mefharü’l-a‘yân Ali Çelebi ile alâ tarîki’l-münâsafa mülk-i 
müşterekleri olup mahmiye-i Kostantıniyye mahallâtından merhûm Ahmed 
Paşa-yı Fenârî mahallesinde vâki‘ iki muhavvatayı müştemil olup muhavvata-i 
dâhiliyesi üç bâb buyût-ı süfliye ve bir sofa-i tavîle ve hamam ve serdâb ve beş 
bâb buyût-ı ulviye ve bir kasr ve bir sofa-i kebîre ve matbah ve iki kenîfi hâviye 
ve muhavvata-i hâriciyesi beş bâb buyût-ı ulviye ve bir dîvânhâne ve cüney-
ne ve mahzen ve dört bâb buyût-ı ulviye ve kilâr ve kasr ve ıstabl ve üstün-
de yine dîvânhâne ve dört bâb ulviye ve üç bâb buyût ve iki bâb beyt-i ulvî ve 
iki mevzi‘de bi’r-i mâ ve fırın ve iki kenîf ve merhûm Mahmud Paşa Vakfı’ndan 
yılda elli akçe mukāta‘alı tûlü ve arzı yirmi zirâ‘ arzı müştemil etrâf-ı erba‘ası 
cennet-mekân ve kuds-i âşiyân merhûme Vâlide Sultan Hamamı’na ve Medîne-i 
Münevvere Vakfı’na ve Dergâh-ı âlî çavuşlarından Tercümanzâde ( ) mülkü-
ne ve kıdvetü’l-ekârim Defterdâr Mahmud Efendi mülküne ve merhûm Sinan 
Paşa-yı Atîk Vakfı’na ve tarîk-i hâs ve tarîk-i âma muttasıl olan mülk menzilden 
müteveffâ-yı mezkûr Mehmed Efendi’nin nısf hissesi irs-i şer‘î ile hâlâ vârisleri 
olan sulbî sagīr oğlu fahrü’l-mehâdîmi’l-kirâm Ahmed Çelebi’ye ve sulbiye 
kebîre kızı usvetü’l-mükerremât iklîletü’l-muhassenât Fâtıma Hâtun’a ve zevce-
si umdetü’l-muhadderât Ayşe Hâtun bt. Pîr Mehmed Bey’e intikāl edip ve nısf-ı 
âharı karındaşı mezbûr Ali Çelebi’nin mülk-i mahzı olup müteveffâ-yı mezkûr 
Mehmed Efendi’nin menzil-i mersûmdan zikr olunan hissesi verese-i mezkûresi 
beynlerinde cümle yirmi dört sehim olup sihâm-ı mezbûreden sagīr oğlu mezkûr 
Ahmed Çelebi’nin hissesi on dört sehim olup ve kızı mezbûre Fâtıma’nın hissesi 
yedi sehim olup ve zevcesi mezbûre Ayşe’nin hissesi üç sehim olup, lâkin menzil-i 
merkūm harâba müşrif olup rey‘i me’ûnetine vefâ etmeyip ve zarûret-i nafa-
ka olduğundan mâ‘adâ müteveffâ-yı mezbûrun zevci merkūme Ayşe’ye mehr-i 
müeccelinden altmış bin akçe deyni sâbit olup ve Fâtıma nâm bir hâtuna dahi 
cihet-i karzdan kırk bin akçe deyni zuhûr edip ve sâirden ba‘zı kimesneye dahi 
düyûn-ı müteferrikası mütehakkıka olup ve mezbûrun terekesinden menkūl kıs-
mı olan düyûnuna vefâ etmeyip [71b] ve bunlardan gayri zarûret-i kısmet olup 
taksîm olunduğu takdîr üzre cem‘îsi intifâ kaldığı mütehakkık olup, mezbûr Ali 









Çelebi dahi zikr olunan nısf hissesin bey‘a râzı olup minvâl-i mebsût ve mu-
karrer üzre menzil-i mesfûru bey‘ lâzım oldukda, menzil-i mezkûrun cümle-
si mirâren beyne’t-tâlibîn ve kirâren lede’l-râgıbîn nidâ etdirilip, bi’l-âhire on 
üç bin üç yüz otuz üç sikke-i flori ki Osmânî hesâbınca her biri yüz yirmi akçe-
den cem‘an on altı kere yüz bin akçeden kırk akçe nâkıs olur meblağ-ı mezbûrda, 
işbu sâhib-i kitâb-ı sıhhat-nisâb hazret-i celîlü’l-mikdâr ve cenâb-ı cemîlü’l-
âsâr sâhib-i âyât-ı devlet-i garrâ nâsıb-i râyât-ı çeşm-i zehrâ menât-ı mekālîd-i 
umûr müdebbir-i mühimmât-ı cumhûr kāmûs-ı ibâd-ı ma‘delet nâmûs-ı esrâr-ı 
sultân düstûr-ı mufahham vezîr-i mükerrem Hasan Paşa hazretlerinde karâr 
edip bu bahâda cemî‘-i nâsın rağbeti munkatı‘a olup bundan ziyâde bir habbe 
verir kimesne olmayıp ve semen-i merkūm menzil-i mersûmun değer bahâsı 
idiği erbâb-ı ebniye ve sukûfdan nice ehl-i vukūf kimesneler ihbârıyla zâhir 
ve bâhir olmağın, sâlifü’z-zikr Ali Çelebi kendi kıbelinden asâleten ve sagīr-i 
mezbûr Ahmed Çelebi kıbelinden vesâyeten ve yine Dergâh-ı âlî müteferrikala-
rından kıdvetü’l-emsâl ve’l-a‘yân Mehmed Çelebi b. Abdi Çelebi ve müteveffâ-yı 
mezkûrun kızı merkūme Fâtıma Hâtun ve zevc[es]i mezkûre Ayşe Hâtun taraf-
larından menzil-i mezkûr hisse-i mu‘ayyenelerin bey‘ ve semen-i ma‘lûmunu 
kabza vekîl-i şer‘î oldukdan sonra vekâleten meclis-i şer‘-i metînü’l-bünyân 
ve mahfil-i dîn-i menî‘ü’l-erkâna hâzırân olup müşterî-i müşârun-ileyh Hasan 
Paşa hazretleri taraflarından menzil-i mezkûrun cümlesin semen-i merkūm-ı 
mu‘ayyeni ile iştirâ ve kabz ve def ‘-i semene vekîl-i nebîl olup, vekâlet-i mahkiy-
yesi hasm-ı câhid mahzarında mefharü’l-a‘yân Ahmed Çavuş b. Abdülmennân 
ve Mehmed Çavuş b. Mîr Ağa şehâdetleriyle sâbite olan zübdetü’l-eşrâf ve’l-
a‘yân Mehmed Bey b. Abdurrahman el-müteferrika mahzarında tav‘an ikrâr ve 
i‘tirâf edip menzil-i sâlifü’l-beyân âmme-i tevâbi‘ ve levâhık ve kâffe-i merâsim 
ve merâfıkıyla sâbıkda beyân olunduğu üzre harâba müşrif olup hâsılı merem-
metine ve rey‘i me’ûnetine vefâ etmeyip ve zarûret-i nafaka ve zarûret-i deyn 
ve zarûret-i kısmete binâen vekîl-i mezbûr Mehmed Bey’e meblağ-ı mu‘ayyen-i 
mersûm on üç bin üç yüz otuz üç sikke-i floriye bey‘-i bâtt-ı sahîh-i şer‘î ile bi’l-
asâle ve bi’l-vesâye ve bi’l-vekâle bey‘ eyledik deyüp vekîl-i mezbûr Mehmed Bey 
menzil-i sâbiku’l-beyânı müvekkil-i müşârun-ileyh Hasan Paşa hazretleri için 
semen-i mezbûr ve nakd-i ma‘dûd-ı mastûr ile iştirâ eyledim dedikde, mezkûr 
Ali Çelebi menzil-i merkūmdan mülk-i mahzı olan nısf hissesi mukābelesinde 
meblağ-ı mezkûr ve semen-i mesfûrun nısfı ki altı bin altı yüz altmış altı buçuk 
sikke-i floridir kendi nefsi için asâleten ve vasîleri olduğu sagīr-i mezbûr Ah-
med Çelebi’nin nısf-ı âhardan zikr olunan on dört sehim hissesi mukābelesinde 
üç bin sekiz yüz yetmiş sekiz aded sikke-i flori ve bin iki yüz seksen sekiz aded 
fıddî-i Osmânî akçe ve yüz altmış sekiz fülûs sagīr-i mezbûr için vesâyeten kabz 
ve tesellüm edip ve vekîl-i mezbûr Mehmed Çelebi dahi müvekkilesi merkūme 
Fâtıma’nın yedi sehim hissesi mukābelesinde mezbûreye îsâl için bin dokuz yüz 
otuz dokuz aded sikke altun ve altı yüz kırk dört aded fıddî-i Osmânî akçe ve 
seksen dört aded fülûs ve diğer müvekkilesi mesfûre Ayşe’nin üç sehim hissesin-
den bedel sekiz yüz otuz bir aded denânîr-i meskûke-i safrâ ve iki yüz yetmiş altı 
aded derâhim-i Osmâniye-i beyzâ ve otuz altı aded fülûs-ı râyice-i hamrâ kabz 
ve tesellüm eyledik dediklerinde, müşârun-ileyh Hasan Paşa taraflarından def ‘-i 
semen ve kabz-ı mebî‘a vekîl olan sâlifü’z-zikr Mehmed Bey dahi bi’l-muvâcehe 
meclis-i şer‘-i aliyyü’l-mikdârda mebî‘-i mezbûru vekâleten kabz ve tesellümüne 
ikrâr ve i‘tirâf ve mukırrân-ı mezbûrânı ikrâr-ı meşrûhunda vicâhen ve şifâhen 
tasdîk ve tahkīk edip, vâki‘-i hâli gıbbe’s-suâl ketb olundu.
Tahrîren fî evâili Safer sene selâse ve elf.
Şuhûdü’l-hâl: Ahmed b. Abdullah, Hasan b. Abdullah, Mustafa b. Yusuf, Meh-
med b. eş-Şeyh Nazar el-hatîb, Mehmed b. el-Hâc Mehmed, Hasan Çelebi b. 
Murad.

293 [71b-1, Arapça] Serkis b. Onaz’ın aslen hür olduğu
Udûlden reîs-i habbâzîn-i sultânî Ali Ağa b. Abdülmennân, hâzin-i sultânî 
Hemdem Bey b. Abdullah ve Mustafa b. Abdullah nâm kimesneler meclis-i 
şer‘-i şerîfde hâzırûn olup, Dârü’s-saltanati’s-seniyye mahmiye-i Kostantıniyye 
mahallâtından Kürekçibaşı mahallesinde sâkin iken bundan akdem bir sefer-i 
sultânîde fevt olup verâseti iki sagīr oğluna münhasır olan Topçular bölükba-
şısı merhûm Mehmed Bey’in Ahmed ve Ayşe nâm sagīreynine kıbel-i şer‘den 
mansûb vasî olan el-Hâc Nebi b. Mehmed nâm hasm-ı münkir mahzarında, 
orta boylu, açık kaşlı, iri gözlü, beyaz tenli, Ermeniyyü’l-asl, İslâmla şereflen-
mesinden sonraki ismi Mahmud, önceki ismi Serkis b. Onaz olan gulâmdan 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet et-
tiler ki, müdde‘î-i mezkûr Mahmud aslen hürdür; Revan kazâsı tevâbi‘inden 
Kenegir karyesinde sâkine olan Gülistan bt. İvan nâm hurre-i asliyye bir ba-
tından doğmuştur. Babası mezkûr Onaz, annesi mezbûre Gülistan’dır. Ken-
disi ve ebeveyni aslâ köle olmamıştır. Şehâdetleri ba‘de ri‘âyeti şerâiti’l-kabûl, 
inde’ş-şer‘ makbûl, mûteber ve mer‘î olmağın mûcibince hürriyet-i asliyyesi-
ne hükmedildi.
Cerâ zâlike ve hurrire fi’l-yevmi’l-hâmis ve’l-ışrîn min Saferi’l-hayr sene selâse 
ve elf.
Derkenâr: Sübût-i hürriyet-i asliyye
Şuhûdü’l-hâl: Ali Bey b. Abdullah, Rüstem Bey b. Abdullah, Süleyman Bey b. Ab-
dullah, Hüseyin Bey b. Abdullah









294 [72a-1, Arapça] Bostancılar kethüdâsı Behrâm Ağa b. Abdülkerim’in, 
muhallefâtına el konulan merhum Bâli Subaşı b. Abdullah’ta 
Selânik keçesi bedelinden alacağı olduğu
Udûlden Mevlâna Sunullah Çelebi b. Abdülkerim et-tabîb ve Hemdem Bey b. Ab-
dullah el-cerrâh nâm kimesneler, sefer-i sultânîde bundan akdem fevt olan, ya-
yabaşılar zümresinden merhûm Bâli Subaşı b. Abdullah’ın muhallefâtına vâzı‘-ı 
yed olan, Atebe-i aliyye ve südde-i seniyyede vâki‘ râciline mahsûs Beytülmâlin 
emîni kıdvetü’l-a‘yân Mustafa Subaşı b. Osman mahzarında, mefharü’l-emâcid 
ve’l-ekârim Bostancılar Kethüdâsı Behrâm Ağa b. Abdülkerim kıbelinden 
husûs-i âtiyyü’z-zikre vekîl olan Ebûbekir b. Mehmed nâm kimesneden sâdır 
olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, 
müteveffâ-i merkūm Bâli Subaşı hâl-i hayâtı ve nefâz-i tasarrufâtında bizim ya-
nımızda ve katımızda, üzerinde ve zimmetinde müvekkil-i muşârun ileyhe bir 
zirâ‘ı yüz otuz akçe olmak üzre cem‘an iki yüz elli zirâ‘ miktarındaki Selânik 
keçesi bahâsından lâzimü’l-edâ ve vâcibü’l-kazâ râyicü’l-vakt otuz iki bin beş 
yüz akçe-i Osmânî borcu olduğunu ikrâr ve i‘tirâf etti. Şehâdetleri ba‘de ri‘âyeti 
şerâiti’l-kabûl inde’ş-şer‘ makbûl, mûteber ve mer‘î olmağın, gıbbe’t-tahlîfi’ş-
şer‘î, mûcibince hükmedildi.
Cerâ zâlike ve hurrire fî evâhiri Safer sene selâse ve elf.
Şuhûdü’l-hâl: Bostancı Ahmed b. Abdullah, Bayezid b. Abdullah, Mehmed b. Ab-
dullah, diğer Mehmed b. Abdullah, Hasan b. Abdullah

295 [72a-2, Arapça] Seyyid Abdülkadir Efendi’nin Rus asıllı iki kölesini 
tedbir yoluyla âzat ettiği
Udûlden fahrü’l-müderrisîn Mevlâna Mahmud b. Hüseyin ve Mevlâna Meh-
med b. İbrahim nâm kimesneler, vilâyet-i Rumeli-i ma‘mûrede vâki‘ kazâ-i 
Yenişehir’den munfasıl olan, sâkin olduğu mahmiye-i merkūme mahallâtından 
Kovacı Dede mahallesinde bundan akdem vefât eden merhûm-i mebrûr 
el-vâsıl ilâ rahmeti rabbihi’l-gafûr Mevlâna Seyyid Abdülkādir Efendi’nin 
muhallefâtına vâzı‘-ı yed olan, Dârü’s-saltanati’s-seniyye mahmiye-i 
Kostantıniyye’de vâki‘ Beytülmâl-i hâssın emîni kıdvetü’l-a‘yân Mehmed Çe-
lebi mahzarında, açık kaşlı, gök gözlü, orta boylu, beyaz tenli, Rûsiyyü’l-asl, 
başında eser-i cerh bulunan râfi‘-i hâzihi’s-sahîfe-i sahîha Hâver b. Abdullah 
nâm gulâmdan ve Rûsiyyü’l-asl, uzun boylu, sarışın, elâ gözlü, açık kaşlı, alnın-
da eser-i cerh bulunan Kenan b. Abdullah nâm gulâmdan sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, gulâmeyn-i 
mezkûreynin efendisi olan müteveffâ-i mesfûr Abdülkādir Efendi hâl-i hayâtı 
ve nefâz-i tasarrufâtında taht-ı mülkiyyetinde bulunan Hâver ve Kenan nâm 
abdeyn-i mezbûreynini mutlak tedbîr ile tedbîr eyledi. Şehâdetleri ba‘de 
ri‘âyeti şerâiti’l-kabûl inde’ş-şer‘ makbûl, mûteber ve mer‘î olmağın mûcibince 
hükmedildi.
Cerâ zâlike ve hurrire fî evâhiri Saferi’l-hayr sene selâse ve elf.
Derkenâr: Sübût-i tedbîr-i mutlak.
Şuhûdü’l-hâl: Mehmed b. Ramazan, Hasan Çelebi b. Murad, Mehmed Çelebi b. 
el-Hâc Mehmed, Hasan b. Abdullah, Murad b. Abdullah, Behrâm b. Abdullah

296 [72a-3, Arapça] Kamer Hatun bt. Abdullah’ın, ölen kocası İlyas 
Çavuş b. Abdullah’ın muhallefâtında mehir alacağı olduğu
Udûlden Bâli Çelebi b. Cafer, Lütfi Çelebi b. Abdurrahman es-sarrâc ve Hü-
seyin b. Abbas nâm kimesneler, mahmiye-i Kostantıniyye mahallâtından 
Nahlbend mahallesinde bundan akdem fevt olan merhûm İlyas Çavuş b. 
Abdullah’ın muhallefâtına vâzı‘-ı yed olan, Dârü’s-saltanati’s-seniyye mahmiye-i 
Kostantıniyye’de vâki‘ Beytülmâl-i hâssın emîni kıdvetü’l-a‘yân Abdullah Ça-
vuş b. Hızır mahzarında, müteveffâ-i merkūmun zevcesi ve vârisi olan Ka-
mer Hâtun bt. Abdullah nâm hâtundan sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, müteveffâ-i mezkûr, hâl-i hayâtı 
ve nefâz-i tasarrufâtında bizim yanımızda ve katımızda, üzerinde ve zimmetin-
de müdde‘iyye-i mezbûre zevcesine nikâhında ta‘ahhüd ettiği mehr-i müecce-
linden lâzimü’l-edâ ve vâcibü’l-kazâ râyicü’l-vakt üç bin üç yüz akçe-i Osmânî 
deyni bulunduğunu ikrâr ve i‘tirâf etti. Müdde‘iyye-i mezkûreye meblağ-ı 
mezbûru kısmen veya tamâmen almadığına, hibe etmediğine ve bi vechin 
mine’l-vücûh kabz etmediğine dâir Allahü te‘âlâ adına yemîn verilmesinden 
sonra, şehâdetleri ba‘de ri‘âyeti şerâiti’l-kabûl inde’ş-şer‘ makbûl, mûteber ve 
mer‘î olmağın mûcibince hükmedildi.
Cerâ zâlike ve hurrire fî evâhiri Safer sene selâse ve elf.
Şuhûdü’l-hâl: İlyas Çavuş b. Abdullah el-mübâşir, Piyâle b. Abdullah, Yusuf 
Halîfe el-kayyım, Ali el-müezzin, Hasan b. Abdullah, Osman Halîfe el-hayyât

297 [72b-1] Vefat eden yeniçeri beytülmâl emini Ahmed 
Subaşı’nın Haydar Efendi Vakfı’na olan borcunun 
muhallefâtından ödenmesi
Mahmiye-i Kostantıniyye’de vâki‘ merhûm Haydar Efendi Vakfı’na hâlâ 
mütevellî olan işbu râfi‘ü’l-kitâb el-Hâc Cafer b. Musa nâm kimesne meclis-i 









şer‘-i şerîfe hâzır olup Dergâh-ı âlî yeniçerileri beytülmâl emîni olup yaya-
başılar zümresinden Çavuşbaşı Mescidi mahallesinde sâkin iken vefât eden 
merhûm Ahmed Subaşı’nın muhallefâtına vâzı‘u’l-yed olan kıdvetü’l-a‘yân 
Mustafa Subaşı b. Osman mahzarında tav‘an ikrâr ve i‘tirâf [edip], mütevellîsi 
olduğum vakf-ı mezbûr mâlından müteveffâ-yı merkūm zimmetinde cihet-i 
karzdan yirmi dört bin akçe olup ve meblağ-ı mezbûr müteveffâ-yı [merkūm] 
zimmetinde cânib-i vakfa edâsı lâzım deyni idiğini emîn-i müşârun-ileyh 
huzûrunda sâbıkan şuhûd-ı udûl ile isbât etmiş idim. Hâlâ emîn-i müşârun-
ileyh yedinde müteveffâ-yı mezkûrun mazbûta olan muhallefâtından 
meblağ-ı mersûmun on üç bin akçesin tevliyeten vakf için kabz edip on yedi 
bin akçesi bâkī kalmışdır dedikde, emîn-i mûmâ-ileyh mütevellî-i mezbûru 
tasdîk edip kayd olundu.
Tahrîren fî 9 min Safer sene selâse ve elf.
Şuhûdü’l-hâl: Mehmed Çavuş b. Hacı Mustafa, Cafer b. Mustafa, Hasan Ağa b. 
Abdullah, Abidin Çavuş [b.] Abdullah, Sefer b. Abdullah.

298 [72b-2, Arapça] Fazlullah Çelebi b. Mehmed’in Gürcü asıllı 
kölesini âzat ettiği
Hamdele ve salvele. Ammâ ba‘d. İşbu âzat ikrârından bahseden sahîh ve şer‘î 
bir hüccet, sarîh ve mer‘î bir vesîkadır. Fahrü’l-kuzât Mevlâna Fazlullah Çelebi 
b. Mehmed meclis-i şer‘-i şerîf-i şâmih-i erkân ve mahfil-i dîn-i münîf-i râsih-i 
bünyânda hâzır olup, rıkkını mu‘terif, Gürciyyü’l-asl, elâ gözlü, açık kaşlı, hâfız-ı 
hâze’l-kitâb Feridun b. Abdullah nâm abd-i memlûkini hasbeten lillâhi’l-azîm 
ve taleben li-merdâti rabbihi’r-rahîm ve Resûl-i muhtârın “Kim bir müslüma-
nı âzat ederse Allah onun bütün uzuvlarını cehennem ateşinden âzat eder.” kav-
line uyarak âzat ve tahrîr ettiğini ikrâr ve i‘tirâf etti. Abd-i mezkûr bu sûretle 
ahrâr-ı asliyyîn-i mükellefîn gibi hür bir kimesne oldu. Efendilerin âzatlı köle-
ler üzerinde sâhib oldukları velâ hakkından gayrı, üzerinde kimesnenin bir hak-
kı kalmadı.
Cerâ zâlike ve hurrire fî gurreti Saferi’l-hayr sene selâse ve elf.
Şuhûdü’l-hâl: Mevlâna Lütfullah Çelebi [b.] Mehmed el-kādî, Mevlâna Muhyid-
din Efendi [b.] Receb el-kādî, Mevlâna Ahmed Halîfe b. Mehmed el-müezzin, 
Mevlâna Mehmed Çelebi, Ahmed Çelebi b. Receb el-Kastamonî, Hüsrev Çavuş 
[b.] Abdülmennân, Ahmed Efendi b. Mahmud, Mehmed b. el-Hâc Mehmed, Ha-
san Çelebi b. Murad Efendi ve gayruhüm









299 [72b-3] Vefat eden Mustafa Bey’in Mahmud b. Ömer’de olan 
menzilinin vârislerine ait olduğunun tesbiti
Mahmiye-i Kostantıniyye’de Zeyrek Câmi‘i mahallesinde sâkine işbu râfi‘atü’l-
kitâb Hümâ bt. Mustafa Bey nâm hâtun tarafından husûs-ı âti’l-beyâna vekîl 
olup vekâlet-i mahkiyyesi hasm-ı câhid mahzarında nehc-i şer‘î üzre sâbite olan 
mefharü’s-sulehâ Mevlânâ Mehmed b. eş-Şeyh Nazar el-hatîb meclis-i şer‘-i 
menî‘ü’l-erkâna hâlâ menzil-i âti’z-zikre vâzı‘u’l-yed olan Mahmud b. Ömer 
nâm kimesneyi ihzâr ve mahzarında takrîr-i da‘vâ edip müvekkilem mezbûre 
Hümâ Hâtun’un babası mesfûr Mustafa Bey târih-i kitâbdan otuz yıl mukad-
dem vefât eyledikde, cümle terekesinden mahmiye-i mezbûre ebvâbından Ce-
bealikapısı hâricinde vâki‘ yedi bâb büyût-ı ulvî ve serdâb ve kenîf ve muhavva-
tayı müştemil bir tarafı kıdvetü’l-ekâbir ve’l-ekârim Mehmed Ağa mülküne ve 
bir tarafı fahrü’l-a‘yân Ferhad Ağa mülküne ve bir tarafı tarîk-i âma ve bir tarafı 
bahre muttasıl olan mülk menzili sulbiye kızı müvekkilem mezbûre Hümâ’ya ve 
diğer sulbiye kızı Fâtıma’ya irs-i şer‘le intikāl edip ba‘dehû mezbûre Fâtıma vefât 
etmekle menzil-i mezbûrdan hisse-i mu‘ayyenesi mukaddemâ sagīrler olup hâlâ 
kebîrler olmağla da‘vâya ehil olup yine beni husûs-ı mezbûra nehc-i ma‘hûd 
üzre tevkîl eden sadrî oğlu Mahmud ve sadriyye kızı Kâmile’ye intikāl edip 
menzil-i mezkûr vech-i meşrûh üzre mezbûrların mülk-i mevrûsları iken hâlâ 
menzil-i mezbûru mezkûr Mahmud mülkiyyet üzre tasarruf edip mezbûrların 
tasarruflarına mâni‘ [olur] suâl olunsun dedikde, gıbbe’s-suâl mezbûr Mahmud 
cevâb verip, fi’l-vâki‘ mukaddemâ mezbûrân Mahmud ve Kâmile sagīrler olup 
lâkin mesfûra Hümâ kebîre ve da‘vâya ehil olup menzil-i mezkûru yirmi yıl-
dan beri âhar kimesne mülkiyyet üzre tasarruf eder idiğine tamâm-ı vukūf ve 
şu‘ûru olup âharın mülkiyyet üzre tasarrufunu müşâhede edip bi gayrı özr-i 
şer‘î sükût etmişdir, hâlâ şer‘le da‘vâ-yı mülke kādire değildir dedikde, vekîl-i 
mezbûr cevâbında, müvekkilem mezbûre Hümâ zamân-ı merkūmda Hürrem 
Ağa nâm askerin taht-ı nikâhında ve [menzil-i] mezbûru ol zamânda tasar-
ruf eden Mîralem Rıdvan Ağa zevc-i mesfûr [73a] Hürrem Ağa’nın ağası? ol-
mağla her bâr merkūme Hümâ da‘vâya tasaddî etse zevci mezbûr Hürrem Ağa 
(…) men‘ ve def ‘ edip, da‘vâ-yı mezbûre bu minvâl üzre merkūm Hümâ’nın 
özr-i şer‘îsi olmağla zamân-ı mezbûrda sükût edip el-ân takrîr-i da‘vâ etmişdir 
dedikde, mezbûr Mahmud inkâr edip istişhâd olundukda, ahâlî-i mahalleden 
muhtâr-ı cemâ‘at olan udûl-i Müslimînden Mehmed Çelebi b. Sefer ve Mustafa b. 
Mehmed ve Ali Çelebi b. Durmuş ve Mahmud b. Abdullah ve Kadri b. Mehmed 
el-mü’ezzin ve Sefer b. Memi el-mü’ezzin ve sâirleri mahfil-i kazâda, fi’l-hakīka 
mezbûre Hümâ zamân-ı mezkûrda mezbûr Hürrem Ağa’nın menkûhası olup 
ve menzil-i mezkûra ol zamân mutasarrıf olan Mîralem Rıdvan Ağa mezbûr 
Hürrem Ağa’nın ağası olmağla, her bâr merkūme Hümâ da‘vâ ve taleb etmek 
istedikde men‘ ve def ‘ edip da‘vâ ettirmezdi, minvâl-i merkūm üzre mezkûre 
Hümâ mağdûredir ol sebebden te’hîr-i da‘vâ edip zamân-ı mezbûrda sükût et-
mişdir deyû şehâdet etdiklerinde, ba‘de’l-kabûl mâ hüve’l-vâki‘ bi’t-taleb ketb 
olunup yedine vaz‘ olundu.
Tahrîren fî evâili Saferi’l-hayr sene selâse ve elf.
Şuhûdü’l-hâl: Mehmed b. Sefer, Murad b. Abdullah, Mustafa b. Abdullah el-
cündî, Mehmed b. Abdullah er-râcil, Hasan Çelebi b. Abdullah, Hasan Bey b. 
Abdullah ez-zevvâk.

300 [73a-1] Mustafa Bey’in menzilinden Mahmud b. Ömer’in 
uzaklaştırılarak vârislerine terketmesi
Mahmiye-i Kostantıniyye’de Zeyrek mahallesinde sâkine işbu sâhibetü’l-kitâb 
Hümâ bt. Mustafa Bey nâm hâtun tarafından ve yine mezbûre Hümâ’nın li-
ebeveyn kız karındaşı olup bundan akdem vefât eden Fâtıma’nın sadrî oğlu 
Mahmud ve sadriyye kızı Kâmile taraflarından husûs-ı âti’l-beyâna vekîl olup, 
vekâlet-i mahkiyyesi hasm-ı câhid mahzarında nehc-i şer‘î üzre sâbite olan 
mefharü’s-sülehâ Mevlânâ Mehmed b. eş-Şeyh Nazar el-hatîb meclis-i şer‘-i 
menî‘ü’l-erkâna menzil-i âti’z-zikre hâlâ vâzı‘u’l-yed olan Mahmud b. Ömer 
nâm kimesneyi ihzâr ve mahzarında takrîr-i kelâm edip, müvekkilem mezbûre 
Hümâ Hâtun’un babası mezbûr Mustafa Bey târih-i kitâbdan otuz yıl mukad-
dem vefât eyledikde cümle terekesinden mahmiye-i mezbûre ebvâbından Ce-
bealikapısı hâricinde vâki‘ yedi bâb büyût-ı ulviye ve serdâb ve kenîf ve mu-
havvatayı müştemil bir tarafı mefharü’l-emâcid Mehmed Ağa mülküne ve bir 
tarafı Ferhad Ağa mülküne ve bir tarafı tarîk-i âma ve bir tarafı bahre mut-
tasıl olan mülk menzili sulbiye kızları olup ile’l-ân da‘vâdan memnû‘a olan 
müvekkilem mezkûre Hümâ ile kız karındaşı mezbûre Fâtıma’ya intikāl edip 
ba‘dehû mezbûre Fâtıma vefât etmekle menzil-i mezbûrdan hisse-i mu‘ayyenesi 
mukaddemâ sagīrler olup hâlâ kebîrler olmağla da‘vâya salâhı olup yine beni 
husûs-ı mezbûra tevkîl eden mezbûrân Mahmud ve Kâmile’ye intikāl edip 
menzil-i mezkûr vech-i meşrûh üzre mezbûrların mülk-i mevrûsları iken hâlâ 
menzil-i mezbûru mezkûr Mahmud mülkiyyet üzre tasarruf edip mezbûrların 
tasarruflarına mâni‘ olur, suâl olunup cânib-i şer‘-i mutahhardan men‘ olun-
masın taleb ederin dedikde, gıbbe’s-suâl mezbûr Mahmud cevâb verip, fi’l-
hakīka menzil-i mezbûr sâbıkda mezbûrlara müteveffâ-yı merkūmdan irs-i 
şer‘î ile intikāl edip lâkin mezbûretân Hümâ ve Fâtıma menzil-i merkūmu 
âhara bey‘ için ammîleri el-Hâc Memi nâm kimesneyi tevkîl etmeğin, mezbûr 
el-Hâc Memi menzil-i mezkûru vekâleten Mîralem Rıdvan Ağa nâm kimes-
neye bey‘ ve tesellüm ve semenini kabz edip ba‘dehû bu minvâl üzre menzil-i 
mezbûr mülkiyyet üzre bey‘ olunup hâlâ benim yedimde iştirâ tarîki üzre karâr 
etmişdir, menzil-i mezbûr bu minvâl üzre benim mülk-i müşterâmdır ve kav-
limi musaddık yedimde hüccetlerim vardır dedikde, vekîl-i mezbûr inkâr et-
meğin mezbûretân Hümâ ve Fâtıma mukaddemâ ammîleri merkūm el-Hâc 
Memi’yi menzil-i mezkûru bey‘a tevkîllerine merkūm Mahmud’dan taleb bey-
yine taleb olundukda, ikāmet-i beyyine için istimhâl edip mirâren imhâl olu-
nup, ba‘dehû beyyine-i âdile ikāmetinden mezbûr Mahmud’un aczi mukarrer 
olup mezbûrları istihlâf etmeğin, mezbûre Hümâ ve müteveffât-ı merkūme 
Fâtıma’nın vârisleri mezbûrân Mahmud ve Kâmile ihzâr olunup nehc-i şer‘î 
üzre bi’l-muvâcehe alâ haddihî tahlîf olunup yemîn billâh etdiklerinde, mezbûr 
Mahmud cânib-i şer‘-i mutahhardan kasr-ı yede tenbîh olunup, vâki‘-i hâl 
gıbbe’s-suâl ketb olundu.
Tahrîren fî evâili Safer sene selâse ve elf.
Şuhûdü’l-hâl: Es-Sâbikūn.

301 [73a-2, Arapça] Fâtıma ve Zeyni hanımların Şem‘î Hatun 
bt. Mehmed’in mirasçıları olduğu
Udûlden İsa Bey b. Abdullah el-cündî, İbrahim b. Abdullah en-neccâr ve Mah-
mud b. Abdullah nâm kimesneler, Dîvân-ı âlî’de -dâme fî himâyeti’llâhi’l-müte‘âlî- 
hâzırûn olup emâcid-i mükerremîn-i mufahhamîn defterdârlar huzûrunda, 
sâkine olduğu mahmiye-i merkūme mahallâtından Üsküblü mahallesinde 
bundan akdem fevt olan merhûme Şem‘î Hâtun bt. Mehmed’in muhallefâtına 
vâzı‘-ı yed olan, Dârü’s-saltanati’s-seniyye mahmiye-i Kostantıniyye’de vâki‘ 
Beytülmâl-i hâssın emîni kıdvetü’l-a‘yân Abdullah Çavuş b. Hızır mahzarın-
da, Fâtıma ve Zeynî bintey Hasan b. Şemliye’den sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, müteveffât-ı merkūme 
Şem‘î Hâtun, müdde‘iyyeteyn-i mezbûreteynin hala kızı ve mûrisidir. Zira 
müdde‘iyyeteyn-i mezbûreteyn, mezkûr Hasan’ın sulbiye kızlarıdır. Mezkûr Ha-
san da mezbûr Şemliye’nin sulbî oğludur. Müteveffât-ı merkūme Şem‘î Hâtun 
da Mihri Hâtun’un sadriyye kızıdır. Mihri Hâtun da mezbûr Şemliye’nin sulbi-
ye kızıdır. Şemliye dededir. Merhûmenin verâseti ikisine münhasırdır. İkisinden 
başka vâris ve terekesine müstehak kimesne ma‘lûmumuz değildir. Şehâdetleri 
ba‘de ri‘âyeti şerâiti’l-kabûl inde’ş-şer‘ makbûl, mûteber ve mer‘î olmağın 
mûcibince hükmedildi.
Cerâ zâlike ve hurrire fi’l-yevmi’s-sâlis min Rebî‘ilevvel sene selâse ve elf.
Şuhûdü’l-hâl: Hasan b. Abdullah, Ahmed b. Abdullah, Murad b. Abdullah, Os-
man b. Abdullah, Yusuf b. Abdullah, Receb b. Hamza









302 [73b-1] Müderris Samsunîzâde Ebülkasım Efendi’nin Canpolatoğlu 
Hüseyin Paşa’daki alacağını kefili Behçet Çavuş’un ödemesi
Mahmiye-i Kostantıniyye’de Karakız mahallesinde sâkin fahrü’l-müderrisîn 
Samsunîzâde Mevlânâ Ebülkasım Efendi b. el-Hâc Mehmed tarafından 
husûs-ı âti’z-zikre Mevlânâ el-Hâc Hayreddin b. Mustafa ve Mevlânâ Ahmed 
b. el-Hâc Mustafa şehâdetleriyle vekâleti sâbite olan Mevlânâ Mahmud b. Ah-
med el-kadı meclis-i şer‘-i şerîfe Dergâh-ı âlî çavuşlarından Süleyman Ça-
vuş mübâşeretiyle Behcet Çavuş b. Abdullah nâm kimesneyi ihzâr ve mahza-
rında takrîr-i kelâm edip, müvekkilim mezbûr Ebülkasım Efendi’nin umdetü 
erbâbi’l-ikbâl Şâm Trablusundan munfasıl Hüseyin Paşa b. Canbulad zimme-
tinde yedi yüz elli aded sikke-i flori cihet-i karzdan ve yetmiş aded sikke-i flo-
ri çuka bahâsından cem‘an sekiz yüz yirmi beş flori ki her biri yüz yirmi beşer 
Osmânî hesâbı üzre doksan dokuz bin akçe olur hakkı olup, meblağ-ı mezbûra 
emr u kabûlü hâviye kefâlet ile mezkûr Behcet Çavuş kefîl olmuşdur. Hâlâ 
vekâleten meblağ-ı mezbûru taleb ederin dedikde, gıbbe’s-suâl mezbûr Beh-
cet Çavuş bi’l-muvâcehe tav‘an ikrâr ve i‘tirâf edip, fi’l-vâki‘ müvekkil-i mezkûr 
Ebülkasım Efendi’nin müşârun-ileyh Hüseyin Paşa zimmetinde cihet-i karz-
dan ve çuka bahâsından cem‘an sekiz yüz yirmi aded sikke-i flori hakkı olup 
ben emr u kabûlü hâviye kefâlet ile meblağ-ı mezbûra kefîl olmuş idim dedik-
de, mezbûr Behcet Çavuş’un vech-i mezbûr üzre olan i‘tirâfı vekîl-i mezbûr ta-
lebiyle ketb olunup yedine vaz‘ olundu.
Tahrîren fî evâili Safer sene selâse ve elf.
Şuhûdü’l-hâl: Perviz Çavuş b. Abdullah, Hüseyin b. Ali, Mustafa b. Ali Paşa, Ali 
b. Ahmed.
Yevmü’l-erba‘a min Rebî‘ilevvel sene 1003.
Men‘u beytülmâl min ta‘arruzi’l-menzil.

303 [73b-2] Beytülmâl emini Abdullah Çavuş’un tasarrufunda olan 
menzilin Fâtıma bt. Mirza’ya ait olduğunun tesbiti
Oldur ki, mahmiye-i Kostantıniyye mahallâtından Nurludede mahallesinde 
sâkine işbu râfi‘atü’l-kitâb Fâtıma bt. Mirza nâm hâtun dîvân-ı refî‘ü’l-bünyâna 
hâzıra olup, defterdârân-ı zevi’l-ihtirâm huzûrlarında hâlâ mahmiye-i mezkûrede 
beytülmâl-ı hâs emîni olan kıdvetü’l-a‘yân Abdullah Çavuş b. Hızır mahzarın-
da takrîr-i kelâm edip sadrî oğlum Yusuf b. Süleyman târih-i kitâbdan sekiz yıl 
mukaddem vefât eyledikde, cümle terekesinden mahalle-i mezkûrede vâki‘ iki 
beyt-i süflâ ve bir çardak ve bir selâmlık ve ıstabl ve bi’r-i mâ ve kenîf ve muhav-
vatayı müştemil bir tarafı merhûm Hasan Bâli Vakfı’na ve bir tarafı merhûme 
Hümâ Hâtun Vakfı’na ve bir tarafı Davud Bey mülküne ve bir tarafı tarîk-i âma 
muttasıl olan mülk menzili sulbî sagīr oğlu ve vârisi olan Mehmed’e ve bana 
intikāl edip ile’l-ân menzil-i mezkûrda sâkin olup hâlâ sagīr-i mezbûr Mehmed 
vefât edip benden gayrı vârisi olmayıp ben cedde-i sahîhası olmağla verâseti far-
zan ve redden bana munhasıra olmağın, sagīr-i mezkûrun menzil-i mezkûrdan 
hisse-i ma‘lûmesi şer‘le bana intikāl etmekle menzil-i mezbûr cemî‘an benim 
mülk-i mevrûsum olmuş iken emîn-i merkūm Abdullah Çavuş sagīr-i mezbûr 
Mehmed’in babası merkūm Yusuf senin sadrî oğlun değildir, beslemendir, 
menzil-i mezkûr cânib-i beytülmâla râci‘dir deyû menzil-i mezbûra ta‘arruz eder, 
suâl olunup cânib-i şer‘den men‘ olunmasın taleb ederin dedikde, gıbbe’s-suâl 
emîn-i mezkûr müdde‘iye-i merkūme Fâtıma’nın verâsetin inkâr edip istişhâd 
olundukda, ahâlî-i mahalleden muhtâr-ı cemâ‘at olan udûl-i Müslimînden 
Mevlânâ Musa b. Ahmed el-imâm ve el-Hâc Ali b. Ahmed el-mü’ezzin ve Hasan 
Bey [b.] Abdullah ve Davud Bey [b.] Abdullah el-mü’ezzin es-sultânî ve Cafer Bey 
[b.] Abdullah el-cündî ve Mahmud Çavuş b. Abdullah nâm kimesneler ve sâirleri 
li ecli’ş-şehâde hâzırûn olup fi’l-vâki‘ sâbıkan menzil-i mezkûrun mâliki olan 
Yusuf b. Süleyman müdde‘iye-i merkūme Fâtıma’nın sadrî oğlu olup menzil-i 
mezkûr mülkünde iken târih-i mezbûrda vefât etdikde menzil-i mezbûr sulbî 
sagīr oğlu mezbûr Mehmed’e ve anası merkūme Fâtıma’ya intikāl edip ve hâlâ 
sagīr-i mezbûr Mehmed vefât edip gayrı vârisi olmamağla menzil-i mezbûrdan 
hisse-i ma‘lûmesin farzan ve redden cedde-i sahîhası merkūme Fâtıma’ya intikāl 
edip, hâlâ menzil-i mezkûrun cümlesi merkūme Fâtıma’nın bu minvâl üzre mül-
küdür, biz bu husûsa şâhidleriz şehâdet dahi ederiz dediklerinde, mezbûrûnun 
şehâdetleri ba‘de’t-ta‘dîl hayyiz-i kabûlde vâkı‘a olmağın, emîn-i mezkûr menzil-i 
mesfûra ta‘arruzdan men‘ olunup, mâ vaka‘a kayd olundu.
Fî evâili Rebî‘ilâhir sene 1003.
Şuhûdü’l-hâl: Cafer Bey [b.] Abdullah el-cündî, Mehmed Çavuş [b.] Abdullah, 
Hacı Ali [b.] Ahmed el-hayyâtü’s-sultânî, Ali b. Hayran er-râcil, Receb [b.] Ah-
med el-mütevellî, Ali b. Mustafa el-cündî.

304 [74a-1] Şaban Reis b. Hüsam’ın Mahmud b. Pîr’e olan borç 
iddiasında tarafların beyanının kaydı
Oldur ki, mahrûsa-i Bursa ahâlîsinden işbu râfi‘ü’l-kitâb Mahmud b. Pîr nâm ki-
mesne meclis-i şer‘-i şerîfe Şaban Reis b. Hüsam nâm kimesneyi ihzâr ve mahza-
rında takrîr-i kelâm edip târih-i kitâbdan üç yıl mukaddem mezbûr Şaban Reis 
Boğdan voyvodası olan Andon Voyvoda zimmetinde seksen bin akçe hakkım 
vardır, andan sen alasın deyû benim otuz sekiz bin akçem alıp yedime mezbûr 
voyvoda nâmına bir mahtûm tezkire verip ba‘dehû ben Boğdan’da meblağ-ı 
mezbûru merkūm Andon’dan taleb eylediğimde, tezkire-i mezbûre müzevver-
dir deyû bana zikr olunan meblağı teslîm etmeyip, hâlâ akçem mezbûr Şaban 
uhdesinde bâkīdir taleb ederin dedikde, gıbbe’s-suâl mezbûr Şaban cevâb verip, 
benim mezbûr Mahmud’dan alıp merkūm Andon’dan havâle eylediğim akçe 
yirmi bin akçe idi, otuz sekiz bin [değil] idi, lâkin yine zikr olunan yirmi bin ak-
çeyi târih-i kitâbdan bir yıl mukaddem İstanbul’da Kebeciler Hânı’nda mezbûr 
Mahmud’a bi’t-tamâm teslîm etmiş idim deyû zikr olunan otuz sekiz bin ak-
çenin yirmi bin akçesin mezbûr Mahmud yedinden kabzına mu‘terif olduk-
da, mezbûr Şaban’dan sâdır olan kelâm mesfûr Mahmud talebiyle ketb olundu.
Fî selhi Saferi’l-hayr sene 1003.
Şuhûdü’l-hâl: Süleyman [b.] Mahmud, Behrâm [b.] Abdullah, Mehmed Efendi 
el-hatîb ve gayruhüm.

305 [74a-2, Arapça] Solak-ı sultânî Mustafa Bey b. Abdullah’ın Rus asıllı 
kölesini mükâtebe yoluyla âzat ettiği
Tamâmı mahmiye-i Kostantıniyye mahallâtından Molla Gürânî mahalle-
si sükkânından olan udûlden Mehmed Bey b. Abdullah ez-za‘îm, Mustafa Çe-
lebi [b.] Ahmed es-sahhâf, Hamza Halîfe b. Dursun el-İmâm, Ali Bey b. Ha-
san es-silâhî, Hüseyin b. Hasan ve Hızır b. Sâlih el-müezzin nâm kimesneler, 
mahalle-i merkūmede sâkin olan solak-ı sultânî Mustafa Bey b. Abdullah nâm 
hasm-ı münkir mahzarında, Rûsiyyü’l-asl, uzun boylu, açık kaşlı, elâ gözlü, dül-
ger Hasan b. Abdullah nâm gulâmdan sâdır olan da‘vâ-i sahîha-i şer‘iyyede 
gıbbe’l-istişhâdi’ş-şer‘î şöyle şehâdet ettiler ki, gulâm-ı mezbûrun efendisi olan 
Mustafa Bey, zeyilde mezkûr târihden on sene evvel, taht-ı mülkiyyetinde bu-
lunan müdde‘î-i mezkûru kendisine râyicü’l-vakt sekiz bin akçe-i Osmânî, Ka-
mer bt. Nasuh nâm zevcesine de iki bin sekiz yüz seksen akçe-i Osmânî öde-
mesi mukābilinde kitâbete kesmişti. Gulâm-ı mezbûr da bunu kabûl etmişdi. 
Müdde‘î-i mezbûr gulâm sonra cemî‘-i meblağ-ı mezkûru kabz ve îsâle vekîl et-
tikleri Ali b. Abdullah nâm râcile edâ etti. Vekîl-i mezkûr meblağ-ı merkūmu 
vekâlet-i mahkiyyesi hasebiyle tâm ve kâmil olarak kabz etti. Bu sûretle abd-i 
mezbûr sâir ahrâr-ı asliyyîn gibi hür oldu. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl, mûteber ve mer‘î olmağın mûcibince hükmedildi.
Cerâ fî 8 min Rebî‘ilevvel sene selâse ve elf.
Derkenâr: Sübût-i edâ-i bedel-i kitâbet.
Şuhûdü’l-hâl: Hasan [b.] Abdullah, Mustafa [b.] Hüsam el-müezzin, Ahmed b. 
Hüseyin, Derviş [b.] Yusuf, Kurd b. Abdullah, Şaban Bey [b.] Abdullah solak, 
Hasan Bey b. Abdullah ve gayruhüm









306 [74a-3] Rüstem Paşa kızı Ayşe Sultan’ın Yahudi Burgosu [Koca 
Sinan’daki] köyündeki emlâk ve tarlalarının tasarruf hakkını 
Ahmed Paşa’dan olan oğlu Abdurrahman Bey’e devretmesi
Seyyidetü’l-muhadderât iklîletü’l-muhassenât aliyyetü’z-zât safiyyetü’s-sıfât 
celîletü’l-mikdâr cemîletü’l-âsâr Âişetü’d-devrân Fâtımatü’z-zamân hazret-i 
Ayşe Sultan bt. el-merhûm el-mebrûr el-vâsıl ilâ rahmeti rabbihi’l-gafûr Rüs-
tem Paşa b. Abdüşşekûr taraflarından bey‘ ve tefvîz-i âti’l-beyâna vekîl olup 
vekâlet-i mahkiyyesi nehc-i şer‘î üzre Haydar Ağa b. Abdurrahman ve Osman 
Ağa b. Abdülmennân şehâdetleriyle sâbite olan kıdvetü’l-emâsil ve’l-eşbâh Meh-
med Ağa b. Abdullah meclis-i şer‘-i refî‘ü’l-bünyâna hâzır olup müşârun-ileyhâ 
Ayşe Sultan’ın mahdûm-ı nebîlleri olan emîr-i celîl usvetü’l-mehâdîmi’l-kirâm 
kıdvetü’l-ümerâ’i’l-fihâm mefharü erbâbi’l-ikbâl umdetü ashâbi’l-câh ve’l-celâl 
Abdurrahman Bey b. el-merhûm en-nâil ilâ rahmeti’l-kayyum Ahmed Paşa taraf-
larından yine iştirâ ve tefevvuze vekîl olup vekâlet-i mahkiyyesi nehc-i ma‘hûd 
üzre Seyyid Halil b. Yahya ve el-Hâc Mehmed b. Abdullah şehâdetleriyle sâbite 
olan fahrü’l-akrân Süleyman Çavuş b. Yahya mahzarında tav‘an ikrâr [ve] i‘tirâf 
edip, müvekkilem müşârun-ileyhâ Ayşe Sultan’ın ile’l-ân taht-ı tasarrufunda olup 
havâss-ı Kostantıniyye kazâsına tâbi‘ Yahudi Burgosu demekle ma‘rûfe karyede 
vâki‘ altı bâb çiftçiler odası ve bir öküz ahuru ve bir samanlık ve bir at ahuru ve bir 
çeşme ve harâba müşrif bir hamam ve harâb evleri müştemil bir tarafı sadrazam 
vezîr-i ekrem Sinan Paşa hazretleri mülküne ve iki tarafı tarîk-i âm ve bir tarafı 
arz-ı hâliyeye muttasıl mülk menzilin içinde el-ân mevcûd olup mâ beynimizde 
ma‘lûm olan [74b] âlet-i çift ve öküzler ve sâir hayvânât ile vekâleten sâlifü’z-
zikr Süleyman Çavuş’a müvekkili için yüz altmış bin nakd-i râyic fi’l-vakt fıddî-i 
Osmânî akçeye bey‘-i bâtt-ı sahîh ile bey‘ edip, bunlardan mâ‘adâ yine karye-i 
mezbûre sınırında Havuzlu bostan altında vâki‘ bir tarafı vâdiye ve üç tarafı Kir-
yaki nâm zimmî mezra‘asına ve tarîk-i âma muttasıl bir kıt‘a çayır ve tarla ve 
yine etrâf-ı erba‘ası İlyas nâm yeniçeri ve İstimadi ve Papa Manol nâm zimmîler 
mezra‘asına ve tarîk-i âma muttasıl bir kıt‘a tarla ve Nifoz nâm mevzi‘ kurbun-
da vâki‘ etrâf-ı erba‘ası Sofyanos ve Dimitri ve Papa Manol mezra‘alarına mutta-
sıl bir kıt‘a tarla ve yine etrâf-ı erba‘ası vâdiye ve Dimitri ve Kiryaki nâm zimmîler 
mezra‘asına ve tarîk-i âma muttasıl bir kıt‘a tarla ve yine menzil-i mezbûr kurbun-
da vâki‘ etrâfı sâlifü’z-zikr Sinan Paşa hazretleri mezra‘asına ve Danyel nâm zimmî 
mezra‘asına ve tarîk-i âma muttasıl bir kıt‘a tarla ve yine bir tarafı müşârun-ileyh 
Sinan Paşa hazretleri mezra‘asına ve üç tarafı tarîk-i âma muttasıl bir kıt‘a tarla 
ve yine etrâfı İbrahim Bey mezra‘asına ve Papa Manol ve Todori mezra‘alarına ve 
tarîk-i âma muttasıl bir kıt‘a tarla ve yine etrâfı İlyas nâm yeniçeri ve Papa Ma-
nol ve Nikola nâm zimmîler mezra‘asına ve tarîk-i âma muttasıl bir kıt‘a tarla 
ve yine zikr olunan Havuzlu bostanın üstünde vâki‘ etrâf-ı erba‘ası mezbûr İlyas 
Yeniçeri ve Kasab Yorgi mezra‘asına ve tarîk-i âma muttasıl bir kıt‘a karıklı tar-
la ve yine etrâf-ı erba‘ası Kasab Yorgi ve diğer Yorgi ve Papa Manol ve Vasil nâm 
zimmîler mezra‘asına muttasıl bir kıt‘a tarla ve yine bir tarafı zikr olunan karık-
lı tarlaya ve üç tarafı tarîk-i âma muttasıl bir kıt‘a tarla işbu hudûd ile mahdûd 
olan on bir kıt‘a mezra‘anın dahi hakk-ı tasarrufun sâhib-i arz ma‘rifetiyle yine 
vekîl-i mezbûra kırk bin nakd-i râyic fi’l-vakt akçeye tefvîz edip zikr olunan bey‘ 
ve tefvîz mukābelesinde cemî‘an iki yüz bin nakid akçeyi müvekkilem müşârun-
ileyhâ Ayşe Sultan’a îsâl için sâlifü’z-zikr Abdurrahman Bey kıbelinden iştirâ ve 
tefevvuze vekîl olan mezkûr Süleyman Çavuş yedinden bi’t-tamâm kabz ve tesel-
lüm eyledim. Min ba‘d müvekkil-i müşârun-ileyh Abdurrahman Bey zikr olunan 
emlâk ve mezâri‘a mutasarrıf ola dedikde, mukırr-ı mezbûrun ikrâr-ı meşrûhun 
vekîl-i merkūm Süleyman Çavuş vicâhen tasdîk ve şifâhen tahkīk edip, vâki‘-i hâl 
gıbbe’s-suâl ketb olunup yed-i tâlibe vaz‘ olundu.
Fî 8 min Rebî‘ilevvel sene selâse ve elf.
Şuhûdü’l-hâl: Ali Kethüdâ b. Abdülmennân, Hürrem Ağa b. Abdurrahman, 
Haydar Ağa b. Abdüşşekûr, Mehmed b. Abdullah el-cündî, el-Hâc Mehmed b. 
Abdülmüteâl, Ahmed Bey b. Abdullah, Hâfız Mehmed ve gayruhüm.

307 [74b-1] Kamer Hatun bt. Yunus’un menzilini satın alıp vakıf 
olduğu için bedelini ödemeyen Mehmed Çelebi’nin menzilin 
mülk olduğunun tesbiti üzerine bedelini ödemesi gerektiği
Menzil vakfiyetden mülke hükm olundu.
Oldur ki, mahmiye-i Kostantıniyye mahallâtından Aksaray’da Alembey mahal-
lesinde sâkine işbu râfi‘atü’l-kitâb Kamer Hâtun bt. Yunus tarafından husûs-ı 
âti’z-zikre Mehmed Bey b. Davud ve İbrahim b. Abdullah şehâdetleriyle vekâleti 
sâbite olan Mevlânâ Mustafa b. Mehmed el-müsta‘id meclis-i şer‘-i şerîfe hâzır 
olup hâlâ Dergâh-ı âlî bevvâbları kâtibi olan fahrü’l-a‘yân Mehmed Çelebi b. Ali 
mahzarında takrîr-i kelâm edip müvekkilem mezbûre Kamer bundan akdem 
mahalle-i mezbûrede vâki‘ bir tarafı Sinan Çelebi Vakfı’na ve bir tarafı Gülen-
dam Hâtun mülküne ve bir tarafı İsmihân bt. Ali mülküne ve tarîk-i âma mutta-
sıl olan mülk menzilin merkūm Mehmed Çelebi’ye altmış bin akçeye bey‘-i bâtt 
ile bey‘ edip meblağ-ı mezbûr mezkûr Mehmed Çelebi uhdesinde bâkī kalmışdır, 
hâlâ vekâleten taleb ederin dedikde, gıbbe’s-suâl mezbûr Mehmed cevâb verip, 
fi’l-vâki‘ menzil-i mezkûru müvekkile-i mezbûre Kamer’den altmış bin akçeye 
iştirâ etmişdim. Lâkin menzil-i merkūmu mezbûre Kamer bana bey‘den evvel 
evlâdına sonra utekāsına sonra Medîne-i Münevvere fukarâsına vakf edip ve 
Medîne-i Münevvere Evkāfı defterine kayd dahi olunmuş, menzil-i mezbûr bu 
minvâl üzre vakf olucak, bey‘ sahîh değildir deyû meblağ-ı mezbûru teslîminden 
imtinâ‘ etdikde, vekîl-i mezkûr cevâb verip, fi’l-vâki‘ sâbıkda mezbûr Kamer 
menzil-i merkūmu vakf ettim deyû Mehmed nâm kimesneyi tescîl için vekîl 
nasb edip, lâkin vekîl-i mezbûr meclis-i hâkime varmayıp Medîne-i Münevve-
re Evkāfı defterine kayd ettirip ve menzil-i mezbûr teslîm-i mütevellî ve tescîl-i 
şer‘î olup lüzûmuna hükm-i hâkim lâhik olmadığı ecilden vakf lâzım olma-
mağın, mesfûre Kamer menzil-i mezkûrun vakfiyetinden rücû‘ edip mülkiyyet 
üzre bey‘ etmişdir deyüp ve menzil-i mezbûrun vakfiyetinin lüzûmuna delâlet 
eder temessük olmayıp, menzil-i mezbûr teslîm-i mütevellî ve tescîl-i şer‘î [75a] 
olmadığı mukarrer olmağla, kavl-i müftâun bih üzre vakfiyeti lâzım olmamağın, 
mezbûr Mehmed Çelebi’ye cânib-i şer‘-i şerîfden menzil-i mezbûrun semeni 
olan meblağ-ı merkūm altmış bin akçeyi vekîl-i mesfûra teslîmine tenbîh olu-
nup, mâ hüve’l-vâki‘ bi’t-taleb ketb olundu.
Tahrîren fî 12 min Rebî‘ilevvel sene selâse ve elf.
Şuhûdü’l-hâl: Fahru’l-kuzât Mevlânâ Hasan Efendi el-kadı, Abdülkerim Çavuş, 
Hüseyin Çavuş, İsa Efendi el-kadı, Hasan Çavuş, Yusuf Efendi el-kadı, Mehmed 
el-kâtib, Hürrem Ağa ez-zevvâk ve gayruhüm.

308 [75a-1] İhsan bt. Kurd’un değirmeninin bütün işlerine Behrâm 
b. Yusuf ’u vekil tayin etmesi
Kasaba-i Ergene Köprüsü sâkinelerinden İhsan bt. Kurd nâm hâtun meclis-i şer‘-i 
şerîfe hâzır olup yine kasaba-i mezbûre ahâlîsinden işbu râfi‘ü’l-kitâb Behrâm b. 
Yusuf nâm kimesne mahzarında takrîr-i kelâm edip babamdan irsle intikāl et-
miş mülküm olup Ergene nehri üzerinde dâir ta‘rîfden müstağnî olan iki göz de-
ğirmenimin bana âid olan mahsûlünü kabza ve bana îsâle ve husûs-ı mezbûra 
müte‘allik cümle umûra merkūm Behrâm’ı kendi kıbelimden vekîl nasb ve ta‘yîn 
eyledim dedikde, mezbûr Behrâm dahi bi’l-muvâcehe vekâlet-i merkūmeyi 
kabûl ve mûcebini mültezim oldum deyüp vâki‘-i hâl bi’t-taleb ketb olundu.
Tahîren fî evâsıtı Rebî‘ilevvel sene selâse ve elf.
Şuhûdü’l-hâl: Abdülkerim b. Ahmed, Murad b. Ali, Ahmed b. İdris, Hasan b. Ab-
dullah.

309 [75a-2, Arapça] Bâli b. Şaban’ın, muhallefâtına el konulan Behrâm 
b. Abdullah’ın mirasçısı olduğu
Udûlden el-Hâc Veli b. İbrahim ve Nazar b. Mehmed nâm kimesneler meclis-i 
şer‘-i şerîfde hâzırân olup, mahrûse-i Galata’da vâki‘ Beytülmâl-i hâssın emîni 
olup mahrûse-i mezbûre tevâbi‘inden Kasımpaşa kasabası mahallâtından Surûrî 
mahallesinde sâkin iken bundan akdem fevt olan merhûm Behrâm b. Abdullah 
nâm âzatlı kölenin muhallefâtına vâzı‘-ı yed olan fahrü’l-akrân Mehmed Çavuş 
b. Abdülmennân mahzarında, mahalle-i merkūmede sâkin olan Bâli b. Şaban 
nâm kimesneden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î 
şöyle şehâdet ettiler ki, müdde‘î-i mezkûr Bâli, müteveffâ-i mezkûr Behrâm’ın 
usûbe-i nesebiyye cihetiyle vârisidir. Zira müdde‘î-i mezkûr Bâli, müteveffâ-i 
merkūm Behrâm’ı âzat eden efendisi merhûm Ramazan b. Şaban’ın ana-baba 
bir kardeşi ve tarîk-ı inhisâr cihetiyle vârisidir. Müteveffâ-i mesfûr Behrâm’ın 
verâseti müdde‘î-i mesfûra münhasırdır. Ondan başka vâris ve terekesine müs-
tehak kimesne ma‘lûmumuz değildir. Şehâdetleri ba‘de ri‘âyeti şerâiti’l-kabûl 
inde’ş-şer‘ makbûl, mûteber ve mer‘î olmağın mûcibince hükmedildi.
Cerâ zâlike ve hurrire fî evâsıtı Rebî‘ilevvel sene selâse ve elf.
Derkenâr: Sübût-i verâset-i usûbet-i nesebiyye.
Şuhûdü’l-hâl: Ali Çavuş el-mübâşir, Ali Reis b. Abdullah, Mehmed b. Sinan, Sü-
leyman b. Pîrî, Hızır b. Gülâbî, Nebi b. Hasan

310 [75a-3] Elvanzâde’nin ulema için vakfettiği menzilde müderris 
İbrahim b. Mehmed’in oturması
Tevcîh-i menzil-i vakf.
Mahmiye-i İstanbul mahallâtından Elvan Çelebi mahallesinde merhûm Elvan-
zâde vakf edip süknâsın ulemâ ve sulehâya şart eylediği lede’l-âhâlî ma‘lûmetü’l-
hudûd olan menzilde sâkin olan Ayasofya-i kebîr hatîbi Mevlânâ Süleyman vefât 
etmekle menzil-i mezkûr mahlûl olup işbu râfi‘ü’l-kitâb-ı sıhhat-nisâb mefharü’l-
müderrisîn Mevlânâ İbrahim b. Mehmed ehl-i ilm ve sâlih olmağla müstehık ol-
mağın, menzil-i mesfûrun süknâsı mezbûr İbrahim’e tevcîh olundukda, bu sahîfe 
ketb ü tahrîr olunup yedine vaz‘ ve def ‘ olundu ki, min ba‘d mevlânâ-yı mezbûr 
menzil-i mezkûrda sâkin olup vâkıfın rûhu için du‘âya meşgūl ola.
Tahrîren fî 14 min Rebî‘ilevvel sene selâse ve elf.
Şuhûdü’l-hâl: Mehmed b. Abdullah, Veli b. Gülâbî, Mevlânâ Mehmed b. el-Hâc 
Mehmed, Hasan b. Abdullah, Behrâm b. Abdullah, Abdülganî b. Nezir.

311 [75a-4] İstefyar isimli Ermeni’nin vârisleri tarafından 
Kürkçüler kethüdâsı Mustafa Bey’e satılan menzilin parasının 
ödendiğinin tesbiti
Oldur ki, mahmiye-i Kostantıniyye mahallâtından Şeyh Ferhad mahallesinde 
bundan akdem helâk olan İstefyar nâm Ermeni’nin sulbî kebîr oğulları Bâli ve 
Kili ve Merit nâm zimmîler asâleten ve zevci La‘lî bt. Hüdâverdi kendi tarafın-
dan asâleten ve kebîre kızları Bedr ve Seltan taraflarından vekâleten meclis-i 
şer‘-i şerîfe mahmiye-i mezbûrede hâlâ Kürkçüler kethüdâsı olan fahrü’l-akrân 
Mustafa Bey b. Abdullah nâm kimesneyi ihzâr ve mahzarında takrîr-i da‘vâ 
edip hâlik-i mezbûrdan bize irs-i şer‘le intikāl eden muhallefâttan mahalle-i 
mezkûrede vâki‘ lede’l-ahâlî ma‘lûmetü’l-hudûd olan menzili bundan akdem 
merkūm Mustafa Bey’e cümlemiz yetmiş altı bin akçeye bey‘-i bâtt ile bey‘ edip 
altmış beş bin akçesin kabz edip on bir bin akçesi uhdesinde bâkīdir, hâlâ ta-
leb ederiz dediklerinde, gıbbe’s-suâl mezkûr Mustafa Bey cevâb verip fi’l-hakīka 
menzil-i mezkûru sâbıkan yetmiş altı bin akçeye mezbûrların cümlesinden 
iştirâ etmiş idim. Lâkin ba‘dehû bey‘-i mezbûr cümlesinin rızâlarıyla fesh olu-
nup on gün mürûr ettikden sonra tekrâr mezbûrlar gelip menzil-i merkūmu 
bana asâleten ve vekâleten altmış beş bin akçeye rızâlarıyla akd-i cedîd ile bey‘ 
edip meblağ-ı mezbûru bi’t-tamâm kabz edip benim zimmetimde meblağ-ı 
mezbûrdan bir akçe ve bir habbe bâkī kalmamışdır dedikde, mezbûrlar inkâr 
edip istişhâd olundukda, udûl-i Müslimînden Cafer Bey b. Mustafa ve (…) ve 
Turgud b. Hamza nâm kimesneler li ecli’ş-şehâde hâzırân olup fi’l-vâki‘ [75b] 
mukaddemâ merkūm Mustafa Bey menzil-i mezbûru mesfûrların cümlesinden 
yetmiş altı bin akçeye iştirâ edip lâkin ba‘dehû bey‘-i mezbûr kendi rızâlarıyla 
fesh olunup on gün mürûr ettikden sonra tekrâr mezbûrlar gelip menzil-i 
merkūmu mezkûr Mustafa Bey’e asâleten ve vekâleten altmış beş bin akçeye 
rızâlarıyla akd-i cedîd ile bey‘ edip meblağ-ı merkūmu bi’t-tamâm kabz etmiş-
lerdir. Biz bu husûsa şâhidleriz, şehâdet dahi ederiz deyû bi’l-muvâcehe edâ-yı 
şehâdet-i şer‘iyye ettiklerinde, mezbûrânın şehâdetleri ba‘de’l-kabûl hayyiz-i 
kabûlde vâkı‘a olup, mâ hüve’l-vâki‘ bi’t-taleb ketb olundu.
Tahrîren fî evâsıtı Rebî‘ilevvel sene selâse ve elf.
Şuhûdü’l-hâl: El-Hâc Mahmud b. Mehmed el-imâm, Mevlâna Mehmed Efendi 
b. eş-Şeyh Nazar el-hatîb, Seyyid Mustafa [b.] Seyyid Mehmed, Hasan b. Hamza, 
Hüseyin Çelebi [b.] Mahmud, Halil b. Musa, İsa b. Resûl ve Halil b. Ali, Mehmed 
Çelebi b. Ali, Üstâd Timur Ali, İsa b. Resûl el-mü’ezzin gayruhüm.

312 [75b-1] Hüseyin b. Abdullah’ın Sitti Hatun Vakfı’na olan borcunun 
terekesinden kızı Rahime tarafından ödendiği
Oldur ki, mahmiye-i Kostantıniyye’de vâki‘ merhûme Sitti Hâtun Vakfı’na hâlâ 
mütevellî olan Mahmud Çelebi b. Mehmed el-cündî meclis-i şer‘-i şerîfe hâzır 
olup, kazâ-i Galata’ya tâbi‘ Hasköy mahallâtından Perviz Efendi mahallesinde 
sâkin iken vefât eden merhûm Hüseyin b. Abdullah’ın sulbiye kızı ve bi tarîki’l-
inhisâr vârisesi olan işbu râfi‘atü’l-kitâb Rahime Hâtun bt. ( ) mahzarında bi’t-tav‘ 
ve’r-rızâ ikrâr ve i‘tirâf edip mütevellîsi olduğum vakf-ı mezbûr mâlından 
müteveffâ-yı merkūm Hüseyin zimmetinde üç bin beş yüz akçe bâkī kalmış 
idi. Hâlâ müteveffâ-yı mezkûrun muhallefâtından meblağ-ı merkūm üç bin beş 
yüz akçeyi mezbûre Rahime yedinden bi’t-tamâm vakf için tevliyetim hase-
biyle alıp kabz eyledim. Min ba‘d husûs-ı mezbûra müte‘allik mezbûre Rahime 
ile kat‘â alâkam kalmamışdır dedikde, mütevellî-i merkūmun ikrâr-ı meşrûhun 
mezkûre Rahime vicâhen tasdîk ve şifâhen tahkīk edip, mâ hüve’l-vâki‘ bi’t-
taleb ketb olundu.
Fî 15 Rebî‘ulevvel sene selâse ve elf.
Şuhûdü’l-hâl: Ali b. Bahşi, Mustafa b. Mehmed, Yusuf b. Abdullah, Mevlânâ Kaya 
Çelebi el-kadı, Ahmed b. Hüseyin, Ali b. Hızır ve gayruhüm.

313 [75b-2, Arapça] Bostancılar kethüdâsı Behrâm Ağa 
b. Abdülmennân’ın sattığı at bedelinden muhallefâtına 
el konulan Bâli Subaşı b. Abdullah’ta alacağı olduğu
Udûlden el-Hâc Mehmed b. Abdullah ve Bayezid b. Abdullah nâm kimesne-
ler, sefer-i sultânîde fevt olan yayabaşılar zümresinden merhûm Bâli Subaşı b. 
Abdullah’ın muhallefâtına vâzı‘-ı yed olan, Atebe-i aliyyede vâki‘ beytülmâl-i 
râcilinin emîni kıdvetü’l-a‘yân Mustafa Subaşı b. Osman mahzarında, zahrü’l-
ekâbir ve’l-a‘yân Bostancılar Kethüdâsı Behrâm Ağa b. Abdülmennân kıbe-
linden husûs-i âtiyyü’z-zikre vekîl edilen Ebûbekir b. Mehmed’den bi’l-vekâle 
sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle şehâdet etti-
ler ki, müvekkil-i mezbûr Behrâm Ağa’nın, müteveffâ-i merkūmun üzerinde ve 
zimmetinde müşterâ-i makbûz kır at bahâsından lâzimü’l-edâ ve vâcibü’l-kazâ 
râyicü’l-vakt on dört bin akçe hakkı vardır. Şehâdetleri ba‘de ri‘âyeti şerâiti’l-
kabûl inde’ş-şer‘ makbûl, mûteber ve mer‘î olmağın mûcibince hükmedildi.
Cerâ zâlike fî 15 min Rebî‘ilevvel sene selâse ve elf.
Şuhûdü’l-hâl: Ahmed b. Abdullah, Süleyman [b.] Mahmud, Behrâm [b.] Abdul-
lah, Mustafa b. Hamza, Hasan [b.] Abdullah ve gayruhüm

314 [75b-3] Hür olduğunu iddia eden Gülizar bt. Abdullah’ın bu 
durumunu ispatlayamadığı
Oldur ki, işbu orta boylu açık kaşlı buğday enli kara gözlü Gülizar bt. Abdul-
lah nâm câriye meclis-i şer‘-i şerîfe hâlâ mevlâsı olup kazâ-i Üsküdar’a tâbi‘ Bul-
gurlu nâm karyede sâkin Haydar b. Abdullah nâm korucuyu ihzâr ve mahza-
rında takrîr-i kelâm edip ben Rumeli’nde Mustafa Paşa Köprüsü nâm kasaba 
sâkinlerinden hürretü’l-asl olup babam Mustafa nâm hür ve anam Yeline nâm 
hürre ve benim ismim Ayşe olup bana ve vâlideynime bir vechile rık târî ol-
muş değil iken hâlâ mezbûr Haydar beni câriyemdir deyû mülkiyyet üzre tasar-
ruf eder suâl olunsun dedikde, gıbbe’s-suâl merkūm Haydar mezkûre Gülizar’ın 
hürre idiğin inkâr edip istişhâd olundukda, ikāme-i beyyine için istimhâl edip 
mirâren mehil verilip bi’l-âhire mezbûre Gülizar beyyine-i âdile ikāmetinden ac-
zine mu‘terife olmağın, mevlânâ-yı merkūm Haydar’a câriye-i mezkûreyi rıkkıy-
yet  üzre istihdâm için kıbel-i şer‘den tenbîh olunup, mâ hüve’l-vâki‘ ketb olundu.
Tahrîren fî evâsıtı Rebî‘ilevvel sene selâse ve elf.
Şuhûdü’l-hâl: El-Hâc Hüseyin [b.] Abdullah, Hüseyin [b.] Abdullah, Ahmed Ça-
vuş [b.] Nesimî, Mustafa [b.] Abdullah, Mehmed b. Pervâne, es-Seyyid Mehmed 
b. es-Seyyid Abdurrahman, Mehmed Çelebi [b.] Ahmed ve gayruhüm.

315 [75b-4] Sincar Beyi Hasan Bey Eflak seferinden altmış 
günde dönmezse ve haber de göndermezse karısı Ayşe 
Hatun’un boş olacağı
&lt;&lt;Hâlâ Sincar sancağı beyi olan fahrü’l-ümerâ’i’l-kirâm Hasan Bey b. Abdul-
lah meclis-i şer‘-i şerîfe taht-ı nikâhında olan zevcesi Ayşe Hâtun bt. Rama-
zan Bey’i ihzâr ve mahzarında takrîr-i kelâm edip, hâlâ bu sene ki selâse ve 
elf olup Rebî‘ulâhirin üçüncü günüdür bana Eflak seferine teveccüh fermân 
olundu, giderim ve mezbûre Ayşe’ye kırk günlük nafakasın teslîm ettim, eğer 
ben altmış güne dek bi nefsihî seferden rücû‘ edip gelmezsem ve nafakası için 
kendiye adam göndermezsem min ba‘d nafaka taleb etmeyip, mezbûre Ayşe 
târih-i kitâbdan altmış günden sonra benden talâk-ı selâse ile boş olsun, min 
ba‘d zevcem (…) [dir deyû da‘vâ] edersem istimâ‘ olunmaya dedikde, mukırr-ı 
mezbûrun kelâmın müşârun-ileyhâ Ayşe Hâtun bi’l-muvâcehe tasdîk edicek 
kayd olundu.
Tahrîren fî (…).
Şuhûdü’l-hâl: Mehmed Çelebi el-imâm, Mustafa Çavuş b. Abdullah, Fahru’l-
akrân Ali Çavuş, Fahru’l-emâsil Memi Çavuş, Mehmed Bey (…), İbrahim Bey 
(…), Mustafa Çavuş Konevî, Mustafa Çavuş (…)&gt;&gt;

316 [76a-1] Ayşe Hatun’un vefatıyla babası Mustafa b. Ferhad ve kocası 
İlyas b. Abdullah’ın arasındaki davada sulhun bozulup, davanın 
yeniden görülmesi
Mahmiye-i Kostantıniyye mahallâtından Mimar Sinan mahallesinde bundan es-
bak vefât eden merhûme Ayşe Hâtun’un babası ve vârisi olan işbu râfi‘ü’l-kitâb 
Mustafa b. Ferhad meclis-i şer‘-i şerîfe hâzır olup müteveffât-ı mezbûrenin 
zevci ve vârisi olan İlyas b. Abdullah nâm kimesne mahzarında takrîr-i kelâm 
edip bundan akdem mezbûr İlyas ile müteveffât-ı merkūmenin muhallefâtına 
müte‘allik nice husûmet ve nizâ‘ımız olup bilâhare muslihûn tavassutuyla ben 
mezbûr İlyas’a on iki bin akçe teslîm etmek üzre sulh olup, meblağ-ı mezbûrun 
beş bin akçesin mezbûra teslîm edip yedi bin akçesin dahi teslîm etmek üzre 
iken yine tarafeynden sulhu fesh edip husûs-ı mezbûr tekrâr aslından görül-
mek lâzım olmuşdur, eyle olsa mezkûr İlyas’a teslîm eylediğim beş bin akçeyi 
taleb ederin dedikde, gıbbe’s-suâl sâlifü’z-zikr İlyas cevâb verip, fi’l-vâki‘ kaziy-
ye minvâl-i meşrûh üzredir, lâkin benim mezbûr Mustafa yedinden kabz eyledi-
ğim akçe dört bin beş yüz akçedir ziyâde değildir deyû bu mikdârın i‘tirâf edip 
beş yüzün inkâr eyledikde, mezbûr İlyas’dan sâdır olan kelâm mezbûr Mustafa 
talebiyle ketb olundu.
Tahrîren fî 20 min Rebî‘ilevvel sene selâse ve elf.
Şuhûdü’l-hâl: Mustafa b. Hamza, Mehmed Efendi el-kadı, Mahmud Çavuş b. 
Abdullah, Hasan b. Abdullah.

317 [76a-2, Arapça] Kubad Çavuş b. Abdülmennân’ın Süleymaniye 
Camii yakınındaki evini vakfettiği
Hamdele ve salvele. Ammâ ba‘d. Sâhib-i hâzihi’s-sahîfe-i sahîha ve vesîka-i sarîha 
mefharü’l-ahâlî ve’l-a‘yân Kubad Çavuş b. Abdülmennân meclis-i şer‘-i şerîf-i 
şâmih-i imâdda hâzır olup, silk-i mülk-i sahîhinden ifrâz ve mahz-ı menâlinden 
temyîz ettiği, işbu vakıf ikrârının kendisinden sudûruna kadar sâhibi ve mâliki 
olduğu, elinde ve taht-ı tasarrufunda bulundurduğu, Dârü’s-saltanati’s-seniyye 
mahmiye-i Kostantıniyye mahallâtından Sultan-ı sa‘îd ve hâkān-ı şehîd Sultan 
Süleyman Hân -aleyhi’r-rahme ve’l-gufrân- mahallesinde vâki‘ olan, iç ve dış av-
lulu, iç avlusu dört fevkānî beyti, üç selâmlığı, kileri, tahtânî bir beyti, mutfağı, 
su kuyusunu, iki helâyı ve bahçeyi müştemil, dış avlusu ise fevkānî iki beyti, an-
barı, ahırı ve helâyı müştemil olan, bir taraftan Mehmed Ağa b. Abdullah mül-
kü, iki taraftan vâkıf-ı mezbûr vakfı, diğer taraftan da tarîk-i âm ile mahdûd bu-
lunan cemî‘-i menzilini cümle tevâbi‘ ve levâhıkı ve kâffe-i merâsim ve mürâfıkı 
ile niyeti sâfiye ve taviyye-i kâfiye ile habsedip vakfettiğini ikrâr ve i‘tirâf etti. 
Vâkıf-ı mezbûr sonra, menzil-i mezkûr ve ilâvesinde uzaktan yakından kimes-
nenin müdâhalesi olmadan istediği şekilde tasarruf etmek üzre süknâyı evvelâ 
müddet-i hayâtınca kendisine şart etti. Dâr-ı fenâdan dâr-ı bekāya irtihâlinden 
sonra ise süknâyı evlâd-ı sulbiyesine, sonra evlâd-ı evlâdına sonra nesilleri ke-
silinceye kadar onların evlâdına şart etti. Nesilleri tamâmen inkırâza uğradığın-
da menzil-i mezbûrun icâre-i sahîha-i mu‘tâde ile icâreye verilmesini ve Allah’ın 
ücret-i kirâdan ve nemâsından nâsib ettiğinden noksansız ziyâdesiz yevmî iki ak-
çenin hamele-i Kur’ân’dan beş kimesneden her birine, her gün öğle namazından 
sonra Sultan Süleyman Hân Câmi‘inde ictimâ‘ edip Tenzîl-i celîlden teennî ve 
tertîl üzre bir cüz’ okumaları ve sevâbını vâkıf-ı mezbûrun rûhuna hediye etme-
leri kaydıyla verilmesini şart etti. Eczâ-i şerîfeyi muhafaza edip tilâvet esnâsında 
dağıtıp tilâvetten sonra toplaması için mezkûr kārîlerden birine yevmî bir akçe 
şart etti. Tevliyeyi, müddet-i hayâtınca kendisine, vefâtından sonra ise yevmî iki 
akçe vazîfe ile müddet-i hayâtınca mefharü’l-a‘yân Musa Çavuş b. Şeyh Nasuh’a, 
sonra câmi‘-i şerîf-i mezkûr ve ma‘bed-i latîf-i mastûr kâtibine şart etti. Vakfa 
nezâreti yevmî iki akçe vazîfe ile âtiyyü’z-zikr şeyhe şart etti.
Vâkıf-ı mezbûr ilâveten, menzil-i mezkûrun yanında vâki‘ olan fevkānî iki bey-
ti, iki selâmlığı, yanında selâmlık bulunan tahtânî bir beyti, bahçeyi, su kuyu-
sunu, helâyı ve üç dükkânı ve avluyu hâvî olup iki taraftan vâkıf-ı mezbûr vak-
fı, diğer taraftan Kerime Hâtun bt. Mehmed mülkü ve diğer taraftan da tarîk-ı 
hâs ve tarîk-i âm ile mahdûd cemî‘-i menzili cümle tevâbi‘ ve levâhıkı ve kâffe-i 
merâsim ve mürâfıkı ile vakfetti. Burada süknâyı da müddet-i hayâtınca evvelâ 
kendisine sonra evlâdına sonra evlâd-ı evlâdına sonra nesilleri kesilinceye ka-
dar onların evlâdına sonra müddet-i hayâtınca Gülfidan bt. Abdullah nâm zev-
cesine şart etti. Sonra vech-i mezkûr üzre icâreye verilip ücretinden yevmî iki 
akçenin ehl-i Kur’ân’dan beş kişiden her birine her gün öğle namazından son-
ra Sultan Süleyman Hân Câmi‘inde ictimâ‘ edip Kur’ân-ı mecîdden teennî ve 
tecvîd üzre bir cüz’ okumaları ve sevâbını vâkıf-ı mezbûrun rûhuna hediye et-
meleri kaydıyla verilmesini şart etti. Menzil-i sâbık mütevellîsinin, nâzırının ve 
eczâ-i şerîfe hâfızının bu menzilde de mütevellî, nâzır ve hâfız-ı eczâ-i şerîfe ol-
masını şart etti. Menzilin tamir ve meremmetinin sâir mesârif-i mühimmeye 
takdîm edilmesini şart etti. Kirâcıların evli ve menzilin meremmet ve tamirine 
sa‘y ü gayret içinde olmalarını, naks ve tahrîbinden uzak bulunmalarını şart etti.
Vâkıf-ı mezbûr ilâveten menzileyn-i mezkûreynin yanında vâki‘, fevkānî iki 
beyti, selâmlığı, tahtânî iki beyti, su kuyusunu, helâyı, avlu kapısı yanında bu-
lunan helâsıyla beraber diğer bir fevkānî beyti hâvî, bir taraftan vâkıf-ı mezbûr 
vakfı, diğer taraftan el-Hâc İsa b. Mehmed mülkü, öteki taraftan Hamza Çelebi 
b. ( ) mülkü, diğer taraftan da tarîk-ı hâs ile mahdûd bulunan cemî‘-i menzili-
ni cümle tevâbi‘ ve levâhıkı ve kâffe-i hukūku ve merâsimi ile vakfetti. Menzil-i 
mezbûrda da süknâyı evvelâ müddet-i hayâtınca kendisine, sonra müddet-i 
hayâtınca mefharü’s-sâlikîn umdetü’l-meşâyihi’s-sâlihîn Mevlâna Budak 
Efendi’ye her hafta pazartesi ve çarşamba günleri câmi‘-i mezkûrda Mesnevî 
nâm Fârisî kitâbı tedrîs edip anlatması ve dersin nihâyetinde vâkıf-ı mezbûrun 
ve sâir müslimînin ervâhına du‘â  etmesi kaydıyla şart etti. Şeyh-i mezkûrun 
vefâtından sonra süknâyı, câmi‘-i şerîf-i mezkûr vakfındaki ehl-i vezâiften 
sâlih ve fakīh bir kimesneye, yukarıda zikredilen günlerde İmam Kudurî’nin 
Muhtasar’ını, Kenz’i, Vikāye’yi, Muhtâr’ı, Minye’yi, Ferâiz-i Secâvendiyye’yi ve 
diğer mûteber kütüb-i fıkhiyyeyi tedrîs etmesi kaydıyla şart etti. Menzilde sâkin 
olan kimesnenin menzili tamir ettirmesini, ettirmezse hâkimin izni ile ihrâc 
edilmesini ve menzilin icâreye verilip ücret-i kirânın vakt-i hâcette tamire sarf 
edilmesini şart etti. Evvelki mütevellînin burada da mütevellî olmasını şart etti. 
Vakfiye şartlarının tebdîl ve tağyîrinin, naks ve tevfîrinin, tefessüh ve ibkāsının 
müddet-i hayâtınca kendi yedinde olmasını şart etti. Şurût-i sâbıka ve kuyûd-i 
muharrereye ri‘âyet mürûr-i eyyâm ve a‘vâm ile ta‘azzüre uğrarsa vakıf gelirleri-
nin du‘afâ ve mesâkîn-i müslimât ve müslimîne sarf edilmesini şart etti. Vâkıf-ı 
mezbûr sonra cemî‘-i menzili tescîl maksadıyla mütevellî nasbettiği ve kendi-
sine şerîk kıldığı mefharü’l-a‘yân Musa Çavuş [b.] Şeyh Nasuh’a teslîm etti. O 
da tesellüm edip sâir mütevellîlerin evkāfta tasarruf ettikleri gibi tasarruf etti 
ve bu teslîm ve tesellümü hâkim-i adl el-fasîl indinde ikrâr etti. Hâl bu minvâl 
üzre iken vâkıf-ı mezbûr, İmam-ı A‘zam ve hümâm-i efham Hazreti İmam Ebû 
Hanîfe el-Kûfî kavline iktidâ ederek vakfından rücû‘ edip mülküne idhâlini ta-
leb etti. Mütevellî-i merkūm da lüzûmu kāil olan eimme-i kibâr ve e‘izze-i ahyâr 
kavline ri‘âyeten buna muhâlefet edip red ve teslîmden imtinâ‘ etti. Münâza‘a 
ve muhâsama edip hâkim-i mûmâ ileyh huzûrunda murâfa‘a olunduklarında 
hâkim vakıf cânibini tercihe lâyık görüp husûsen ve umûmen vakfın sıhhatine 
ve lüzûmuna hükmetti. Bu sûretle vakıf, min ba‘d nakz ve nakzına mecâl muhâl 
olacak, kimesne tarafından tebdîl, tağyîr, tahvîl ve ta‘tîli mümkün olmayacak şe-
kilde müseccel lâzım, müebbed bir vakıf hâline geldi. “Fe-men beddelehû ba‘de 
mâ sem‘ihî   fe-innemâ ismuhû ale’l-lezîne yübeddilûnehû innallâhe semî‘un 
alîm ve ecrü’l-vâkıf ala’llâhi’l-cevâdi’l-hayyi’l-kerîm.”
Cerâ zâlike ve hurrire fî evâsıtı Saferi’l-hayr sene selâse ve elf.
Derkenâr: Süleymaniye kurbunda Kubad Çavuş’un menzil vakfiyesidir.
Şuhûdü’l-hâl: Hüseyin Çavuş [b.] Abdullah, Pîrî Çavuş [b.] Mehmed, Musta-
fa Çavuş b. Mehmed Ağa, Behrâm Bey b. Abdullah el-cündî, Seyyid Mustafa 
Çelebi, Hüseyin [b.] Abdullah, Keyvan [b.] Abdullah, Süleyman [b.] Abdullah, 
Ahmed b. Mehmed, Muslihiddin el-müezzin, el-Hâc İbrahim, Sefer b. Abdul-
lah, Hüseyin b. Abdullah es-sarrâc, Ahmed Çelebi b. Mehmed, Yusuf b. Mustafa 
el-müezzin, Defterhâne kâtibi İbrahim Çelebi b. Yahya ve gayruhüm

318 [77a-1, Arapça] Derviş Çelebi b. Sadık’ın teçhiz ve tekfinine ve hayır 
işlerine sarfedilmek üzere malının üçte birini vasiyet ettiği
Dârü’s-saltanati’s-seniyye mahmiye-i Kostantıniyye mahallâtından Hâce Hay-
reddin mahallesinde sâkin olan mefharü’l-ahâlî ve’l-a‘yân makbûlü’s-sudûr 
ve’l-erkân vasiyyet ehliyetine sâhib olarak meclis-i şer‘-i şerîf-i şâmih-i imâdda 
hâzır olup, ölüm şerbetini tadıp rabbinin davetine icâbet ettiğinde, vasiyyeti-
nin tenfîzine vasiyy-i muhtâr kıldığı zevcesi Raziye Hâtun bt. Abdullah’ın yedi 
ile muhallefâtından cemî‘-i sülüs-i mâlının ifrâz edilip isrâf ve taklîl yapmadan 
techîz ve tekfînine ve gassâle ve meyyite su döken kimesneye ve kabre nakli 
için lâzım gelen umûr-i mu‘tâdeye ve fukarâya yemek verilmesine sarf edilme-
sini vasiyyet ettiğini ikrâr etti. Artan miktarın sülüs-i mezbûrun tamâmı bitene 
kadar vasiyy-i mezbûre re’yi ile vücûh-i hayrâta ve sunûf-i meberrâta sarf edil-
mesini vasiyyet etti. Mezbûre Raziye Hâtun da vesâyet-i merkūmeyi kabûl edip 
hizmet-i lâzimesini edâyı ta‘ahhüd etti.
Cerâ zâlike ve hurrire fî evâhiri Rebî‘ilevvel sene selâse ve elf.
Şuhûdü’l-hâl: El-Hâc Hasan b. Abdullah, Mahmud b. İsmail, Osman Dede b. 
Dede Bey, Mehmed b. Ali, Müstedâm b. Abdullah

319 [77a-2, Arapça] Seydi Ali Bey b. Ahmed’in ödünçten Ebûbekir 
Efendi’de alacağı olduğu
Udûlden Şeyh Takiyyüddin b. Şeyh Berekât el-Musulî ve Seyyid İbrahim b. Ta-
kiyyüddin el-Farâbîlî nâm kimesneler Dîvân-ı âlîde -dâme fî himâyeti’llâhi’l-
müte‘âlî- hâzırân olup, emâcid-i mükerremîn-i mufahhamîn defterdârlar 
huzûrunda, mahmiye-i Kostantıniyye’de vâki‘ Beytülmâl-i hâssın emîni 
ve mahalle-i merkūmede fevt olan merhûm Mevlâna Ebûbekir Efendi’nin 
muhallefâtının vâzı‘-ı yedi olan kıdvetü’l-a‘yân Abdullah Çavuş b. Hızır mah-
zarında, râfi‘-i hâze’l-kitâb fahrü’l-akrân Seydi Ali Bey b. Ahmed eş-Şâmî nâm 
kimesneden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöyle 
şehâdet ettiler ki, müdde‘î-i mezkûrun müteveffâ-i mesfûr zimmetinde karz-ı 
hasen-i şer‘î cihetinden lâzimü’l-edâ ve vâcibü’l-kazâ râyicü’l-vakt beş yüz 
kuruş-i kebîr ta‘bîr edilen Efrencî darbıyla madrûbe gümüş kuruş hakkı var-
dır. Müdde‘î-i mezbûra yemîn verilmesinden sonra şehâdetleri ba‘de ri‘âyeti 
şerâiti’l-kabûl ve ba‘de tahlîfi’ş-şer‘î inde’ş-şer‘ makbûl, mûteber ve mer‘î olma-
ğın mûcibince hükmedildi.
Cerâ zâlike ve hurrire fî evâhiri Rebî‘ilevvel sene selâse ve elf.
Şuhûdü’l-hâl: Süleyman Çavuş b. İvaz, Ali Çavuş b. Abdullah, Mehmed Çavuş b. 
Ali eş-Şâmî, Ahmed Efendi el-müderris

320 [77a-3, Arapça] Ayşe Hatun bt. Abdullah’ın nakit vakfı
Ve ba‘d. İşbu vakıf ikrârından bahseden sahîh ve şer‘î bir hüccet, sarîh ve 
mer‘î bir vesîkadır. Mahrûse-i Galata kazâsı tevâbi‘inden Beşiktaş kasabası 
mahallâtından Sinan Paşa mahallesinde bundan akdem vefât eden Perisimâ 
diye tanınan merhûme Ayşe Hâtun bt. Abdullah nâm hâtun kıbelinden âtiyyü’z-
zikr vasiyyetin tenfîzine vasiyy-i muhtâr olan mefharü’l-kuzât Mevlâna Meh-
med b. Mahmud, vesâyet-i mezbûrenin Mevlâna Mustafa Efendi b. Hasan el-
müderris, Mehmed b. İbrahim el-mu‘arrif ve Mehmed b. Mahmud el-müezzin 
nâm kimesnelerin şehâdetleriyle sâbit olmasından sonra hasm-ı câhid maz-
harında meclis-i şer‘-i şerîf-i ezherde hâzır olup, müteveffât-ı merkūmenin, 
maraz-ı mevte yakalanıp başını ölüm yastığına koyduğunda dâr-ı bekā-i karâr 
için azık tedârikine teşebbüs edip vasiyyet ehliyetine sâhib iken, ecel şerbeti-
ni içip rabbine kavuştuğunda vasiyy-i mezbûr yediyle sülüs-i mâlından ifrâz 
ve temyîz edilip râyicü’l-vakt otuz bin akçe-i Osmânîsini rehn-i kavî ve kefîl-i 
melî ile senede noksansız ziyâdesiz ona on bir rıbh üzre murâbaha-i şer‘iyye 
ile istirbâh edilmek üzre vakfettiğini ikrâr ve i‘tirâf etti. Meblağ-ı mezbûrdan 
Allah’ın rızık verdiği rıbhdan yevmî bir buçuk akçenin iyi hasletli ve sâlih amel-
li hamele-i Kur’ân’dan dört kimesnenin her birine her gün Keyvan Kethüdâ 
nâm zevc-i sâbıkının İznikmid kazâsında binâ ettirdiği câmi‘de sabâh namazın-
dan sonra ictimâ‘ edip teennî ve tertîl üzre birer cüz’ tilâvet etmeleri ve sevâbını 
vâkıfe-i mezbûrenin rûhuna hediye etmeleri ve bir hatim indirmeleri kaydıy-
la verilmesini şart etti. Yevmî bir buçuk akçenin vakıf mütevellîsine verilmesi-
ni şart etti. Vasiyy-i mezbûru da müddet-i hayâtınca mütevellî nasb etti. Ondan 
sonra hâkimin uygun göreceği kimesneye şart etti. Artan miktarın mütevellî-i 
mezbûr yediyle vakf-ı mezbûrun rakabesi için muhafaza edilmesini şart etti. Va-
kıf gelirlerinin fukarâ ve mesâkîn-i müslimîn ve müslimâta sarf edilmesini şart 
etti. Sonra vasiyy-i mezbûr sülüs-i vâfîden meblağ-ı merkūmu kabz edip tescîl 
maksadıyla mütevellî nasbettiği ve nefsine şerîk kıldığı Murad b. Abdullah’a 
teslîm etti. Mütevellî-i mezbûr da tesellüm edip sâir mütevellîler evkāfta tasar-
ruf ettikleri gibi tasarruf etti ve teslîm, tesellüm ve tasarrufu hâkim-i adl el-fasîl 
indinde ikrâr etti. Hâkim-i mûmâ ileyh vakf-ı nukūd husûsunda eimme-i eşrâf 
beynindeki ihtilâfı da bilerek hüküm için lâzım gelen şartlara da ri‘âyet ede-
rek vakfiye-i nukūdun umûmen ve husûsen sıhhatine ve lüzûmuna hükmet-
ti. Meblağ-ı merkūm bu sûretle tağyîr, tahrîf ve sarfı mümkün olmayacak şekil-
de sahîh, lâzım, müseccel bir vakıf oldu. “Fe-men beddelehû ba‘de mâ sem‘ihî  
fe-innemâ ismuhû ale’l-lezîne yübeddilûnehû innallâhe semî‘un alîm ve ecrü’l-
vâkıfe ala’llâhi’l-cevâdi’l-hayyi’l-kerîm.”
Cerâ zâlike ve hurrire fî evâhiri Rebî‘ilevvel sene selâse ve elf.
Şuhûdü’l-hâl: Mevlâna Hüseyin Çelebi b. Kasım el-kādî, Mevlâna İbrahim Çele-
bi b. Mehmed el-İmâm, Nebi Çelebi [b.] Hızır, Ali b. Abdullah el-müezzin, Meh-
med b. Kurd el-müezzin, Resûl Dede el-kayyım, Hasan [b.] Abdullah el-bakkal, 
Ali Çelebi [b.] İskender, Ahmed b. Abdullah, Şeyh [b.] Abdullah, Mustafa Çavuş 









[b.] Abdullah, İsmail Bey [b.] Hızır, Ali Bey b. Abdullah, Pervâne [b.] Abdul-
lah zevcü’l-vâkıfe, Ferruh Bey [b.] Abdullah, Mahmud b. Abdullah el-kayyım, 
Memişâh [b.] Aydın? ve gayruhüm

321 [77b-1, Arapça] Mehmed Çavuş b. İbrahim’in Ebûbekir Efendi 
b. Veli’de mal bedelinden alacağı olduğu
Udûlden Ali Çelebi b. Cafer ve Abdurrahman [b.] Mehmed Çelebi nâm kimes-
neler Dîvân-ı âlîde -dâme fî himâyeti’llâhi’l-müte‘âlî- emâcid-i mükerremîn-i 
mufahhamîn defterdârlar huzûrunda, mahalle-i merkūmede bundan ak-
dem fevt olan merhûm Ebûbekir Efendi [b.] Veli el-kādî nâm kimesnenin 
muhallefâtına vâzı‘-ı yed olan, mahmiye-i Kostantıniyye’de vâki‘ Beytülmâl-i 
hâssın emîni kıdvetü’l-a‘yân Abdullah Çavuş b. Hızır mahzarında, râfi‘-i hâze’l-
kitâb fahrü’l-akrân Mehmed Çavuş b. İbrahim’den sâdır olan da‘vâ-i sahîha-i 
şer‘iyyede gıbbe’l-istişhâdi’ş-şer‘î şöyle şehâdet ettiler ki, müdde‘î-i mezbûrun 
müteveffâ-i merkūm zimmetinde beynlerinde ma‘lûm müşterâ-i makbûz 
emti‘a-i mütenevvi‘a bahâsından lâzimü’l-edâ ve vâcibü’l-kazâ râyicü’l-vakt 
kırk yedi bin akçe hakkı vardır. Müdde‘î-i mezbûra yemîn verilmesinden sonra 
şehâdetleri ba‘de ri‘âyeti şerâiti’l-kabûl inde’ş-şer‘ makbûl, mûteber ve mer‘î ol-
mağın mûcibince hükmedildi.
Cerâ fî evâhiri Rebî‘ilevvel sene selâse ve elf.
Şuhûdü’l-hâl: Süleyman Çavuş [b.] İvaz, Yunus Çavuş b. Adil, Seydi Ali [b.] 
Mehmed, Mustafa Çavuş [b.] Abdülmennân, Ahmed Efendi el-müderris, Şeyh 
Takiyyüddin b. Berekât el-Musulî, Seyyid İbrahim b. Aydın el-Farabîlî ve gay-
ruhüm

322 [77b-2] Solaklardan Mehmed Bey’in silâhdarlardan Mustafa 
Bey’deki alacağı hususunda tarafların beyanlarının kaydı
Dergâh-ı âlî solaklarından işbu râfi‘ü’l-kitâb Mehmed Bey b. Abdullah meclis-i 
şer‘-i şerîfe silahdârlar zümresinden Mustafa Bey b. Yusuf nâm kimesneyi ihzâr 
ve mahzarında takrîr-i kelâm edip bundan akdem mesfûr Mustafa Bey zim-
metinde cihet-i karzdan otuz dört bin akçe hakkım olup ba‘dehû meblağ-ı 
mezbûrdan yetmiş aded sikke-i flori ki yüz yirmişer akçe hesâbı üzre sekiz bin 
dört yüz akçe eder alıp kabz edip hâlâ uhdesinde yirmi beş bin altı yüz akçe 
hakkım bâkīdir taleb ederin dedikde, gıbbe’s-suâl merkūm Mustafa Bey cevâb 
verip mezbûr Mehmed Bey’in sâbıkan benim uhdemde hakkı olan meblağ otuz 
üç bin akçe olup sekiz bin dört yüz akçesin mezbûra teslîm edip hâlâ meblağ-ı 
merkūmdan uhdemde yirmi dört bin altı yüz akçe bâkīdir deyû meblağ-ı 
mezbûrun bin akçesin inkâr edip bâkīsin i‘tirâf eyledikde, mezbûr Mustafa 
Bey’den sâdır olan vukū‘u üzre sâlifü’z-zikr Mehmed Bey talebiyle ketb olunup 
yedine vaz‘ olundu.
Tahrîren fî 26 min Rebî‘ilevvel sene selâse ve elf.
Şuhûdü’l-hâl: Ali Bey b. Abdullah, Hızır b. Hasan, Hasan b. Ali, Hasan b. Ab-
dullah.

323 [78a-1, Arapça] İsmail Çavuş b. Mustafa’nın evini istiğlâl yoluyla 
Hasan Paşa Vakfı’na sattığı
Dârü’s-saltanati’s-seniyye mahmiye-i Kostantıniyye mahallâtından Hobyar ma-
hallesinde sâkin olan fahrü’l-akrân İsmail Çavuş b. Mustafa, âtiyyü’z-zikr men-
zilini merhûm Hasan Paşa Vakfı’na mütevellî olan hâmil-i hâze’l-kitâb fahrü’l-
ahâlî el-Hâc Mehmed’e bey‘ ettiğini ikrâr etti. Mütevellî-i mezbûr da vakf-ı 
mezkûr mâlıyla ve istiğlâl maksadıyla, bâyi‘-i mesfûrun işbu akdin kendile-
rinden sudûruna kadar sâhibi ve mâliki olduğu, elinde ve taht-ı tasarrufun-
da bulundurduğu, mahalle-i mezbûrede vâki‘, her ikisi de fevkānî ve tahtânî 
müte‘addid beytleri hâvî bulunan iç ve dış avlulu, bir taraftan Derviş Çelebi b. 
Mehmed, etrâf-ı selâsesinden tarîk-i âm ile mahdûd bulunan cemî‘-i menzili 
cümle tevâbi‘ ve levâhıkı ile râyicü’l-vakt dört yüz bin akçe semen-i mu‘ayyen-i 
makbûzla iştirâ etti. Bâyi‘-i mezbûrun menzili icâreye almak istemesi üzerine 
müşterî-i merkūm ba‘de’t-tahliye ve’t-tekābuz zeyilde mezkûr târihden bir sene 
tamâmına kırk bin akçe ücret-i kirâ ile icâreye verdi. Vâki‘ ikrâr, mütevellî-i 
mezbûr kıbelinden tasdîke vekîl edilen câbî Piyâle b. Abdullah tarafından 
vicâhen ve şifâhen tasdîk edildi.
Cerâ fî 20 min Rebî‘ilevvel sene 1003.
Derkenâr: İstiğlâl.
Şuhûdü’l-hâl: Hızır b. Hasan, Ahmed b. Abdullah, Muhzırbaşı Hasan Ağa [b.] 
Abdurrahman ve gayruhüm

324 [78a-2] Hüseyin Çelebi b. Abdurrahman’ın değirmeninde kız 
kardeşleri Sakine ve Ümmügülsüm’ün hisseleri olduğu
Mahmiye-i Kostantıniyye mahallâtından Alacahamam mahallesinde bundan 
akdem vefât eden merhûm Hüseyin Çelebi b. Abdurrahman nâm kimesnenin 
li-ebeveyn kız karındaşları ve vâriseleri olan işbu râfi‘atü’l-kitâb Sakine ve Üm-
mügülsüm nâm hâtunlar meclis-i şer‘-i şerîfe müteveffâ-yı mezbûrun sulbiye 
kızı ve vârisesi olan Raziye nâm hâtunu ihzâr ve mahzarında takrîr-i kelâm edip 
bundan akdem merkūm Hüseyin Çelebi vefât eyledikde bizi ve zevî sihâm-ı 
muhtelife verese-i müte‘addidesin terk edip muhallefât-ı mezbûre beyne’l-verese 
taksîm olunmadan münâsaha tarîki üzre ekser verese vefât edip hâlâ biz ikimiz 
ve kızı mezbûre Raziye kalmağın, cümle terekeden Üsküdar kazâsına tâbi‘ De-
peseki nâm karye kurbunda vâki‘ Göksu nâm nehr üzerinde dâyir lede’l-ahâlî 
ma‘lûmetü’l-hudûd iki göz değirmenin yirmi dört sehiminden beş sehimi bize 
intikāl etmiş iken, hâlâ mezbûre Raziye zikr olunan değirmenlere mutasarrı-
fa olur, suâl olunsun dedikde, gıbbe’s-suâl mezkûre Raziye cevâb verip, fi’l-vâki‘ 
mezbûretân Sakine ve Ümmügülsüm’ün zikr olunan iki göz değirmenlerde 
vech-i meşrûh üzre yirmi dört sehimden beş sehim hisse-i şâyi‘a-i şer‘iyyeleri 
vardır, ben mezbûretânın zikr olunan hisselerine mâni‘a değilin deyû tav‘an 
ikrâr ve i‘tirâf eyledikde, mezbûre Raziye’nin ikrâr-ı meşrûhu mezkûretân Saki-
ne ve Ümmügülsüm talebleriyle ketb olunup yedlerine vaz‘ olundu.
Tahrîren fî evâhiri Rebî‘ilevvel sene selâse ve elf.
Şuhûdü’l-hâl: Mustafa b. Ömer, Mehmed b. Abdullah, Hacı Hasan b. Abdullah, 
Hacı Hasan b. Abdullah, Hızır b. Abdullah.

325 [78a-3, Arapça] Mustafa b. Hasan Çavuş ve Mûnise bt. Abdullah’ın, 
muhallefâtına el konulan Hasan Çavuş b. Abdülmennân’ın 
mirasçıları olduğu
Her biri mahmiye-i Kostantıniyye mahallâtından Hüsam Bey mahallesin-
de sâkin olan, udûlden Ahmed Halîfe b. Hızır el-İmâm, Mehmed b. Ömer el-
müezzin, Mustafa Bey b. Abdullah, Ferhad Kethüdâ b. Abdülmennân ve Mus-
tafa Bey b. Abdurrahman el-cündî nâm kimesneler Dîvân-ı âlîde -dâme fî 
himâyeti’llâhi’l-müte‘âlî- emâcid-i mükerremîn-i mufahhamîn defterdârlar 
huzûrunda, mahalle-i merkūme sâkinlerinden iken bundan akdem Rumeli-i 
ma‘mûre muzâfâtından Kartak kazâsında fevt olan merhûm Hasan Çavuş b. 
Abdülmennân’ın muhallefâtına vâzı‘-ı yed olan, elân mahmiye-i mezbûrede 
vâki‘ Beytülmâl-i hâssın emîni kıdvetü’l-a‘yân Abdullah Çavuş b. Hızır mah-
zarında, Mustafa b. Hasan Çavuş nâm sagīre kıbel-i şerden mansûb vasî olan 
Hürrem Bey b. Abdullah’dan ve Mûnise bt. Abdullah’dan sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, sagīr-i mezbûr, 
müteveffâ-i merkūm Hasan Çavuş’un sulbî oğlu ve vârisidir. Müdde‘iyye-i 
mezkûre hâtun da müteveffâ fevt olduğunda taht-ı nikâhında bulunduğu zev-
cesi ve diğer vârisidir. Verâseti ikisine münhasırdır. İkisinden başka vâris ve 
terekesine müstehak kimesne ma‘lûmumuz değildir. Şehâdetleri ba‘de ri‘âyeti 
şerâiti’l-kabûl inde’ş-şer‘ makbûl, mûteber ve mer‘î olmağın mûcibince hükme-
dildi.
Cerâ zâlike fî 28 Rebî‘ilevvel [sene 1003].
Şuhûdü’l-hâl: Hüsrev Çavuş [b.] Abdullah, Ahmed b. Abdullah, Murad Çavuş 
[b.] Abdullah, İbrahim [b.] Süleyman, Murad [b.] Abdullah ve gayruhüm

326 [78a-4, Arapça] Raziye bt. Abdullah’ın para vakfı
Hamdele ve salvele. Ve ba‘d. İşbu vakıf ikrârından bahseden sahîh ve şer‘î bir 
hüccet, sarîh ve mer‘î bir vesîkadır. Mahmiye-i Kostantıniyye mahallâtından 
Hâce Hayreddin mahallesinde sâkine olan kıdvetü’l-muhadderât umdetü’l-
mükerremât sâhibetü’l-hayrât ve’l-hasenât râtibetü’l-meberrât ve’s-sadakāt tâcü 
furukı’n-nisvân Raziye bt. Abdullah kıbelinden âtiyyü’z-zikr vakıf ikrârına ve 
tescîl maksadıyla rücû‘a vekâleti mefharü’l-ekârim ve’l-a‘yân Mukāta‘acı Der-
viş Efendi b. Sadık ve Mahmud b. İsmail nâm kimesnelerin şehâdetleri ile sâbit 
olan el-Hâc Hasan b. Abdullah meclis-i şer‘-i şerîfde hâzır olup müvekkile-i 
mezbûresinin işbu vakıf ikrârının kendisinden sudûruna kadar sâhib olduğu 
silk-i mülk-i sahîhinden ifrâz ve mahz-ı menâlinden temyîz ettiği râyicü’l-vakt 
kırk bin akçe-i Osmânîsini niyet-i sâfiye ve taviyye-i kâfiye ile habsedip vakfetti-
ğini vekâlet-i mahkiyyesi hasebiyle ikrâr ve i‘tirâf etti. Vâkıf-ı mezbûre, meblağ-ı 
merkūmenin senede noksansız ziyâdesiz ona on bir rıbh üzre rehn-i kavî veya 
kefîl-i melî ile murâbaha-i sahîha-i şer‘iyye ve mu‘âmele-i sarîh-i mer‘iyye ile 
istirbâh edilmesini şart etti. Allah te‘âlânın fazlı ve keremiyle meblağ-ı mezbûrdan 
ve nemâsından rızık olarak verdiğinden, yevmî iki akçenin ehl-i Kur’ân’dan 
sâlih iki kimesnenin her birine her gün huzûrunda Tenzîl-i celîlden teennî ve 
tertîl üzre birer cüz’ okuyup sevâbını vâkıfe-i mezbûrenin rûhuna hediye etme-
leri kaydıyla verilmesini şart etti. Vakıf mütevellîsine yevmî bir akçe verilmesini 
şart etti. Tevliyeyi müddet-i hayâtınca Osman Dede b. Dede Bey’e sonra en sâlih 
evlâdına sonra en sâlih âzatlı kölesine sonra âzatlı kölesinin en sâlih evlâdına 
sonra nesilleri kesilinceye kadar onun en sâlih evlâdına sonra hâkimin sulehâ-i 
ehl-i mahalle-i mezkûreden uygun göreceği kimesneye şart etti. Rıbhdan artan 
miktarının tamâmını ecel şerbeti içene kadar müddet-i hayâtınca kendisine şart 
etti. Vefâtından sonra mütevellî-i mezkûrun vazîfesine yevmî bir akçe eklenerek 
yevmî iki akçeye çıkarılmasını şart etti. Yevmî iki akçenin fakīr âzatlı kölelerin-
den hak eden üçünden her birine, sonra onların evlâdına sonra nesilleri kesilin-
ceye kadar onların evlâdına günde bir kere huzûrunda sûre-i Fâtiha’yı, üç kere 
sûre-i İhlâsı tilâvet edip sevâbını vâkıfe-i mezbûrenin rûhuna hediye etmeleri 
kaydıyla verilmesini şart etti. Günde bir kere huzûrunda sûre-i Fâtiha’yı, üç kere 
sûre-i İhlâsı tilâvet edip sevâbını vâkıfe-i mezbûrenin rûhuna hediye etmeleri 
kaydıyla mahalle-i mezbûre mescid-i imâmına yevmî iki akçe, müezzinine de bir 
akçe verilmesini şart etti. Ay ve yılların geçmesiyle asl-ı mâlda bir noksan vukū‘a 
gelirse asl-ı mâl tamâmlanana kadar vazîfe-i mezkûrenin rakabeye aktarılması-
nı ve sonra rıbhın bi lâ nizâ‘ ve cidâl mesârif-i mu‘ayyeneye sarfını şart etti. Vak-
fiye şurûtunun tebdîl ve tağyîrini, ziyâde ve tevfîrini, i‘âde ve ibkāsını müddet-i 
hayâtınca kendisine şart etti. Şurût-i mezbûreye ri‘âyet mümkün olmazsa va-
kıf gelirlerinin fukarâ ve mesâkîn-i müslimât ve müslimîne sarf edilmesini şart 
etti. Sonra vekîl-i mezbûr vâkıfe-i mezkûrenin cemî‘-i meblağ-ı mezbûru tescîl 
maksadıyla mütevellî nasbedilen mezkûr Osman Dede’ye teslîm ettiğini ikrâr 
etti. O da kabz ve tesellüm edip sâir mütevellîler evkāfta tasarruf ettikleri gibi 
tasarruf etti ve bu teslîm, tesellüm ve tasarrufu hâkim huzûrunda ikrâr etti. Hâl 
bu minvâl üzre iken vekîl-i mezkûr, vakf-ı nukūdun eimme-i selâsemiz indin-
de bâtıl olduğundan bahisle mütevellîden meblağ-ı merkūmun ve cihet-i tevli-
ye hasebiyle rıbhdan ahz ettiğinin i‘âdesini taleb etti. Mütevellî-i muşârun ileyh, 
vakf-ı nukūdun İmam Züfer -aleyhi rahmetullâhi’l-ekber- katında sahîh ol-
duğunu söyledi. Bunun üzerine hâkim-i mûmâ ileyh imâm-ı mezbûrun kav-
line iktidâen vakfın sıhhatine ve mütevellînin zimmetinin berâetine hükmet-
ti. Sonra vekîl-i mezbûr iddi‘âsını tekrârlayıp vakf-ı nukūd imâm-ı mezkûr in-
dinde sahîh ise de lâzım değildir deyip vakıfdan rücû‘ etti ve meblağın mü-
vekkilesinin mülkiyyetine istirdâdını taleb etti. Mütevellî-i mesfûr, İmâm-ı sânî 
Ebû Yusuf ve İmam Muhammed b. Hasan eş-Şeybânî’nin kavline göre sıhhatin 
lüzûmdan mufârakat etmeyeceğini ve sıhhate hükm olunmak ile vakfın lâzım 
olacağını beyân edip redden imtinâ‘ etti ve hâkimden lüzûma da hükmetmesini 
taleb etti. Hâkim-i muşârun ileyh de talebe uygun olarak lüzûm ve te’bîde hük-
metti. Meblağ-ı mezbûr bu sûretle tebdîl ve tağyîri câ’iz olmayacak ve ibtâl ve 
ta‘tîline mecâl muhâl olacak şekilde sahîh, lâzım ve müseccel bir vakıf oldu. “Fe-
men beddelehû ba‘de mâ sem‘ihî  fe-innemâ ismuhû ale’l-lezîne yübeddilûnehû 
innallâhe semî‘un alîm ve ecrü’l-vâkıfe ale’l-hayyi’l-cevâdi’l-kerîm.”
Cerâ zâlike ve hurrire fî evâhiri Rebî‘ilevvel sene selâse ve elf.
Şuhûdü’l-hâl: Mehmed b. Ali, Mustafa b. Ahmed, Hüseyin b. Musa, Ali b. Abdul-
lah, Ahmed b. Abdullah, Mustafa b. Eyüb, Mehmed b. Muslihiddin, Musa b. İsa 
ve gayruhüm

327 [79a-1, Arapça] Muhallefâtına el konulan Hasan b. Abdullah’ın 
vasiyette bulunduğu
Udûlden Yusuf Bey b. Abdullah er-râcil ve Keyvan b. Abdullah et-tâcir nâm ki-
mesneler, Kayıkçılar bölüğü diye ma‘rûf elli atıncı yayalar bölüğünden, cihet-i 
verâseti Beytülmâl-i râciline âid olan ve bundan akdem sefer-i sultânîde fevt olan 
merhûm râcil Hasan b. Abdullah’ın muhallefâtına vâzı‘-ı yed olan, hâlen Atebe-i 
aliyyede vâki‘ râciline mahsûs beytülmâlin emîni bulunan kıdvetü’l-a‘yân Ali 
Subaşı b. Abdülmennân mahzarında, âtiyyü’z-zikr vasiyyetin tenfîzine vasiyy-i 
muhtâr olan fahrü’l-müderrisîn Mevlâna Ali b. Mustafa’dan sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, hâlen emîn-i 
mezkûr yedinde bulunan otuz sekiz bin beş yüz akçe-i Osmânî miktarında-
ki meblağ-ı mu‘ayyen, müteveffâ-i mezbûr Hasan tarafından hâl-i hayâtında 
mâlından ifrâz edilmiş ve el-Hâc Yusuf nâm kimesneye emânet bırakılmış-
tı. Sonra vasiyyet ehliyetine sâhib olarak, ecel şerbetini içip rabbinin daveti-
ne icâbet ettiğinde vasiyy-i mezbûr yediyle meblağ-ı mezbûrdan beş bin akçe-
nin leyâlî-i mübârekede rûhu için fukarâya yemek verilmesini, on beş bin akçe-
nin, hacc-ı şerîfin menâsikini bilen, müteverri‘, sâlih, mütedeyyin, müstakīm bir 
kimesneye Beytullâh-ı harâmı haccetmesi ve Ravza-i Nebiyy-i aleyhi’s-selâmı 
ziyâret edip sevâbını rûhuna hediye etmesi kaydıyla verilmesini, artan miktarın 
vasiyy-i mezbûr re’yi ile vücûh-ı hayrât ve sunûf-i meberrâta sarf edilmesini va-
siyyet etti ve müdde‘î-i merkūm Ali’yi de vasiyyetinin tenfîzine vasiyy-i muhtâr 
kıldı. O da vesâyet-i merkūmeyi kabûl edip hizmet-i lâzimesini edâyı ta‘ahhüd 
etti. Şehâdetleri ba‘de ri‘âyeti şerâiti’l-kabûl inde’ş-şer‘ makbûl, mûteber ve mer‘î 
olmağın mûcibince hükmedildi.
Cerâ fî 4 Rebî‘ulâhir sene 1003.
Derkenâr: Sübût-i vasiyyet-i mu‘ayyene.
Şuhûdü’l-hâl: Hacı Hüseyin [b.] Abdullah, Mehmed Beşe [b.] Abdullah er-râcil, 
İdris [b.] Abdullah, Hüsrev b. Abdullah, Bâli [b.] Abdullah, Dilaver b. Abdullah, 
er-râcilin ve gayruhüm

328 [79a-2] Sis kasabasından Ali b. İlyas’ın eski Sis sancak beyi 
Mahmud Bey’in zorla el koyduğu parasını talep davasında 
sulh olduğu
Oldur ki, vilâyet-i Anadolu muzâfâtından Sis nâm kasaba ahâlîsinden Ali b. İl-
yas nâm kimesne meclis-i şer‘-i şerîfe hâzır olup, bi’l-fi‘l zikr olunan Sis sanca-
ğından munfasıl işbu sâhibü’l-kitâb Baltacı Paşaoğlu demekle ma‘rûf mefharü’l-
ümerâ’i’l-kirâm Mahmud Bey tarafından husûs-ı âti’l-beyâna vekîl olup vekâleti 
Dilaver Bey b. Abdullah ve Ahmed Çavuş b. Abdullah şehâdetleriyle sâbite olan 
fahrü’l-akrân ve’l-a‘yân Mahmud Çavuş [b.] İskender mahzarında takrîr-i kelâm 
edip bundan [akdem] müvekkil-i mezbûr Mahmud Bey livâ-i mezbûr beyi iken 
bi gayrı tarîki şer‘î her biri yetmiş Osmânî hesâbı üzre elli aded kâmilü’l-vezn ve 
sahîhü’l-ayâr kuruşum alıp hâlâ mezbûr Mahmud Bey’den meblağ-ı merkūmu 
da‘vâ eylediğimde inkâr edip mâbeynimizde nice nizâ‘ ve husûmet vâki‘ olmuş-
dur. Hâlâ muslihûn tavassutuyla on beş kuruşa sulh olup zikr olunan on beş 
kuruşu mezkûr Mahmud yedinden alıp kabz edip husûs-ı mezbûra müte‘allik 
cemî‘-i da‘vâdan rızâmla ferâğ eyledim. Min ba‘d dahi husûs-ı mezbûra 
müte‘allik da‘vâ edersem mesmû‘a olmaya dedikde, mukırr-ı mezbûrun ikrâr-ı 
meşrûhun vekîl-i mesfûr Mahmud Çavuş vicâhen tasdîk ve şifâhen tahkīk edip, 
mâ hüve’l-vâki‘ bi’t-taleb ketb olundu.
Şuhûdü’l-hâl: ( ).
[derkenâr:] Biri birinin aynı dört hüccet yazıldı.

329 [79a-3] Aynı konuda Mustafa b. Osman’ın açtığı davada 
sulh olduğu
Oldur ki, kasaba-i Sis’den Mustafa b. Osman dahi yüz elli aded kuruşu vech-i 
meşrûh üzre mezkûrdan da‘vâ edip otuz kuruşa sulh oldu.
Şuhûdü’l-hâl: ( )

330 [79a-4] Aynı konuda el-Hâc Hızır b. İskender’in sulhu kabul ettiği
Oldur ki, vech-i meşrûh üzre kasaba-i mezbûrdan el-Hâc Hızır b. İskender kırk 
beş kuruşu da‘vâ edip on kuruşa sulh oldu.
Şuhûdü’l-hâl: ( )

331 [79a-5] Yine Ali b. el-Hâc Nûreddin’in sulhu kabul ettiği
Oldur ki, vech-i meşrûh üzre kasaba-i mezkûrdan Ali b. el-Hâc Nureddin on beş 
kuruşu da‘vâ edip yedi kuruşa sulh oldu.
Şuhûdü’l-hâl: Hasan [b.] Abdullah, Süleyman [b.] Mahmud, Ahmed b. Hüseyin.

332 [79a-6] Vâris olmaksızın ölen Abdülvehhâb Efendi’nin menzilinin 
beytülmâl tarafından Ali b. Mehmed’e satılması
Mahmiye-i Galata’da bi’l-fi‘il beytülmâli’l-hâs emîni olan fahrü’l-akrân Meh-
med Çavuş b. Abdullah meclis-i şer‘de, hâmilü’l-kitâb Ali b. Mehmed mahzarın-
da ikrâr edip bundan akdem vefât eden Abdülvehhâb Efendi’nin verâseti zevcesi 
Hatice Hâtun’a munhasıra olup lâkin mezbûre hâtun gaybet-i munkatı‘a ile gāibe 
olmağla, mezbûr Abdülvehhâb Efendi’nin muhallefâtı beytülmâla âid olmağın, 
mezbûr Abdülvehhâb Efendi’nin mûrisi Abdülkādir Çelebi muhallefâtından 
Abdülvehhâb’a müteveccih olan hissesi ki Tophâne’de Ebülfazl mahallesinde 
vâki‘ üç tarafı tarîk-i hâs ve bir tarafı tarîk-i âm ile mahdûd olan on bir bâb 
hucurâtı ve su kuyusu ve arz-ı hâliyeyi müştemil menzil beytülmâl için sûk-ı 
sultânîde nice müddet mezâd olunup mezbûr Ali üzerinde altmış beş bin akçe-
de karâr eyleyip ziyâde ile kimesne rağbet etmemeğin, mezbûra altmış beş bin 
akçeye bey‘-i bâtt ile bey‘ olunup, (…) [kabz-ı semen] ve teslîm-i mebî‘ eyledim 
dedikde, mezbûr Ali vicâhen tasdîk edip, mâ hüve’l-vâki‘ bi’t-taleb kayd olundu.
Fi’t-târihi’l-mezbûr.
Şuhûdü’l-hâl: (…), Hasan b. Abdullah, Cafer Bey [b.] Abdullah el-cündî, el-Hâc 
Mustafa [b.] Mehmed, Hasan Ağa b. ( ) el-muhzır ve gayruhüm.

333 [79b-1, Arapça] Mustafa Çavuş b. Hüseyin’in, evini Dîvân-ı âlî kâtibi 
(…) b. Mustafa’ya sattığı
Fahrü’l-akrân Mustafa Çavuş b. Hüseyin işbu akdin kendilerinden sudûruna 
kadar sâhibi ve mâliki olduğu, elinde ve taht-ı tasarrufunda bulundurduğu, 
mahmiye-i Kostantıniyye mahallâtından Ağakapısı mahallesinde vâki‘, dört 
fevkānî, bir tahtânî beyti, bir odayı, su kuyusunu ve helâyı hâvî bulunan, iki ta-
raftan bâyi‘-i mezkûr mülkü, diğer taraftan zimmî Sofinos mülkü ve diğer ta-
raftan da tarîk-i âm ile mahdûd olan cemî‘ mülk menzilini cümle tevâbi‘ ve 
levâhıkı ve kâffe-i merâsim ve mürâfıkı ile râyicü’l-vakt yetmiş beş bin akçe 
semen-i mu‘ayyen-i makbûzla râfi‘-i hâze’l-kitâb, Dîvân-ı âlî kâtibi kıdvetü’l-
muharrirîn (…) b. Mustafa’ya îcâb kabûlü ve teslîm tesellümü hâvî bey‘-i bâtt-ı 
sahîh ile bey‘ etti. Müşterî-i mezbûr da kendi mâlıyla ve kendisi için menzil-i 
merkūmu ondan iştirâ etti ve vâki‘ ikrârı vicâhen ve şifâhen tasdîk etti.
Cerâ zâlike ve hurrire fî 29 min Rebî‘ilevvel sene 1003.
Şuhûdü’l-hâl: Davud Çavuş [b.] Yakub, Mustafa Çavuş, Mehmed [b.] Osman, Ha-
san [b.] Abdullah, el-Hâc Ferruh [b.] Abdullah, Muharrem Çavuş, Abdüsselâm 
b. Kurd el-bevvâb, Ahmed b. Hüseyin el-bevvâb, Hacı Bekir Çavuş ve gayruhüm

334 [79b-2, Arapça] Ahmed Bey b. Yovan’ın, muhallefâtına el konulan 
Süleyman Bey b. Petro’nun amca oğlu ve vârisi olduğu
Udûlden Süleyman Bey b. Abdullah el-cündî ve Mustafa Bey b. Abdullah el-
cündî nâm kimesneler, emâcid-i mükerremîni mufahhamîn defterdârlar 
huzûrunda, mahmiye-i Kostantıniyye mahallâtından Mustafa Paşa-i atîk ma-
hallesinde mutavattın iken bundan akdem sefer-i sultânîde fevt olan merhûm 
Süleyman Bey b. Petro el-cündî nâm kimesnenin muhallefâtına vâzı‘-ı yed olan, 
elân Dârü’s-saltanati’s-seniyye mahmiye-i Kostantıniyye’de vâki‘ Beytülmâl-i 
hâssın emîni bulunan kıdvetü’l-a‘yân Abdullah Çavuş b. Hızır mahzarında, 
mahalle-i merkūme sükkânından râfi‘-i hâze’l-kitâb Ahmed Bey b. Yovan es-
silâhîden sâdır olan da‘vâ-i sahîha-i şer‘iyyede gıbbe’l-istişhâdi’ş-şer‘î şöy-
le şehâdet ettiler ki, müdde‘î-i mezbûr Ahmed Bey, müteveffâ-i mezkûr Süley-
man Bey’in amca oğlu ve usûbe-i nesebiyye cihetiyle vârisidir. Zira müdde‘î-i 
mezbûr Ahmed Bey, mezbûr Yovan’ın sulbî oğludur. Yovan da zimmî İliya’nın 
sulbî oğludur. Müteveffâ-i mezbûr Süleyman Bey de mezkûr Petro’nun sulbî oğ-
ludur. Petro da mezkûr İliya’nın sulbî oğludur. İliya dededir. Verâseti müdde‘iye 
münhasırdır. Ondan başka vâris ve terekesine müstehak kimesne ma‘lûmumuz 
değildir. Şehâdetleri ba‘de ri‘âyeti şerâiti’l-kabûl inde’ş-şer‘ makbûl, mûteber ve 
mer‘î olmağın mûcibince hükmedildi.
Cerâ fî 4 Rebî‘ilâhir sene-i m[ezkûre].
Şuhûdü’l-hâl: Mustafa Ağa [b.] Abdullah, reis-i hâzinîn-i sultânî, Hüsrev Ağa ki-
lerci başı, Muhzır başı Hasan Ağa b. ( ), Hüseyin [b.] Ali ve gayruhüm.

335 [79b-3] İbrahim Paşa Vakfı’na ait kahvehanenin işletmesinin 
babasının ölümüyle Ahmed b. Abdüllatif ’e verilmesi gerektiği
Mahmiye-i Kostantıniyye’de sâkin işbu râfi‘ü’l-kitâb Ahmed b. Abdüllatîf nâm 
kimesne meclis-i şer‘-i şerîfe hâzır olup, mahmiye-i mezbûrede vâki‘ merhûm 
İbrahim Paşa Vakfı’na hâlâ mütevellî olan mefharü’l-a‘yân Süleyman Bey b. 
Abdülmennân mahzarında takrîr-i kelâm edip vakf-ı mezbûrdan olup Siliv-
rikapısı kurbunda vâki‘ üç tarafı yine vakf-ı mesfûr dükkânları ve bir tara-
fı tarîk-i âm ile mahdûd olan bir bâb vakf kahvehâne bundan akdem icâre-i 
mu‘accele ile babam mezbûr Abdüllatîf ’in taht-ı tasarrufunda olup hâlâ ba-
bam vefât etmekle, emr-i sultânî üzre ben mutasarrıf olucak iken mütevellî-i 
mezkûr dükkân-ı mesfûra beni dahl ettirmez, suâl olunsun dedikde, gıbbe’s-
suâl mütevellî-i mezkûr cevâb verip mezkûr Ahmed dükkân-ı merkūma ücret-i 
mu‘accele ile mutasarrıf iken vefât eden Abdüllatîf ’in oğlu idiği ma‘lûmum 
değildir dedikde, udûl-i Müslimînden hâlâ Dergâh-ı âlî bevvâbları kâtibi olan 
kıdvetü’l-a‘yân Mehmed Ağa b. Ali ve Mustafa Bey b. Süleyman el-müteferrika 
bi’l-muvâcehe hâzırân olup fi’l-vâki‘ zikr olunan vakf dükkâna ücret-i 
mu‘accele ile mutasarrıf iken vefât eden mezbûr Abdüllatîf[‘in] merkūm Ah-
med sulbî oğludur, bizim ma‘lûmumuzdur deyû alâ tarîki’ş-şehâde ihbâr et-
tiklerinde, mezbûrânın vech-i meşrûh üzre olan haberleri mezbûr Ahmed ta-
lebi ile ketb olundu.
Tahrîren fî 4 Rebî‘ulâhir sene selâse ve elf.
Şuhûdü’l-hâl: Ahmed b. Hüseyin, Hasan b. Abdullah, Süleyman b. Mahmud.









336 [80a-1] Mahmud Bey b. Hüseyin’in verasetinin kızları Neslihan ve 
Sitti ile karısı Belkıs’a ait olduğu
Men‘u emîn-i beyti’l-mâl an ta‘arruzi’l-muhallefât.
Mahrûsa-i Galata hâricinde vâki‘ Alacamescid mahallesi sâkinlerinden olup 
bundan akdem vilâyet-i Eflak’da vefât eden merhûm Mahmud Bey b. Hüseyin’in 
sulbiye kızı olan Neslihan nâm sagīrenin kıbel-i şer‘den vasîsi ve yine müteveffâ-
yı mezbûrun li-ebeveyn kız karındaşı olan Sitti bt. Hüseyin nâm hâtun tarafın-
dan husûs-ı âti’z-zikre vekîl-i şer‘î olan Derviş b. Abdi nâm kimesne Dîvân-ı 
refî‘ü’l-bünyâna hâzır olup defterdârân-ı zevi’l-ihtirâm huzûrlarında hâlâ 
mahrûsa-i mezbûrede beytülmâl-ı hâs emîni olan kıdvetü’l-akrân Mehmed Ça-
vuş b. Abdülmennân mahzarında takrîr-i kelâm edip sagīre-i mezbûre Nesli-
han müteveffâ-yı mezkûrun sulbiye kızı ve müvekkilem mezbûre Sitti Hâtun li-
ebeveyn kız karındaşı olup müteveffâ-yı mezbûrun cihet-i verâseti mezbûretâna 
ve zevci Belkıs nâm hâtuna munhasıra iken, hâlâ emîn-i mezbûr müteveffâ-yı 
merkūmun terekesi beytülmâla âiddir deyû mahalle-i mezkûrede vâki‘ lede’l-
ahâlî ma‘lûmetü’l-hudûd olan menziline ve sâir muhallefâtına ta‘arruz edip 
vâzı‘u’l-yed olmak ister, kıbel-i şer‘den men‘ olunmasın taleb ederim dedikde, 
gıbbe’s-suâl emîn-i mesfûr mezkûrların vech-i meşrûh üzre verâsetlerin inkâr 
edip istişhâd olundukda, mahalle-i mezbûrede sâkin udûl-i Müslimînden İsa 
Halîfe b. Abdurrahman el-imâm ve Sefer Halîfe b. Ferhad el-imâm ve Ahmed 
Çelebi b. Ahmed ve Mehmed b. Derviş ve Abdülkādir b. Hacı ve sâirleri li ecli’ş-
şehâde hâzırûn olup, fi’l-vâki‘ sagīre-i merkūme Neslihan müteveffâ-yı mezkûr 
Mahmud’un sulbiye kızı ve vârisesi ve müvekkile-i mezkûre Sitti Hâtun li-
ebeveyn kız karındaşı ve vârisesidir. Biz bu husûsa şâhidleriz, şehâdet dahi ede-
riz dediklerinde, mezbûrûnun şehâdetleri ba‘de’t-ta‘dîl hayyiz-i kabûlde vâkı‘a 
olup, emîn-i mesfûr ta‘arruzdan men‘ olundukdan sonra mâ hüve’l-vâki‘ bi’t-
taleb ketb olundu.
Tahrîren fî 5 Rebî‘ulâhir li sene selâse ve elf.
Şuhûdü’l-hâl: El-Hâc Mahmud İslâm, Mehmed Çavuş [b.] Abdullah el-mübâşir, 
Behrâm [b.] Abdullah, Cafer [b.] Abdullah ve gayruhüm.

337 [80a-2] Kasaplara sermaye olmak ve zararlarını karşılamak üzere 
toplanan paraların gerektiğinde kullanılmak üzere debbağların 
da taahhüdüyle dört kasaba verildiği
Hüccet-i kasablar.
Mahmiye-i Kostantıniyye’de hâlâ Bezzâzistân-ı Atîk kethüdâsı olan fahrü’l-akrân 
Hacı Hüsrev b. Abdülmennân ve Bitpazarı kethüdâsı olan fahrü’l-ahâlî Hacı 
Mehmed b. Hacı Ali nâm kimesneler meclis-i şer‘-i şerîfe hâzırân olup mahmiye-i 
mezbûre kasablarından Hacı Muharrem b. Hacı Hüdâverdi ve Hacı Hasan b. 
Behrâm ve Hacı Receb b. İlyas ve Pîrî b. Hamza nâm kasablar ve yine debbâğlar 
tâifesinin hâlâ ahibabaları olan Hacı Ali b. Hacı Süleyman ve sâirleri mahzarın-
da takrîr-i kelâm edip bundan akdem mahmiye-i mezbûre kasablarına sermâye 
olmak için fermân-ı hümâyûn muktezâsınca biz ikimiz mahmiye-i mezbûrede 
mevcûd olan ahâlî-i hirefden on kere yüz bin fıddî-i Osmânî akçe cem‘ ve tahsîl 
edip ba‘dehû mezbûr zikr olunan kasablar yedlerinde sermâye olup rıbhı zarar-
larına mahsûb olup rıbh-ı mezbûrdan ziyâde zararları olursa re’s-i mâl hâsıl ol-
dukdan sonra ol zararı mezbûrûn debbâğlar tâifesi kasablara vermek üzre zikr 
olunan on yük akçeyi mezbûrûn debbâğlar yedleriyle kasablardan mesfûrun 
Hacı Muharrem ve Hacı Hasan ve Hacı Receb ve Pîrî yedlerine bi’t-tamâm teslîm 
edip anlar dahi meblağ-ı mezbûru minvâl-i meşrûh üzre kabz ve tesellüm etmiş-
ler idi. Hâlâ suâl olunmak taleb ederiz dediklerinde, gıbbe’s-suâl sâbıkda esâmîsi 
mastûr olan dört nefer kasablar fi’l-vâki‘ meblağ-ı mezbûru minvâl-i mezkûr üzre 
mezbûrlar yedlerinden bi’t-tamâm kabz ve tesellüm etmiş idik deyû vicâhen ikrâr 
ve i‘tirâf edip ve mezbûr ahibaba ve sâir debbâğlar dahi zikr olunan on yük akçe 
mezbûrûn kasablar yedlerinde sermâye olup hâsıl olan rıbhı zararına mahsûb 
olup rıbh-ı mezbûrdan ziyâde zararları olursa ol zararı re’s-i mâl hâsıl oldukdan 
sonra kasablara vermeğe biz müte‘ahhid ve zâmin olmuş idik deyû bi’l-muvâcehe 
i‘tirâf ve mezbûrûn kasabları kelâm-ı meşrûhlarında tasdîk ve tahkīk ettiklerinde, 
vâki‘ hâli gıbbe’s-suâl ketb olunup yed-i tâlibe vaz‘ olundu.
Tahrîren fi’l-yevmi’l-âşir min Rebî‘ilâhir sene selâse ve elf.
Şuhûdü’l-hâl: Ramazan Efendi b. İlyas, Mehmed Efendi el-ma‘rûf bi Küpelizâde, 
Bâli Halîfe b. Süleyman el-imâm, Hasan Çavuş b. Mustafa el-mübâşir, Ramazan 
b. Haydar, İsmail b. Kasım, Hacı Muharrem b. Seydi Mahmud, Üstâd Ali, Sinan 
Kethüdâ.

338 [80a-3, Arapça] Cemile Hatun bt. Hamza’nın evini vakfettiği
Elhamdülillâhi’l-vâkıf alâ ahvâli’l-enâm el-feyyâzü’l-kerîm zi’l-celâl ve’l-ikrâm 
ve’s-salâtü alâ seyyidinâ ve seyyidi’l-enbiyâi’l-izâm ve alâ âlihi’l-fihâm ve 
ashâbihi’l-kirâm ve ale’t-tâbi‘în lehüm bi ihsân ilâ yevmi’l-kıyâm ve ba‘d. İşbu 
vakıf ikrârından bahseden sahîh ve şer‘î bir hüccet, sarîh ve mer‘î bir vesîkadır. 
Dârü’s-saltanati’s-seniyye mahmiye-i Kostantıniyye çarşılarından At paza-
rı kurbunda vâki‘ Manisalı Çelebi mahallesinde sâkine olan sâhibe-i hayrât ve 
râtibe-i meberrât Cemile Hâtun bt. Hamza nâm hâtun meclis-i şer‘-i şerîf-i at-
har ve mahfil-i dîn-i münîf-i enverde hâzıra olup, hâl-i nefâz-i tasarrufâtında, 
işbu vakıf ikrârının kendisinden sudûruna kadar sâhib olduğu silk-i mülk-i 
sahîhinden ifrâz ve mahz-ı menâlinden temyîz ettiği, mahalle-i merkūmede 
vâki‘, tahtânî iki beyti, odayı, ahırı, su kuyusunu, helâyı, bahçeyi ve avluyu hâvî 
olan, bir taraftan merhûme Hesnâ Hâtun vakfı, diğer taraftan Yusuf b. Abdullah 
mülkü, öteki taraftan Râbia bt. Hüseyin mülkü, diğer taraftan da tarîk-i âm ile 
mahdûd bulunan cemî‘-i menzilini cümle tevâbi‘ ve levâhıkı ve kâffe-i merâsim 
ve mürâfıkı ile niyet-i hâlise ve taviyye-i kâfiye ile habsedip vakfettiğini ikrâr 
ve i‘tirâf etti. Vâkıfe-i mezbûre sonra menzil-i mezbûrda ve ilâvesinde süknâyı 
müddet-i hayâtınca, uzak yakın kimesne karışmadan istediği gibi tasarruf ede-
cek şekilde kendisine şart etti. Ecel şerbetini içip rabbine kavuşmasından sonra 
menzil-i mezbûrun icâre-i sahîha-i mu‘tâde ile icâreye verilmesini şart etti. Al-
lah te‘âlânın ücret-i kirâdan ve nemâsından fazlı ve atâsıyla rızık verdiğinden 
her gün bir akçenin vakt-i hâcette menzilin termîm ve tamirine sarf edilme-
sini şart etti. Kalanın tamâmının Medîne-i münevvere ve Ravza-ı şerîfe-i mu-
tahhara -şerrefe’llâhü te‘âlâ ve nevverahâ- fukarâsına sarf edilmesini şart etti. 
Tevliye-i hasbiyyeyi müddet-i hayâtınca kendisine, vefâtından sonra Medîne-i 
münevvere evkāfına mütevellî olan kimesneye şart etti. Nezâret-i hasbiyyeyi de 
ahâlî-i mahalle-i mesfûreye şart etti. Sonra cemî‘-i menzil-i mezbûru ve vakf-ı 
muharrer-i mastûru, tescîl maksadıyla mütevellî nasbettiği ve emr-i tevliyede 
nefsine şerîk kıldığı el-Hâc İsa b. Kulu nâm kimesneye teslîm etti. O da tesel-
lüm edip sâir mütevellîler evkāfta tasarruf ettikleri gibi tasarruf etti ve mezkûr 
teslîm, tesellüm ve tasarrufu hâkim huzûrunda ikrâr etti. Hâl bu minvâl üzre iken 
vâkıfe-i mezbûre İmâm- A‘zam Hazreti Ebû Hanîfe Numan b. Sâbit el-Kûfî kav-
line istinâden vakıfdan rücû‘ edip mülkiyyetine istirdâdını taleb etti. Mütevellî-i 
merkūm, lüzûmu kāil eimme-i müctehidîn kavline istinâden redden imtinâ‘ etti. 
Münâza‘a edip hâkim-i mûmâ ileyh huzûrunda murâfa‘a olunduklarında hâkim, 
mütevellî cihetini tercihe lâyık görüp husûsen ve umûmen vakfın sıhhatine ve 
lüzûmuna hükmetti. Vakıf bu sûretle müseccel, lâzım ve müebbed oldu.
Fî gurre-i Rebî‘ilâhir sene selâse ve elf.
Şuhûdü’l-hâl: Fahrü’l-müderrisîn Mevlâna Ramazan Efendi b. Bayezid, mahalle-i 
mezbûre imâmı Mevlâna Abdi Halîfe b. İbrahim, Hasan b. Abdullah, el-Hâc Şa-
ban [b.] Ali, Yusuf b. Abdullah celeb, Mevlâna Ramazan [b.] Hasan el-İmâm, 
Kara Mustafa [b.] Abdullah, Kurd Beşe [b.] Abdullah, Hasan Bey [b.] Abdullah, 
Muharrem Halîfe [b.] Ebü’l-Kasım, Ahmed b. Abdullah ve gayruhüm

339 [80b-1, Arapça] Yorgi v. Kosta’nın sattığı et bedelinden Durmuş 
b. Abdullah’ta alacağı olduğu
Udûlden Derviş Çelebi b. Ferhad, Mustafa b. Rüstem ve celeb Mahmud b. Ab-
dullah nâm kimesneler meclis-i şer‘-i şerîfde hâzırûn olup on dokuzuncu yaya 
bölüğünden olup bundan akdem fevt olan merhûm Durmuş b. Abd[ullah]’ın 
muhallefâtına vâzı‘-ı yed olan, elân Atebe-i aliyye ve südde-i seniyyede vâki‘ 
râciline mahsûs Beytülmâlin emîni kıdvetü’l-a‘yân Ali Subaşı b. Abdülmennân 
mahzarında, râfi‘-i kitâb Yorgi v. Kosta nâm zimmîden sâdır olan da‘vâ-i 
sahîha-i şer‘iyyede gıbbe’l-istişhâdi’ş-şer‘î şöyle şehâdet ettiler ki, müteveffâ-i 
mezbûrun üzerinde ve zimmetinde miktarı beynlerinde ma‘lûm müşterâ-i 
makbûz et bahâsından müdde‘î-i mezkûr Yorgi’ye râyicü’l-vakt on altı bin akçe 
lâzimü’l-edâ ve vâcibü’l-kazâ borcu vardır. Müdde‘î-i mezbûra yemîn verilme-
sinden sonra şehâdetleri ba‘de ri‘âyeti şerâiti’l-kabûl inde’ş-şer‘ makbûl, mûteber 
ve mer‘î olmağın mûcibince hükmedildi.
Cerâ zâlike ve hurrire fî 10 min Rebî‘ilâhir sene selâse ve elf.
Şuhûdü’l-hâl: Ahmed b. Abdullah, Hüseyin Bey b. Ali el-cündî, Mustafa b. Ka-
sım solak, Halil b. Hüseyin er-râcil, Mehmed Bey b. Mustafa er-râcil, Mehmed 
b. Hasan er-râcil, Mehmed b. Ali el-hâfız, Hacı Zeyneddin [b.] Süleyman (…)
Rumeli 21_ sicil.indd   310Rumeli 21_ sicil.indd   310 31.05.2011   19:08:2731.05.2011   19:08:27