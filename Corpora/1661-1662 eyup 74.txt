



1 [1a-1] Beço v. Yasef isimli yahudinin Yusuf ismini alarak müslüman olması / 47

2 [1b-1] Kadı Musli Efendi ve nâib Mahmud b. Mehmed’in defter takdimi / 48

3 [2a-1] Maltepe’ye bağlı bazı vakıf köylerden subaşılar tarafından fazla 
vergi istenmemesi / 48

4 [2a-2] Eyüb Evkafı subaşılığı görevinin Musa Bey’e verilmesi / 49

5 [2a-3] Hasan Ağa b. Ahmed’in Keretsi v. İstati’ye olan borcunu ödemesi / 49

6 [2b-1] İstanbul gümrüğü emini Mahmud’un iltizamına dahil hamr ve arak 
vergisine müdahale edilmemesi / 50

7 [2b-2] Talanda mukātaası gelirlerine dahil hamr ve şıra mukātaasının
 Ahmed Ağa’ya verildiği / 51

8 [3a-1] Istabl-ı âmire için gerekli otun alınarak gönderilmesi / 51

9 [3a-2] Vidin, Boğdan ve Eflak’tan gelen koyunların Karababa adlı yerde ağıla 
konularak vergilerinin alınması / 52

10 [3b-1] Kulfallu köyünün Silivri’den ayrılarak Terkos’a bağlanıp avârızlarının 
oradan alınması / 53

11 [3b-2] Hâslar kazasına bağlı bazı köylerinden saray için ot alımına 
dahil edilmemeleri / 54

12 [4a-1] Eyüb ve Küçükçekmece’deki altı bölük yoldaşları üzerine Mahmud’un 
zâbit ve kethüdâ atanması / 55

13 [4a-2] İstanbul gümrüğüne bağlı Edirnekapı dışındaki Hâslar subaşılığının 
Mustafa Çelebi’ye verilmesi / 56









14 [4a-3] Panayot v. Manol’ün İmroz’daki bağını Panayot 
v. İstirati’ye satması / 56

15 [4b-1] Matbah-ı âmire için cizye karşılığı bazı köylerden 
odun temin edilmesi / 56

16 [4b-2] Terkos’a bağlı Sultan Mehmed Han Vakfı köylerine otlak zamanı 
gelenlerden vergi alınması / 57

17 [4b-3] Panayot v. Manol’ün mallarını satmak üzre Manol v. Todori’yi 
vekil tayin etmesi / 58

18 [5a-1] Derbend hizmeti karşılığı avârızdan muaf tutulan Devletli Kavak köyü 
ahalisine müdahale edilmemesi / 58

19 [5a-2] Hırsızlıktan yakalananların mahkemeye sevkedilmeleri gerektiği / 59
20 [5a-3] Eyüb kıyılarında balçık çıkaran kiremitçilere 
müdahale edilmemesi / 59
21 [5b-1] Hâslar kazasındaki mîrî çayırların biçilip taşınması için 
belirlenen köy isimleri / 60
22 [5b-2] Gümrüğe bağlı Hâslar subaşılığı görevinin Solak 
Hasan Beşe’ye verilmesi / 62
23 [6a-1] Hâslar kazasından avârızhâne karşılığı olarak kürekçi bedellerinin 
tahsil edilmesi / 62
24 [6a-2] İstanbul etrafındaki mîrî çayırların biçilip taşınması / 63
25 [6b-2] Edirne’den İstanbul’a dönen padişahın menzillerde otağ kurması için 
gerekli malzemenin hazır edilmesi / 63
26 [6b-3] Çatalca’da otlatılan beygirler için gözcüler tayini / 64
27 [6b-4] Peremeci ve kayıkçıların kürekçi bedelini ödemeleri / 64
28 [6b-5] Tophane için gerekli olan toprağın Ayastefanos’ta 
yerinin hazırlanması / 64
29 [7a-1] Sürsat ve saman satın alımıyla ilgili mükellefiyetin avârız 
muafiyetiyle ilgisi olmadığı / 65
30 [7a-2] Padişahın, Çatalca’da sürgün avı yapacağından gerekli 
hazırlıkların yapılması / 66
31 [7a-3] Küçük Hâslar subaşılığının Mehmed Beşe’ye verilmesi / 66
32 [7b-1] Sürsat vergisi toplanması için yaftalar dağıtılması / 66
33 [8a-1] Eyüb Evkafı’na ait ihtisab vergisini toplama işinin Hacı Hüseyin Bey ve 
Musli Bey’e verilmesi / 71
34 [8a-2] Küçük Hâslar subaşılığı görevinin Murad Beşe’ye verilmesi / 71









35 [8b-1] Edirne’den İstanbul’a dönen padişahın maiyeti halkı ve davarları için 
menzil zahiresi tedariki / 72

36 [8b-2] Suyolu masraflarından muaf köylülerle Küçükçekmece 
ahalisinin muhakemesi / 72

37 [8b-3] Küçük Hâslar subaşılığının Mehmed Beşe’ye verilmesi / 73

38 [9a-1] Edirne’den İstanbul’a dönen padişahın maiyeti ve davarları için menzil 
zahiresi tedariki / 73

39 [9a-2] Edirne’den İstanbul’a dönen padişahın maiyeti halkı ve davarları için 
menzil zahiresi tedariki / 74

40 [9b-1] Edirne’den İstanbul’a dönen padişahın maiyeti halkı ve davarları için 
menzil zahiresi tedariki / 75

41 [9b-2] Edirne’den İstanbul’a dönen padişahın maiyeti ve davarları için menzil 
zahiresi temini / 76

42 [9b-3] Zilkade 1072 tarihli meyve ve sebze narhları / 76

43 [10a-1] Dâye Hatun Vakfı’ndan bazı eşyaların mütevelli Mehmed Beşe 
b. Ahmed’de olduğu / 77

44 [10a-2] Ali Çelebi’nin donanmaya ait batan bir gemide olduğu ve 
boğulduğunun tespiti / 78

45 [10a-3] Zâbit Ali Ağa elinde bulunan câriye Mülâyim’in Şâkire 
bt. Abdullah’a ait olduğu / 79

46 [10b-1] Çoban Yorgi’nin yoğurtçu Hristo v. Nikola’ya borcu 
karşılığı süt vermesi / 79

47 [10b-2] Mehmed Bey b. Halil’in Cafer Paşa Vakfı malından mütevelliye 
verdiği meksûr guruşları tamamlaması / 80

48 [11a-1] vârissiz ölen Hâce Hatun bt. Abdullah’ın muhallefâtı / 81

49 [11b-1] Silivri’den Mihal v. Andon’un evini Yorgi v. İstamo’ya 
vefâen satması / 84

50 [11b-2] Mustafa b. Şaban’ın evini eşi Ayşe bt. Mustafa’ya satması / 85

51 [11b-3] Eyüb’den Ayşe bt. Süleyman’ın evini Raziye bt. Abdullah’a satması / 86

52 [12a-1] Samatyano v. Sivastos’un evini istiğlâl yoluyla Mahmud Çelebi 
Vakfı’nın mütevellisi Abdullah Çelebi’ye sattığı / 86

53 [12a-2] Dimo v. Yani’nin Mizistreli Yorgi v. Yani’ye olan borcunu 
vârislerinin ödemesi / 87

54 [12a-3] Şücâüddin b. İbrahim’in vakfettiği ev ve dükkânı konusundaki 
anlaşmazlığın sulh ile halledildiği / 88









55 [12b-1] Fotini bt. Esteryano’nun eşyalarını üvey oğlu Manol 
v. Todori’ye hibe etmesi / 89

56 [12b-2] Lazari v. Yasef ’in evinin vakfolup çocuklarının satamayacakları / 89
57 [12(2)a-1] Bal tüccarı Hacı Osman b. Ferhad ile Hacı Ebûbekir b. Mehmed’in 
mudârebe ortaklıklarıyla ilgili anlaşmazlığından sulh olmaları / 91
58 [12(2)a-2] Mehmed Ağa b. Bektaş Ağa’nın kölesi Yusuf 
b. Abdullah’ı âzat etmesi / 92
59 [12(2)b-1] Musa b. Ramazan’ın Ayşe bt. Mahmud’a iftira ettiği / 92
60 [12(2)b-2] Fâtıma bt. Ahmed’in boşandığı kocası Ahmed Beşe b. Ali ile 
anasının zimmetlerini ibrâ etmesi / 93
61 [13a-1] Hacı Ahmed Ağa b. Mustafa’nın konağına su tahsisi / 94
62 [13a-2, Arapça] Hoşnevâ bt. Abdullah’ın muhâlaa yoluyla boşandığı / 95
63 [13b-1] Mehmed b. Abdülvehhâb’ın Şerif Mustafa Çelebi’nin evindeki ortak 
suyunu izinsiz kullanmaması / 96
64 [13b-2] Mehmed Beşe b. Hasan’ın menzilini Mehmed Usta 
b. Mahmud’a satması / 97
65 [14a-1] Fâtıma bt. Mehmed’in evini Selâmi Mehmed Bey Mescidi Vakfı’na 
istiğlâl yoluyla satması / 98
66 [14a-2] Mehmed Çelebi b. Keyvan’ın Cafer Paşa Vakfı’na borçlu olması / 99
67 [14b-1] Ahmed Bey b. Hacı Hüseyin’in Yorgo v. bakkal dükkânını işletmekten 
kaçan Eskoli’deki alacağını tahsil etmesi / 99
68 [14b-2] Süleyman, Rıdvan ve Reftar’ın menzillerini Cafer Paşa Evkafı’na 
istiğlâl yoluyla satması / 100
69 [15a-1] Vargo v. Manol’ün miras davasında Kiryako bt. Panayot ve Foti bt. 
Riga ile sulh olmaları / 101
70 [15a-2] Yani v. Yorgi’nin bağ ve arsasını Yamandi v. Todoş’a satması / 102
71 [15a-3] Ümmühâni bt. Ramazan’ın evini kocası Mehmed Beşe 
b. Musa’ya bağışlaması / 102
72 [15b-1] Yorgo v. Petro’nun menzilini Manol v. Yano’ya satması / 103
73 [15b-2] Franko v. Todori’nin mülkünün Despina bt. Yani’ye ait olduğu / 104
74 [16a-1] Emine bt. Musli’nin eski kocası Ebûbekir b. Ömer’den muhâlaa 
yoluyla boşanması / 105
75 [16a-2] Fâtıma Hatun’un menzilini İsmail Beşe ile karısı 
Yasemin’e satması / 105
76 [16b-1] Mehmed Çelebi b. Ahmed’in aldığı câriyenin hastalıklı çıkması / 106
77 [16b-2, Arapça] Âdile bt. İbrahim’in muhâlaa yoluyla boşandığı / 107









78 [16b-3] Ebûbekir Beşe b. Mehmed’in kölesi Şâhin b. Abdullah’ı 
âzat etmesi / 108

79 [17a-1, Arapça] Emine bt. Ömer’in muhâlaa yoluyla boşandığı / 108
80 [17a-2] Ebûbekir Beşe b. Mehmed’in menzil vakfiyesi / 109
81 [18a-1] Zir v. Yani’nin bağını İstati v. İstamo’ya satması / 111
82 [18a-2] Emine bt. Ömer’in Şaban b. Abdullah ile fuhuş yaparken kocası 
tarafından yakalandığı / 111
83 [18a-3] Afîfe Hatun bt. Eminzâde Mustafa Ağa’nın evini Mehmed Çelebi b. 
Ali’ye satması / 112
84 [18b-1] Mano v. Mato’nun evini Yorgi v. Hristo’ya satması / 113
85 [18b-2] Kamer Hatun Evkafı’na ait arsanın kullanım hakkının mukātaa 
yoluyla Ali Halife b. Handan’a devredildiği / 113
86 [19a-1] Ahmed b. Hüseyin’in Eyüb Vakfı’na ait yeni hamamı işleten Meryem 
bt. Mehmed’e borcu olduğu / 114
87 [19a-2] Dimo v. Göka’nın evini Koma Niko v. Liko’ya satması / 115
88 [19a-3] Palaş bt. Dimitri’nin ev, bahçe, çayır ve tarlalarını Süleyman Beşe b. 
Veli’ye satması / 116
89 [19b-1] Cafer Paşa Vakfı eski mütevellisinin vakfa borçlu olduğu / 116
90 [19b-2] Mehmed Bey b. Abdullah’ın Kiremitçi Süleyman Vakfı’na olan 
borcunu ödemesi / 117
91 [20a-1] Fahrî bt. Mustafa’nın ev ve bahçesini Hasan Beşe 
b. Mustafa’ya satması / 118
92 [20b-1] Vefat eden Meryem bt. Abdullah’ın câriyesi Gülistan bt. Abdullah’ın 

âzat edilmiş olduğu / 119
93 [20b-2] Mehmed Çelebi b. Handan’ın câriyesi İsmihan bt. Abdullah’ı 

âzat etmesi / 120
94 [20b-3, Arapça] Ramazan Bey b. Abdullah’ın Rus asıllı câriyesini 

âzat ettiği / 120
95 [21a-1] Hacı Süleyman b. Hacı Mustafa’nın Terkos Mirahor köyündeki ev, arsa 
ve çiftliğini Beşir Ağa b. Abdülgani’ye satması / 121
96 [21b-1] Sehergâh bt. Abdullah’ın vârislerinin Cafer Paşa Vakfı’na olan borç 
hususunda mütevelli ile hesaplaştıkları / 122
97 [21b-2] Kosta v. Luka’nın menzilini Pîrî Bey b. Osman’a satması / 123
98 [22a-1] Mühtedi Cafer b. Abdullah’ın kardeşi Yako 
v. Angilaki’deki alacağı / 124









99 [22a-2] Aviro v. Yorgi’nin evi ile tarlalarını kardeşi Todori 
v. Yorgi’ye satması / 125

100 [22b-1] Mustafa Çelebi b. Ebûbekir’e küfreden kapıcılardan Mehmed Bey’in 
kötü halinin tespiti / 125

101 [22b-2] Mehmed Çelebi b. Kaytas’ın kardeşi Hacı Pîrî Bey’de alacağını tahsil 
edip hesaplaştığı / 126

102 [23a-1] Rukiye bt. Ali’nin Sinan b. İbrahim’den muhâlaa 
yoluyla boşanması / 127

103 [23a-2] Ramazan b. Hüseyin’in arsasının Emine bt. Hacı Yusuf ’a satılması ve 
tarlalarının kullanım hakkının devredilmesi / 128

104 [23b-1] Kasım Beşe b. Hasan’ın meyve bahçesini Ali Beşe 
b. Osman’a satması / 129

105 [23b-2] Tuzcu Hüseyin Vakfı’na ait arsa üzerindeki binanın Hacı Mehmed 
Çelebi b. İbrahim’e satılması / 129

106 [24a-1] Mustafa Efendi b. Mehmed’in Rus câriyesi Kâtibe’yi âzat etmesi / 130

107 [24a-2] Mustafa Çelebi b. Mehmed’in meyhanesini Abdünnebi Çavuş b. 
Hüseyin Çavuş’a istiğlâl yoluyla satması / 131

108 [24a-3] Ali Çelebi b. Hızır’ın kiraya verdiği peremenin (kayık) 
kendisine iadesi / 132

109 [24b-1] Kamer Hatun Vakfı mütevellisi tarafından Mehmed Efendi b. Ali’nin 
vekil tayin olunması / 132

110 [24b-2] Bir kadına tecavüze yeltenen Mahmud Beşe ve arkadaşının 
kendilerine engel olan Halil b. Mustafa’yı dövdüklerinin tespiti / 133

111 [24b-3] Mumcu Dimo v. Adgo’nun kiracısı olduğu Şeyh Hüseyin Efendi b. 
Ali’ye mumhâne aletlerini satması / 134

112 [25a-1] Kigo v. Kiro’nun evini Tanaş v. Dedo’ya satması / 134

113 [25a-2] Kimsesiz olan Polihroni isimli çocuğa nafaka takdir olunması / 135

114 [25a-3] Minho v. Köni’nin ev ve bahçesini Kigo v. Kiro’ya satması / 135

115 [25b-1] Ayşe bt. Ali ile Hacı Receb Bey’in boşanması / 136

116 [25b-2] Halomiç’in Megalidivri köyü ahalisinin zaîm Anber Mustafa Ağa’ya 
borçları olduğunun tespiti / 137

117 [25b-3] Mehmed Beşe b. Kurd’un ev arsasını Ali 
b. Abdülkerim’e satması / 137

118 [26a-1] Holomiç’in Megalidivri köyü ahalisinin vergi borçlarını 
tamamen ödedikleri / 138









119 [26a-2] Nikite v. Dimo’nun bağını Yanaki v. Manolo’ya satıp bazı emlâkinin 
de tasarruf hakkını devretmesi / 139

120 [26b-1] Yorgi v. Mihal’in evini Ahmed Beşe b. Abdullah’a satması / 140
121 [26b-2] Hayrunnisâ bt. İsmail’in evini Mustafa b. Ramazan’a satması / 140
122 [26b-3] Ali Ağa b. Yusuf ’un menzilini Dilâver Ağa 
b. Abdülmennân’a satması / 141
123 [27a-1] Receb Beşe b. Abdullah ile karısı Gülistan bt. Abdullah’ın köleleri 
Yusuf ’u âzat etmeleri / 142
124 [27a-2] Ahmed Çelebi b. İbrahim ve Osman b. Mehmed’in köle hususunda 
Eyüb zâbiti Ali Ağa ile davalı olması / 143
125 [27a-3] Hasköy kasabasındaki yahudi hafriyatçıların ölülerine ücretsiz olarak 
mezar kazdıklarından talep olunan vergiye katılmamaları gerektiği / 143
126 [27b-1] Nikola v. Andriye’nin bağ ve tarlalarını Anastaş Manastırı 
Vakfı’na satması / 144
127 [27b-2] Todori v. Dimitri’ye alacak iddiasını ispat için süre verilmesi / 145
128 [28a-1] Mısır Beylerbeyi Abdurrahman Paşa Vakfı’na ait menzilin 
Receb Bey b. Ali’ye satılması / 146
129 [28a-2] Rahime bt. Abdullah’ın eşyalarını ve mehrini kocası Mehmed Çelebi 
b. Hacı Osman’a bağışlaması / 147
130 [28b-1] Arnavud Belgradı’ndan Hasan’ın ölen nakkaş Mehmed’in vârisi 
olduğunun anlaşılması / 147
131 [28b-2] Ağzı bozuk olan Sâliha ve Fâtıma’nın mahalleden çıkarılması / 148
132 [28b-3] Yahudi İlyazer v. İsak’ın Balatlı yahudi Komye’ye inci 
borcu olması / 149
133 [29a-1] Arşuvânî Mehmed Bey’in karısı Ümmühâni bt. Hasan Paşa’yı 

şartlı boşaması / 150
134 [29a-2] Dimo v. Yani’nin evini Zaho v. Yani’ye satması / 150
135 [29b-1] Musaffa bt. Abdullah’ın ölen kocasından kalan emlâk hususunda 
Ömer Beşe b. Mehmed ile sulh olması / 151
136 [29b-2] Ahmed b. Ramazan’ın hırsızlık suçlamasının reddi / 152
137 [29b-3] Dimitri v. Todori’nin bağlarını Panayot v. Nikola’ya satması / 152
138 [30a-1] Ayşe bt. Mehmed’in Mehmed b. Hasan’dan muhâlaa 
yoluyla boşanması / 153
139 [30a-2] Mumculardan Avyori v. Yani’nin Yani v. Polihroni’den 
alacaklı olması / 154









140 [30b-1] İbrahim b. Müsliman’ın tarlasının tasarruf hakkını Ali b. Mustafa’ya 
devretmesi / 154

141 [30b-2] Hazer adlı bir Ermeni neccârın müslüman olan câriyesiyle ilgili 
Mustafa Beşe’yi vekil tayin etmesi / 155

142 [30b-3] Vezir Mustafa Paşa’nın evine getireceği suyun 
keşfinin yapılması / 156

143 [31a-1] Vâlide Sultan’ın kethüdâsı Hasan Efendi’nin Müderris köyünden 
evine getireceği suyun keşfinin yapılması / 157

144 [31a-2] Nureddin Bey b. Mustafa’nın evini Fâtıma Hatun’a satması / 158
145 [31b-1] Debbağ Hacı Mehmed b. Mehmed ile ortağının Angeli v. Ruso’da 
olan alacaklarını tahsil etmesi / 159
146 [31b-2] Todori v. Yorgi’nin vârislerinin mirastan paylarını alması / 159
147 [31b-3] Aydın v. Yahya’nın bağ ve tarlalarının yarısını yeğenlerine 
hibe etmesi / 160
148 [32a-1] Canfedâ bt. Abdullah’ın bazı eşyası ile mehrini kocası Osman Dede 
b. Ahmed’e bağışlaması / 161
149 [32a-2] Salamon v. Yahuda’nın Mosi v. Avraham’dan alacağını 
tahsil etmesi / 161
150 [32a-3] İstiko v. Niko’nun ölen ortağı Yani’de olan alacağı hususunda 
vârisleriyle sulh olması / 162
151 [32b-1] III. Murad’ın kızı Fahrî Sultan’ın vakfiyesi / 162
152 [33a-1] Sultanzâde Abdüllatif Bey b. Mehmed Paşa’nın yanında iken 
öldürülen oğlunun diyetini talep eden Belkıs bt. Abdullah’a olan borcunu 
taksitle ödemesi / 165

153 [33a-2] Belkıs bt. Abdullah’ın öldürülen oğlunun diyeti hususunda 
Sultanzâde Abdüllatif Bey b. Mehmed Paşa ile sulh olması / 165

154 [33b-1] Fahrî Sultan bt. Sultan Murad Han’ın köle ve câriyelerini 
âzat etmesi / 166

155 [33b-2] Fahrî Sultan’ın evinin bir kısmını âzat ettiği Rukiye’ye vermesi / 167
156 [34a-1] Rodine bt. Akandilo’nun evini Fitoni bt. Angilaki’ye satması / 168
157 [34a-2, Arapça] Havva bt. Mehmed’in muhâlaa yoluyla boşandığı / 168
158 [34a-3] Süleyman Efendi b. Mehmed’in ev satışından parasını Mehmed 

Çelebi b. Mehmed’in vârisinden alması / 169
159 [34b-1] Artin v. Mosi adlı Ermeni’nin İbrahim b. Mustafa’da 
alacağı olması / 170
160 [34b-2] Hüseyin b. Yasin’in evini Hacı Osman b. Mahmud’a satması / 170









161 [34b-3] Safiye bt. Abdullah’ın Cafer Paşa Vakfı’na borçlu olup vakıf 
mütevellisini vekil tayini / 171

162 [35a-1] III. Murad’ın kızı Fahrî Sultan’ın kocası Dilâver Paşa’dan intikal eden 
malları satan vekili Süleyman Bey’den herhangi bir alacağı kalmadığı / 172

163 [35a-2] Dimitri v. Yorgi’nin ev ve arsasını Gelibolulu Dimitri’ye satması / 173
164 [35b-1] Fahrî Sultan’ın köle ve câriyelerini âzat etmesi / 173
165 [35b-2] Mehmed Efendi b. Şeyh Ali’nin vefat eden Ayşe Hatun’da olan 
alacağını vasîsi Nureddin Çelebi’den alması gerektiği / 174
166 [36a-1] Yani v. Andriye ile Yorgi v. Dimo’nun alacak 
davasında anlaştıkları / 175
167 [36a-2] Ayşe bt. Mehmed’in Emine bt. Derviş’e kocasına kefil olması 
sebebiyle borçlu olduğu / 176
168 [36a-3] Mehmed Beşe b. Ahmed’in arsa ve tarlasını Vasil 
v. Koyo’ya satması / 177
169 [36b-1] Belkıs bt. Mehmed’in İbrahim Beşe b. Mehmed’den muhâlaa 
yoluyla boşanması / 177
170 [36b-2] Mustafa Beşe b. Mehmed’in, boşamış olduğu karısına 
mehrini ödemesi / 178
171 [36b-3] Kaçak köleye nafaka tayini / 178
172 [36b-4, Arapça] Ümmühâni bt. Rıdvan’ın muhâlaa yoluyla boşandığı / 179
173 [37a-1] Sakine bt. Süleyman’ın vakfettiği harap evin vasîleri tarafından 
İbrahim b. Resul’e devri / 179
174 [37b-1] Mehmed Beşe b. Abdullah’ın ev, bağ ve bostanını Şiro 
v. İstati’ye satması / 181
175 [37b-2] Mustafa Çelebi’nin vefat eden Ayşe bt. Şeyh Mahmud’a olan borcunu 
vasîsine ödemesi / 182
176 [38a-1] Todori ve Panayot ile Polihroni v. Panayot’un alacak davasında 
sulh olması / 183
177 [38a-2] Yani v. Dimo’nun bağını Rizo v. İstati’ye satması / 183
178 [38a-3] Yani v. Yorgo’nun bağını Yano v. Yani’ye satması / 184
179 [38b-1] Sâlih Çelebi b. Mehmed’in, karısına ait sattığı malların parasını 
ödemesi gerektiği / 184
180 [38b-2] Eyüb Sultan Türbesi civarı mezar kazıcıların kethüdâlığına Hasan b. 
Hüdâverdi’nin tayini / 185
181 [38b-3] Vakıf ev konusunda İshak Efendi b. Yusuf ile Mahmud Halife b. 
Mehmed’in sulh oldukları / 186









182 [39a-1] Mumcu Yorgi v. Tanaş’ın ortağı Aleksi v. Yani’nin hakkını 
vârislere ödemesi / 186

183 [39a-2] Vakıf dükkânı kiralayanların dükkânın tamir masrafını bir 
başkasının üstlenmesine izin vermeleri / 187

184 [39a-3] Yorgo v. Liko’nun babasından miras evini amcasının oğlu İskoli v. 
Aleksandri’ye satması / 188

185 [39b-1] Kosta v. Nikola’nın ev ve arı kovanlarını Yorgo 
v. Liko’ya satması / 189

186 [39b-2] Debbağ esnafından üstat Mehmed b. Muharrem’in eşyalarını Yusuf 
b. Abdülvehhâb’a bağışlaması / 189

187 [39b-3] Yusuf b. Abdullah’ın kayığında yakalanan derilerle İsak v. Saltık’ın 
ilgisi olmadığının tespiti / 190

188 [40a-1] Mehmed b. Muharrem’in câriyesini vasiyet (tedbir) yoluyla 
âzat etmesi / 190

189 [40a-2] Mehmed b. Muharrem’in kölesi Hasan b. Abdullah’ı vasiyyet (tedbir) 
yoluyla âzat etmesi / 191

190 [40a-3] Mehmed b. Muharrem’in vasiyeti / 192
191 [40b-1] Bozacılardan Mihal v. Velko’nun Damyan’da olduğunu iddia ettiği 
alacağını ispatlayamadığı / 193
192 [40b-2] Vefat eden müderris Ali Efendi’nin vârisinin Mehmed Çelebi b. 
Sun‘ullah olduğu / 193
193 [41a-1] Halo v. Kosta ve ortaklarının meyhanelerini Niko 
v. Toçko’ya satması / 194
194 [41a-2] Şerife Hatun’un Eyüb Sultan Vakfı’na intikal eden 
muhallefât defteri / 195
195 [41b-1] Mosi v. İsak’ın ev hissesini Yahuda v. Belhıya’ya satması / 196
196 [41b-2] Müderris Ali Efendi’den kalan mirasın Ali Ağa tarafından vârisine 
tam olarak teslim edildiği / 197
197 [42a-1] Müderris Ali Efendi’nin terekesi / 198
198 [42a-2] Mehmed Efendi b. Derviş’in ev vakfiyesi / 199
199 [43a-1] Musa Çelebi b. Muharrem’deki tarla ve çayırların Kurd Ağazâde 
Mehmed Çelebi’ye teslim edilmesi / 202
200 [43a-2] Mehmed Beşe b. Abdullah’ın, Altun v. Melkon’dan aldığı parayı iade 
etmesi / 203
201 [43b-1] Safiye Hatun bt. Abdullah’ın evini Handan Bey b. Abdullah’a 
satması / 204









202 [43b-2] Safiye Hatun bt. Abdullah’ın Ahmed Çelebi b. İslâm’a olan 
borcunu ödemesi / 204

203 [44a-1] Safiye Hatun bt. Abdullah’ın istiğlâl yoluyla sattığı evi borcunu 
ödediği için geri alması / 205

204 [44a-2] Dimitri v. Lanbo’nun evini Kanilo v. Kiryaki’ye satması / 206
205 [44a-3] Ali Beşe b. Mehmed’in vakıf evi Sâliha 
bt. Süleyman’a devretmesi / 207
206 [44b-1] Rabia Hatun bt. Mehmed’in kölesi İftihar bt. Abdullah’ı vasiyet 

(tedbir) yoluyla âzat etmesi / 207
207 [44b-2] Kirkor v. Niko’nun, emlâk hisselerini kızı Rado bt. Kirkor’a 
hibe etmesi / 208
208 [44b-3] Ayşe bt. Kalender ile Halil Beşe b. İbrahim’in geçimsizlik sebebiyle 
muhâlaa yoluyla boşanması / 209
209 [45a-1] Timurhan bt. Abdullah’ın âzatlı olduğunun anlaşılması / 209
210 [45a-2] Ömer b. Ömer’in menzil, bağ ve tarlalarını Mustafa 
b. Sinan’a satması / 210
211 [45b-1] Lazari v. Yasef ’in vakıf odalarında oturan Mehmed Çavuş b. 
Abdullah’a, odayı boşaltması için mühlet verilmesi / 211
212 [45b-2] Mücellâ bt. Abdullah’ın vârislerinin hisselerini Hacı Hüseyin Ağa b. 
Himmet’e satmaları / 211
213 [46a-1] Kaldırımcı Vekac v. Yorgi’nin menzilini kızı 
Ezmerağda’ya satması / 213
214 [46a-2] Hatice bt. Abdullah’ın câriyesi Peymâne bt. Abdullah’ı 

âzat etmesi / 214
215 [46b-1] Hacı Mahmud Bey b. Mirza’nın Mülk arsasını vakf etmesi / 214
216 [46b-2] Marola bt. Todori’nin menzilini Fâtıma bt. Abdullah’a satması / 216
217 [47a-1] Halil Beşe b. Receb’in vefat eden kadı Mehmed Efendi’nin borcuna 
kefil olduğu / 217
218 [47a-2] Mehmed b. Himmet’in, vefat eden Receb Paşazâde Süleyman’da olan 
alacağının tahsil edilmesi / 217
219 [47a-3] Gülistan bt. Abdullah’ın evini Nazperver Mahallesi Mescidi Vakfı’na 
istiğlâl yoluyla satması / 218
220 [47b-1] Dimo ve ortağı Yorgi v. İstati’nin vakıf bostan içindeki meyve 
ağaçlarını Ali Beşe b. Aydın’a satmaları / 219
221 [47b-2] Hüseyin Çelebi b. Hasan’ın mülk menzilini Mehmed Beşe b. 
İbrahim’e satması / 220









222 [48a-1] Yani v. Kominoz’un kendisini yanlışlıkla döven Mehmed b. Süleyman 
aleyhinde açtığı davanın anlaşmayla sonuçlandığı / 220

223 [48a-2] Fâtıma bt. Mehmed Beşe’ye Mehmed b. Abdullah’ın vasî tayini / 221
224 [48b-1, Arapça] Hâkimin Fâtıma bt. Mehmed adlı küçüğe nafaka 
takdir ettiği / 222
225 [48b-2] Bayezid Ağa mahallesinden Ayşe’nin Cafer Paşa Vakfı’ndan alacak 
davasının reddi / 222
226 [49a-1] Emânî Çelebi Vakfı’nın eski mütevelli kaymakamı Müezzin Mehmed 

Çelebi’nin vakfa olan borcunu ödemesi / 224
227 [49a-2] Canan bt. Abdülkadir’in câriyesi Fâtıma bt. Abdullah’ı 

âzat etmesi / 225
228 [49a-3] Fâtıma bt. Hüseyin ile Sâlih Çelebi b. Mehmed’in geçimsizlik 
sebebiyle muhâlaa yoluyla boşanması / 225
229 [49b-1] İsmail Bey b. İbrahim’in babasından intikal eden arazi davasında 
yeğeni Ahmed ile anlaştıkları / 226
230 [50a-1] Hacı Mehmed b. Abdullah’ın muhâlaa yoluyla boşandığı 
ancak iddet süresini doldurmadan vefat eden karısının mirasından 
hak iddiasının reddi / 228

231 [50a-2] Fâtıma bt. Abdullah’ın icâreteyn ile tasarrufunda olan menzil için 
hüccet talep etmesi / 229

232 [50b-1] Musli b. Sâlih ve kardeşinin vârislerinin çiftlik hisselerini Mustafa b. 
Hamza’ya kiralamaları / 230

233 [50b-2] Cenâne bt. Abdullah’ın bazı eşyalarını âzatlı câriyesi Fâtıma bt. 
Abdullah’a hibe etmesi / 231

234 [51a-1] Mehmed b. Abdullah’ın kardeşi Fâtıma’daki kira alacağını 
hibe etmesi / 232

235 [51a-2] Ase v. Kirkor’un, Asvador v. Arzuman aleyhindeki alacak davasında 
sulh olunması / 233

236 [51b-1] Fâtıma bt. Abdullah’ın, kardeşi Mehmed b. Abdullah’ın 
zimmetini ibrâ etmesi / 233

237 [51b-2] Yorgo v. Angeli’nin evini Davutpaşa Bahçesi Bostancıları Vakfı’na 
istiğlâl yoluyla satması / 234

238 [51b-3] Ali Dede b. Hasan’ın evini Ali Beşe b. Süleyman’a satması / 235
239 [52a-1, Arapça] Mâhî Hatun bt. Abdullah’ın evini ve 1000 
akçesini vakfettiği / 235
240 [52b-1] Raziye bt. Mahmud’un vakıf menzil davasının reddi / 237









241 [53a-1] Mustafa Çelebi b. Mehmed Ağa ve hizmetkârlarının, Osman Ağa’nın 
korusundan izinsiz kereste kesip kendisini tehdit ettikleri / 238

242 [53a-2] Ayşe bt. Keyvan’ın evini Hacı Musa b. İbrahim’e satması / 239
243 [53b-1] Rabia Hatun bt. Mehmed Efendi’nin evini Feridun Ağa Vakfı’na bey‘ 
bi’l-istiğlâl yoluyla satması / 240
244 [53b-2] Diyako v. Yani ve diğerlerinin kefâletleri sebebiyle Hacı Seydi 
Vakfı’na borçlu olduğu / 241
245 [54a-1] Aleksandri v. Kostantin’in evini Mahmud Çavuş Vakfı’na satıp bey‘ 
bi’l-istiğlâl yoluyla satması / 242
246 [54a-2] Dursun Beşe b. Cafer’in bir miktar parasını Mehmed Bey b. Receb 
Beşe’ye hibe etmesi / 243
247 [54a-3, Arapça] Kerime bt. Mehmed’in muhâlaa yoluyla boşandığı / 243
248 [54b-1] Zaîm Ali Ağa’nın tüfek, kılıç ve bazı eşyalarını Hasan b. Abdullah’ın 

çalmış olduğu / 244
249 [54b-2] Ayşe bt. Mehmed’in kötü halinden mahallelinin 

şikâyetci olması / 245
250 [55a-1] Şam Kadısı Ahmed Efendi b. Ebû Said Efendi’nin, Şam’da 
Sâlihiye mevkiindeki menzilini müderris Müftüzâde Mehmed Emin 
Efendi’ye satması / 245

251 [55a-2] Pernika Yasef v. Salamon’un, menzil hissesini ortağı Yasef 
v. İsak’a satması / 247

252 [55b-1] Veli Beşe b. Mehmed’in içki içmemek için şartlı 
talâkta bulunduğu / 247

253 [55b-2] Dökine bt. Dimitri’ye oğulları Todori ve Angeli’nin dörder akçe 
nafaka vermesi gerektiği / 248

254 [55b-3, Arapça] Hâkimin Ahmed b. el-Hâc Yusuf adlı küçüğe 
vasî atadığı / 248

255 [55b-4] Siyavuş Efendi’nin borçlunun ölmesi üzerine vasîsi 
olduğu Fâtıma namına alacağını kefiller Yani v. Anastaş ve Drago 
v. Manol’den alması / 249

256 [56a-1] Zaîm Ali Ağa’nın çalınan tüfek, kılıç ve diğer bazı eşyalarının da 
zanlılardan teslim alındığı / 250

257 [56a-2] Ölen Kiryaki v. Dimitri’nin Fâtıma’nın vasîsi olan Siyavuş Efendi’ye 
olan borcunu vârislerinin istiğlâl yoluyla ödemesi / 250

258 [56b-1] Muammer bt. Abdullah’ın evini Derviş Bey b. Ahmed’e satması / 251
259 [56b-2] Muammer bt. Abdullah’ın kocası Derviş b. Ahmed’e mehrinin bir 
kısmını hibe etmesi / 252









260 [56b-3] Receb b. Halil’in parasının çalındığını iddiasının reddi / 252
261 [57a-1] Hasan Ağa b. Ahmed’in câriyesi Şahbaz bt. Abdullah’ı 

âzat etmesi / 253
262 [57a-2] Mühtedi Mehmed b. Abdullah’ın hanımı Despina 
bt. İstati’yi boşaması / 254
263 [57a-3] Ali Çelebi b. Halil’in satın aldığı yerin bir bölümünün Cafer Efendi 
Vakfı’na ait olduğu / 254
264 [57b-1] Cafer Efendi Evkafı’na ait bostanı kullanan Ali Çelebi b. Halil’in 
kira ödemesi / 255
265 [57b-2] Dimitri v. Yorgo’nun Mustafa Efendi Evkafı’na borcu olduğu / 256
266 [58a-1] Rukiye Hanım bt. Musa Paşa’nın Ömer Paşa’da olan alacağının kefili 
Receb Paşazâde Süleyman Bey’in terekesinden ödenmesi / 257
267 [58a-2] Ahmed Bey b. Mehmed’in bağını Ömer Çelebi 
b. Yusuf ’a satması / 258
268 [58b-1] Fâtıma Hatun bt. Ahmed Çavuş’un vârislerinin miras 
paylaşımında anlaşmaları / 259
269 [58b-2] Mehmed Halife b. Sefer Hâce’nin evini Ferruh Bey Evkafı’na bey‘ 
bi’l-istiğlâl yoluyla satması / 260
270 [59a-1] Sultan Bayezid Vakfı’na ait eve müdâhale edilmemesi / 261
271 [59b-1] Abdi Çelebi b. Yusuf ’un hayattayken câriyesi Bedehşan bt. Abdullah’ı 

âzat etmiş olduğu / 264
272 [59b-2] Pîr Mehmed Çelebi b. Mahmud’un evini Mehmed Halife b. Sefer 
Hâce’ye satması / 265
273 [60a-1] İbrahim b. Ahmed’in terekesinin mirasçıları arasında 
taksim edilmesi / 266
274 [60a-2] İbrahim’in vârislerinden hanımı Rahime’nin miras hissesini almak 
için vekâlet vermesi / 268
275 [60b-1] Turşucuzâde Hüseyin Çelebi mahallesinden Fâtıma Hatun’un 
terekesinin mirasçıları arasında taksim edilmesi / 269
276 [61a-1] Saraylı Ayşe Hatun’un eski hizmetkârı Halil b. Kasım’da 
alacağının olduğu / 275
277 [61b-1] Ahmed Beşe’nin kaçak kölesi Şâhin b. Abdullah’ın mirasçılara 
ait olduğu / 275
278 [61b-2] Zal Mahmud Paşa Vakfı’na ait odaya eklenen 

şahnişinin yıkılması / 276
279 [62a-1] Çiço çiftliğinde öldürülmüş olan Balaban’ın muayenesi / 277









280 [62a-2] Angeliki’nin terekesinden olan bağın mirasçıları tarafından Panayot 
v. Yani’ye satılması / 278

281 [62a-3] Palogna bt. Kara’nın evini Yani v. Yorgo’ya satması / 278
282 [62b-1] Mehmed b. Abdullah’ın parmağını kestiği Emetullah bt. Ali’ye 
diyet vermesi / 279
283 [62b-2] Yani v. Franko’nun vârislerinin miras işlemlerini yapmak üzre Dimo 
v. Franko’ya vekâlet vermeleri / 280
284 [63a-1] Düğmecibaşı mahallesinden Ahmed’in vârislerinin miras 
hisselerini satmaları / 281
285 [63a-2] Veli Bey b. Hacı Pîrî’nin terekesinin hak sahiplerine verilmesi / 281
286 [63b-1] Mahmud Beşe b. Hasan’ın evini bey‘ bi’l-istiğlâl yoluyla Mehmed Bey 
Mahallesi Avârızı Vakfı’na satması / 283
287 [63b-2] Mehmed Çelebi b. Davud’un eski gelini Fâtıma bt. Hüseyin’deki 
alacağı hususunda anlaştıkları / 283
288 [63b-3, Arapça] Hâkimin Hüseyin b. Ömer adlı küçüğe vasî atadığı / 284
289 [64a-1] Sâliha bt. Himmet’in vefat eden kocasının kız kardeşinin oturduğu 
oda hususundaki davasının reddi / 285
290 [64a-2] Eyüb karakolunun çorbacısı Mehmed Çavuş’un bir eve 
girip içindekileri korkutan şahısları tekrar bulup mahkemeye 
getirmesi gerektiği / 286

291 [64b-1] Ogas v. Ferharad’ın mühtedi Ali’nin oğlu Mehmed Şahbaz’a tecavüz 
ederken yakalandığı / 286

292 [64b-2] Petro v. Nikola’nın evini Nazperver Hatun para vakfına bey‘ bi’l-
istiğlâl yoluyla satması / 287

293 [64b-3] Ayşe bt. Mehmed’in daha önceden Sefer b. Mehmed’den 
boşanmış olduğu / 288

294 [65a-1] Hacı Mustafa b. Abdülbâki’nin vârislerinin miras evlerini Mustafa 
Bey’e satmaları / 289

295 [65a-2] Mustafa Bey b. Abdullah’ın evini Ahmed Çelebi para vakfına bey‘ 
bi’l-istiğlâl yoluyla satması / 290

296 [65b-1] Dellâl Ali Dede b. Hasan’ın hanımı Cennet bt. Mustafa’ya mehir 
borcu olup herhangi bir malı bulunmadığını kaydettirmesi / 291

297 [65b-2] Ahmed b. Mahmud’un kendisine nikâh düşen kadınlarla görüştüğü 
konusundaki suçlamayı reddettiği / 291

298 [65b-3] Ayşe Hatun bt. Ahmed’in câriyesi Timurhan bt. Abdullah’ı 
âzat etmesi / 292









299 [66a-1] Murad Beşe b. Abdullah’ın Otakçıbaşı mahallesi para 
vakfına borçlu olduğu / 292

300 [66a-2] Kiremitçi Ahmed Çelebi Vakfı’na vakfın câbisi Ramazan Çelebi b. 
Abdullah’ın borçlu olduğu / 293

301 [66b-1] Eğri’de şehit olan Şeyh Hızır’ın kızı Kerime Hatun’un vasiyeti / 294
302 [66b-2, Arapça] Hâkimin Şaban b. Sefer adlı küçüğe nafaka 
takdir ettiği / 296
303 [67a-1] Tolko v. Panço’nun bağını Kostanti v. Gogo’ya satması / 296
304 [67a-2] Eğri’de şehit düşen Şeyh Hızır’ın kızı Kerime Hatun’un, vekili 
Seyyid Abdülkerim Efendi b. Seyyid Şaban’ın zimmetini ibrâ etmesi / 297
305 [67a-3] Mehmed Çavuş b. Abdullah’ın Mustafa Çelebi b. Veli’nin 
ortak kullandıkları kuyu ile ilgili daha önce alınan kararın 
uygulanmasını istemesi / 298

306 [67b-1, Arapça] Rus asıllı kölenin vasiyet yoluyla âzat edildiği / 299
307 [67b-2] Sütçü Avyori ve Dimo v. Petro’nun çoban Garoyo v. Dimyani’den süt 
almak üzre yaptıkları anlaşmada Garoyo’nun haksız talebinin reddi / 299
308 [68a-1] Mehmed Efendi’nin kâtibi olduğu Kiremitçi Ahmed Çelebi Vakfı’na 
borcu olduğunun tespiti / 300
309 [68a-2] Çoban Dimo v. Mihal’in koyun satışından dolayı Yuvan v. Angeli’de 
alacağı olduğu / 301
310 [68b-1] Emine bt. Abdullah’ın Büyükçekmece’deki çiftliğini içindekilerle 
birlikte Vezir Cafer Paşa’ya satması / 302
311 [68b-2] Kiremitçi Ahmed Çelebi Vakfı’na mütevellisinin alacak 
davasının reddi / 303
312 [69a-1] Fâtıma bt. Ahmed Çavuş’un câriyesi Siyavuş’u âzat etmesi / 304
313 [69a-2] Fâtıma bt. Ahmed Çavuş’un ölmeden önce Rus câriyesi 
Bedirmâh’ı âzat ettiği / 305
314 [69b-1] Fâtıma bt. Ahmed Çavuş’un ölmeden önce câriyesi Kâtibe’yi 

âzat ettiği / 306
315 [69b-2] Fâtıma bt. Ahmed Çavuş’un ölmeden önce câriyesi Çâker’i 

âzat ettiği / 307
316 [70a-1] Mustafa Çelebi ve Mehmed Çelebi b. Mehmed’in Emânî Çelebi 
Vakfı’na menzillerini bey‘ bi’l-istiğlâl yoluyla sattıkları / 308
317 [70a-2] Hristo v. İstirati ile ortağı Yani v. Nikola’nın alacak hususunda Fotini 
bt. Yani ile sulh olması / 309
318 [70a-3, Arapça] Marziye bt. Sinan’ın muhâlaa yoluyla boşandığı / 310









319 [70b-1] Ali Beşe b. Receb’in menzilini Defterdar Mustafa Efendi Vakfı’na 
bey‘ bi’l-istiğlâl yoluyla satması / 310

320 [70b-2] Şerife Huri bt. Mehmed’in bazı eşyalarını Receb Efendi b. Yusuf ’a 
hibe etmesi ve kendisini vasî tayin etmesi / 311

321 [70b-3] Kiranora bt. Kostanti’nin evini Tanaş v. Papa 
Kaloyani’ye satması / 312

322 [71a-1] Fâtıma bt. Mehmed’in oğlu Mahmud’un borcunu taksitle 
ödemeyi üstlendiği / 313

323 [71a-2] Seyyid Abdülbâki Çelebi’nin boşandığı eşinden olan oğlu Seyyid 
Abdullah’a nafaka tayini / 314

324 [71b-1] Vefat eden Şaban b. Hüseyin’in terekesinin vasîsi Ömer’in hesaplarını 
kontrol için Osman Halife b. Ali’nin hasbî nâzır tayini / 314

325 [71b-2] Osman Ağazâde Mehmed Ağa’nın borcuna karşılık evini Ümmühâni 
bt. Abdülmennân’a rehin vermesi / 315

326 [72a-1] Hacı Mahmud Ağa’nın Yassıviran’daki çiftliğini yeniçeri 
başhalifesi Abdüllatif Efendi’ye satıp tarla ve çayırlarının kullanım 
hakkını devretmesi / 316

327 [72a-2] Sağır, dilsiz ve mecnûne olan karısı Rabia bt. Hüdâverdi ile 
geçinemeyen diğer eşinin ayrı evlerde oturması için Receb b. Abdullah’a 
tenbihatta bulunulması / 318

328 [72b-1] Eğri’de şehit düşen Şeyh Hızır’ın kızı Kerim Hatun’un 
evini vakfetmesi / 318

329 [73a-1, Arapça] Hâkimin Şerife bt. Seyyid Mehmed adlı küçüğe 
nafaka takdir ettiği / 321

330 [73b-1] Ali Beşe b. Abdullah ile kızı Emine ve karısı Fâtıma’nın akrabaları 
Mehmed tarafından yaralandıklarının tespiti / 322

331 [73b-2] Emircan v. Ovanes’in Bitlis’te iken kendisini yaralayıp kardeşini 
katleden Osman Paşa’nın hazinedarı Mehmed Ağa’dan diyet talebinin, 
paşanın başağası İslâm tarafından karşılandığı / 323

332 [74a-1] Anderon v. Polihroni’nin tarlalarının kullanım hakkını Yani v. Yorgi 
ile Yani v. Todori’ye devretmesi / 324

333 [74a-2] Anderon v. Polihroni’nin menzili, bağ ve bostanlarını Yani v. Yorgi 
ile Yani v. Todori’ye satması / 324

334 [74b-1] Hüseyin Çelebi b. Hacı Pîrî’nin alacak hususunda Yorgi v. İstati ile 
sulh olması / 325

335 [74b-2] Fâtıma bt. Kenan’ın istiğlâl yoluyla Takyecibaşı Vakfı’na sattığı ev 
üzerindeki rehinin, borcunu ödemesi dolayısıyla kaldırılması / 326









336 [75a-1] Yani v. Franko’nun küçük çocukları Estamo ve Kogo üzerlerine 
amcaları Dimo’nun vasî tayin olunması / 327

337 [75a-2] Çoban Hasan b. Abdullah’ın öldürülen çoban Balaban’ın zannederek 
beytülmâl tarafından zabtedilen koyunlarının kendisine iadesi / 327

338 [75a-3] Yuvan v. Mitre’nin, öldürülen çoban Balaban v. Mitre’nin kardeşi 
olduğunun şahitlerle ispatı / 328

339 [75b-1] Balaban v. Mitre’nin beytülmâl tarafından zabtolunan koyunlarının 
kardeşine teslim edildiği / 329

340 [75b-2] Yuvan v. Mitre’nin öldürülen kardeşi çoban Balaban’da olan 
alacağının terekesinden ödenmesi / 330

341 [75b-3] Aynî Hatun bt. Ali’nin Kiremitçi Ahmed Çelebi Vakfı’ndaki hissesini 
tahsil için oğlunu vekil tayin etmesi / 331

342 [76a-1] Ahmed Beşe’nin İbrahim Beşe b. Osman’da olan alacağı hususunda 
vârislerinin sulh olması / 332

343 [76a-2] Veli Çelebi b. İsa’nın evini Şeyh Şaban Efendi Vakfı’na bey‘ bi’l-
istiğlâl yoluyla satması / 332

344 [76a-3] Ergiri v. Yorgi’nin bostanını Panayot v. Nikola’ya satması / 333
345 [76b-1] Fâtıma bt. Abdullah’ın boşandığı kocası Hasan Halife b. İbrahim’in 
zimmetini ibrâ etmesi / 334
346 [76b-2] Mehmed b. Abdullah’ın Ali Beşe b. Memi ile kızı Menzile’ye 
borcuna Çiftalan köyünden bazılarının kefil olması / 334
347 [76b-3] Hacı Yusuf b. Abdullah’ın oğlunun yeni vasîsinin eski vasînin 
zimmetini ibrâ etmesi / 335
348 [77a-1] Ali Çelebi b. Halil’in kendi bahçesine kattığı bostanın Cafer Efendi 
Vakfı’na ait olduğu / 336
349 [77a-2] Ayşe b. Arslan ile Halil Beşe b. Abdullah’tan sarhoş olduğu 
gerekçesiyle şartı gereği boşanması / 337
350 [77b-1] Abdülbâki b. Sinan’ın babasından intikal eden miras hususunda üvey 
annesi Ayşe bt. Ali ile sulh olması / 338
351 [77b-2] Belkıs bt. Abdullah’ın Ayşe bt. Eyüb ile miras 
hususunda anlaşması / 339
352 [78a-1] Kömürlü Belgrad ile Orta Belgrad köyleri ile Burgaz ve Bahçe-i 
Belgrad köyleri arasında mera davası / 340
353 [78a-2] Simo v. Yani’nin mirasının vârislerine paylaştırılması / 341
354 [78b-1] Ali Beşe b. Memi ile kızı Emetullah’ın kendilerini yaralayan Mehmed 
b. Abdullah ile sulh oldukları / 342









355 [78b-2] Vefat eden İsmail Efendi’nin Ebû Eyyûb el-Ensârî Vakfı’na olan kira 
borcun ödenmesi davasından borç miktarının tespiti / 343

356 [78b-3, Arapça] Hâkimin Fâtıma bt. Ali Efendi adlı küçüğe 
nafaka takdir ettiği / 344

357 [79a-1] Âsiye bt. Hızır’ın menzilini ahiretlik oğlu helvacı Mehmed Bey’e 
hibe etmesi / 344

358 [79a-2] Şerife Huri bt. Mehmed’in mirası hususunda vârislerinin davalı 
oldukları Receb Efendi’nin zimmetini ibrâ etmesi / 345

359 [79b-1] Mehmed Bey b. Osman’ın menzilini Düğmecibaşı Camii Vakfı ile 
Hızır Ağa para vakfına bey‘ bi’l-istiğlâl yoluyla satması / 346

360 [79b-2] Seyyid Mehmed Çelebi b. Seyyid İbrahim’in Hasan b. Mehmed’de 
olan alacağı için kefil istemesi / 347

361 [79b-3] Sakine bt. Mehmed’in eski kocası Mustafa Beşe’nin zimmetini 
ibrâ etmesi / 348

362 [80a-1] Küçük yaştaki İbrahim’in eski vasîsi Hacı Halil’in 
muhasebe defteri / 348

363 [80a-2] Mehmed Halife b. Sefer’in evini İbrahim b. Hacı Yusuf ’a bey‘ bi’l-
istiğlâl yoluyla satması / 350

364 [80b-1] Hatice bt. Ali’nin aldığı borç karşılığı İbrahim’in vasîsine bazı 
eşyasını rehin vermesi / 351

365 [80b-2] Süleyman b. Ali Çelebi’nin harap menzilinin Halil Çelebi 
b. İbrahim’e satılması / 352

366 [80b-3] Gülnûş bt. Abdullah’ın eski kocası Veli Beşe’nin zimmetini 
ibrâ etmesi / 353

367 [81a-1] Hacı Ali b. Ramazan’ın menzilini bey‘ bi’l-istiğlâl yoluyla İbrahim 
b. Hacı Yusuf ’a satması / 353

368 [81a-2] Timurhan bt. Abdullah’ın daha önceden âzat edilmiş olduğunun 
tespit edildiği / 354

369 [81b-1] Başka bir yerde ikamet eden İspero’nun hissesine düşen örfî vergi 
borcunu ödemesi ve kardeşlerinin kefil olması / 355

370 [81b-2] Dimo v. Kiro’nun bağını Asım Ahmed Çelebi para vakfına satması 
(bey‘ bi’l-istiğlâl) / 356

371 [81b-3] Hacca gittiği için mütevellilikten ayrılan Receb Halife’nin Çelebi 
Mescidi para vakfına olan borcuna babası Ali Beşe’nin kefil olması / 357

372 [82a-1] Halil Çelebi b. İbrahim’in borcuna karşılık 
menzilini rehin vermesi / 358

373 [82a-2] Kaçtıktan sonra yakalanan Rus köleye nafaka takdir edilmesi / 358









374 [82a-3] Mustafa Efendi b. Hacı Receb’in evine, bitişiğindeki vakıf evin 
saçağının değmesi üzerine yapılan keşif / 359

375 [82b-1] Hacer bt. Ahmed’in vakıf davasında Ahmed Beşe b. Abdülbâki’yi 
vekil tayin etmesi / 360

376 [82b-2] Ekmekçi ustası Sefer v. Şamlı’nın tezgâhtarından alacağı olması / 361
377 [82b-3] Güllü bt. Musa’nın eski kocası Veli b. Mehmed’in zimmetini 
ibrâ etmesi / 362
378 [83a-1] Dimitri’nin oğulları Panayot ile Todor’un alacak hususunda Polihroni 
v. Panayot’un zimmetini ibrâ ettikleri / 362
379 [83a-2] Mehmed b. Abdi Paşa’nın alacak hususunda Dador v. Matok’un 
zimmetini ibrâ etmesi / 363
380 [83a-3] Tüfek kurşunuyla vurulan Nesli bt. Mustafa’nın diyeti hususunda 
kocasının Peroliç köyü halkından herhangi bir davası olmadığı / 364
381 [83a-4] Danyal v. Asvador’un Sefer v. Şişko’ya olan borcunu ödemesi / 364
382 [83b-1] III. Murad’ın kızı Fahrî Sultan’ın para vakfına mütevelli olan kâtib 
Mehmed’in eski mütevellisiyle hesaplaşıp anlaştıkları / 365
383 [83b-2] Ahmed b. Sinan’ın mülk hisselerini amcası Ömer Bey 
b. Ali’ye satması / 366
384 [83b-3] Kiremitçi Ahmed Çelebi Vakfı’nın mütevellisinin hak sahipleri Abdi 

Çelebi b. Derviş ile Kerime Hatun’a borcunu ödemesi gerektiği / 367
385 [84a-1, Arapça] Ayşe bt. Abdullah’ın muhâlaa yoluyla boşandığı / 367
386 [84a-2] Teodora bt. Şiro’nun bazı emlâkini Yorgo v. Andon’a satması / 368
387 [84a-3] Dimo v. Tanaş’ın bağını Komino v. Nikola’ya satması / 369
388 [84b-1] Kiremitçi Ahmed Çelebi Vakfı lehdarlarının eski câbi olan 
Süleyman’ın aldığı borcu hibe etmeleri / 369
389 [84b-2] Kiremitçi Ahmed Çelebi Vakfı lehdarlarının gelirinden bir miktar 
borçlanan mescidin imamı Mehmed Efendi’nin borcunu bağışlamaları / 370
390 [85a-1] Şeyhülislâm Feyzullah Efendi’nin bostanını bey‘ bi’l-istiğlâl yoluyla 
Kiremitçi Süleyman Çelebi Vakfı’na satması / 371
391 [85a-2] Aynî Hatun bt. Ali’nin Kiremitçi Ahmed Çelebi Vakfı lehdarlarından 
Aynî Hatun’un mütevellide alacağı kalmadığı / 372
392 [85b-1] Rahime bt. Veli’nin kocasının mirası hususunda diğer mirasçı 
Mehmed Çelebi b. Turabi ile sulh olması / 373
393 [85b-2] Mehmed Çelebi b. Turabi’nin miras hususunda Rahime bt. Veli’nin 
zimmetini ibrâ etmesi / 374
394 [85b-3] Sahibi bulununcaya kadar küçükbaş hayvanlara nafaka takdiri / 375









395 [86a-1] Hristodolo’nun Hamza Çavuş Vakfı’na istiğlâl yoluyla olan borcunu 
ölümü dolayısıyla vârislerinin üstlenmesi / 375

396 [86a-2] Mustafa Bey b. Abdullah’ın evini Ali Ağa Vakfı’na bey‘ bi’l-istiğlâl 
yoluyla satması / 376

397 [86a-3] Fâtıma bt. Mustafa’nın miras olarak intikal edip âzat ettiği câriye 
Gülistan’ın diğer hissedarlara ödeme yapması lazım geldiği / 377

398 [86b-1] Kiremitçi Ahmed Çelebi evlâtlarının muallimhâne vakfiyesi / 378
399 [87a-1] Yasakçı Ömer Beşe b. Ahmed’in Bedros v. Selnik’e 
hakaret edip dövdüğü / 380
400 [87a-2] Kiremitçi Ahmed Çelebi Vakfı kâtip ve câbisinin vakfa borçlu 
olmadıklarının tespiti / 380
401 [87a-3] Kerime bt. Mehmed’in annesinin mirası hususunda babasının 
zimmetini ibrâ etmesi / 382
402 [87b-1] Tüfek kurşunuyla Nesli bt. Mustafa’nın annesinin kızının diyeti 
hususunda damadını ve diğer bazı kimseleri mesul tumadığı / 382
403 [87b-2] Sâlih Mehmed Efendi’nin kölesi Kenan’ı bir sene hizmet 

şartıyla âzat etmesi / 383
404 [87b-3] Çeşmisiyah bt. Abdullah’ın kocası Mehmed Çelebi 
b. Ebûbekir’den boşanması / 384
405 [88a-1] Mehmed Ağa b. Abdülmennân’ın Rus kölesi Ahmed’i 

âzat etmesi / 384
406 [88a-2] Havva bt. Abdullah’ın câriyesi Timurhan’ın âzat etmesi / 385
407 [88a-3] Raziye Hatun bt. Yusuf ’un evini eski Defter emini Mustafa 
Efendi’ye satması / 386
408 [88b-1] Büyükçekmece nahiyesinden 250 araba ot talep olunması / 386
409 [88b-2] Terkos nahiyesinden 350 araba ot talep olunması / 388
410 [89a-1] Zaîm Ayas Bey b. Hasan’ın bazı emlâkini satması ve bazı tarlalarının 
kullanım hakkını devretmesi / 390
411 [89a-2] Kaya bt. İsmail’in mirası hususunda oğlu Eyüb Çelebi’nin kardeşi 
Mehmed Çelebi ile sulh olması / 391
412 [89b-1] Kaya bt. İsmail’den miras kalan evinin oğulları Mehmed Çelebi ve 
Eyüb Çelebi’ye kalması / 392
413 [89b-2] Vefat eden Hayrünnisâ bt. Ömer’in mirası hususunda kız kardeşi 
Fâtıma’nın eniştesi Şaban b. Mehmed’in zimmetini ibrâ etmesi ve ölene 
kadar boşanmama sözü alması / 392

414 [89b-3] Âsiye bt. Üveys’in tüm malını ve mehrini kocası kayıkçı Abdullah 
Beşe b. Mehmed’e hibe etmesi / 393









415 [90a-1] Hacı Hüseyin b. Abdullah’ın bahçıvan Mustafa b. Abdullah 
tarafından bıçakla yaralanması / 394

416 [90a-2] İstaniye bt. Kasakti’nin Avasya köyündeki vakfa rehin olan bağını 
Dimo v. Kir’e sattığı ve vakıf mütevellisinin rehni kaldırdığı / 395

417 [90a-3] Mustafa Bey b. Hüseyin’in üç adet tarlasının kullanım hakkını timar 
sahibinin bilgisi dahilinde Toto v. Duka’ya devretmesi / 396

418 [90b-1] Minho v. Roço’nun Ömer Bey b. Ali ve ortağı Mehmed 
b. Abdullah’tan alacaklı olması / 396

419 [90b-2] İbrahim b. Hacı Yusuf ’un yeni vasîsinin eski vasînin 
zimmetini ibrâ etmesi / 397

420 [90b-3] İbrahim b. Hacı Yusuf üzerine Mustafa Çelebi b. Hüdâverdi’nin vasî 
tayin olunması / 398

421 [91a-1] Kadı Hızır Efendi’nin bazı emlâkini satıp bazısının 
kullanım hakkını devretmesi / 398

422 [91a-2] Yoğurtçu Yuvan v. Mitre’nin kardeşinin davasında çoban Ali’yi 
mesul tutmadığı / 399

423 [91a-3, Arapça] Ahmed Beşe b. Abdullah’ın muhallefâtı / 400
424 [91b-1] Ayşe bt. Eyüb Ağa’nın evini bey‘ bi’l-istiğlâl yoluyla Aynîşah Sultan 
Vakfı’na satması / 401
425 [91b-2] Bedehşan bt. Abdullah’ın câriyesini kaybettirdiği iddiasıyla Sâliha 
bt. Derviş Mehmed aleyhine açtığı davada sulh olması / 402
426 [92a-1] Bahçe Belgrad köyü ahalisi ile Sinan Bey b. Ali’nin mera davasında 
sulh oldukları / 403
427 [92a-2] Ali Çelebi b. Abdullah’ın alacağına karşılık rehin aldığı menzili Ayşe 
bt. Ali’ye iade etmesi / 404
428 [92b-1] Saadet bt. Abdullah ile müderris Ali Efendi’nin boşanması / 405
429 [92b-2] Fâtıma Hatun bt. Ahmed Çavuş’un terekesinin mirasçıları 
arasında paylaşılması / 405
430 [93a-1] Mehmed Reis’in kendisinden haksız yere para aldıklarını bildirdiği 
Selânik Kadısı İsa Efendi ve vekiliyle olan davada anlaşma sağlandığı / 407
431 [93a-2] Ayşe Hatun bt. Abdullah’ın, Yako v. Papola’da olan alacaklarını 
tamamen tahsil etmesi / 408
432 [93a-3] Mehmed Beşe ortağı Himmet Beşe’nin kendilerinden haksız para 
aldığını bildirdikleri Selânik Kadısı Abdullah Efendi ile olan davada 
anlaşma sağlandığı / 408

433 [93b-1] Çavuş Ali Çelebi’nin bahçıvan Mustafa Çelebi’de olan alacağını 
tahsil etmesi / 409









434 [93b-2] Hasan b. Müyesser’in hamile boşadığı eşi Payidar bt. Abdullah’a, 
nafaka ödemesi / 410

435 [93b-3] Naime bt. Abdullah’ın menzilini Rabia Hatun 
bt. Mehmed’e satması / 411

436 [94a-1] Polo bt. Şemuyil’in menzil hissesini kardeşlerine satması / 411
437 [94a-2] Ahmed b. Abdullah’ın beytülmâldeki hissesinin 
kendisine teslimi / 412
438 [94a-3, Arapça] Hâkimin Şaban b. Mehmed’i kızına vasî atadığı / 413
439 [94b-1] Mehmed b. Abdullah’ın vârisleri arasında taksim 
edilen terekesi / 414
440 [94b-2] Huri bt. İbrahim’in Şeref b. Ataullah’ta olan alacağının 
tahsil edilmesi / 415
441 [95a-1] Hacı Ahmed Çelebi’nin muallimhâne para vakfına 
mütevelli tayini / 416
442 [95a-2] Nikola v. Yorgi’nin mirasının taksimi / 417
443 [95a-3] Mülâyim bt. Abdullah ile Ali b. Pîrî’nin boşanması / 418
444 [95b-1] Hasan Paşa’nın mirasının oğulları Mehmed Çelebi ve Eyüb 

Çelebi’ye ait olduğu / 418
445 [95b-2] Fâtıma Hatun bt. Ahmed’in menzilini Cafer Bey 
b. Abdullah’a satması / 419
446 [95b-3] Dimo v. Yorgi ve İstoyan oğlu Yuvan’ın peynir satışında İbrahim 
Beşe b. Resul ile anlaştıkları / 420
447 [96a-1] Kiremitçi Ahmed Çelebi Vakfı’ndan hissesine isabet eden miktarın 
Abdi Çelebi’nin vekiline teslimi / 421
448 [96a-2] Mikayil v. Hücemir’in, Süleyman Ağa b. Ramazan aleyhindeki bağ 
ve menzil davasında sulh olması / 421
449 [96b-1] Dimitri v. Riga’nın Kalo v. Pavli’nin zimmetini ibrâ etmesi / 423
450 [96b-2] Kötü halleri sebebiyle Ali b. Abdullah ve eşi Sâliha’nın 
mahalleden çıkartılması / 423
451 [96b-3] Kaloyani v. Baratan’ın bağını içindeki mahsulü ile Kozma 
v. Rupa’ya satması / 424
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

74
NUMARALI SİCİL

(H. 1072 - 1073 / M. 1661 - 1662)











47

[Dış kapak]
Eyüb Mahkemesi

74
Hücec ve Kassâm

1072-1073

[İç kapak]
1072, 1073 seneleri hücec, metrûkât, kassâm
Eyüb Mahkemesi
Bâb Mahkemesi
An [Rece]b ilâ M[uharrem]
Türkçe ve Arabiyyü’l-ibâredir.
Perâkendelerden tertîb olunmuşdur.

…?
Muharrem târihli evvelinde iki

1072 senesinden evvelinde ve âhirinde Muharrem ve âhirinde Ra [Rebî‘ulevvel] 
târihli birer kayıd vardır.

1072 Ra senesinden evvelinde Muharrem târihli bir ve âhirinde Muharrem 
târihli iki ve Rebî‘ulevvel târihli bir kayıd vardır.

1023 senesinden evâsıtında Eyüb niyâbetinden bir vakfiye kaydı vardır.

1 [1a-1] Beço v. Yasef isimli yahudinin Yusuf ismini alarak 
müslüman olması
Beço v. Yasef meclis-i şer‘de “eşhedü en lâilâhe illâllah ve eşhedü enne Muham-
meden abduhû ve resûluhû” diyerek dîn-i bâtılından rücû‘ edip dîn-i İslâm’a 
girmiş ve Yusuf ismini almıştır hükmen sahîhen ve şer‘iyyen.
Hurrire fi-’l-yevmi’s-sâbi‘ ve’l-ışrîn min şehri Recebi’l-ferd sene 1072.
Şuhûdü’l-hâl: (…), Sâlih Efendi b. Mehmed, Receb Kethüdâ b. Mehmed, Hüse-
yin b. Tayyib, Eyüb Çelebi el-Mu‘îd ve g[ayruhüm].
Recebü’l-ferd sene 1072 - 1073.









2 [1b-1] Kadı Musli Efendi ve nâib Mahmud b. Mehmed’in 
defter takdimi
Hüve’l-Muğni’l-Mu‘înü’l-Hâdî
Elhamdü lillâhi’llezî halaka’l-insâne fî ahseni takvîm ve razakahüm bi’t-tayyibâti 
alâ mâ kuddire lehüm bi kudreti’t-taksîm. Vessalâtü ve’s-selâmü alâ resûlihî 
Muhammedini’l-meb‘ûs bi’l-beşeri (…) ve’n-nübüvveti’s-sâfiye ve alâ âlihî ve 
ashâbihî zevi’n-nüfûsi’t-tâhire ammâ ba‘d fe-hâzihi’l-harîtatü tâbi‘atün li’l-
harîtati’s-sâbıka elletî kuyyidet fîhâ el-vekāyi‘ elletî vaka‘a’t fî zemeni a‘lemi’l-
ulemâ’i’l-mütebahhirîn, efdali’l-fuzalâ’i’l-müteverri‘în hazret-i Musli Efen-
di el-Kadı yevmeizin bi’l-beldeti’l-Hâlidiyyeti’l-mübâreke -dâmet fezâ’iluhû- 
mâ nâhat hamâmuhû. Allâhümme zîde ilmuhû ve amelühû âmîn bi hürme-
ti seyyidi’l-mürselîn ve ene’l-fakīri ileyhi sübhânehû Mahmud b. Mehmed en-
Nâib bi’l-beldeti’l-mezkûre -ufiye anhümâ-.
Tahrîren fi’l-yevmi’s-sâdis aşer min şehri Recebi’llâhi’l-ehem min şühûri sene 
isneteyn ve seb‘în ve elf min hicreti men lehü’l-izzü ve’ş-şeref ve’t-tahiyyetü’l-
vâsi‘a?.
[Şiir] Tecribe kıldım mürekkeb-i hûbdur, siyah renkli mergūbdur.

3 [2a-1] Maltepe’ye bağlı bazı vakıf köylerden subaşılar tarafından 
fazla vergi istenmemesi
Akzâ kuzâti’l-müslimîn ilh. mevlânâ Hâslar kadısı -zîdet fezâ’iluhu- tevkī‘-i refî‘-i 
hümâyûn vâsıl olıcak, kazâ-i mezbûr müzâfâtından Maltepesi’ne tâbi‘ (  ) nâm 
vakf karye sâkinlerinden dârendegân-ı fermân-ı hümâyûn ( ) ve ( ) nâm kimes-
neler südde-i sa‘âdetime arzuhâl edip bunların tasarruflarında olan mandıralar-
dan defter-i cedîd-i hâkānîde vakfa resm-i hâsıl yazılmağla olugeldiği kānûn ve 
defter mûcebince edâ eylemeğe râzılar iken vakf-ı mezbûr karyelerinin subaşı-
ları olanlar kanâ‘at etmeyip ziyâde taleb edip rencîde eylemekden hâlî olmadık-
ların bildirip kānûn ve defter mûcebince amel olunmak bâbında emr-i şerîfim 
ricâ etmeğin buyurdum ki hükm-i şerîfimle vardıkda bu bâbda tamâm mukay-
yed olup ve subaşıları mezbûrdan ve südde-i sa‘âdetimden ihrâc olunmuş mü-
hürlü sahîh sûret-i defter-i hâkānî taleb edip göresin zikr olunan mandıralar-
dan defter-i cedîd-i hâkānîde resm yazılmış ise olageldiği üzre kānûn ve defter 
mûcebince edâ eylediklerinden sonra hilâf-ı şer‘ ve kānûn ve defter ziyâde tale-
biyle vakf-ı mezbûr subaşılarına bunları rencîde ve remîde ettirmeyip men‘ ve 
def ‘ eyleyesin min ba‘d şer‘-i şerîfe ve kānûn ve deftere ve kadîmden olıgelen ve 
emr-i hümâyûnuma muhâlif kimesneye iş ettirmeyesin kaziyyede medhali ol-
mayanı dahl ve ta‘arruz ettirmeyip inâd üzre olanları yazıp Âsitâne-i sa‘âdete 
arz edip bir dahi emr-i şerîfim varmalı eylemeyesin şöyle bilesin alâmet-i şerîfe 
i‘timâd kılasın.
Tahrîren fî evâhiri şehri Zilka‘deti’ş-şerîfe sene isneteyn ve seb‘în ve elf.
Be makām-ı Kostantıniyye el-mahrûse.
Vasale ve kuyyide ileynâ fî 2 Muharremi’l-harâm li sene selâse ve seb‘în ve elf.

4 [2a-2] Eyüb Evkafı subaşılığı görevinin Musa Bey’e verilmesi
Vech-i tahrîr-i hurûf oldur ki civâr-ı Kostantıniyye’de âsûde alemdâr-ı hazret-i 
Resûl-i ekrem -sallallâhu te‘âlâ aleyhi ve sellem- olan Hazret-i Ebâ Eyyûb Ensârî 
-aleyhi rahmetü’l-Bârî-’nin evkāf-ı şerîfelerinden nefs-i kasaba-i mezbûrenin 
subaşılığı beher şehr bin sekiz yüz akçeye olmak üzre bundan akdem Sey-
fi Ağa nâm kimesnenin üzerinde iken, işbu bâ‘isü’l-hayrât fahrü’l-akrân Musa 
Bey -zîde kadruhû- beher şühûru ben bin akçeye olmak üzre ziyâde ile tâlib 
ve râgıb olup zikr olunan subaşılık hâlâ dergâh-ı âlî yeniçerileri ağası olan iz-
zetlü ve sa‘âdetlü Sâlih Ağa hazretlerinin iltimâsıyla işbu bin yetmiş üç sene-
si Muharremü’l-harâmı gurresinden zabt etmek üzre tevliyyetim hasebiyle 
mezbûr Musa Bey’e deruhde olunup hâ[sı]l-ı maktû‘undan iki aylık kıstı ber 
vech-i peşîn vakf-ı şerîfe edâ ve teslîm edip kadîmden kasaba-i mezbûrede vâki‘ 
olan cürm ü cinâyet ve bâd-ı havâ ve yava ve kaçkın ve sâir rüsûmları ola gel-
diği üzre ahz ü kabz edip ve kasaba-i mezbûre ahâlîsi mezbûru üzerlerine zâbit 
bilip şer‘-i şerîfe muvâfık sözünden tecâvüz etmeyip âhardan bir ferd dahl eyle-
meyeler deyû işbu hurûf ketb olunup mezbûrun yedine vaz‘ olundu.
Tahrîren fî gurreti Muharremi’l-harâm sene 1073.
Vasale ileynâ fî 4 min Muharremi’l-harâm sene 1073.
El-hakīr Mustafa el-Mütevellî hâlâ.

5 [2a-3] Hasan Ağa b. Ahmed’in Keretsi v. İstati’ye olan 
borcunu ödemesi
Bakkāl tâifesinden işbu hâmilü’l-vesîka Keretsi v. İstati nâm zimmî ebnâ-i 
sebîlinden fahrü’l-akrân Hasan Ağa b. Ahmed nâm kimesne mahzarında üze-
rine takrîr-i da‘vâ edip mezbûr Hasan târih-i kitâbdan bir sene mukaddem 
vilâyet-i Rumeli’nden gelip atları ve hizmetkârları ile beher yevm altışar akçe 
icâre ile medîne-i Eyüb’de Otakçılar sûkunda vâki‘ odamda iki ay sâkin olup 
zikr olunan iki ayda müctemi‘ üç yüz altmış ve yedimden müşterâ ve makbûz 
eşyâ-i mütenevvi‘a bahâsından dahi iki yüz akçe ve hâlâ yedimden müşterâ ve 
makbûz eşyâ-i mütenevvi‘a bahâsından dahi iki yüz yetmiş altı akçe ki mezbûr 
Hasan Ağa zimmetinde cem‘an yedi yüz otuz altı akçe hakkım olup taleb ey-
lediğimde teslîmden imtinâ‘ eyledi hâlâ suâl olunup alıverilmek murâdımdır 
deyicek gıbbe’s-suâl mezbûr Hasan Ağa meblağ-ı mezbûrun küllîsini def ‘le 
mukābele edicek mezbûr Hasan Ağa’dan def ‘ini mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin zikr olunan yedi yüz 
otuz altı akçeyi müdde‘î-i mezbûrdan bi nefsihî ahz ve yâhud âhar yediyle ken-
disine vâsıl olmadığına müdde‘î-i merkūm Keretsi[’ye] yemîn teklîf olundukda, 
ol dahi alâ vefki’l-mes’ûl yemîn billâhi’llezî enzele’l-İncîle alâ İsâ -aleyhi’s-selâm- 
etmeğin mûcebiyle meblağ-ı sâlifü’z-zikr yedi yüz otuz altı akçeyi müdde‘î-i 
mezbûr Keretsi’ye edâ ve teslîme mezbûr Hasan Ağa’ya tenbîh birle mâ hüve’l-
vâki‘ kayd şüd.
Fi’l-yevmi’s-sâlis aşer min Muharremi’l-harâm sene 1073.
Şuhûdü’l-hâl: Receb Kethüdâ, Sâlih Efendi b. Mehmed, Hüseyin Sarac, Diğer 
Hüseyin b. Tayyib ve gayruhüm.

6 [2b-1] İstanbul gümrüğü emini Mahmud’un iltizamına dahil hamr 
ve arak vergisine müdahale edilmemesi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, 
el-muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olıcak ma‘lûm ola ki kıdvetü’l-emâcid 
ve’l-a‘yân bi’l-fi‘l İstanbul gümrüğü ve tevâbi‘i mukāta‘âtı emîni olan Mah-
mud -zîde mecduhû- hâlâ Dersa‘âdet’ime arzuhâl edip şart-ı iltizâmıma dâhil 
hamr ve arak mukāta‘ası mülhakātından kazâ-i mezbûrda ve Edirnekapısı’nda 
ve Topkapısı’nda ve Taşlık ve Terkos ve Çatalca ve Silivri [ve] Ereğli ve sâir 
iltizâmıma tâbi‘ olan yerlerde deryâdan sefîneleriyle ve karadan araba ile ve 
bârgir ve katır ile gelen hamr ve arakın bu âna değin alınageldiği üzre resm-i 
mîrîsi ve meyhâne ve kazgan-ı arak bitirmeleri şart-ı iltizâmıma dâhil olmağla 
tarafımdan tahsîli için mühürle ma‘mûlün-bih temessüküm ile vekîlim olanlara 
ahz ü kabz ettirilip kimesneye dahl ve ta‘arruz ettirilmemek bâbında emr-i şerîf 
verilmek recâ ederim deyû bildirdiği ecilden Hazîne-i âmiremde mahfûz olan 
ma‘den mukāta‘ası defterlerine nazar olundukda, mahmiye-i İstanbul ve Gala-
ta ve Hâslar kazâlarında vâki‘ hamr ve arak mukāta‘ası mûmâ-ileyh Mahmud 
-zîde mecduhû-’nun uhdesinde olup Hâslar kazâsında vâki‘ kasabât ve kurânın 
rüsûm-ı hamr ve arakı eğer deryâdan sefîne ile gelen ve karadan arabalarla 
gelen eğer yerli bağlarından hâsıl olan şart-ı iltizâmına dâhil olup kasabât ve 
kurâda vâki‘ meyhânelerin kazganı bitirmesi için dörder bin akçe ve her bir 
meyhâneden ikişer bin akçe meyhâne bitirmeleri ümenânın şart-ı iltizâmına 
dâhil olduğu mastûr ve mukayyed bulunmağın imdi berâtı ve şart-ı iltizâmı 
mûcebince amel oluna (  ) emrim olmuşdur. Buyurdum ki hükm-i şerîfimle 
vardıkda bu bâbda sâdır olan emrim üzre amel edip dahi mûmâ-ileyhin şart-ı 
iltizâmına dâhil Hâslar kazâsında ve tevâbi‘inde ve Edirne ve Topkapılarında 
ve Taşlık ve Terkos ve Silivri ve Ereğli ve sâir iltizâmına dâhil yerlerde eğer 
deryâdan sefîne ile ve karadan arabalar ile ve bârgir ve katır ile gelen hamr 
ve arakdan kadîmden bu âna değin alınagelen resm-i mîrîsi vech-i meşrût 
üzre meyhâne ve arak kazganı bitirmelerini mûmâ-ileyhin vekîline ma‘rifet-i 
şer‘le ahz ü kabz ettirdip min ba‘d emîn-i mûmâ-ileyhin şart-ı iltizâmına dâhil 
mersûm hamra evkāf-ı selâtîn zâbitleri ve su yolu nâzırları ve âhardan bir ferdi 
dahl ve ta‘arruz ettirmeyesin cânib-i mîrîye gadr ve zarar olunmakdan ve ola-
gelmişe muhâlif te‘addî ve tecâvüzden be gāyet ihtirâz eyleyesin şöyle bilesin 
alâmet-i şerîfe i‘timâd kılasın.
Tahrîren fi’l-yevmi’s-sânî ve’l-ışrîn Zilhicceti’ş-şerîfe li sene isneteyn ve (…) [ve 
seb‘în ve elf].
Vasale ileynâ fî 25 Zilhicceti’ş-şerîfe li sene isneteyn ve seb‘în ve elf.
Be makām-ı Kostantıniyye el-mahrûse.

7 [2b-2] Talanda mukātaası gelirlerine dahil hamr ve şıra 
mukātaasının Ahmed Ağa’ya verildiği
Vech-i tahrîr-i hurûf oldur ki uhdemizde olan Talanda perâkendesi mukāta‘asına 
tâbi‘ Hâslar’da vâki‘ Talanda perâkendesi mukāta‘ası bin yetmiş iki senesi Mart’ı 
ibtidâsından sene tamâmına varınca meyhânelerin uhdemizde olan bitirmeleri ve 
hamr ve arak mukāta‘asına tâbi‘ rüsûm-ı şirâ Hâslar ve tevâbi‘i mukāta‘ası senevîsi 
bu iki mukāta‘anın maktû‘u yalnız iki yüz bin akçeye olmak üzre hâsıl-ı temes-
sük hâlâ koyun emîni olan Ahmed Ağa’ya deruhde olunup meblağ-ı mezbûru 
müşârün-ileyh yedinden bi’t-tamâm ahz ü kabz olunup zabtı için işbu temes-
sük tahrîr olunup yedine verilmişdir ki mukāta‘ateyn-i merkūmeteyni târih-i 
mezbûrdan zabt ve sene-i sâbıkada alınageldiği üzre avâid ve rüsûmunu ahz ü 
kabz edip âhardan kimesneye müdâhale ve mu‘âraza ettirmeyesin ve’s-selâm.
Fî 5 Zilhicce sene 1072.
El-fakīr Mahmud Ağa-yı gümrük.

8 [3a-1] Istabl-ı âmire için gerekli otun alınarak gönderilmesi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, vârisü 
ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, el-muhtas bi 
mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- tevkī‘-i 
refî‘-i hümâyûn vâsıl olıcak ma‘lûm ola ki hâlâ Istabl-ı âmiremde olan hâssa da-
varları için ziyâde otluk tedârik olunması lâzım ve mühim olmağla imdi irsâl 
olunan nakid akçe ile her bir arabası ikişer yüz vakıyye gelmek üzre her araba-
sına yüzer akçe verilmek üzre Hâslar kazâsına tâbi‘ Terkos nâhiyesinden üç yüz 
elli araba ve Küçükçekmece nâhiyesinden iki yüz elli araba ve Büyükçekmece 
nâhiyesinden iki yüz elli araba ve Çatalca nâhiyesinden iki yüz elli araba ve Si-
livri nâhiyesinden iki yüz araba ve Midye nâhiyesinden iki yüz araba ki cem‘an 
bin beş yüz araba otluk olup mu‘accelen iştirâ ve tedârik ve Anbar-ı âmireme 
irsâl ve teslîm ettirilmek fermânım olmuşdur. Buyurdum ki hükm-i şerîfimle 
(  ) vardıkda bu bâbda sâdır olan emrim üzre amel edip dahi kat‘â te’hîr ve te-
vakkuf eylemeyip vech-i meşrûh üzre zikr olunan nâhiyelerden iştirâ ve tedârik 
fermânım olan ol mikdâr araba ve otluğu irsâl olunan akçe ile mu‘accelen iştirâ 
ve tedârik ve Anbar-ı âmireme irsâl ve teslîm ettirip ihmâl ve müsâhele eyleme-
yesin zikr olunan otluk akçe hesâb-ı tekâlîfden değildir sâir[e] kıyâs eylemeyip 
mu‘âf ve gayr-ı mu‘âf dâhil olmağla her bir karye içinde olan çiftlikler ile ale’s-
seviyye tahammüllerine göre tevzî‘ ve defter eyleyip defterini Dersa‘âdet’ime 
gönderesin ki iştirâsı fermânım olan otluk ol defter mûcebince anbara teslîm 
olup noksân gelmek ihtimâli olmaya şöyle bilesin alâmet-i şerîfe i‘timâd kılasın.
Tahrîren fi’l-yevmi’l-hâmis ve’l-aşer min Zilhicceti’ş-şerîfe li sene isneteyn ve 
seb‘în ve elf.
Vasale ileynâ fî 21 Zilhicceti’ş-şerîfe sene 1072.
Bi-makāmı Kostantıniyye el-mahrûse.

9 [3a-2] Vidin, Boğdan ve Eflak’tan gelen koyunların Karababa adlı 
yerde ağıla konularak vergilerinin alınması
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, vârisü 
ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, el-muhtas bi 
mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- tevkī‘-i 
refî‘-i hümâyûn vâsıl olıcak ma‘lûm ola ki bin yetmiş iki senesinde Yedikule’de 
vâki‘ bâc-ı pây ağnâmı ve tevâbi‘i mukāta‘ası emîni olan Yamandi nâm zimmî 
hâlâ Dersa‘âdet’ime arzuhâl edip kadîmden bu âna dek vilâyet-i Rumeli’nde Vi-
din ve Boğdan ve Eflak câniblerinden gelen koyun kazâ-i mezbûrda vâki‘ Ka-
rababa [nâm] mahalde ağıl olup ve koyunları emîn ma‘rifetiyle ağıla konulup, 
resm-i bâcları kānûn üzre aldıkdan sonra tevzî‘ olunagelmekle kānûn-ı kadîm 
ve elimde olan berât-ı âlişân mûcebince amel olunmak bâbında emr-i şerîf ve-
rilmek recâ ederim deyû bildirdiği ecilden kānûn üzre amel olunmak emrim 
olmuşdur. Buyurdum ki hükm-i şerîfim vardıkda husûs-ı mezbûre mukayyed 
olup göresin fi’l-hakīka kaziyye dediği gibi ise ol takdîrce kānûn-ı kadîm ve elin-
de olan berât-ı âlişânım mûcebince amel edip dahi vilâyet-i Rumeli’nde Vidin 
ve Boğdan ve Eflak câniblerinden gelen koyun mu‘tâd-ı kadîm üzre mahall-i 
mezbûrda ağıl olup ve kapı yapıp emîn ma‘rifetiyle ağıla konulup, kānûn ve def-
ter mûcebince lâzım gelen resm-i bâcların mîrîsi için alındıkdan sonra tevzî‘ et-
tirilip kimesneye ta‘allül ve muhâlefet ettirmeyesin cânib-i mîrîye gadr ve zarar 
olmakdan ve olugelmişe muhâlif te‘addî ve tecâvüzden be gāyet ihtirâz eyleye-
sin şöyle bilesin alâmet-i şerîfe i‘timâd kılasın.
Tahrîren fi’l-yevmi’t-tâsi‘ ve’l-ışrîn min şehri Zilhicceti’ş-şerîfe sene 1072.
Vasale ileynâ fî 19 min Zilhicceti’ş-şerîfe sene 1072.
Bi-makāmı Kostantıniyye el-mahrûse.

10 [3b-1] Kulfallu köyünün Silivri’den ayrılarak Terkos’a bağlanıp 
avârızlarının oradan alınması
Battâl
Kulfallu karyesi ahâlîsi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki Hazîne-i âmiremde mahfûz 
olan mevkūfât defterlerinde nısf avârız hânesi olan Kulfallu nâm karye ahâlîsi 
Dîvân-ı hümâyûnuma gelip bundan akdem Terkos nâhiyesinde iken Siliv-
ri nâhiyesin ilhâk olup gadr olmağla Terkos nâhiyesi karîb olup geri nâhiye-i 
merkūmeye ilhâk olunmak bâbında inâyet recâ eyledikleri ecilden geri Terkos’a 
ilhâk olunduklarına Hazîne-i âmiremden mühürlü ve nişânlı mevkūfât defte-
ri sûreti verilmeğin mûcebince amel olunmak fermânım olmuşdur. Buyurdum 
ki hükm-i şerîfim vardıkda bu bâbda Hazîne-i âmiremden ihrâc olunup karye-i 
mezbûre ahâlîsinin ellerine verilen mühürlü ve nişânlı mevkūfât defteri sûreti 
mûcebince fîmâ ba‘d vâki‘ olan avârız ve sâir tekâlîflerin ilhâk olundukları üzre 
Terkos nâhiyesi ahâlîsi ile edâ ettirip Silivri nâhiyesi tarafından tekrâr hilâf-ı 
defter müdâhale ve rencîde ettirmeyesin şöyle bilesin alâmet-i şerîfe i‘timâd kı-
lasın.
Tahrîren fi’l-yevmi’s-sâbi‘ ve’l-ışrîn min Zi’l(…) [Zilka‘deti’ş-şerîf li sene isne-
teyn ve seb‘în ve elf].
Vasale ileynâ fî 18 min Zilhicceti’l-harâm li sene isneteyn ve seb‘în ve elf.
Yazıla
Kazâ-i hâshâ-i İstanbul resm-i hânehâ-i avârız-ı karye-i mezbûre ber mûceb-i 
defter-i Hazîne-i âmire.
Sah, Karye-i Kulfallu der nâhiye-i Terkos, sah.
Hâne nısf 0,5
Yalnız buçuk hânedir.
Bâz ilhâk şüd bi nâhiye-i Terkos an nâhiye-i Silivri ber mûceb-i arzuhâl-i ahâlî-i 
karye-i mezbûre bâ fermân-ı âlî el-vâki‘ fî 16 Z[ilhicce] sene 1072.
Hâne nısf 0,5.
Karye-i mezbûre bundan akdem Terkos’da iken Silivri nâhiyesine ilhâk olunup 
hâliyâ ahâlîsi Dîvân-ı hümâyûna gelip bize gadr olunmuşdur deyû izhâr-ı ta-
zallüm edip yine Terkos nâhiyesine ilhâk olunmak bâbında inâyet recâ etme-
ğin karye-i mezbûre Terkos nâhiyesi akreb olmağla karye-i Kulfallu el-evvel 
Terkos’a ilhâk oluna deyû fermân-ı âlî sâdır olmağın mûcebince mahalline kayd 
olunup sûretidir ki mevkūfâtdan nakl olundu.
Fî 16 min Zâ [Zilka‘de] sene 1072.
Vasale ileynâ fî 19 min Zilhicceti’ş-şerîfe sene 1072.
[Pençe]

11 [3b-2] Hâslar kazasına bağlı bazı köylerinden saray için ot alımına 
dahil edilmemeleri
Tâbi‘-i kazâ-i Hâslar
Karye-i Polaya
Karye-i Anafşa
Karye-i Terkosyüzü?
Karye-i Sasdosu
Karye-i Alemdar
Karye-i Kumburgaz
Karye-i Vâdi-i Harâmî
Karye-i Ayayorgi
Karye-i Meşevşe
Karye-i Bersufad?
Karye-i Lakvi?
Sah sah sah.
Zikr olunan karyeler sadrazam hazretlerinin davarlarına saman vermekle hâlâ 
iştirâsı fermân olunan otlukları afv oluna deyû fermân-ı şerîf sâdır olmağın 
vech-i meşrûh üzre sûretidir ki mevkūfâtdan aynıyla nakl olundu.
Fî 29 Zilhicce sene 1072.
Vasale ileynâ fî 3 Muharremi’l-harâm sene 1073.
Polaya, Kalyoz, Anarşa, Kumburgaz, Vâdi-i Harâmî tâbi‘-i m[ezbûr], Yaloz tâbi‘-i 
m[ezbûr], Halkalı, Benefşe, Şaztoroz, Ayayorgi, Nifoz.

12 [4a-1] Eyüb ve Küçükçekmece’deki altı bölük yoldaşları üzerine 
Mahmud’un zâbit ve kethüdâ atanması
İzzetlü ve fazîletlü efendi hazretlerinin meclis-i şer‘-i şerîf-i şeref-efrâzları sav-
bına dürer-i da‘vât-ı sâfiyât muhabbet-âyât ithâfıyla inhâ-i muhlisâne oldur ki 
hâliyâ taht-ı hükûmetinizde olan Eyüb ve Küçükçekmece’de sâkin ve müte-
mekkin olup altı bölük yoldaşları üzerine zâbıt ve kethüdâ yeri nasb ve ta‘yîn 
olunmak de’b-i kadîm olmağla zümre-i silahdârândan beşinci bölüğe yüz otuz 
yedi akçe ulûfeye mutasarrıf olan kıdvetü’l-emâsil ve’l-akrân Mahmud dâ‘î-i 
Kilârî -zîde kadruhû- ocağın kadîmî emekdârı olmağın kethüdâ yeri nasb ve 
ta‘yîn olunup mektûb-ı muhabbet-nâme birle irsâl olundu inde’ş-şerefi’l-vusûl 
me’mûldür ki mezbûru hizmet-i mezbûrede istihdâm edip bir vechile taraf-ı 
âhardan bir ferdi müdâhale ettirmeyesin ve sizler ki altı bölük yoldaşlarısız, 
mezbûru üzerinize zâbit ve kethüdâ yeri bilip düşen da‘vâ ve nizâ‘ınızı şer‘le 
ve ma‘rifet-i merkūmla görüp şer‘-i şerîfe itâ‘at ve merkūme inkıyâd üzre olup 
adem-i itâ‘atden be gāyet [ihtizâr] üzre olasız ve sen ki kethüdâ yeri -zîde 
kadruhû-’sun ol cânibde olan altı bölük yoldaşları hüsn-i zindegânî üzre zabt 
u rabt ve vâki‘ olan da‘vâ ve nizâ‘ları şer‘le gördürüp şer‘-i şerîfe itâ‘at etmeyip 
sana muhâlefet üzre olanları isim ve resimleri ve bölüğü ile yazıp i‘lâm eyleyesin 
ve ol cânibde bulunan levendât tâifesi sipâhi nâmıyla bayrak ve mızrak getirip 
re‘âyâ ve ehl-i sûku rencîde üzre olanları dikkat ile ele getirip üzerlerine lâzım 
gelen edâ-i ahkâm-ı şer‘iyye eyleyesin ki sâire mûceb-i ibret ve sebeb-i nasîhat 
olup herkes âsûde hâl üzre devâm-ı devlet-i pâdişâhîye du‘âya iştigāl üzre olalar. 
Bâkī der seccâde-i şerî‘at-ı dâim bâd.
Tahrîren fî 14 şehri Zilka‘deti’ş-şerîfe sene isneteyn ve seb‘în ve elf.
Vasale ve kuyyide ileynâ fî 15 Zilka‘de sene 1072.
Şuhûdü’l-hâl: Sunullah Ağa Sipâhiyân-ı Dergâh-ı âlî hâlâ, Mustafa Ağa 
Silahdârân-ı dergâh-ı âlî hâlâ, Hasan Ağa ulûfeciyân-ı dergâh-ı âlî hâlâ, Zülfikar 
Ağa ulûfeciyân-ı yesâr-ı dergâh-ı âlî hâlâ, Ali Ağa gurebâ-i yemîn-i dergâh-ı âlî 
hâlâ, Mehmed Ağa Azebân-ı yesâr-ı Dergâh-ı âlî hâlâ.









13 [4a-2] İstanbul gümrüğüne bağlı Edirnekapı dışındaki Hâslar 
subaşılığının Mustafa Çelebi’ye verilmesi
Vech-i tahrîr-i tezkire oldur ki berât-ı şerîf-i âlişân ile uhdemizde olan İstan-
bul gümrüğü mülhakātından Edirnekapısı hâricinde vâki‘ Hâslar subaşılığı, her 
aylığı bin ikişer yüz akçe olmak üzre işbu bin yetmiş iki Zilhiccesi gurresinden 
hâfız-ı temessük Mustafa Çelebi’ye deruhde olunmağın işbu tezkire tahrîr olu-
nup yedine verilmişdir ki mezbûr merkūm subaşılığı târih-i mezbûrdan zabt ve 
mu‘tâd-ı kadîm üzre kalîl ve kesîr avâid ve rüsûmunu ahz ü kabz edip mâh-be-
mâh kıstını edâ ettikçe tasarrufa âhardan kimesne mâni‘ ve müzâhim olmaya 
ve dahl ve ta‘arruz kılmaya.
Tahrîren fi’t-târihi’l-mezbûrMahmud Emîn-i Gümrük hâlâ.

14 [4a-3] Panayot v. Manol’ün İmroz’daki bağını Panayot 
v. İstirati’ye satması
Vilâyet-i Rumeli’nde cezîre-i İmroz’dan olup hâlâ mahmiye-i İstanbul’da müte-
mekkin olan Panayot v. Manol nâm zimmî meclis-i şer‘de bâ‘isü’s-sifr diğer Pa-
nayot v. İstirati nâm zimmî muvâcehesinde ikrâr ve takrîr-i kelâm edip akd-i 
âtî sudûruna değin silk-i mülk-i sahîhimde münselik olan emlâkden cezîre-i 
mezbûrede vâki‘ Ayafoka nâm mevzi‘de bir tarafdan Kostantin [v.] Kolar bağı ve 
bir tarafdan Keretsi [v.] Zafir bağı ve bir tarafdan Milet nâm zimmî bağı ve bir 
tarafdan Yoluncuk bağı ile mahdûd tahmînen bir dönüm bir kıt‘a mülk bağımı 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık dört yüz fıddî 
nakd-i râyic fi’l-vakt akçeye mersûm diğer Panayot tarafından îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve temlîk, ol dahi ber minvâl-i muhar-
rer iştirâ ve temellük ve kabûl edip semeni olan mezbûrü’n-na‘t dört bin akçe-
yi tamamen merkūm diğer Panayot yedinden alıp kabz edip bağ-ı mahdûd-ı 
mezkûru mahallinde zabt ve tasarrufa tarafımdan mersûm diğer Panayot’u 
taslît eyledim dedikde gıbbe’t-tasdîk mâ hüve’l-vâki‘ kayd şüd.
Fi’l-yevmi’s-sâlis aşer min Muharremi’l-harâm sene 1073.
Şuhûdü’l-hâl: Mehmed b. Mahmud, Hüseyin b. Bâli Abdullah eş-şehîr, Mehmed 
b. Mustafa, Hasan Muhzır, Mehmed Muhzır ve gayruhüm.

15 [4b-1] Matbah-ı âmire için cizye karşılığı bazı köylerden 
odun temin edilmesi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, vârisü 
ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în el-muhtas bi 
mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- tevkī‘-i 
refî‘-i hümâyûn vâsıl olıcak ma‘lûm ola ki bundan akdem Matbah-ı âmirem 
mühimmâtı için ocaklık ta‘yîn olunan yerlerin odunu kifâyet eylemeyip ve 
rençberân tâifesinin İstanbul’a füruht eylemek için getirdikleri odun dahi mîrîye 
alınmağla bu bahâne ile cânib-i mîrîye ve sâir odun tâlibi olanlardan ziyâde 
müzâyaka olup def ‘-i müzâyaka için Matbah-ı âmireme mahal ü münâsib olan 
yerlerden odun tedâriki ehemm-i mühimmeden olmağla kazâ-i mezbûra tâbi‘ 
Yorgadula ve Urgaz ve Torlu ve Istranca ve Yeniköy ve Fener karyeleri ve yine 
Hâslar defterine tâbi‘ nefs-i Midye ma‘a mahallât nâm karye keferesinin cizyele-
ri mukābelesinde mîrîye odun bağlanmak her vechile evlâ ve enfa‘ olmağla imdi 
zikr olunan karyelerden odun husûsuna vukūfu olan söz bilir içlerinden birkaç 
nefer re‘âyâyı mu‘accelen Dersa‘âdet’ime gönderesin ki cizyeleri mukābelesinde 
odunları kat‘ olunup ve karâr-dâde olup kimesneye zulm [ve] te‘addî olmaya 
deyû fermânım olmuşdur. Buyurdum ki hükm-i şerîfimle ( ) vardıkda bu bâbda 
sâdır olan emrim üzre amel edip dahi te’hîr ve tevakkuf ettirmeyip zikr olunan 
karyeler re‘âyâsından odun husûsuna vukūfu olup içlerinden söz bilir kimesne-
lerden birkaç neferi Dersa‘âdet’ime gönderesin ki gelip tarafeynin rızâlarıyla ciz-
ye mukābelesinde odunları kat‘ olunup ve karâr-dâde bulup kimesneye zulm ve 
te‘addî olmak ihtimâli olmaya, şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sânî min Zilka‘deti’ş-şerîfe sene isneteyn ve seb‘în ve elf.
Vasale ileynâ fi’l-yevmi’l-hâmis min Zilka‘deti’ş-şerîfe sene 1072.
(…)

16 [4b-2] Terkos’a bağlı Sultan Mehmed Han Vakfı köylerine otlak 
zamanı gelenlerden vergi alınması
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, 
hüccetü’l-hakkı ale’l-halkı ecma‘în, vârisü’l-ulûmi’l-enbiyâ’i ve’l-mürselîn 
el-muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olıcak ma‘lûm ola ki ceddim merhûm 
ve mağfûrun-leh Sultan Mehmed Hân -tâbe serâhu- evkāfı mukāta‘alarından 
kazâ-i mezbûre tâbi‘ Terkos ve sâir tevâbi‘i karyelerinin bi’l-fi‘l zâbiti olan 
dârende-i fermân-ı vâcibü’l-iz‘ân kıdvetü’l-emâsil ve’l-ekârim Mustafa -zîde 
kadruhû- südde-i sa‘âdetime arzuhâl edip evkāf-ı mezbûre karyelerinin top-
rağından hâricden ba‘zı kimesneler otlak zamânında koyunları ile gelip du-
rup otundan ve suyundan intifâ‘ edip öşr ve resm gibi nesne vermeyip kānûn 
üzre otlak hakkı taleb eyledikde defterde öşr yazılmamışdır vermeziz deyû 
ta‘allül ve inâd etmeleriyle mahsûl ve kuzu küllî noksân terettüb eylediği bil-
dirip imdi resm-i otlak defterde yazılmak lâzım değildir buyurdum ki hükm-i 









şerîfimle vardıkda husûs-ı mezbûra tamâm hakk-ı adl üzre mukayyed olup gö-
resin arz olunduğu üzre otlak zamânında hâricden mezbûrlar koyunlar ile gelip 
mukāta‘a-i mezbûr toprağında durup otundan ve suyundan intifâ‘ edip öşr ve 
resm gibi nesne vermeyenlerin her üç yüz koyunları bir sürü addedip a‘lâ sürü-
den bir koyun ve evsat sürüden bir şişek ve ednâ sürüden bir toklu otlak hakkın 
hükm edip alıverip ta‘allül ve inâd ettirmeyesin mezbûr şer‘-i şerîf ve kānûna 
ve emr-i hümâyûnuma muhâlif kimesneye iş ettirmeyesin eslemeyip inâd üzre 
olanları yazıp bildirip husûs-ı mezbûr için tekrâr emr-i şerîfim irsâline muhtâc 
ettirmeyesin şöyle bilesin alâmet-i şerîfe i‘timâd kılasın.
Tahrîren fî evâili şehri Zilhicceti’ş-şerîfe li sene isneteyn ve seb‘în ve elf.
Vasale ileynâ fî 4 Muharremi’l-harâm sene 1073.
Bi-makāmı Kostantıniyye el-mahrûse.

17 [4b-3] Panayot v. Manol’ün mallarını satmak üzre Manol 
v. Todori’yi vekil tayin etmesi
Vilâyet-i Rumeli’nde cezîre-i İmroz’dan olup hâlâ mahmiye-i İstanbul’da müte-
mekkin olan Panayot v. Manol nâm zimmî meclis-i şer‘-i enver ve mahfil-i dîn-i 
münevverde takrîr-i kelâm ve ifâde-i merâm edip ile’l-ân zabt ve taht-ı tasarru-
fumda olup cezîre-i mezbûrede vâki‘ lede’l-ahâlî ve’l-cîrân ma‘lûmü’l-hudûd tar-
layı bedel-i misl ile ve babam olup bundan esbak hâlik olan merkūm Manol’den 
irsen bana isâbet ve intikāl eden mülk-i mevrûs muhallefâtı semen-i misli ile 
âhara bey‘ ve tefvîz ve bedel ve semenlerini ahz ü kabz ve bana îsâle ve inde’l-hâce 
lede’l-hükkâmi’l-kirâm tarla-yı mezkûru ve babam hâlik-i merkūmdan bana ir-
sen isâbet eden muhallefâtı vâzı‘ü’l-yed olanlar ile mürâfa‘a ve muhâsamaya ve 
kabz ve îsâle mü[te]vakkıf olduğu umûrun küllîsine işbu hâmilü’l-vesîka Boya-
cıoğlu demekle ma‘rûf Manol v. Todori nâm zimmîyi tarafımdan vekîl ve nâib-i 
menâb nasb ve ta‘yîn eyledim dedikde ol dahi vekâlet-i mezbûreyi kabûl ve 
hıdemât-ı lâzımesini edâya müte‘ahhid olmağın mâ cerâ kayd şüd.
Fi’l-yevmi’s-sâmin aşer min Muharremi’l-harâm sene 1073.
Şuhûdü’l-hâl: Receb Ağa b. Maden, Hasan Muhzır, Panayot v. İstirati, Angili v. 
Mavridi ve gayruhüm.

18 [5a-1] Derbend hizmeti karşılığı avârızdan muaf tutulan Devletli 
Kavak köyü ahalisine müdahale edilmemesi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazli ve’l-yakīn, 
vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, 
el-muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olıcak ma‘lûm ola ki kazâ-i mezbûr 
müzâfâtından Silivri kazâsına tâbi‘ Devletli Kavak nâm karye re‘âyâsı hâlâ 
Dersa‘âdet’ime âdem ve arzuhâl gönderip biz kadîmî defter-i cedîd-i hâkānîde 
mukayyed avârız-ı dîvâniyye ve sâir tekâlîf-i örfiyyeden mu‘âfiyetle derbendçi 
olup hizmet-i lâzımemizi edâ edip kusûrumuz yoğiken ve sefer-i hümâyûn için 
fermân olunan sürsat zahîresini dahi edâ eylemeği râzılar iken hâlâ kasaba-i 
mezbûr ahâlîsi sâir tekâlîfi dahi bizimle veriniz deyû rencîde ederler men‘i 
bâbında emr-i şerîf verilmek recâ ederiz deyû bildirdikleri ecilden Hazîne-i 
âmiremde mahfûz olan mevkūfât defterlerine nazar olundukda derbend hiz-
meti mukābelesinde avârızdan mu‘âf olanlar fermân-ı sürsat zahîresine râzı 
olup ancak hâne ile olan teklîfi dâhil olmamağın imdi fermânım olan sürsat 
zahîresini verip, hâne ile olan teklîf ile rencîde ettirilmeye deyû fermânım ol-
muşdur. Buyurdum ki hükm-i şerîfim vardıkda bu bâbda sâdır olan emrim 
üzre amel edip dahi mezbûrlar sefer-i hümâyûnum için emr-i şerîfimle ihrâcı 
fermân olan sürsat zahîresini verip, derbend hizmeti mukābelesinde hâne ile 
olan teklîf ile hilâf-ı emr ve defter rencîde ve remîde ettirmeyesin, şöyle bilesin 
alâmet-i şerîfe i‘timâd kılasın.
Tahrîren fi’l-yevmi’s-sânî [min] şehri Zilka‘de sene isneteyn ve seb‘în ve elf.
Vasale ileynâ fî 3 Zilka‘de sene 1072.
Bi-makāmı Kostantıniyye el-mahrûse.

19 [5a-2] Hırsızlıktan yakalananların mahkemeye 
sevkedilmeleri gerektiği
Fazîletlü Üsküdar ve Galata ve Eyüb Efendiler hazretleri serika ile tutulan 
sârıkları subaşılara teslîm edip birkaç günden sonra ıtlâk ettirildiği istimâ‘ olun-
du imdi gerekdir ki bundan böyle sirkat ile ahz olunan sârıkların şer‘le ahvâlleri 
görülüp hüccet olundukdan sonra subaşılara huzûruma getirmek için muhkem 
tenbîh ve te’kîd edip huzûruma gelmeden ıtlâk olunduğu istimâ‘ olunursa, su-
başıların haklarından gelindiğinden gayrı sizin dahi özrünüz istimâ‘ olunmak 
ihtimâli yokdur deyû buyruldu.
Vasale ileynâ fî 14 min Zilka‘deti’ş-şerîfe sene 1072.

20 [5a-3] Eyüb kıyılarında balçık çıkaran kiremitçilere 
müdahale edilmemesi
Bî-vech kimesne mâni‘ olmaya, cevâbları var ise gelip cevâb verile deyû buy-
ruldu.
İzzetlü ve sa‘âdetlü sultânım hazretleri sağ olsun. Bu kulları Hasköy’de kiremit-
çi tâifesinden olup kadîmden Hazret-i Eyyûb kurbunda olan deniz yalıların-
da balçık çıkaragelip bu âna gelince kimesne mâni‘ olmayıp ve rencîde olmaz 
iken ba‘zı kimesneler mâni‘ olup gadr olmağla kadîmden balçık çıkara geldiği-
miz yerlerden yine çıkarıp kimesne müdâhale etmemek bâbında fazîletlü Eyüb 
Efendisi hazretleri şer‘le görüle deyû buyruldu-yı şerîf recâ olunur. Bâkī fermân 
Der-adlindir.
Bende-i Kiremitçiyân.
Vasale ileynâ fî 16 Zilka‘deti’ş-şerîfe sene 1072.

21 [5b-1] Hâslar kazasındaki mîrî çayırların biçilip taşınması için 
belirlenen köy isimleri
Defter oldur ki
İşbu bin yetmiş iki senesinde Hâslar kazâsında vâki‘ mîrî çayırların otu mu‘tâd-ı 
kadîm üzre biçilip ve taşınıp der-anbâr olunmak üzre hâlâ bu fakīre hitâben 
fermân-ı vâcibü’l-itâ‘at vârid olmağın husûs-ı mezbûr için araba ve tırpan ve 
digren ta‘yîn olunan kurâlardır ki zikr olunur. Sicill-i mahfûzdan nakl ve def-
ter olunmuşdur.
Min Şa‘bâni’l-mu‘azzam sene 1072.
Nâhiye-i Çekmece-i küçük
Nefs-i Çekmece Tırpan 15 Araba 1
Karye-i Anba[r]lı Tırpan 2 Araba 1
Karye-i Makrihorya Tırpan 7 Araba 2
Karye-i Safra Tırpan 4 Araba 3
Karye-i Kalyoz Tırpan 2 Araba 1
Karye-i Kum Tırpan 1 Araba 1
Karye-i Ayapa Tırpan 2 Araba 1
Nâhiye-i Büyükçekmece
Karye-i Bigados Tırpan 60 Araba 14
Karye-i Sürgün Tırpan 12 Araba 4
Karye-i Kalikratya Tırpan 9 Araba 2
Karye-i Tarakatia Tırpan 2 Araba 2
Karye-i Kaladinye Tırpan 2 Araba 2
Karye-i Sırtapiho Tırpan 2 Araba 1
Karye-i Tihkure? Tırpan 6 Araba 5
Karye-i Eskice Tırpan 4 Araba 2
Karye-i Akça Burgaz Tırpan 2 Araba 2
Karye-i Şordas Tırpan 2 Araba 2
Karye-i Rumgardan Tırpan 2 Araba 1
Nâhiye-i Silivri
Karye-i Fener Tırpan 60 Araba 15
Karye-i Handı Tırpan 12 Araba 3
Karye-i Çukurçengad? Digren 1 Araba 2
Karye-i Kurtulmuş Araba 1
Karye-i Köstemir Digren
Nâhiye-i Terkos
Karye-i Ayazma Araba 4
Karye-i Subaşı Digren 1
Karye-i Kâğıdhâne Digren 2
Karye-i Ayazma Kürdler Digren 20
Karye-i Yaylacık Kürdler Digren 25
Nâhiye-i Çatalca
Karye-i Çakıl Tırpan 5
Nâhiye-i Ereğli
Nefs-i Ereğli Tırpan 139 Araba 40
Karye-i Yakublu Araba 1
Karye-i Pınarbeyli Araba 1









22 [5b-2] Gümrüğe bağlı Hâslar subaşılığı görevinin Solak Hasan 
Beşe’ye verilmesi
Vech-i tahrîr-i hurûf budur ki uhdemizde olan gümrük mülhakātından Hâslar-ı 
kebîr subaşılığı ve subaşılığına müte‘allik cürm ü cinâyet ve bâd-ı havâ ve yava 
ve kaçgun ve müjdegâne-i kul ve câriye ve beytülmâl-i âmme ve hâssa ve sâir 
emvâli? tahsîli işbu bin yetmiş iki senesi Şevvâli’l-mükerremi’nin onuncu gün 
dârende-i temessük Solak Hasan Beşe’ye ber vech-i emânet tefvîz ve sipâriş olu-
nup mezbûr Hasan Beşe târih-i mesfûrda subaşılığı minvâl-i meşrûh üzre zabt 
u rabt ve vâki‘ olan mahsûlâtı ahz ü kabz edip taraf-ı âhardan kimesne mâni‘ ol-
maya ve âhardan kimesne müdâhale etmemek için işbu temessük tahrîr olunup 
yedine vaz‘ ve teslîm olunmuşdur.
Tahrîren fi’t-târihi’l-mezbûr.
Mustafa emîn-i gümrük hâlâ.

23 [6a-1] Hâslar kazasından avârızhâne karşılığı olarak kürekçi 
bedellerinin tahsil edilmesi
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, 
vârisü ulûmi’l-enbiyâ’i ve’l-mürselîn, hüccetü’l-hakkı ale’l-halkı ecma‘în, 
el-muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet 
fezâ’iluhu- tevkī‘-i refî‘-i hümâyûn vâsıl olıcak ma‘lûm ola ki kazâ-i mezbûrda 
vâki‘ yüz yirmi avârız hânelerinin yetmiş bir senesine mahsûb olmak üzre 
avârızları mukābelesinde kürekçi bedelleri tahsîli fermânım olmağla Hazîne-i 
âmiremden verilen mühürlü ve nişânlı mevkūfât defteri sûreti mûcebince, ol 
mikdâr avârızhânelerinin her bir hânesinden dörder yüz yirmi dokuz akçe kü-
rekçi bedelleri Tersâne-i âmirem mühimmâtı için vakit ve zamânıyla cem‘ ve 
tahsîl ettirilmek fermânım olmuşdur. Buyurdum ki hükm-i şerîfimle (  ) var-
dıkda bu bâbda sâdır olan emrim üzre amel edip dahi kazâ-i mezbûrda vâki‘ 
ol mikdâr avârız hânelerinin târih-i mezbûrda mahsûb olmak üzre her bir 
hânesinden vech-i meşrûh üzre tahsîl fermânım olan dört yüz yirmi dokuz akçe 
kürekçi bedeli akçeleri irsâl olunan mühürlü ve nişânlı mevkūfât defteri sûreti 
mûcebince Tersâne-i âmirem mühimmâtı için tahsîl ve Hazîne-i âmirem def-
terlerinde îrâd ve masraf olunup mevkūfât defterlerine kayd ettirmek ve bun-
dan mâ‘adâ Tersâne-i âmirem harcı için her bir hâneden on beş akçe ve cem‘ 
eden mübâşirin cihet-i ma‘îşeti için onar akçe alıverip bundan ziyâde bir akçe 
alınmaya ve aldırmayasın. Kesr-i defterden ve naks-ı hâne ve hilâf-ı emr ve def-
terden te‘addî ve tecâvüzden gāyet ihtirâz eyleyesiz şöyle bilesiz alâmet-i şerîfe 
i‘timâd kılasın.
Tahrîren fi’l-yevmi’s-sâdis ve’l-ışrîn [min] Şa‘bâni’l-mu‘azzam li sene isneteyn 
ve seb‘în ve elf.
Be makām-ı Kostantıniyye el-mahrûse.

24 [6a-2] İstanbul etrafındaki mîrî çayırların biçilip taşınması
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki iftihârü’l-emâcid ve’l-ekârim 
bi’l-fi‘l Mirahor-ı evvel Mustafa -dâme mecduhû- Dersa‘âdet’ime mühürlü tez-
kire gönderip İstanbul etrâfında olan mîrî çayırların otu biçilip ve taşınıp der-
anbâr olmak için arabacı ve digrenci ihrâc olmak lâzım olduğun bildirip emr-i 
şerîfimi recâ eylediği ecilden imdi kadîmden ola geldiği üzre vakit ve zamânıyla 
ihrâc ve itmâm-ı hizmeti ettirilmek fermânım olmuşdur. Buyurdum ki hükm-i 
şerîfimle ( ) vardıkda bu bâbda sâdır olan emrim üzre ahd edip târih-i mezbûre 
mahsûb olmak üzre mahall-i mezbûrda olan mîrî çayırların otu biçilip ve taşı-
nıp der-anbâr olmak için kadîmî [ü]zre digrenci olan karyelerden ne mikdâr 
araba ve digren ta‘yîn olunmuş ise ma‘rifet-i şer‘le ale’l-esâmî defter eyledik-
lerinden sonra vakt ve zamânıyla ihrâc ve mübâşir-i mezbûra karışıp defter 
mûcebince tamamen çayır emîni olanlara teslîm ettirip itmâm-ı hizmet ettire-
sin şöyle ki kadîmden mîrî çayır hizmeti edâ edegelen re‘âyâdan ba‘zıları mü-
cerred çayır hizmeti edâ eyleme[me]k için ve köprücü ve ma‘denci ve derbend-
çi ve sâir tarîkle mu‘âflarız deyû illet ederlerse kat‘an ol vechile ta‘allül ve nizâ‘ 
ettirmeyip kānûn-ı kadîm üzre defter mûcebince edâ eylediği çayır hizmeti edâ 
ettiresin el-hâsıl çayır husûsu Istabl-ı âmiremin ziyâde ehemmindendir ki ana 
göre mukayyed olup avk ve te’hîrden ve ihmâl ve müsâheleden ve re‘âyâdan 
akçe alınmadan ve alâkası olmayanlara müdâhale olmasından be gāyet ihtirâz 
eyleyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ ve’l-ışrîn sene isneteyn ve seb‘în ve elf.
Der makām-ı Edirne el-mahrûse.

25 [6b-2] Edirne’den İstanbul’a dönen padişahın menzillerde otağ 
kurması için gerekli malzemenin hazır edilmesi
Çıra ve tokmak için
Mefâhirü’l-kuzât ve’l-ekârim ma‘denü’l-fazl ve’l-e‘âlîm mahrûse-i Edirne’den 
İstanbul’a varınca yol üzerinde vâki‘ olan kadılar -zîde fezâiluhüm- tevkī‘-i 
refî‘-i hümâyûn vâsıl olıcak ma‘lûm ola ki hâlâ mahrûse-i Edirne’den südde-i 
sa‘âdetim tarafına teveccüh-i hümâyûnum mukarrer olmağla taht-ı kazânızda 
nüzûl olunacak menâzilin her birinde otağ-ı hümâyûnum için yüz vakıyye çıra 
seksen aded tokmak ve sekiz bin aded kazık iştirâ ve tedârik ve hâzır ve âmâde 
ettirilmek fermânım olmuşdur. Buyurdum ki hükm-i şerîfimle (  ) vardıkda bu 
bâbda sâdır olan emrim üzre amel edip dahi te’hîr ve tevakkuf eylemeyip otağ-ı 
hümâyûnum için nüzûl olunacak menâzilin her birinde yüz vakıyye çıra ve sek-
sen aded tokmak ve sekiz bin aded kazık iştirâ ve tedârik ve hâzır ve âmâde et-
tirip ihmâl ve müsâhele eylemeyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sâlis ve’l-ışrîn min Recebi’l-ferd sene isneteyn ve seb‘în ve 
elf.
Edirne el-mahrûse.
Vasale ileynâ fî 15 min Şa‘bâni’l-mu‘azzam sene 1072.

26 [6b-3] Çatalca’da otlatılan beygirler için gözcüler tayini
Fazîletlü Hâslar kadısı efendi hazretleri
Çatalca nâm mahalde otlak için irsâl olunan bârgirlere ücretleri ile gözcüler 
tedârik olunmak deyû buyruldu.
Fî 25 ( ) [Şa‘bân] sene 1072.
Vasale ileynâ fî 25 ( ) [Şa‘bân sene 1072].

27 [6b-4] Peremeci ve kayıkçıların kürekçi bedelini ödemeleri
İzzetlü yeniçeri ağası hazretleri
Yeniçeri ve cebeci ve topçu ve arabacı ve acemi oğlandan peremeci ve kayıkçı 
olanların ba‘zıları her sene verile gelen kürekçi bedelini vermede ta‘allül ederler 
imiş imdi husûs-ı mezbûre tekayyüd olunup ve mezbûrlara bir vechile ta‘allül 
ettirilmeyip kadîmden veregeldikleri üzre lâzım gelen kürekçi bedelini bu sene-i 
mübârekede dahi edâ edesiz deyû buyruldu.
Fî 19 ( ) sene [10]72.

28 [6b-5] Tophane için gerekli olan toprağın Ayastefanos’ta 
yerinin hazırlanması
Hazret-i Eyyûb mollası
İzzetlü ve fazîletlü efendi hazretleri -zîde fazluhû- tezkire-i dîvân vusûlünde 
ma‘lûm ola ki Tophâne-i âmirem için mu‘tâd-ı kadîm üzre her sene hâzır 
olunagelen toprağın Ayastefanos’da yerin ayırılıttırdıp hâzır etmek için fermân-ı 
âlişân sâdır olmuşdur. Ber-mûceb-i fermân olunan mahall-i mezbûra âdemler 
ta‘yîn edip ayırılıttırdıp hâzır ettiresin.
Fî 21 [Ramazâ]n sene 1072.

29 [7a-1] Sürsat ve saman satın alımıyla ilgili mükellefiyetin avârız 
muafiyetiyle ilgisi olmadığı
Akzâ kuzâti’l-müslimîn evlâ vülâtü’l-muvahhidîn, el-muhtas bi mezîdi 
inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- tevkī‘-i 
refî‘-i hümâyûn vâsıl olıcak, kazâ-i mezbûre tâbi‘ Küçükçekmece re‘âyâsı 
hâlâ mahrûse-i Edirne’den Dersa‘âdet’ime adam ve arzuhâl gönderip yine 
kazâ-i mezbûre tâbi‘ Hazret-i Ebâ Eyyûb Ensârî mahallâtında ve mahkeme 
kurâsında ve Edirnekapısı ve Topkapısı ve Yenikapı taşrasının mahallelerin-
de ve on pâre su nâzırı karyeleri tekâlîf-i şâkkadan ve avârızdan ve kendi 
bağlarının resm-i hamrından mu‘âf ve müsellem olup ve sürsat ve iştirâ sa-
manından ve gayrıdan mu‘âf olmayıp ancak bir sene su yolu bahânesiyle 
vermeyip mezbûrlar ol vermedikleri seneyi temessük edinip hâlâ bu sene 
iştirâsı fermân olunan zehâyiri ve dikākı bizimle ma‘an vermekde inâd ve 
muhâlefet ederler tahammüllerine göre zikr olunan su nâzırı karyeler ahâlîsi 
dahi mukayyed üzre edâ eylemeleri bâbında emr-i şerîfim verilmek recâ ey-
lediği ecilden Hazîne-i âmiremde mahfûz olan mevkūfât defterlerine nazar 
olundukda, fermân olunan sürsat ve iştirâ tekâlîf-i örfiyyeden olmayıp mu‘âf 
ve gayr-ı mu‘âf umûm üzre dâhillerdir ve hatt-ı hümâyûn-ı sa‘âdet makrûn 
ile mukaddemâ İstanbul’un su yolu için avârız-ı dîvâniyye ve tekâlîf-i örfiy-
ye ve şâkkadan mu‘âf olan karyelerin mu‘âfnâmelerinin kaydında sürsat ile 
iştirâ takdîrince olunmayıp, sâir tekâlîfden mu‘âflardır dedi taşcı ocağından 
otuz beş nefer olup hizmetli olmağla sürsat taleb olunmaya deyû emr-i şerîf 
verildiği mastûr ve mukayyed olmağın vech-i meşrûh üzre amel olunmak 
emrim olmuşdur. Buyurdum ki hükm-i şerîfim vardıkda bu bâbda sâdır olan 
emrim üzre amel edip dahi hâlâ fermânım olunan sürsat zahîresine ve iştirâ-i 
samana mu‘âf ve gayr-ı mu‘âf dâhil olmağla taşcı ocağında olan otuz beş ne-
ferden mâ‘adâsından zikr olunan su nâzırı karyeleri ahâlîsine ve sâirlerine 
ma‘rifet-i şer‘le ale’s-seviyye edâ edip biz mu‘âfız deyû min ba‘d kimesneye ol 
vechile ta‘allül ettirmeyip emr-i âhar irsâline muhtâc eylemeyesin şöyle bile-
sin alâmet-i şerîfe i‘timâd kılasın.
Tahrîren fi’l-yevmi’l-hâmis ve’l-ışrîn min şehri Recebi’l-ferd li sene isneteyn ve 
seb‘în ve elf.









30 [7a-2] Padişahın, Çatalca’da sürgün avı yapacağından gerekli 
hazırlıkların yapılması
Fazîletlü Eyüb Efendisi hazretleri hâliyâ şevketlü ve salâbetlü pâdişâh-ı zıll-ı 
Yezdân hazretleri Çatalca’da sürgün avı ettirmeğe murâd-ı hümâyûnları olmağ-
la imdi oldur ki fermân olunduğu üzre taht-ı kazânızdan ve nefs-i Eyüb’den 
mu‘tâd-ı kadîmeleri üzre re‘âyâ ve berâyâ ve sâir ihrâcı lâzım gelenleri mu‘accelen 
ihrâc edip işbu pazartesi ve salı günü avgâh olan yerleri üzre avın sürdürüp va-
kit ve zamânıyla mahall-i mezbûre yetiştirmeğe sa‘y ve iltizâm edip ihmâl ve 
tekâsülden hazer eyleyesin deyû buyruldu.
Kad vasale fî 24 ( ) sene 1072.

31 [7a-3] Küçük Hâslar subaşılığının Mehmed Beşe’ye verilmesi
Vech-i tahrîr-i hurûf budur ki
Uhdemizde olan gümrük mülhakātından Edirnekapısı hâricinde vâki‘ Kü-
çük Hâslar subaşılığı işbu bin yetmiş iki senesi Zilka‘desi gurresinden mâh-ı 
mezbûr tamâmına değin bin iki yüz akçe vermek üzre, maktû‘an dârende-i 
temessük Mehmed Beşe’ye deruhde olunup mezbûr târih-i mezbûrdan 
subaşılık-ı mersûmu mu‘tâd-ı kadîm üzre zabt u rabt ve vâki‘ olan mahsûlâtın 
ahz ü kabz edip taraf-ı âhardan kimesne müdâhale ve ta‘arruz etmeyip mâni‘ 
ve müzâhim olmamak için işbu temessük tahrîr olunup def ‘ ve teslîm olun-
muşdur.
Tahrîren fi’t-târihi’l-mezbûr
Emîn-i gümrük
Vasale ileynâ fî şevvâli’l-mükerr[em]

32 [7b-1] Sürsat vergisi toplanması için yaftalar dağıtılması
Defter oldur ki işbu sene isneteyn ve seb‘în ve elf şehri Recebi’l-ferdinin on 
altıncı günü vârid olan sürsat ki bahâları mîrîden verilmek üzre emr-i şerîfi 
mahkeme-i Eyüb’e vâsıl olup ( ) olundukdan sonra beyne’r-re‘âyâ tevzî‘ ve taham-
müllerine göre tahmîl defteridir ki kabzına memûr olan Ömer Ağa ma‘rifetiyle 
tahrîr ve yaftaları re‘âyâya verilmişdir.
Hurrire fi’t-târihi’l-mezbûr.
Cem‘an tahsîli fermân olunan zahîredir ki ber mûceb-i fermân-ı âlî Küçükçek-
mece ma‘a Eyyûb Ensârî’de tekmîl olu[nan].









şa‘îr 2000 keyl
dakīk 220 keyl
hatab 300 çeki
saman 600 kıyye
otluk araba mükemmel 60 adedi
Şa‘îr râh-ı âbîlerden Küçükçekmeceli’den Eyüb mahallesinden cem‘an 2000
Dakīk râh-ı âbîlerden Küçükçekmeceli’den Eyüb kurâsından cem‘an 220
Hatab râh-ı âbîlerden Küçükçekmeceli’den Eyüb kurâsından cem‘an 300
Otluk râh-ı âbîlerden araba Küçükçekmeceli’den cem‘an 60
Saman râh-ı âbîlerden Küçükçekmeceli’den cem‘an 600.
Minhâ

şa‘îr 500 keyl
dakīk 60 keyl
hatab 75 çeki
saman 150 kıyye
otluk araba mükemmel 15 adedi
İşbu zehâyir râh-ı âbîler kurâsı ki on iki karyedir. Kāimmakām-ı sadr-ı âlî haz-
retlerinin buyruldu-yı şerîfi üzre anlardan
El-bâkī.

şa‘îr 800 keyl
dakīk 80 keyl
hatab 113 çeki
saman 225 kıyye
otluk araba mükemmel 23 adedi
İşbu mikdâr zehâyiri dahi Küçükçekmece nâhiyesi ahâlîsi bi’r-rızâ deruhde ve 
kabûl ve tahsîli iltizâm olmuşlardır.
El-bâkī

şa‘îr 700 keyl
dakīk 80 keyl
hatab 112 çeki
saman 225 kıyye
otluk araba mükemmel 22 adedi
İşbu mikdâr zehâyiri dahi Eyyû Ensârî kurâları ahâlîsi bi’r-rızâ deruhde ve kabûl 
ve tahsîli iltizâm eylemişlerdir.
Minhâ Kasaba-i Hasköy

şa‘îr 335 k[eyl]
dakīk 33 k[eyl]
hatab 22 çeki
otluk 7 araba
saman 35 kıyye
Yaftalar verilmişdir.
Karye-i Cuhûd Burgaz

şa‘îr 71 k[eyl]
dakīk 10 k[eyl]
hatab 22 çeki
otluk 5 akrabâ
saman 40 kıyye
Yaftalar verilmişdir.
Karye-i Litroz

şa‘îr 71 k[eyl]
dakīk 10 k[eyl]
hatab 10 çeki
otluk 3 araba
saman 22 kıyye
Yaftalar verilmişdir.
Karye-i Nifoz

şa‘îr 41 k[eyl]
dakīk 7 k[eyl]
hatab 9 çeki
otluk 2 araba
saman 21 kıyye
Yaftası verilmişdir.
Karye-i Ayapa

şa‘îr 45 k[eyl]
dakīk 5 k[eyl]
hatab 8 çeki
otluk 1 araba
saman 16 kıyye
Yaftalar verilmişdir.
Karye-i Alibey

şa‘îr 11 k[eyl]
dakīk 5 k[eyl]
hatab 6 çeki
saman 12 kıyye
Yaftası verilmişdir.
Karye-i Pervaliçe ma‘a Çavuş

şa‘îr 10 k[eyl]
dakīk 12 k[eyl]
hatab 6 çeki
otluk 1 araba Nısfi yet üzre
saman 12 kıyye
Yaftası verilmişdir.
Karye-i Kâğıdhâne

şa‘îr 25 k[eyl]
dakīk 22 k[eyl]
hatab 9 çeki
otluk 1 araba
saman 18 kıyye
Yaftası verilmişdir.

[8a] Karye-i Ayas Ağa

şa‘îr 20 k[eyl]
dakīk 2 k[eyl]
hatab 7 çeki
otluk 1 araba
saman 14 kıyye
Yaftası verilmişdir.
Karye-i Soğanlı

şa‘îr 15 k[eyl]
dakīk 3 k[eyl]
hatab 7 çeki
otluk 1 araba
saman 14 kıyye
Yaftası verilmişdir.
Karye-i Papas Bergos

şa‘îr 5 k[eyl]
dakīk nısf
hatab 3 çeki
saman 10 kıyye
Yaftası verilmişdir.
Karye-i Bosna

şa‘îr 8 k[eyl]
dakīk nısf
hatab 3 çeki
saman 11 kıyye
Yaftası verilmişdir.
Cem‘an Eyyûb-i Ensârî kurâsına tahmîl olunan zehâyir

şa‘îr 700 k[eyl]
dakīk 80 k[eyl]
hatab 112 çeki
saman 225 kıyye
otluk 22 araba mükemmel
Sahh.

33 [8a-1] Eyüb Evkafı’na ait ihtisab vergisini toplama işinin Hacı 
Hüseyin Bey ve Musli Bey’e verilmesi
Vech-i tahrîr-i hurûf oldur ki civâr-ı Kostantıniyye’de âsûde alemdâr-ı Resûl-i 
ekrem -sallallâhu te‘âlâ aleyhi ve sellem- olan Hazret-i Ebâ Eyyûb-i Ensârî 
-aleyhi’r-rahmetü’l-Bârî-’nin evkāf-ı şerîfelerinden kasaba-i mezbûrenin ihtisâbı 
vakf-ı şerîfe mahsûl kayd olunup senede otuz yedi bin akçeye olmağın işbu bin 
yetmiş iki senesi Şa‘bânü’l-mu‘azzamı gurresinden sene tamâmına değin zabt ve 
vakfa âid olan mahsûlâtı ahz ü kabz etmek üzre işbu bâ‘is-i temessük Hacı Hüse-
yin Bey ve Musli Bey nâm kimesneler ber vech-i iştirâke tâlibler olup mezbûrlara 
şehri mezbûr gurresinden sene tamâmına değin zabt etmek üzre tevliyyetim ha-
sebiyle deruhde olunup kadîmden cânib-i şerîfe âid ve râci‘ hukūk ve rüsûma 
ahz ü kabz edip beher şehr yevmü’l-kıst hesâbı üzre maktû‘unu cânib-i vakf-ı 
şerîfe edâ ve teslîm eyleyip ve kasaba-i mezbûre tüccârları üzerine muhtesib ve 
zâbit bilip şer‘a muvâfık sözünden tecâvüz etmeyeler deyû işbu hurûf ketb olu-
nup âhardan müdâhale olunmaya deyû yedlerine vaz‘ olundu.
Tahrîren fî 28 [min] şehri Recebi’l-ferd sene 1072.
Vasale ileynâ fî 29 şehri Recebi’l-ferd sene 1072.
Bende Mehmed.

34 [8a-2] Küçük Hâslar subaşılığı görevinin Murad Beşe’ye verilmesi
Vech-i tahrîr-i hurûf oldur ki
Edirnekapısı hâricinde vâki‘ Küçük Hâslar subaşılığı bin yetmiş iki sene-
si Ramazan-ı şerîfin ibtidâsından Zilhicce’nin âhirine gelince dârende-i te-
messük Murad Beşe nâm kimesneye deruhde olunmuşdur gerekdir ki mezbûr 
vech-i meşrûh üzre mukāta‘a-i mezbûru zabt u rabt edip taraf-ı âhardan bir ferd 
müdâhale eylememek bâbında yedine zabt temessükü verilmişdir.
Fi’t-târihi’l-mezbûr.
Gümrük emîni Ahmed Ağa.

35 [8b-1] Edirne’den İstanbul’a dönen padişahın maiyeti halkı ve 
davarları için menzil zahiresi tedariki
Akzâ kuzâti’l-müslimîn evlâ vülâtü’l-muvahhidîn ma‘denü’l-fazl ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki İnşâ’allâhü te‘âlâ devlet-i ikbâl 
ve sa‘âdet ve iclâl ile mahrûse-i Edirne’den Âsitâne-i sa‘âdetim tarafına teveccüh-i 
hümâyûnum mukarrer olmağla rikâb-ı hümâyûnumla memûr olan kapım kul-
ları ve Istabl-ı âmirem davarları için menâzil zahîresi tedârik ve ihzârı lâzım ve 
mühim olup imdi taraf-ı mîrîden akçesi verilmek üzre İstanbul kilesi arpa yir-
mi dörder akçeye ve dakīkin kilesi altmış akçeye ve her bir mükemmel otluk 
arabası yüzer akçeye olmak üzre kazâ-i mezbûre tâbi‘ Çatalca nâhiyesinde iki 
bin beş yüz kile şa‘îr ve beş yüz kile dakīk ve yalnız yüz seksen araba otluk ve 
bin altı yüz kantar saman ve yalnız altı yüz çeki odun iştirâ ve tedârik ve Ça-
talca menziline nâibinle ihzâr ve nüzül emînine teslîm ettirilmek fermânım ol-
muşdur. Buyurdum ki hükm-i şerîfimle (  ) vardıkda bu bâbda sâdır olan em-
rim üzre amel edip dahi te’hîr ve tevakkuf eylemeyip zikr olunan zahîreyi emr-i 
şerîfim vardığı gibi hesâb-ı merkūm üzre mu‘accelen iştirâ ve tedârik ve nâibine 
menzil-i mezbûrda hâzır ve emr-i hümâyûnumda nüzül emînine teslîm edip ol 
dahi mevkūfât defterlerine kayd ettiresin ki menzil-i mezbûrda ashâbına akçe-
si Hazîne-i âmiremden bi’t-tamâm edâ oluna ve zikr olunan zahîre iştirâsına 
mu‘âf ve gayr-ı mu‘âf dâhillerdir ale’s-seviyye beherinin tahammüllerine göre 
tevzî‘ ettirip kimesneye ta‘allül ve nizâ‘ ettirmeyesin ve tevzî‘ defterinin bir 
sûretini imzâlayıp mühürleyip mübâşir-i mezbûr ile südde-i sa‘âdetime irsâl ey-
leyesin husûs-ı mezbûrda ihtimâm üzre olup sonradan tecessüs olundukda, hilâfı 
zuhûrundan ziyâde hazer eyleyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ min şehri Recebi’l-ferd sene isneteyn ve seb‘în ve elf.
Bi-makāmı mahrûse-i Edirne.

36 [8b-2] Suyolu masraflarından muaf köylülerle Küçükçekmece 
ahalisinin muhakemesi
Kad vasale ileynâ fi’l-yevmi’t-tâsi‘ aşer min şehri Recebi’l-ferd sene 1072.
Sûret-i buyruldu-yı şerîfdir ki kazâ-i mezbûrda olan suyolu için mu‘âf olan 
kurâ ahâlîsi ile Küçükçekmece ahâlîsi izzetlü ve sa‘âdetlü kāimmakām hazret-
lerinin huzûrlarında suyolu nâzırı olan Mustafa Ağa muvâcehesinde mürâfa‘a 
olunduklarında, karye-i mezbûre Küçükçekmece ahâlîsine ihsân buyurdukları 
buyruldu-yı şerîfdir ki kayd olundu.
Vârid olan emr-i şerîf-i âlîşân mûcebince mu‘accelen tahsîl ettirilip menzil-i 
mezbûrda vakt ve zamânıyla hâzır ve âmâde ettirile deyû buyruldu.

37 [8b-3] Küçük Hâslar subaşılığının Mehmed Beşe’ye verilmesi
Vasale ileynâ fi’l-yevmi’t-tâsi‘ aşer min Recebi’l-mürecceb.
Vech-i tahrîr-i hurûf budur ki uhdemizde olan gümrük mülhakātından li sene 
isneteyn ve seb‘în ve elf Edirnekapısı hâricinde vâki‘ Küçük Hâslar subaşılı-
ğı işbu bin yetmiş iki senesi Şa‘bânü’l-mu‘azzamı gurresinde beher mâh biner 
akçe vermek şartı üzre dârende-i temessük Mehmed Beşe’ye deruhde olunup üç 
aylık maktû‘u üç bin akçeyi ber vech-i peşîn alıp mezbûr mukāta‘a-i merkūmu 
mu‘tâd-ı kadîm üzre zabt u rabt edip taraf-ı âhardan kimesne müdâhale ve 
mu‘âraza ve münâza‘a etmemek için işbu temessük tahrîr olunup yedine vaz‘ ve 
teslîm olunmuşdur.
Tahrîren fi’t-târihi’l-mezbûr.
El-muharrir Ahmed Ağa.

38 [9a-1] Edirne’den İstanbul’a dönen padişahın maiyeti ve davarları 
için menzil zahiresi tedariki
Akzâ kuzâti’l-müslimîn evlâ vülâtü’l-muvahhidîn ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki İnşâ’allâhü te‘âlâ devlet-i ikbâl 
ve sa‘âdet ve iclâl ile mahrûse-i Edirne’den Âsitâne-i sa‘âdetim tarafına teveccüh-i 
hümâyûnum mukarrer olmağla rikâb-ı hümâyûnuma memûr olan kapım kul-
ları ve Istabl-ı âmirem davarları için menâzil zahîresi tedârik ve ihzârı lâzım ve 
mühim olmağın imdi taraf-ı mîrîden akçesi verilmek üzre her bir İstanbul keyli 
arpa yirmi dörder akçeye ve dakīkin kilesi altmış akçeyedir ve her bir mükem-
mel otluk arabası yüzer akçeye ve samanın kantarı on beş akçeye ve odunun çe-
kisi yirmişer akçeye olmak üzre kazâ-i mezbûre tâbi‘ Terkos nâhiyesinde yalnız 
iki bin kile şa‘îr ve iki yüz kile dakīk ve yüz araba otluk ve yalnız sekiz yüz kan-
tar saman ve altı yüz çeki odun iştirâ ve tedârik ve Çatalca menziline nâibinle 
ihzâr ve nüzül emînine teslîm ettirilmek fermânım olmuşdur. Buyurdum ki 
hükm-i şerîfimle (  ) vardıkda bu bâbda sâdır olan emrim üzre amel edip dahi 
kat‘â te’hîr ve tevkīf eylemeyip zikr olunan kazâya emr-i şerîfim vardığı gibi 
hesâb-ı merkūm üzre mu‘accelen iştirâ ve tedârik ve nâibinle menzil-i mezbûra 
hâzır ve emân [âmâde] ve ordu-yı hümâyûnumda menzil emînine teslîm etti-
rip teslîm-i temessük mevkūfât defterlerine kayd ettiresin ki menzil-i mezbûrda 
ashâb-ı hukūk akçesi Hazîne-i âmirem[den] bi’t-tamâm edâ oluna ve zikr olu-
nan zahîre iştirâsına mu‘âf ve gayr-ı mu‘âf dâhillerdir ale’s-seviyye her birisinin 
tahammüllerine göre tevzî‘ ve iştirâ ettirip kimesneye ta‘allül ve nizâ‘ ettirme-
yesin ve tevzî‘ defterinin bir sûretin imzâlayıp ve mühürleyip mübâşir-i mezbûr 
ile südde-i sa‘âdetime irsâl eyleyesin el-hâsıl husûs-ı mezbûrda ihtimâm üzre 
olup sonradan tecessüs olundukda, hilâfı zuhûrunda[n] ziyâde hazer eyleyesin 
şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ [min] şehri Receb sene isneteyn ve seb‘în ve elf.
Mahrûse-i Edirne.

39 [9a-2] Edirne’den İstanbul’a dönen padişahın maiyeti halkı ve 
davarları için menzil zahiresi tedariki
Akzâ kuzâti’l-müslimîn evlâ vülâtü’l-muvahhidîn ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki İnşâ’allâhü te‘âlâ devlet-i ikbâl 
ve sa‘âdet-i iclâl ile mahrûse-i Edirne’den Âsitâne-i sa‘âdetim tarafına teveccüh-i 
hümâyûnum mukarrer olmağla rikâb-ı hümâyûnuma memûr olan kapım kul-
ları ve Istabl-ı âmirem davarları için menâzil zahîresi tedârik ve ihzârı lâzım ve 
mühim olmağın imdi taraf-ı hazîneden akçesi verilmek üzre her bir İstanbul ki-
lesi arpa yirmi dörder akçeye ve dakīkin kilesi altmış akçeye ve her bir mükem-
mel otluk arabası yüzer akçeye ve samanın kantarı on beş akçeye ve odunun her 
bir çekisi yirmişer akçeye olmak üzre kazâ-i mezbûre tâbi‘ Midye nâhiyesinde iki 
bin kile şa‘îr ve iki yüz kile dakīk ve elli araba otluk ve beş yüz kantar saman ve 
iki yüz çeki odun iştirâ ve tedârik ve Çatalca menzilinde nâibinle ihzâr ve nüzül 
emînine teslîm ettirilmek fermânım olmuşdur. Buyurdum ki [hükm-i] şerîfimle 
(  ) vardıkda bu bâbda sâdır olan emrim üzre amel edip dahi kat‘â te’hîr ve te-
vakkuf eylemeyip zikr olunan emr-i şerîfim vardığı gibi hesâb-ı merkūm üzre 
mu‘accelen iştirâ ve tedârik ve nâibinle menzil-i mezbûra hâzır ve âmâde ve ordu-
yı hümâyûnumda nüzül emînine teslîm ettirip ol temessükü mevkūfât defterle-
rine kayd ettiresin ki menzil-i mezbûrda ashâbına akçesi Hazîne-i âmireme bi’t-
tamâm edâ oluna ve zikr olunan zahîre iştirâsına mu‘âf ve gayr-ı mu‘âf dâhillerdir 
ale’s-seviyye her birisinin tahammüllerine göre tevzî‘ ve iştirâ edip kimesneye 
ta‘allül ve nizâ‘ ettirmeyesin ve tevzî‘ defterinin bir sûretin imzâlayıp ve mühür-
leyip mübâşir-i mezbûr ile südde-i sa‘âdetime irsâl eyleyesin husûs-ı mezbûrda 
ihtimâm üzre olup sonradan [tecessüs] olundukda hilâfı zuhûrunda[n] ziyâde 
ihzâr eyleyesin şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ min şehri Receb sene isneteyn ve seb‘în ve elf.
El-mahrûse-i Edirne.

40 [9b-1] Edirne’den İstanbul’a dönen padişahın maiyeti halkı ve 
davarları için menzil zahiresi tedariki
Matlab
Sene-i sâbıkın sürsat emridir.
Akzâ kuzâti’l-müslimîn evlâ vülâtü’l-muvahhidîn ma‘denü’l-fazli ve’l-yakīn, 
hüccetü’l-hakkı ale’l-halkı ecma‘în, vârisü ulûmi’l-enbiyâ’i ve’l-mürselîn, el-
muhtas bi mezîdi inâyeti’l-meliki’l-Mu‘în mevlânâ Hâslar kadısı -zîdet fezâ’iluhu- 
tevkī‘-i refî‘-i hümâyûn vâsıl olıcak ma‘lûm ola ki İnşâ’allâhü te‘âlâ devlet-i ikbâl 
ve sa‘âdet-i iclâl ile mahrûse-i Edirne’den Âsitâne-i sa‘âdetim tarafına teveccüh-i 
hümâyûnum [mukarrer] olmağla rikâb-ı hümâyûnumla memûr olan kapım 
kulları ve Istabl-ı âmirem davarları için menâzil zahîresi tedârik ve ihzârı lâzım 
ve mühim olmağın imdi taraf-ı mîrîden akçesi verilmek üzre her bir İstanbul ki-
lesi arpa yirmi dörder akçeye ve dakīkin kilesi altmış akçeye ve her bir mükem-
mel otluk arabası yüzer akçeye ve samanın kantarı on beş akçeye ve odunun her 
bir çekisi yirmişer akçeye olmak üzre kazâ-i mezbûre Küçükçekmece ve Ebâ 
Eyyûb Ensârî nâhiyesinden iki bin kile şa‘îr ve iki yüz yirmi kile dakīk ve yalnız 
altmış araba otluk ve altı yüz kantar saman ve üç yüz çeki odun iştirâ ve tedârik 
ve Yarık Bergos menzilinde nâibinle ihzâr ve nüzül emînine teslîm ettirilmek 
fermânım olmuşdur. Buyurdum ki hükm-i şerîfimle ( ) vardıkda bu bâbda sâdır 
olan emrim üzre amel edip dahi kat‘â te’hîr ve tevakkuf eylemeyip zikr olunan 
zahîreyi emr-i şerîfim vardığı gibi hesâb-ı merkūm üzre mu‘accelen iştirâ ve 
tedârik ve nâibinle menzil-i mezbûrda zabt ve âmâde ve ordu-yı hümâyûnumda 
nüzül emînine teslîm ettirip ol temessükü mevkūfât defterlerine kayd ettiresin ki 
menzil-i mezbûrda ashâbına akçesi Hazîne-i âmiremden bi’t-tamâm edâ oluna 
ve zikr olunan zahîre iştirâsına mu‘âf ve gayr-ı mu‘âf dâhillerdir ale’s-seviyye her 
birinin tahammüllerine göre tevzî‘ ve iştirâ ettirdip kimesneye ta‘allül ve nizâ‘ 
ettirmeyesin ve tevzî‘ defterinin bir sûretin imzâlayıp ve mühürleyip mübâşir-i 
mezbûr ile südde-i sa‘âdetime irsâl eyleyesin el-hâsıl husûs-ı mezbûre ihtimâm 
üzre olup sonradan tecessüs olundukda hilâfı zuhûrundan ziyâde hazer eyleye-
sin şöyle bilesin alâmet-i şerîfe i‘timâd kılasın.
Tahrîren fi’l-yevmi’s-sâlis [min] şehri Recebi’l-ferd sene isneteyn ve seb‘în ve elf.
Vasale ileynâ fi’l-yevmi’s-sâdis aşer sene 1072.
El-mahrûse-i Edirne.

41 [9b-2] Edirne’den İstanbul’a dönen padişahın maiyeti ve davarları 
için menzil zahiresi temini
Matlab
İsti‘câl-i zehâyir
Mefâhirü’l-kuzât ve’l-hükkâm ma‘denü’l-fazli ve’l-kelâm Edirne’den Âsitâne-i 
sa‘âdete varınca menâzil zahîresi ta‘yîn olunan yerlerin kadıları -zîde fazluhüm- 
ve mefâhirü’l-emâsil ve’l-akrân kethüdâ yerleri ve yeniçeri serdârları ve a‘yân-ı 
vilâyetin iş erleri -zîde kadruhüm- tevkī‘-i refî‘-i hümâyûn vâsıl olıcak ma‘lûm 
ola ki İnşâ’allâhü te‘âlâ devlet ve ikbâl ve sa‘âdet-i iclâl mahrûse-i Edirne’den 
Âsitâne-i sa‘âdetim tarafına teveccüh-i hümâyûnum mukarrer ve hareket-i 
hümâyûnum karîb olmağla taht-ı kazânızda iştirâ ve menâzile ihzârı fermânım 
olan zahîreyi mukaddemâ irsâl olunan emr-i şerîfim mûcebince mu‘accelen 
iştirâ ve tedârik ve İnşâ’allâhü te‘âlâ işbu mâh-ı Receb’in yirmi beşinci gününe 
değin menâzile hâzır ve âmâde ettirmeniz bâbında fermân-ı âlîşânım sâdır ol-
muşdur. Buyurdum ki hükm-i şerîfimle (  ) vardıkda bu bâbda sâdır olan em-
rim üzre amel edip dahi kat‘â te’hîr ve tevakkuf eylemeyip taht-ı kazânızdan 
iştirâ ve menâzile ihzârı fermânım olan zahîreyi mukaddemâ irsâl olunan emr-i 
şerîfim mûcebince mu‘accelen iştirâ ve tedârik ve mâh-ı mezbûrun yirmi be-
şinci gününe değin ta‘yîn olunan menâzilde hâzır ve âmâde olmamağla -iyâzen 
billâhi te‘âlâ- müzâyakaya bâ‘is olasın, bir vechile özr ve cevâbın mesmû‘-ı 
hümâyûnum olmayıp her biriniz ziyâde ve ikāba müstahık olmanızı mukarrer 
bilesiz şöyle bilesin alâmet-i şerîfe i‘timâd kılasın.
Tahrîren fi’l-yevmi’r-râbi‘ ve’l-aşer min şehri Recebi’l-ferd li sene isneteyn ve 
seb‘în ve elf.
Vasale ileynâ fi’l-yevmi’l-ışrîn min şehri Recebi’l-ferd sene 1072.
Mahrûse-i Edirne.

42 [9b-3] Zilkade 1072 tarihli meyve ve sebze narhları
Narh-ı Sultânî fî 11 min Zilka‘de sene 1072.
Taze armud kıyye 8
Lahana kıyye 2
Kabak kıyye 4
Langa hıyarı yerli 1 akçe 1
Fî 15 Zilka‘deti’ş-şerîfe sene 1072.
Armud kıyye 6
Zerdali kıyye 4
Pancar kıyye 12 akçe 1
Yerli hıyarı aded 2 akçe 1
Hıyar aded 2 akçe 1
Şam böreği dirhem 5
Fî 21 Zilka‘deti’ş-şerîfe sene 1072.
Taze fındık kıyye 3 4
Kumla eriği kıyye 2 3
İznik eriği kıyye 3 4
Kara dut kıyye 6
Mardin eriği kıyye 3
Kabak kıyye 3
Fî 29 Zilka‘deti’ş-şerîfe sene 1072.
Taze incir kıyye 6
Burunsuz armud kıyye 4
Ahlat armudu kıyye 3

43 [10a-1] Dâye Hatun Vakfı’ndan bazı eşyaların mütevelli Mehmed 
Beşe b. Ahmed’de olduğu
Yâ Rezzâk zü’l-kuvveti’l-metîn
Havâss-ı Aliyye kazâsı a‘mâlinden Terkos nâhiyesine tâbi‘ Dâye Hâtun kar-
yesinde sâkin râfi‘ü’l-kitâb Mehmed Beşe b. Ahmed nâm kimesne meclis-i 
şer‘de takrîr-i kelâm edip merhûme Dâye Hâtun medîne-i Hazret-i Ebâ Eyyûb 
Ensârî -dâme fî rıdvâni’l-Bârî Takyecibaşı mescidi mukābelesinde binâ eylediği 
mu‘allimhâne ve eczâ-i şerîfe mesârifi için vakf eylediği çiftlik ve mandıra ve ça-
yır ve mevâşînin tevliyyeti aslah-ı utekāya şart etmekle mukaddemâ mütevellî 
olan Hasan Beşe fevt olmağın nevbet-i tevliyyet bana gelmeğin çiftlik-i mezbûru 
ben zabt u tasarruf ve erbâb-ı vezâyife vazîfelerini edâ ederim el-hâletü hâzihî 
evkāf-ı mezbûreden yedimde olan mevâşî ve sâir eşyânın adedi ikrârım üzre 
tahrîr ve hüccet-i şer‘iyye olunmak murâdımdır deyicek mu‘allimhâne-i mezkûr 
mu‘allimi ve zeyl-i kitâbda muharrerü’l-esâmî olan müslimîn merkūm Mehmed 
Beşe’nin takrîrine muvâfık haber verdiklerinde mütevellî-i mezbûr dahi vakf-ı 
mezbûrdan hâlâ yedimde on beş re’s camus ineği ve dört re’s dana ve bir çift 
kara sığır öküzü ve bir kebîr kazgan ve bir kebîr saban demiri ve bir çireşne 
vardır deyû ikrâr ve i‘tirâf etmeğin vâki‘ü’l-hâl hıfzan li’l-makāl bi’t-taleb ketb 
olundu.
Fi’l-yevmi’s-sâbi‘ aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Ahmed Efendi el-Mu‘allim, el-Hâc Nasuh Beşe, İbrahim Çelebi, 
Hamza Efendi.

44 [10a-2] Ali Çelebi’nin donanmaya ait batan bir gemide olduğu ve 
boğulduğunun tespiti
Mahmiye-i İstanbul’da Sultan mahallesi sâkinlerinden bâ‘isetü’l-vesîka Hayrün-
nisa bt. Hüseyin nâm hâtun meclis-i şer‘de kayın atası Ebûbekir Çelebi b. Ali 
mahzarında üzerine takrîr-i da‘vâ edip mezbûr Ebûbekir Çelebi’nin oğlu zev-
cim Ali Çelebi nâm râcil târih-i kitâbdan on yedi ay mukaddem Bahr-i Siyâh 
donanma-yı hümâyûnuna memûren gidip lâkin ol donanma gemilerinden 
ba‘zısı bi emrillâhi te‘âlâ gark olmağla zevcim mezbûr dahi garîkan fevt olmuş-
ken babası mezbûr Ebûbekir Çelebi oğlu müteveffâ-yı mezbûrun muhallefâtını 
beynimizde alâ mâ farazallâhu te‘âlâ tevzî‘ ve taksîmden imtinâ‘ eder suâl olu-
nup taksîmine tenbîh olunmak matlûbumdur deyicek gıbbe’s-suâl mezbûr 
Ebûbekir Çelebi oğlu mezbûr Ali Çelebi’nin fevtini inkâr ile cevâb vermeğin 
zevcesi müdde‘iye-i mezbûreden müdde‘âsını mübeyyine beyyine taleb olun-
dukda, udûl-i ricâlden olup kasaba-i Tophâne’de Kulekapısı’nda sâkin Ali Beşe 
b. Nasuh ve kasaba-i mezbûrda Hâce Ali mahallesinde sâkin Ömer Beşe b. Ab-
dullah nâm râciller li ecli’ş-şehâde makām-ı kazâya hâzırân olup isre’l-istişhâd 
fi’l-vâki‘ mezbûr Ali Çelebi kendi odamız yoldaşlarından olup ol donanmada 
bizim odamız Nohûdî Mustafa Kapudan gemisine ta‘yîn olunmağla, cümlemiz 
ol ile idik, lâkin ol fırtına günü biz bir husûs için kethüdâ gemisine binmişdik 
bi emrillâh fırtına olup merkūm Mustafa Kapudan’ın gemisi önümüzde pâre 
pâre olup merkūm Ali Çelebi dahi deryâya gark olduğunu re’yü’l-ayn müşâhede 
ve mu‘âyene olunmuşdur. Biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebiyle mezbûr Ali Çelebi’nin mev-
tine hüküm ve muhallefâtı vârisleri beyninde taksîme babası mezbûr Ebûbekir 









Çelebi’ye tenbîh birle mâ hüve’l-vâki‘ kayd şüd.
Fi’l-yevmi’s-sâdis aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: El-Hâc Mahmud b. Murad, Ahmed Ağa b. Mehmed, Mehmed 
Beşe b. Hüseyin, Yusuf b. Abdullah, Ali Çelebi b. Halil, Hüseyin Muhzır ve gay-
ruhüm mine’l-hâzırîn.

45 [10a-3] Zâbit Ali Ağa elinde bulunan câriye Mülâyim’in Şâkire 
bt. Abdullah’a ait olduğu
Mahrûse-i Galata a‘mâlinden kasaba-i Tophâne’de Ağa hamamı kurbun-
da sâkine bâ‘isü’l-kitâb [Şâ]kire bt. Abdullah nâm hâtun medîne-i Ebâ Eyyûb 
Ensârî’de zâbitü’l-vakt olan Ali Ağa mahzarında üzerine takrîr-i da‘vâ edip 
işbu hâzır bi’l-meclis orta boylu, açık kaşlı, elâ gözlü, kısa burunlu ön dişle-
ri gedik Macariyyetü’l-asl, Türkçe bilmez Mülâyim bt. Abdullah nâm câriye-i 
memlûkemi târih-i kitâbdan yedi gün mukaddem mülkümden ibâk etmişiken 
hâlâ zâbit-i merkūm yedinde bulmuşdun suâl olunup alıverilmek matlûbumdur, 
deyicek gıbbe’s-suâl zâbit-i merkūm ibkā-i mevsûfe-i mezkûreyi ahzını ikrâr, 
lâkin müdde‘iye-i mezbûreden müdde‘âsına mübeyyine beyyine taleb olun-
dukda, udûl-i ricâlden mahalle-i mezbûrede sâkin Halil Beşe b. Ali ve Mus-
tafa Beşe b. Bâli nâm kimesneler li ecli’ş-şehâde makām-ı kazâya hâzırân olup 
istişhâd olunduklarında, fi’l-hakīka işbu câriye-i mevsûfe mezbûrenin mülk-i 
müşterâsı olup târih-i kitâbdan yedi gün mukaddem mülkünden ibâk eyledi-
ği ma‘lûmumuzdur mezbûr husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye eyledikde ba‘de’t-ta‘dîl ve’t-tezkiyye 
şehâdetleri [10b] makbûle oldukdan sonra müdde‘iye-i mezbûre Şâkire’ye 
câriye-i mezkûreyi târih-i merkūmdan mukaddem bey‘ veya âhara hibe ve 
taraf-ı şer‘iyyeden böyle mülkünden ihrâc etmediğine yemîn teklîf olunduk-
da, ol dahi alâ vefki’l-mes’ûl yemîn billâhi te‘âlâ etmeğin mûcebiyle câriye-i 
merkūmeyi sâhibesi müdde‘iye-i merkūmeye teslîme zâbit-i merkūma tenbîh-i 
şer‘î olunup mâ hüve’l-vâki‘ kayd şüd.
Fi’l-yevmi’s-sâbi‘ aşer min Recebi’l-ferd li sene isneteyn ve seb‘în ve elf.
Şuhûdü’l-hâl: Ahmed Ağa b. Sadi, Ömer Ağa b. Halil, Hüseyin Çelebi b. Tayyib, 
Mehmed Muhzır ve gayruhüm mine’l-hâzırîn.

46 [10b-1] Çoban Yorgi’nin yoğurtçu Hristo v. Nikola’ya borcu 
karşılığı süt vermesi
Yoğurtçu tâifesinden râfi‘ü’r-rakīm Hristo v. Nikola nâm zimmî meclis-i şer‘de 
çoban tâifesinden Yorgi v. Nikola Narzakî muvâcehesinde üzerine da‘vâ ve 
takrîr-i kelâm edip aded ve esmânı beynimizde ilm-i şer‘î birle ma‘lûm yedim-
den müşterâ ve makbûz koyun bahâsından merkūm Yorgi zimmetinde ba‘de 
külli hesâb on dört bin akçe hakkım olup meblağ-ı mezbûr için si‘r-i cârî üzeri-
ne bana tahte’l-hesâb beher yevm koyun sütü vermek üzre ta‘ahhüd ve iltizâm 
etmişdir hâlâ suâl olunup takrîr olunmak matlûbumdur deyicek gıbbe’s-suâl 
merkūm çoban Yorgi cevâbında fi’l-vâki‘ aded ve esmânı beynimizde ilm-i 
şer‘î ma‘lûm yedinden müşterâ ve makbûz koyun bahâsından ba‘de külli hesâb 
merkūm yoğurtçu Hristo’ya zimmetimde lâzımü’l-edâ on dört bin akçe deynim 
vardır ve meblağ-ı mezbûr için si‘r-i cârî üzre mezbûre beher yevm tahte’l-hesâb 
koyun sütü vermeğe müte‘ahhid olmuşdum, lâkin koyunları hâlâ merkūm 
Hristo’nun zabt ve taht-ı yedinde olan Ferhad Paşa yaylağında yayladırım deyi-
cek merkūm Hristo dahi mersûmun koyunlarını yaylak-ı merkūmda yaylattır-
masına râzı olmağın vâki‘ü’l-hâl bi’l-ibtigā sebt olundu.
Fi’l-yevmi’s-sâdis aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Ali b. Hüseyin, Hamza Efendi nâib-i recül, Mehmed b. Mahmud 
Muhzır, Hüseyin b. Hasan, Süleyman Beşe el-Kettânî ve gayruhüm mine’l-
hâzırîn.

47 [10b-2] Mehmed Bey b. Halil’in Cafer Paşa Vakfı malından 
mütevelliye verdiği meksûr guruşları tamamlaması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ merhûm 
Cafer Paşa vakfı’na bi’l-fi‘l mütevellî olan Mehmed Bey b. Ahmed nâm kimesne 
meclis-i şer‘de medîne-i mezbûrede sâbıkan Yenihamam hamamcısı olan Meh-
med Bey b. Halil mahzarında üzerine da‘vâ ve takrîr-i kelâm edip mezbûr Meh-
med Bey mâl-ı vakf-ı mezbûrdan bin elli sekiz târihine üç yüz yirmi kıt‘a riyâlî-i 
kebîr guruş istirbâh ve kabz ve bundan akdem evkāf-ı mezbûre mütevellîsi olup 
hâlâ ma‘zûl olan Halil Çelebi b. Hüdâverdi’ye târih-i kitâbdan bir sene mukad-
dem meksûr guruş edâ etmeğin ol dahi kabz ve mâl-ı vakfa gadr ve te‘addî 
edip hîn-i muhâsebede zikr olunan üç yüz yirmi guruşu yedişer dirhem ol-
mak üzre teslîm murâd eder el-hâletü hâzihî mezbûrândan her birine suâl olu-
nup ihkāk-ı hak olunmak bi’t-tevliyye murâdımdır deyicek gıbbe’s-suâl evvelâ 
mezbûr Mehmed Bey cevâbında fi’l-hakīka bin elli sekiz târihinde mâl-ı vakf-ı 
mezbûrdan tâmmü’l-vezn ve sahîhü’l-ayâr üç yüz yirmi kıt‘a riyâlî kebîr gu-
ruş târih-i mezbûrda vakıf mütevellîsi olan (  ) nâm kimesne yedinden istirbâh 
ve kabz eylemişimdir lâkin târih-i kitâbdan bir sene mukaddem mezbûr Ha-
lil Çelebi vakf-ı mezbûre mütevellî iken sâlifü’z-zikr üç yüz yirmi guruşu def ‘ 
ve teslîm eylediğimde ol dahi kabz ve tesellüm eylemişdir deyû tâmmü’l-vezn 
ve sahîhü’l-ayâr kabz eylediğini ikrâr etmeğin isre’l-istintâk mütevellî-i sâbık 
mezbûr Halil Çelebi dahi cevâbında fi’l-vâki‘ mezbûr Mehmed Çelebi yedin-
den zikr olunan üç yüz yirmi kıt‘a riyâlî guruşu yedişer dirhem olmak üzre 
kabz eylemişimdir deyû mütevellî-i sâbık merkūm Halil Çelebi mârrü’z-zikr 
üç yüz yirmi kıt‘a riyâlî guruşdan yedişer dirhemden ziyâde kabz eylemediği-
ne ba‘de talebi’l-beyyine ani’l-müdde‘î ve’l-acz ani’l-ityân yemîn teklîf olunduk-
da, ol dahi alâ vefki’l-mes’ûl yemîn billâhi te‘âlâ etmeğin alâ mûcebi ikrârihî zikr 
olunan meksûr guruşları itmâmına merkūm Mehmed Bey’e tenbîh-i şer‘î birle 
mâ hüve’l-vâki‘ bi’t-taleb ketb olundu.
Tahrîren fî gurreti Recebi’l-ferd li sene isneteyn ve seb‘în ve elf.
Şuhûdü’l-hâl: Mustafa Çelebi b. Pervâne, Diğer Mustafa Çelebi b. Hüdâverdi, 
Mehmed Çelebi b. ( ) Çukadâr, Hüseyin Çelebi b. Ali ve gayruhüm mine’l-hâzırîn.
Beyaz, Sahh.

48 [11a-1] vârissiz ölen Hâce Hatun bt. Abdullah’ın muhallefâtı
Defter oldur ki
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i 
Kebîr mahallesinde sâkine iken bundan akdem fevt olan Hâcce Hâtun bt. Ab-
dullah nâm hâtunun zâhirde vâris-i ma‘rûf ve ma‘rûfesi olmamağla muhallefâtı 
beytülmâle âid ve râci‘ olmağın müşârün-ileyh Hazret-i Ebâ Eyyûb el-Ensârî 
vakfına mütevellî olup ve beytülmâl emîni olan umdetü’l-eşbâh Mehmed 
Efendi’ye teslîm olunan muhallefâtıdır ki zikr olunur.
Vaka‘a’t-tahrîr fi’l-yevmi’s-sânî aşer min şehri Recebi’l-ferd li sene isneteyn ve 
seb‘în ve elf.
Beyaz velense 2 Meblağ 45
Kumaş entari 1 Meblağ 23
Kırmızı bogasi çakşır 1 Meblağ 63
İplik alaca seccâde 1 Meblağ ( )
Yemeni yorgan 1 Meblağ 32
Alaca kaftan 1 Meblağ 230
Neftî zıbın 1 Meblağ 72
Beyaz zıbın 1 Meblağ ( )
Yemeni bohça 1 Meblağ 32
Kırmızı arakiyye 1 Meblağ 26
Baş makrama 1 Meblağ 41
Def‘a makrama 1 Meblağ 27
Köhne peştamal 1 Meblağ 46
Abdest makrama 1 Meblağ 15
Köhne uçkurlar 9 Meblağ 100
Papuç ve mest Meblağ 35
Beyaz velense 1 Meblağ 45
Beyaz çarşaf 1 Meblağ 60
Don ve gömlek 1 Meblağ 76
Alaca minder 1 Meblağ 20
Mâî kapama 1 Meblağ 190
Leylî? döşeme 1 Meblağ 45
Kırmızı entari 1 Meblağ 120
Beyaz zıbın 1 Meblağ 52
Yemeni bohça 1 Meblağ 45
Alaca bohça 1 Meblağ 12
Alaca makrama 1 Meblağ 22
Dokuma makrama 1 Meblağ 18
Tülbent çenber 30 Meblağ 14
Alaca bohça 1 Meblağ 21
Bakraç sagīr 1 Meblağ 80
Kırmızı yelek 1 Meblağ 44
Def‘a makrama 1 Meblağ 11
Ocak güğüm 1 Meblağ 121
Muhayyer ferâce ve âyine 1 Meblağ 11
Sepet sandık 1 Meblağ 85

Çenber ma‘a mikrâz 1 Meblağ 16
Def‘a yemeni yorgan 1 Meblağ 75
Def‘a çarşaf 1 Meblağ 54
Def‘a minder 1 Meblağ 100
Def‘a kevgir 1 Meblağ 225
Alaca kaftan 1 Meblağ 280
Alaca perde 1 Meblağ 80
Havlu döşeme 1 Meblağ 95
Don ma‘a makrama 1 Meblağ 48
Münakkaş makrama 1 Meblağ 27
Hırdavat Meblağ 15
Baş makrama ma‘a çenber 1 Meblağ 31
Def‘a çenber 2 Meblağ 20
Don ve çenber 1 Meblağ 44
Hamam tası 1 Meblağ 23
Def‘a papuç ve mest 1 Meblağ 42
Yemeni tülbent ve peştamal 8 Meblağ 145
Hırdavat 1 Meblağ 2

Çarşaf beyaz 1 Meblağ 106
Kırmızı çintiyân 1 Meblağ 13
Alaca yastık 1 Meblağ 69
Alaca kilim 1 Meblağ 172
Beyaz çarşaf 1 Meblağ 43
Kumaş yeşil yelek 2 Meblağ 40
Def‘a bohça 1 Meblağ 14
Münakkaş don 1 Meblağ 100
Def‘a bohça 1 Meblağ 17
Def‘a münakkaş makrama 1 Meblağ 55
Def‘a tülbent çenber 1 Meblağ 14
Def‘a peştamal 2 Meblağ 174
sagīr tencere 1 Meblağ 160
Def‘a sepet sandık 1 Meblağ 54
Def‘a gömlek 3 Meblağ 360
Def‘a don 1 Meblağ 30
Altın bilezik andişe Miskāl 45 Fiyat 26 Meblağ 11700
Ak kenarî gömlek 1 Meblağ 200
Tire kenarî gömlek 2 Meblağ ( )
Def‘a kenarî gömlek 1 Meblağ ( )
İşleme gömlek 1 Meblağ 150
Cedîd don 3 Meblağ 120
Def‘a gömlek 4 Meblağ 240
Def‘a yemeni bohça 1 Meblağ 20
Yekûn meblağ 18000 yalnız on sekiz bin akçedir.
Minhâ el-ihrâcât
Techîz ve tekfîn Meblağ 577
Müjdegâne Meblağ 300
Dellâliyye Meblağ 120
Hammâliyye Meblağ 12
Deyn-i müsbet Mehmed Çelebi Meblağ 300
Resm-i dîdebâniyye Meblağ 800
Resm-i kısmet Meblağ 640
Kalemiyye Meblağ 80
Huddâmiye Meblağ 80
İhzâriyye Meblağ 65
Yekûn meblağ 2974
El-bâkī meblağ 15026 mütevellî-i mezbûr Mehmed Efendi’ye teslîm

49 [11b-1] Silivri’den Mihal v. Andon’un evini Yorgi v. İstamo’ya 
vefâen satması
Havâss-ı Aliyye kazâsı tevâbi‘inden Silivri nâhiyesine tâbi‘ Şahtoros nâm karye 
sükkânından Mihal v. Andon nâm zimmî meclis-i şer‘de meyhâneci tâifesinden 
işbu râfi‘ü’l-kitâb Yorgi v. İstamo nâm zimmî muvâcehesinde bi’t-tav‘ ve’r-rızâ 
lâ-bi’l-kerh ve’l-cezâ ikrâr ve takrîr-i kelâm edip emlâkimden olup karye-i 
mezbûrede vâki‘ bir tarafdan Sivastos nâm zimmî mülkü ve bir tarafdan Baba 
Panayot mülkü ve bir tarafdan yine âhar mülküm ve taraf-ı âharı tarîk-i âm ile 
mahdûd, bir bâb fevkānî odayı ve bir mikdâr havluyu müştemil mülk menzi-
limi cümle tevâbi‘ ve levâhıkı ile mezbûr Yorgi’ye tarafeynden îcâb ve kabûlü 
hâvî bey‘ bi’l-vefâ tarîki üzre yedi bin nakd-i râyic fi’l-vakt akçeye bey‘ ve teslîm 
edip ol dahi minvâl-i muharrer üzre iştirâ ve kabûl eyledikden sonra yine 
karye-i mezbûre sınırı dâhilinde vâki‘ bir tarafdan Bereket nâm zimmî bah-
çesine ve bir tarafdan Katır nâm zimmî tarlası ve iki tarafdan tarîk-i âm ile 
mahdûd olup tahmînen dört dönüm bir kıt‘a tarlamın dahi hakk-ı tasarrufu-
nu sâhib-i arz ma‘rifetiyle mezbûr Yorgi’ye bin akçe bedel mukābelesinde ferâğ 
ve tefvîz edip ol dahi tefevvüz ve kabûl eyleyip semen-i mezbûr yedi bin akçe 
ile bedel-i mersûm bin akçe ki cem‘an seksen bin akçeyi merkūm Yorgi ye-
dinden tamamen alıp kabz eyledim ba‘de’l-yevm târih-i kitâbdan dört yüz elli 
gün tamâmına değin meblağ-ı mezbûru merkūm Yorgi’ye edâ ve teslîm edemez 
isem bey‘-i mezbûr bâtta münkalib olup menzil-i mahdûd-ı mezkûr merkūm 
Yorgi’nin mülk-i mahzı ve mârrü’z-zikr bir kıt‘a tarla merkūmun tasarrufunda 
olup emsâli gibi mutasarrıf olsun dedikde mukırr-ı mezbûrun minvâl-i meşrûh 
üzre cereyân edip cemî‘ ikrâr ve i‘tirâfını merkūm Yorgi vicâhen ve şifâhen 
tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: El-Hâc Hasan b. Abdullah, el-Hâc Mehmed b. Ahmed, el-Hâc 
Mehmed b. Musa, Hüseyin Çelebi b. Hüseyin, Hüseyin Çelebi b. Ali ve gayru-
hüm mine’l-hâzırîn

50 [11b-2] Mustafa b. Şaban’ın evini eşi Ayşe bt. Mustafa’ya satması
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de vâki‘ Naz-
perver mahallesi sâkinlerinden el-Hâc Mustafa b. Şaban nâm kimesne tara-
fından bey‘-i câ’i’z-zikri ikrâra vekîl olup Davud Efendi b. Mehmed el-İmâm 
ve Ali Çelebi b. Mehmed nâm kimesneler şehâdetleri ile şer‘an vekâleti sâbite 
olan Bektaş Bey b. İshak nâm vekîl meclis-i şer‘de müvekkil-i mezbûrun zev-
cesi râfi‘atü’l-vesîka Ayşe bt. Mustafa tarafından ikrâr-ı âti’l-beyânı tasdîke 
vekîl olup bimâ hüve nehci’s-sübût vekâleti sâbite olan umdetü’l-a‘yân Ali Çe-
lebi b. Mehmed nâm vekîl mahzarında bi’l-vekâle ikrâr ve takrîr-i kelâm edip 
müvekkil-i mezbûr el-Hâc Mustafa’nın emlâkinden olup mahalle-i mezbûrede 
vâki‘ bir tarafdan Sitti Hâtun vakfı ve bir tarafdan müvekkilim el-Hâc Mus-
tafa mülkü ve bir tarafdan dere ve taraf-ı râbi‘i tarîk-i hâs ile mahdûd iki bâb 
tahtânî odaları ve müşterek su kuyusunu ve zât-ı eşcâr müsmire ve gayr-ı müs-
mire hadîkayı ve kenîfi müştemil menzilimi cümle tevâbi‘i ve levâhıkı ile zev-
cesi müvekkile-i mezbûre Ayşe Hâtun’a târih-i kitâbdan altı sene mukaddem 
on bin nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bâtten bey‘ ve teslîm edip târih-i mezbûrda minvâl-i muhar-
rer üzre iştirâ ve tesellüm ve kabz u kabûl eyleyip semeni olan mezbûrü’n-na‘t 
on bin akçeyi müvekkile-i mezbûre Ayşe Hâtun yedinden tamamen alıp kabz 
eyledim min ba‘d menzil-i mahdûd-ı mezkûrda benim vechen mine’l-vücûh 
alâkam ve medhalim yokdur zevce-i müvekkile-i mezbûre Ayşe Hâtun’un 
mülk-i müşterâsıdır. Keyfe mâ yeşâ’ mutasarrıf olsun dedi deyicek vekîl-i 
mezbûrun minvâl-i meşrûh üzre bi’l-vekâle cârî ve sâdır olan ikrârını vekîl-i 
âhar Ali Çelebi bi’l-vekâle vicâhen ve şifâhen tasdîk ve tahkīk etmeğin mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer [min] Recebi’l-ferd li sene isneteyn ve seb‘în ve elf.
Şuhûdü’l-hâl: Mehmed b. Abdülganî, İlmüddin Efendi el-İmâm, Ömer Çelebi 
b. Hüseyin, Mustafa Çelebi b. Abdullah, Osman Bey b. Mustafa ve gayruhüm 
mine’l-huzzâr.









51 [11b-3] Eyüb’den Ayşe bt. Süleyman’ın evini Raziye 
bt. Abdullah’a satması
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de vâki‘ merhûm 
Veli Baba mahallesi sâkinelerinden Ayşe bt. Süleyman nâm hâtun meclis-i 
şerî‘at-ı şerîfede işbu râfi‘atü’l-vesîka Râziye bt. Abdullah nâm hâtun mahza-
rında bi tav‘ihâ ikrâr ve takrîr-i kelâm edip bey‘-i âti’z-zikrin sudûruna değin 
silk-i mülk-i sahîhimde münselik olan emlâkimden olup mahalle-i mezbûrede 
vâki‘ bir tarafdan yine kendi mülküm ve bir tarafdan Şerbetçi Osman Çelebi 
ve bir tarafdan dere ve taraf-ı âharı tarîk-i âm ile mahdûd olup bir bâb fevkānî 
ve bir bâb tahtânî odaları ve eşcâr-ı müsmire ve gayr-ı müsmire bahçeyi ve 
kenîfi müştemil mülk menzilimi cemî‘ tevâbi‘ ve levâhıkı ile mezbûre Râziye 
Hâtun’a iki bin nakd-i râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bâtten bey‘ ve teslîm edip ol dahi minvâl-i muhar-
rer üzre iştirâ ve tesellüm ve kabz ve kabûl eyleyip semeni olan mezbûrü’n-
na‘t iki bin akçeyi mezbûre Râziye Hâtun yedinden tamamen alıp kabz eyledim 
ba‘de’l-yevm sâlifü’z-zikr menzil-i mahdûd-ı mezkûrda benim vechen mine’l-
vücûhi’ş-şer‘iyye alâka ve medhalim yokdur. Mezbûre Râziye Hâtun’un mülk-i 
müşterâsıdır, keyfe mâ yeşâ’ mutasarrıfe olsun deyicek mukırra-i merkūmenin 
vech-i muharrer üzre cârî ve sâdır olan ikrârını mezbûre Râziye Hâtun vicâhen 
ve şifâhen tasdîk ve tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Abdullah Halîfe b. Abdullah, Ahmed Beşe b. Hasan, Musli Dede b. 
Sefer, Mehmed Çelebi b. Ahmed ve gayruhüm mine’l-hâzırîn.

52 [12a-1] Samatyano v. Sivastos’un evini istiğlâl yoluyla Mahmud 
Çelebi Vakfı’nın mütevellisi Abdullah Çelebi’ye sattığı
Mahmiye-i İstanbul mahallâtından Çakır Ağa mahallesi sâkinlerinden Samatya-
no v. Sivastos nâm zimmî mahfil-i kazâda medîne-i Hazret-i Ebâ Eyyûb-i Ensârî 
-dâme fî rıdvâni’l-Bârî-’de vâki‘ merhûm Mahmud Çelebi vakfı’nın nukūduna 
hâlâ kāim-i mütevellî Abdullah Çelebi b. Mustafa nâm kimesne mahzarında 
ikrâr ve takrîr-i kelâm edip silk-i mülk-i sahîhimde münselik olan emlâkimden 
olup mahalle-i mezbûrede vâki‘ bir tarafı Erine nâm nasrâniye mülkü ve bir ta-
rafı diğer Erine bt. Yani mülkü ve tarafeynden Palasa nâm nasrâniye ve tarîk-i 
âm ile mahdûd ve mümtâz olan mülk menzilimi cümle tevâbi‘ ve levâhıkı ile 
kāimmakām -ı mezbûr Abdullah Çelebi’ye alâ tarîki’l-istiğlâl on iki buçuk kıt‘a 
riyâlî bin guruşa bey‘ ve teslîm edip ol dahi ol vakf-ı mezbûr ile tarîk-i merkūm 
üzre iştirâ ve tesellüm ve kabz ve kabûl ve semeni olan meblağ-ı mezbûr on iki 
buçuk kıt‘a riyâlî kebîr guruşu mezbûr Abdullah Çelebi yedinden tamamen alıp 
kabz eyledikde yine menzil-i mahdûd-ı mezbûru ba‘de’t-tahliyyeti’ş-şer‘iyye 
târih-i kitâbdan bir sene tamâmına değin yüz elli akçe ücret ile bana îcâr ve 
teslîm edip ben dahi vech-i meşrûh üzre istîcâr ve tesellüm ve kabz ve kabûl ey-
ledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: İlmüddin Efendi el-İmâm, İbrahim Efendi b. Hasan, Hasan Efen-
di b. Yusuf, çukadâr Mehmed Çelebi b. Ahmed, Hüseyin Çelebi b. Ali ve gayru-
hüm mine’l-hâzırîn.

53 [12a-2] Dimo v. Yani’nin Mizistreli Yorgi v. Yani’ye olan borcunu 
vârislerinin ödemesi
Vilâyet-i Rumeli’nde Mizistre kazâsı a‘mâlinden Lonika nâm karye zimmîlerinden 
iken bundan akdem hâlik olan Yorgi v. Yani nâm zimmînin verâseti, sulbiye-i 
sagīre kızı Oşarda? nâm nasrâniye ile li ebeveyn er karındaşı Panayot nâm 
zimmîye münhasıra olduğu şer‘an zâhir ve müte‘ayyin oldukdan sonra merkūm 
Panayot’u kendi tarafından asâleten ve sagīre-i mezbûrenin tesviye-i umûru 
için kıbel-i şer‘den mansûb vasî olmağla vesâyeten meclis-i şer‘de yine kazâ-i 
mezbûre iktâ‘ından Çeçe nâm karyede sâkin iken bundan akdem hâlik olan 
Dimo v. Yani nâm zimmînin verâseti, sulbî kebîr oğulları Kosta ve Nikola ve 
Yorgi nâm zimmîler ile sulbiye-i kebîre kızları Kali ve Elani nâm nasrâniyelere 
münhasıra olduğu zâhir ve mütehakkik oldukdan sonra mezbûrân Kosta ve 
Nikola kendi taraflarından asâleten ve karındaşları mezbûretân taraflarından 
ikrâr-ı âti’z-zikri tasdîke vekîl-i şer‘îleri olmağla vekâleten ve mezbûr Yorgi dahi 
asâleten hâzırûn oldukları hâlde muvâcehelerinde bi’l-asâle ve bi’l-vesâya ikrâr 
ve takrîr-i kelâm edip mûrisim hâlik-i merkūm Yorgi’nin mürd-i mesfûr Dimo 
zimmetinde cihet-i deyn-i şer‘îden yüz elli kıt‘a riyâlî guruş hakkı olup kable’l-
ahz ve’l-edâ ikisi dahi hâlik olmağla meblağ-ı mezbûr bi’l-irsi’ş-şer‘î sulbiye kızı 
sagīre-i mezbûre ile bana isâbet ve intikāl etmeğin ben dahi mârrü’z-zikr yüz iki 
guruş mürd-i mersûm Dimo’nun bi’l-inhisâr vârisleri olan mesfûrûn Kosta ve 
Niko ve Yorgi ve mersûmetân Kali ve Elani’den taleb ve bi’l-asâle ve bi’l-vesâye 
da‘vâ eyledikde anlar dahi ikrâr ve meblağ-ı mezbûru tamamen bana def ‘ ve 
teslîm ben dahi asâleten ve vesâyetim hasebiyle mârrü’z-zikr yüz iki kıt‘a riyâlî 
guruşu alıp kabz edip husûs-ı mezbûra müte‘allik cemî‘ de‘âvî ve mütâlebât ve 
eymân ve muhâsamâtdan zimmetlerini asâleten ve vesâyeten ibrâ ve iskāt ey-
ledim dedikde gıbbe’t-tasdîki’l-mu‘teber mâ hüve’l-vâki‘ bi’l-ibtigā ketb ve imlâ 
olundu.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Mehmed Beşe b. Abdullah, Mustafa Beşe b. Abdullah, Ali Beşe b. 
Abdullah, Hüdâverdi b. Ali, Hüseyin Muhzır Ser-bölük, Todori Arnavud, Papa 
Laskari, Papa Dimitri, Papa Panayoti, Tanaş [v.] Andriye Yorgi, Kosta [v.] Apos-
tol ve gayruhüm mine’l-hâzırîn.

54 [12a-3] Şücâüddin b. İbrahim’in vakfettiği ev ve dükkânı 
konusundaki anlaşmazlığın sulh ile halledildiği
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de Kasımpa-
şa mahallesinde vâki‘ bir tarafdan el-Hâc Mustafa vakfı ve bir tarafdan ve 
bir tarafdan Kasımpaşa bostanı ve bir tarafdan Medîne-i münevvere vak-
fı ve bir tarafdan tarîk-i âm ile mahdûd menzil ve tahtında olan Horasanî 
dükkânını merhûm Şücâeddin b. İbrahim nâm sâhibü’l-hayr dokuz yüz otuz 
sekiz târih-i Muharremi gurresinden vakf-ı sahîh-i lâzım ile vakf ve haps edip 
süknâsı kendiden sonra utekāsına ve evlâd-ı utekāsına ve evlâd ve evlâd-ı 
utekāsına ba‘de’l-inkırâz mahalle-i mezbûre imâmı ve müezzinlerine şart ve 
ta‘yîn etmekle vâkıf-ı mezbûrun utekāsı Yusuf nâm kimesnenin kızı Ayşe’nin 
kızı Fâtıma’nın sulbî kebîr oğlu es-Seyyid Ali b. es-Seyyid (  ) nâm kimesne 
meclis-i şer‘de mahalle-i mezbûre imâmı ve müezzinleri olan râfi‘atü’l-kitâb 
eş-Şeyh İlmüddin Efendi b. Süleyman ve Mustafa Çelebi b. Mehmed ve Abdi b. 
Mustafa nâm kimesneler mahzarlarında ikrâr ve takrîr-i kelâm edip merhûm 
vâkıf-ı mezbûr menzil-i mahdûd-ı mezkûrun süknâsı bâlâda bast ve tahrîr 
olunduğu üzre şart ve ta‘yîn edip lâkin yine medîne-i Gelibolu’da sâkin ol-
mağla mahalle-i mezbûre imâmı ve müezzinleri mezbûrûn eş-Şeyh İlmüd-
din Efendi ve Mustafa Halîfe ve Abdi menzil-i mezbûra vaz‘-ı yed murâd ey-
lediklerinde ben dahi menzil-i mezbûrun süknâsını vâkıf-ı mezbûr süknâya 
muhtâc olmak üzre size şart ve ta‘yîn eylemişdir sizin hod süknâya ihtiyâcınız 
yokdur deyû cevâb verdiğimde, beynimizde münâza‘ât-ı kesîre cereyân etmi-
şidi el-hâletü hâzihî menzil-i mezbûr ve dükkân-ı merkūmun yevmî altı akçe 
icâresinin dört akçesini ben hayâtda oldukça ve iki akçesini imâm ve müez-
zinler alıp ta‘mîr ve termîm lâzım geldikde yine icâreden olmak üzre vesâtat-ı 
muslihîn ile mezbûrûn ile sulh olup her birimiz sulh-i [12b] mezbûru kabûl 
ve zikr olunan altı akçe icârenin min ba‘d dördünü ben ve ikisini anlar almak 
üzre kavl ü ittifâk eyledik dediklerinde gıbbe’t-tasdîki’l-mu‘teber mâ hüve’l-
vâki‘ kayd şüd.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, İbrahim Çavuş el-Mübâşir, Mehmed 
Çelebi b. Veli, İbrahim Çelebi el-Attâr, İbrahim Halîfe b. Hasan ve gayruhüm 
mine’l-hâzırîn.









55 [12b-1] Fotini bt. Esteryano’nun eşyalarını üvey oğlu Manol 
v. Todori’ye hibe etmesi
Mahmiye-i İstanbul hısnı ebvâbından hazret-i Ebâ Eyyûb el-Ensârî kapısı 
dâhilinde vâki‘ Mustafa Paşa-yı Atîk mahallesinde sâkine Fotini bt. Esteryano 
nâm nasrâniye meclis-i şerî‘at-ı şerîfde üveyi oğlu işbu râfi‘ü’l-vesîka Manol v. 
Todori nâm zimmî muvâcehesinde bi’t-tav‘ ve’r-rızâ lâ-bi’l-kerh ve’l-cezâ ikrâr-ı 
tâmm ve takrîr-i kelâm edip hibe-i âti’z-zikrin sudûruna değin zabt ve taht-ı ta-
sarrufunda olan emlâkimden yirmi bin nakd-i râyic fi’l-vakt akçe ve yüz miskāl 
altın bilezik ve yüz kırk paftalı civân kaşı ta‘bîr olunur bir sîm kuşağı üveyi 
oğlum mezbûr Manol’e hibe ve temlîk ve teslîm edip ol dahi meclis-i hibede 
minvâl-i muharrer üzre ittihâb ve tesellüm ve kabz ve kabûl eyleyip mârrü’z-
zikr eşyâ-i mezkûre-i mevhûbe mukābelesinde üveyi oğlu mezbûr Manol on 
bir aded sikke-i hasene bana def ‘ ve teslîm edip ben dahi mezbûre yedinden 
ivaz-ı mezbûr on bir sikke-i haseneyi alıp kabz eyledim. Mezbûr sâlifü’z-zikr 
eşyâ-i mezbûrede vechen mine’l-vücûh ve sebeben mine’l-esbâb benim alâka 
ve medhalim yokdur. Üveyi oğlum merkūm Manol’ün mülk-i mevhûbudur, 
keyfe mâ yeşâ’ ve yahtâr mutasarrıf olsun deyicek mukırra-i merkūma Foti-
ni nasrâniyenin vech-i mübeyyen üzre cârî ve sâdır olan ikrârını merkūm Ma-
nol bi’l-muvâcehe tasdîk ve bi’l-müşâfehe tahkīk ettikden sonra merkūm Ma-
nol zimmî vâhibe-i mersûmeyi infâk ve iksâya meclis-i şer‘de ta‘ahhüd etmeğin 
mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Hamza Efendi nâib-i recül, Mehmed Çelebi b. Hızır, Şâhin Bey b. 
Abdullah, Mehmed Beşe b. Hüseyin, Hüseyin Çelebi b. Ali ve gayruhüm mine’l-
hâzırîn.

56 [12b-2] Lazari v. Yasef ’in evinin vakfolup çocuklarının 
satamayacakları
Havâss-ı Aliyye kazâsı tevâbi‘inden kasaba-i Hasköy’de Kiremitçi Ahmed Çelebi 
mahallesi sâkinlerinden olup zikri âtî vakf menzili da‘vâ ve talebe kıbel-i şer‘de 
me’zûn olan bâ‘isetü’l-kitâb Mehmed Çavuş b. Abdullah nâm mühtedî meclis-i 
şer‘de menzil-i âti’z-zikre vaz‘-ı yedleri ikrârlarıyla sâbit olan Mehmed b. Abdul-
lah nâm mühtedî ve Fâtıma bt. Abdullah nâm mühtediye mahzarlarında üzer-
lerine da‘vâ ve takrîr-i kelâm edip mezbûr Mehmed ve mezbûre Fâtıma’nın ba-
bası olup kendileri şeref-i İslâm ile müşerref olmazdan mukaddem intikāl-i 
dâr-ı sa‘îd eden Lazar[i] v. Yasef nâm yahudi hâl-i hayâtında ve kemâl-i akl 
ve sıhhatinde bin elli iki târihi Muharremü’l-harâmı gurresinde silk-i mülk-i 
sahîhimde münselik olan emlâkinden mahalle-i mezbûrede vâki‘ bir tarafdan 
Hayim Yahudi mülkü ve bir tarafdan Menahem Yahudi vakfı ve tarafeyni kefe-
re mehâfiri yanında olan tarîk-i âm ve tarîk-i hâs ile mahdûd fevkānî ve tahtânî 
büyût-ı müte‘addideyi müştemil mülk menzilini vakf-ı sahîh-i lâzım ile vakf 
ve haps edip kendiden sonra evlâdına ve evlâd-ı evlâdına ve evlâd-ı evlâdına 
ve evlâd-ı evlâd-ı evlâdına batnen ba‘de batn ve karnen ba‘de karnin ve ba‘de’l-
inkırâz ağası Menahem v. Mihayil’in evlâdına ba‘dehüm mahmiye-i İstanbul’da 
sâkin Edirne cemâ‘atinden fukarâ-i Yahud’un Karayiler’ine şart ve ta‘yîn edip 
teslîm-i mütevellî ve tescîl-i şer‘î etmişiken mezbûr Mehmed ve mezbûre Fâtıma 
şeref-i İslâm ile müşerref olmazdan mukaddem babaları vâkıf-ı mersûm Lazar[i] 
Yahudi mürd olup menzil-i vakf-ı mezbûr şart-ı vâkıf üzre mezbûrâna âid ol-
mağla vakfiyyet üzre zabt ve tasarruf ederler iken hâlâ vakf-ı mezbûra mütevellî 
olan Baruh diyâr-ı Kırım’da bulunup vakıfnâme dahi yed-i mütevellîde olmağ-
la mezbûr Mehmed ve mezbûre Fâtıma menzil-i mezbûru mülkiyyet üzre bey‘ 
murâd ederler hâlâ suâl olunup bey‘ ve def ‘ olunmak matlûbumdur deyicek 
gıbbe’s-suâl mezbûr Mehmed ve hemşîresi mezbûre Fâtıma menzil-i mezbûrun 
vakfiyyetini inkâr ile cevâb verdiklerinde mezbûr Mehmed Çavuş’dan takrîrine 
mutâbık beyyine taleb olundukda, udûl-i ricâlden olup yine mahalle-i 
mezbûrede sâkin olan İbrahim b. Abdullah ve Mehmed b. Abdullah nâm 
mühtedîler li ecli’ş-şehâde makām-ı kazâya hâzırân olup istişhâd olundukların-
da, fi’l-hakīka mezbûrân Mehmed ve Fâtıma şeref-i İslâm ile müşerref olmaz-
dan mukaddem hâlik olan babaları mesfûr Lazar[i] Yahudi hudûd-ı mezkûr ile 
mahdûd olan mülk menzilini bin elli iki senesi Muharremi gurresinde cemî‘ 
tevâbi‘ ve levâhıkı ile bizim huzûrumuzda vakf ve haps edip kendiden sonra 
evlâdına ve evlâd-ı evlâdına ve evlâd-ı evlâd-ı evlâdına ve evlâd-ı evlâd-ı evlâd-ı 
evlâdına batnen ba‘de batn ba‘de’l-inkırâz ağası Menahem, Edirne cemâ‘atinden 
İstanbul’da sâkin Karayi tâifesine şart ve ta‘yîn ve târih-i mezbûrda Havâss-ı 
Aliyye [12(2)a] mahkemesinde Bâb nâibi olan Dahki Efendi huzûrunda tescîl-i 
şer‘î ve merkūm Baruh’u mütevellî edip teslîm ile’l-mütevellî eyledikden sonra 
rücû‘ edip ba‘de’l-mürâfa‘a hâkim-i mûmâ-ileyh menzil-i mezbûrun vakfiyyeti-
ne hükm eylemişdir biz bu husûsa bu vech üzre şâhidleriz, şehâdet dahi ederiz 
deyû her biri edâ-i şehâdet-i şer‘iyye eylediklerinde şâhidân-ı mezbûrânı ta‘dîl 
ve tezkiyye için kıbel-i şer‘den mevlânâ Sâlih Mehmed Efendi ile Receb Bey 
irsâl olunup anlar dahi mahalle-i mezbûreye varıp şâhidân-ı mezbûrân[ı] sır-
ren ve alenen ta‘dîl ve tezkiyye eylediklerinde mahalle-i mezbûre imâmı Meh-
med Efendi b. Mehmed ve Turşucu imâmı Ali Efendi ve Mehmed Ağa b. Ahmed 
ve Ramazan Bey şâhidân-ı mezbûrânın hüsn-i hâllerini ve makbûlü’ş-şehâde 
idiklerini haber verdiklerinden mâ‘adâ menzil-i mezbûrun vakfiyyetini meşhûr 
ve mütevâtirdir deyû haber verdiklerinde vâki‘ hâli mevlânâ-yı mezbûr mahal-
linde tahrîr ve meclis-i şer‘a vukū‘u üzre haber vermeğin şâhidân-ı mezbûrânın 
şehâdetleri hayyiz-i kabûlde vâki‘ olmağın alâ mûcebi şehâdetihimâ menzil-i 
mezbûrun vakfiyyetine hükm olunup mâ hüve’l-vâki‘ [bi’t-taleb] ketb olundu.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Mehmed Efendi b. Hasan, Hasan Efendi el-İmâm, Mehmed b. Yu-
suf, Mehmed Çelebi b. Musli, Hüseyin b. Ali, Hamza Efendi b. Hasan, Ahmed 
Çelebi b. Mehmed ve gayruhüm mine’l-hâzırîn.

57 [12(2)a-1] Bal tüccarı Hacı Osman b. Ferhad ile Hacı Ebûbekir 
b. Mehmed’in mudârebe ortaklıklarıyla ilgili anlaşmazlığından 
sulh olmaları
Balcı tâifesinden el-Hâc Osman b. Ferhad nâm kimesne mahfil-i kazâda yine 
tâife-i mezbûreden el-Hâc Ebûbekir b. Mehmed nâm kimesne mahzarında 
üzerine takrîr-i da‘vâ edip târih-i kitâbdan iki sene mukaddem asel iştirâ ve 
bey‘ edip bi fazlillâh hâsıl olan fâide beynimizde tasnîf olmak üzre alâ tarîki’l-
mudârebe mezbûr el-Hâc Ebûbekir’e iki yüz kıt‘a riyâlî guruşa def ‘ ve teslîm, ol 
dahi kabz ve tesellüm etmişidi hâlâ taleb eylediğimde teslîmden imtinâ‘ eder 
suâl olunup alıverilmek matlûbumdur deyicek gıbbe’s-suâl mezbûr el-Hâc 
Ebûbekir cevâbında fi’l-hakīka hâl minvâl-i muharrer üzre olmuş idi, lâkin zikr 
olunan iki yüz riyâlî guruş mâl-ı mudârebe ile asel iştirâ edip âdet-i me’lûfe üzre 
ol aseli gemiye ve İstanbul’a irsâl eylediğimde bi emrillâh gemi Bahr-i Siyâh’da 
gark olup benim ve sâir tüccârın rızkı bilâ-te‘ad deryâda zâyi‘ olmuşdur deyi-
cek müdde‘î-i mezbûrdan merkūm el-Hâc Ebûbekir te‘addîsini mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin mezbûr 
el-Hâc Ebûbekir’e zikr olunan mâl-ı mudârebe ile iştirâ olunan aselin vech-i 
muharrer üzre deryâda zâyi‘ olmakda te‘addîsi olmadığına yemîn teklîf olun-
dukda, ol dahi alâ vefki’l-mes’ûl yemîn billâhi te‘âlâ etmeğin mûcebiyle mezbûr 
el-Hâc Osman bî-vech ta‘arruzdan ba‘de’l-men‘, mezbûr el-Hâc Osman meclis-i 
mezbûrda merkūm el-Hâc Ebûbekir mahzarında ikrâr edip yine vech-i mu-
harrer üzre mâl-ı mudârebeden merkūm el-Hâc Ebûbekir zimmetinde beş yüz 
riyâlî guruş hakkım olup taleb eylediğimde diyâr-ı Eflak’da asel cem‘ ve iştirâ 
eyledikde hırsızlar basıp mâl-ı mezkûru gāret etmişlerdir deyû cevâb verme-
ğin beynimizde münâza‘ât-ı kesîre cereyân etmiş idi el-hâletü hâzihî vesâtat-ı 
muslihîn ile merkūm el-Hâc Ebûbekir ile da‘vâ-yı mezkûrumdan on beş bin 
nakd-i râyic fi’l-vakt akçe üzerine sulh olup bedel-i sulh yedinden tamamen 
kabz ve mâ‘adâ da‘vâsından zimmetini ibrâ ve iskāt eyledim min ba‘d mezbûr 
ile evvelen ve sâniyen zikr olunan mâl-ı mudârebeye müte‘allik da‘vâ ve nizâ‘ım 
yokdur deyicek gıbbe’t-tasdîki’ş-şer‘i’l-mu‘teber mâ cerâ bi’t-taleb ketb olundu.
Fi’l-yevmi’l-ışrîn min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Bayram b. Abdurrahman, el-Hâc Mehmed b. Ali, Ferhad Beşe 
b. Ahmed, Mehmed Çelebi Çukadâr, Hüseyin b. Hasan ve gayruhüm mine’l-
hâzırîn.

58 [12(2)a-2] Mehmed Ağa b. Bektaş Ağa’nın kölesi Yusuf b. Abdullah’ı 
âzat etmesi
Medîne-i hazret-i Ebâ Eyyûb el-Ensârî’de vâki‘ Kasımpaşa mahallesi sâkin le rin-
den fahrü’l-a‘yân Mehmed Ağa b. el-merhûm Bektaş Ağa tarafından akd-i âti’z-
zikri ikrâra vekîl olup Şâhin Bey b. Abdullah ve Pîr Mehmed Çelebi b. Mustafa 
şehâdetleri ile şer‘an vekâleti sâbite olan Mehmed Çelebi b. Abdullah nâm vekîl 
mahfil-i şer‘de bi’l-vekâle ikrâr ve takrîr-i kelâm edip müvekkil-i mûmâ-ileyh 
Mehmed Ağa işbu uzun boylu, elâ gözlü, kır sakallı, sol ayağının bir parma-
ğı sakat Rûsiyyü’l-asl râfi‘ü’l-kitâb Yusuf b. Abdullah abd-i memlûkünü hasbe-
ten li’llâhi’l-azîm ve haseneten li rûhi resûlihi’l-kerîm ve amelen bimâ kāle’n-
nebiyyü -sallallâhu te‘âlâ aleyhi ve sellem- men a‘taka rakabeten mü’mineten 
a‘takallâhu te‘âlâ bi külli uzvin minhâ uzven minhu mine’n-nâr, cemî‘ malın-
dan ihrâc ve i‘tâk ve tahrîr ve zümre-i ahrâr-ı asliyyîne ilhâk ve idrâc edip min 
ba‘d abd-i mevsûf-ı mezbûrun üzerinde hakk-ı velâdan gayrı hakkım kalmadı 
ba‘de’l-yevm sâir ahrâr-ı asliyyîn gibi hür olsun dedi deyû bi’l-vekâle ikrâr et-
meğin hâkim-i muvakki‘-i sadr-ı kitâb kıbelinden sıhhat-i ıtk-ı mezkûra hükm 
birle mâ hüve’l-vâki‘ [bi’t-taleb] ketb olundu.
Fi’l-yevmi’l-hâmis ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Hüseyin Beşe er-Râcil, İbrahim Beşe b. Abdullah, Mustafa Beşe b. 
Mehmed, Osman Beşe b. Abdullah, Mehmed Çelebi b. Ahmed, İbrahim Efendi 
el-İmâm ve gayruhüm mine’l-hâzırîn.

59 [12(2)b-1] Musa b. Ramazan’ın Ayşe bt. Mahmud’a iftira ettiği
Medîne-i hazreti Ebâ Eyyûb el-Ensârî -dâme fî rıdvâni’l-Bârî-’de vâki‘ Fethi Çe-
lebi mahallesinde müezzin olan Ahmed Çelebi b. Mehmed nâm kimesnenin zev-
cesi râfi‘atü’l-vesîka Ayşe bt. Mahmud nâm hâtuna meclis-i şer‘de yine mahalle-i 
mezbûre sâkinelerinden Musa b. Ramazan nâm kimesne mahzarında üzerine 
takrîr-i da‘vâ edip mezbûr Musa gıyâbımda benim için mezbûr Müezzin Ah-
med Çelebi hamama gittikçe beni mezbûre Ayşe içeri alıp benim ile mu‘âmele 
üzredir merkūme Ayşe ile bu vech üzre mu‘âmeledeyiz deyû benim ırzımı hedm 
etmişdir suâl olunup mûceb-i şer‘iyyesi icrâ olunmak matlûbumdur dedikde 
gıbbe’s-suâl ve akībe’l-inkâr isre’l-istişhâd mahalle-i mezbûre sükkânından Ha-
lil Beşe b. Mehmed ve Süleyman b. Mahmud nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında, fi’l-hakīka mezbûr Musa 
merkūme Ayşe ile mu‘âmelem vardır. Zevci mezbûr Ahmed Çelebi hamama git-
tikçe beni menziline alıp benim ile mu‘âmele üzredir deyû bizim huzûrumuzda 
ikrâr etmişdir biz bu husûsa bu vech üzre şâhidleriz, şehâdet dahi ederiz deyû 
her biri edâ-i şehâdet-i şer‘iyye eylediklerinde şehâdetleri hayyiz-i kabûlde 
vâki‘ olup mûceb-i şer‘îsi icrâ olundukdan sonra müdde‘iye-i mezbûre Ayşe 
Hâtun meclis-i şer‘de i‘âde-i kelâm edip keyfiyyet-i hâlim mahalle-i mezbûre 
ahâlîsinden istihbâr olunup haberleri tahrîr olunmak matlûbumdur deyicek 
mahalle-i mezbûre imâmı İbrahim Efendi b. Mustafa ve ahâlî-i mahalleden 
Mustafa Çelebi b. Abdülbâkī ve Mehmed Çelebi b. Mehmed ve el-Hâc Hasan b. 
Mehmed ve el-Hâc Hüseyin Bey b. Yusuf ve Mustafa Beşe b. Hanefi ve Sefer b. 
Hüseyin ve Hüseyin b. Veli nâm kimesneler li ecli’l-ihbâr meclis-i şer‘a hâzırûn 
olup istihbâr olunduklarında, fi’l-hakīka mezbûre Ayşe Hâtun kendi hâlinde ve 
mestûre hâtundur bu âna değin nâ-mahrem ile kat‘â alâkasına ve sâir hâline 
vukūfumuz yokdur deyû her biri mezbûre Ayşe Hâtun’un hüsn-i hâlini ihbâr et-
tiklerinde mâ hüve’l-vâki‘ alâ vukū‘ihî ketb olundu.
Fi’l-yevmi’s-sâlis ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Kâtibü’l-hurûf Mehmed Efendi, Eyyûb Çelebi el-Mukayyid, Ham-
za Efendi nâib-i recül, Mehmed Çelebi Çukadâr, Mehmed b. Mehmed, Hüseyin 
Çelebi b. Ali ve gayruhüm mine’l-hâzırîn.

60 [12(2)b-2] Fâtıma bt. Ahmed’in boşandığı kocası Ahmed Beşe b. Ali 
ile anasının zimmetlerini ibrâ etmesi
Mahmiye-i İstanbul’da Karabaş mahallesi sâkinelerinden Fâtıma bt. Ahmed 
nâm hâtun meclis-i şer‘de Havâss-ı Aliyye kazâsı tevâbi‘inden İzdinli nâm kar-
ye sükkânından zevci işbu râfi‘ü’l-kitâb Ahmed Beşe b. Ali nâm kimesne tara-
fından hul‘-ı câ’i’z-zikri tasdîke vekîl olup vekâleti sâbite olan el-Hâc Receb Çe-
lebi b. Arslan ve Ali Beşe b. Süleyman şehâdetleri ile şer‘an vekâleti sâbite olan 
vâlidesi Ümmühâni bt. Ahmed nâm hâtun mahzarında ikrâr ve takrîr-i kelâm 
edip müvekkil-i mezbûr Ahmed Beşe zevcim olup lâkin hüsn-i mu‘âşeretimiz ol-
mamağla beynimizde şikāk-ı küllî vâki‘ olmağın mezbûrun zimmetinde mukar-
rer olan iki bin akçe mehr-i müeccel ve nafaka-i iddet ve me’ûnet-i süknâmdan 
fâriğa olmak üzre zevcim müvekkil-i mezbûr Ahmed Beşe ile muhâla‘a-i sahîha-i 









şer‘iyye ile muhâla‘a edip zevciyyete müte‘allik âmme-i de‘âvîden ibrâ ve iskāt 
ve zevcim müvekkil-i mezbûrun li ebeveyn karındaşı olup mukaddemâ benim 
zevcim iken vefât etmekle mezbûrun zimmetinde mütekarrir olan iki bin akçe 
mehr-i müeccelimi muhallefâtından ahz ü kabz edip sâir muhallefâtda mezbûr 
Ahmed Beşe ve vâlidesi vekîl-i mezbûr Ümmühâni Hâtun vaz‘-ı yed etmeleriy-
le muhallefât-ı mezbûrda hisse-i şer‘iyyem da‘vâsından dahi müvekkil-i mezbûr 
Ahmed Beşe’nin vâlidesi mezbûre Ümmühâni Hâtun’un zimmetlerini ibrâ-i 
kātı‘ü’n-nizâ‘lamüte‘allik da‘vâ ve nizâ‘ım yokdur. Zuhûr dahi ederse lede’l-hükkâmi’l-kirâm 
mesmû‘a olmaya dedikde mukırra-i mezbûrenin minvâl-i muharrer üzre cârî ve 
sâdır olan ikrârını mezbûr Ümmühâni Hâtun bi’l-asâle ve bi’l-vekâle tasdîk ve 
tahkīk etmeğin mâ hüve’l-vâki‘ ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: İbrahim Çelebi b. Mustafa, Mehmed Beşe b. Abdullah, İmirza Beşe 
b. Mehmed, es-Seyyid Mehmed Çelebi b. es-Seyyid Ahmed, Hüseyin Çelebi b. 
Ali ve gayruhüm mine’l-hâzırîn.

61 [13a-1] Hacı Ahmed Ağa b. Mustafa’nın konağına su tahsisi
Dârü’l-hilâfeti’l-aliyye Kostantıniyyet el-mahmiyye’de Sultan Bayezid hama-
mı kurbunda vâki‘ Sekbanbaşı Yakub mahallesi sâkinlerinden olup sâbıkan 
Ayasofya mütevellîsi olan kıdvetü’l-emâcid ve’l-e‘âzim câmi‘ü’l-mehâmid ve’l-
mekârim Manisalı el-Hâc Ahmed Ağa b. Mustafa taraf-ı bâhirü’ş-şereflerinden 
Ali b. Ebûbekir ve Hasan Çelebi b. Abdullah şehâdetleri ile husûs-ı âti’z-zikre 
vekîl olup bimâ hüve nehci’s-sübût şer‘an vekâleti sâbite olan fahrü’l-emâsil 
ve’l-eşbâh kîsedâr Mustafa Çelebi b. Receb meclis-i şer‘-i şerîf-i şâmihü’l-imâd 
ve mahfil-i dîn-i münîf-i râsihü’l-evtâdda bi’l-vekâle takrîr-i kelâm edip mü-
vekkilim müşârün-ileyh el-Hâc Ahmed Ağa’nın mahalle-i mezbûrede vâki‘ 
mülk menziline cârî olmak için Havâss-ı Refî‘a kazâsı müzâfâtından Terkos 
nâhiyesinde vâki‘ Derbendyolu demekle ma‘rûf mevzi‘de kendi malıyla âbâr-ı 
müte‘addide hafr ettirdip cem‘ ve tahsîl eylediği miyâhın üzerine varılıp mâ’ının 
erbâb beyninde mu‘tâd olan tarz-ı ma‘rûf ve semt-i me’lûf üzre mikdârı vezn 
ve tağyîr ve tahrîr olunmak bi’l-vekâle matlûbumdur deyicek cânib-i şerî‘at-ı 
mutahharadan mevlânâ Mehmed Efendi b. Hasan irsâl olunup ol dahi hâssa 
su yolu nâzırı aynü’l-a‘yân zeyinü’l-ezmân makbûlü’s-sudûr ve’l-erkân Mustafa 
Ağa b. İbrahim ve râh-ı âbîler kethüdâsı Osman Bey b. Murtaza ve el-Hâc Abbas 
b. Mehmed Ser-bölük ve Üstâd el-Hâc Abdülmümin b. Yakub ve Üstâd Ahmed b. Abdünnebî ve Üstâd İsmail b. İvaz zeyl-i kitâbda muharrerü’l-esâmî olan 
cemâ‘at-i müslimîn ile müvekkil-i mûmâ-ileyhin cem‘ ve tahsîl eylediği suyun 
üzerine varılıp ale’l-vechi’l-âde keşf ve müşâhede ve tahmîn-i sahîh ile tahmîn 
ve takvîm olundukda, kâmil üç masura su cârî olup zikr olunan suyu ol mahalle 
karîb Mesih Paşa merhûm su yoluna, andan dahi merhûm ve mağfûrun-leh Sul-
tan Süleyman Hân suyu yoluna izn-i mütevellî ile ilhâk ve kānûn-ı kadîm üzre bir 
masurası hakk-ı mecrâ alıkonuldukdan sonra bâkī iki masurasın murâd eyledi-
ği mahalden ifrâz ve müvekkil-i mûmâ-ileyh el-Hâc Ahmed Ağa’nın mahalle-i 
mezbûrede vâki‘ sâlifü’z-zikr menziline cârî olmak üzre te‘ayyün olunduğunu 
mevlânâ-yı mezbûr mahallinde ketb ve tahrîr, ba‘dehû meclis-i şer‘a gelip alâ 
vukū‘ihî inhâ ve takrîr etmeğin mâ cerâ bi’l-ibtigā sebt olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Fahrü’l-eimme Veli Efendi b. İsmail, Ahmed Efendi b. Hasan 
el-İmâm, es-Seyyid Mahmud Efendi b. es-Seyyid Eyüb, el-Hâc Abdülfettâh b. 
Abdüllatîf, umdetü’l-a‘yân Ali Ağa b. Mustafa, Mahmud Ağa karındaşı, camcı 
Ali Beşe, el-Hâc Hasan b. Behram sâkin-i mahalle-i mezbûre, diğer Ali Bey b. 
Ebûbekir, Ahmed Çelebi b. el-Hâc Yusuf sâkin-i mahalle-i mezbûre, Yahya Çe-
lebi b. Yusuf sâkin-i mahalle-i mezbûre, Korucuzâde Mehmed Beşe b. Hasan 
er-Râcil, Mehmed Beşe b. Durmuş, berber Mustafa b. Abdullah er-Râcil, Hasan 
Çelebi b. Abdullah, es-Seyyid Abdurrahman Çelebi b. es-Seyyid Mustafa sâkin-i 
mahalle-i mezbûre, Mustafa Çelebi b. el-Hâc Hızır, el-Hâc Ali el-Hüddâm? el-
Hâc Ali b. Hızır ve gayruhüm mine’l-hâzırîn,

[Derkenâr:] İşbu derûn-ı hüccetde ismi mezkûr sâbıkan Ayasofya mütevellîsi 
Manisalı el-Hâc Ahmed Ağa hânesi demekle arîf konak-ı kebîre cârî iki masura 
mâ-i lezîz-i cârînin bir masurasına hâlâ Darbhâne-i âmire nâzırı sa‘âdetlü Yu-
suf Ağa bir kıt‘a temlîknâme-i hümâyûn mantûkunca mâlik olduğunu müş‘ir 
erbâb-ı ihtiyâr ma‘rifetleriyle mufassal ve meşrûh bir kıt‘a hüccet-i şer‘iyye i‘tâ 
olunduğunu müş‘ir işbu mahalle şerh verildi. Fî 24 min Şevvâl sene 1204. Sahh.
Kezâlik konak-ı kebîrden müfrez menzil derûnunda cârî Ayasofya mâ-i lezî zin de 
tedâvül-i eyâdî ile bâ hüccet-i mübâya‘a mâlike olan İsmihan Hâtun bt. Cağalzâde 
İbrahim Bey yedine erbâb-ı miyâh ma‘rifetiyle mufassal ve meşrûh hüccet tahrîr 
ve i‘tâ olunduğu, işbu mahalle şerh verildi. Fî 24 Şevvâl sene 1204. Sahh.

62 [13a-2, Arapça] Hoşnevâ bt. Abdullah’ın muhâlaa yoluyla boşandığı
İşbu mazmûnunda muhâla‘adan bahseden sahîh ve şer‘î bir hüccettir. Medîne-i 
Ebâ Eyyûb el-Ensârî mahallâtından Kiremitçi Süleyman mahallesinde sâkine 
olan Hoşnevâ bt. Abdullah nâm hâtun hâmil-i hâze’l-kitâb Mustafa Bey b. Meh-
med nâm zevci ile muhâla‘a yaptı. Zevc-i mezbûr da nikâhında ta‘ahhüd et-
tiği râyicü’l-vakt beş bin akçe-i Osmânî mehr-i müecceli, iddet nafakası ve 
me’ûnet-i süknâsı zevcesi üzerine olmak üzre zevce-i merkūme ile muhâla‘a 
yaptı. Zevce-i mezbûre bu sûretle yeni bir nikâh yapılmadan ve mehir ödenme-
den helâl olmayacak şekilde zevc-i merkūmundan ayrılmış oldu. Sonra her biri 
cemî‘-i de‘âvî, mütâlebât, eymân ve muhâsamâtdan umûmen, zevciyyetle alâkalı 
da‘vâdan husûsen yek diğerinin zimmetini ibrâ-i âm ile husûmet ve nizâyı ber-
taraf edecek şekilde ibrâ etti.
Cerâ zâlike ve hurrire fi’l-yevmi’s-sâbi‘ ve’l-ışrîn min şehri Recebi’l-ferd sene is-
neteyn ve seb‘în ve elf.
Şuhûdü’l-hâl: Fahrü’l-akrân Mehmed Çelebi b. Ahmed, diğer Mehmed Çelebi b. 
Ali, el-Hâc Ebûbekir b. Hasan el-Müezzin, Ahmed Çelebi b. Mehmed ve gayru-
hüm mine’l-hâzırîn

63 [13b-1] Mehmed b. Abdülvehhâb’ın Şerif Mustafa Çelebi’nin 
evindeki ortak suyunu izinsiz kullanmaması
Havâss-ı Aliyye kazâsı tevâbi‘inden kasaba-i Hasköy’de Kiremitçi Ahmed Çe-
lebi mahallesi sâkinlerinden râfi‘ü’l-kitâb Mehmed b. Abdülvehhâb nâm ça-
vuş meclis-i şerî‘at-ı şerîfede câr-ı mülâsıkı Emir Mustafa Çelebi b. Pîr Veli 
muvâcehesinde üzerine takrîr-i da‘vâ edip yine mahalle-i mezbûrede sâkine 
Timurhan bt. Abdullah sene ihdâ ve seb‘în ve elf Şevvâli’l-mükerremi’nin on 
beşinci günü silk-i mülk-i sahîhimde münselik olan emlâkinden, mahalle-i 
mezbûrede vâki‘ bir tarafdan Mehmed Çelebi ve bir tarafdan mezbûr Şerif 
Mustafa Çelebi mülkleri ve bir tarafdan David oğulları mülkleri ve bir tarafdan 
tarîk-i âm ile mahdûd iki sagīr oda ve tûlen on dokuz ve arzen sekiz zirâ‘ arsa-
yı ve mezbûr Şerif Mustafa Çelebi ile müşterek bi’r-i mâî müştemil mülk men-
zilini cemî‘ tevâbi‘ ve levâhıkı ile tarafeynden îcâb ve kabûlü hâvî bey‘-i bâtt-ı 
sahîh-i şer‘î ile üç bin beş yüz fıddî nakd-i râyic fi’l-vakt akçeye bâtten bey‘ ve 
teslîm ve kabz-ı semen edip ben dahi ber minvâl-i muharrer iştirâ ve tesellüm 
ve kabz ve kabûl edip mülk-i müşterâm olmuş iken mezbûr Şerif Mustafa Çele-
bi zikr olunan bi’r-i mâî müştereken tasarrufuma mâni‘ olur, suâl olunup takrîri 
tahrîr olunmak matlûbumdur deyicek gıbbe’s-suâl mezbûr Şerif Mustafa Çele-
bi cevâbında fi’l-vâki‘ bâyi‘a-i merkūme Timurhan sâlifü’z-zikr bi’r-i mâda be-
nim ile müşterek idiği mukarrerdir. Lâkin ol bi’r-i mâ benim haremimde olmağ-
la her bâr müdde‘î-i mezbûr benim haremime dâhil olmasına râzı değilim deyû 
müdde‘î-i mezbûr Mehmed Bey’in mârrü’z-zikr bi’r-i mâda müşterek idiğini 
tav‘an ikrâr ve i‘tirâf etmeğin alâ mûceb-i ikrârihî mârrü’z-zikr bi’r-i mâdan hak 
almağa, min ba‘d mezbûr Mehmed Bey’e tâbi‘ olmak üzre merkūm Şerif Musta-
fa Çelebi’ye ve bilâ-izn mezbûrun haremine dâhil olmamak üzre mezbûr Meh-
med Bey’e tenbîh-i şer‘î birle mâ cerâ bi’t-taleb ketb olundu.
Fi’l-yevmi’s-sâmin aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Hamza Efendi nâib-i recül, Receb Kethüdâ, Hüseyin Çelebi el-
Muhzır ve Mehmed Muhzır ve gayruhüm mine’l-hâzırîn.

64 [13b-2] Mehmed Beşe b. Hasan’ın menzilini Mehmed Usta 
b. Mahmud’a satması
Havâss-ı Aliyye kazâsına tâbi‘ Terkos nâhiyesi a‘mâlinden Harâccı nâm karye 
sükkânından Mehmed Beşe b. Hasan nâm kimesne meclis-i şer‘de işbu râfi‘ü’l-
kitâb fahrü’l-a‘yân Mehmed Usta b. Mahmud mahzarında ikrâr ve takrîr-i kelâm 
edip silk-i mülkümde münselik olan emlâkimden olup karye-i mezbûrede vâki‘ 
bir tarafdan Malkoç Ağazâde Ebûbekir Ağa mülkü ve bir tarafdan mîrî çayır ve 
bir tarafdan Ali Beşe b. Murad mülkü ve bir tarafdan tarîk-i âm ile mahdûd ve 
mümtâz olup iki bâb tahtânî odaları ve bir kıt‘a anbarı ve iki parça zât-ı eşcâr-ı 
müsmire ve gayrı müsmireyi müştemil bahçeyi ve bir güvercin kümesi ve bir 
kıt‘a bağı ve iki ahırı ve içinde olan tahmînen iki yüz kantar samanı ve bir kıt‘a 
harman yerini müştemil olup çiftlik ta‘bîr olunur mülk menzilimi ve içinde 
mevcûd olan üç çift kara sığır öküzünü ve iki re’s ineği ve bir danayı ve beş keyl 
buğdayı ve bir dolabı ve bir sandığı ve dört harman düveni ve bir arabayı ve yir-
mi beş re’s güvercin ve beş kovan ve beş tavuk ve bir balta burgu ve kebîr saban 
tağarı ve üç sığır saban demiri sâir tevâbi‘ ve levâhıkı ile hâlâ taht-ı tasarrufun-
da olan tarlalarda mezrû‘ olan hubûbâtdan arpa ve buğday ve yulafın cümlesi-
ni safka-i vâhide ile mezbûr Mehmed Ağa’ya elli bin nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm, 
ol dahi minvâl-i muharrer üzre iştirâ ve tesellüm ve kabz ve kabûl eyledik-
den sonra yine karye-i mezbûre toprağında vâki‘ çiftlik-i mezbûra intimâ ile 
tahdîd ve tavsîfden müstağnî olup merhûm ve mağfûrun-leh Sultan Mehmed 
Hân-ı Gāzi tâbe serâhu evkāfından olup taht-ı tasarrufunda olan iki kıt‘a tarlayı 
mütevellî-i vakf-ı mezbûr ma‘rifetiyle ve yine merhûm ve mağfûrun-leh Sultan 
Bayezid Hân-ı Velî evkāfı’ndan olup kendi tasarrufumda olan o beş kıt‘a tarla-
yı vakf-ı mezbûr mütevellîsi ma‘rifetiyle, yine taht-ı tasarrufumda olan iki kıt‘a 
çayırı dahi mütevellî-i vakf-ı mezbûr Sultan Bayezid ma‘rifetiyle altı bin akçe 
bedel mukābelesinde ferâğ ve tefvîz edip ol dahi minvâl-i meşrûh üzre tefev-
vüz ve kabûl eyleyip semen-i mezbûr elli bin akçe ile bedel-i mersûm altı bin 
akçe ki cem‘an elli altı bin akçeyi tamamen mezbûr Mehmed Usta yedinden 
alıp kabz eyledim ba‘de’l-yevm sâlifü’z-zikr çiftlik-i mezbûrda ve sâir eşyâda 
vechen mine’l-vücûh benim alâka ve medhalim yokdur. Müşterî-i mezbûrun 
mülk-i müşterâsı ve arâzi-i mersûm ile iki kıt‘a [14a] çayır dahi mezbûr Meh-
med Usta’nın dâhil-i taht-ı tasarrufu olmuşdur. Emsâli gibi mutasarrıf olsun de-
yicek gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Ahmed Hâce b. Sinan el-İmâm-ı karye-i mezbûre, Sâlih Beşe b. 
Sinan, Hüseyin Çelebi b. Musa, Ahmed Beşe b. Musa, Mustafa Beşe b. İbrahim, 
Mehmed Kethüdâ, Şaban Ağa b. Hasan, el-Hâc Mahmud b. Halil, Hasan Beşe 
b. Ali, Abdi Efendi el-İmâm, el-Hâc Mehmed Çelebi b. Hasan, Mahmud Çelebi 
Dâmâd-ı mezbûr ve gayruhüm mine’l-hâzırîn.

65 [14a-1] Fâtıma bt. Mehmed’in evini Selâmi Mehmed Bey Mescidi 
Vakfı’na istiğlâl yoluyla satması
Medîne-i hazreti Ebâ Eyyûb el-Ensârî -radiye anhu Rabbühü’l-Bârî-’de Aşçı-
başı mahallesinde sâkine Fâtıma bt. Mehmed nâm hâtun tarafından ikrâr-ı 
âti’z-zikre vekîl olup mezbûrenin zâtını ma‘rifet-i şer‘iyye ile ârifân olan Meh-
med Çelebi b. Veli ve Davud Efendi b. Mehmed şehâdetleri ile şer‘an vekâleti 
sâbite olan zevci Ahmed Çelebi b. Mehmed meclis-i şer‘de medîne-i mezbûrede 
vâki‘ merhûm Selâmi Mehmed Bey Mescid-i Şerîfi evkāfı’na bi’l-fi‘l mütevellî 
olan bâ‘isü’l-kitâb Mustafa Çelebi b. Hüdâverdi mahzarında bi’l-vekâle ikrâr 
ve takrîr-i kelâm edip zevce-i müvekkile-i mezbûrenin silk-i mülk-i sahîhinde 
münselik olan emlâkinden mahalle-i mezbûrede vâki‘ bir tarafdan İsmail Çele-
bi mülkü ve bir tarafdan Mustafa Çelebi mülkü ve bir tarafdan imâma meşrûta 
olan vakf menzil ve bir tarafdan tarîk-i hâs ile mahdûd iki bâb fevkānî oda ve 
sofa ve bir tahtânî matbah ve sofa ve kiler ve bir ahır ve fevkinde bir oda dahi 
bir su kuyusu ve zât-ı eşcâr-ı müsmire ve gayrı müsmire bahçeyi müştemil mülk 
menzilini bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mü-
vekkilim zevcem mezbûre Fâtıma mâl-ı vakf-ı mezbûr ile mütevellî-i merkūma 
her biri yedişer dirhem gelir iki yüz kıt‘a riyâlî kebîr guruşu alâ tarîki’l-istiğlâl 
bey‘ ve teslîm edip ol dahi mâl-ı vakf-ı mezbûr ile tarîk-i merkūm üzre iştirâ 
ve kabûl edip semeni olan mezbûrü’n-na‘t iki yüz riyâlî guruşu müvekkilem 
mezbûre mütevellî ve mezbûr yedinden tamamen alıp kabz eylediğinden sonra 
menzil-i mahdûd-ı mezkûru mütevellî-i mezbûr Mustafa Çelebi ba‘de’t-tahliyye 
ve’t-takābuz târih-i kitâb şehri gurresinden sene tamâmına değin üç yüz akçe 
icâre ile zevcem müvekkile-i mezbûreye îcâr ve teslîm edip ol dahi vech-i mu-
harrer üzre istîcâr ve tesellüm ve kabz ve kabûl eyledi dedikde gıbbe’t-tasdîki’ş-
şer‘iyyi’l-mu‘teber derk-i menzil-i mahdûd-ı mezkûra ve ücret-i mersûmeye 
mukırr-ı mezbûr Ahmed Çelebi meclis-i mezbûrda emr ve kabûlü hâvî kefâlet-i 
sahîha-i şer‘iyye ile kefîl olmağın men lehü’t-tasdîk kıbelinden ba‘de’l-kabûl mâ 
cerâ bi’t-taleb ketb olundu.
Fî gurreti Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Mahmud Çelebi b. Mehmed, Receb 
Bey Kethüdâ, Ali Çelebi kâtib-i vakf, Ahmed b. Ali, Hasan Çelebi Ser-bölük ve 
gayruhüm mine’l-hâzırîn.

66 [14a-2] Mehmed Çelebi b. Keyvan’ın Cafer Paşa Vakfı’na 
borçlu olması
Medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Ca-
fer Paşa vakfı’nın nukūduna bi’l-fi‘l mütevellî olan Mehmed Çelebi b. Ahmed 
meclis-i şer‘de yine medîne-i mezbûrede Câmi‘-i Kebîr mahallesinde sâkin Meh-
med Çelebi b. Keyvan mahzarında üzerine takrîr-i da‘vâ edip bundan akdem 
vakf-ı mezbûra sâbıkan mütevellî olan Halil Çelebi b. Hüdâverdi vakf-ı mezbûr 
malından otuz bir kıt‘a riyâlî kebîr guruş ile bir rub‘ guruş mezbûr Mehmed Çe-
lebi üzerinde zimem gösterip mukābelesinde bir tarak alacası kaftan rehin ol-
mak üzre bana def ‘ ve teslîm, ben dahi kabz ve tesellüm eylemişimdir el-hâletü 
hâzihî vâki‘ hâl merkūm Mehmed Çelebi’den suâl olunup takrîri tahrîr olun-
mak matlûbumdur deyicek gıbbe’s-suâl mezbûr Mehmed Çelebi cevâbında fi’l-
hakīka mütevellî-i sâbık Halil Çelebi yedinden vakf-ı mezbûr malından otuz bir 
kıt‘a riyâlî guruş ile bir rub‘ guruş istirbâh ve kabz edip mukābelesinde bir tarak 
alaca kaftanımı mezbûrun yedine vaz‘-ı rehin ve teslîm eylemiş idim, mârrü’z-
zikr otuz bir guruş vakf-ı mezbûra deynimdir deyû bi tav‘ihî ikrâr ve i‘tirâf et-
meğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn li sene isneteyn ve seb‘în ve elf.
Şuhûdü’l-hâl: Mustafa Çelebi b. Hüdâverdi, Veli Çelebi b. İsa, Mustafa Çelebi b. 
Veli, câbî Mahmud Çelebi b. Hasan, Mustafa Çelebi b. Süleyman, Eyyûb Çelebi 
el-Mukayyid, Hüseyin Çelebi b. Hasan, Mehmed Çelebi Çukadâr ve gayruhüm 
mine’l-hâzırîn.

67 [14b-1] Ahmed Bey b. Hacı Hüseyin’in Yorgo v. bakkal dükkânını 
işletmekten kaçan Eskoli’deki alacağını tahsil etmesi
Mahmiye-i İstanbul’da hısnı ebvâbından Topkapısı dâhilinde Bayezid Ağa ma-
hallesi sâkinlerinden Ahmed Bey b. el-Hâc Hüseyin nâm kimesne meclis-i şer‘-i 
şerîfde Havâss-ı Aliyye kazâsı a‘mâlinden Cuhûd Burgaz nâm karyede sâkin 
râfi‘ü’l-vesîka Yorgo v. Kiryaki nâm zimmî muvâcehesinde üzerine da‘vâ ve takrîr-i 
kelâm [edip] bundan akdem mahalle-i mezbûrede vâki‘ mülk bakkal dükkânımda 
bakkal iken firâr ve gaybet-i münkatı‘ ile gāib olan Eskoli nâm zimmî zimmetin-
de, cihet-i sermâyeden yirmi bin akçe ve dükkân kirâsından dahi yedi bin akçe 
ki cem‘an yirmi yedi bin akçemi bana edâ ve teslîme merkūm Eskoli’nin karında-
şı merkūm Yorgo kefîl olmağla ben dahi meblağ-ı mezbûru ve beher kantarı iki-
şer yüz yetmiş akçeye olmak üzre merkūm Eskoli yedinden müşterâ ve makbûz 
on altı kantar siyah üzüm bahâsından dahi dört bin üç yüz yirmi akçeyi mezbûr 
Yorgo’dan taleb ve da‘vâ eyledikde merkūm Yorgo kefâletini inkâr zikr olunan 
üzümü iştirâ eylediğini ikrâr, lâkin anı dahi def ‘ eyledim deyicek beynimizde 
münâza‘ât-ı kesîre cereyân etmiş idi el-hâletü hâzihî beynimizde muslihûn tavas-
sut edip da‘vâ-yı mezkûrumdan mersûm Yorgo ile beni dört bin fıddî nakd-i râyic 
fi’l-vakt akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan mezbûrü’n-nakd dört bin akçeyi tamamen merkūm 
Yorgo yedinden alıp kabz edip da‘vâ-yı mezkûrumdan mesfûr Yorgo’nun zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d merkūm Yorgo ile 
vechen mine’l-vücûh da‘vâ ve nizâ‘ım yokdur dedikde mâ vaka‘a kayd şüd.
Fî selhi şehri Recebi’l-ferd li sene isneteyn ve seb‘în ve elf.
Şuhûdü’l-hâl: Dilâver b. Abdullah, Hüseyin b. Ali, el-Hâc Mustafa b. Abdullah, 
el-Hâc Hüseyin b. Hasan.

68 [14b-2] Süleyman, Rıdvan ve Reftar’ın menzillerini Cafer Paşa 
Evkafı’na istiğlâl yoluyla satması
Medîne-i Ebâ Eyyûb el-Ensârî -dâme fî rıdvâni’l-Bârî-’de Bıçakçı Ferhad ma-
hallesinde sâkin Süleyman b. Abdullah ve Rıdvan b. Abdullah ve zevcesi Ref-
tar bt. Abdullah mahfil-i şer‘de yine medîne-i mezbûrede vâki‘ merhûm Ca-
fer Paşa evkāfı’na bi’l-fi‘l mütevellî olan Mehmed Çelebi b. Ahmed mahzarın-
da her biri ikrâr ve takrîr-i kelâm edip silk-i mülk-i sahîhimde münselik olan 
emlâkimizden mahalle-i mezbûrede vâki‘ iki tarafdan mevkūfâtî Mehmed Efen-
di merhûm mülkü ve iki tarafdan Defterdâr Mehmed Efendi merhûm verese-
si mülkü ve tarîk-i âm ile mahdûd ale’l-iştirâk mülkümüz olan menzili, cemî‘ 
tevâbi‘ ve levâhıkı ve âmme-i menâfi‘ ve merâfıkı ile mütevellî mezbûr her biri 
sekiz dirhem gelir yüz yirmi kıt‘a riyâlî guruşa alâ tarîki’l-istiğlâl her biri bey‘ 
ve teslîm eyledikde ol dahi mâl-ı vakf-ı mezbûr ile tarîk-i merkūm üzre iştirâ ve 
kabûl eylediğimizden sonra semeni olan meblağ-ı mezbûr yüz yirmi kıt‘a riyâlî 
guruşu tamamen mütevellî-i mezbûr yedinden alıp kabz eylediğimizden son-
ra yine menzil-i mahdûd-ı mezkûru mütevellî-i mezbûr ba‘de’t-tahliyye ve’t-
tekābuz târih-i kitâb şehri gurresinden sene tamâmına değin iki bin yüz altmış 
akçe icâre ile yine bize îcâr ve teslîm edip biz dahi ber minvâl-i muharrer iştirâ 
ve tesellüm ve kabz ve kabûl ve her birimiz âhar zimmetine lâzım gelen malın 
asıl ve fer‘ine emr ve kabûlü hâviye kefâlet-i sahîha-i şer‘iyye ile kefîl olduk de-
diklerinde mütevellî-i mezbûr dahi mezbûrûnu kelimâtlarında vicâhen tasdîk 
ve kefâletlerini dahi kabûl etmeğin mâ hüve’l-vâki‘ bi’t-taleb ketb olundu.
Fî selhi şehri Recebi’l-ferd li sene isneteyn ve seb‘în ve elf.
Şuhûdü’l-hâl: Mustafa Çelebi nâzır-ı vakf-ı mezbûr, Ahmed Ağa b. İslâm eş-
şehîr bi Bağdâdî, Mustafa Çelebi b. Pervâne, Mehmed Çelebi b. Ahmed el-Câbî 
ve gayruhüm mine’l-hâzırîn.

69 [15a-1] Vargo v. Manol’ün miras davasında Kiryako bt. Panayot ve 
Foti bt. Riga ile sulh olmaları
Havâss-ı Aliyye kazâsı a‘mâlinden Cuhûd Burgaz nâm karyede sâkin iken bundan 
akdem hâlik olan Yani v. Riga nâm nasrâniyenin verâseti, vâlidesi Kiryako bt. Pa-
nayot ile li ebeveyn kız karındaşı Foti bt. Riga nâm nasrâniyeye usûbe-i nesebiy-
ye cihetinden ibn-i ammi Vargo v. Manol nâm zimmîye münhasıra olduğu şer‘an 
zâhir ve müte‘ayyin oldukdan sonra merkūm Vargo mahfil-i kazâda kendi tara-
fından asîl ve sadriye kebîr kızı mezbûre Foti tarafından ikrâr-ı âti’z-zikri tasdîke 
vekîl olup Hamza Efendi el-Kadı ...? b. Abdullah şehâdetleriyle şer‘an vekâleti 
sâbite olan râfi‘atü’l-vesîka merkūm Kiryako muvâcehesinde ikrâr ve takrîr-i 
kelâm edip mûrisimiz hâlik-i mezbûrun karye-i mezbûrede vâki‘ lede’l-ahâlî 
ve’l-cîrân ma‘lûmetü’l-hudûd menzilde olan hisse-i mu‘ayyenesinden ve vâlidesi 
mezbûre beyninde mazbûta olan bir kebîr kazgan ve sâir muhallefâtından hisse-i 
şer‘iyyemi taleb eylediğimde vâlidesi ve hemşîresi merkūmetâna ekser eşyâmı 
ketm ile cevâb verdiklerinde beynimizde münâza‘ât-ı kesîre cereyân etmiş idi 
el-hâletü hâzihî beynimizde muslihûn tavassut edip merkūmetân nasrâniyeler 
ile beni mevâni‘den ârî sıhhat-i şerâit-i sulh-i hâvî tehârüc-i şer‘î vechi üzre iki 
bin iki yüz nakd-i râyic fi’l-vakt akçe üzerine inşâ-i akd-i sulh eylediklerinde 
ben dahi sulh-i mezbûru kabûl ve bedel-i sulh olan mezbûrü’n-na‘t iki bin iki 
yüz akçeyi merkūmetân nasrâniyeler yedinden tamamen alıp kabz edip hâlik-i 
mezbûrun kalîl ve kesîr ve celîl ve hakīr ism-i mâl ıtlâk olunur bana âid olan 
hisse-i şer‘iyyem da‘vâsından mezbûretânın zimmetlerini ibrâ ve iskāt eyledim 
dedikde gıbbe’t-tasdîki’l-mu‘teber mâ hüve’l-vâki‘ [bi’t-taleb] ketb olundu.
Fi’l-yevmi’r-râbi‘ min şehri Recebi’l-ferd li sene isneteyn ve seb‘în ve elf.
Şuhûdü’l-hâl: Receb Bey Kethüdâ, Mehmed Beşe Çukadâr, Sâlih Mehmed Efen-
di b. Mehmed, el-Hâc İbrahim Ser-bölük-i râh-ı âbiyân, Hüseyin Muhzır ve gay-
ruhüm mine’l-hâzırîn.









70 [15a-2] Yani v. Yorgi’nin bağ ve arsasını Yamandi v. Todoş’a satması
Havâss-ı Aliyye kazâsı aktâ‘ından kasaba-i Hasköy’de Kiremitçi Ahmed Çelebi 
mahallesi sâkinlerinden Yani v. Yorgi nâm zimmî meclis-i şer‘de işbu râfi‘ü’s-sifr 
kıdvetü milleti’l-Mesîhiyye Yamandi v. Todoş muvâcehesinde ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik 
olan emlâkimden kasaba-i mezbûre dâhilinde vâki‘ Okmeydanı kurbunda bir 
tarafdan Küçük Keretsi Mihaylo bağı ve bir tarafdan Lenardo bağı ve bir taraf-
dan arsa-i hâliye ve bir tarafdan Yamandi bağı ile mahdûd tahmînen beş dönüm 
bir kıt‘a bağımı ve kurbunda olan arsa-i hâliyemi ki merhûm ve mağfûrun-leh 
Sultan Bayezid Hân-ı Velî evkāfı’na senede yüz akçe mukāta‘ası vardır, cemî‘ 
tevâbi‘ ve levâhıkı ile merhûm Yamandi’ye iki bin nakd-i râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ ve teslîm 
edip ol dahi ber minvâl-i muharrer iştirâ ve tesellüm ve kabz ve kabûl edip se-
meni olan mezbûrü’n-na‘t iki bin akçeyi tamamen mersûm Yamandi yedinden 
alıp kabz eyledim ba‘de’l-yevm bağ-ı mahdûd-ı mezkûr ve kurbunda olan arsa-i 
hâliyede vechen mine’l-vücûh alâkam kalmadı. Senesinde vakf-ı mezbûra zikr 
olunan yüz akçe mukāta‘asını verip, bağ-ı mahdûd-ı mezkûr ve arsa-i hâliye-i 
merkūmeye keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber 
mâ hüve’l-vâki‘ bi’l-ibtigā sebt olundu.
Tahrîren fî selhi şehri Recebi’l-ferd li sene isneteyn ve seb‘în ve elf.
Şuhûdü’l-hâl: Hüseyin Çelebi b. Ali, Mehmed b. Mahmud, Hüseyin b. Hasan, 
Bayram Sofu b. Mehmed, Mehmed Beşe Çukadâr ve Papa Mavridi v. Dimitri, 
Yorgo v. İstavranos, David [v.] Yamandi gayruhüm mine’l-hâzırîn.

71 [15a-3] Ümmühâni bt. Ramazan’ın evini kocası Mehmed Beşe b. 
Musa’ya bağışlaması
Medîne-i hazreti Ebâ Eyyûb el-Ensârî -dâme fî rıdvâni’l-Bârî-’de vâki‘ Da-
vud Ağa mahallesi sâkinlerinden Ümmühâni bt. Ramazan nâm hâtun tara-
fından akd-i âti’z-zikri ikrâra vekîl olup mezbûrenin zâtını ma‘rifet-i şer‘iyye 
ile ârifân olan Ahmed Çelebi b. Hüseyin ve Halil Beşe b. Yusuf şehâdetleri ile 
şer‘an vekâleti sâbite olan Ali Beşe b. Musa nâm vekîl meclis-i şer‘de müvekkile-i 
mezbûrenin zevci işbu râfi‘ü’l-kitâb Mehmed Beşe b. Kurd nâm kimesne mah-
zarında bi’l-vekâle ikrâr-ı tâmm ve takrîr-i kelâm edip müvekkile-i mezbûre 
Ümmühâni’nin silk-i mülk-i sahîhinde münselik olup mahalle-i mezbûrede 
vâki‘ bir tarafı mekābir-i müslimîn ve bir tarafı İsmihan Hâtun mülkü ve bir 
[tara]fı vakf menzil ve taraf-ı râbi‘i Ali Beşe mülkü ve tarîk-i hâs ile mahdûd 
üç bâb fevkānî odayı ve bir sofayı ve tahtında bir bâb tahtânî odayı ve bir ahırı 
ve mezbûr Ali Beşe ile müşterek su kuyusunu ve zât-ı eşcâr-ı müsmire ve gayrı 
müsmire bahçeyi ve kenîfi müştemil mülk menzilini cümle tevâbi‘ ve levâhıkı 
ile ba‘de’t-tahliyye zevci mezbûr Mehmed Beşe’ye hibe-i sahîha-i şer‘iyye [ile] 
hibe ve temlîk ve teslîm edip ol dahi meclis-i hibede minvâl-i muharrer üzre 
ittihâb ve temellük ve tesellüm ve kabz ve kabûl eyledi ba‘de’l-yevm menzil-i 
mahdûd-ı mezkûrda benim vechen alâka ve medhalim yokdur. Zevcim mezbûr 
Mehmed Beşe’nin mülk-i mevhûbudur, keyfe mâ yeşâ’ ve yahtâr mutasarrıf ol-
sun [15b] dedi deyû bi’l-vekâle ikrâr etmeğin vekîl-i mezbûrun vech-i meşrûh 
üzre cârî ve sâdır olan ikrâr mezbûr Mehmed Beşe vicâhen ve şifâhen tasdîk ve 
tahkīk edicek mâ hüve’l-vâki‘ bi’t-taleb ketb olundu.
Fî gurreti şehri Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Hasan Efendi b. ( ) el-İmâm, Nasuh Halîfe b. İslâm el-Müezzin, Ha-
san Çelebi b. Mustafa, Şaban Çelebi b. Mustafa, Ahmed Çelebi b. Hüseyin, Mus-
tafa Çelebi b. İsmail, Cafer Çelebi b. Abdullah, Hüseyin Çelebi b. Ali, çukadâr 
Mehmed Çelebi, Diğer Mehmed Çelebi b. Ahmed.

72 [15b-1] Yorgo v. Petro’nun menzilini Manol v. Yano’ya satması
Havâss-ı Aliyye kazâsına tâbi‘ Terkos nâhiyesinde vâki‘ Aya Yorgi nâm karye 
sükkânından Yorgo v. Petro nâm zimmî mahfil-i kazâda yine karye-i mezbûre 
sâkinlerinden işbu râfi‘ü’s-sifr Manol v. Yano nâm zimmî muvâcehesinde ikrâr 
ve takrîr-i kelâm edip silk-i mülk-i sahîhimde münselik olan emlâkimden 
karye-i mezbûrede vâki‘ bir tarafdan müşterî-i mezbûr Manol mülkü ve bir ta-
rafdan Dimitri mülkü ve iki tarafdan tarîk-i âm ile mahdûd iki bâb fevkānî oda-
yı ve tahtında iki kebîr bakkal dükkânı ve bir ahırı müştemil mülk menzilimi 
cümle tevâbi‘ ve levâhıkı ile mezbûr Manol zimmîye otuz iki bin nakd-i râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bâtten bey‘ ve teslîm eylediğimde ol dahi minvâl-i muharrer üzre iştirâ ve te-
sellüm ve kabz ve kabûl eyleyip semeni olan mezbûrü’n-na‘t otuz iki bin akçeyi 
müşterî-i mezbûr Manol yedinden tamamen ahz ü kabz eyledim ba‘de’l-yevm 
sâlifü’z-zikr menzil-i mahdûd-ı mezkûrda benim vechen mine’l-vücûh alâka ve 
medhalim yokdur. Müşterî-i mezbûr Manol’ün mülk-i müşterâsıdır, keyfe mâ 
yeşâ’ ve hasbe mâ yahtâr mutasarrıf olsun dedikde mukırr-ı mezbûr[un] vech-i 
mübeyyen üzre cârî ve sâdır olan ikrârını merkūm Manol vicâhen tasdîk ve 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-ferd li sene isneteyn ve seb‘în ve 
elf.
Şuhûdü’l-hâl: Kadri Çelebi el-kasab, el-Hâc Mehmed Çelebi b. Kadri, el-Hâc İb-
rahim el-kasab, Bayram Dede el-Muhzır ve gayruhüm mine’l-hâzırîn.









73 [15b-2] Franko v. Todori’nin mülkünün Despina 
bt. Yani’ye ait olduğu
Havâss-ı Aliyye kazâsına tâbi‘ Terkos nâhiyesi a‘mâlinden Bahçe-i Belgrad nâm 
karye sâkinelerinden Despina bt. Yani nâm nasrâniye meclis-i şerî‘at-ı şerîfede 
yine karye-i mezbûrede sâkin Dimitri v. Yorgi nâm zimmî muvâcehesinde üze-
rine takrîr-i da‘vâ edip bundan akdem zevcim olup mürd olan Franko v. To-
dori nâm hâlikin metrûkâtından olup karye-i mezbûrede vâki‘ bir taraf-
dan Frenk bağı ve bir tarafdan Todori v. İstirati mülkü ve bir tarafdan tarîk-i 
âm ile mahdûd bir bâb oda ve bir mikdâr havluyu müştemil mülk menzili-
mi ba‘de helâkihî bi’l-irsi’ş-şer‘î bana ve sulbî sagīr oğluna isâbet ve intikāl et-
mek ile menzil-i mezbûrun cümlesi mülk-i mevrûsum iken mezbûr Dimitri 
ber vech-i şer‘î menzil-i mezbûru zabt ve tasarruf eder hâlâ suâl olunup kasr-ı 
yedine ve bana teslîme tenbîh olunmak matlûbumdur deyicek gıbbe’s-suâl Di-
mitri cevâbında menzil-i mahdûd-ı mezkûru târih-i kitâbdan bir sene mukad-
dem hâzır bi’l-meclis Üstüyan v. Nikola’nın mülkü olmak üzre üç bin yedi yüz 
akçeye bey‘ ve teslîm ve kabz-ı semen eylemişdir mülk-i müşterâm olmak üzre 
zabt ve tasarruf ederim deyû müdde‘iye-i mezbûrenin mülk-i mevrûsu oldu-
ğun inkâr ile cevâb vermeğin gıbbe’l-istintâk merkūm Üstüyan cevâbında ben 
fi’l-hakīka menzil-i mahdûd-ı mezkûru müdde‘iye-i mezbûrenin zevc-i âharı 
olup bundan akdem mürd olan Polihroni v. Aviro nâm zimmî benim mül-
kümdür deyû târih-i kitâbdan iki sene mukaddem bana devr ve dört bin ak-
çeye bey‘ ve teslîm ve kabz-ı semen etmekle ben dahi mülküm olmak üzre 
mezbûr Dimitri’ye ber minvâl-i muharrer bey‘ ve teslîm ve kabz-ı semen ey-
lemişimdir deyû müdde‘iye-i merkūme Despina’nın vech-i mübeyyen üzre 
mülk-i mevrûsu olduğunu ol dahi inkâr edicek müdde‘iye-i merkūmeden 
müdde‘âsını mübeyyine beyyine taleb olundukda, karye-i mezbûrede sâkin 
Franko v. Yani ve Paroş v. Andriye nâm zimmîler li ecli’ş-şehâde mahfil-i kazâya 
hâzırân olup istişhâd olunduklarında, fi’l-hakīka menzil-i mahdûd-ı mezkûr 
müdde‘iye-i mezbûrenin zevc-i evveli olan Franko v. Todori nâm zimmînin 
mülkü olup ba‘de helâkihî bi’l-irsi’ş-şer‘î müdde‘iye-i mezbûre ile sulbî sagīr 
oğlu Nikola’ya isâbet ve intikāl edip ba‘dehû oğlu mezbûr Nikola dahi hâlik ol-
mağla müdde‘iye-i mezbûre hasren vârisi olmağla menzil-i mahdûd-ı mezkûr-ı 
mezbûrede olan hisse-i şer‘iyyesi dahi mezbûre Despina’ya isâbet ve intikāl et-
meğin [16a] mecmû‘ menzil mezbûre Despina’nın mülk-i mevrûsudur. Biz bu 
husûsa bu vech üzre şâhidleriz, şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olduk-
dan sonra menzil-i mahdûd-ı mezbûru müdde‘iye-i merkūme zevc-i âharı 
olan Polihroni’ye bey‘ veyâ hibe ve yâhud taraf-ı şer‘iyyeden bir tarîkle mül-
künden ihrâc etmediğine mezbûre Despina’ya yemîn teklîf olundukda, ol dahi 
alâ vefki’l-mes’ûl yemîn billâhi’llezî enzele’l-İncîle alâ İsâ -aleyhi’s-selâm- etme-
ğin mûcebiyle menzil-i mahdûd-ı mezkûru müdde‘iye-i merkūme Despina’ya 
teslîm ile mezbûr Dimitri’ye tenbîh-i şer‘î birle mâ cerâ bi’l-ibtigā sebt olundu.
Fi’l-yevmi’t-tâsi‘ aşer min şehri Recebi’l-ferd li sene isneteyn ve seb‘în ve elf.
Şuhûdü’l-hâl: İsmail Çelebi b. İbrahim, Ahmed Çelebi b. Mustafa, Hüseyin Çele-
bi b. Hasan, Dilâver Bey b. Abdullah ve gayruhüm mine’l-hâzırîn.

74 [16a-1] Emine bt. Musli’nin eski kocası Ebûbekir b. Ömer’den 
muhâlaa yoluyla boşanması
Mahmiye-i İstanbul’da hısnı ebvâbından Topkapısı hâricinde İlyaszâde mahallesi 
sâkinelerinden Emine bt. Musli nâm hâtun meclis-i şer‘de zevc-i sâbıkı Ebûbekir 
[b.] Ömer mahzarında tav‘an ikrâr ve takrîr-i kelâm edip zevcim ile beynimiz-
de şikāk vâki‘ olmağın zimmetinde mütekarrir olan dört bin akçe mehr-i müec-
celimi yedinden ahz eyledikden sonra nafaka-i iddet-i mu‘ayyene ve me’ûnet-i 
süknâmdan fâriğa olmak üzre zevcim mezbûr Ebûbekir ile muhâla‘a eyleyip 
zimmetini ibrâ ve zevciyyete müte‘allik âmme-i de‘âvî ve mütâlebât ve eymân ve 
muhâsamâtdan ibrâ ve iskāt eylediğimden mâ‘adâ mezbûr Ebûbekir firâşından 
hâsıl olan (  ) nâm sagīr oğlumu dahi kendi rızâ ve hüsn-i ihtiyârım ile babası 
mezbûra teslîm eyledim ba‘de’l-yevm hıdâneye müte‘allik da‘vâdan dahi zevc-i 
sâbıkım mezbûr Ebûbekir’in zimmetini ibrâ eyledim deyicek mezbûr Ebûbekir 
dahi meclis-i mezbûrda ben dahi mezbûr ile minvâl-i muharrer üzre olan hul‘-ı 
mezbûru kabûl ve zimmetini ve zevciyyete müte‘allik de‘âvîden ibrâ eyledim 
deyû kelimât-ı meşrûhasını vicâhen tasdîk etmeğin mâ hüve’l-vâki‘ bi’t-taleb 
ketb olundu.
Fî gurreti Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mirza Çavuş b. Mustafa, Receb b. Ramazan, Mehmed Ali Halîfe el-
İmâm, es-Seyyid Mehmed el-Cündî, Mehmed Çelebi b. Ahmed, Ebûbekir Dede 
el-Müezzin ve gayruhüm mine’l-hâzırîn.

75 [16a-2] Fâtıma Hatun’un menzilini İsmail Beşe ile karısı 
Yasemin’e satması
Mahmiye-i İstanbul’da Mi‘mâr Sinan mahallesi sâkinelerinden fahrü’l-
muhadderât Fâtıma bt. (  ) nâm hâtun tarafından bey‘-i câ’i’z-zikri ikrâra vekîl 
olup mezbûre Fâtıma Hâtun’un zâtını ma‘rifet-i şer‘iyye ile ârifân olan Hüseyin 
Bey b. Osman ve Halil Beşe b. Ebûbekir nâm kimesneler şehâdetleri ile şer‘an 
vekâleti sâbite olan umdetü’l-a‘yân Mustafa Ağa b. Ali nâm vekîl meclis-i şer‘de 
müvekkile-i mezbûrenin mu‘takalarından râfi‘ayi’l-kitâb İsmail Beşe b. Abdullah 
kendi tarafından asâleten ve zevcesi Yasemin bt. Abdullah nâm hâtun tarafın-
dan ikrâr-ı âti’l-beyânı tasdîke vekîl olmağın vekâleten mahzarında bi’l-vekâle 
ikrâr ve takrîr-i kelâm edip müvekkile-i mezbûre Fâtıma Hâtun’un bundan ak-
dem medîne-i hazreti Ebâ Eyyûb el-Ensârî -dâme fî rıdvâni’l-Bârî-’de İslâmbey 
mahallesinde sâkine iken vefât eden Gonca bt. Abdullah nâm hâtundan usûbet-i 
nesebiyye cihetinden müvekkile-i mezbûreye isâbet ve intikāl eden emlâkinden 
olup mahalle-i mezbûrda vâki‘ bir tarafdan Hatice Hâtun mülkü ve bir tarafdan 
yine vakıf odalar ve taraf-ı râbi‘i tarîk-i âm ile mahdûd bir bâb tahtânî odayı ve 
sofayı ve müşterek su kuyusu ve kenîfi müştemil mülk-i menzil-i mevrûsunu, bi 
cümle tevâbi‘ ve levâhıkı ile mezbûr İsmail Beşe ile zevcesi mezbûre Yasemin’e 
tarafeynden îcâb ve kabûlü hâvî bey‘-i bâtt-ı kat‘î ile bey‘ ve teslîm, anlar dahi 
minvâl-i muharrer üzre ber vech-i iştirâk tesellüm ve kabz ve kabûl eyleyip se-
meni olan mezbûrü’n-na‘t dört bin akçeyi mezbûr İsmail Beşe ile mezbûre Ya-
semin yedlerinden tamamen alıp kabz edip ba‘de’l-yevm sâlifü’z-zikr menzil-i 
mahdûd-ı mezkûrda benim vechen mine’l-vücûhi’ş-şer‘iyye alâka ve medhalim 
yokdur. Mezbûr İsmail Beşe ile zevcesi merkūme Yasemin Hâtun’un ale’l-iştirâk 
mülk-i müşterâları olmuşdur, keyfe mâ yeşâ’ân mutasarrıf ve mutasarrıfe olsun-
lar dedi deyû bi’l-vekâle ikrâr edicek vekîl-i mezbûrun vech-i mübeyyen üzre 
cârî ve sâdır olan ikrârını mezbûr İsmail Beşe asâleten ve vekâleten vicâhen ve 
şifâhen tasdîk ve tahkīk etmeğin mâ hüve’l-vâki‘ gıbbe’t-taleb ketb olundu.
Fî gurreti şehri Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Şahbaz Bey b. Abdullah, Mustafa Beşe b. Yusuf, Mehmed Çelebi b. 
( ) Kazganî, Hüseyin Çelebi b. ( ) el-Müezzin, Mehmed Çelebi b. Hasan, Hüseyin 
Çelebi b. Ali, Bayram Sofu b. Ahmed, Hüseyin Beşe b. Hasan, Mehmed Çelebi b. 
Ahmed, Dilâver Bey b. Abdullah ve gayruhüm mine’l-hâzırîn.

76 [16b-1] Mehmed Çelebi b. Ahmed’in aldığı câriyenin 
hastalıklı çıkması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Kiremitçi Sü-
leyman Çelebi mahallesi sâkinlerinden sâhibü’l-kitâb Mehmed Çelebi b. Ahmed 
nâm bevvâb-ı sultânî mahfil-i kazâda esirci tâifesinden Selim Beşe b. Ali nâm 
râcil mahzarında üzerine takrîr-i da‘vâ edip târih-i kitâbdan on altı gün mukad-
dem işbu hâzır bi’l-meclis Kalender nâm bikr câriye-i Rûsiyyetü’l-aslı merkūm 
Selim Beşe’den doksan iki aded esedî guruş ve yüz elli akçeye iştirâ ve kabz-ı 
semen eylediğinden sonra câriye-i mezbûrenin ayakları altında bevâsîr mara-
zı olduğuna muttali‘ olup ayb-ı kadîm olmağın ile’l-ân kabûl etmeyip ve kabûle 
delâlet eder bir fi‘l dahi benden sâdır olmamışdır hâlâ reddolunup semeni 
olan mârrü’z-zikr doksan iki aded esedî guruş ile yüz elli akçenin alıverilmesi 
matlûbumdur deyicek gıbbe’s-suâl merkūm Selim Beşe cevâbında mârrü’z-zikr 
câriyemi müdde‘î-i mezbûra ber minvâl-i muharrer bey‘ ve kabz-ı semen eyle-
diğini ikrâr, lâkin câriye-i mezkûrede red îcâb eder ayb-ı kadîm olduğunu inkâr 
edicek etıbbâya mürâca‘at olundukda, etıbbâ-i hâssadan olup emr-i pâdişâhî 
ve hükm-i şehinşâhî ile husûs-ı mezbûra memûr olan fahrü’l-etıbbâ’i’l-kirâm 
Mustafa Efendi ve Ahmed Efendi mahfil-i şer‘a hâzırân olup münkir-i mezbûr 
muvâcehesinde takrîr-i kelâm edip işbu câriyenin ayakları altında olan maraz 
on günde ve on beş günde hâdis olur uyûb kabîlinden olmayıp ancak yedi se-
kiz ayda peydâ olur, maraz-ı mezbûr beyne’l-etıbbâ kızıl yel demekle ma‘rûfdur, 
ayb-ı kadîmdir deyû her biri haber verdiklerinde müdde‘î-i mezbûr câriye-i 
mezkûrenin aybına vâkıf oldukdan sonra kabûl ve marazına devâ ve ilâc etme-
yip kabûlüne delâlet eder bir fi‘l sâdır olmadığına müdde‘â-aleyh talebiyle teklîf 
olundukda, ol dahi alâ vefki’l-mes’ûl yemîn billâhi te‘âlâ etmeğin mûcebiyle 
ba‘de’l-hükm mâ hüve’l-vâki‘ bi’t-taleb ketb olundu.
Fî gurreti Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Abdurrahman Efendi b. Cafer Paşa, el-Hâc İbrahim b. Ahmed, 
Ebûbekir Dede b. (  ) el-Müezzin, Yusuf Halîfe el-Mu‘allim, Ahmed Çelebi b. 
Mehmed ve gayruhüm mine’l-hâzırîn.

77 [16b-2, Arapça] Âdile bt. İbrahim’in muhâlaa yoluyla boşandığı
Medîne-i Hazret-i Ebâ Eyyûb el-Ensârî mahallâtından Dökümcübaşı mahalle-
sinde sâkine olan Âdile bt. İbrahim nâm hâtun meclis-i şer‘-i şerîf ve mahfil-i 
dîn-i münîfde –sânehallâhu te‘âlâ ani’t-tağyîr ve’t-tahrîf- râfi‘-i hâze’l-kitâb 
Mehmed b. Mustafa nâm zevci ile muhâla‘a yaptı. Zevc-i mezbûr da nikâhında 
ta‘ahhüd ettiği râyicü’l-vakt bin üç yüz akçe-i Osmânî mehr-i müecceli, iddet 
nafakası ve me’ûnet-i süknâsı zevcesi üzerine olmak üzre zevce-i merkūme ile 
muhâla‘a yaptı. Zevce-i mezbûre bu sûretle yeni bir nikâh yapılmadan ve mehir 
ödenmeden helâl olmayacak şekilde zevc-i merkūmundan ayrılmış oldu. Son-
ra her biri cemî‘-i de‘âvî, mütâlebât, eymân ve muhâsamâtdan umûmen, zevciy-
yetle alâkalı da‘vâdan husûsen yek diğerinin zimmetini ibrâ-i âm ile husûmet ve 
nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’r-râbi‘ min şehri Şa‘bâni’l-mu‘azzam sene isne-
teyn ve seb‘în ve elf.
Şuhûdü’l-hâl: Eyüb Efendi el-Mu‘îd, Mehmed Ağa b. Mahmud, Hüseyin Beşe b. 
Mehmed, Yusuf Beşe b. Mehmed, çukadâr Mehmed Çelebi ve gayruhüm mine’l-
hâzırîn









78 [16b-3] Ebûbekir Beşe b. Mehmed’in kölesi Şâhin b. Abdullah’ı 
âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Koca 
Kasımpaşa mahallesinde sâkin Ebûbekir Beşe b. Mehmed nâm kimesne 
meclis-i şer‘-i enver ve mahfil-i dîn-i münîr-i ezherde bi’t-tav‘ ve’r-rızâ lâ-bi’l-
kerh ve’l-cezâ ikrâr-ı sahîh-i şer‘î ve i‘tirâf-ı sarîh-i mer‘î kılıp kendiye rıkk-ı 
sâbıkını mu‘terif olan işbu uzun boylu, açık kaşlı, sarı elâ gözlü Rûsiyyü’l-asl 
müslimiyyü’l-mille râfi‘ü’l-vesîka Şâhin b. Abdullah nâm abd-i memlûkümü 
hasbeten lillâhi te‘âlâ ve haseneten li rûhi resûlihi’l-mu‘allâ ve amelen bimâ 
kāle’n-nebiyyü’l-muhtâr -sallallâhu te‘âlâ aleyhi ve sellem- men a‘taka rakabe-
ten mü’mineten a‘takallâhu te‘âlâ bi külli uzvin minhâ uzven minhu mine’n-nâr, 
abd-i mevsûf-ı mezkûru cümle malımdan ifrâz ve i‘tâk ve tahrîr ve zümre-i 
harâir-i asliyyîne ilhâk ve idrâc eyledim min ba‘d abd-i mevsûf-ı mezbûrun 
üzerinde hakk-ı velâdan gayrı hakkım bâkī kalmadı. Sâir ahrâr-ı asliyyîn gibi 
hür olsun dedikde hâkim-i muvakki‘-i sadr-ı kitâb hazretleri kıbelinden sıhhat-i 
ıtk-ı mezkûra hükm birle mâ vaka‘a bi’t-taleb ketb olundu.
Fi’l-yevmi’r-râbi‘ min şehri Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Veli Beşe b. Mehmed, Osman Beşe b. 
Ahmed, Ali Çelebi b. Mehmed, Mehmed Beşe b. Mustafa, Halil Beşe b. Hüseyin 
ve gayruhüm mine’l-hâzırîn.

79 [17a-1, Arapça] Emine bt. Ömer’in muhâlaa yoluyla boşandığı
Medîne-i Hazret-i Ebâ Eyyûb el-Ensârî mahallâtından el-Hâc Ferhad mahalle-
sinde sâkine olan Emine bt. Ömer nâm hâtun meclis-i şerî‘at-ı şerîfe ve mahfil-i 
tarîkat-i refî‘ada –sâneha’llâhu te‘âlâ ani’t-tağyîr ve’t-tahrîf- hâzıre olup râfi‘-i 
hâze’l-kitâb Süleyman Beşe b. Hüseyin nâm zevci ile muhâla‘a yaptı. Zevc-i 
mezbûr da nikâhında ta‘ahhüd ettiği râyicü’l-vakt bin üç yüz akçe-i Osmânî 
mehr-i müecceli, iddet nafakası ve me’ûnet-i süknâsı zevcesi üzerine olmak üzre 
zevce-i merkūme ile muhâla‘a yaptı. Zevce-i mezbûre bu sûretle yeni bir nikâh 
yapılmadan ve mehir ödenmeden helâl olmayacak şekilde zevc-i merkūmundan 
ayrılmış oldu. Sonra her biri cemî‘-i de‘âvî, mütâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâdis min şehri Şa‘bâni’l-mu‘azzam sene isne-
teyn ve seb‘în ve elf.
Şuhûdü’l-hâl: Ali Beşe b. Abdullah, Mehmed Çavuş, Ramazan Beşe er-Râcil, Ali 
Ağa b. el-Hâc? ve gayruhüm mine’l-hâzırîn









80 [17a-2] Ebûbekir Beşe b. Mehmed’in menzil vakfiyesi
Hamd u sipâs ve şükr-i bî-kıyâs ol ahbâbü’l-erbâb mâlikü’r-rikāb ve müsebbibü’l-
esbâb cellet hikmetühû ve allet kelimetühû hazretlerine olsun ki kâffe-i kâinâtı 
nizâm-ı bedî‘ üzre ibdâ‘ ve âmme-i masnû‘âtı üslûb-ı menî‘ üzre ihtirâ‘ edip 
medâric-i vücûdu tertîb-i fâik üzre temhîd ve ma‘ârîc-i feyz-i vücûdu bi hatt-ı 
lâyık üzre teşyîd buyurup ahsen-i a‘yân ve eşref-i ekvân olan insanın ba‘zına fazl 
ve kemâl müyesser kılıp ve ba‘zına envâ‘-ı metâ‘ ve esâs mukadder edip eyâdî-i 
müeyyedlerin menâhic-i hayrâta makar kılmağın meselü’llezîne yünfikūne 
emvâlehüm fî sebîlillâhi ke-meseli habbetin enbetet seb‘a senâbile fî küllî sünbü-
letin mi’etü habbetin vallâhu yuzâ‘ifu li men yeşâ’u vallâhu vâsi‘un alîm ve men 
câ’e bi’l-haseneti felehû aşru emsâlihâ, hadîs-i şerîfi işâreti mûcebince me’cûr-ı 
cezîle mukadder kılmışlardır ve hediye-i tahiyyât-ı gayr-ı ma‘dûd ve tuhfe-i 
teslîmât-ı gayr-ı mahdûd hazret-i risâlet-penâh nübüvvet-i destgâh-ı fazl-ı be-
şer şefî‘-i rûz-ı mahşer pîşvâ-yı enbiyâ ve’l-mürselîn muktedâ-i evvelîn u âhirîn 
medîne-i ilmhi ve sellem- hazretlerinin ravza-i mübârekelerine takdîm olunur ki ümmet-i 
za‘îfeyi sırât-ı müstakīme delâlet eyledi ve rıdvân-ı ilâhî cümle-i âl-i ethâr ve 
zümre-i ashâb-ı ebrâr husûsen çehâr-yâr-ı celîlü’l-mikdâr Ebûbekr, Ömer, Os-
man ve Aliyy-i nâmdâr hazretlerinin ervâh-ı tayyibelerine vâsıl ve nâ’il ola 
ammâ ba‘d sebeb-i tahrîr-i sahîfe-i şer‘iyye oldur ki erbâb-ı fitnat ve ashâb-ı 
basîret gerdiş-i devr-i dûn ve cünbüş-i çarh-ı bukalemûna nazar edip edvârında 
selâmet ve etvârında hayr ve istikāmet görmeyip yakīnen bilmişlerdir ki bu 
dünyâ-yı denînin ikāmeti rıhlete makrûn devleti zillet ü mihnet ile meşhûndur 
imdi ekser-i nâs rûz-ı mahşerde azâb-ı elîm ve cezâ-i azîme mübtelâ oldukların-
da, dünyâda eylediği hayrât ve hasenât sebeb-i fevz ve necât ve bâ‘is-i nîk-murâd 
ola, bi fazlillâhi’l-meliki’l-Mâlik medîne-i hazret-i Ebâ Eyyûb el-Ensârî -radi-
ye anhu Rabbühü’l-Bârî-’de Koca Kasımpaşa mahallesi sâkinlerinden sâhibü’l-
hayrât Ebûbekir Beşe b. Mehmed -tekabbelallâhu hayrâtihi- meclis-i şer‘-i şerîf-i 
Nebevîde vakf-ı âti’z-zikre li ecli’t-tescîl ve’t-tekmîl mütevellî nasb ve ta‘yîn eyle-
diği Ali Hâce b. Mehmed el-Kadrî mahzarında cemî‘ tasarrufât-ı şer‘iyyesi nâfize 
olduğu hâlde ikrâr-ı sahîh-i şer‘î kılıp vakf-ı âti’z-zikrin sudûruna değin silk-i 
mülk-i sahîhimde münselik olan emlâkimden mahalle-i mezbûrede vâki‘ bir ta-
rafdan Mehmed Çelebi mülkü ve bir tarafdan el-Hâc Mehmed odaları ve bir ta-
rafdan el-Hâc Ömer oğlu mülkü ve taraf-ı râbi‘i tarîk-i âm ile mahdûd iki bâb 
fevkānî oda ve bir bâb şehnişînli oda ve tahta-pûş ve ahır ve kenîfi müştemil mülk 
menzilimi cemî‘ tevâbi‘ ve levâhıkı ve âmme-i menâfi‘ ve merâfıkı ile hasbeten 
lillâhi te‘âlâ ve hasbeten li rûhi resûlihi’l-mu‘allâ vakf-ı sahîh-i şer‘î ve haps-i 
sarîh-i mer‘î ile vakf ve haps edip şöyle şart ve ta‘yîn eyledim ki mâdâm ki ben [17b] libâs-ı hayâtı lâbise ve mesned-i âfiyetde câlise olam menzil-i mahdûd-ı 
mezkûra mutasarrıf olam, benim vefâtımdan sonra süknâm menzil-i mezkûru 
zevcem İstemihan bt. Abdullah nâm hâtuna ba‘dehâ âhar zevcem Kâmurâne’nin 
evlâdına ve evlâd-ı evlâdına ba‘dehüm mu‘takam Şâhin b. Abdullah’a ba‘dehû 
evlâdına ve evlâd-ı evlâdına ve evlâd-ı evlâd-ı evlâdına batnen ba‘de batn ve kar-
nen ba‘de karnin gıbbe asıl meşrûta olup her biri nevbet-i süknâsında rûhum 
için üç İhlâs-ı şerîf ve birer Fâtiha-i şerîfe tilâvet edeler ve ba‘de’l-inkırâz yed-i 
mütevellî ile îcâr olunup hâsıl olan icâresi Medîne-i Münevvere -alâ münevverihâ 
efdalü’t-tahiyye- fukarâsına irsâl olunup şurût-ı vakf-ı mezbûr merreten ba‘de 
uhrâ yedimde ola, mürûr-ı eyyâm ile icrâ-yı şurût-ı mezkûra müte‘azzire olur-
sa mutlak vakf-ı fukarâ-i müslimîn ola ve menzil-i mezbûr mürûr-ı eyyâmla 
muhtâc-ı ta‘mîr olursa meşrûtün-lehüm olanlar nevbet-i mâllarıyla ta‘mîr edeler 
deyû fâriğan ani’ş-şevâgil menzil-i mezbûru mütevellî-i mezbûra def ‘ ve teslîm, 
ol dahi vakfiyyet üzre kabz ve tesellüm edip sâir mütevellîler evkāfında tasar-
ruf ettikleri gibi tasarruf eyledi dedikde gıbbe’t-tasdîki’l-mu‘teber vâkıf-ı mezbûr 
semt-i vifâkdan cânib-i şikāka âzim ve mütevellî-i mezbûr mahzarında üzerine 
takrîr-i da‘vâ edip vakf-ı akār İmâm Ebû Hanîfe-i Kûfî hazretleri katında gayr-ı 
lâzım olduğundan mâ‘adâ İmâm-ı sâlis-i Samedânî Muhammed b. Hüseyin eş-
Şeybânî re’y-i reşîdleri üzre vâkıf vakfının menâfi‘ini kendiye şart ve ta‘yîn et-
mekle vakf-ı merkūm sahîh olmamağın vakf-ı mezbûrdan rücû‘ meşrû‘ olmağla 
vakf-ı mezbûrdan rücû‘ eyledim mütevellî-i merkūmun kasr-ı yedine ve menzil-i 
mezbûru bedel-i mülkiyyet üzre kemâ-kân teslîme tenbîh olunmak murâdımdır 
deyicek mütevellî-i mezbûr cevâb-ı bâ sevâba mütesaddî olup hazret-i imâm-ı 
sânî Ebû Yûsuf -aleyhi’r-rahmetü’l-Bârî- katında vâkıf mücerred vakaftü demek-
le ve hazret-i İmâm Muhammed mezhebi üzre teslîm ile’l-mütevellî olmak ile 
vakfa lüzûm ârız olup müşârün-ileyh imâm-ı sânî katında şart-ı merkūm sahîh 
olmağın imâmeyn-i hümâmeyn re’y-i şerîfleri üzre vakf-ı mezkûrdan rücû‘ gay-
rı meşrû‘dur deyû teslîmden imtinâ‘ ve sadr-ı kitâb-ı anberîn-nikābı tevkī‘-i 
müstetâbı ile şeref-yâb eden hâkim-i hâsim âlim-i âdil fânî-i mu‘âdil katında 
müterâfi‘ân olduklarında, hâkim-i mûmâ-ileyh -esbağallâhu ni‘amehû aleyh- ta-
rafeynin kelâmını ısgā ve cânib-i vakfı evlâ ve ahrâ görüp âlimen bi’l-hilâf ve 
mürâ‘iyyen bimâ yecîbü ri‘âyetühü fi’l-hükmi bi’l-evkāf re’y-i imâmeyn üzre 
lüzûm-ı vakf-ı merkūma ve sıhhat-i şürût-ı mezkûrenin husûs ve umûmuna 
hükm-i sahîh-i şer‘î ve kazâ-i sarîh-i mer‘î edip min ba‘d vakf-ı merkūm vakf-ı 
sahîh-i lâzım ve haps-i sarîh-i mütehattim oldu. “Fe-men beddelehû ba‘de mâ 
semi‘ahû fe-innemâ ismuhû ale’llezîne yübeddilûnehû inna’llâhe semî‘un alîm” 
ve ecrü’l-vâkıfı ale’l-hayyi’l-cevâdi’l-kerîm.
Cerâ zâlike ve hurrire fi’l-yevmi’s-sâdis min Şa‘bâni’l-mu‘azzam li sene isneteyn 
ve seb‘în ve elf.
Şuhûdü’l-hâl: Muharrir-i hurûf Sâlih Mehmed Efendi b. Mehmed el-Müderris, 
Mehmed Çelebi b. Ahmed el-Kadrî, Veli Beşe b. Mehmed el-Kadrî, Osman Beşe 
b. Abdülkādir, Mehmed Beşe b. Mustafa, Halil Beşe b. Hasan, Osman Beşe b. 
Mehmed, Kenan b. Abdullah, Taşcı b. Abdullah, Taşcı Ahmed b. (  ), Hüseyin 
Muhzır el-Keçenûzî, Dilâver b. Abdullah, Mehmed Beşe Çukadâr, Mehmed el-
Muhzır, Bayram Sofu ve gayruhüm mine’l-hâzırîn.

81 [18a-1] Zir v. Yani’nin bağını İstati v. İstamo’ya satması
Vilâyet-i Rûmili’nde Badracık kazâsı a‘mâlinden Ruyalo? nâm karye 
zimmîlerinden Zir v. Yani nâm zimmî meclis-i şer‘-i hatîr-i lâzımü’t-tevkīrde 
işbu râfi‘ü’l-vesîka İstati v. İstamo nâm zimmî muvâcehesinde ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik 
olan emlâkimden karye-i mezbûre sınırı dâhilinde vâki‘ bir tarafdan karında-
şım Dimo bağı ve bir tarafdan Kara Yani bağı ve bir tarafdan diğer Yani v. İsta-
mo bağı ve bir tarafdan tarîk-i âm ile mahdûd bir kıt‘a mülk bağımı bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık merkūm İstati’ye yedi yüz 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
kat‘î ile bâtten bey‘ edip ol dahi vech-i muharrer üzre iştirâ ve kabûl edip seme-
ni olan mezbûrü’n-na‘t yedi yüz akçeyi tamamen merkūm İstati yedinden alıp 
kabz edip bağ-ı mahdûd-ı mezkûru mahallinde zabt ve tasarrufa tarafımdan 
merkūm İstati’yi taslît eyledim dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Tahrîren Fi’l-yevmi’s-sâbi‘ min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hüseyin b. ( ) Muhzır, Bayram Sofu el-Muhzır, Dilâver el-Muhzır, 
Mehmed Beşe Çukadâr ve gayruhüm mine’l-hâzırîn.

82 [18a-2] Emine bt. Ömer’in Şaban b. Abdullah ile fuhuş yaparken 
kocası tarafından yakalandığı
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî-’de Bıçak-
çı Ferhad mahallesinden Süleyman Beşe b. Hüseyin nâm Râcil, hâlâ medîne-i 
mezbûre zâbiti Ali Çavuş mübâşeretiyle Şaban b. Abdullah nâm hâssa aşçıyı 
meclis-i şer‘a ihzâr ve mahzarında üzerine takrîr-i da‘vâ edip mezbûr Şaban 
işbu târih-i kitâb günü zevce-i menkûham hâzıre bi’l-meclis Emine bt. Ömer ile 
mahalle-i mezbûrede vâki‘ menzilimde oda içinde bir döşekde yatıp, mu‘âmele-i 
fâhişe ederlerken üzerlerine gelip hücûm ve ümmet-i Muhammed deyû feryâd 
eylediğimde ba‘zı müslümanlar gelip bana mu‘âvenet etmekle mezbûru ahz ve 
ihzâr-ı şer‘ eylemişimdir suâl olunup ihkāk-ı hak olunmak matlûbumdur deyi-
cek gıbbe’s-suâl mezbûr Şaban ve mezbûre Emine husûs-ı mezbûru bi’l-külliyye 
inkâr ile cevâb vermeğin müdde‘î-i mezbûrdan müdde‘âsını mübeyyine beyyi-
ne taleb olundukda udûl-i ricâlden Beşir Bey b. Ahmed ve Mehmed Beşe b. Yu-
suf nâm kimesneler li ecli’ş-şehâde makām-ı kazâya hâzırân olup istişhâd olun-
duklarında, fi’l-hakīka işbu târih-i kitâb günü müdde‘î-i mezbûrun menzilinde 
bir kavga ve feryâd istimâ‘ edip biz dahi komşu olmağla varıp mezbûr Şaban’ı 
müdde‘î-i mezbûr odası içinde ahza çalışır müşâhede ve mu‘âyene eyledik hattâ 
oda-i mezkûrenin yükü içinde döşek bırakılmış ve alâmât-ı fuhuş âşikârdurur 
müşâhede eylemişizdir müdde‘î-i mezbûr merkūm Şaban’ı kendi odası içinde 
zevcesiyle ma‘an bir yerde bulup ahz eylemişdir husûs-ı mezbûra bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe ri‘âyet-i şerâiti’l-kabûl şehâdetleri makbûle olmağın mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Halil b. Hızır, Mehmed Ağa b. Mahmud, Hüseyin Beşe b. Meh-
med, Osman b. Abdullah, Mustafa b. Ahmed, Hasan Bey b. Abbas ve gayruhüm 
mine’l-hâzırîn.

83 [18a-3] Afîfe Hatun bt. Eminzâde Mustafa Ağa’nın evini Mehmed 
Çelebi b. Ali’ye satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Defterdâr 
Mahmud Efendi mahallesi sâkinelerinden fahrü’l-muhadderât Afîfe Hâtun bt. 
el-merhûm Eminzâde Mustafa Ağa kıbelinden bey‘-i âti’z-zikre ve kabz-ı seme-
ni ikrâra vekîl olup mezbûrenin zâtını ma‘rifet-i şer‘iyye ile ârifân olan fahrü’l-
eimme Hasan Efendi b. Mansur ve Nasuh Efendi b. Abdüsselâm [şehâdetleri 
ile] vekâleti sâbite olan Müstedam Bey b. Abdullah nâm vekîl meclis-i şer‘-i 
şerîf-i lâzımü’t-tevkīrde işbu kitâb-ı sıhhat-nisâbın sâhibi fahrü’l-akrân Meh-
med Çelebi b. Ali nâm râcil mahzarında bi’l-vekâle ikrâr ve takrîr-i kelâm edip 
akd-i âti’z-zikrin sudûruna değin müvekkilem müşârün-ileyhânın silk-i mülk-i 
sahîhinde münselik olan emlâkinden Davud Ağa mahallesinde vâki‘ iki tarafdan 
merhûm İbrahim Ağazâde Mustafa Bey mülkü ve bir tarafdan ba‘zan İbrahim 
Ağa merhûmun âhar oğlu mülkü ve ba‘zan Medîne-i Münevvere vakfı ve bir ta-
rafdan tarîk-i âm ile mahdûd iki bâb tahtânî ve bir bâb fevkānî odaları ve bir 
sofa ve bir su kuyusu ve kenîfi ve zât-ı eşcâr-ı müsmire ve gayrı müsmire bahçe-
yi müştemil mülk menzilini bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık tarafeynden îcâb ve kabûlü hâvî bey‘-i bâtt-ı sahîh-i şer‘î ile mezbûr 
Mehmed Çelebi’ye altmış dört bin fıddî nakd-i râyic fi’l-vakt akçeye bâtten bey‘ 
ve teslîm, ol dahi vech-i muharrer üzre iştirâ ve tesellüm ve kabz ve kabûl edip 
semeni olan mezbûrü’n-na‘t altmış dört bin akçeyi tamamen müşterî-i mezbûr 
Mehmed Çelebi yedinden tamamen müvekkilem müşârün-ileyhâ alıp kabz 
edip menzil-i mahdûd-ı mezkûrda vechen mine’l-vücûh ve sebeben mine’l-
esbâb [18b] alâka ve medhalim yokdur. Ba‘de’l-yevm müşterî-i merkūm Meh-
med Çelebi’nin mülk-i müşterâsı ve hakk-ı sarîhidir, keyfe mâ yeşâ’ mutasarrıf 
olsun dedi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Çelebi b. Ali …?, Hasan Çelebi b. Mustafa, Şaban b. Mus-
tafa, Receb Halîfe b. Maden, Hüseyin Bey el-Cündî, Şaban Çelebi b. Mehmed, 
Mehmed b. Mehmed, Hüseyin Muhzır, Hamza Efendi nâib-i recül ve gayruhüm 
mine’l-hâzırîn.

84 [18b-1] Mano v. Mato’nun evini Yorgi v. Hristo’ya satması
Vilâyet-i Rûmili’nde Bihilişte nâm kasaba sâkinlerinden Mano v. Mato nâm zimmî 
meclis-i şer‘de işbu hâmilü’l-vesîka Yorgi v. Hristo nâm zimmî muvâcehesinde 
ikrâr ve takrîr-i kelâm edip akd-i âtî sudûruna değin silk-i mülk-i sahîhimde 
münselik olan emlâkimden kasaba-i mezbûrede vâki‘ bir tarafdan bozacı Gen-
co mülkü ve bir tarafdan Kino mülkü ve bir tarafdan Besko mülkü ve bir taraf-
dan tarîk-i âm ile mahdûd bir bâb tahtânî oda ve bir kiler ve bir ahır ve mu-
havvatayı müştemil mülk menzilimi bi cümleti’t-tevâbi‘ ve’l-levâhık merkūm 
Yorgi’ye dört bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bey‘ edip ol dahi vech-i muharrer üzre 
iştirâ ve kabûl edip semeni olan mezbûrü’n-na‘t dört bin akçeyi tamamen 
müşterî-i mezbûr yedinden ahz ü kabz edip menzil-i mahdûd-ı mezkûru ma-
hallinde zabt ve tasarrufa tarafımdan merkūm Yorgi’yi taslît eyledim dedikde 
gıbbe’t-tasdîki’l-mu‘teber mâ cerâ bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Zülfikar Bey b. Abdullah, Eyyûb Beşe b. Abdullah, Sava v. Yani, 
Kiro v. Panço ve gayruhüm mine’l-hâzırîn.

85 [18b-2] Kamer Hatun Evkafı’na ait arsanın kullanım hakkının 
mukātaa yoluyla Ali Halife b. Handan’a devredildiği
İşbu bâ‘isü’l-vesîka mefhar-i erbâbi’t-tahrîr ve’l-kalem Ali Halîfe b. Handan 
meclis-i şer‘de mahmiye-i İstanbul’da Elvanzâde mahallesinde vâki‘ merhûme 
Kamer Hâtun evkāfı’na bi’l-fi‘l mütevellî olan Mehmed Dede mahzarında 
takrîr-i kelâm ve ifâde-i merâm edip evkāf-ı mezbûreden olup icâre-i mu‘accele-i 
ma‘lûme ve ayda iki yüz altmış akçe ücret-i müeccele [ile] Avraham nâm 
yahudi’nin taht-ı icâresinde iken, işbu def ‘a mahmiye-i mezbûrede vâki‘ olan 
harîk-i azîmde muhterik olan iki tarafdan (  ) ve iki tarafdan tarîk-i âm ile 
mahdûd mahzeni ve yahudihâne[si] muhterik olup eser-i binâdan bir şey kal-
madığından mâ‘adâ tâife-i Yahud ol mahalde binâdan men‘ ve uhdelerinde olan 
arâzi ve emlâk müslimîne tefvîz ve bey‘ olunmak üzre fermân-ı şehriyârî vârid 
olmağın merkūm Avraham zikr olunan mahzen ve yahudihâne arsasından 
kasr-ı yed etmekle arsa-i merkūme müslimînden birine tefvîz[i] lâzım gelme-
ğin mütevellî-i mezbûr dahi arsa-i mezkûreyi tâliblerine arz edip mecma‘-ı nâs 
olan mevâzi‘de kirâren ve mirâren nidâ ve müzâyede olundukda bi’l-âhire arsa-i 
mezkûre senede sekiz yüz akçe mukāta‘a ve bin akçede benim üzerimde karâr 
edip ziyâde ile tâlib-i âhar zuhûr etmemeğin mütevellî-i mezbûr dahi arsa-i 
merkūmu vech-i muharrer üzre bana tefvîz ve üzerine malım ile nefsim için ey-
lediğim binâ mülküm olmak üzre izin ve icâzet ve yedime işbu târih-i kitâb se-
nesi şehri Recebi’l-müreccebi gurresiyle müverrah ve kendi imzâsıyla mümzâ ve 
hatmiyle mahtûm temessük verip, sâlifü’z-zikr bin akçeyi vakf-ı mezbûr için ye-
dimden ahz ü kabz etmeğin ben dahi ber minvâl-i muharrer tefevvüz ve kabûl 
eylemişimdir el-hâletü hâzihî husûs-ı mezbûr mütevellî-i merkūmdan suâl ve 
yedime verdiği temessük mûcebince li ecli’l-istihkâm kıbel-i şer‘den dahi yedi-
me hüccet-i şer‘iyye verilmek matlûbumdur deyû târih-i mezbûr ile müverrah 
ve mütevellî-i mezbûr imzâsıyla mümzâ ve hatmiyle mahtûm min külli’l-vücûh 
takrîrine muvâfık ve müdde‘âsını nâtık temessük ibrâz edip feth ve kırâat olun-
dukdan sonra mütevellî-i mezbûr dahi suâl olundukda, fi’l-vâki‘ hâl minvâl-i 
muharrer üzre olmuşdur. İşbu temessük benimdir deyû ikrâr etmeğin cânib-i 
şerî‘at-ı mutahharadan dahi işbu vesîka [19a] istihkâmen ketb olundu.
Fi’l-yevmi’s-sâdis min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: İlmüddin Efendi b. Süleyman, Mahmud Çavuş el-Attâr, Ramazan 
el-Attâr, İbrahim Çelebi el-Cündî, Musli Bey el-Cündî, Ali Çelebi Na‘tî, Musli 
Bey el-Muhtesib, Dilâver muhzır ve gayruhüm mine’l-hâzırîn.

86 [19a-1] Ahmed b. Hüseyin’in Eyüb Vakfı’na ait yeni hamamı işleten 
Meryem bt. Mehmed’e borcu olduğu
Medîne-i Hazret-i Ebâ Eyyûb el-Ensârî’de yine hazreti müşârün-ileyh evkāfından 
Yeni Hamam demekle ma‘rûf hamamın sâbıkan hamamcısı olan Meryem bt. 
Mehmed nâm hâtun tarafından husûs-ı âti’z-zikre vekîl olup şer‘î müsecce-
li olan bâ‘isetü’l-kitâb Mâhıcinân bt. Abdullah nâm hâtun meclis-i şer‘de mü-
vekkilesi mezbûre Meryem Hâtun’un hamam-ı mezkûrda sâbıkan destgâhdârı 
olan Ahmed b. Hüseyin nâm kimesne mahzarında üzerine bi’l-vekâle takrîr-i 
da‘vâ edip müvekkilem mezbûre Meryem Hâtun bundan akdem evkāf-ı 
mezbûre mütevellîsi gāib ani’l-meclis Mehmed Efendi’den hamam-ı mezkûru 
icâre-i ma‘lûme ile istîcâr eylediğinde destgâhdârı mezbûr Ahmed müvekki-
lem mezbûre Meryem Hâtun’dan vakfın hamamcı-i sâbıka deyni vardır, hâlâ 
sen edâ eyle hamamın müddet-i icâresi tamâm oldukda edâ eylediğin mebla-
ğı mütevellîden alıp yine sana veririm deyû seksen sekiz aded sikke-i hasene ve 
yüz yirmi aded esedî ve elli aded riyâlî guruş ahz ü kabz eylemişdir hâlâ suâl 
olunup takrîri tahrîr olunmak bi’l-vekâle matlûbumdur deyicek mezbûr Ah-
med cevâbında fi’l-hakīka hâl minvâl-i muharrer üzre olup lâkin müvekkile-i 
mezbûreden seksen sekiz aded sikke-i hasene ve yüz yirmi aded esedî guruş ve 
yirmi altı aded riyâlî guruş alıp emri üzre mütevellî-i vakf-ı mezbûra tamamen 
def ‘ ve teslîm eylemişimdir deyû tav‘an ikrâr ve i‘tirâf etmeğin vâki‘ hâl vekîl-i 
mezbûr talebiyle ketb olundu.
Fi’l-yevmi’s-sâmin min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Sâlih Efendi b. Mehmed, Hamza Efendi nâib-i recül, Hüseyin Beşe 
b. Ömer, Hüseyin muhzır ve gayruhüm mine’l-hâzırîn.

87 [19a-2] Dimo v. Göka’nın evini Koma Niko v. Liko’ya satması
Vilâyet-i Rûmili’nde Ergirikasrı kazâsına tâbi‘ Senâgirpalo? nâm karye 
sâkinlerinden Dimo v. Göka nâm zimmî meclis-i şer‘de işbu râfi‘ü’l-vesîka Koma 
Niko v. Liko nâm zimmî muvâcehesinde ikrâr ve takrîr-i kelâm edip akd-i âtî 
sudûruna değin silk-i mülk-i sahîhimde münselik olan emlâkimden karye-i 
mezbûrede vâki‘ bir tarafdan Dimo Papas mülkü ve bir tarafdan merkūm Niko 
mülkü ve bir tarafdan Kirokom mülkü ve bir tarafdan vâdi ile mahdûd bir bâb 
tahtânî oda ve önünde mülk harman yerini ve bostanı müştemil mülk menzi-
limi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık merkūm 
Koma Niko’ya on bin fıddî nakd-i râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i kat‘î ile bâtten bey‘ edip ol dahi vech-i muhar-
rer üzre iştirâ ve kabûl edip semeni olan mezbûrü’n-na‘t on bin akçeyi tamamen 
merkūm Koma Niko yedinden alıp kabz edip menzil-i mahdûd-ı mezkûru ma-
hallinde zabt ve tasarrufa tarafımdan merkūm Koma Niko’yu taslît eyledim de-
dikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Tahrîren fi’l-yevmi’t-tâsi‘ min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Hüseyin Beşe b. Ali, Dilâver b. Abdullah, Mehmed b. Musli, Meh-
med b. Mahmud ve gayruhüm mine’l-hâzırîn.









88 [19a-3] Palaş bt. Dimitri’nin ev, bahçe, çayır ve tarlalarını Süleyman 
Beşe b. Veli’ye satması
Mahmiye-i İstanbul hısnı ebvâbından Fenerkapısı dâhilinde Abdi Subaşı ma-
hallesi sâkinelerinden Palaş bt. Dimitri nâm nasrâniye meclis-i şer‘de işbu 
hâmilü’l-kitâb Süleyman Beşe b. Veli nâm gulâm-ı acemî nâm kimesne mahza-
rında ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olan emlâkimden Galata kazâsı a‘mâlinden Tonuz deresi 
demekle ma‘rûf karyede vâki‘ bir tarafdan arsa-i hâliye ve tarafeyni Yorgo bağı 
ve menzili ve bir tarafdan tarîk-i âm ile mahdûd iki bâb fevkānî oda ve sundur-
ma ve iki bâb tahtânî oda ve havluyu müştemil mülk menzilimi bi cümleti’t-
tevâbi‘ ve’l-levâhık ve yine karye-i mezbûre bağları dâhilinde bir tarafdan mîrî 
bağ ve bir tarafdan yol ve bir tarafdan Andriye bağı ve bir tarafdan Karaca bağı 
ile mahdûd tahmînen sekiz dönüm bir kıt‘a mülk bağımı bi cümleti’l-hukūk 
ve’l-luhûk mezbûr Süleyman Beşe’ye on bir bin fıddî nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bi safkatin 
vâhidetin bâtten bey‘ ve teslîm edip ol dahi vech-i muharrer üzre iştirâ ve te-
sellüm [19b] ve kabz ve kabûl eyledikden sonra yine karye-i mezbûre sınırı 
dâhilinde vâki‘ merhûm mağfûrun-leh Şehzâde Sultan Mehmed Hân evkāfı 
arâzisinden olup tefvîz-i âti’z-zikrin sudûruna değin zabt ve taht-ı tasarrufum-
da olan arâziden lede’l-ahâlî ve’l-cîrân ma‘lûmetü’l-hudûd ve’l-cevânib on iki 
keyl tohum alır dört kıt‘a tarla ve bir kıt‘a çayırımın dahi hakk-ı tasarruflarını 
evkāf-ı mezbûre mütevellîsi ma‘rifetiyle merkūm Süleyman Beşe’ye iki bin altı 
yüz nakid akçe bedel mukābelesinde tefvîz bi’l-ferâğ eylediğimde ol dahi vech-i 
muharrer üzre tefevvüz ve kabûl edip semen-i mezbûr ile bedel-i merkūm ki 
cem‘an on üç bin altı yüz akçeyi tamamen müşterî-i mezbûr Süleyman Beşe 
yedinden alıp kabz eyledim ba‘de’l-yevm emlâk-i mezbûre merkūm Süleyman 
Beşe’nin mülk-i müşterâsı ve arâzi-i merkūme dahi dâhil-i taht-ı tasarrufu ol-
muşdur, keyfe mâ yeşâ’ mutasarrıf olsun dedikde gıbbe’t-tasdîk mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Hüseyin b. Ali, Ahmed Bey b. Ali el-Bakkal, Mustafa b. Mehmed 
Semerci, Ali Beşe b. Mehmed, Mehmed b. Abdullah, Mehmed b. İsa, Hüseyin 
Dede el-Halvetî ve gayruhüm mine’l-hâzırîn.

89 [19b-1] Cafer Paşa Vakfı eski mütevellisinin vakfa borçlu olduğu
Medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de merhûm Ca-
fer Paşa[’nın] vakf eylediği nukūda hâlâ mütevellî olan hâmilü’l-kitâb Mehmed 









Çelebi b. Ahmed nâm bevvâb-ı sultânî meclis-i şer‘de sâbıkan vakf-ı mezbûra 
mütevellî olan Halil Çelebi b. Hüdâverdi mahzarında bi’l-velâye takrîr-i kelâm 
ve ifâde-i merâm edip mezbûr Halil Çelebi tevliyyet-i mezbûreden azl ve yerine 
ben mütevellî olduğumda nâzır-ı vakf-ı mezbûr hâkim-i muvakki‘-i sadr-ı kitâb 
hazretleri huzûrunda mütevellî-i sâbık mezbûr Halil Çelebi’nin muhâsebesi gö-
rülüp asl-ı mâl-ı vakf-ı mezbûr beş yük sekiz bin ceyyid ve cedîd akçeden ber 
mûceb-i defter-i muhâsebe mütevellî-i sâbık mezbûr Halil Çelebi zimmetinde 
zuhûr eden maldan her biri sekiz dirhem gelir kırk sekiz kıt‘a riyâlî guruş ile 
on üç bin dört yüz yetmiş fıddî râyic fi’l-vakt bâkī kalmış idi el-hâletü hâzihî 
zikr olunan kırk sekiz kıt‘a riyâlî guruş vakf-ı mezbûr için tevliyyetim hasebiyle 
mütevellî-i sâbık mezbûr Halil Çelebi yedinden alıp kabz edip zikri sâbık on üç 
bin dört yüz yetmiş akçenin dahi vakf-ı mezbûr için alıverilmesi matlûbumdur 
dedikde gıbbe’s-suâl mezbûr Halil Çelebi dahi cevâbında fi’l-vâki‘ hâl minvâl-i 
meşrûh üzre olup sâlifü’z-zikr on üç bin dört yüz yetmiş akçe zimmetimde bâkī 
kalmışdır deyû bi tav‘ihî ikrâr etmeğin alâ mûcebi ikrârihî mârrü’z-zikr on üç 
bin dört yüz yetmiş akçeyi vakf için mütevellî-i mezbûr Mehmed Çelebi’ye edâ 
ve teslîm ile mütevellî-i sâbık-ı mezbûr Halil Çelebi ilzâm olunup mâ hüve’l-
vâki‘ kayd şüd.
Fi’l-yevmi’t-tâsi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Ağa b. Abdi el-Cündî, Mustafa Çelebi b. Hüsameddin, 
Hamza Efendi nâib-i recül, Mehmed Beşe Çukadâr ve gayruhüm mine’l-hâzırîn.

90 [19b-2] Mehmed Bey b. Abdullah’ın Kiremitçi Süleyman Vakfı’na 
olan borcunu ödemesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Kiremit-
çi Süleyman mahallesi sâkinlerinden olup yine Kiremitçi Süleyman evkāfı’na 
bi’l-fi‘l mütevellî olan Mehmed Çelebi b. Ahmed meclis-i şer‘de Mehmed Bey b. 
Abdullah nâm bevvâb-ı sultânî mahzarında üzerine takrîr-i da‘vâ edip târih-i 
kitâbdan yirmi sekiz ay mukaddem mâl-ı vakf-ı mezbûrdan onu on bir bu-
çuk hesâbı üzre mezbûr Mehmed Bey benim yedimden otuz kıt‘a esedî guruş 
istirbâh ve kabz edip ben dahi ber minvâl-i muharrer irbâh ve teslîm üzeri-
ne ilzâm-ı ribh-i şer‘î etmiş iken, hâlâ otuz kıt‘a esedî guruş asıl ve yirmi se-
kiz ayda müctemi‘ bi hesâb-ı merkūm on buçuk esedî ki cem‘an kırk buçuk 
esedî guruş vakf-ı mezbûr için medyûn Mehmed Bey’den taleb eylediğim-
de teslîmden imtinâ‘ eder hâlâ suâl olunup alıverilmek matlûbumdur deyicek 
gıbbe’s-suâl mezbûr Mehmed Bey cevâbında fi’l-hakīka yirmi sekiz ay mukad-
dem mütevellî-i mezbûrdan mâl-ı vakf-ı mezbûrdan olmak üzre otuz esedî gu-
ruşu alıp kabz edip mukābelesinde yüz elli dirhem bir sîm buhurdân ve yüz elli 
dirhem bir sîm gülâbdân ve iki yüz dirhem bir sîm tepsi mütevellî-i mezbûr ye-
dine [20a] rehin vaz‘ ve teslîm, ol dahi irtihân ve tesellüm edip üzerime ilzâm-ı 
ribh-i şer‘î etmemişdir deyicek isre’l-istintâk mütevellî-i mezbûr zikr olunan 
rehni kabzını inkâr ile cevâb vericek evvelâ mütevellî-i mezbûrdan meblağ-ı 
mezbûr medyûn-ı merkūm üzerine ilzâm-ı ribh-i şer‘î olunduğu[nu] mübey-
yine beyyine taleb olundukda, udûl-i ricâlden Mustafa Çelebi b. Ebûbekir ve 
diğer Mustafa Çelebi b. Pervâne li ecli’ş-şehâde makām-ı kazâya hâzırân olup 
istişhâd olunduklarında, fi’l-vâki‘ yirmi sekiz ay mukaddem mezbûr Mehmed 
Bey mâl-ı vakf-ı mezbûrdan olmak üzre mütevellî-i mezbûr otuz esedî guruş 
onu on bir buçuk hesâbı üzre istirbâh ve kabz edip ol dahi vech-i muharrer 
üzre irbâh ve teslîm ve bizim huzûrumuzda üzerine ilzâm-ı ribh-i şer‘î etmişdir 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mârrü’z-zikr kırk buçuk esedî guruş mâl-ı vakf mütevellî-i mezbûra 
edâ ve teslîm mezbûr Mehmed Bey’e ba‘de’t-tenbîh rehn-i mezkûru mütevellî-i 
[mezbûra] teslîmini mübeyyine beyyine taleb olundukda, ityân-ı beyyineden 
izhâr-ı aczile istihlâf etmeğin zikr olunan buhurdân ve gülâbdân ve tepsi cem‘an 
beş yüz dirhem gümüşü medyûn mezbûr Mehmed Bey yedinden rehin olmak 
üzre ahz ü kabz etmediğine mütevellî-i mezbûra yemîn teklîf olundukda ol dahi 
alâ vefki’l-mes’ûl yemîn billâh etmeğin Mehmed Bey bî-vech ta‘arruzdan men‘ 
birle mâ hüve’l-vâki‘ kayd şüd.
Fi’l-yevmi’l-âşir min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Hasan Çelebi b. Mustafa, Ebûbekir Dede b. Hasan, Mahmud Beşe 
b. Habib, Hüseyin b. Tayyib, Hasan el-Muhzır ve gayruhüm mine’l-hâzırîn.

91 [20a-1] Fahrî bt. Mustafa’nın ev ve bahçesini Hasan Beşe 
b. Mustafa’ya satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Çavuş 
Kasım mahallesi sâkinelerinden Fahrî bt. Mustafa nâm hâtun tarafından bey‘-i 
câ’i’z-zikri ikrâra vekîl olup mezbûrenin zâtını ma‘rifet-i şer‘iyye ile ârifân olan 
Halil Beşe b. Resul ve Abdullah Çelebi b. Sunullah nâm kimesneler şehâdetleri 
ile ve şer‘an vekâleti sâbite olan Mustafa Çelebi b. Ali nâm vekîl meclis-i şer‘de 
işbu râfi‘ü’l-kitâb Hasan Beşe b. Mustafa nâm kimesne mahzarında bi’l-vekâle 
ikrâr ve takrîr-i kelâm edip müvekkile-i mezbûre Fahrî Hâtun’un silk-i mülk-i 
sahîhimde münselik olan emlâkinden olup mahalle-i mezbûrede vâki‘ bir ta-
rafdan Âtike Hâtun mülkü ve bir tarafdan yine müvekkile-i mezbûre mülkü 
ve bir tarafdan (...) Ahmed Çelebi mülkü ve taraf-ı âharı Ali Beşe mülkü ve 
mekābir-i müslimîn ve tarîk-i âm ile mahdûd bir bâb tahtânî odaya ve bir sofayı 
ve zât-ı eşcâr-ı müsmire ve gayrı müsmire bir mikdâr bahçeyi ifrâz ve alâmet-i 
fâsıla vaz‘ edip beyaz dut ağacından çitlenbik ağacına değin cümle tevâbi‘ ve 
levâhıkı ile mezbûr Hasan Beşe’ye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile iki bin nakd-i râyic fi’l-vakt akçeye bâtten bey‘ ve teslîm edip ol 
dahi minvâl-i muharrer üzre iştirâ ve tesellüm ve kabz ve kabûl eyleyip seme-
ni olan meblağ-ı mezbûru müşterî-i mezbûr yedinden tamamen alıp kabz eyle-
dim ba‘de’l-yevm menzil-i mahdûd-ı mezkûrda vechen mine’l-vücûh alâka ve 
medhalim yokdur. Müşterî-i mezbûr Hasan Beşe’nin mülk-i müşterâsı olmuş-
dur, keyfe mâ yeşâ’ mutasarrıf olsun dedi deyû bi’l-vekâle ikrâr ve i‘tirâf etme-
ğin vekîl-i mezbûrun minvâl-i muharrer üzre cârî ve sâdır olan ikrârını mezbûr 
Hasan Beşe vicâhen ve şifâhen tasdîk ve tahkīk edicek mâ hüve’l-vâki‘ kayd şüd.
Fi’l-yevmi’s-sâlis aşer min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Hasan Efendi el-İmâm, Ramazan Halîfe el-Müezzin, Hüseyin 
Beşe b. Mehmed, Ali Beşe b. Mehmed, Halil Beşe b. Resul, Şaban Efendi b. Os-
man ve gayruhüm mine’l-hâzırîn.

92 [20b-1] Vefat eden Meryem bt. Abdullah’ın câriyesi Gülistan 
bt. Abdullah’ın âzat edilmiş olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Ki-
remitçi Süleyman Çelebi mahallesi sâkinelerinden iken bundan akdem vefât 
eden Meryem bt. Abdullah nâm hâtun icâre-i memlûkesi olup hâl-i hayâtında 
tedbîr-i mutlak ile müdebbere ey[le]diği işbu orta boylu, açık kaşlı, gök elâ göz-
lü Rûsiyyetü’l-asl râfi‘atü’l-vesîka Gülistan bt. Abdullah nâm câriye meclis-i 
şer‘de takrîr-i kelâm ve ta‘bîr ani’l-merâm edip ben müteveffât-ı mezbûre Mer-
yem Hâtun’un câriye-i memlûkesi olup târih-i kitâbdan beş ay mukaddem hâl-i 
hayâtında bi emrillâhi te‘âlâ ben kazâ-i nahb ettiğimde mu‘taka ol deyû beni 
tedbîr-i mutlak ile huzûr-ı müslimînde müdebbere eylemiş idi hâlâ mezbûre 
Meryem Hâtun vefât etmekle ben mu‘taka olmuşumdur. Sebîlim tahlîs olun-
mak için hâzır bi’l-meclis olan müslimînden istişhâd olunsun dedikde udûl-i 
müslimînden olup yine mahalle-i mezbûre sükkânından Mehmed Çelebi b. el-
Hâc Osman ve Osman Bey b. Ahmed nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında, fi’l-hakīka müteveffât-ı mezbûre Meryem 
Hâtun târih-i kitâbdan beş ay mukaddem hâl-i hayâtında ve kemâl-i akl-i sıhha-
tinde bizim huzûrumuzda câriye-i memlûkesi olan mevsûfe-i mezkûre Gülistan’ı 
tedbîr-i mutlak ile müdebbere edip ben bi emrillâhi te‘âlâ dâr-ı bekāya intikāl 
ve irtihâl eylediğimde mevsûfe-i mezkûre Gülistan malımdan âzâd olup sâir 
harâir-i asliyyât gibi hürre olsun deyû ikrâr ve bizi işhâd etmişdir biz bu husûsa 
bu vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
ettiklerinde ba‘de’t-ta‘dîl ve’t-tezkiyye şehâdetleri makbûle olmağın müteveffât-ı 
mezbûre Meryem Hâtun’un sülüs-i muhallefâtından mezbûre Gülistan’ın ıtkına 
ba‘de’l-hükm mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Fahrü’l-eimme Mustafa Efendi b. Mehmed el-İmâm, Ebûbekir 
Halîfe b. Mehmed el-Müezzin, Mehmed Bey b. Ahmed Bey, Mehmed Ağa b. Ali, 
Ahmed Çelebi er-Râcil, Hüseyin Çelebi b. Hasan, Mahmud Çelebi b. Ahmed, 
İslâm Beşe b. Abdünnebî, Hüseyin Çelebi b. Hasan ve gayruhüm mine’l-hâzırîn.

93 [20b-2] Mehmed Çelebi b. Handan’ın câriyesi İsmihan 
bt. Abdullah’ı âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’den Zey-
neb Hâtun mahallesi sâkinlerinden fahrü’l-akrân Mehmed Çelebi b. Handan 
meclis-i şer‘-i hatîr-i lâzımü’t-tevkīrde ikrâr ve takrîr-i kelâm edip ıtk-ı rakabât 
a‘zam-ı kurebât ve sebeb-i duhûl-i cennât-ı âliyât ve vesîle-i ref ‘-i derecât oldu-
ğundan mâ‘adâ mu‘takın cemî‘ uzvu nârdan âzâd olduğunu nâtık hadîs-i şerîf ve 
haber-i münîfin mefhûm-ı latîfine ıttılâ‘ımız olmağla orta boylu, açık kara kaş-
lı, elâ gözlü, sol kolunda alâmet-i cerhi olan Rûsiyyetü’l-asl sâhibetü’l-kitâb İs-
mihan bt. Abdullah nâm câriye-i memlûkemi, hasbeten lillâhi’l-azîm ve hereben 
min ikābihi’l-elîm yevme lâ yenfa‘u mâlün ve lâ benûn illâ men etallâhe bi kal-
bin selîm cemî‘ malımdan ihrâc ve i‘tâk ve tahrîr edip zümre-i harâir-i asliyyâta 
ilhâk ve idrâc eyledim ba‘de’l-yevm sâir harâir-i asliyyât gibi hürre olup üze-
rinde hakk-ı velâdan gayrı hakkım kalmadı dedikde hâkim-i muvakki‘-i sadr-ı 
kitâb tûbâ-lehû ve hüsnü me’âb kıbelinden sıhhat-i ıtk-ı mezkûra hüküm birle 
mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâbi‘ aşer min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hüseyin Çelebi b. İsâ Reis-i müezzinîn-i Eyyûb, Osman Beşe b. 
Ahmed el-Berfî, Halil Çelebi b. Ahmed el-Hallâk, Mehmed Çelebi b. Hüseyin 
Çelebi b. Ebûbekir el-Berfî, Veli Çelebi b. İsâ el-Kâtib, Receb Bey kethüdâ ve gay-
ruhüm mine’l-hâzırîn.

94 [20b-3, Arapça] Ramazan Bey b. Abdullah’ın Rus asıllı 
câriyesini âzat ettiği
İşbu mazmûnunda âzâd ikrârından bahseden sahîh ve şer‘î bir hüccettir. 
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- mahallâtından 
Câmi‘-i Kebîr mahallesinde sâkin olan Ramazan Bey b. Abdullah nâm kimesne 
meclis-i şer‘-i şerîf ve mahfil-i dîn-i münîfde -el-masûn ani’t-tağyîr ve’t-tahrîf- 
hâzır olup rıkkını mu‘terife, orta boylu, açık kaşlı, gök gözlü, şehlâ ve sol kaşın-
da eser-i cerh bulunan Rûsiyyetü’l-asl hâmile-i hâze’l-kitâb Gülbûy bt. Abdul-
lah nâm câriye-i memlûkesini -hasbeten lillâhi’l-aliyyi’l-Azîm ve hereben min 
ikābihi’l-elîm yevme lâ yenfa‘u mâlün velâ benûn illâ men etallâhe bi kalbin 
selîm- âzâd ve tahrîr ettiğini ikrâr ve i‘tirâf etti. Câriye-i mezbûre böylece sâir 
harâir-i asliyyât gibi hür oldu. Efendilerin âzâdlı köleleri üzerinde sâbit olan 
velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fi’l-yevmi’r-râbi‘ ve’l-ışrîn min Şa‘bâni’l-mu‘azzam sene 
isneteyn ve seb‘în ve elf.
Şuhûdü’l-hâl: Mehmed Çavuş b. Malkoç, Mustafa Çelebi b. Hüdâverdi, Mustafa 
Çelebi b. Mehmed Câmi‘-i Kebîr müezzini, el-Hâc Pîrî Bey el-Cündî, Mehmed 
Bey b. Haydar ve gayruhüm mine’l-hâzırîn

95 [21a-1] Hacı Süleyman b. Hacı Mustafa’nın Terkos Mirahor 
köyündeki ev, arsa ve çiftliğini Beşir Ağa b. Abdülgani’ye satması
Mahmiye-i İstanbul’da Edirnekapısı dâhilinde el-Hâc Muhyiddin el-Hammâmî 
mahallesi sâkinlerinden el-Hâc Süleyman b. el-Hâc Mustafa nâm kimesne 
meclis-i şer‘-i hatîr-i lâzımü’t-tevkīrde fahrü’l-muhadderât zahrü’l-muvakkarât 
tâcü’l-mestûrât Gevher Hân Sultan -dâmet ismetühâ- hazretlerinin kapı ağa-
lıklarıyla şeref-yâb olan kıdvetü’l-emâcid ve’l-e‘âlî câmi‘ü’l-mehâmid ve’l-me‘âlî 
bâ‘isü’l-vesîka Beşir Ağa b. Abdülganî taraf-ı bâhirü’ş-şereflerinden ikrâr-ı 
âti’z-zikri tasdîke vekîl olup Sefer Ağa b. Mehmed ve Zülfikar Bey b. Abdullah 
şehâdetleriyle şer‘an vekâleti sâbite olan Ali Bey b. Veli et-Teberdâr mahzarın-
da ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olan emlâkimden Havâss-ı Aliyye kazâsına tâbi‘ Terkos 
nâhiyesi a‘mâlinden Mirahor nâm karyede vâki‘ bir tarafdan Müezzin Hüse-
yin Paşa mülkü ve bir tarafdan paşa-yı müşârün-ileyh hazretlerinin halîle-i mü-
kerremeleri mülkü ve bir tarafdan karye-i mezbûre ve bir tarafdan tarîk-i âm 
ile mahdûd, muhavvata-i dâhiliyyesi bir bâb fevkānî oda ve çardak ve tahtın-
da iki bâb tahtânî oda ve sofa-i tahtâniyye ve bir hamam ve bir matbah ve bir 
kiler ve bi’r-i mâ ve cüneyne zât-ı eşcâr-ı müsmire ve gayr-ı müsmireyi ve ha-
rem kapısı hâricinde bir bâb çatma oda ve bir taş duvarlı oda ve hâriciyye bir 
matbah ve bir tahtânî oda ve bir fırın ve bir kar kümesi ve bir çatma anbar ve 
dört bâb ahır-ı kebîr ve bir sundurma ve hâriciyye bir bâb fevkānî kebîr oda 
ve etrâfında çatakı ve tahtında çatma anbar-ı kebîri ve bi’r-i mâ ve kenîfi müş-
temil çiftlik ta‘bîr olunur mülk menzilimi bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık ve çiftlik-i mezbûrda mevcûd üç aded kapaklı ten-
cere ve dört aded kapaksız tencere ve üç aded kapaklı sahan ve üç aded kapak-
sız sahan ve bir kepçe ve üç aded bakraç ve bir güğüm ve bir kazgan ve bir süt 
tavası ve üç aded balta ve bir kazma ve dört aded çapa ve bir demir tokmak ve 
bir demir küskü ve bir çatal-ı? kiçi ve dört burgu ve bir yularlı keser ve bir oluk-
lu keser ve bir sagīr keser ve bir destere ve bir el demiri ve iki tarak demiri ve 
bir çalı tırpanı ve bir bıçkı ve iki köhne kaliçe ve dört re’s su sığırı öküzü ve altı 
re’s kara sığır öküzü ve üç re’s su sığırı ineği ve sagīr ve kebîr cem‘an otuz re’s 
kara sığır ineği ve danası ve sâir âlât-ı zirâ‘at ve esbâb-ı harâsetimi bi safkatin 
vâhidetin müvekkil-i mûmâ-ileyh Beşir Ağa’ya doksan bin fıddî nakd-i râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bâtten bey‘ ve teslîm, ol dahi ber minvâl-i muharrer iştirâ ve tesellüm ve kabz 
ve kabûl eyledikden sonra yine çiftlik-i mezkûra intimâ ile tahdîd ve tavsîfden 
müstağnî olup zikri âtî ferâğ ve tefvîzin sudûruna değin zabt ve tasarrufum-
da olup merhûm ve mağfûrun-leh Sultan Mehmed Hân-ı Fâtih evkāfı’ndan 
mevâzi‘-i müteferrikada vâki‘ on üç kıt‘a tarla beş kıt‘a çayırlarımın hakk-ı ta-
sarruflarını ve yine merhûm ve mağfûrun-leh Sultan Bayezid Hân-ı Velî evkāfı 
arâzisinden mevâzi‘-i adîdede vâki‘ her birinin hudûdu inde’l-ahâlî ve’l-cîrân 
ma‘lûmetü’l-hudûd yirmi kıt‘a tarlalarımın ve altı kıt‘a çayırlarımın hakk-ı ta-
sarruflarını vakfeyn-i mezbûreyn mütevellîleri ma‘rifetleriyle otuz bin nakd-i 
râyic fi’l-vakt akçe bedel mukābelesinde müvekkil-i müşârün-ileyhe tefvîz bi’l-
ferâğ, ol dahi vech-i muharrer üzre tefevvüz ve kabûl edip bedel-i merkūm ile 
semen-i mezbûr cem‘an yüz yirmi bin akçeyi bi’t-tamâm müvekkil-i mezbûr ye-
dinden alıp kabz eyledim ba‘de’l-yevm emlâk-i mezkûre müvekkilim müşârün-
ileyh Beşir Ağa’nın mülk-i müşterâsı ve arâzi-i merkūme dahi dâhil-i havza-i 
tasarrufu olmuşdur. Keyfe mâ yeşâ’ mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ kayd şüd.
Fi’l-yevmi’l-hâmis aşer li sene isneteyn ve seb‘în ve elf.
Şuhûdü’l-hâl: Fahrü’l-e‘âlî ve’l-ekârim İbrahim Ağa Kethüdâ-yı kāimmakām, 
fahrü’l-müderrisîn Hâfız Şaban Efendi b. Yusuf, umdetü’l-emâcid Ali Ağa b. Ab-
dullah Kethüdâ, fahrü’l-akrân Gazanfer Ağa b. Mehmed, fahrü’l-akrân Mehmed 
Efendi b. Emin alef, fahrü’l-akrân Hasan Çelebi el-Hammâmî, Mehmed Sipâhi b. 
Receb zeytin, Zülfikar Bey b. Abdullah ve gayruhüm mine’l-hâzırîn.

96 [21b-1] Sehergâh bt. Abdullah’ın vârislerinin Cafer Paşa Vakfı’na 
olan borç hususunda mütevelli ile hesaplaştıkları
Medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesi sâkinelerinden iken bundan akdem vefât eden Sehergâh bt. Abdullah 
nâm hâtunun verâseti zevci Mehmed Çelebi b. Hasan nâm kimesne ile sadri-
ye sagīre kızı Rukiye nâm yetîmeye ve kendiyi i‘tâk eden fahrü’l-muhadderât 
zahrü’l-muvakkarât tâcü’l-mestûrât Ayşe Sultan hazretlerine münhasıra olduğu 
şer‘an zâhir ve müte‘ayyine oldukdan sonra mezbûr Mehmed Çelebi kendi tara-
fından asâleten ve sulbiye kızı sagīre-i mezbûrenin tesviye-i umûru için kıbel-i 
şer‘den mansûb vasîsi olmağın vesâyeten meclis-i şer‘-i şerîfde yine medîne-i 
mezbûrede vâki‘ merhûm Cafer Paşa evkāfı’na sâbıkan mütevellî olan rafi‘ü‘l-
kitâb Halil b. Hüdâverdi mahzarında bi’l-asâle ve bi’l-vesâye ikrâr ve takrîr-i 
kelâm edip zevcem müteveffât-ı mezbûre hâl-i hayâtında mezbûr Halil Çele-
bi evkāf-ı mezbûra mütevellîsi iken mâl-ı vakf-ı mezbûrdan her biri yüzer ak-
çeye olmak üzre aylık on beş kıt‘a riyâlî guruş istirbâh ve kabz ve emlâkinden 
mezbûr Halil Çelebi’ye bir mücevher ön kuşak ve bir çift zümrüd küpe ve otuz 
bir miskāl bir çift altın bilezik rehin def ‘ ve teslîm, ol dahi irtihân ve tesellüm 
eyledikden sonra zevcem mezbûre fevt olmağın kassâm-ı askerî metrûkâtını 
tahrîr ve sûk-ı sultânîde cümle verese huzûrunda bey‘ ve deyn-i mezbûru 
mütevellî-i merkūm benim ve sultân mûmâ-ileyhânın vekîli huzûrumuzda 
isbât ve edâsına hükm olunmağın rihân-ı mezkûre dahi ba‘de’l-müzâyede ve 
inkıtâ‘i’r-rağbe üç bin yüz elli akçeye kuşak ve on iki bin altı yüz akçeye küpe 
ve dokuz bin beş yüz akçeye bilezik bey‘ olunup deyn-i mezkûr edâ ve sâir 
ihrâcâtdan bâkī kalan meblağ ber mûceb-i defter-i kassâm beynimizde tevzî‘ ve 
taksîm olunup benim hisseme bin altı yüz on yedi akçe ve sagīre-i mezbûre his-
sesine üç bin iki yüz otuz üç akçe ve sultân müşârün-ileyhâ hazretleri hissesi-
ne dahi bin altı yüz on yedi akçe isâbet ve intikāl edip her birimiz hissemizi alıp 
kabz eylemişizdir zikr olunan mücevher kuşak ve zümrüd küpe ve altın bilezi-
ğe müte‘allika mezbûr Halil Çelebi ile da‘vâ ve nizâ‘ım yokdur deyicek gıbbe’t-
tasdîki’l-mu‘teber mukırr-ı mezbûrun yedinde olan mümzâ ve mahtûm defter-i 
kassâm dahi takrîr-i meşrûhuna mutâbık ve müdde‘âsını nâtık bulunmağın mâ 
cerâ mezbûr Halil Çelebi talebiyle ketb olundu.
Fi’l-yevmi’l-âşir min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Ali Çelebi b. Hızır kâtib-i Eyüb, Mehmed Çelebi b. Hüseyin, Mus-
tafa Çelebi b. Süleyman, Mehmed Çelebi b. Mustafa, Sâlih Mehmed Efendi b. 
Mehmed ve gayruhüm mine’l-hâzırîn.

97 [21b-2] Kosta v. Luka’nın menzilini Pîrî Bey b. Osman’a satması
Vilâyet-i Rûmili’nde Delvine sancağı a‘mâlinden Aydonat kasabası sükkânından 
Kosta v. Luka nâm zimmî meclis-i şer‘de işbu râfi‘ü’l-kitâb Pîrî Bey b. Osman nâm 
kimesne mahzarında ikrâr ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhinde münselik olan emlâkinden kasaba-i mezbûrede vâki‘ 
bir tarafdan mezbûr Pîrî Bey Bostanı ve tarîk-i âm ile mahdûd bir bâb tahtânî 
oda ve bir çardak ve cüneyne zât-ı eşcâr-ı müsmire ve gayrı müsmireyi müş-
temil mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık dört bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile merkūm Pîrî Bey’e bâtten bey‘ edip ol dahi 
vech-i muharrer üzre iştirâ ve kabûl edip semeni olan mezbûrü’n-na‘t dört bin 
akçeyi tamamen merkūm Pîrî Bey yedinden alıp kabz edip menzil-i mahdûd-ı 
mezkûru mahallinde zabt ve tasarrufa tarafından mezbûr Pîrî Bey’i taslît ey-
ledim ba‘de’l-yevm menzil-i mahdûd-ı mezkûr merkūm Pîrî Bey’in mülk-i 
müşterâsıdır. Keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber 
mâ cerâ bi’t-taleb ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Hüseyin b. Supatay?, Diğer Hüseyin b. Abdullah, Memi b. Vat Çe-
lebi, Hüseyin Çelebi Ser-bölük ve gayruhüm mine’l-hâzırîn.

98 [22a-1] Mühtedi Cafer b. Abdullah’ın kardeşi Yako 
v. Angilaki’deki alacağı
Vilâyet-i Rûmili’nde Yenişehir kazâsı nevâhîsinden Kûhistan nâhiyesine tâbi‘ 
Kastanya nâm karye sâkinlerinden olup hâlâ Mahmiye-i İstanbul’da mütemek-
kin olan Cafer b. Abdullah nâm mühtedî mahfil-i şer‘de karındaşı râfi‘ü’l-vesîka 
Yako v. Angilaki nâm zimmî muvâcehesinde ikrâr ve takrîr-i kelâm edip baba-
mız olup şeref-i İslâm ile müşerref olmazdan mukaddem hâlik olan merkūm 
Angilaki’nin mecmû‘ metrûkâtı bana ve karındaşım merkūm Yako’ya bi’l-irsi’ş-
şer‘î isâbet ve intikāl etmeğin hâlâ babamız hâlik-i mezbûr metrûkâtından bana 
isâbet ve intikāl eden hisse-i şer‘iyye-i şâyi‘am mukābelesinde mevâni‘den ârî 
şerâit-i sıhhat-i sulh-i hâvî tehârüc-i şer‘î vechi üzre karındaşım merkūm Yako 
yedinden iki bin fıddî nakd-i râyic fi’l-vakt akçe bi tarîki’s-sulh ahz ü kabz edip 
babamız hâlik-i mezbûrun nakid ve akār ve menkūlât ve esâs-ı beyt ve evânî-i 
nühâsiyye ve gayrı nühâsiyye ve sâir ism-i mâl ıtlâk olunur metrûkâtımdan bana 
âid olup hisse-i şer‘iyye-i şâyi‘am da‘vâsından karındaşım merkūm Yako’nun 
zimmetini ibrâ ve iskāt eyledim ba‘de’l-yevm babamız hâlik-i mezbûrun menzil 
ve bağ ve bahçe ve sâir esâs-ı beyt ve evânî-i nühâsiyye ve gayrı nühâsiyyesi ve 
sâir ism-i mâl itlâk olunur metrûkâtı karındaşım mesfûr Yako’nun mülkü olup 
ve zabt ve tasarrufunda olan arâzi dahi dâhil-i taht-ı tasarrufu olup babamız 
hâlik-i merkūmun mecmû‘ metrûkâtı mahallinde zabta karındaşım merkūmu 
taslît eyledim dedikde gıbbe’t-tasdîki’l-mu‘teber mâ cerâ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mustafa b. Abdullah, Ebûbekir Dede b. Hasan, Mahmud Beşe b. Ha-
bib, Hüseyin Çelebi b. Tayyib, Mehmed Çelebi b. Mahmud, Bayram Sofu el-Muhzır, 
Mehmed Beşe Çukadâr, Hüseyin Bey b. Abdullah ve gayruhüm mine’l-hâzırîn.

99 [22a-2] Aviro v. Yorgi’nin evi ile tarlalarını kardeşi Todori 
v. Yorgi’ye satması
Vilâyet-i Rûmili’nde Dimetoka nâm kazâsına tâbi‘ Hasibler Karapınar nâm kar-
ye sükkânından Aviro v. Yorgi nâm zimmî li ebeveyn karındaşı râfi‘ü’s-sifr Todo-
ri v. Yorgi muvâcehesinde ikrâr ve takrîr-i kelâm edip bey‘-i câ’i’z-zikr sudûruna 
değin mülk-i sahîhinde münselik olan emlâkimden bir tarafdan İstemad mül-
kü ve bir tarafdan Yanko mülkü ve bir tarafdan Dimitri mülkü ve bir tarafdan 
tarîk-i âm ile mahdûd bir bâb tahtânî odayı ve bir mikdâr havluyu müştemil 
mülk menzilimi cümle tevâbi‘ ve’l-levâhık karındaşım Todori’ye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile iki bin nakd-i râyic fi’l-vakt ak-
çeye bey‘ ve teslîm, ol dahi minvâl-i muharrer üzre iştirâ ve tesellüm ve kabz 
[ve] kabûl eyledikden sonra yine [karye-i] mezbûre hudûdu dâhilinde vâki‘ bir 
tarafdan Moskov tarlası ve bir tarafdan Nikola tarlası ve bir tarafdan Devlet 
nâm zimmî tarlası ve bir tarafdan tarîk-i âm ile mahdûd bir kıt‘a tarla ve yine 
karye-i mezbûr hudûdu dâhilinde mevâzi‘-i adîdede vâki‘ karyenin hudûdu 
beynimizde ma‘lûm yedi kıt‘a tarla ki cem‘an sekiz kıt‘a tarla tahmînen otuz 
keyl tohum istî‘âb eder sekiz kıt‘a tarlalarımın dahi hakk-ı tasarrufları sâhib-i 
arz ma‘rifetiyle dört bin akçe bedel mukābelesinde ferâğ ve tefvîz eylediğim-
de ol dahi minvâl-i muharrer üzre tefevvüz ve kabûl eyleyip semen-i mezbûr 
iki bin akçe ile bedel-i mersûm dört bin akçe ki cem‘an altı bin akçeyi yedin-
den tamamen alıp kabz eyledim ba‘de’l-yevm menzil-i mahdûd-ı mezkûr ile 
arâzi-i mezkûreyi mahallinde zabt ve tasarrufa tarafımdan karındaşım mezbûr 
Todori’yi taslît eyledim min ba‘d menzil-i mahdûd-ı mezkûr mülk-i müşterâsı 
olup ve arâzi-i mersûme dahi dâhil-i taht-ı tasarruf olmuşdur. Keyfe mâ yeşâ’ 
mutasarrıf olsun dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Niko v. Baniko, Moskov v. Yanko, Enha v. Yorgo, Varci v. Dimo So-
vuk Pınarlı, Niko v. Layko ve gayruhüm.

100 [22b-1] Mustafa Çelebi b. Ebûbekir’e küfreden kapıcılardan 
Mehmed Bey’in kötü halinin tespiti
Medîne-i Hazret-i Ebâ Eyyûb-i Ensârî -radiye anhu Rabbühü’l-Bârî-’de So-
fular mahallesi sâkinlerinden Mustafa Çelebi b. Ebûbekir meclis-i şer‘de yine 
mahalle-i mezbûrede sâkin bevvâb-ı sultânî zümresinden Mehmed Bey b. Ab-
dullah nâm kimesne mahzarında üzerine da‘vâ ve takrîr-i kelâm edip târih-i 
kitâbdan üç gün mukaddem ben kendi hâlimde mahalle-i mezbûrede men-
zilimin yanında dururken mezbûr Mehmed Bey sarhoş ve lâ-ya‘kıl bana bire 
anası falan ettiğim kahbenin oğlu bire yalan şâhidi deyû hâşâ cimâ‘ lafzıy-
la şetm ve ırzımı hedm eyledikden mâ‘adâ dâimâ sarhoş ve lâ-ya‘kıl gece bî-
vakt zamânlarda gezip gece gündüz rast geldiği ümmet-i Muhammed’e nice 
türlü ezâ ve cefâ edip hedm-i ırz eder hâlâ suâl olunup ihkāk-ı hak olunmak 
matlûbumdur deyicek gıbbe’s-suâl mezbûr Mehmed Bey müdde‘î-i mezbûrun 
anasına cimâ‘ lafzıyla şetm eylediğini inkâr lâkin yalan şâhidi dedim deyû ikrâr 
etmeğin müdde‘î-i mezbûrdan merkūm Mehmed Bey hakkında takrîr eyledi-
ği makālin sıdkını mübeyyin beyyine taleb olundukda, udûl-i ricâlden Câmi‘-i 
Kebîr imâmı Mehmed Efendi b. İbrahim ve Zal Paşa imâmı Hasan Efendi ve 
Kiremitçi Süleyman imâmı Mustafa Efendi ve Sofular imâmı Ebûbekir Efen-
di ve Mehmed Efendi el-Kadı ve Abdurrahman b. Cafer ve Mehmed Çelebi b. 
Hüdâverdi ve Ebûbekir Dede el-Müezzin ve Mustafa Çelebi el-Müezzin ve Hü-
seyin Çelebi el-Müezzin ve Mustafa Çelebi b. Hüdâverdi ve diğer Mustafa Çe-
lebi b. Pervâne ve sâir cemm-i gafîr ve cem‘-i kesîr meclis-i şer‘a li ecli’ş-şehâde 
hâzırûn olup isre’l-istişhâd fi’l-hakīka mezbûr Mehmed Bey tarîkü’s-salât ve 
şâribü’l-hamr dâimâ sarhoş ve lâ-ya‘kıl gece bî-vakt zamânlarda mahalle-i 
mezbûrede ve sâir yerlerde gezip rast geldiği müslümanlara şütûm-ı galîza ile 
şetm ve hedm-i ırz eylediği mukarrer ve muhakkakdır ve müdde‘î-i mezbûra 
dahi minvâl-i meşrûh üzre şetm eylediği vâki’dir deyû her biri mezbûr Meh-
med Bey muvâcehesinde sû-i hâli alâ tarîki’ş-şehâde haber verdiklerinde 
vâki‘ü’l-hâl ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Mehmed Bey b. Abdurrahman Efendi, Ahmed Bey el-Cündî, İslâm 
Bey b. Abdullah, Mahmud Beşe er-Râcil ve gayruhüm mine’l-hâzırîn.

101 [22b-2] Mehmed Çelebi b. Kaytas’ın kardeşi Hacı Pîrî Bey’de 
alacağını tahsil edip hesaplaştığı
Medîne-i Hazret-i Ebâ Eyyûb Ensârî -fî rıdvâni’l-Bârî-’de Câmi‘-i Kebîr mahal-
lesi sükkânından Mehmed Çelebi b. Kaytas meclis-i şer‘de li ebeveyn karındaşı 
işbu râfi‘ü’l-kitâb el-Hâc Pîrî Bey b. Kaytas mahzarında ikrâr ve takrîr-i kelâm 
edip gāibetü ani’l-meclis ammetem (  ) nâm hâtun zimmetinde olan yirmi altı 
bin akçe hakkımı bundan akdem alıp kabz edip tedrîciyle alıp kendim ve ehl [ü] 
iyâlime infâk için meblağ-ı mezbûru karındaşım merkūm el-Hâc Pîrî’ye def ‘ ve 
teslîm, ol dahi kabz ve tesellüm ve ilâ hâze’l-yevm bana meblağ-ı mezbûrdan be-
her yevm gâh yirmişer akçe ve gâh otuzar akçe def ‘ ve teslîm edip ben dahi kabz 
ve tesellüm eyledim el-hâletü hâzihî ümmet-i Muhammed huzûrunda hesâb 
ve kitâb eylediğimizde meblağ-ı mezbûrun yirmi dört bin akçesi benim zim-
metime geçip ancak karındaşım mezbûr el-Hâc Pîrî zimmetinde iki bin akçe 
hakkım kalmışdır anı dahi beher yevm kifâyet mikdârı alıp nefsime ve iyâlime 
infâk eyledim min ba‘d zikr olunan yirmi dört bin akçeye müte‘allik âmme-i 
de‘âvîden karındaşım mezbûr el-Hâc Pîrî’nin zimmetini ibrâ eyledim dedikde 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn li sene isneteyn ve seb‘în ve elf.
Şuhûdü’l-hâl: Bağdâdî Ahmed Bey b. İslâm er-Râcil, Musli Çelebi b. Receb, Meh-
med b. Abdullah, Mehmed Efendi b. Yusuf, Mehmed Çelebi b. Musli, Mehmed 
Beşe Çukadâr ve gayruhüm mine’l-hâzırîn.

102 [23a-1] Rukiye bt. Ali’nin Sinan b. İbrahim’den muhâlaa 
yoluyla boşanması
Mahmiye-i İstanbul hısnı ebvâbından Topkapısı hâricinde Emânî Çelebi mahal-
lesi sâkinelerinden Rukiye bt. Ali nâm hâtun meclis-i şer‘de zevci işbu bâ‘isü’l-
vesîka el-Hâc Sinan b. İbrahim nâm nakkaş mahzarında bi tav‘ihâ ikrâr-ı tâmm 
ve takrîr-i kelâm edip zevcim mezbûr ile hüsn-i zindegânî olmamağla beynimiz-
de şikāk vâki‘ olmağın zimmetinde mütekarrir olan iki bin elli akçe mehr-i mü-
eccelden ve nafaka-i iddet-i mu‘ayyene ve me’ûnet-i süknâmdan fâriğa olmak 
üzre zevcim mezbûr el-Hâc Sinan ile muhâla‘a eyleyip zevciyyete müte‘allika 
âmme-i de‘âvîden ve mütâlebât ve eymân ve muhâsamâtdan zimmetini ibrâ 
eylediğimden mâ‘adâ kendi firâşından hâsıl olan tevellüd eylediğim (  ) nâm 
sadrî sagīr oğlu dahi babası mezbûra kendi rızâ ve hüsn-i ihtiyârım ile def ‘ ve 
teslîm eyledim min ba‘d mezbûr el-Hâc Sinan ile vechen mine’l-vücûh alâka ve 
da‘vâ ve nizâ‘ım yokdur deyicek mezbûr el-Hâc Sinan meclis-i mezbûrda ben 
dahi mezbûre Rukiye ile minvâl-i muharrer üzre olan hul‘-ı mezbûru kabûl 
ve zevciyyete müte‘allika cemî‘-i de‘âvîden mezbûr Rukiye’nin zimmetini ben 
dahi ibrâ ve oğlum mezbûru alıp kabz eyledim deyû merkūmenin kelimât-ı 
meşrûhasını vicâhen tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Yahya Efendi b. Abdüssamed, Ali Halîfe el-Müezzin, Hüseyin 
Muhzır, Mehmed Beşe b. İsmail, Ahmed Çelebi b. Ali, Receb kethüdâ-yı bey ve 
gayruhüm mine’l-hâzırîn.









103 [23a-2] Ramazan b. Hüseyin’in arsasının Emine bt. Hacı Yusuf ’a 
satılması ve tarlalarının kullanım hakkının devredilmesi
Dârü’l-hilâfeti’l-aliyye Kostantıniyyet el-mahmiyye’de Şehremîni semtinde 
Ereğli mahallesinde sâkin iken bundan akdem vefât eden Ramazan b. Hüseyin 
nâm müteveffânın verâseti, zevce-i metrûkesi R[â]fia bt. Bayram hâtun ile sulbi-
ye kebîre kızı Emine nâm hâtuna münhasıra olduğu şer‘an zâhir ve müte‘ayyin 
oldukdan sonra mezbûr Râfia asâleten ve mezbûr Emine tarafından bey‘-i âti’z-
zikri ve kabz-ı semeni ikrâra vekîl olup mezbûrenin zâtını ma‘rifet-i şer‘le ârifân 
olan Derviş Bey b. Turgud ve İsmail b. Yusuf şehâdetleri ile şer‘an vekâleti sâbite 
olan zevci Zülfikar b. Abdullah nâm kimesne meclis-i şer‘de işbu sâhibetü’l-
kitâb Emine bt. el-Hâc Yusuf mahzarında her biri bi’l-asâle ve bi’l-vekâle ikrâr 
ve takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olup Havâss-ı Aliyye kazâsı a‘mâlinden Büyükçekmece nâhiyesine 
tâbi‘ Bojdar nâm karyede vâki‘ bir tarafdan İskarlet zimmî mülkü ve tarafeyni 
Üveys Ağa ahırı ve taraf-ı râbi‘i tarîk-i âm ile mahdûd müteveffâ-yı mezbûrdan 
bi’l-irsi’ş-şer‘î bize isâbet ve intikāl eden mülk-i mevrûs arsa-i hâliyemizi nakzı 
ve sâir tevâbi‘ ve levâhıkı ile ve yine karye-i mezbûre bağları dâhilinde lede’l-
ahâlî ve’l-cîrân ma‘lûmetü’l-hudûd bir kıt‘a mülk harâbe bağ yerimizi ve yine 
bir tarafdan Üveys Ağa çayırı ve bir tarafdan İstoyani mülkü ve tarafeyni (  ) 
ile mahdûd bir kıt‘a mülk-i mevrûs bostanımızı ve bağ-ı merkūm kurbunda 
iki arabalık bir kıt‘a çayırımızı mezbûre Emine’ye üç bin nakd-i râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bi safka-
tin vâhidetin bâtten bey‘ ve teslîm eylediğimizde ol dahi vech-i muharrer üzre 
iştirâ ve tesellüm ve kabz ve kabûl eyledikden sonra merhûm ve mağfûrun-leh 
Sultan Bayezid Hân-ı Velî -tâbe serâhu- evkāfı arâzisinden tefvîz-i âtî sudûruna 
değin zabt ve taht-ı tasarrufumda olup her birinin hudûdu inde’l-ahâlî ma‘lûme 
otuz sekiz keyl tohum istî‘âb eder on beş kıt‘a tarlalarımızın hakk-ı tasarrufla-
rını evkāf-ı mezbûre mütevellîsi ma‘rifetiyle yedi bin fıddî nakd-i râyic fi’l-vakt 
akçe bedel mukābelesinde mezbûr Emine’ye tefvîz bi’l-ferâğ eylediğimizde ol 
dahi vech-i muharrer üzre tefevvüz ve kabûl edip semen-i mezbûr ile bedel-i 
merkūm cem‘an on bin akçeyi tamamen merkūme Emine yedinden alıp kabz 
eyledik ba‘de’l-yevm emlâk-i mezbûre merkūme Emine’nin mülk-i müşterâsıdır 
ve arâzi-i mersûme dahi dâhil-i taht-ı tasarrufu olmuşdur. Keyfe mâ yeşâ’ muta-
sarrıf olsun dediklerinde mâ vaka‘a [bi’t-taleb] ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: El-Hâc Mehmed b. Mustafa, Hasan Beşe b. Abdullah, Hüseyin 
Muhzır, Bayram Sofu, Perviz Kethüdâ b. Abdullah, Mehmed b. Mustafa ve gay-
ruhüm mine’l-hâzırîn.









104 [23b-1] Kasım Beşe b. Hasan’ın meyve bahçesini Ali Beşe 
b. Osman’a satması
Vilâyet-i Rumeli’nde Ohri sancağına tâbi‘ İstarova kazâsına tâbi‘ Trebene nâm 
karyede sâkin Kasım Beşe b. Hasan meclis-i şer‘de işbu râfi‘ü’l-kitâb Ali Beşe b. 
Osman mahzarında bi tav‘ihî ikrâr ve i‘tirâf edip bey‘-i câ’i’z-zikrin sudûruna 
değin silk-i mülk-i sahîhimde münselik olan emlâkimden karye-i mezbûrede 
vâki‘ bir tarafdan Ali Beşe nâm kimesne mülkü ve bir tarafdan Kiga nâm zimmî 
bostanı ve tarafeyni tarîk-i âm ile mahdûd olup tahmînen bir dönüm bir kıt‘a 
mülk bostan yerimi ve etrâfında vâki‘ dört dib kara dut eşcârıyla bir dib asma 
ve bir dib ayva ve üç dib erik eşcârlarımı cümle tevâbi‘ ve levâhıkı ile müşterî-i 
mezbûr Ali Beşe’ye dokuz yüz nakd-i râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı kat‘î ile bâtten bey‘ edip ol dahi minvâl-i muhar-
rer üzre iştirâ ve kabûl eyleyip semeni olan meblağ-ı mezbûrü’n-na‘t dokuz yüz 
akçeyi müşterî-i mezbûr Ali Beşe yedinden tamamen alıp kabz eylediğimden 
sonra sâlifü’z-zikr bir kıt‘a bostan yerini mahallinde zabt ve tasarrufa tarafım-
dan mezbûr Ali Beşe’yi taslît eyledim ba‘dehû benim alâka ve medhalim yokdur, 
mezbûr Ali Beşe emsâli gibi keyfe mâ yeşâ’ mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ aşer min şehri Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hüseyin Bey b. Mehmed, Ali Beşe b. Mehmed, Mehmed Beşe b. 
Ali, Ali Beşe b. Hüseyin, Ali Çelebi b. Murtaza, Süleyman Beşe b. Mustafa, Meh-
med Beşe b. Hasan, Osman Beşe b. Ali, Hüseyin Çelebi b. Ali, Hüseyin Beşe b. 
Hasan ve gayruhüm mine’l-hâzırîn.

105 [23b-2] Tuzcu Hüseyin Vakfı’na ait arsa üzerindeki binanın Hacı 
Mehmed Çelebi b. İbrahim’e satılması
Sâbıkan zînet-efzâ-yı sadr-ı Rumeli olup hırâmân-ı ravza-i rıdvân olan merhûm 
ve mağfûr Bostanzâde Abdülkerim Mehmed Efendi hazretlerinin necl-i necîb 
ve mahdûm-ı edîbleri kıdvetü’l-müderrisîni’l-kirâm zübdetü’l-muhakkikīni’l-
fihâm Ebûbekir Mehmed Efendi hazretleri taraf-ı bâhirü’ş-şereflerinden ikrâr-ı 
âti’z-zikre vekîl olup Hüseyin Çelebi b. Mehmed ve diğer Hüseyin b. Musta-
fa şehâdetleriyle şer‘an vekâleti sâbite olan İmâmzâde Mehmed Efendi b. İb-
rahim meclis-i şer‘-i şerîfde işbu râfi‘-i kitâb-ı sıhhat-nisâbın sâhibi el-Hâc 
Mehmed Çelebi b. İbrahim mahzarında bi’l-vekâle ikrâr ve takrîr-i kelâm edip 
medîne-i Hazret-i Ebâ Eyyûb-i Ensârî -radiye anhu Rabbühü’l-Bârî-’de Süley-
man Subaşı mahallesinde vâki‘ bir tarafdan Murad Beşe mülkü ve bir tarafdan 
merhûm Şaban Efendi veresesi mülkü ve bir tarafdan Mahmud Beşe mülkü ve 
taraf-ı râbi‘i tarîk-i âm ile mahdûd menzilin mâliki olan Tuzcu Hüseyin nâm 
sâhibü’l-hayr menzil-i mezkûru hâl-i sıhhatinde vakf ve haps ve süknâsını ba‘de 
inkırâzi’l-evlâd sulehâdan bir recül-i sâlihe şart ve ta‘yîn edip lâkin menzil-i 
mezbûr bundan akdem fevt olan Süleyman Çelebi b. Mehmed’e kıbel-i şer‘den 
tevcîh olunup lâkin mürûr-ı eyyâm ile harâb olmağla mezbûr Süleyman Çe-
lebi izn-i hâkim ve izn-i mütevellî ile menzil-i mezbûrda mülkü olmak üzre 
ba‘zı ebniye ihdâs eyledikden sonra fevt olup sene seb‘în ve elf Muharremi’nde 
menzil-i mezbûr kıbel-i şer‘den müvekkilim müşârün-ileyh Ebûbekir Mehmed 
Efendi’ye tevcîh olunmağın mezbûr Süleyman Çelebi’nin yetîmleri vasîsi um-
detü erbâbi’t-tahrîr ve’l-kalem Mustafa Efendi menzil-i mezbûrda olan ebni-
ye bahâsını müvekkilden taleb ve da‘vâ ve ba‘de’l-keşf otuz beş bin üç yüz sek-
sen iki akçeden ba‘de ihrâci’n-nakz otuz iki bin beş yüz elli üç akçelik binâsı 
kıymetini müvekkilim mezbûrdan ahz ü kabz ve bi’l-vesâye yedine hüccet-i 
şer‘iyye verdikden sonra müvekkilim mezbûr dahi malıyla mülkü olmak üzre 
menzil-i mezbûra bir mikdâr binâ ihdâs etmişdi el-hâletü hâzihî müvekkilim 
müşârün-ileyh menzil-i mezbûrda mülkü olan ebniyeyi mezbûr el-Hâc Meh-
med Çelebi’ye kırk iki bin fıddî nakd-i râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bâtten bey‘ ve ve teslîm ve kabz-ı semen 
edip ol dahi iştirâ ve tesellüm ve kabz ve kabûl eylemişdir min ba‘d menzil-i 
mezkûrda müvekkilim mûmâ-ileyhin ber mûceb-i hücec-i şer‘iyye mülkü olan 
ebniye-i mezbûr el-Hâc Mehmed Çelebi’nin mülk-i mahz-ı müşterâsı ve hakk-ı 
sarîhidir, keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber 
hâkim-i muvakki‘-i sadr-ı kitâb hazretleri dahi menzil-i vakf-ı mezkûru mezbûr 
el-Hâc Mehmed Çelebi sulehâdan olmağla şart-ı vâkıf üzre tevcîh buyurup ta-
sarrufu için hâzihi’l-vesîka bi’t-taleb ketb olundu.
Fi’l-yevmi’l-hâdî ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Umdetü erbâbi’l-kalem Mustafa Efendi b. Şaban Efendi el-
merhûm, zübdetü ashâbi’t-tastîr Abdullah Efendi ve Muharrem Çelebi ibney 
Mustafa Efendi, Abdülkādir Çelebi el-İmâm, Hüseyin Çelebi b. Tayyib, Eyüb Çe-
lebi el-Mukayyid, Abdülcelil Halîfe b. Feyzullah, Hüseyin Muhzır, İsmail Çelebi 
b. Mustafa ve gayruhüm mine’l-hâzırîn.

106 [24a-1] Mustafa Efendi b. Mehmed’in Rus câriyesi Kâtibe’yi 
âzat etmesi
Belde-i mübâreke-i Hâlidiyye medîne-i Hazret-i Ebâ Eyyûb-i Ensârî -radiye 
anhu Rabbühü’l-Bârî-’de Câmi‘-i Kebîr mahallesinde sâkin mefharü’l-emâcid 
ve’l-ekârim câmi‘ü’l-mehâmid ve’l-mekârim Mustafa Efendi b. Mehmed el-
med‘uv bi Parmaksızzâde tarafından ikrâr-ı âti’z-zikre vekîl olup Hasan [b.] 
Abdullah ve Mehmed Beşe b. Receb şehâdetleriyle şer‘an vekâleti sâbite olan 
Mahmud Çelebi b. Ahmed nâm vekîl meclis-i şer‘-i hatîr-i lâzımü’t-tevkīrde 
bi’l-vekâle ikrâr ve takrîr-i kelâm edip ıtk-ı rakabât a‘zam-ı kurebât ve vesîle-i 
duhûl-i cennât-ı âliyât olduğundan gayrı mu‘takın ıtkı mukābelesinde mu‘tıkın 
cemî‘ uzvu nârdan âzâd olduğunu nâtık hadîs-i şerîf ve haber-i münîfinin 
mefhûm-ı latîfine ıttılâ‘ı olmağın işbu orta boylu açık kaşlı kara gözlü kara kaş-
lı dili rekîk Rûsiyyetü’l-asl sâhibetü’l-kitâb Kâtibe bt. ( ) nâm câriyeyi cemî‘ ma-
lından ihrâc ve i‘tâk ve tahrîr edip zümre-i harâir-i asliyyâta ilhâk ve idrâc edip 
min ba‘d üzerinde hakk-ı velâdan gayrı hakkım kalmadı sâir harâir-i asliyyât 
gibi hürre oldu dedikde hâkim-i muvakki‘-i sadr-ı kitâb hazretleri sıhhat-i ıtk-ı 
mezkûra hüküm birle mâ cerâ bi’t-taleb kayd şüd.
Fî 22 min Şa‘bân sene 1072.
Şuhûdü’l-hâl: Mehmed Çelebi b. Ahmed, Mustafa Çelebi b. Mehmed, Musta-
fa Çelebi b. Pervâne, Mehmed b. Hasan, Mehmed Efendi el-Mütevellî, Hüseyin 
Muhzır, Börekçi Şaban.

107 [24a-2] Mustafa Çelebi b. Mehmed’in meyhanesini Abdünnebi 
Çavuş b. Hüseyin Çavuş’a istiğlâl yoluyla satması
Medîne-i Üsküdar’da Sultanderesi semtinde Selman Ağa mahallesi sâkinlerinden 
Mustafa Çelebi b. Mehmed nâm kimesne meclis-i şer‘de medîne-i Hazret-i Ebâ 
Eyyûb-i Ensârî’de Baba Haydar-ı Nakşibendî mahallesinde sâkin fahrü’l-emâsil 
ve’l-eşbâh Abdi Çavuş b. Hüseyin Çavuş mahzarında ikrâr ve takrîr-i kelâm 
edip silk-i mülk-i sahîhimde münselik olan emlâkimden medîne-i mezbûrede 
Balaban iskelesi’nde vâki‘ bir tarafdan sâhil-i bahr ve bir tarafdan Balaban is-
kelesi ve tarafeyni el-Hâc Ömer ve Deli Kasım mülkleri ile mahdûd bâb mülk 
meyhânemi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
mûmâ-ileyh Abdünnebî Çavuş iki yüz kıt‘a esedî guruşa alâ tarîki’l-istiğlâl bey‘ 
ve teslîm ve kabz-ı semen edip ol dahi tarîk-i mezbûr üzre ba‘de’t-tahliyye iştirâ 
ve tesellüm ve kabz ve kabûl eyledikden sonra sâlifü’z-zikr meyhâneyi mûmâ-
ileyh Abdünnebî Çavuş târih-i kitâb şehri Ramazânü’l-mübâreki gurresinden 
altı ay tamâmına değin her ayda ikişer yüz akçe icâre ile bana îcâr ve teslîm edip 
ben dahi vech-i muharrer üzre istîcâr ve tesellüm ve kabz ve kabûl eyledim de-
dikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Fahrü’l-müderrisîni’l-kirâm Ahmed Efendi el-med‘uvv bi 
Kapıcızâde, Ali Çelebi b. Abdullah, Mehmed Çelebi b. Mustafa, Mehmed b. Mah-
mud ve gayruhüm mine’l-hâzırîn.

108 [24a-3] Ali Çelebi b. Hızır’ın kiraya verdiği peremenin 
(kayık) kendisine iadesi
Medîne-i Hazret-i Ebâ Eyyûb-i Ensârî’de vâki‘ Câmi‘-i Kebîr mahallesi 
sâkinlerinden umdetü erbâbi’t-tahrîr ve’l-kalem Ali Çelebi b. Hızır nâm kimes-
ne meclis-i şer‘-i şerîfde peremeci tâifesinden Yusuf Beşe b. Resul nâm kimes-
ne mahzarında üzerine takrîr ve da‘vâ edip bundan akdem bir kıt‘a peremeyi 
Havâss-ı Aliyye kazâsına tâbi‘ Sütlüce mahallesi sükkânından İbrahim nâm ki-
mesneye beynimizde ma‘lûm ücret ile îcâr ve teslîm edip ol dahi istîcâr ve tesel-
lüm ve kabz eyleyip her bâr ücretini edâ eylediğin mezbûr İbrahim fevt olmağ-
la mârrü’z-zikr peremeyi mezbûr Yusuf Beşe mülkiyyet üzre zabt ve tasarruf 
eyler suâl olunup kasr-ı yedine tenbîh ve bana teslîm olunmak matlûbumdur 
dedikde gıbbe’s-suâl mezbûr Yusuf Beşe cevâbında zikr olunan peremeyi ben 
bundan esbak (  ) nâm zimmîden iştirâ eyledim mülk-i müşterâm olmak üzre 
zabt eylerim müdde‘î-i mezbûr Ali Çelebi’nin mülkü olduğu ma‘lûmum değil-
dir deyicek müdde‘î-i mezbûr Ali Çelebi’den sıdk-ı kelâmını mübeyyin beyyi-
ne taleb olundukda, yine peremeci tâifesinin kethüdâları olan Mustafa Beşe b. 
Abdülkādir ve diğer Mustafa Beşe b. Abdülhalim nâm kimesneler li ecli’ş-şehâde 
meclis-i şer‘de hâzırûn olup istişhâd olunduklarında, fi’l-vâki‘ müdde‘î-i mezbûr 
Ali Çelebi târih-i kitâbdan mukaddem kendi malıyla işbu peremeyi binâ etti-
rip müteveffâ-yı mezbûr İbrahim’e ücret-i ma‘lûme ile huzûrumuzda îcâr ve 
teslîm ve ol dahi vech-i muharrer üzre istîcâr ve tesellüm ve kabz ve kabûl eyle-
mişdir biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mâ hüve’l-vâki‘ ketb olundu.
Fi’l-yevmi’t-tâsi‘ aşer min Şa‘bâni’l-mu‘azzam li sene 1072.
Şuhûdü’l-hâl: Ahmed Çelebi b. Mehmed, Mustafa Çelebi b. Rıdvan, Ali Çelebi b. 
Hasan, Mehmed Çelebi b. Ahmed ve gayruhüm mine’l-hâzırîn.

109 [24b-1] Kamer Hatun Vakfı mütevellisi tarafından Mehmed Efendi 
b. Ali’nin vekil tayin olunması
Mahrûse-i Galata tevâbi‘inden kasaba-i Kasımpaşa’da vâki‘ merhûm Eyyü-
hüm Mescid-i Şerîfi’nde merhûm Kamer Hâtun vakfı’na berât-ı şerîf-i âlîşân 
ile mütevellî olan Mehmed Dede b. Ali nâm kimesne meclis-i şer‘-i hatîr-i 
lâzımü’t-tevkīrde fahrü’l-eimme râfi‘ü’l-vesîka Mehmed Efendi b. Ali nâm ki-
mesne mahzarında bi tav‘ihî ikrâr ve takrîr-i kelâm edip ben pîr-i sâl-hûrde 
olup hareketde aczim olmağın vakf-ı mezbûre âid olan icârât ve bi’l-cümle 
mahsûlâtı ahz ü kabz ve ba‘dehû bana îsâle mütevakkıf olduğu tevliyyet-i 
mezbûre umûrunun cümlesine mezbûr Mehmed Efendi[’yi] tarafımdan vekîl 
ve nâib-i menâb nasb ve ta‘yîn eyledim dedikde mukırr-ı mezbûrun ikrâr-ı 
meşrûhunu mezbûr Mehmed Efendi vicâhen tasdîk edip vekâlet-i mezbûreyi 
kabûl ve hıdemât-ı lâzımesini ta‘ahhüd ve iltizâm etmeğin mâ hüve’l-vâki‘ kayd 
şüd.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Umdetü’ş-şüyûh eş-Şeyh Osman Efendi, umdetü’l-eimme Meh-
med Efendi b. İbrahim, Hüseyin Efendi b. Abdülfettâh, Şaban Halîfe b. Hüse-
yin el-Müezzin.

110 [24b-2] Bir kadına tecavüze yeltenen Mahmud Beşe ve arkadaşının 
kendilerine engel olan Halil b. Mustafa’yı dövdüklerinin tespiti
Medîne-i Hazret-i Ebâ Eyyûb-i Ensârî -radiye anhu Rabbühü’l-Bârî-’de Servi 
mahallesi sâkinlerinden Halil b. Mustafa nâm kimesne meclis-i şer‘de Mahmud 
Beşe b. Şaban nâm kimesne mahzarında üzerine takrîr ve da‘vâ edip târih-i 
kitâbdan beş gün mukaddem ben Topçular nâm karye kurbunda Mehmed 
Efendi çayırından kendi hâlimde giderken mezbûr Mahmud Beşe refîki gāib 
ani’l-meclis ( ) ile bir ehl-i ırz hâtunu cebren ahz ü kabz ve fi‘l-i şenî‘ kasd eyle-
diklerinden mezbûr hâtun feryâd etmekle ben dahi tahlîs murâd eylediğim ecil-
den mezbûr Mahmud Beşe ve refîki beni taş ve deynek ile göğsümü darb eyle-
mişlerdir, suâl olunup ihkāk-ı hak olunmak matlûbumdur deyicek gıbbe’s-suâl 
ve’l-inkâr ve isre’l-istişhâd udûl-i ricâlden Mehmed b. Ahmed ve İbrahim b. Ah-
med nâm kimesnelere li ecli’ş-şehâde makām-ı kazâda hâzırân olup istişhâd 
olunduklarında, fi’l-hakīka târih-i mezbûrda ve mahall-i mesfûr[da] merkūm 
Mahmud Beşe refîkiyle mezbûre hâtunu cebren ahz eylediklerinde müdde‘î-i 
mezbûr dahi mersûmeyi tahlîs için murâd etmeğin mezbûr Mahmud Beşe ve 
refîki müdde‘î-i mezbûru taş ve değnek ile bizim huzûrumuzda darb eylemiş-
lerdir, biz bu husûsa bu vech üzre şâhidleriz, şehâdet dahi ederiz deyû edâ-i 
şehâdet eylediklerinde mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hasan Efendi b. İbrahim, Mehmed Çelebi Çukadâr, Mehmed 
Halîfe b. Hasan, Dilâver muhzır ve gayruhüm mine’l-hâzırîn.









111 [24b-3] Mumcu Dimo v. Adgo’nun kiracısı olduğu Şeyh Hüseyin 
Efendi b. Ali’ye mumhâne aletlerini satması
Mumcu tâifesinden Dimo v. Adgo nâm zimmî meclis-i şer‘de işbu râfi‘ü’l-kitâb 
umdetü’l-vâsılîn zübdetü’s-sâlikîn vâkıf-ı mevâkıfü’r-rüşd ve’t-temkîn eş-Şeyh 
Hüseyin Efendi b. Ali mahzarında ikrâr ve takrîr-i kelâm edip müşârün-ileyh 
Hüseyin Efendi hazretlerinin mülkü olup hâlâ taht-ı icâremde olan tahdîd ve 
tavsîfden müstağnî şem‘hânede mevcûd akd-i âti’z-zikrin sudûruna değin silk-i 
mülk-i sahîhimde münselik olan bir kazgan-ı kebîr ve kebîr mengene ve bir 
mum destgâhı ve altı yüz aded ulağı? ve iki aded fitil kesecek ve bir keser ve 
bir balta ve bir kepçe ve bir kebîr kantar ve bir sagīr kantar ve bir kevgir ve beş 
aded fıçı ve sâir beynimizde ma‘lûm mumhâne âlâtımın mecmû‘unu, bi safka-
tin vâhidetin müşârün-ileyh Hüseyin Efendi hazretlerine altı bin fıddî-i râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bâtten bey‘ ve teslîm ve müşârün-ileyh efendi hazretleri dahi vech-i muharrer 
üzre iştirâ ve tesellüm ve kabz ve kabûl edip semeni olan mezbûrü’n-na‘t elli 
bin akçeyi tamamen müşârün-ileyh Hüseyin Efendi hazretlerinin [yedinden 
ahz ü kabz edip müşârün-ileyh Hüseyin Efendi hazretlerinin] mumhânesinde 
ve mumhâne-i mezkûrda mevcûd olan âlât-ı mersûmede vechen mine’l-vücûh 
alâkam kalmadı müşârün-ileyh efendi hazretlerinin mülk-i mahz-ı müşterâsı ve 
hakk-ı tasarrufudur, keyfe mâ yeşâ’ mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ kayd şüd.
Fi’l-yevmi’l-hâmis ve’l-ışrîn li sene isneteyn ve seb‘în ve elf.
Şuhûdü’l-hâl: Mehmed Çelebi b. Yahya, Mehmed b. Receb, Osman Çelebi b. Ali 
er-Râcil, Mehmed Bey b. Hasan el-Kilârî, Mehmed Efendi b. el-merhûm eş-Şeyh 
Osman Efendi ve gayruhüm mine’l-hâzırîn

112 [25a-1] Kigo v. Kiro’nun evini Tanaş v. Dedo’ya satması
Vilâyet-i Rumeli’nde Ergirikasrı kazâsına tâbi‘ Lukşan nâm karye sükkânından 
Kigo v. Kiro nâm zimmî meclis-i şer‘de işbu râfi‘ü’s-sifr Tanaş v. Dedo nâm 
zimmî muvâcehesinde bi tav‘ihî ikrâr ve takrîr-i kelâm edip bey‘-i câ‘i’z-zikrin 
sudûruna değin silk-i mülk-i sahîhimde münselik olan emlâkden karye-i 
mezbûrda vâki‘ bir tarafı Dimo v. Masko nâm [zimmî] mülkü ve bir tarafdan 
Sava v. Vasil nâm zimmî ve bir tarafdan Luka v. Laki nâm zimmî mülkü ve taraf-ı 
râbi‘i tarîk-i âm ile mahdûd bir bâb fevkānî odayı ve altında ahırı ve bir mikdâr 
havluyu ve bir kıt‘a harman yerimi müştemil mülk menzilimi cümle tevâbi‘ ve 
levâhıkı ile mezbûr Tanaş zimmîye iki bin altı yüz nakd-i râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ edip ol 
dahi minvâl-i muharrer üzre iştirâ ve kabûl eyleyip semeni mezbûrü’n-na‘t iki 
bin altı yüz akçeyi müşterî-i mezbûr Tanaş yedinden tamamen alıp kabz eyledi-
ğimden sonra sâlifü’z-zikr menzil-i mahdûd-ı mezkûru mahallinde zabt ve ta-
sarrufa tarafımdan mezbûr Tanaş’ı taslît eyledim min ba‘d benim alâka ve med-
halim yokdur, müşterî-i merkūmun mülk-i müşterâsı olmuşdur, keyfe mâ yeşâ’ 
mutasarrıf olsun dedikde gıbbe’t-tasdîki’ş-şer‘iyyi’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Hüseyin b. Hasan, Ali Beşe b. Hasan, çukadâr Mehmed Çelebi b. 
Mehmed, Sofu muhzır ve gayruhüm mine’l-hâzırîn.

113 [25a-2] Kimsesiz olan Polihroni isimli çocuğa nafaka 
takdir olunması
Havâss-ı Aliyye kazâsı tevâbi‘inden Terkos nâhiyesine tâbi‘ Orta Belgrad nâm 
karye zimmîlerinden Mestori Yani nâm zimmî meclis-i şer‘-i hatîr-i lâzımü’t-
tevkīrde takrîr-i kelâm ve ifâde-i merâm edip hâlâ hucr ve terbiyemde olup ba-
bası ve anası olmayıp Polihroni nâm sagīrin nafaka ve kisveye eşedd-i ihtiyâcı 
olmağla men lehü’t-taleb üzerine kadr-i ma‘rûf nafaka farz ve takdîr olunmak 
matlûbumdur deyicek hâkim-i muvakki‘-i sadr-ı kitâb tûbâ-lehû hazretleri dahi 
sagīr-i mezbûrun nafaka ve kisvesi sâir havâic-i mezbûresi için târih-i kitâbdan 
beher yevm beş akçe nafaka mürebbîsi merkūm Mestori Yani talebiyle farz ve 
takdîr ve inde’z-zarûre istidâne ve lede’z-zafer men lehü’t-taleb üzerine rücû‘a 
merkūm Mestori Yani’ye izin birle işbu vesîka-i enîka alâ mâ hüve’l-hakīka bi’l-
ibtigā sebt ve imlâ olundu.
Fî gurreti Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Beşe Çukadâr, Receb Bey b. Habib, Hüseyin Çelebi b. 
Tayyib, Dilâver b. Abdullah, Hüseyin b. ( ) muhzır ve gayruhüm mine’l-hâzırîn

114 [25a-3] Minho v. Köni’nin ev ve bahçesini Kigo v. Kiro’ya satması
Vilâyet-i Rumeli’nde Ergirikasrı kazâsına tâbi‘ Lukşan nâm karye sükkânından 
Minho v. Köni nâm zimmî tarafından bey‘-i câ’i’z-zikri ikrâra ve kabz-ı seme-
nine vekîl olup vekâleti Dimo v. Masko ve Dedo v. Anilo ve Duka v. Kiro nâm 
zimmîler şehâdetleri ile şer‘an vekâleti sâbite olan Dedo v. Andriye nâm zimmî 
mahfil-i kazâda işbu râfi‘ü’s-sifri’ş-şer‘î Kigo v. Kiro nâm zimmî muvâcehesinde 
bi’l-vekâle ikrâr ve i‘tirâf edip müvekkil-i mezbûrun emlâkinden olup karye-i 
mezbûrede vâki‘ bir tarafdan Kigo v. Tanaş mülkü ve bir tarafdan Martin v. Kiti 
mülkü ve bir tarafdan Vedo v. Kiro mülkü ve taraf-ı râbi‘i tarîk-i âm ile mahdûd 
bahçeyi müştemil mülk menzili, cemî‘-i tevâbi‘ ve levâhıkı ile müşterî-i merkūm 
Kigo’ya vekâletim hasebiyle iki bin iki yüz nakd-i râyic fi’l-vakt akçeye tara-
feynden îcâb ve kabûlü hâviye bey‘-i bâtt-ı kat‘î ile bi’l-vekâle bey‘ ve ol dahi 
minvâl-i muharrer üzre iştirâ ve kabûl eyleyip semeni olan meblağ-ı mezbûr iki 
bin iki yüz akçeyi mezbûr Kigo yedinden bi’l-vekâle tamamen alıp [kabz] ey-
lediğimden sonra sâlifü’z-zikr menzil-i mahdûd-ı mezbûru mahallinde zabt ve 
tasarrufu merkūm Kigo’ya bi’l-vekâle taslît eyledim min ba‘d menzil-i mahdûd-ı 
mezkûrda müvekkilim mezbûrun alâka ve medhali kalmadı. Mezbûr Kigo’nun 
mülk-i müşterâsı olmuşdur. Keyfe mâ yeşâ’ mutasarrıf olsun deyû bi’l-vekâle 
ikrâr edicek gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Şa‘bâni’l-mu‘azzam li sene isneteyn ve 
seb‘în ve elf.
Şuhûdü’l-hâl: Mehmed Çelebi Çukadâr, Hüseyin Beşe b. Hasan, Ali Beşe b. Hü-
seyin ve gayruhüm mine’l-hâzırîn, Dimo v. Moko, Vedo v. İlo, Dedo v. Niko, 
Dedo v. Andriye, Pir v. Kiro, Lika v. Aleksi ve gayruhüm mine’l-hâzırîn.

115 [25b-1] Ayşe bt. Ali ile Hacı Receb Bey’in boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Süleyman 
Subaşı mahallesi sâkinelerinden Ayşe bt. Ali nâm âkile ve bâliğa hâtun meclis-i 
şer‘-i hatîr-i lâzımü’t-tevkīrde zevci işbu râfi‘ü’l-kitâb el-Hâc Receb Bey b. Ab-
dullah nâm kimesne mahzarında bi tav‘ihâ ikrâr ve takrîr-i kelâm edip zev-
cim mezbûr el-Hâc Receb ile beynimizde şikāk vâki‘ olmağın zimmetinde mü-
tekarrir olan bin akçe mehr-i müeccelimden ve nafaka-i iddet-i mu‘ayyene ve 
me’ûnet-i süknâmdan fâriğa olduğumdan mâ‘adâ levni beynimizde ma‘lûm bir 
sof zenne ferâce ve hamam rahtı ve iki aded yan keçemi bedel-i hul‘ olmak üzre 
zevcim mezbûr ile muhâla‘a eyleyip zikr olunan sof ferâce ve hamam rahtı ve 
yan keçelerini yedine def ‘ ve teslîm ve zimmetini zevciyyete müte‘allik cemî‘-i 
de‘âvî ve mütâlebât ve eymân ve muhâsamâtdan ibrâ-i âmm-ı kātı‘ü’n-nizâ‘ ile 
ibrâ ve iskāt eyledim dedikde mezbûr el-Hâc Receb dahi meclis-i mezbûrda, zev-
cem mezbûre ile minvâl-i muharrer üzre olan hul‘-ı mezbûru kabûl ve bedel-i 
hul‘ olan eşyâ-i mersûmeyi mezbûre Ayşe yedinden alıp kabz edip zevciyyete 
müte‘allik da‘vâ ve talebin küllîsinden zimmetini ibrâ eyledim deyicek gıbbe’t-
tasdîki’ş-şer‘iyyi’l-vicâhiyyi’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn li sene isneteyn ve seb‘în ve elf.
Şuhûdü’l-hâl: Ali Bey b. Kasım el-Müezzin, Ali b. Musa, Abbas b. Kasım, İbrahim 
b. Süleyman, İbrahim Beşe b. Osman, Mustafa b. Mehmed ve gayruhüm mine’l-
hâzırîn.

116 [25b-2] Halomiç’in Megalidivri köyü ahalisinin zaîm Anber 
Mustafa Ağa’ya borçları olduğunun tespiti
Vilâyet-i Rumeli’nde cezîre-i Mora’da Halomiç kazâsı a‘mâlinden Megalidivri 
nâm karye zimmîlerinden Papa İstamo v. Velisar ve Nikola v. Marvilo ve Riga v. 
Papayani nâm zimmîler kendi taraflarından asâleten ve yine karye-i mezbûre 
zimmîlerinden Kalviro v. Papa ve Dimo v. Yani ve Agalo v. Angelo ve Polidro v. 
Yani ve Anastas v. Aleksi nâm zimmîler ve sâirleri taraflarından ikrâr-ı âti’z-zikre 
vekîl olup Androviç v. Yani ve Andriye v. Yorgi nâm zimmîler şehâdetleriyle 
şer‘an vekâleti sâbite olmağın vekâleten meclis-i şer‘-i enverde hâlâ berât-ı 
pâdişâhî ve hükm-i şehriyârî ile karye-i mezbûr za‘îmi olan fahrü’l-emâsil ve’l-
akrân Anber Mustafa Ağa b. Mehmed Ağa tarafından ikrâr-ı âti’z-zikri tasdîke 
vekîl olup bimâ hüve nehci’s-sübût şer‘an vekâleti sâbite olan karındaşı İsma-
il Ağa b. Mehmed nâm vekîl mahzarında her biri bi’l-asâle ve bi’l-vekâle ikrâr 
ve takrîr-i kelâm edip bundan akdem müvekkil-i mûmâ-ileyh Anber Musta-
fa Ağa’dan bin dört yüz kıt‘a riyâlî kebîr guruş istikrâz ve kabz eylediğimizde 
ol dahi vech-i muharrer üzre ikrâz ve teslîm etmeğin zikr olunan bin dört yüz 
kıt‘a riyâlî guruş her birimizin zimmetlerimizde lâzımü’l-edâ ve vâcibü’l-kazâ 
deynimizdir deyû her biri bi’l-asâle ve bi’l-vekâle ikrâr ve i‘tirâf eylediklerin-
de mukırrûn-ı mezbûrûnu asâleten ve vekâleten vech-i muharrer üzre cârî olan 
ikrârlarını vekîl dahi bi’l-vekâle vicâhen tasdîk ve şifâhen tahkīk etmeğin mâ 
hüve’l-vâki‘ kayd şüd.
Fi’l-yevmi’s-sâdis ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Dilli Mehmed Efendi, İbrahim Bey el-Cündî, Mehmed Çelebi Li-
hanalı, Baldıdlı? Mehmed Beşe, Derviş Beşe es-Sarac, el-Hâc Ali yorganî, Meh-
med Efendi b. Hasan, Arnavud Mustafa Ağa, Dilâver Muhzır, Hüseyin muhzır 
ve gayruhüm mine’l-hâzırîn.

117 [25b-3] Mehmed Beşe b. Kurd’un ev arsasını Ali 
b. Abdülkerim’e satması
Medîne-i Hazret-i Ebâ Eyyûb el-Ensârî -aleyhi rıdvânü’l-Bârî- mahallâtından 
Davud Ağa mahallesi sâkinlerinden Mehmed Beşe b. Kurd nâm kimesne 
meclis-i şer‘-i şerîf ve mahfil-i dîn-i münîf-i münevverde, işbu sâhibü’l-kitâb 
Ali b. Abdülkerim nâm kimesne mahzarında ikrâr ve takrîr-i kelâm edip akd-i 









âti’z-zikrin sudûruna değin silk-i mülk-i sahîhimde münselik olan mahalle-i 
mezbûrede vâki‘ emlâkimden mahalle-i mezbûrede vâki‘ bir tarafdan mahalle-i 
mezbûre mescidine mevkūfe menzil ve bir tarafdan İsmihan Hâtun mülkü ve 
bir tarafdan mekābir-i müslimîn ve bir tarafdan Ali Beşe mülkü ve tarîk (  ) ile 
mahdûd iki bâb fevkānî ve bir tahtânî oda ve bir tahtânî samanlık ve Ali Beşe 
ile müşterek bi’r-i mâ ve kenîf ve cüneyne-i zât-ı eşcâr-ı müsmire ve gayr-ı müs-
mire bahçe[yi] müştemil mülk menzilimden bir bâb fevkānî oda ve tahtında sa-
manlık ta‘bîr olunan ahır ve sâlifü’z-zikr müşterek bi’r-i mâ ve bi’r-i mâ tarafın-
dan tûlen on üç zirâ‘ ve arzen sekiz zirâ‘ cüneyneden ifrâz ve alâmet-i fâsıla vaz‘ 
eyledikden sonra mâ‘adâsı on bin nakd-i râyic fi’l-vakt akçeye mezbûr Ali’ye ta-
rafeynden îcâb ve kabûlü hâviye bey‘-i bâtt-ı sahîh-i şer‘î ile bâtten bey‘ ve ve 
teslîm edip ol dahi vech-i muharrer üzre iştirâ ve tesellüm ve kabûl eylediğinden 
sonra semeni olan meblağ-ı mezbûrü’n-na‘t on bin akçeyi tamamen mezbûr Ali 
yedinden alıp kabz eyledim ba‘de’l-yevm menzil-i mahdûd-ı mezkûrdan ifrâz 
eylediğim bir bâb fevkānî oda ve tahtında ahır ve müşterek su kuyusu ve tûlen 
on üç ve arzen sekiz zirâ‘ cüneyneden mâ‘adâ menzilin küllîsini, cemî‘-i tevâbi‘ 
ve levâhıkı ile mezbûr Ali’nin mülk-i mahz-ı müşterâsı ve hakk-ı sırfıdır [26a] 
keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber mâ hüve’l-
vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hasan Efendi b. Mansur el-İmâm, Nasuh Halîfe b. Abdüsselâm, 
Yusuf Halîfe b. Halil, Mahmud Çelebi b. Ali, Süleyman Çelebi b. Mehmed, 
Abdülkādir Beşe b. Yusuf.

118 [26a-1] Holomiç’in Megalidivri köyü ahalisinin vergi borçlarını 
tamamen ödedikleri
Vilâyet-i Rumeli’nde cezîre-i Mora’da Holomiç kazâsına tâbi‘ Megalidivri nâm 
karyenin berât-ı pâdişâhî ve hükm-i şehinşâhî ile za‘îm olan fahrü’l-emâsil ve’l-
akrân Anber Mustafa Ağa b. Mehmed Ağa kıbelinden hâlâ karye-i mezkûrede 
Subaşı olan Ali Bey b. Ömer nâm kimesne meclis-i şer‘-i şerîf-i lâzımü’t-teşrîfde, 
yine karye-i mezbûre zimmîlerinden Papa İstamo v. Velisar ve Nikola v. Marvi-
lo ve Riga v. Papayani nâm zimmîler kendi tarafından asâleten ve yine karye-i 
mezbûre zimmîlerinden Androviç v. Yani ve Andriye v. Yorgi ve Kalviro v. Papa 
ve Dimo v. Yani ve Agalo v. Angelo ve Polidro v. Yani ve Anastas v. Aleksi ve 
sâirleri taraflarından ikrâr-ı âti’z-zikri tasdîke vekîl olup vekâletleri nehc-i şer‘î 
üzre sâbite olmağın vekâleten muvâcehelerinde bi’t-tav‘ ve’r-rızâ ikrâr ve takrîr-i 
kelâm edip işbu bin yetmiş bir senesine mahsûb olmak üzre karye-i mezbûrenin 
bedel-i avârız ve bedel-i nüzül ve sürsat ve sâir tekâlîf-i örfiyye ve şâkkalarını ve 
gāib ani’l-meclis İlya nâm yahudi’ye olan ma‘lûmetü’l-mikdâr deynlerini edâ ve 
teslîm için ahâlî-i karye-i mezbûre yedlerinden bin dört yüz kıt‘a riyâlî guruş-ı 
kebîr ahz ü kabz edip sene-i mezkûrede ahâlî-i karye-i mezbûre üzerlerine edâsı 
lâzım gelen bedel-i avârız ve bedel-i nüzül ve sürsat ve sâir tekâlîf-i örfiyye ve 
şâkkalarını cem‘lerine memûr olanlara ve deyn-i mezkûrlarını zimmî-i mersûm 
yahudiye edâ ve teslîm edip câmi‘-i tekâlîf-i mezkûrenin her birinden mümzâ ve 
mahtûm temessük almışdır ba‘de’l-yevm taleb eylerse ve merkūm yahudi dahi 
deyn-i mezkûru taleb ederse ben edâ edeyim deyicek gıbbe’t-tasdîki’ş-şer‘iyyi’l-
vicâhî vâki‘ü’l-hâl merkūm zimmîler talebiyle ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam min şühûr li sene isneteyn 
ve seb‘în ve elf.
Şuhûdü’l-hâl: Dilli Mehmed Efendi, İbrahim Bey b. Abdullah el-Cündî, Meh-
med Çelebi Lihanalı, Derviş Beşe es-Sarac, el-Hâc Ali Yorganî ve gayruhüm 
mine’l-hâzırîn.

119 [26a-2] Nikite v. Dimo’nun bağını Yanaki v. Manolo’ya satıp bazı 
emlâkinin de tasarruf hakkını devretmesi
Vilâyet-i Rumeli’nde Mizistre kazâsına tâbi‘ Lankanik nâm karye zimmîlerinden 
Nikite v. Dimo nâm zimmî mahfil-i şer‘de işbu râfi‘ü’l-vesîka Yanaki v. Manolo 
nâm zimmî tarafından ikrâr-ı âti’z-zikri tasdîke vekîl olup bimâ hüve nehci’s-
sübût şer‘an vekâleti sâbite olan Şinavsi v. Zormal nâm zimmî muvâcehesinde 
ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olan emlâkimden karye-i mezbûre bağları dâhilinde bir 
tarafdan Nerodso v. Anganikos bağı ve bir tarafdan Galisimo bağı ve bir ta-
rafdan merkūm Yanaki ve bir tarafdan Kostantin v. Petro bağları ile mahdûd 
tahmînen bir dönüm bir kıt‘a bağımı ki mukaddemâ Simo Nikola’dan iştirâ ey-
lemişdim cemî‘ tevâbi‘ ve levâhıkı ile mersûm Yanaki’ye on kıt‘a riyâlî guruş-ı 
kebîre tarafeynden îcâb ve kabûlü [hâvî] bey‘-i bâtt-ı sahîh-i kat‘î bâtten bey‘ ve 
teslîm, ol dahi minvâl-i muharrer üzre iştirâ ve kabûl eyledikden sonra karye-i 
mezbûre sınırı dâhilinde vâki‘ tefvîz-i âti’z-zikrin sudûruna değin zabt ve ta-
sarrufumda olup mukaddemâ mersûm Simo Nikola’dan tefevvüz eylediğim 
ma‘lûmetü’l-hudûd ve’l-kıta‘ ve’l-mikdâr tarlalarımın dahi hakk-ı tasarrufları-
nı ma‘rifet-i sâhib-i arz ile müvekkil-i merkūm Yanaki’ye ma‘rifet-i sâhib-i arz 
ile olan on kıt‘a riyâlî guruş bedel mukābelesinde tefvîz bi’l-ferâğ eylediğimde 
ol dahi vech-i muharrer üzre tefevvüz ve kabûl edip. semen-i mezbûr ile bedel-i 
merkūm cem‘an yirmi kıt‘a riyâlî guruşu tamamen müvekkil-i merkūm Yana-
ki yedinden alıp kabz edip bağ-ı mezkûr ile merkūm Simo Nikola’dan tefevvüz 
eylediğim tarlaları mahallinde zabt ve tasarrufa tarafımdan müvekkil-i mezbûru 
taslît eyledim dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ ve’l-ışrîn min şehri Şa‘bâni’l-mu‘azzam li sene isneteyn ve 
seb‘în ve elf.
Şuhûdü’l-hâl: Hasan Beşe b. Ferhad, Abdülkādir b. Muhyi, Mehmed Beşe b. Si-
nan er-Râcil, Hüseyin Muhzır, Dilâver muhzır ve gayruhüm mine’l-hâzırîn.

120 [26b-1] Yorgi v. Mihal’in evini Ahmed Beşe b. Abdullah’a satması
Havâss-ı Kostantıniyye kazâsı iktâ‘ından kasaba-i Çatalca’da Papa Anastaş ma-
hallesinde sâkin Yorgi v. Mihal nâm zimmî meclis-i şer‘de işbu bâ‘isü’l-kitâb 
Ahmed Beşe b. Abdullah nâm kimesne mahzarında ikrâr ve takrîr-i kelâm 
edip akd-i âti’z-zikrin sudûruna değin silk-i mülk-i sahîhimde münselik olan 
emlâkimden mahalle-i mezbûrede vâki‘ bir tarafdan kasab İsar mülkü ve bir 
tarafdan ba‘zan Pazarcı Yorgi ve ba‘zan Hasarma nâm nasrâniye mülkü ve iki 
tarafdan tarîk-i âm ile mahdûd üç bâb fevkānî oda ve altında ahırı ve Hora-
sancı değirmeni ve zât-ı eşcâr-ı müsmire ve gayr-ı müsmire bahçe ve kenîfi 
ve tarafında bir bâb bakkal dükkânını müştemil mülk menzilimi bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık on bir bin fıddî nakd-i râyic 
fi’l-vakt akçeye mezbûr Ahmed Beşe’ye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bâtten bey‘ ve ve teslîm, ol dahi vech-i muharrer üzre 
iştirâ ve tesellüm ve kabûl edip semeni olan mezbûrü’n-na‘t on bir bin akçeyi 
tamamen müşterî-i mezbûr Ahmed Beşe yedinden alıp kabz eyledim ba‘de’l-
yevm menzil-i mahdûd-ı mezkûrda benim vechen mine’l-vücûh alâkam kalma-
dı. Müşterî-i mezbûrun mülk-i mahz-ı müşterâsı ve hakk-ı sarîhidir. Keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘iyyi’l-vicâhiyyi’l-mu‘teber 
mâ hüve’l-vâki‘ bi’t-taleb kayd şüd.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Beşir Ağa b. Hüseyin, Hüseyin Beşe b. Abdullah Solakzâde, İbra-
him Beşe b. Hüseyin er-Râcil, Ömer Beşe b. Hüseyin er-Râcil, Mehmed b. Mus-
tafa, Ahmed Bey b. Hüseyin, Dilâver Muhzır ve gayruhüm mine’l-hâzırîn.

121 [26b-2] Hayrunnisâ bt. İsmail’in evini Mustafa 
b. Ramazan’a satması
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de Davud Ağa 
mahallesi sâkinelerinden Hayrunnisâ bt. İsmail nâm hâtun tarafından bey‘-i 









âti’z-zikri ve kabz-ı semeni ikrâra vekîl olup mezbûrenin zâtını ma‘rifet-i 
şer‘iyye ile ârifân olan Hüseyin b. Murad ve Dilâver b. Abdullah nâm kimesneler 
şehâdetleriyle şer‘an vekâleti sâbite olan Havva bt. ( ) nâm hâtun meclis-i şer‘-i 
şerîfde işbu sâhibü’l-kitâb Mustafa b. Ramazan nâm kimesne mahzarında ikrâr 
ve takrîr-i kelâm edip müvekkilim mezbûrenin akd-i âti’z-zikrin sudûruna de-
ğin silk-i mülk-i sahîhimde münselik ve semt-i zabt-ı tasarrufunda münharıt 
olan emlâkinden mahalle-i mezbûrede vâki‘ iki tarafdan mahalle-i mezbûre 
müezzinine mevkūfe menzil ve bir tarafdan el-Hâc İbrahim b. Mustafa mül-
kü ve bir tarafdan tarîk-i âm ile mahdûd iki bâb fevkānî oda ve bir fevkāniyye 
sofa ve tahta-pûş ve bir fevkānî kiler ve bir tahtânî oda ve bi’r-i mâ ve kenîfi 
ve zât-ı eşcâr-ı müsmire ve gayr-ı müsmire cüneyneyi müştemil mülk menzili-
ni cemî‘ tevâbi‘ ve levâhıkı ve âmme-i menâfi‘ ve merâfıkı ile mezbûr Mustafa 
Beşe’ye yirmi bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm, ol dahi vech-i muharrer üzre 
iştirâ ve tesellüm ve kabz ve kabûl edip semeni olan mezbûrü’n-na‘t yirmi iki 
bin akçeyi tamamen müvekkilem mezbûre müşterî-i mezbûrun yedinden alıp 
kabz edip menzil-i mahdûd-ı mezkûrda benim vechen mine’l-vücûh alâkam 
kalmadı ba‘de’l-yevm mezbûr Mustafa Beşe’nin mülk-i müşterâsıdır dedi dedik-
de gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Hasan Efendi b. Mansur, Nasuh b. Abdüsselâm, Yusuf Çelebi b. 
Halil, Mahmud Çelebi b. Ali, Ahmed Çelebi b. Ali ve gayruhüm mine’l-hâzırîn.

122 [26b-3] Ali Ağa b. Yusuf ’un menzilini Dilâver Ağa 
b. Abdülmennân’a satması
Mahrûse-i Galata’da Bereketzâde mahallesi sükkânından fahrü’l-eşbâh Ali Ağa 
b. Yusuf meclis-i şer‘-i şerîf-i hatîr-i lâzımü’t-tevkīrde işbu kitâb-ı anberîn-
bekānın sâhibi fahrü’l-emâsil ve’l-a‘yân Dilâver Ağa b. Abdülmennân nâm ki-
mesne mahzarında ikrâr ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhimde münselik olan emlâkimden medîne-i Hazret-i Ebâ 
Eyyûb-i Ensârî -dâme fî rıdvâni’l-Bârî-’de Zal Paşa câmi‘-i şerîfi kurbunda vâki‘ 
bir tarafdan vakıf menzil ve bir tarafdan Gürcü Mehmed Paşa merhûm bah-
çesi ve bir tarafdan ba‘zan Fâtıma Hâtun mülkü ve ba‘zan tarîk-i âm ve bir ta-
rafdan dahi tarîk-i âm ile mahdûd muhavvatasını muhtevî olup muhavvata-i 
dâhiliyyesi tabakāt-ı sülüsü hâvî olup tabaka-i ulyâda bir kasr-ı âlî ve tahtında 
üç bâb oda ve tabaka-i vustâda iki bâb oda ve iki matbah ve bir kiler ve tabaka-i 
süflâda bir su kuyusu ve üç kıt‘a seddi ve üç kenîfi müştemil ve muhavvata-i 
hâriciyyesi iki bâb ulvî oda ve bir sofa ve bir su kuyusu ve bir ahırı ve hadîka-i 
zât-ı eşcâr-ı müsmire ve gayr-ı müsmireyi müştemil mülk menzilimi cemî‘ 
tevâbi‘ ve levâhıkı ile müşârün-ileyh Dilâver Ağa’ya yüz doksan bin fıddî nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i kat‘î 
ile bâtten bey‘ ve teslîm, ol dahi vech-i muharrer üzre iştirâ ve tesellüm ve kabz 
ve kabûl edip semeni [27a] olan meblağ-ı mezbûr mezbûrü’n-na‘t doksan bin 
akçeyi tamamen müşterî-i mûmâ-ileyh Dilâver Ağa yedinden alıp kabz eyle-
dim ba‘de’l-yevm menzil-i mahdûd-ı mezkûrda vechen mine’l-vücûh sebeben 
mine’l-esbâb alâkam kalmadı. Müşârunileyh Dilâver Ağa’nın mülk-i müşterâsı 
ve hakk-ı sarîhidir. Keyfe mâ yeşâ’ ve hasbe mâ yahtâr mutasarrıf olsun dedikde 
gıbbe’t-tasdîki’l-mu‘teber mâ hüve’l-vâki‘ bi’l-ibtigā sebt olundu.
Fi’l-yevmi’l-hâmis ve’l-ışrîn min Şa‘bâni’l-mu‘azzam li sene isneteyn ve seb‘în 
ve elf.
Şuhûdü’l-hâl: Umdetü’l-müderrisîni’l-kirâm Mollazâde Hasan Efendi, İsmail 
Emiri b. Rüstem, Himmet Beşe b. Mehmed el-Hallâk, el-Hâc Dilâver b. Abdul-
lah, Osman Ağa b. Hüseyin, Mehmed Efendi b. Ahmed.

123 [27a-1] Receb Beşe b. Abdullah ile karısı Gülistan bt. Abdullah’ın 
köleleri Yusuf ’u âzat etmeleri
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de vâki‘el-Hâc Hüs-
rev mahallesi sükkânından Receb Beşe b. Abdullah ve zevcesi Gülistan bt. Ab-
dullah nâm hâtun meclis-i şer‘-i şerîfde mezbûrânın ale’l-iştirâk abd-i memlûkü 
olup kendilere rıkk-ı sâbıkını mu‘terif olan işbu orta boylu gök elâ gözlü sarışın 
müslimiyyü’l-mille hâfızü’l-vesîka Yusuf b. Abdullah nâm şâbb-ı emred gulâm 
mahzarında, her biri bi’t-tav‘ ve’r-rızâ ikrâr ve takrîr-i kelâm edip ale’l-iştirâki’s-
seviy abd-i memlûkümüz gulâm-ı mevsûf-ı mezbûru hasbeten lillâhi te‘âlâ ha-
seneten li rûhi resûlihi’l-mu‘allâ cümle malımızdan ifrâz ve i‘tâk ve tahrîr edip 
zümre-i ahrâr-ı asliyyîne ilhâk ve idrâc eyledik min ba‘d mevsûf-ı mezbûr Yusuf 
üzerinde hakk-ı velâdan gayrı hakkımız bâkī kalmadı ba‘de’l-yevm sâir ahrâr-ı 
asliyyîn gibi hür oldu dediklerinde hâkim-i muvakki‘-i sadr-ı kitâb tûbâ-lehû ve 
hüsnü me’âb hazretleri kıbelinden sıhhat-i ıtk-ı mezkûra hüküm birle mâ cerâ 
bi’t-taleb kayd şüd.
Fi’l-yevmi’t-tâsi‘ ve’l-ışrîn min şehri Şa‘bâni’l-mu‘azzam li sene isneteyn ve 
seb‘în ve elf.
Şuhûdü’l-hâl: Ali Çelebi b. Ahmed es-Sarac, Osman Çelebi b. Ahmed el-Müezzin, 
Receb Beşe b. Bayram, Hüseyin Beşe b. Hasan, Mehmed Çelebi b. Receb, Musta-
fa Çelebi b. Mehmed ve gayruhüm mine’l-hâzırîn.









124 [27a-2] Ahmed Çelebi b. İbrahim ve Osman b. Mehmed’in köle 
hususunda Eyüb zâbiti Ali Ağa ile davalı olması
Mahrûse-i Galata kazâsı tevâbi‘inden kasaba-i Kasımpaşa’da Sinan Paşa ma-
hallesinde sâkin râfi‘ü’l-kitâb Ahmed Çelebi b. İbrahim ve Osman b. Mehmed 
nâm kimesneler meclis-i şer‘de medîne-i Hazret-i Ebâ Eyyûb-i Ensârî’de hâlâ 
zâbitü’l-vakt olan Ali Ağa mahzarında her biri üzerine takrîr ve da‘vâ edip 
târih-i kitâbdan bir gün mukaddem mülkümden işbu uzun boylu parmaksız 
kumral bıyıklı Semen nâm nasrâni gulâm ile orta boylu açık kaşlı sivri burun-
lu Mülâyim nâm câriyem ibâk eylemişler iken, hâlâ gulâm-ı mezkûr ve câriye-i 
mevsûfu zâbit-i mersûm yedinden bulmuşuzdur suâl olunup alıverilmek 
matlûbumuzdur dediklerinde zâbit-i merkūm Ali Ağa gulâm-ı mersûm câriye-i 
mezbûreye vaz‘-ı yedini ikrâr, lâkin müdde‘iyân-ı mezbûrânın mülkleri olup 
vech-i muharrer üzre mülklerinden ibâk eylediklerini inkâr ile cevâb vermeğin 
müdde‘iyân-ı mezbûrândan müdde‘âlarını mübeyyine beyyine taleb olunduk-
da, zikr olunan Kasım Paşa mahallâtından Kulaksız mahallesinde sâkin Ali Beşe 
b. Yusuf ve Mustafa Beşe b. Hüseyin nâm kimesneler li ecli’ş-şehâde makām-ı 
kazâya hâzırân olup istişhâd olunduklarında, fi’l-hakīka merkūm Semen 
müdde‘î-i mezbûr Ahmed Çelebi’nin ve merkūm Mülâyim müdde‘î-i merkūm 
Osman’ın mülkü olup târih-i kitâbdan bir gün mukaddem mezbûrânın mülkle-
rinden ibâk eyledikleri ma‘lûmumuzdur biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyet-i şerâiti’l-kabûl şehâdetleri makbûle oldukdan sonra gulâm-ı merkūm ve 
câriye-i merkūmu bey‘ ve yâhud taraf-ı şer‘iyyeden biriyle mülklerinden ihrâc 
eylemediklerine müdde‘iyân-ı mezbûrâna yemîn teklîf olundukda, anlar dahi 
alâ vefki’l-mes’ûl half billâhi te‘âlâ etmeğin mûcebiyle mâ hüve’l-vâki‘ bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Musli Çelebi el-Muhtesib, Mehmed b. Mahmud, Bayram Sofu b. 
Mehmed, Dilâver b. Abdullah, ve gayruhüm mine’l-hâzırîn.

125 [27a-3] Hasköy kasabasındaki yahudi hafriyatçıların ölülerine 
ücretsiz olarak mezar kazdıklarından talep olunan vergiye 
katılmamaları gerektiği
Havâss-ı Aliyye kazâsına tâbi‘ kasaba-i Hasköy’de vâki‘ yahudi kabri 
haffârlarından olup Kirüz cemâ‘atinden Yasef v. İsak ve Kaplan cemâ‘atinden 
Avraham v. Yasef ve Portakal cemâ‘atinden Arslan v. Matatye ve Aragon 
cemâ‘atinden Benyamin v. Avraham ve Sinyora cemâ‘atinden Yako v. İsak ve 
sâirleri bi ecma‘ihim meclis-i şer‘de her biri takrîr-i kelâm edip biz zikr olunan 
cemâ‘atlerimizde vâki‘ olan mürdelerimize bilâ-ücret makbere hafr eylediğimiz 
ecilden kasaba-i mezbûre ehl-i sûku işbu sene-i mübârekede tahsîli fermân olu-
nan sürsat zahîresinden kendilere tahmîl olunan zahîre bahâsından bize imdâd 
eylen deyû dâimâ bizi rencîdeden hâlî değillerdir bâ husûs kasaba-i mezbûrede 
olan Rum ve Ermeni haffârları ücret ile hafr ederlerken bu makūle teklîf ile 
rencîde olunmazlar iken biz rencîde olunmak hayfdır. Husûs-ı mezbûre vukūf 
ve şu‘ûru olan bî-garaz müslümanlardan vâki‘ hâl istihbâr olunup haberle-
ri tahrîr olunmak matlûbumuzdur dediklerinde yine kasaba-i mezbûrede vâki‘ 
Turşucuzâde mahallesi imâmı Ali Efendi [27b] b. el-Hâc Ramazan ve müezzini 
Mehmed Çelebi b. Mehmed ve Pîrî Paşa imâmı Ömer Halîfe ve es-Seyyid Mus-
tafa Çelebi b. Mehmed ve Mehmed Bey b. Abdullah ve Fazlı Bey b. Abdullah ve 
diğer Mehmed Bey b. Abdullah ve İbrahim b. Abdullah nâm kimesneler ve sâir 
cemm-i gafîr ve cemm-i kesîr li ecli’l-ihbâr meclis-i şer‘de hâzırûn olup isre’l-
istihbâr, fi’l-hakīka merkūmûn haffârlar cemâ‘atlerinden vâki‘ olan mürdeleri-
ne makbereyi bilâ-ücret hafr edip ol mukābelede bir akçe ve bir habbe alma-
dıkları mukarrer ve muhakkakdır ve kasaba-i mezbûrede olan Rum ve Ermeni 
haffârları ücret ile hafr ederler ki bu makūle teklîf ile kat‘â rencîde olunmamış-
lardır deyû her biri haber verdiklerinde vâki‘ü’l-hâl merkūmûn yahudiler tale-
biyle ketb ve tahrîr olundu.
Fi’l-yevmi’s-sâbi‘ min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Receb Bey Kethüdâ, Hamza Efendi el-Kadı, Mehmed Beşe Çukadâr, 
Dilâver Muhzır, Hüseyin el-Muhzır ve gayruhüm mine’l-hâzırîn.

126 [27b-1] Nikola v. Andriye’nin bağ ve tarlalarını Anastaş Manastırı 
Vakfı’na satması
Vilâyet-i Rumeli’nde Mora sancağında Kalavrita kazâsına tâbi‘ Çörente nâm 
karye sâkinlerinden Nikola v. Andriye nâm zimmî meclis-i şer‘-i şerîfde 
işbu râfi‘ü’s-sifr Papa Simo v. Nikefori nâm râhib muvâcehesinde tav‘an ikrâr 
ve takrîr-i kelâm edip mârrü’z-zikr Kalavrita kazâsında Anastaş Manastı-
rı evkāfı’na merkūm Papa Simo mütevellî olmağla li sene semânîn ve hamsîn 
ve elf Cemâziyelevveli’nin on dokuzuncu günü yine karye-i mezbûre sını-
rı dâhilinde vâki‘ mevâzi‘-i adîdede inde’l-ahâlî ve’l-cîrân ma‘lûmetü’l-hudûd 
ve’l-mikdâr on kıt‘a tarlalarımın hakk-ı tasarruflarını ma‘rifet-i sâhib-i arz ile 
mütevellî-i vakf-ı mezbûr Papa Simon’a tâmmü’l-vezn kırk kıt‘a riyâlî guruşa 
tefvîz bi’l-ferâğ eylediğimde ol dahi vech-i muharrer üzre vakf-ı mezbûr ma-
lıyla tefevvüz ve kabûl edip bedel-i ferâğ olan mezbûrü’n-na‘t kırk guruş mâl-ı 
vakf-ı mezbûrdan olmak üzre tamamen mütevellî-i mezbûr yedinden alıp kabz 
edip târih-i mezbûrda Havâss-ı Aliyye kazâsı mahkemesinde nâibü’ş-şer‘ olan 
Nuh Efendi huzûrunda hüccet-i şer‘iyye olunup ve yine karye-i mezbûre kur-
bunda Kornefetyarafdan Çörenteoğlu Nikola bağı ve bir tarafdan Yorgi tarlası ve bir tarafdan İs-
pilyot tarlası ile mahdûd tahmînen yirmi beş çap[a]lık bir kıt‘a mülk bağımı 
cemî‘-i tevâbi‘ ve levâhıkı ile merkūm Papa Simo’ya li sene isneteyn ve hamsîn 
ve elf şehri Rebî‘ulevvel’inin yirmi yedinci günü on sekiz kıt‘a riyâlî guruşa 
bâtten bey‘ edip ol dahi vech-i muharrer üzre iştirâ ve kabûl eylediğinden son-
ra semeni olan mezbûrü’n-na‘t on sekiz kıt‘a riyâlî guruşu tamamen merkūm 
Papa Simo yedinden alıp kabz edip târih-i mezbûrda medîne-i Ebâ Eyyûb-i 
Ensârî’de hâlâ mütevellî olan Hasan Efendi b. el-Hâc İshak huzûrunda hüccet 
olundukdan sonra zikr olunan bağ ve tarlaları gāib ani’l-meclis Ali Ağa nâm 
kimesneye semen-i ma‘lûm ve bedel-i ma‘lûm mukābelesinde fazlen bey‘ ve 
tefvîz ve kabz-ı semen ve bedel eylemişdim lâkin mezbûr Papa Simo husûs-ı 
mezbûrda mezbûr Ali Ağa’dan taleb ve da‘vâ ve kendiden mukaddem bey‘ ve 
tefvîzi muvâcehesinde işâret ve yedine hüccet-i şer‘iyye almağın hâlâ zikr olu-
nan bağ ve tarlalarım merkūm Papa Simo’nun mülkü ve dâhil-i taht-ı tasarru-
fu olmuşdur. Benim alâkam yokdur. Mezbûrun yedinde olan hüccet-i şer‘iyyeler 
benim ikrârım ile muvâcehemde olmuşdur deyû tav‘an ikrâr ve i‘tirâf etmeğin 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene isneteyn ve seb‘în ve 
elf.
Şuhûdü’l-hâl: Mehmed Beşe Çukadâr, Dilâver b. Abdullah, Hüseyin b. Hasan, 
Receb Bey b. Numan, Mehmed b. Mahmud ve gayruhüm mine’l-hâzırîn.

127 [27b-2] Todori v. Dimitri’ye alacak iddiasını ispat için 
süre verilmesi
Vilâyet-i Anadolu’da Yalakābad kazâsında sâkin değirmenci tâifesinden Todo-
ri v. Dimitri nâm zimmî mahfil-i kazâda bostancı tâifesinden Polihroni v. Pa-
nayot mahzarında üzerine takrîr ve da‘vâ edip târih-i kitâbdan altı ay mukad-
dem mezbûr Polihroni’ye bi tarîki’l-vedî‘a her birinde ikişer ve kırkar guruşun 
altışar ve ba‘zısı yedişer dirhem iki bileziğim ile cem‘an dört yüz seksen guruş 
ile mâî ibrişim kese ile dört bin akçemi mezbûr Polihroni[’den] taleb ederim 
suâl olunup alıverilmek matlûbumdur dedikde gıbbe’s-suâl merkūm Polihroni 
husûs-ı mezbûru bi’l-külliyye inkâr ile cevâb vermeğin müdde‘î-i mezbûrdan 
da‘vâsına mutâbıka beyyine taleb olundukda, ikāmet-i beyyine için târih-i kitâbdan on gün tamâmına değin taraf-ı şer‘den merkūm Polihroni’nin nefsi-
ne ve hîn-i mütâlebe[de] meclis-i şer‘a ihzârına târih-i [28a] kitâbdan on gün 
tamâmına değin emr [ve] kabûlü hâviye kefâlet ile Receb Beşe b. Abdullah ve 
Kiryaki v. Polihroni kefîl olduklarında, mâ hüve’l-vâki‘ hıfzan li’l-makāl bi’l-
ibtigā sebt olundu.
Fî selhi Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Ahmed Bey b. ( ) el-Cündî, Kenan Bey b. Abdullah, Mehmed Çe-
lebi b. Musli, Musli Bey b. Abdullah, Hüseyin b. Hasan ve gayruhüm mine’l-
hâzırîn.

128 [28a-1] Mısır Beylerbeyi Abdurrahman Paşa Vakfı’na ait menzilin 
Receb Bey b. Ali’ye satılması
Ebâ Eyyûb-i Ensârî -dâme rıdvânü’l-Bârî-’de Câmi‘-i Kebîr mahallesi 
sâkinlerinden fahrü’l-a‘yân Siyavuş Bey b. Abdülmennân meclis-i şer‘de işbu 
râfi‘ü’l-kitâb Receb Bey b. Ali nâm kimesne mahzarında ikrâr ve takrîr-i kelâm 
edip sâbıkan Mısır beylerbeyisi olup medîne-i mezbûre kolluğu mukābelesinde 
medfûn olan Abdurrahman Paşa merhûmun evkāfına ben mütevellî olmağla 
bundan akdem mahalle-i mezbûrede vâki‘ bir tarafdan ba‘zan Câmi‘-i Kebîr 
imâmlarına meşrûta olan vakıf menzil ve ba‘zan Cafer Çelebi veresesi mülkleri 
ve bir tarafdan Halil Çelebi b. Mehmed mülkü ve ba‘zan Medîne-i Münevvere 
vakfı ve taraf-ı âharı tarîk-i hâs ile mahdûd iki bâb fevkānî ve üç bâb tahtânî oda-
ları ve üç sofayı ve bir su kuyusunu ve havluyu ve kenîfi müştemil olan menzili 
vakf-ı mezbûra akār olmak için kendi re’yimle mâlikinden kırkbeş akçeye iştirâ 
ve kabz etmişdim el-hâletü hâzihî menzil-i mezbûr mürûr-ı eyyâm ile harâb ve 
mâil-i türâb olup hâsılı harcına vefâ etmemeğin semen-i misli ile âhara bey‘ ve 
semenini kabz ve istirbâh olunmak vakfa enfa‘ idiği ahbâr-ı sikāt ile hâkim-i 
muvakki‘-i sadr-ı kitâb hazretleri indinde müte‘ayyin olmağla ber minvâl-i 
muharrer bey‘ için bana izin ve icâzet vermekle ben dahi menzil-i mahdûd-ı 
mezkûru sûk-ı sultânîde mecma‘-ı nâs olan mevâzi‘de nidâ ve müzâyede ettir-
dip ba‘de inkıtâ‘i’r-rağbe mezbûr Receb Bey üzerinde elli bin akçede karâr edip 
ziyâde ile tâlib-i âhar zuhûr etmemeğin ben dahi velâyetim hasebiyle menzil-i 
mezbûru cemî‘ tevâbi‘ ve levâhıkı ile elli bin nakid akçeye bâtten bey‘ ve teslîm, 
ol dahi minvâl-i muharrer üzre iştirâ ve tesellüm ve kabz ve kabûl edip semeni 
olan mezbûrü’n-na‘t elli bin akçeyi tamamen vakf-ı mezbûr için tevliyyetim ha-
sebiyle alıp kabz edip menzil-i mezbûrda kat‘â alâkam kalmadı. Mezbûr Receb 
Bey’in mülk-i mahz-ı müşterâsı ve hakk-ı sarîhidir. Keyfe mâ yeşâ’ mutasarrıf 
olsun dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fî gurreti şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Efendi b. Nasuh, Mehmed Beşe b. Hasan, el-Hâc Ali b. 
Abdullah, İbrahim Çelebi b. Mehmed, el-Hâc Ebûbekir b. Hasan, Mehmed Çele-
bi b. Ahmed, Ahmed Bey el-Cündî, Ali Çelebi b. Hasan.

129 [28a-2] Rahime bt. Abdullah’ın eşyalarını ve mehrini kocası 
Mehmed Çelebi b. Hacı Osman’a bağışlaması
Havâss-ı Aliyye kazâsı tevâbi‘inden kasaba-i Hasköy mahallâtından Sütlü-
ce mahallesinde sâkine Rahime bt. Abdullah nâm hâtun kıbelinden kaziyye-i 
âti’z-zikri ikrâra vekîl olup mezbûrenin zâtını ma‘rifet-i şer‘iyye ile ârifân olun 
Hasan Çelebi b. Mehmed ve Ali Beşe b. Musli şehâdetleriyle şer‘an vekâleti 
sâbite olan fahrü’l-müderrisîni’l-kirâm Ahmed Efendi b. Ali meclis-i şer‘de 
müvekkilesi mezbûrenin zevci sâhibü’l-kitâb Mehmed Çelebi b. el-Hâc Osman 
mahzarında bi’l-vekâle ikrâr ve takrîr-i kelâm edip müvekkile-i mezbûre Ra-
hime silk-i mülk-i sahîhimde münselik olan emlâkinden bir döşek ve bir min-
der ve iki aded kumaş ve bir yemeni yorgan ve bir çarşaf ve yüz yastığı ve 
bir yan keçesi ve bir tas ve iki sahan ve bir demir sini ve bir sepet sandığı ve 
bir ibrik ve bir Yanbolu kebesi ve zevci mezbûr zimmetinde mütekarrir olan 
üç bin akçe mehr-i müeccelinin bin beş yüz akçesini dahi mezbûr Mehmed 
Çelebi’ye hibe-i sahîh-i şer‘iyye ile hibe temlîk ve teslîm edip ol dahi vech-i 
muharrer üzre ittihâb ve temellük ve tesellüm ve kabz ve kabûl eyledi min 
ba‘d zikr olunan eşyâ ve mehr-i müeccelimden dahi bin beş yüz akçesi zevcim 
mezbûrun emlâk-i mevhûbesidir. Keyfe mâ yeşâ’ mutasarrıf olsun dedi dedik-
lerinde gıbbe’s-suâl vâki‘ü’l-hâl kayd şüd.
Li sene isneteyn ve seb‘în ve elf.
Şuhûdü’l-hâl: Fahrü’l-kuzât Ahmed Efendi b. Yusuf, Mehmed Efendi b. Mehmed 
et-Tabîb, Mehmed Çelebi b. Mehmed el-Müezzin, Süleyman Efendi b. Mehmed 
el-İmâm, Mehmed Çelebi b. Osman ve gayruhüm mine’l-hâzırîn.

130 [28b-1] Arnavud Belgradı’ndan Hasan’ın ölen nakkaş Mehmed’in 
vârisi olduğunun anlaşılması
Vilâyet-i Rumeli’nde Arnavud Belgradı kazâsı a‘mâlinden Drenova nâm karye-
de sâkin Hasan b. (  ) nâm kimesne tarafından muhallefât-ı âti’z-zikri taleb ve 
da‘vâya vekîli olan Sefer Ağa nâm kimesne yedinden kazâ-i mezbûrede bi’l-fi‘l 
kadı olan Mevlâ Yusuf Efendi b. Ali imzâsıyla mümzâ ve hatmi ile mahtûme 
li sene isneteyn ve seb‘în ve elf şehri Rebî‘ulâhir’i evâhiri ile müverrah nakl-i 
şer‘î vârid olup mazmûnunda udûl-i müslimînden Süleyman b. Hüseyin b. Ab-
dullah ve Mustafa b. Abdullah nâm kimesneler müvekkil-i mezbûrdan tarîka-i 









şer‘iyye üzre da‘vâ-yı sahîh-i şer‘iyye ve istişhâd-ı şer‘î sudûrundan sonra şöy-
le edâ-i şehâdet eylediklerinde mahmiye-i Kostantıniyye hısnı ebvâbından 
Yenikapı hâricinde el-Hâc Mahmud mahallesinde sâkin iken bundan akdem 
fevt olup muhallefâtı beytülmâl emîni yedinde mazbût olan nakkaş Meh-
med müsteşhid-i mezbûr Hasan’ın sulbî oğludur, verâseti babası müsteşhid-i 
mezbûr Hasan’a münhasırdır, gayrı vârisi olduğu ma‘lûmumuz değildir, bu 
husûsa şâhidleriz, şehâdet dahi ederiz deyû edâ-i şehâdet-i şer‘iyye eyledikle-
rini ve müsteşhid-i mezbûr Hasan merkūm Sefer Ağa’yı tevkîl, ol dahi kabûl 
eylediğini mevlânâ-yı mezbûr inhâ etmeğin târih-i mezbûrda Küçük Hâslar 
zâbiti olup müteveffâ-yı mezbûrun muhallefâtının selâse-i erbâ‘ına vaz‘-ı yedi 
ikrâr ile sâbit olan Murad Beşe b. Abdullah mahfil-i kazâya ihzâr ve mahza-
rında nakl-i mezbûr feth ve kırâat olundukda, mezbûr Murad Beşe mezbûr 
nakkaş Mehmed fevt oldukda, zâhirde zevcesi hâzır bi’l-meclis Müyesser nâm 
hâtundan gayrı vârisi olmamağla muhallefâtının selâse-i erbâ‘ını beytülmâl 
için kabz eylemişimdir deyû ikrâr, lâkin nakl-i mezkûrun vürûdunu münkir 
olıcak, vekîl-i mezbûrdan nakl-i mezkûr mevlânâ-yı mezbûrdan vürûduna 
beyyine taleb olundukda, zeyl-i kitâbda esâmîsi mastûr olan şuhûd-ı tarîkden 
Ali b. Yusuf ve Hasan b. Aydın nâm kimesneler li ecli’ş-şehâde meclis-i şer‘a 
hâzırân olup gıbbe’l-istişhâd fi’l-hakīka kitâb-ı mezbûr kasaba-i mezbûrda bi’l-
fi‘l kadı olan mevlânâ-yı mezbûr Yusuf Efendi’nin kitâbıdır hat ve hatmi kendi-
nindir ve mazmûn-ı kitâb-ı merkūm dahi bizim huzûrumuzda sâbit olmuşdur. 
Biz dahi bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyet-i şerâiti’l-kabûl şehâdetleri 
makbûle olmağın mûcebiyle müvekkil-i mezbûrun verâsetine hükm olunup 
mâ hüve’l-vâki‘ kayd şüd.
Fi’l-yevm şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Muharrir-i makāl Mehmed Efendi b. Hasan, Mehmed Beşe 
Çukadâr, Hamza Efendi nâib-i recül, Hüseyin b. Hasan ve gayruhüm mine’l-
hâzırîn.

131 [28b-2] Ağzı bozuk olan Sâliha ve Fâtıma’nın 
mahalleden çıkarılması
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de vâki‘ Ser-
vi mahallesi imâmı olan Hasan Efendi b. İbrahim ve müezzini olan Mehmed 
Halîfe b. Hasan ve mahalle-i mezbûre ahâlîsinden Derviş Halil b. Mustafa 
ve Mehmed b. Yusuf ve Ömer b. Osman ve Abdullah b. Mehmed ve İbrahim 
b. Mehmed ve sâirleri bi ecma‘ihim mahfil-i kazâda yine mahalle-i mezbûre 
sâkinelerinden Sâliha ve Fâtıma kendi hâllerinde olmayıp her bâr fesâd üzre 
oldukları ecilden mahallemizde bir fesâd olur deyû havfımızdan mezbûretân 
Sâliha ve Fâtıma’ya kendi hâlinizde olun dediğimizde her birimize lisânları ile 
nice türlü şetm ederler mezbûretânın lisânlarından müte’ezzî ve müte’ellimleriz 
fi’l-hakīka mezbûretâna bu hâl üzre bunca zamân dahi kalırsa mahallemizde 
bir fesâd olmak emr-i muhakkakdır mezbûretân Sâliha ve Fâtıma’nın mahalle-i 
mezbûreden ihrâcları için kıbel-i şer‘den tenbîh olunmak matlûbumuzdur de-
diklerinde mezbûretân Sâliha ve Fâtıma bed-zebân olup kendi hâllerinde ol-
madıklarını zeyl-i kitâbda muharrerü’l-esâmî olan sikāt-ı müslimîn alâ tarîki’ş-
şehâde haber verdiklerinde mezbûretân Sâliha ve Fâtıma mahalle-i mezbûreden 
ihrâc olunmak üzre kıbel-i şer‘den mezbûretân Sâliha ve Fâtıma’ya tenbîh birle 
mâ hüve’l-vâki‘ bi’t-taleb kayd şüd.
Fî gurreti Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Beşe b. Yusuf, Ömer Beşe b. Osman, Abdullah Beşe b. 
Mehmed, İbrahim Beşe b. Mehmed, Hüseyin Çelebi b. Ali ve gayruhüm mine’l-
hâzırîn.

132 [28b-3] Yahudi İlyazer v. İsak’ın Balatlı yahudi Komye’ye 
inci borcu olması
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çele-
bi mahallesinde sâkin yahudi tâifesinden olup Edirne cemâ‘atinden İlya-
zer v. İsak nâm yahudi mahfil-i kazâda mahmiye-i İstanbul’da Balat kurbunda 
vâki‘ Tahta Minâre mahallesi sâkinelerinden râfi‘ü’l-vesîka Komye nâm yahu-
di muvâcehesinde bi’t-tav‘ ve’r-rızâ ikrâr ve i‘tirâf edip mezbûr Komye’nin ye-
dinden cinsi ve kadri beynimizde ilm-i şer‘î birle ma‘lûm yüz miskāl inci se-
meninden her bir miskāl altışar dirhem guruş olmak üzre dörder buçuk kıt‘a 
riyâlî kebîr guruş ki cem‘an dört yüz elli kıt‘a riyâlî kebîr guruş olup meblağ-ı 
mârrü’z-zikr guruşu târih-i kitâbdan doksan gün tamâmına [29a] değin mü-
eccel ve mev‘ûd zimmetimde lâzımü’l-edâ ve vâcibü’l-kazâ deynimdir deyicek 
gıbbe’t-tasdîki’l-mu‘teber mukırr-ı mezbûr İlyazer’in zevcesi hâzıre bi’l-meclis 
Hodabula? bt. Mihayil nâm yahudi meblağ-ı mezbûr mârrü’z-zikr dört yüz elli 
kıt‘a riyâlî kebîr guruş emr ve kabûlü hâviye kefâlet-i sahîha-i şer‘iyye ile kefîl 
olmağın mâ hüve’l-vâki‘ bi’t-taleb ketb olundu.
Şuhûdü’l-hâl: Hüseyin Çelebi b. Ali, çukadâr Mehmed Çelebi b. Ahmed, Dilâver 
Bey b. Abdullah, Kuruçeşme cemâ‘atinden Avraham v. Yani, yine? cemâ‘atinden 
Kemal v. Saldık ve gayruhüm mine’l-hâzırîn.









133 [29a-1] Arşuvânî Mehmed Bey’in karısı Ümmühâni bt. Hasan 
Paşa’yı şartlı boşaması
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de Mehmed Bey ma-
hallesi sâkinelerinden kıdvetü’l-muhadderât zübdetü’l-muvakkarât Ümmühâni 
Hanım bt. el-merhûm Hasan Paşa kıbelinden husûs-ı âti’z-zikre vekîl olup 
mûmâ-ileyhânın zâtını ma‘rifet-i şer‘iyye ile ârifân olan Sâlih Mehmed Efen-
di b. Mustafa şehâdetleriyle şer‘an vekâleti sâbite olan hazînedâr Hüseyin Ağa 
b. Mustafa meclis-i şer‘de bi’l-vekâle ikrâr ve takrîr-i kelâm edip müvekkilem 
müşârün-ileyhânın zevci Arşuvânî Mehmed Bey bin yetmiş Zilka‘de’si gurre-
sinde zevcesi müşârün-ileyhâ Ümmühâni Hanım’a şuhûd mahzarında vilâyet-i 
Anadolu’da hısn-ı Mansûr’da olan ma‘lûme iki câriyeyi İbrahim Bey ile irsâl edip 
bana üç aya değin vâsıl olmaz ise benden boş ol deyû şart ve tatlîk etmişiken 
bu âna değin ol câriyeler müvekkilem müşârün-ileyhâya vâsıl olmadığından 
mâ‘adâ ba‘zı kimesneler müvekkilem mûmâ-ileyhâya zevcin seni tatlîk etmişdir 
deyû haber vermişlerdir el-hâletü hâzihî husûs-ı mezbûra vukūf ve şu‘ûru olup 
ol meclisde hâzır olan kimesnelerden istihbâr olunup haberleri tahrîr olunmak 
bi’l-vekâle matlûbumdur deyicek mahmiye-i İstanbul’da Canbâziye mahallesin-
de sâkin fahrü’l-akrân Süleyman Çelebi b. Mehmed ve Mustafa Ağa b. Abdul-
lah nâm kimesneler li ecli’l-ihbâr hâzır bi’l-meclis olup istihbâr olunduklarında, 
fi’l-hakīka mezbûr Mehmed Bey zevcesi müşârün-ileyhâ Ümmühâni Hanım’a 
minvâl-i muharrer üzre hısn-ı Mansûr’da olan ma‘lûmetü’l-ism iki câriyeyi İb-
rahim Bey ile irsâl edip bana üç aya değin vâsıl olmaz ise benden boş ol de-
yip bizim huzûrumuzda şart ve ta‘lîk edip ile’l-ân ol câriyeler vâsıl olmamağ-
la müvekkile-i müşârün-ileyhâ mezbûr Mehmed Bey’den mutallaka olmuşdur 
deyû alâ tarîki’ş-şehâde haber vermeğin vâki‘ü’l-hâl müşârün-ileyhâ talebiyle 
ketb olundu.
Fi’l-yevmi’s-sânî min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Hüseyin b. Ali, Receb Beşe b. Mustafa, İsâ b. İdris el-Attâr, Meh-
med Çelebi b. Mustafa, Mehmed Bey el-Attâr ve gayruhüm mine’l-hâzırîn.

134 [29a-2] Dimo v. Yani’nin evini Zaho v. Yani’ye satması
Vilâyet-i Rumeli’nde İnebahtı sancağında Yacağaç kazâsı tevâbi‘inden Letüşler 
nâm karye sâkinlerinden Dimo v. Yani nâm zimmî meclis-i şer‘de işbu râfi‘ü’l-
kitâb Zaho v. Yani nâm zimmî muvâcehesinde ikrâr ve takrîr-i kelâm edip akd-i 
âti’z-zikrin sudûruna değin silk-i mülk-i sahîhimde münselik olan emlâkimden 
karye-i mezbûrede vâki‘ bir tarafdan diğer Zaho mülkü ve bir tarafdan hen-
dek ve iki tarafdan tarîk-i âm ile mahdûd bir bâb fevkānî ve bir bâb odaları 
ve zât-ı eşcâr-ı müsmire ve gayr-ı müsmire bahçeyi müştemil mülk menzilimi 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık iki bin beş yüz 
fıddî nakd-i râyic fi’l-vakt akçeye mezbûr Zaho’ya tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bey‘ edip ol dahi vech-i muharrer iştirâ 
ve kabûl edip semeni olan meblağ-ı mezbûrü’n-na‘t iki bin beş yüz akçeyi tama-
men mersûm Zaho yedinden alıp kabz edip menzil-i mahdûd-ı mezkûru mahal-
linde zabt ve tasarrufu tarafımdan mesfûr Zaho’yu taslît eyledim ba‘de’l-yevm 
menzil-i mahdûd-ı mezkûrda benim vechen mine’l-vücûh ve sebeben mine’l-
esbâb alâkam yokdur, merkūm Zaho’nun mülk-i mahz-ı müşterâsıdır. Keyfe mâ 
yeşâ’ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sânî min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Hüseyin b. Ali, Mehmed b. Mahmud, Musli el-Muhtesib, Hüseyin 
b. Hasan ve gayruhüm mine’l-hâzırîn, Niko v. Yorgi, Yani v. Yapoşi, Kosta v. Ko-
liriyani, Yani [v.] Nikozaho.

135 [29b-1] Musaffa bt. Abdullah’ın ölen kocasından kalan emlâk 
hususunda Ömer Beşe b. Mehmed ile sulh olması
Havâss-ı Aliyye kazâsı tevâbi‘inden Çatalca nâhiyesine tâbi‘ Baba Nakkaş nâm 
karyede sâkin iken bundan akdem vefât eden Süleyman Beşe nâm râcilin zâhirde 
zevcesi Musaffâ bt. Abdullah nâm hâtundan gayrı vâris-i ma‘rûf ve ma‘rûfesi ol-
mamağla muhallefâtının rub‘u zevcesi mezbûr Musaffâ’ya selâse-i erbâ‘ı yeni-
çeri beytülmâline âid ve râci‘ olduğu şer‘an zâhir ve müte‘ayyin oldukdan son-
ra mezbûre Musaffâ meclis-i şer‘-i şerîfde işbu bâ‘isü’l-kitâb Ömer Beşe b. Meh-
med nâm râcil mahzarında ikrâr ve takrîr-i kelâm edip zevcim müteveffâ-yı 
mezbûrun muhallefâtından karye-i mezbûrda vâki‘ bir tarafdan Bozacı mülkü 
ve bir tarafdan Yusuf Ağa tarlası ve bir tarafdan vakıf tarlası ve bir tarafı tarîk-i 
âma müntehî bir fevkānî ve bir tahtânî oda ve bir ahır ve su kuyusu ve hudûd-ı 
mezkûr dâhilinde bir kıt‘a bağ cümle tevâbi‘ ve levâhık ve âmme-i menâfi‘ ve 
merâfıkı ile mezbûr Ömer Beşe’ye benim gıyâbımda yeniçeri beytülmâli emîni 
tarafından muhallefât-ı müteveffâ-yı mezbûr zâbıt memûru olan İslâm Beşe 
nâm gedikli bey‘ ve teslîm ve kabz edip yedine mülknâme hücceti vermeğin ben 
dahi menzil-i mezbûru merkūm İslâm Beşe semen-i mislinden noksân-ı fâhişe 
bey‘ eylemişdir ve bey‘de müzâyede yokdur deyû mezbûr Ömer Beşe’den ta-
leb [ve] da‘vâ eylediğimde beynimizde münâza‘ât-ı kesîre cereyân etmişiken el-
hâletü hâzihî beynimize muslihûn tavassut edip da‘vâ-yı mezkûrumdan mezbûr 
Beşe ile beni beş yüz nakd-i râyic fi’l-vakt akçeye inşâ-i akd-i sulh eylediklerin-
de ben dahi sulh-i mezbûru kabûl ve bedel-i sulh olan mezbûrü’n-na‘t beş yüz 
akçeyi tamamen mezbûr Ömer Beşe yedinden alıp kabz edip husûs-ı mezbûre 
müte‘allik âmme-i de‘âvî ve mütâlebât ve eymân-ı muhâsamâtdan zimmetini 
ibrâ-i âmm-ı kātı‘ü’n-nizâ‘ ile ibrâ eyledim ba‘de’l-yevm menzil-i mezkûr ve 
bağ-ı mersûm mezbûr Ömer Beşe’nin mülk-i müşterâsı ve hakk-ı sarîhidir. Key-
fe mâ yeşâ’ mutasarrıf olsun dedikde gıbbe’t-tasdîki’l-mu‘teber mâ hüve’l-vâki‘ 
kayd şüd.
Fi’l-yevmi’r-râbi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Hüseyin Ağa b. Mustafa, Hüseyin b. Ali, Musli Çelebi el-Muhtesib, 
el-Hâc Hüseyin ve gayruhüm mine’l-hâzırîn.

136 [29b-2] Ahmed b. Ramazan’ın hırsızlık suçlamasının reddi
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de Nişancı Paşa 
mahallesinde Ahmed b. Ramazan nâm kimesne meclis-i şer‘-i hatîr-i lâzımü’t-
tevkīrde müste’ciresi olan bâ‘isetü’l-kitâb Ayşe bt. Yusuf nâm hâtun mahzarında 
üzerine takrîr ve da‘vâ edip [mahalle-i] mezbûrede vâki‘ menzilimde müste’cirim 
olmağla benim ile ma‘an bir menzilde sâkin olmağın târih-i kitâbdan (  ) mu-
kaddem (  ) gün mukaddem işbu yeşil bogasi kîsem içinde hurda ve riyâlî-i 
kebîr cem‘an dört bin akçemi hafiyyeten ahz eylemişdir hâlâ suâl olunup alı-
verilmek murâdımdır deyicek gıbbe’s-suâl ve akībe’l-inkâr müdde‘î-i mezbûr 
Ahmed’den müdde‘âsını mübeyyine beyyine taleb olundukda, ityân-ı beyyine-
den izhâr-ı acz ile istihlâf etmeğin müdde‘î-i mezbûrun zikr olunan kîse içinde 
hurda ve riyâlî-i kebîr cem‘an dört bin akçesini hafiyyeten ahz eylemediğine ve 
âhar yediyle ahz ettirmediğine ve vücûh-ı şer‘den biriyle hükmü lâhık olmadı-
ğına mezbûre Ayşe’ye yemîn teklîf olundukda, ol dahi alâ vefki’l-mes’ûl yemîn 
billâhi te‘âlâ etmeğin mezbûr Ahmed bî-vech ta‘arruzdan men‘ birle mâ hüve’l-
vâki‘ bi’t-taleb kayd şüd.
Fi’l-yevmi’s-sânî min Ramazâni’l-mübârek li sene isneteyn ve seb‘în ve elf.
Şuhûdü’l-hâl: Es-Seyyid Halil Efendi b. es-Seyyid Mahmud, Eyüb Çelebi b. Meh-
med el-Mukayyid, Hüseyin b. Ali Muhzır, Dilâver b. Abdullah el-Muhzır ve gay-
ruhüm mine’l-hâzırîn.

137 [29b-3] Dimitri v. Todori’nin bağlarını Panayot v. Nikola’ya satması
Vilâyet-i Rumeli’nde medîne-i Yenişehir iktâ‘ından Kûhistan nâhiyesine tâbi‘ 
Büyük Kerasun nâm karyeden Dimitri v. Todori meclis-i şer‘de bâ‘isetü’l-vesîka 
Panayot v. Nikola muvâcehesinde ikrâr ve takrîr-i kelâm edip akd-i âtî sudûruna 
değin silk-i mülk-i sahîhimde münselik olan emlâkimden karye-i mezbûre sını-
rı dâhilinde Marmara nâm mevzi‘de vâki‘ birbirine muttasıl bir tarafı müşterî-i 
mezbûr bağına ve bir tarafı Sergoni bağına ve tarafeyni tarîk-i âma müntehî 
iki kıt‘a mülk bağlarımı bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık üç bin dokuz yüz fıddî nakd-i râyic fi’l-vakt akçeye merkūm Panayot’a 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ edip 
ol dahi vech-i muharrer üzre iştirâ ve kabûl eyledikden sonra semeni olan 
mezbûrü’n-na‘t üç bin dokuz yüz akçeyi tamamen mersûm Panayot yedinden 
alıp kabz edip zikr olunan [30a] iki kıt‘a bağları mahallinde zabt ve tasarrufa ta-
rafımdan işbu Panayot’u taslît eyledim ba‘de’l-yevm bağ-ı mahdûd-ı mezkûrun 
ikisi dahi merkūm Panayot’un mülk-i müşterâsı ve hakk-ı sarîhidir. Keyfe mâ 
yeşâ’ mutasarrıf olsun dedikde gıbbe’t-tasdîki’l-mu‘teber mâ hüve’l-vâki‘ bi’t-
taleb ketb olundu.
Fi’l-yevmi’s-sâlis min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Beşe b. (  ) Çukadâr, Dilâver Muhzır, Musli Bey el-
Muhtesib, Hüseyin Muhzır, Mehmed el-Muhzır.

138 [30a-1] Ayşe bt. Mehmed’in Mehmed b. Hasan’dan muhâlaa 
yoluyla boşanması
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de Câmi‘-i Kebîr 
mahallesinde sâkine Ayşe bt. Mehmed nâm hâtun tarafından hul‘-ı âti’z-zikre 
vekîl olup mezbûrenin zâtını ma‘rifet-i şer‘iyye ile ârifân olan Mehmed Çe-
lebi b. el-Hâc İlyas Mehmed b. Abdullah şehâdetleriyle şer‘an vekâleti sâbite 
olan babası mezbûr Mehmed Çelebi meclis-i şer‘de müvekkile-i mezbûrenin 
zevci bâ‘isü’l-kitâb Mehmed b. Hasan nâm bostânî mahzarında bi’l-vekâle 
ikrâr ve takrîr-i kelâm edip sulbiye kebîre kızım müvekkile-i mezbûrenin zevci 
merkūm Mehmed ile beynlerinde şikāk vâki‘ olmağın zimmetinde mütekarrir 
olan dört bin akçe mehr-i müeccel ve nafaka-i iddet-i mu‘ayyene ve me’ûnet-i 
süknâsından fâriğa olduğundan mâ‘adâ dört bin nakd-i râyic fi’l-vakt akçe be-
del mukābelesinde hul‘ olmak üzre mezbûr Mehmed’e bey‘ ve teslîm, ol dahi 
kabz eyledikden sonra zevci mezbûr ile muhâla‘a eyleyip zevciyyete müte‘allik 
âmme-i de‘âvî ve mütâlebât ve eymân ve muhâsamâtdan mezbûr Mehmed’in 
zimmetini ibrâ-i âmm-ı kātı‘ü’n-nizâ‘ ile ibrâ eyledim dedi dedikde mezbûr 
Mehmed dahi meclis-i mezbûrda zevcem mezbûre Ayşe ile vech-i muhar-
rer üzre olan hul‘-ı mezbûru kabûl ve bedel-i hul‘ olan mezbûrü’n-na‘t dört 
bin akçeyi tamamen yedinden alıp mûcebince müte‘allik cemî‘ de‘âvî ve ve 
mütâlebâtdan ibrâ eyledim deyicek gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Mustafa Beşe b. Mehmed, el-Hâc Ahmed b. Abdullah, Mehmed 
Beşe b. Mahmud, Üstâd Ahmed el-Bakkal, Siyavuş b. Abdullah ve gayruhüm 
mine’l-hâzırîn.

139 [30a-2] Mumculardan Avyori v. Yani’nin Yani v. Polihroni’den 
alacaklı olması
Mumcu tâifesinden işbu râfi‘ü’l-vesîka Avyori v. Yani nâm zimmî mahfil-i kazâda 
şerîki Yani v. Polihroni nâm zimmî muvâcehesinde üzerine da‘vâ ve takrîr-i 
kelâm edip şerîkim merkūm Yani zimmetinde mâl-ı şirketden ba‘de külli hesâb 
sekiz bin akçe hakkım olup taleb eylediğimde edâdan imtinâ‘ eder hâlâ suâl olu-
nup alıverilmek murâdımdır deyicek gıbbe’s-suâl mezbûr Yani cevâbında fi’l-
hakīka şerîkim müdde‘î-i mezbûr mâl-ı şirketden altı bin akçe deynim olup altı 
bin akçenin dahi bin elli akçesini müdde‘î-i mezbûre def ‘ ve teslîm edip bâkī 
dört bin dokuz yüz elli akçe müdde‘î-i mezbûr Mehmed’e lâzımü’l-edâ dey-
nimdir deyicek isre’s-suâl gıbbe’t-talebi’l-beyyine ve’l-acz an ityânihâ mârrü’z-
zikr bin elli akçeyi meblağ-ı mezbûrdan ahz ü kabz etmediğine mesfûr Yani’ye 
yemîn [teklîf] olundukda, ol dahi alâ vefki’l-mes’ûl yemîn billâhi’llezî enzele’l-
İncîle alâ İsâ -aleyhi’s-selâm- ettikden sonra müdde‘î-i mezbûr Avyori’den 
ziyâdeyi mübeyyine beyyine taleb olundukda, yine tâife-i mezbûrdan İspi-
tol v. Harito ve Dimo v. Yani nâm zimmîler li ecli’ş-şehâde makām-ı kazâda 
hâzırân olup istişhâd olunduklarında, fi’l-vâki‘ işbu târih-i kitâb günü müdde‘î-i 
mezbûr şerîki mesfûr Yani ile bizim huzûrumuzda hesâb ve kitâb eylediklerinde 
mezbûr Avyori’nin merkūm Yani zimmetinde sekiz bin akçe hakkı zuhûr edip 
ol dahi şerîkim mesfûr Avyori mâl-ı şirketden zimmetimde lâzımü’l-edâ sekiz 
bin akçe deynim vardı deyû huzûrumuzda ikrâr ve bizi işhâd etmişdi biz bu 
husûsa bu vech üzre şâhidleriz, şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyet-i şerâiti’l-kabûl şehâdetleri makbûl olmağın 
mûcebiyle meblağ-ı mezbûr sekiz bin akçeyi müdde‘î-i mezbûr edâ ve teslîme 
mesfûr Yani’ye tenbîh birle mâ hüve’l-vâki‘ kayd şüd.
Fi’l-yevmi’l-hâmis min şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Hüseyin b. Ali, Geçinür b. Hüseyin, Mehmed b. Mahmud, Bayram 
Sofu muhzır ve gayruhüm mine’l-hâzırîn.

140 [30b-1] İbrahim b. Müsliman’ın tarlasının tasarruf hakkını 
Ali b. Mustafa’ya devretmesi
Vilâyet-i Rumeli’nde Paşa sancağında Opar kazâsına tâbi‘ Porato Papas nâm 
karye sâkinlerinden İbrahim b. Müsliman nâm kimesne meclis-i şer‘-i şerîfde 
işbu râfi‘ü’l-vesîka Ali b. Mustafa nâm kimesne mahzarında ikrâr ve takrîr-i 
kelâm edip karye-i mezbûre sınırı dâhilinde Dürlek nâm mevzi‘de vâki‘ bir 
tarafdan Mehmed tarlası ve bir tarafdan arsa-i hâliye ve bir tarafdan Ah-
med tarlası ve bir tarafdan Kezo tarlası ile mahdûd tahmînen altı keyl to-
hum alır bir kıt‘a tarlanın hakk-ı tasarrufunu ma‘rifet-i sâhib-i arz ile mezbûr 
Ali’ye iki bin üç yüz nakd-i râyic fi’l-vakt akçeye tefvîz bi’l-ferâğ eylediğim-
de ol dahi vech-i muharrer üzre tefevvüz ve kabûl edip bedel-i ferâğ olan 
mezbûrü’n-na‘t iki bin üç yüz akçeyi tamamen mezbûr Ali yedinden alıp 
kabz edip sâlifü’z-zikr tarlayı mahallinde ahz ü kabz ve zabt ve tasarrufu-
nu tarafımdan mezbûr Ali’yi taslît eyledim dedikde gıbbe’t-tasdîki’l-mu‘teber 
mâ cerâ bi’t-taleb ketb [olundu].
Fi’l-yevmi’l-hâmis min şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Hüseyin Bey b. Mustafa, Hüseyin b. Mehmed, Ahmed b. Şaban, Ali 
b. Sefer, Mehmed b. Şaban, Ali b. Mustafa ve gayruhüm mine’l-hâzırîn.

141 [30b-2] Hazer adlı bir Ermeni neccârın müslüman olan câriyesiyle 
ilgili Mustafa Beşe’yi vekil tayin etmesi
Medîne-i Hazret-i Ebâ Eyyûb-i Ensârî -dâme rıdvânü’l-Bârî-’de Evlice Baba 
mahallesinde sâkin bâ‘isü’l-kitâb Mustafa Beşe b. Ali nâm neccârdan vech-i âtî 
üzre da‘vâ ve istişhâd sudûrundan sonra yine mezbûreden el-Hâc Ahmed b. Ab-
dullah ve Kiremitçi Süleyman mahallesinde sâkin diğer Ahmed Çelebi b. Meh-
med nâm kimesneler li ecli’ş-şehâde makām-ı kazâya hâzırân olup husûs-ı âti’z-
zikre münkir medîne-i mezbûre zâbiti Ali Ağa mahzarında, her biri mahmiye-i 
İstanbul’da ergenler odalarında mütemekkin Hazer nâm neccâr Ermeni mezbûr 
Mustafa Beşe indinde vedî‘aten mazbûta iken şeref-i İslâm ile müşerref olan 
hâzıre bi’l-meclis Belkıs bt. Abdullah câriye-i memlûkesini semen-i misli ile 
âhara bey‘ ve semenini kabz ve kendisine îsâle ve inde’l-hâce lede’l-hükkâmi’l-
kirâm mürâfa‘a ve muhâsamaya mezbûr Mustafa Beşe’yi bizim huzûrumuzda 
vekîl ve nâib-i menâb nasb ve ta‘yîn etmeğin ol dahi vekâleten mezbûru kabûl 
ve hıdemât-ı lâzımesin edâya müte‘ahhid olmağın mâ hüve’l-vâki‘ bi’t-taleb ketb 
olundu.
Fî evâhiri Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: muharrir-i hurûf Sâlih Efendi, Hüseyin b. Ali, Dilâver el-Muhzır, 
Mehmed el-Muhzır ve gayruhüm mine’l-hâzırîn.









142 [30b-3] Vezir Mustafa Paşa’nın evine getireceği suyun 
keşfinin yapılması
Mustafa Paşalar mahallesi taraflarından Mehmed Ağa vekâleten müvekkilim 
mezbûrun menzil duvarına cârî olan sudûr.
[Derkenar:] Hâlâ zînet-efzâ-yı memleket-i Bağdâd-ı dârü’s-selâm olan vezîr-i 
dilîr-i mükerrem müşîr-i müşterî-tedbîr-i müfahham zü’l-kadri’r-refî‘ ve’l-
câhi’l-menî‘ mecma‘u’l-mekârim ve’l-me‘âlî merci‘ü’l-ekârim ve’l-e‘âlî el-muhtas 
bi mezîdi inâyeti’l-meliki’s-Samed Mustafa Paşa b. Mehmed -yesserallâhu te‘âlâ 
fi’d-dâreyn mâ yürîd ve mâ yeşâ’- hazretlerinin her husûsuna vekâlet-i mut-
laka ile vekîli olup bimâ hüve nehci’s-sübût şer‘an vekâleti sâbite olan fahrü’l-
emâsil ve’l-a‘yân Mehmed Ağa b. Ahmed nâm vekîl meclis-i şer‘de bi’l-vekâle 
takrîr-i kelâm ve ta‘bîr ani’l-merâm edip mahmiye-i İstanbul’da Sultan Meh-
med semtinde İskender Paşa mahallesinde müvekkilim müşârün-ileyh Mus-
tafa Paşa hazretleri kendi sa‘âdet-hâneleri duvarında bundan akdem hasbeten 
lillâhi te‘âlâ malıyla binâ eylediği çeşme suyuna ilhâk eylemek için Havâss-ı 
Aliyye kazâsı tevâbi‘inden Terkos nâhiyesinde Uzuncaova başında Derbendyo-
lu demekle ma‘rûf mahalde kendi malıyla âbâr-ı müte‘addide hafr ettirip cem‘ 
ve tahsîl eylediği miyâhın üzerine varılıp onun erbâbı beyninde mu‘tâd olan 
tarz-ı ma‘rûf ve semt-i me’lûf üzre mikdârı vezn ve ta‘yîn ve tahrîr olunmak 
matlûbumdur deyicek savb-ı şerî‘at-ı mutahharadan mevlânâ Sâlih Mehmed 
Efendi b. Mehmed irsâl olunup ol dahi hâssa suyolu nâzırı olan aynü’l-a‘yân zi’l-
ezmân makbûlü’s-sudûr ve’l-erkân Mustafa Ağa b. (  ) ve râh-ı âbîler kethüdâsı 
olan Üstâd Osman Bey b. Murtaza ve ser-bölüklerinden Veli Bey b. Ramazan 
ve el-Hâc Abbas b. Mehmed ve hâssa suyolculardan Üstâd Ahmed Çelebi b. 
Abdülganî ve Abdülmümin b. Yakub ve İsmail Çelebi b. İbrahim nâm kimesneler 
ve zeyl-i kitâbda muharrerü’l-esâmî olan müslimîn ile paşa-yı müşârün-ileyhin 
mahall-i mezkûrda malıyla cem‘ ve tahsîl eylediği suyun üzerine varıp keşf ve 
mu‘âyene ve vezn-i sahîh ile alâ vechi’l-mu‘tâd vezn eylediklerinde kâmil üç ma-
sura su cârî olup zikr olunan suyu ol mevzi‘e karîb cennet-mekân firdevs-âşiyân 
merhûm ve mağfûrun-leh Sultan Süleyman Hân -eskenallâhu fî gurefi’l-cinân- 
suyu yoluna izn-i mütevellî ile ilhâk ettirilip bir masurası kānûn-ı kadîm üzre 
hakk-ı mecrâ alıkonuldukdan sonra bâkī iki masura suyu ilhâk eylediği ma-
halden ifrâz edip bâlâda zikr olunan çeşmesinin suyuna ilhâk olmak üzre bi’l-
vekâle ta‘yîn etmeğin vâki‘ü’l-hâli mevlânâ-yı mezbûr tahrîr, ba‘dehû meclis-i 
şer‘a irsâl olunan Hamza Efendi ile gelip alâ vukū‘ihî inhâ ve takrîr eyledikle-
rinde mâ hüve’l-vâki‘ ve’l-ibtigā sebt olundu.
Fi’l-yevmi’s-sâdis min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mustafa b. Hızır, Mahmud b. Mustafa, İvaz b. Abdullah, Ali b. Veli, 
Şâhin b. Abdullah, Mehmed b. İbrahim, Abdullah b. Cafer, Mahmud b. Süley-
man, İbrahim Beşe b. Bayram, Hasan b. Mustafa, Abdi b. Mustafa ve gayruhüm 
mine’l-hâzırîn.

143 [31a-1] Vâlide Sultan’ın kethüdâsı Hasan Efendi’nin Müderris 
köyünden evine getireceği suyun keşfinin yapılması

[Derkenar:] Vâlide Sultan su hüccetidir, kethüdâsı Hasan Efendi’nin
Sultânü’l-muhadderât bürhânü’l-muvakkarât tâcü’l-afâyif ve’l-mestûrât 
aliyyetü’z-zât safiyyetü’s-sıfât zübdetü iklîleti’l-muhassanât hazret-i Vâlide 
Sultan -dâmet ismetühâ ve zâdet iffetühâ ilâ intihâ’i’z-zamân- hazretle-
rinin hizmet-i kethüdâlıkları ile şeref-yâb olan menba‘ü’l-cûd ve’l-kerem 
ma‘denü’l-lutf ve’ş-şiyem el-mevsûf bi evsâfi’l-mekârim ve’l-men‘ût bi 
nu‘ûti’l-mehâmid Hasan Efendi b. (  ) taraf-ı bâhirü’ş-şereflerinden husûs-ı 
âti’z-zikre vekîl olup vekâleti Şaban Efendi b. Hamza ve Osman Efendi b. 
Mehmed şehâdetleri ile şer‘an sâbite olan mefharü züvvâri’l-Haremeyni’ş-
şerîfeyn es-sâ‘î beyne’s-Safâ ve’l-Merveteyn el-Hâc İsmail Ağa b. Hüseyin 
nâm vekîl meclis-i şer‘de bi’l-vekâle takrîr-i kelâm ve ta‘bîr ani’l-merâm edip 
müvekkilim mûmâ-ileyh Hasan Efendi mahmiye-i İstanbul’da merhûm Rüs-
tem Paşa medresesi kurbunda Hâce Kasım Gönanî mahallesinde vâki‘ mülk 
menziline icrâ olmak için Havâss-ı Aliyye kazâsı iktâ‘ından Müderrisköyü 
demekle ma‘rûf karye kurbunda Akyar demekle meşhûr mevzi‘de kendi ma-
lıyla âbâr-ı müte‘addide hafr ettirip cem‘ ve tahsîl eylediği miyâhın üzerine 
varılıp onun erbâbı beyninde mu‘tâd olan tarz-ı ma‘rûf ve semt-i me’lûf üzre 
mikdârı vezn ve mu‘âyene ve keşf olunmak bi’l-vekâle matlûbumdur deyicek 
cânib-i şerî‘at-ı mutahharadan mevlânâ Sâlih Mehmed Efendi irsâl olunup ol 
dahi zeyl-i kitâbda muharrerü’l-esâmî olan cemâ‘at-i müslimîn ve hâlâ hâssa 
suyolu nâzırı olan aynü’l-a‘yân zi’l-akrân makbûlü’s-sudûr ve’l-erkân Musta-
fa Ağa ve râh-ı âbîler kethüdâsı Üstâd Osman Bey b. Murtaza ve râh-ı âbîler 
Ser-bölüğü Veli Bey b. Ramazan ve el-Hâc Abbas Bey b. Mehmed ve Ahmed 
Çelebi b. Abdülganî ve Abdurrahman b. Yakub ve İsmail b. İbrahim nâm râh-ı 
âbîler ile müvekkil-i mûmâ-ileyh Hasan Efendi’nin mevzi‘-i mezkûrda cem‘ 
ve tahsîl eylediği suyun üzerine varılıp keşf ve mu‘âyene ve vezn-i sahîh ile 
alâ vechi’l-mu‘tâd vezn eylediklerinde kâmil üç buçuk masura su cârî olup 
zikr olunan mütevellî ol mevzi‘e karîb merhûm ve mağfûrun-leh Sultan Ba-
yezid Hân-ı Velî suyu yoluna vezn-i mütevellî ile ilhâk ettirilip kānûn üzre 
bir masurası hakk-ı mecrâ alıkonuldukdan sonra bâkī iki buçuk masurasını 
deldiği mahalden ifrâz edip müvekkilim müşârün-ileyh Hasan Efendi haz-
retlerinin menzil-i mârrü’z-zikrinde cârî olmak üzre vekîl-i mezbûr ta‘yîn 
eylediğini mevlânâ-yı mezbûr mahallinde tahrîr, ba‘dehû meclis-i şer‘den 
ma‘an irsâl olunan Hamza Efendi ile gelip alâ vukū‘ihî inhâ ve takrîr etmeğin 
mâ cerâ bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene 1072.
Şuhûdü’l-hâl: Fahrü’l-emâsil ve’l-a‘yân Mehmed Ağa b. (  ), Fahrü’l-eşbâh Yah-
ya Çelebi b. Halil, Abdi b. Mustafa, Hasan b. Mustafa, İbrahim b. Çelebi, İsmail b. 
İvaz, Mehmed b. Abdullah, Muharrem b. Osman, Mahmud b. Abdullah, Yusuf b. 
Abdullah ve gayruhüm mine’l-hâzırîn.

144 [31a-2] Nureddin Bey b. Mustafa’nın evini Fâtıma Hatun’a satması
Medîne-i Hazret-i Ebâ Eyyûb-i Ensârî -radiye anhu’l-Bârî-’de Zeyneb Hâtun 
mahallesi sâkinlerinden Nureddin Bey b. Mustafa nâm kimesne meclis-i şer‘-i 
şerîf-i enver ve mahfil-i dîn-i münîf-i münevverde, sâbıkan şehr emîni olup 
kerîme-i mükerremeleri fahrü’l-muhadderât Fâtıma Hâtun kıbelinden tasdîke 
vekîl-i şer‘î sâbitü’l-vekâlesi olan fahrü’l-e‘âlî ve’l-e‘âzim mecma‘u’l-me‘âlî ve’l-
mekârim Yusuf Efendi mahzarında ikrâr ve takrîr-i kelâm [edip] akd-i âti’z-
zikrin sudûruna değin silk-i mülk-i sahîhimde münselik mahalle-i mezbûrede 
vâki‘ bir tarafdan Ali Beşe ve Cebeci mülkleri ve bir tarafı mekābir-i müslimîn 
ve bir tarafdan Hamza kızı Fâtıma mülkü ve Emin Efendi bağı ve taraf-ı râbi‘i 
tarîk-i âm ile mahdûd ve dâhiliyyesi iki bâb fevkānî oda ve tahtında ahır 
ve matbah ve matbah içinde su kuyusu ve dâhilinde ve hâriciyye etrâfında 
bağı ve zât-ı eşcâr-ı müsmire ve gayr-ı müsmire bahçeyi ve hâriciyye bir bâb 
fevkānî oda ve bir sofa ve altında ahır ve kenîfi müştemil mülk-i mevrûsum 
olan menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
müvekkile-i mûmâ-ileyhâ Fâtıma Hâtun’a kırk bin fıddî nakd-i râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ 
ve teslîm eylediğimde ol dahi vech-i muharrer üzre iştirâ ve tesellüm ve kabz ve 
kabûl edip semeni olan mezbûrü’n-na‘t kırk bin akçeyi tamamen müşteriye-i 
mûmâ-ileyhâ Fâtıma Hâtun’un mülk-i müşterâsı ve hakk-ı sarîhidir keyfe mâ 
yeşâ’ mutasarrıf olsun dedikde gıbbe’t-tasdîki’l-mu‘teber mâ hüve’l-vâki‘ bi’t-
taleb kayd şüd.
Fi’l-yevmi’t-tâsi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mevlânâ Veli Efendi el-İmâm, Mustafa Halîfe el-Müezzin, el-Hâc 
Eyüb b. Süleyman, Mustafa b. Süleyman, Mustafa el-Hallâk, Mehmed el-Hallâk, 
el-Hâc Ali Efendi el-İmâm, Hasan Bey b. Mustafa el-Bevvâbü’s-sultânî, Şahbaz 
Bey b. Mustafa el-Bostânî, Mahmud b. Mehmed, Abdülkerim b. Hasan ve gay-
ruhüm mine’l-hâzırîn.









145 [31b-1] Debbağ Hacı Mehmed b. Mehmed ile ortağının Angeli 
v. Ruso’da olan alacaklarını tahsil etmesi
Medîne-i Hazret-i Ebâ Eyyûb-i Ensârî -radiye anhu’l-Bârî-’de kasab tâifesinden 
Angeli v. Ruso nâm zimmî meclis-i şer‘de debbâğ tâifesinden el-Hâc Mehmed b. 
Mehmed nâm kimesne mahzarında ikrâr ve takrîr-i kelâm edip bundan akdem 
benim şerîkim gāib ani’l-meclis el-Hâc İbrahim’in mezbûr el-Hâc Mehmed 
zimmetinde sekiz bin beş yüz akçe hakkımız olup târih-i kitâbdan dört ay mu-
kaddem meblağ-ı mezbûru merkūm el-Hâc Mehmed’den taleb eylediğimizde 
edâdan ta‘allül etmekle hâkim-i muvakki‘-i sadr-ı kitâb huzûrunda mürâfa‘a ol-
muşduk hâkim-i mûmâ-ileyh dahi mûceb-i ikrâra meblağ-ı mezbûrun edâsına 
hükm ve yedimize hüccet-i şer‘iyye vermişdi el-hâletü hâzihî zikr olunan sekiz 
bin beş yüz akçeyi tamamen mezbûr el-Hâc Mehmed yedinden alıp kabz edip 
zimmetinde meblağ-ı mezbûrdan bir akçe ve bir habbe kalmamışdır ve husûs-ı 
mezbûra müte‘allik âmme-i de‘âvî ve mütâlebâtdan el-Hâc Mehmed’in zimme-
tini ibrâ eyledim min ba‘d mezbûr ile da‘vâ ve nizâ‘ımız yokdur dedikde gıbbe’t-
tasdîki’l-mu‘teber mâ cerâ bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed b. Ahmed, el-Hâc Ali b. İbrahim, Ahmed Efendi kassâm 
kâtibi der Eyüb, Osman b. İbrahim, Hüseyin el-Muhzır ve gayruhüm mine’l-
hâzırîn.

146 [31b-2] Todori v. Yorgi’nin vârislerinin mirastan paylarını alması
Vilâyet-i Rumeli’nde Mizistre kazâsına tâbi‘ Lonkınık nâm karye zimmîlerinden 
olup mahmiye-i İstanbul hısnı ebvâbından Cebealikapısı hâricinde bakkal 
iken hâlik olan Todori v. Yorgo nâm zimmînin verâseti, sadrî kebîr oğulla-
rı Yorgaki ve Nikite nâm zimmîler ile zevce-i metrûkesi Zahari bt. Hırsover-
ki nâm nasrâniye münhasır olduğu şer‘an zâhir ve müte‘ayyin oldukdan son-
ra mezbûrân Yorgaki ve Nikite ve mersûme Zahari taraflarından metrûkâtı 
âtî olduğu vâzı‘ü’l-yed olanlardan taleb ve da‘vâ ve ahz ü kabz ve kendile-
re îsâle ve iktizâ ederse sulh ve ibrâya ve bedel-i sulhü ahz ü kabz ve kendile-
re îsâle Kostantin v. Harito ve Papado v. Dimitri nâm zimmîler şehâdetleriyle 
şer‘an vekâleti sâbite olan Hasan Beşe b. Ferhad meclis-i şer‘-i şerîfde yine 
tâife-i mezbûreden olup hâlik-i mezbûrun metrûkâtına vaz‘-ı yedi ikrâr ile 
sâbit olan Yani v. Larimat muvâcehesinde bi’l-vekâle ikrâr ve takrîr-i kelâm 
edip mesfûr Yani müvekkillerim mezbûrûnun mûrisleri hâlik-i mezbûrun 
metrûkâtına vaz‘-ı yed edip ben dahi bi’l-vekâle taleb eylediğimde on altı bin 
akçe ve bir sofra sahanı ve bir leğen ve ibrik ve iki kîse münakkaş makrama 
ahz ü kabz eylemişdir deyû ikrâr ve bana def ‘ ve teslîm, ben dahi müvekkille-
rim için alıp kabz edip dahi ziyâde makbûzâtı ve mektûmâtı olmadığına yemîn 
teklîf eyledikde ol dahi alâ vefki’l-mes’ûl yemîn billâhi’llezî enzele’l-İncîle alâ 
İsâ -aleyhi’s-selâm- etmeğin ben dahi ikrârı mertebesi olan meblağ-ı mezbûr 
ve eşyâ-i merkūmeyi alıp kabz edip da‘vâ-yı mezkûr müte‘allik âmme-i de‘âvî 
ve mütâlebât ve eymân ve muhâsamâtdan merkūm Yani’nin zimmetini bi’l-
vekâle ibrâ ve iskāt eyledim dedikde gıbbe’t-tasdîki’l-mu‘teber mâ cerâ bi’t-
taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Receb b. Osman, Ramazan b. Mehmed, Derviş Çelebi b. Ebûbekir, 
Hüseyin Muhzır ve gayruhüm mine’l-hâzırîn. Papa Yorgi, Payoyoli, Hristodolo 
v. Yani, Tanaş v. Agani, Duka v. Apostol ve gayruhüm mine’l-hâzırîn.

147 [31b-3] Aydın v. Yahya’nın bağ ve tarlalarının yarısını yeğenlerine 
hibe etmesi
Vilâyet-i Rumeli’nde Premedi kazâsına tâbi‘ Kamlı nâm karye sâkinlerinden Ay-
dın v. Yahya nâm kimesne meclis-i şer‘de yeğenleri işbu sâhibü’l-vesîka Hasan 
ve Derviş b. Ali tarafından ikrâr-ı âti’z-zikri tasdîke vekîl olup nehc-i mu‘teber 
üzre şer‘an vekâleti sâbite olan Kasım Beşe b. Ali muvâcehesinde ikrâr ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olan emlâkimden karye-i mezbûrede mülk menzilim kurbunda vâki‘ 
lede’l-ahâlî ve’l-cîrân ma‘lûmetü’l-hudûd iki dönüm bir kıt‘a mülk bağımın nıs-
fı ve kurbunda vâki‘ bir kıt‘a mülk bostanımın nısfını yeğenler merkūmân Ha-
san ve Derviş’e hibe-i sahîha-i şer‘iyye ile hibe ve temlîk eylediğimde anlar dahi 
vech-i muharrer üzre ittihâb ve temellük ve kabûl eylediklerinden sonra yine 
karye sınırı dâhilinde vâki‘ lede’l-ahâlî ve’l-cîrân ma‘lûmetü’l-hudûd ve’l-kıta‘ 
tarlalarımın dahi nısflarını izn-i sâhib-i arz ile vekîllerim mezbûrâna tefvîz bi’l-
ferâğ eyledikde ol dahi vech-i meşrûh üzre tefevvüz ve kabûl eylediler ba‘de’l-
yevm mârrü’z-zikr bağ ve bostanın nısfları müvekkillerim mezbûrânın mülk-i 
mevhûbları ve nısf-ı âharları dahi oğlum Bayram’ın mülkü olup tarlalar dahi 
kezâlik nısfiyyet üzre dâhil-i taht-ı tasarrufları olup mahallinde her birini [32a] 
ber minvâl-i muharrer zabt ve tasarrufu tarafımdan mezbûru taslît eyledim de-
dikde gıbbe’t-tasdîk kayd şüd.
Fi’l-yevmi’l-âşir min şehri Ramazâni’l-mübârek li sene ve isneteyn ve seb‘în ve 
elf.
Şuhûdü’l-hâl: Mehmed b. Hüseyin, Hızır Bey b. Sinan, Hüseyin b. Ahmed, Hü-
seyin b. Hasan ve gayruhüm mine’l-hâzırîn.









148 [32a-1] Canfedâ bt. Abdullah’ın bazı eşyası ile mehrini kocası 
Osman Dede b. Ahmed’e bağışlaması
Medîne-i Hazret-i Ebâ Eyyûb-i Ensârî -radiye anhu’l-Bârî-’de vâki‘ Câmi‘-i 
Kebîr mahallesi sâkinelerinden Canfedâ bt. Abdullah nâm hâtun meclis-i şer‘-i 
hatîr-i lâzımü’t-tevkīrde zevci işbu râfi‘ü’l-kitâb Osman Dede b. Ahmed nâm ki-
mesne mahzarında ikrâr ve takrîr-i kelâm edip silk-i mülk-i sahîhimde mün-
selik olan emlâk ve eşyâmdan sekiz yemeni yastık ve iki beledî döşek ve iki ki-
lim ve üç beledî minder ve üç yemeni yorgan ve dört sahan ve dört tencere ve 
iki bakraç ve bir sini ve bir battâl tepsisi ve iki tas ve bir kumaş kaftan ve bir 
alaca sâde ve bir mor ferâce ve yirmi dört zirâ‘ sekilü? bezi ve bir sepet san-
dık ve iki ayaklı sandık ve bir sîm ön kuşağı ve zevcim mezbûre zimmetinde 
mütekarrir olan altı yüz akçe mehr-i müeccelimi dahi mezbûr Osman Dede’ye 
hibe-i sahîha-i şer‘iyye ile hibe ve temlîk ve teslîm edip ol dahi meclis-i hibede 
minvâl-i muharrer üzre ittihâb ve temellük ve tesellüm ve kabz ve kabûl eyledi 
ba‘de’l-yevm eşyâ-i muharrere-i mezbûre ile mehr-i müeccelim olan altı yüz ak-
çede benim vechen mine’l-vücûh alâka ve medhalim yokdur ve zevcim mezbûr 
Osman Dede’nin emlâk-i mevhûbesi olmuşdur. Keyfe mâ yeşâ’ mutasarrıf olsun 
dedikde mukırra-i mezbûrenin minvâl-i meşrûh üzre cârî ve sâdır olan ikrârını 
mezbûr Osman Dede vicâhen tasdîk ve tahkīk edicek mâ hüve’l-vâki‘ kayd şüd.
Fi’l-yevmi’s-sâlis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Mustafa Çelebi b. Bayram Efendi, el-Hâc Ali b. Ramazan, Hüse-
yin Beşe b. Mahmud, Ömer Dede b. Ali, Bayram Dede b. Ahmed ve gayruhüm 
mine’l-hâzırîn.

149 [32a-2] Salamon v. Yahuda’nın Mosi v. Avraham’dan alacağını 
tahsil etmesi
Havâss-ı Aliyye kazâsı tevâbi‘inden kasaba-i Hasköy’de Kiremitçi Ahmed Çe-
lebi mahallesinde sâkin Edirne cemâ‘atinden Salamon v. Yahuda nâm yahu-
di meclis-i şer‘-i hatîr-i lâzımü’t-tevkīrde işbu râfi‘ü’s-sifri’ş-şer‘î Mosi v. Avra-
ham nâm yahudi muvâcehesinde bi’t-tav‘ ve’r-rızâ ikrâr ve takrîr-i kelâm edip 
bundan akdem Musa cemâ‘at başım olmak ile beynimizde nice ahz u i‘tâ ve 
mu‘âmelât-ı şettâ vâki‘ olup hâlâ ba‘de külli hesâb zimmetinde üç yüz sekiz akçe 
hakkım bâkī kalmışdı el-hâletü hâzihî meblağ-ı mezbûru tamamen merkūm 
Mosi’den alıp kabz edip zimmetinde bir akçe ve bir habbe hakkım bâkī kalma-
dı. Min ba‘d mersûm Mosi’nin zimmetini cemî‘ de‘âvî ve mütâlebât ve eymân 
ve muhâsamâtdan ibrâ ve iskāt eyledim. Mezbûr ile vechen mine’l-vücûh ve 
sebeben mine’l-esbâb da‘vâ ve nizâ‘ım yokdur dedikde gıbbe’t-tasdîki’l-mu‘teber 
mâ hüve’l-vâki‘ kayd şüd.
Fi’l-yevmi’l-hâdî min şehri Ramazâni’l-mübârek li sene ve isneteyn ve seb‘în ve 
elf.
Şuhûdü’l-hâl: Mehmed Çelebi b. Mustafa Çukadâr, Hüseyin Çelebi b. Ali, Hü-
seyin b. Hasan, Bayram b. Mehmed, Abdülkādir Çelebi Çukadâr ve gayruhüm 
mine’l-hâzırîn.

150 [32a-3] İstiko v. Niko’nun ölen ortağı Yani’de olan alacağı 
hususunda vârisleriyle sulh olması
Çoban tâifesinden İstiko v. Niko nâm zimmî meclis-i şer‘de yine tâife-i 
mezbûreden Yorgi v. Kiko nâm zimmî muvâcehesinde ikrâr ve takrîr-i kelâm 
edip bundan akdem mürd olup mesfûr Periso’nun li ebeveyn karındaşı olan Yani 
nâm zimmî ile ben şerîkler olup târih-i kitâbdan dört sene mukaddem Bakla-
lı nâm karyede koyunlarımızı kışlatmak için ahâlî-i karye-i mezbûreden istîcâr 
eylediğim kışlak ücretinden hâlik-i mezbûr hissesine iki bin dört yüz otuz akçe-
den meblağ-ı mezbûru taleb ve da‘vâ eylediğimde ol dahi inkâr ile cevâb verme-
ğin beynimizde münâza‘ât-ı kesîre cereyân etmişidi el-hâletü hâzihî beynimiz-
de muslihûn tavassut edip da‘vâ-yı mezbûrundan merkūma isâbet edip kable’l-
istîfâ hâlik olmağın mecmû‘-ı muhallefâtına vâzı‘ü’l-yed olan merkūm Periso ile 
an inkâr dört yüz nakd-i râyic fi’l-vakt akçe üzerine inşâ-i akd-i sulh eyledikle-
rinde ben dahi sulh-i mezbûru kabûl ve bedel-i sulh olan mezbûrü’n-na‘t dört 
yüz akçe tamamen merkūm Periso yedinden tamamen alıp kabz edip mâ‘adâ 
da‘vâsından merkūm Periso zimmetini ibrâ-i âmm-ı kātı‘ü’n-nizâ‘ ile ibrâ ey-
ledim min ba‘d merkūm ile da‘vâ ve nizâ‘ım [yokdur] deyicek mâ hüve’l-vâki‘ 
kayd şüd.
Fi’l-yevmi’r-râbi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Ali Çavuş zâbit-i Medîne-i Eyüb, Hüseyin Çelebi b. Ali, Mehmed 
Çelebi b. Ahmed, Mehmed Çelebi Çukadâr ve gayruhüm mine’l-hâzırîn.

151 [32b-1] III. Murad’ın kızı Fahrî Sultan’ın vakfiyesi
Elhamdulillahi Rabbi’l-erbâb mâliki’r-rikāb ve’s-salâtü ve’s-selâmü alâ efda-
lü men ûtiye’l-hikmetin ve fasli’l-hitâb ve alâ âlihî ve ashâbihî hayri’l-âl ve 
hayri’l-ashâb, ammâ ba‘d bu vakfiye-i sahîha-i şer‘iyyenin sâhibesi ve hayrât ve 
hasenâtın tâlib ve râgibesi ve kıdvetü’l-muhadderât ve zübdetü’l-muvakkarât 
tâcü’l-mestûrât aliyyetü’z-zât safiyyetü’s-sıfât Ayşetü’d-dehr Fâtımatü’z-zamân 
Fahrî Sultan bt. el-merhûm el-mağfûr ed-darrâc ilâ medârici rahmetü Rabbihi’l-
gafûr Sultan b. Sultan Murad Hân -eskenallahu te‘âlâ fî gurefi’l-cinân- hazret-
leri meclis-i şer‘-i şerîfe huzûru müte‘azzire olmağın zikr-i âtî menzil ve bah-
çeyi vakf eylemek murâd-ı şerîfleri olmağın ikrârını mahallinde ketb ve tahrîr 
ve terkīm ve tastîr ve hîn-i rücû‘da mütevellî olan da‘vâlarını mahallinde istimâ‘ 
için kıbel-i şerî‘at-ı mutahharadan mevlânâ Sâlih Efendi irsâl olunup ol dahi 
zeyl-i vesîkada isimler mastûr olan cemâ‘at-i müslimîn ile belde-i mübâreke-i 
Hâlidiyye medîne-i Hazret-i Ebâ Eyyûb-i Ensârî -subbet alâ merkadihî sicâlü rah-
meti Rabbihi’l-Bârî-’de Debbâğlar Deresi’nde Sultân-ı müşârün-ileyhâya izâfet 
ile tahdîd ve tavsîfden müstağnî bahçelerine varılıp akd-i meclis-i şerîf olunduk-
da, müşârün-ileyhâ Sultan hazretleri meclis-i ma‘kūd-ı mezkûrda mukaddemâ 
olan evkāfına ve hâlâ olan mütevellî nasb ve ta‘yîn eylediği kıdvetü’l-emâcid 
ve’l-ekârim câmi‘ü’l-mehâmid ve’l-mekârim Sultanzâde Süleyman ibnü’l-
merhûm vezîr Davud Paşa mahzarında bi tav‘ihâ ikrâr ve takrîr-i kelâm edip 
vaktâ ki dünyâ-yı deniyye me’vâ-yı beliyye olup safâsı cefâya gınâsı inâya tebdîl 
ve tahvîl olduğuna vâkıfe ve azîme oldum ise niyet-i hâlise ve [ta]v‘iyyet-i sâfiye 
ile hasbeten lillâhi te‘âlâ ve haseneten li rûhi resûlihi’l-mu‘allâ vakf-ı âti’z-zikrin 
sudûruna değin silk-i mülk-i sahîhimde münselik olan emlâkimden mahmiye-i 
İstanbul’da Şeyh Süleyman mahallesinde vâki‘ bir tarafdan yine kendi mülküm 
ve bir tarafdan ba‘zan Abdurrahman Efendi mülkü ve ba‘zan tarîk-i âm ve bir 
tarafdan Arabzâde mülkü ve bir tarafdan tarîk-i âm ile mahdûd olup işbu def ‘a 
mahmiye-i mezbûrede vâki‘ olan harîk-i azîmde muhterik olan mülk sarayımın 
dâhiliyyesini cümle tevâbi‘ ve levâhıkı ve âmme-i menâfi‘ ve merâfıkı ve nak-
zı ile ana muttasıl mülk bostanımı dahi ve medîne-i Ebâ Eyyûb-i Ensârî -radi-
ye anhu’l-Bârî-’de Debbâğlar Deresi demekle ma‘rûf mahalde vâki‘ bir tarafdan 
mevkūfâtçı Kâmil Efendi mülkü ve bir tarafdan Ahmed Paşa kethüdâsı ( ) Efen-
di mülkü ve tarafeyni tarîk-i âm ile mahdûd hâriciyye ve dâhiliyyesi fevkānî ve 
tahtânî büyût-ı müte‘addideyi müştemil ve zât-ı eşcâr-ı müsmire ve gayr-ı müs-
mire bahçeyi muhtevî mülk menzilimi cemî‘-i tevâbi‘ ve levâhıkı ve âmme-i 
menâfi‘ ve merâfıkı ile hasbeten li’llâhi’l-azîm ve hereben min ikābihi’l-elîm yev-
me lâ yenfa‘u mâlün ve lâ benûn illâ men etallâhe bi kalbin selîm malından ifrâz 
ve vakf-ı sâlih-i muhalled ve haps-i sarîh-i müebbed ile vakf ve haps edip şöyle 
şart ve ta‘yîn eyledim ki mâdâmki ben libâs-ı hayâtı lâbise ve mesned-i âfiyetde 
câlise olam menzileyn-i mezbûreyne mutasarrıf olam ve benim vefâtımdan son-
ra vâlid-i mâcidim sa‘îdü’l-hayât şehîdü’l-memât merhûm Sultan Murad Hân 
türbe-i şerîfesinde mukaddemâ vaz‘ eylediğim eczâ-i şer[îfenin] mütevellîsi olan 
mûmâ-ileyh Süleyman Bey yediyle menzileyn-i mezbûreyn hasbemâ cerreti’l-
âde îcâr olunup ecr-i mislinden hâsıl olan meblağ re’y-i hâkim ile mikdâr-ı 
kifâye eczâ-i şerîfe vaz‘ olunup sevâbı rûhiyçün ihdâ oluna. İşbu vakfım benim 
vefâtımdan sonra ânifen zikr olunan vakfıma mülhak olup tevliyyeti dahi vakf-ı 
evvel mütevellîsine ve bu iki vakfın tevliyyeti dahi mûmâ-ileyh Sultanzâde Sü-
leyman Bey’e meşrûta olup vakf-ı merkūm şürûtunun tebdîl ve tağyîr ve tekbîr 
ve tevfîr ve taklîl ve teksîri merreten ba‘de uhrâ yedimde ola deyû fâriğaten 
ani’ş-şugūl menzileyn-i mezbûreyni mütevellî-i mûmâ-ileyh Süleyman Bey’e 
bundan akdem def ‘ ve teslîm, ol dahi ba‘de’t-tahliyye vakfiyyet üzre kabz ve te-
sellüm edip sâir mütevellîler evkāfda tasarruf eyledikleri minvâl üzre tasarruf 
eyledi deyû ikrâr ve i‘tirâf buyurduklarında gıbbe’t-tasdîki’l-mu‘teber vâkıfe-i 
mûmâ-ileyhâ -tekabbelallâhu te‘âlâ hayrâtihâ- meclis-i mezbûrda mütevellî-i 
müşârün-ileyh mahzarında takrîr-i da‘vâ edip vakf-ı akār İmâm-ı Evvel Ebû 
Hanîfe Kûfî Numan b. Sâbit hazretleri katında gayr-ı lâzım olduğundan mâ‘adâ 
İmâm-ı Sâlis Muhammed b. Hasan eş-Şeybânî re’y-i şerîfi üzre vâkıf vakfının 
menâfi‘ini kendiye şart ve ta‘yîn etmekle vakf-ı merkūm sahîh olmayıp vakf-ı 
mezbûrdan rücû‘ meşrû‘ olmağın vakf-ı mezbûrda rücû‘ eyledim. Mütevellî-i 
mezbûrun menzileynden kasr-ı yedine tenbîh olunmak taleb eyledim dedik-
de mütevellî-i mûmâ-ileyh dahi cevâb-ı savâba mütesaddî olup vakf-ı akār 
hazret-i imâm-ı sânî mezheb-i şerîflerinde sahîh ve meşrû‘ olduğundan mâ‘adâ 
[33a] vâkıf mücerred vakaftü demekle ve hazret-i İmâm Muhammed mezheb-i 
şerîfi üzre teslîm ile’l-mütevellî olmak ile vakfa lüzûm ârız olmağın imâmeyn-i 
hümâmeyn semîn-i kamereyn bedreyn-i münîreyn re’y-i reşîdleri üzre vakf-ı 
mezkûrdan rücû‘ gayr-ı meşrû‘dur teslîmden imtinâ‘ ederin deyû ismi mezkûr 
olan mevlânâ-yı muharrirü hâze’l-kitâb tûbâ-lehû ve hüsnü me’âb huzûrunda 
mürâfa‘a olduklarında, mevlânâ-yı mezbûr dahi cânib-i vakfı evlâ ve ahrâ gö-
rüp âlimen bi’l-hilâf fi’l-hükmi bi’l-evkāf re’y-i imâmeyn üzre lüzûm-ı vakf-ı 
mezkûra mahallinde hükm-i şer‘î ve vâki‘ü’l-hâli vukū‘u üzre tahrîr, ba‘dehû 
meclis-i şer‘a gelip inhâ ve takrîr etmeğin sadr-ı kitâb-ı sıhhat-nisâbı tevkī‘-i 
müstetâbı ile şeref-yâb eden âlim-i rabbânî vâsıl-ı samedânî ve hâkim-i hâsim 
hazretleri dahi vakf-ı mezkûrun lüzûmuna ve şürût ve kuyûdunun husûs ve 
umûrun sıhhatine hükm-i şer‘î ve kazâ-i mer‘î edip min ba‘d vakf-ı merkūm 
vakf-ı sahîh ve lâzım kabîlinden olmağla mecma‘un-aleyh olup naks ve nakzına 
mecâl muhâl ve tağyîr ve tebdîl mümteni‘ü’l-ihtimâl oldu. “Fe-men beddelehû 
ba‘de mâ semi‘ahû fe-innemâ ismuhû ale’llezîne yübeddilûnehû inna’llâhe 
semî‘un alîm” ve ecrü’l-vâkıfı ale’l-hayyi’l-cevâdi’l-kerîm cerâ zâlike.
Ve hurrire fi’l-yevmi’s-sâbi‘ min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Mustafa Ağa b. Ahmed çorbacı, Reyhan Ağa b. Abdullah ba-
şağa, Üveys Bey b. Mehmed Kethüdâ-yı teberdârân, Şaban Bey Ser-bölük-i 
teberdârân, Hasan Bey Ser-oda-i teberdârân, İbrahim Bey b. Yakub ve gayru-
hüm mine’l-hâzırîn.









152 [33a-1] Sultanzâde Abdüllatif Bey b. Mehmed Paşa’nın yanında 
iken öldürülen oğlunun diyetini talep eden Belkıs bt. Abdullah’a 
olan borcunu taksitle ödemesi
Sâbıkan cezîre-i Mora’da muhassılü’l-emvâl olan umdetü’l-emâcid ve’l-e‘âlî 
câmi‘ü’l-mehâmid ve’l-mekârim kapıcıbaşılarından Sultanzâde Abdüllatîf Bey 
b. Mehmed Paşa meclis-i şerî‘at-ı şerîfede mahmiye-i İstanbul’da Müftü Ha-
mamı semtinde Haydar Paşa mahallesinde sâkine olan sâhibetü’l-kitâb Belkıs 
bt. Abdullah nâm hâtun mahzarında ikrâr ve takrîr-i kelâm edip mezbûr Bel-
kıs Hâtun’un cihet-i deyn-i şer‘îden zimmetimde olan lâzımü’l-edâ ve vâcibü’l-
kazâ otuz bin akçe hakkı olup lâkin zikr olunan otuz bin akçeyi mezbûre Bel-
kıs Hâtun’a def ‘aten edâ ve teslîme iktidârım olmamağın meblağ-ı mezbûr 
tamâmına değin her ulûfede ikişer bin akçe vermek üzre taksît olunmak 
matlûbumdur deyicek mezbûre Belkıs dahi meclis-i mezbûrda fi’l-hakīka zikr 
olunan otuz bin akçeye tamâm olunca her ulûfede müşârün-ileyh Abdüllatîf 
Bey’den ikişer bin akçe almak üzre taksît eyledim deyicek gıbbe’t-tasdîki’ş-şer‘î 
[mâ vaka‘a bi’t-taleb ketb olundu.].
Fi’l-yevmi’l-âşir min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Ahmed Çavuş b. Mehmed el-Mübâşir, Fahrü’l-akrân Mustafa Bey 
b. Musa, Ahmed, Ağa b. Nasuh, Sâlih Çelebi el-Müteferrika, Osman Çelebi el-
Müteferrika, Mehmed Çelebi b. ( ) çukadâr.

153 [33a-2] Belkıs bt. Abdullah’ın öldürülen oğlunun diyeti hususunda 
Sultanzâde Abdüllatif Bey b. Mehmed Paşa ile sulh olması
Mahmiye-i İstanbul’da Müftü Hamamı semtinde Haydar Paşa mahallesinde 
sâkine Belkıs bt. Abdullah nâm hâtun meclis-i şer‘de sâbıkan Dergâh-ı âlî ka-
pıcı başılarından umdetü’l-emâcid ve’l-e‘âlî Sultanzâde Abdüllatîf Bey ibnü’l-
merhûm Mehmed Paşa mahzarında bi tav‘ihâ ikrâr ve takrîr-i kelâm edip bin 
altmış yedi senesinde müşârün-ileyh Abdüllatîf Bey cezîre-i Mora’da muhassıl-ı 
emvâl iken sadrî kebîr oğlum Mehmed Çelebi b. (  ) müşârün-ileyh Abdüllatîf 
Bey’in hizmet-i kitâbetinde iken maktûlen fevt olmağın oğlum katîl-i mezbûr 
Mehmed Çelebi’nin dem [ve] diyetini bundan esbak müşârün-ileyh Abdüllatîf 
Bey’den ve hazînedârı gāib ani’l-meclis Osman’dan taleb ve da‘vâ eylediğimde 
her biri inkârıyla cevâb vermekle ve vesâtat-ı muslihîn ile müşârün-ileyh bey 
ile hazînedârı mezbûr ile bedel-i ma‘lûm üzerine sulh olup da‘vâ-yı mezkûrdan 
ibrâ-i zimmet eylemişdim lâkin oğlum katîl-i mezbûr Mehmed Çelebi’nin ya-
nında mevcûd olan nukūd ve menkūlât mecmû‘-ı muhallefâtına müşârün-ileyh 
Abdüllatîf Bey vaz‘-ı yed edip hâlâ taleb eylediğimde ketm ile cevâb vermeğin 
beynimizde münâza‘ât-ı kesîre cereyân etmişdi el-hâletü hâzihî beynimiz-
de muslihûn tavassut edip oğlum katîl-i mezbûrun muhallefâtına müte‘allik 
âmme-i de‘âvîden müşârün-ileyh Abdüllatîf Bey ile beni otuz bin nakd-i râyic 
fi’l-vakt akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı mezbûru yedinden tamamen mezbûr 
Abdüllatîf Bey’den ahz ü kabz edip oğlum katîl-i mezbûrun ism-i mâl ıtlâk olu-
nur mecmû‘-ı muhallefâtı da‘vâsında mûmâ-ileyhin zimmetini ibrâ ve iskāt ey-
ledim min ba‘d müşârün-ileyh ile husûs-ı mezbûre müte‘allik da‘vâ ve nizâ‘ım 
yokdur deyicek gıbbe’t-tasdîki’ş-şer‘î [bi’t-taleb ketb olundu].
Fi’l-yevmi’l-âşir min şehri Ramazâni’l-mübârek li sene isneteyn ve seb‘în ve elf.
Şuhûdü[’l-hâl]: Es-Sâbikūn.

154 [33b-1] Fahrî Sultan bt. Sultan Murad Han’ın köle ve câriyelerini 
âzat etmesi
Tahakkuk-ı özr-i şer‘î ile husûs-ı câ’i’z-zikrin mahallinde tahrîri iltimâs olunma-
ğın küttâb-ı mahkeme-i şerîfeden mevlânâ Sâlih Mehmed Efendi b. Mehmed irsâl 
olunup ol dahi zeyl-i vesîkada muharrerü’l-esâmî olan müslimîn ile medîne-i 
Hazret-i Ebâ Eyyûb el-Ensârî -dâme fî rıdvâni’l-Bârî-’de Debbâğlar Deresi de-
mekle ma‘rûf mahallede sâkine kıdvetü’l-muhadderât zübdetü’l-muvakkarât 
tâcü’l-mestûrât Fahrî Sultan bt. el-merhûm el-mebrûr ed-darrâc ilâ medârici 
rahmetü Rabbihi’l-gafûr Sultan Murad Hân hazretlerinin sa‘âdet-hânelerine 
varıp akd-i meclis-i şer‘-i şerîf eylediğinde sultân-ı müşârün-ileyhâ meclis-i 
ma‘kūd-ı mezkûrda ikrâr-ı tâmm ve takrîr-i kelâm edip işbu dünyâ-yı denî bî-
sebât ve bî-bekā olup sıhhatinin âkıbeti mevt ve hayâtının ahırı fevt ni‘am-ı zıll-ı 
zâ’il mukīmi za‘îf-i râhil olduğuna âlime ve câzime olduğumdan mâ‘adâ küllü 
nefsin zâ’ikatü’l-mevt ve küllü hayyin yülâkīhi’l-fevt mefhûmu dahi ma‘lûmum 
olmağla âlem-i fenâ ve şuhûddan menzil-i bekā ve hulûda rıhlet etmezden mu-
kaddem ba‘zı sadakāt-ı mebrûre inşâsına niyet ve müzâfen ilâ mâ ba‘de’l-mevt 
şöyle vasiyyet eyledim ki bi irâdeti’llâhi’l-meliki’l-Müte‘âl ben kazâ-i nahb eyle-
diğimde silk-i mülk-i sahîhimde münselik olan mülûk ve memlûke gılmân ve 
cevârîmin küllîsi malımdan âzâd olup sâir ahrâr-ı asliyyîn ve harâir-i asliyyât 
gibi hür ve hürre olsunlar ve mâlik olup ism-i mâl ıtlâk olunan kalîl ve kesîr 
esvâb ve eskālim sultân-ı selâtîn-i zamân hemser-i sâye-i sübhân hülâsatü’l-mâi 
ve’t-tîn halîfe-i resûli Rabbü’l-âlemîn pâdişâh-ı âlem-penâh -ebbede’llâhu te‘âlâ 
devletühû ve ibkāhû- hazretlerinin re’y-i şerîf-i âlem-ârâlarıyla cümle-i utekā 
ve atîkalarım beyninde tevzî‘ olunup kemâl-i keremlerinden vasiyyetimi tecvîz 
buyurup indillâhi te‘âlâ nâ’il-i ecr-i cezîl olalar ve tenfîz-i vasiyyet için işbu 
hâmilü’l-kitâb mefharü’l-e‘âlî ve’l-e‘âzim câmi‘ü’l-me‘âlî ve’l-mefâhir Sultanzâde 
Süleyman Bey el-merhûm Davud Paşa’yı vasiyy-i muhtâr nasb ve ta‘yîn eyle-
dim deyû buyurduklarında anlar dahi vesâyet-i mezbûreyi kabûl ve hıdemât-ı 
lâzımesini edâya müte‘ahhid olmağın vâki‘ü’l-hâli mevlânâ-yı mezbûr mahal-
linde ketb ve tahrîr, ba‘dehû meclis-i şer‘a gelip alâ vukū‘ihî inhâ ve takrîr etme-
ğin mâ cerâ bi’l-ibtigā sebt olundu.
Fi’l-yevmi’s-sâmin min şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Fahrü’l-emâsil ve’l-akrân Mustafa Ağa b. Ahmed Çorbacı, Türkân 
Ağa b. Abdullah Re’is Ağa-yı sultân-ı müşârün-ileyhâ, Üveys Bey b. Mehmed 
Kethüdâ-yı teberdârân, Şaban Bey Ser-bölük-i teberdârân, Hasan Beşe Seroda, 
İbrahim Bey b. Yakub, Hüseyin Çelebi b. Ali ve gayruhüm mine’l-hâzırîn.

155 [33b-2] Fahrî Sultan’ın evinin bir kısmını âzat ettiği 
Rukiye’ye vermesi
Husûs-ı âti’z-zikrin mahallinde tahrîri iltimâs olunmağın küttâb-ı mahkeme-i 
şerîfeden mevlânâ Sâlih Mehmed Efendi b. Mehmed irsâl olunup ol dahi zeyl-i 
vesîkada muharrerü’l-esâmî olan müslimîn ile medîne-i hazret-i Ebâ Eyyûb 
el-Ensârî -dâme fî rıdvâni’l-Bârî- ile Debbâğlar Deresi demekle ma‘rûf mahal-
de sâkine fahrü’l-muhadderât zevi’l-muvakkarât tâcü’l-mestûrât aliyyetü’z-zât 
safiyyetü’s-sıfât Ayşetü’d-dehr Fâtımatü’z-zamân Fahrî Sultan bt. el-merhûm 
el-mebrûr ed-darrâc ilâ medârici rahmeti Rabbihi’l-gafûr Sultan Murad Hân-ı 
atîk hazretlerinin sa‘âdet-hânelerine varıp akd-i meclis-i şer‘-i şerîf eylediğin-
de sultân-ı müşârün-ileyhâ hazretlerinin meclis-i ma‘kūd-ı mezkûrda mu‘takası 
olan sâhibetü’l-kitâb Rukiye bt. Abdullah nâm hâtun kıbelinden ikrâr-ı âti’z-
zikri tasdîke vekîl olup nehc-i şer‘î ve tarîk-i mer‘î üzre şer‘an vekâleti sâbite 
olan kıdvetü’l-emâcid ve’l-ekârim câmi‘ü’l-mehâmid ve’l-mekârim Sultanzâde 
Süleyman Bey b. el-merhûm Davud Paşa mahzarında bi’t-tav‘ ve’r-rızâ ikrâr ve 
takrîr-i kelâm edip hibe-i âti’z-zikrin sudûruna değin silk-i mülk-i sahîhimde 
münselik ve semt-i zabt-ı tasarrufumda münharıt olup mahmiye-i İstanbul’da 
Şeyh Süleyman mahallesinde vâki‘ bir tarafdan Arabzâde mülkü ve ba‘zan (  ) 
ve bir tarafdan Nezir Kethüdâ mülkü ve bir tarafdan Fersa Hâtun mülkü ve bir 
taraf[dan] tarîk-i âm ve taraf-ı âharı kendi vakfım ile mahdûd olup mahmiye-i 
mezbûrede işbu def ‘a vâki‘ olan harîk-i azîmede muhterik olan mülk ve sara-
yımın dâhiliyye ta‘bîr olunan mahallini bundan akdem ifrâz ve vakf-ı sahîh-i 
lâzım ile vakf ve haps etmişidim el-hâletü hâzihî sarây-ı mezkûrumun hâriciyye 
ıtlâk olunan mahallini dahi ba‘de’l-ifrâz ve nasbı alâmeti’l-fâsıla mu‘taka-i 
müvekkile-i mezbûre Rukiye’ye hibe-i sahîha-i şer‘iyye ile hibe ve temlîk ve 
teslîm eylediğimde ol dahi vech-i muharrer üzre meclis-i hibede ittihâb ve 
temellük ve tesellüm ve kabz ve kabûl eyledi ba‘de’l-yevm hudûd-ı mezkûr 
ile mahdûd olan mülk-i hâriciyye-i sarây mu‘takam müvekkile-i mezbûre 
Rukiyye’nin mülk-i mevhûbudur. Keyfe mâ yeşâ’ ve hasebe mâ yahtâr mutasar-
rıfe olsun deyû buyurduklarında gıbbe’t-tasdîki’l-mu‘teber vâki‘ hâli mevlânâ-yı 
mezbûr mahallinde tahrîr ba‘dehû meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Fahrü’l-akrân Mustafa Ağa b. Ahmed Çorbacı, Reyhan Ağa b. İs-
mail Baş Ağa, Üveys Bey b. Mehmed Kethüdâ-yı teberdârân, Şaban Bey Ser-
bölük, Hasan b. İsâ seroda-i teberdârân ve gayruhüm mine’l-hâzırîn.

156 [34a-1] Rodine bt. Akandilo’nun evini Fitoni bt. Angilaki’ye satması
Havâss-ı Aliyye kazâsına tâbi‘ Terkos nâhiyesi a‘mâlinden Bahçe Belgradı nâm 
karye sâkinlerinden Rodine bt. Akandilo nâm nasrâniye meclis-i şer‘-i şerîfede 
işbu râfi‘atü’l-vesîka Fitoni bt. Angilaki nâm nasrâniye muvâcehesinde ikrâr ve 
i‘tirâf edip bey‘-i câ’i’z-zikrin sudûruna değin silk-i mülk-i sahîhimde münselik 
olan emlâkimden olup karye-i mezbûrede vâki‘ bir tarafdan Vasil nâm zimmî 
mülkü ve bir tarafdan Yorgo mülkü ve ba‘zan Dimitri mülkü ve bir tarafdan 
Polihroni mülkü ve ba‘zan tarîk-i âm ile mahdûd bir bâb fevkānî ve bir bâb 
tahtânî odaları ve bir mikdâr havluyu müştemil mülk menzilimi cemî‘ tevâbi‘ 
ve levâhıkı ile mezbûr Fitoni’ye altı bin nakd-i râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
minvâl-i muharrer üzre iştirâ ve tesellüm ve kabz ve kabûl eyleyip semeni olan 
mezbûrü’n-na‘t altı bin akçeyi müşteriye-i merkūme Fitoni’den tamamen alıp 
kabz eyledim ba‘de’l-yevm menzil-i mahdûd-ı mezkûrda vechen mine’l-vücûh 
benim alâka ve medhalim yokdur, merkūme Fitoni’nin mülk-i müşterâsıdır, 
keyfe mâ yeşâ’ mutasarrıfe olsun dedikde mukırra-i merkūmenin minvâl-i 
meşrûh üzre cârî ve sâdır olan ikrârını mezbûre Fitoni vechen ve şifâhen tasdîk 
ve tahkīk etmeğin mâ hüve’l-vâki‘ kayd şüd.
Fi’l-yevmi’s-sâlis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Mehmed Efendi b. Bostânî Efendi, Durmuş Çelebi b. Mehmed, 
Hamza Efendi nâib-i recül, Ali Beşe b. Mehmed nalband ve gayruhüm mine’l-
hâzırîn.

157 [34a-2, Arapça] Havva bt. Mehmed’in muhâlaa yoluyla boşandığı
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- mahallâtından 
Takyecibaşı mahallesinde sâkine olan Havva bt. Mehmed nâm hâtun meclis-i 









şerî‘at-ı şerîfe-i garrâ ve mahfil-i tarîkat-i refî‘a-i zehrâda hâzıre olup hâmil-i 
hâze’l-kitâb Mehmed b. Sinan nâm zevci ile muhâla‘a yaptı. Zevc-i mezbûr da 
nikâhında ta‘ahhüd ettiği râyicü’l-vakt altı yüz akçe-i Osmânî mehr-i müec-
celi, iddet nafakası ve me’ûnet-i süknâsı zevcesi üzerine olmak üzre zevce-i 
merkūme ile muhâla‘a yaptı. Zevce-i mezbûre bu sûretle yeni bir nikâh yapıl-
madan ve mehir ödenmeden helâl olmayacak şekilde zevc-i merkūmundan ay-
rılmış oldu. Sonra her biri cemî‘-i de‘âvî, mütâlebât, eymân ve muhâsamâtdan 
umûmen, zevciyyetle alâkalı da‘vâdan husûsen yek diğerinin zimmetini ibrâ-i 
âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sânî min şehri Ramazâni’l-mübârek sene is-
neteyn ve seb‘în ve elf.
Şuhûdü’l-hâl: Mehmed Çelebi b. Abdülaziz Müezzin, Halil Dede b. Receb Müez-
zin, Mustafa Çelebi b. Ramazan, Ali Beşe b. Mustafa ve gayruhüm mine’l-hâzırîn.

158 [34a-3] Süleyman Efendi b. Mehmed’in ev satışından parasını 
Mehmed Çelebi b. Mehmed’in vârisinden alması
Havâss-ı Aliyye kazâsı tevâbi‘inden kasaba-i Hasköy’de Sütlüce nâm mevzi‘de 
Mahmud Ağa mahallesi sâkinlerinden Süleyman Efendi b. Mehmed nâm ki-
mesne meclis-i şer‘-i hatîr-i lâzımü’t-tevkīrde bundan akdem fevt olan Meh-
med Çelebi b. Mehmed’in sulbî sagīr oğlu İbrahim’in kıbel-i şer‘den mansûb 
vasîsi olan Mehmed Efendi b. Mehmed mahzarında ikrâr ve takrîr-i kelâm edip 
bundan akdem silk-i mülk-i sahîhimde münselik olan emlâkimden mahalle-i 
mezbûrede vâki‘ bir tarafdan Hüseyin Bey mülkü ve bir tarafdan Mehmed Çe-
lebi mülkü ve bir tarafdan Kalyonîzâde merhûm vakfı olan menzil ve bir taraf-
dan tarîk-i âm ile mahdûd bir bâb tahtânî oda ve zât-ı eşcâr-ı müsmire ve gayrı 
müsmire bahçe ve kenîfi müştemil mülk menzilimi cemî‘ tevâbi‘ ve levâhıkı ve 
âmme-i menâfi‘ ve merâfıkı ile müteveffâ-yı mezbûra hâl-i hayâtında sekiz bin 
beş yüz fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bâtten bey‘ ve teslîm, ol dahi vech-i muharrer üzre iştirâ 
ve tesellüm ve kabz ve kabûl eyledikden sonra semeni olan meblağ-ı mezbûrun 
altı bin akçesini yedinden alıp kabz edip mâ‘adâyı kable’l-istîfâ fevt eylemiş-
di el-hâletü hâzihî meblağ-ı bâkī iki bin beş yüz akçeyi vasiyy-i mezbûr Meh-
med Efendi b. Mehmed yedinden tamamen alıp kabz edip menzil-i mezbûrda 
alâkam kalmadı ba‘de’l-yevm menzil-i mezbûr sagīr-i merkūmun mülk-i mahzı 
olmuşdur deyicek mukırr-ı mezbûr Süleyman Efendi’nin kelimât-ı meşrûhasını 
vasiyy-i mezbûr Mehmed Efendi ve mübâşir bi’l-muvâcehe tasdîk ve bi’l-
müşâfehe tahkīk etmeğin mâ hüve’l-vâki‘ kayd şüd.
Fi’l-yevmi gurreti şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Çelebi b. Ali el-Cündî, Hüseyin Çelebi b. Cafer el-Cündî, 
Hüseyin Çelebi b. Ali, Mehmed Çelebi Çukadâr ve gayruhüm mine’l-hâzırîn.

159 [34b-1] Artin v. Mosi adlı Ermeni’nin İbrahim b. Mustafa’da 
alacağı olması
Ermeni tâifesinden işbu râfi‘ü’l-vesîka Artin v. Mosi nâm Ermeni meclis-i şer‘-i 
hatîr-i lâzımü’t-tevkīrde İbrahim Çelebi b. Mustafa nâm kimesne mahzarında 
üzerine takrîr ve da‘vâ edip beynimizde kadri ve vaz‘-ı ve kıymeti ilm-i şer‘î bir-
le ma‘lûm yedimden müşterâ ve makbûz olup [esvâb] bahâsından mezbûr İbra-
him Çelebi zimmetinde ba‘de külli hesâb on üç bin dört yüz akçe hakkım olup 
[taleb] eylediğimde edâdan imtinâ‘ eder suâl olunup alıverilmek murâdımdır 
deyicek gıbbe’s-suâl mezbûr İbrahim Çelebi cevâbında fi’l-vâki‘ müdde‘î-i 
mezbûr Artin yedinden müşterâ [ve] makbûz beynimizde kadri ve vaz‘-ı ve 
kıymeti ilm-i şer‘î birle ma‘lûm esvâb bahâsından ba‘de külli hesâb müdde‘î-i 
merkūma on üç bin dört yüz akçe lâzımü’l-edâ ve vâcibü’l-kazâ deynim vardır 
deyû bi tav‘ihî ikrâr ve i‘tirâf etmeğin ikrârı mûcebince meblağ-ı mezbûrü’n-
na‘t on üç bin dört yüz akçeyi mezbûra edâ ve teslîm ile mezbûr İbrahim Çele-
bi ilzâm olunup mâ hüve’l-vâki‘ bi’t-taleb kayd şüd.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Receb Bey b. Habib, Mehmed Çelebi b. Hasan, Mehmed Beşe b. 
Ahmed el-Yesârî, Hamza Efendi b. Ahmed, Dilâver Beşe b. Abdullah, Hüseyin 
Beşe b. Hasan ve gayruhüm mine’l-hâzırîn.

160 [34b-2] Hüseyin b. Yasin’in evini Hacı Osman b. Mahmud’a satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- de Serv[i] ma-
hallesi sâkinlerinden fahrü’l-emâsil ve’l-akrân Hüseyin b. Yasin nâm kimes-
ne mahzarında meclis-i şer‘de işbu sıhhat-nisâbın sâhibi mefhar-i züvvârü’l-
Haremeyni’ş-şerîfeyn es-sâ‘î beyne’s-Safâ ve’l-Merveteyn el-Hâc Osman b. Mah-
mud nâm kimesne mahzarında ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olan emlâkimden mahalle-i 
mezbûrede vâki‘ bir tarafdan Aydın b. Abdullah mülkü ve bir tarafdan çörekî 
Mustafa mülkü ve tarafeyni tarîk-i âm ile mahdûd bir bâb fevkānî ve bir bâb 
tahtânî odaları ve fevkānî ve tahtânî iki sofa ve dört su kuyusunu ve hadîka-i 
zât-ı eşcâr-ı müsmire ve gayrı müsmireyi ve kenîfi müştemil mülk menzilimi 
bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık beş yüz elli kıt‘a 
riyâlî guruş-ı kebîre müşârün-ileyh el-Hâc Osman Ağa’ya tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bâtten bey‘ ve teslîm, ol dahi vech-i 
muharrer üzre iştirâ ve tesellüm ve kabz ve kabûl edip semeni olan mezbûrü’n-
na‘t beş yüz elli kıt‘a riyâlî guruşu tamamen müşterî-i merkūm el-Hâc Osman 
Ağa yedinden alıp kabz edip menzil-i mahdûd-ı mezkûrda vechen mine’l-vücûh 
alâkam kalmadı müşterî-i mezkûrun mülk-i müşterâsı ve hakk-ı sarîhidir, key-
fe mâ yeşâ’ mutasarrıf olsun dedikde gıbbe’t-tasdîki’ş-şer‘iyyi’l-vicâhiyyi’l-
mu‘teber mâ hüve’l-vâki‘ kayd şüd.
Fi’l-yevmi’l-hâmis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Hamza Efendi nâib-i recül, Derviş b. Yusuf, el-Hâc Abdullah b. Yu-
suf, Hüseyin Çelebi nâzır, Mehmed Çelebi Çukadâr ve gayruhüm mine’l-hâzırîn.

161 [34b-3] Safiye bt. Abdullah’ın Cafer Paşa Vakfı’na borçlu olup vakıf 
mütevellisini vekil tayini
Medîne-i Hazret-i Ebâ Eyyûb -dâme fî rıdvâni’l-Bârî- Câmi‘-i Kebîr mahalle-
si sâkinelerinden Safiye bt. Abdullah nâm hâtun meclis-i şer‘de yine medîne-i 
mezbûrede vâki‘ merhûm Cafer Paşa vakfı’na bi’l-fi‘l mütevellî olan hâmilü’l-
kitâb Mehmed Çelebi b. Ahmed nâm bevvâb-ı sultânî mahzarında ikrâr-ı tâmm 
ve takrîr-i kelâm edip sâbıkan vakf-ı mezbûra mütevellî olan Halil Çelebi’den 
bin altmış dokuz senesi şehri Rebî‘ulevveli’nde yirmi dört kıt‘a ve bin yetmiş 
senesi Şa‘bânı’nda dahi on kıt‘a ve sene-i mezbûre Şevvâli’nde dahi elli kıt‘a ki 
cem‘an seksen dört kıt‘a riyâlî guruş ve kırk akçe istirbâh ve kabz edip benim 
ve kızım mezbûre Ayşe’nin mütevellî-i merkūm yedinde rehn-i makbûzum var 
iken bundan akdem ben bir husûs için vilâyet-i Anadolu’da Kal‘a-i sultâniye’de 
zevcim yanına gidip hâlâ geldiğimde kızım mezbûre Ayşe merhûme olmuş ve 
mezbûr Halil Çelebi tevliyyetden azl olunmuş bulunup mütevellî-i lâhık mezbûr 
Mehmed Çelebi beni bâlâda zikr olunan mâl-ı vakfın asıl ve fürû‘unu ve kızım 
müteveffât-ı mezbûreden bende olan mâl-ı vakfın asıl ve fürû‘unu kable’l-edâ 
firâr eder deyû havf edip benden kefîl-i melî taleb etmekle ben dahi kendi dey-
nim olan seksen dört guruş ve kızım müteveffât-ı mezbûre deyni olan kırk dört 
guruş ve kırk akçe ki cem‘an yüz yirmi sekiz kıt‘a tâmmü’l-vezn riyâlî guruş asl-ı 
mâl-ı vakf-ı mezbûru ve bâlâda zikr olunan [35a] sinîn ve şühûrdan beri mücte-
mi‘ ilzâm-ı ribh-i şer‘î olunan cem‘an üç bin akçeyi edâ ve teslîm etmezden mu-
kaddem firâr ve gaybet edersem yedinde olan rihânımı sûk-ı sultânîde semen-i 
misli ile bey‘ ve semeninden deynim olan meblağ-ı mezbûru asıl ve fürû‘uyla 
alıp vakf için kabz edip bâkī kalırsa bana teslîme azl ve in‘izâlden masûne 
vekâlet-i devriyye ile mezbûr mütevellî Mehmed Çelebi’yi tarafımdan vekîl ve 
nâib-i menâb nasb ve ta‘yîn eyledim dedikde ol dahi vekâlet-i mezbûreyi kabûl 
ve merâsimini edâya müte‘ahhid olmağın mâ hüve’l-vâki‘ kayd şüd.
Fi’l-yevmi’l-hâmis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Mustafa Çelebi b. Hüdâverdi, Halil Çelebi mütevellî-i sâbık, Meh-
med b. Mahmud, Hamza Efendi nâib-i recül, Mustafa Çelebi b. Pervâne ve gay-
ruhüm mine’l-hâzırîn.

162 [35a-1] III. Murad’ın kızı Fahrî Sultan’ın kocası Dilâver Paşa’dan 
intikal eden malları satan vekili Süleyman Bey’den herhangi bir 
alacağı kalmadığı
Husûs-ı âti’l-beyânı mahallinde tahrîr için kıbel-i şer‘den bi’t-taleb irsâl olunan 
mevlânâ Sâlih Efendi b. Mehmed, ol dahi zeyl-i kitâbda muharrerü’l-esâmî olan 
müslimîn ile medîne-i hazret-i Ebâ Eyyûb el-Ensârî -dâme fî rıdvâni’l-Bârî- de 
vâki‘ Debbâğlar Deresi demekle ma‘rûf mahalde sâkine fahrü’l-muhadderât 
zevi’l-muvakkarât tâcü’l-mestûrât aliyyetü’z-zât safiyyetü’s-sıfât Fahrî Sultan 
bt. el-merhûm el-mebrûr ed-darrâc ilâ medârici rahmeti Rabbihi’l-gafûr Sul-
tan Murad Hân -aleyhi’r-rahmeti ve’l-gufrân- hazretlerinin sa‘âdet-hânelerine 
varılıp akd-i meclis-i şer‘-i şerîf olundukda, sultân-ı müşârün-ileyhâ meclis-i 
ma‘kūd-ı mezkûrda, işbu kitâb-ı sıhhat-nisâbın sâhibi kıdvetü’l-emâcid 
ve’l-ekârim câmi‘ü’l-mehâmid ve’l-mekârim Sultanzâde Süleyman Bey b. el-
merhûm Davud Paşa mahzarında tav‘an ikrâr ve takrîr-i kelâm edip bundan 
akdem fevt olan zevcim merhûm Dilâver Paşa zimmetinde mütekarrir olan 
mehr-i müeccelim mukābelesinde mecmû‘-ı muhallefâtı hatt-ı şerîf-i sa‘âdet-
makrûn ile bana ihsân buyurulmağın ben dahi muhallefât-ı müteveffâ-yı 
mezbûru izn-i hâkim-i askerî ile sûk-ı sultânîde semen-i misli ile bey‘ ve 
kabz-ı semen ve bana îsâle mûmâ-ileyh Süleyman Bey’i tarafımdan vekîl ve 
nâib-i menâb nasb ve ta‘yîn eylediğimde ol dahi vekâlet-i mezbûreyi kabûl 
ve târih-i mezbûrda mahrûse-i Galata’da kassâm-ı askerî olan Hasan Efendi 
ma‘rifetiyle muhallefât-ı müteveffâ-yı mezbûru sûk-ı sultânîde bi’l-vekâle bey‘ 
ve kabz-ı semen eyledikden sonra defter-i kassâm mûcebince makbûzu olan 
meblağı tamamen bana def ‘ ve teslîm, ben dahi kabz ve tesellüm etmişidim 
el-hâletü hâzihî husûs-ı mezbûra ve mütâlebât ve eymân ve muhâsamâtdan 
mûmâ-ileyh Süleyman Bey’in zimmetini ibrâ-i âmm-ı kātı‘ü’n-nizâ‘ ile ibrâ ve 
iskāt eyledim min ba‘d mûmâ-ileyh Süleyman Bey ile merhûm Dilâver Paşa 
muhallefâtına ve sâir husûsa müte‘allik da‘vâ ve nizâ‘ım yokdur, zuhûr dahi 
ederse lede’l-hükkâmi’l-kirâm kebîrihimi’llâhi’l-meliki’l-Allâm mesmû‘a ve 
makbûle olmasın deyicek gıbbe’t-tasdîki’ş-şer‘iyyi’l-vicâhiyyi’l-mu‘teber mâ 
hüve’l-vâki‘ kayd şüd.
Fi’l-yevmi’s-sâbi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Fahrü’l-akrân Çorbacı Mustafa Ağa b. Ahmed, Zevi’l-imtisâl Rey-
han Ağa Reis-i ağayân-ı sultân-ı mûmâ-ileyhâ, Üveys Bey b. Mehmed Kethüdâ-
yı Teberdârân, Şaban Bey Ser-bölük, Hüseyin Çelebi b. Ali, İbrahim Bey b. Ya-
kub ve gayruhüm mine’l-hâzırîn.

163 [35a-2] Dimitri v. Yorgi’nin ev ve arsasını Gelibolulu 
Dimitri’ye satması
Mahrûse-i Galata’ya tâbi‘ Beyoğlu demekle ma‘rûf mahalde sâkine Dimitri v. 
Yorgi nâm zimmî meclis-i şer‘-i şerîfde işbu hâmilü’s-sifr Gelibolulu diğer Dimit-
ri v. ( ) nâm zimmî tarafından ikrâr-ı âti’l-beyânı tasdîke vekîl olan Toma v. Yor-
gi nâm zimmî vekîl muvâcehesinde ikrâr ve takrîr-i kelâm edip Hâslar kazâsına 
tâbi‘ nefs-i Midye kasabasında vâki‘ bir tarafdan Karaca nâm zimmî mülkü ve 
iki tarafdan vâdi ve Sefer Çelebi mülkü ve bir tarafdan tarîk-i âm ile mahdûd bir 
bâb tahtânî ve bir bâb fevkānî oda ve cüneyne-i zât-ı eşcâr-ı müsmire ve gayrı 
müsmireyi müştemil mülk menzilimi bi cümleti’t-tevâbi‘ ve’l-levâhık mersûm 
diğer Dimitri’ye bin iki yüz fıddî nakd-i râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bâtten bey‘ ve teslîm edip ol dahi 
vech-i muharrer üzre iştirâ ve tesellüm ve kabz ve kabûl eyledikden sonra yine 
menzil-i mahdûd-ı mezkûr kurbunda vâki‘ merhûm ve mağfûr Sultan Selim 
Hân evkāfı arâzisinden olup bakla ve sâir hadravât garsiyçün mevzû‘a tahmînen 
bir dönüm arsa-i hâliyemi evkāf-ı mezbûr mütevellîsi ma‘rifetiyle üç yüz akçe 
bedel mukābelesinde tefvîz bi’l-ferâğ eylediğimde ol dahi vech-i muharrer üzre 
tefevvüz ve kabûl edip semen-i mezbûr ile bedel-i merkūm ki cem‘an iki bin beş 
yüz akçeyi tamamen müşterî-i mersûm diğer Dimitri yedinden alıp kabz eyle-
dim ba‘de’l-yevm menzil-i mezbûr merkūm diğer Dimitri’nin mülk-i müşterâsı 
ve ol arsa dahi dâhil-i taht-ı tasarrufu olmuşdur, keyfe mâ yeşâ’ mutasarrıf olsun 
dedikde gıbbe’t-tasdîki’l-mu‘teber mâ hüve’l-vâki‘ kayd şüd.
Fi’l-yevmi’l-hâmis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Mehmed Beşe b. Mahmud, Ahmed Efendi el-Kassâm, Eyüb Çele-
bi el-Mukayyid, Bayram Sofu b. Mehmed, Sâlih Mehmed Efendi b. Ali ve gayru-
hüm mine’l-hâzırîn.

164 [35b-1] Fahrî Sultan’ın köle ve câriyelerini âzat etmesi
Tahakkuk-ı özr-i şer‘î ile husûs-ı âti’l-beyânı mahallinde ketb ve tahrîri iltimâs 
olunmağın savb-ı şerî‘at-ı mutahharadan mevlânâ Sâlih Mehmed Efendi b. 
Mehmed irsâl olunup zeyl-i kitâbda muharrerü’l-esâmî cemâ‘at-i müslimîn 
ile medîne-i hazret-i Ebâ Eyyûb el-Ensârî -radiye anhu Rabbühü’l-Bârî-’de 
Debbâğlar Deresi demekle meşhûr mahalde sâkine olup kıdvetü’l-muhadderât 
zübdetü’l-muvakkarât tâcü’l-mestûrât aliyyetü’z-zât safiyyetü’s-sıfât Fahrî Sultan 
bt. el-merhûm el-mağfûr ed-darrâc ilâ medârici rahmeti Rabbihi’l-gafûr Sultan 
Murad Hân -eskenehu’llâhu te‘âlâ fî a‘le’l-cinân- hazretlerinin sa‘âdet-hânelerine 
varılıp akd-i meclis-i şer‘-i şerîf eyledikde sultân-ı müşârün-ileyhâ meclis-i 
ma‘kūd-ı mezkûrda ikrâr-ı tâmm ve takrîr-i kelâm edip işbu dünyâ-yı denî bî-
sebât ve bî-bekā olup sıhhatinin âkıbeti mevt, devletinin ahırı fevt, na‘îmi zıll-ı 
zâ’il, mukīmi za‘îf-i râhil olduğuna âlime ve câzime olduğundan mâ‘adâ, küllü 
nefsin zâ’ikatü’l-mevt ve küllü hayyin yülâkīhi’l-fevt mefhûmu dahi ma‘lûmum 
olmağla işbu âlem-i fenâ ve şuhûddan menzil-i bekā ve hulûda rıhlet etmezden 
mukaddem ba‘zı sadakāt-ı mebrûre inşâsına niyet ve muzâfen ilâ mâ ba‘de’l-mevt 
şöyle vasiyyet eyledim ki bi irâdeti’llâhi’l-meliki’l-Müte‘âl ben bu âlem-i fenâdan 
sarây-ı bekāya intikāl ve irtihâl eylediğimde silk-i mülk-i sahîhimde münselik 
bulunan abd-i memlûk ve cevârî-i memlûkemin küllîsi malımdan âzâde olup 
sâir ahrâr-ı asliyyîn ve harâir-i asliyyât gibi hür ve hürre olsunlar ve cümle mali-
ke olup ism-i mâl ıtlâk olunan esvâb ve eskālim sultân-ı selâtîn-i zamân hemser-i 
sâye-i sübhân hülâsatü’l-mâi ve’t-tîn halîfe-i resûl-i Rabbü’l-âlemîn pâdişâh-ı 
âlem-penâh -ebbede’llâhu te‘âlâ devletühû ve ibkāhu- hazretlerinin re’y-i şerîf-i 
âlem-ârâlarıyla cümle-i utekā ve atîkalarım beyninde tevzî‘ olunup kemâl-i ke-
remlerinden vasiyyetimi tecvîz buyurup indillâhi te‘âlâ nâ’il-i ecr-i cezîl ve sevâb-ı 
cemîl ihrâz buyuralar ve tenfîz-i vasiyyet için işbu hâmilü’l-kitâb mefharü’l-e‘âlî 
ve’l-e‘âzim câmi‘ü’l-me‘âlî ve’l-mekârim Sultanzâde Süleyman Bey b. el-merhûm 
Davud Paşa vasiyy-i muhtâr nasb ve ta‘yîn eyledim deyû buyurduklarında anlar 
dahi vesâyet-i mezbûreyi kabûl ve hıdemât-ı lâzımesini edâya müte‘ahhid olma-
ğın vâki‘ hâli mevlânâ-yı mezbûr mahallinde tahrîr, ba‘dehû meclis-i şer‘a gelip 
alâ vukū‘ihî inhâ ve takrîr etmeğin mâ cerâ’l-ibtigā kayd şüd.
Fi’l-yevmi’s-sâmin min şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Fahrü’l-akrân Mustafa Ağa b. Ahmed Çorbacı, Reyhan Ağa b. Ali 
Reis-i bevvân-ı sultân-ı müşârün-ileyhâ, Şaban Bey Ser-bölük, İbrahim b. Yakub, 
Hüseyin Çelebi b. Ali ve gayruhüm mine’l-hâzırîn.

165 [35b-2] Mehmed Efendi b. Şeyh Ali’nin vefat eden Ayşe Hatun’da 
olan alacağını vasîsi Nureddin Çelebi’den alması gerektiği
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- de Çavuş Ka-
sım mahallesinde sâkin Mehmed Efendi b. eş-Şeyh Ali meclis-i şer‘de işbu 
kitâb-ı sıhhat-nisâbın sâhibi Nureddin Çelebi b. Mustafa nâm kimesne mahza-
rında ikrâr-ı tâmm ve takrîr-i kelâm edip medîne-i mezbûrede Zeyneb Hâtun 
mahallesinde sâkine iken bundan akdem fevt olan Ayşe Hâtun [bt.] eş-Şeyh 
Mahmud zimmetinde cihet-i karz-ı şer‘îden kırk bir bin yedi yüz akçe hak-
kım olup kable’l-edâ fevt olmağla zimmetinde bâkī kalıp lâkin mezbûr Nu-
reddin Çelebi diyâr-ı âharda bulunmağla muhallefât-ı müteveffât-ı mezbûreye 
medîne-i mezbûre beytülmâli emîni vaz‘-ı yed etmeğin ben dahi emîn-i mezbûr 
muvâcehesinde meblağ-ı mezbûrun yirmi yedi bin akçesini isbât eyleyip 
mâ‘adâsı dahi isbât sadedinde iken mezbûr Nureddin Çelebi zuhûr ve isbât-ı 
verâset etmeğin ben dahi meblağ-ı mezbûru merkūm Nureddin Çelebi’den ye-
dimde olan hüccet-i şer‘iyye mûcebince taleb ve da‘vâ eylediğimde ol dahi bir 
mikdârını edâdan ta‘allül etmekle beynimizde münâza‘ât-ı kesîre cereyân et-
mişidi el-hâletü hâzihî beynimizde muslihûn tavassut edip meblağ-ı mezbûr 
da‘vâsından Nureddin Çelebi ile beni on yedi bin fıddî nakd-i râyic fi’l-vakt 
akçe üzerine inşâ-i akd-i sulh eylediklerinde ben dahi sulh-i mezbûru kabûl ve 
bedel-i sulh olan mezbûrü’n-na‘t on yedi bin akçeyi tamamen merkūm Nured-
din Çelebi yedinden alıp kabz edip müsbet ve gayrı müsbet cem‘an kırk bir bin 
yedi yüz akçe da‘vâsından mezbûr Nureddin Çelebi’nin zimmetini ibrâ ve iskāt 
eyledim ba‘de’l-yevm mezkûr Nureddin Çelebi ile vechen mine’l-vücûh ve se-
beben mine’l-esbâb da‘vâ ve nizâ‘ım yokdur dedikde mâ hüve’l-vâki‘ kayd şüd.
Fi’l-yevmi’s-sâdis aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Mustafa Çelebi b. Rıdvan, Mehmed b. Ali, Halil b. Hasan, Ahmed 
Çelebi b. İslâm, Mehmed Ağa b. Eyüb, Dilâver Muhzır, Üveys? muhzır ve gayru-
hüm mine’l-hâzırîn.

166 [36a-1] Yani v. Andriye ile Yorgi v. Dimo’nun alacak 
davasında anlaştıkları
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- de mumcu olan 
Yani v. Andriye nâm zimmî meclis-i şer‘de Yorgi v. Dimo nâm bakkal zimmî 
muvâcehesinde üzerine da‘vâ edip her sırığı? beş yüz ellişer akçeye olmak üzre 
yedimden müşterâ ve makbûz beş sırık? mum bahâsından merkūm Yorgi zim-
metinde cem‘an iki bin yedi yüz elli akçe hakkım olup taleb eylediğimde edâda 
ta‘allül ve ta‘annüd etmeğin beynimizde münâza‘ât-ı kesîre cereyân etmişi-
di el-hâletü hâzihî beynimizde muslihûn tavassut edip da‘vâ-yı mezkûrumdan 
merkūm Yorgi ile beni iki bin iki yüz fıddî nakd-i râyic fi’l-vakt akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan mezbûrü’n-na‘t iki bin iki yüz akçeyi tamamen merkūm Yorgi yedinden 
alıp kabz edip husûs-ı mezbûra müte‘allik de‘âvî ve mütâlebât ve eymân ve 
muhâsamâtdan mersûm Yorgi’nin zimmetini ibrâ eyledim dedikde gıbbe’t-
tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâbi‘ aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: İbrahim Beşe b. Ebûbekir, Mehmed Beşe b. Abdullah, Hüseyin b. 
Hasan, Dilâver Beşe b. Abdullah ve gayruhüm mine’l-hâzırîn.

167 [36a-2] Ayşe bt. Mehmed’in Emine bt. Derviş’e kocasına kefil 
olması sebebiyle borçlu olduğu
Mahrûse-i Galata tevâbi‘inden kasaba-i Kasımpaşa’da Tozkoparan mahalle-
si sâkinelerinden bâ‘isetü’l-kitâb Emine bt. Derviş nâm hâtun meclis-i şer‘-i 
şerîfede Ayşe bt. Mehmed nâm hâtun mahzarında üzerine da‘vâ ve takrîr-i 
kelâm edip târih-i kitâbdan üç sene mukaddem mezbûre Ayşe’nin zevci gāib 
ani’l-meclis Sefer nâm kimesne benden on beş bin fıddî nakd-i râyic fi’l-vakt 
akçe istikrâz ve kabz edip ben dahi vech-i muharrer üzre ikrâz ve teslîm edip 
mezbûrdan rehin ve yâhud kefîl taleb eyledikde zevcesi mezbûre Ayşe emr 
ve kabûlü hâvî kefâlet-i sahîha-i şer‘iyye ile kefîl olmuşidi el-hâletü hâzihî 
mezbûr Sefer firâr ve gaybet etmekle kefîli olan zevcesi mezbûre Ayşe’den 
kefâleti hasebiyle taleb eylediğimde edâdan imtinâ‘ eder hâlâ suâl olunup 
alıverilmek matlûbumdur deyicek gıbbe’s-suâl mezbûre Ayşe cevâbında 
fi’l-hakīka zevcim mezbûr Sefer müdde‘iye-i mezbûre Emine’den târih-i 
mezbûr[da] ber minvâl-i muharrer üzre on beş bin akçe istikrâz ve kabz 
edip ol dahi vech-i mübeyyen üzre ikrâz ve teslîm ve zevcin mezbûrdan re-
hin ve yâhud kefîl taleb eylediğinde ben dahi emr ve kabûlü hâvî kefâlet-i 
sahîha-i şer‘iyye ile kefîl bi’l-mâl olmuşidim hâlâ zevcim mezbûr meblağ-ı 
merkūmu kable’l-edâ firâr ve gaybet etmeğin meblağ-ı mezbûr kefâletime 
binâen müdde‘iye-i mezbûre Emine’ye zimmetimde lâzımü’l-edâ deynim-
dir deyû bi tav‘ihâ ikrâr ve i‘tirâf etmeğin ikrâr mûcebince zikr olunan on 
beş bin akçeyi lede’z-zafer zevci mezbûr Sefer’den eyitmek üzre müdde‘iye-i 
mezbûre Emine’ye edâ ve teslîm, kefîl olan merkūme Ayşe’ye tenbîh olunup 
mâ hüve’l-vâki‘ kayd şüd.
Fi’l-yevmi’s-sâbi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Hüseyin Çelebi b. Ali, Diğer Hüseyin b. Hasan, Sâlih Mehmed 
Efendi b. Mehmed, Ali Beşe er-Râcil, Dilâver muhzır ve gayruhüm mine’l-
hâzırîn.









168 [36a-3] Mehmed Beşe b. Ahmed’in arsa ve tarlasını Vasil 
v. Koyo’ya satması
Vilâyet-i Rumeli’nde Piriştine kazâsına tâbi‘ Karahani nâm karye sükkânından 
Mehmed Beşe b. Ahmed nâm kimesne mahfil-i şer‘de işbu râfi‘ü’s-sifri’ş-şer‘î 
Vasil v. Koyo nâm zimmî muvâcehesinde bi’t-tav‘ ve’r-rızâ lâ-bi’l-kerh ve’l-cezâ 
ikrâr ve i‘tirâf edip akd-i câ’i’z-zikrin sudûruna değin zabt ve taht-ı tasarru-
fumda olan emlâkimden olan karye-i mezbûrede vâki‘ iki tarafdan müşterî-i 
mezbûr mülkü ve bir tarafdan Piyo nâm zimmî mülkü ve taraf-ı âharı tarîk-i 
hâs ile mahdûd mülk menzil arsasını cümle tevâbi‘ ve levâhıkı ile yine karye-i 
mezbûre hudûdu dâhilinde vâki‘ lede’l-ahâlî ve’l-cîrân ma‘lûmü’l-hudûd sekiz 
çapalık iki kıt‘a mülk bağımı dahi cümle tevâbi‘ ve levâhıkı ile merkūm Vasil’e 
tarafeynden îcâb ve kabûlü hâvî bey‘-i bâtt-ı kat‘î yedi yüz nakd-i râyic fi’l-
vakt akçeye bâtten bey‘ edip ol dahi minvâl-i muharrer üzre iştirâ ve kabûl 
eyledikden sonra yine karye-i mezbûre sınırı dâhilinde vâki‘ lede’l-ahâliyi’d-
diyâr ma‘lûmü’l-kıta‘ ve’l-mikdâr bir kıt‘a çayır ile kırk dönüm tarlalarımın dahi 
hakk-ı tasarruflarını sâhib-i arz ma‘rifetiyle mezbûr Vasil’e iki bin üç yüz akçe 
bedel mukābelesinde ferâğ ve tefvîz edip ol dahi vech-i meşrûh [üzre] tefevvüz 
ve kabûl eyleyip semen-i mezbûr yedi yüz akçe ile bedel-i mersûm ki cem‘an üç 
bin akçeyi müşterî-i merkūm Vasil yedinden tamamen alıp kabz eylediğimden 
sonra arsa-i mahdûd-ı mezkûr ile bir kıt‘a bağı ve ol tarlaları mahallinde zabt 
ve tasarrufa tarafımdan mezbûr Vasil’i taslît eyledim min ba‘d arsa-i mahdûd-ı 
mezkûr mülk-i müşterâsı ve arâzi-i mersûme dahi dâhil-i hakk-ı tasarrufu ol-
muşdur, keyfe mâ yeşâ’ mutasarrıf olsun dedikde mâ hüve’l-vâki‘ kayd şüd.
Fi’l-yevmi’t-tâsi‘ aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Harunlu? Mehmed Ağa, Mehmed Beşe b. Ali, Murtaza Bey, İbra-
him b. Hasan, Ahmedoğlu Hasan ve gayruhüm mine’l-hâzırîn.

169 [36b-1] Belkıs bt. Mehmed’in İbrahim Beşe b. Mehmed’den 
muhâlaa yoluyla boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Koca Kasım 
Paşa mahallesi sâkinelerinden Belkıs bt. Mehmed nâm hâtun meclis-i şer‘de zev-
ci işbu bâ‘isü’l-kitâb İbrahim Beşe b. Mehmed nâm kimesne mahzarında ikrâr ve 
takrîr-i kelâm edip zevcim mezbûr İbrahim Beşe ile hüsn-i zindegânemiz olma-
mağın beynimizde şikāk vâki‘ olmağla zimmetinde mütekarrir olan iki bin akçe 
mehr-i müeccelimden ve nafaka-i iddet-i mu‘ayyene ve me’ûnet-i süknâmdan 
fâriğa olmak üzre zevcim mezbûr İbrahim Beşe ile muhâla‘a eyleyip zevciyyete 
müte‘allik âmme-i de‘âvî ve mütâlebât ve eymân ve muhâsamâtdan zimmetini 
ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı rāfi‘u’l-hısâm birle iskāt eyle-
dim dedikde mezbûr İbrahim Beşe meclis-i mezbûrda, zevcem merkūme Belkıs 
ile vech-i muharrer üzre olan hul‘-ı mezbûru kabûl ve zevciyyete ve sâir husûsa 
müte‘allik cemî‘ de‘âvî ve mütâlebâtdan ben dahi zimmetini ibrâ ve iskāt eyle-
dim deyicek gıbbe’t-tasdîki’ş-şer‘î mâ hüve’l-vâki.
Fi’l-yevmi’s-sâbi‘ aşer min şehri Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Hamza Efendi nâib-i recül, Hüseyin b. Ali, Mehmed b. Mahmud, 
Ali Beşe er-Râcil ve gayruhüm mine’l-hâzırîn.

170 [36b-2] Mustafa Beşe b. Mehmed’in, boşamış olduğu karısına 
mehrini ödemesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Nişancı 
Paşa mahallesi sâkinelerinden bâ‘isetü’l-kitâb Sâkine bt. Mehmed nâm hâtun 
meclis-i şer‘de zevc-i mutallıkı Mustafa Beşe b. Mehmed nâm recül mahzarın-
da üzerine takrîr-i da‘vâ edip zevcim mezbûr Mustafa Beşe beni tatlîk etmeğin 
mütekarrir olan iki bin akçe mehr-i müeccelimin ve nafaka-i iddet-i mu‘ayyene 
ve me’ûnet-i süknâmın alıverilmesi matlûbumdur deyicek gıbbe’s-suâl mezbûr 
Mustafa Beşe [cevâbında] fi’l-hakīka mezbûre Sâkine’yi tatlîk eyledim zimme-
timde iki bin akçe mehr-i müeccel ve nafaka-i iddet ve me’ûnet-i süknâsı bâkīdir 
deyû bi tav‘ihî ikrâr ve i‘tirâf etmeğin ikrârı mûcebince mehr-i müecceli iki bin 
akçeyi nafaka-i iddet ve me’ûnet-i süknâsı için dahi beş yüz akçe cem‘an iki bin 
beş yüz akçeyi zevcesi mezbûre Sâkine’ye edâ ve teslîm ile mezbûr Mustafa Beşe 
ilzâm olunup mâ hüve’l-vâki‘ kayd şüd.
Fi’s-sânî aşer min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Receb Bey b. Maden Kethüdâ, Dilâver b. Abdullah, Hüseyin b. 
Tayyib ve gayruhüm mine’l-hâzırîn.

171 [36b-3] Kaçak köleye nafaka tayini
Mahmiye-i İstanbul hısnı ebvâbından Edirnekapısı hâricinde vâki‘ Küçük 
Hâslar’da hâlâ za‘îmü’l-vakt olan Mehmed Beşe b. Mustafa Beşe nâm râcil 
meclis-i şer‘-i şerîfde uzun boylu kerteles burunlu açık kaşlı elâ gözlü sarı bıyıklı 
Rûsiyyü’l-asl Yuvan v. ( ) nâm abd-i âbıkı ihzâr ve muvâcehesinde takrîr-i kelâm 
edip işbu gulâm-ı mevsûf-ı mezkûru ayağında olan demir rık ve âbık olmak 
üzre ahz ve ihzâr-ı şer‘ eylemişdir hâlâ suâl olunup sâhibi zuhûr edinceye kadar 
ma‘rûf nafaka farz ve takdîm olunmak matlûbumdur deyicek isre’l-istintâk 
merkūm Yuvan rık ve ibâkını mu‘terif olmağın hâkim-i muvakki‘-i sadr-ı kitâb 
hazretleri dahi âbık-ı merkūmun nafaka ve sâir havâic-i zarûriyyesi için beher 
yevm onar akçe nafaka farz ve takdîr ve inde’z-zarûre istidâne ve sâhibi zuhûr 
ettikde rücû‘a zâbit-i merkūma izin birle mâ hüve’l-vâki‘ kayd şüd.
Fi’l-yevmi’s-sâbi‘ min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Ali Beşe er-Râcil, Hüseyin Çelebi b. Ali, Dilâver b. Abdullah, Ham-
za Efendi nâib-i recül ve gayruhüm mine’l-hâzırîn.

172 [36b-4, Arapça] Ümmühâni bt. Rıdvan’ın muhâlaa yoluyla boşandığı
Medîne-i Hazret-i Ebâ Eyyûb el-Ensârî mahallâtından Bıçakçı Ferhad mahal-
lesinde sâkine olan Ümmühâni bt. Rıdvan nâm hâtun meclis-i şerî‘at-ı şerîfe-i 
garrâ ve mahfil-i tarîkat-i refî‘a-i zehrâda hâzıre olup hâmil-i hâze’l-kitâb Hü-
seyin b. Hasan nâm zevci ile muhâla‘a yaptı. Zevc-i mezbûr da nikâhında 
ta‘ahhüd ettiği râyicü’l-vakt dört bin akçe-i Osmânî mehr-i müecceli, beynle-
rinde mu‘ayyen ve mukadder iddet nafakası ve me’ûnet-i süknâsı zevcesi üzeri-
ne olmak üzre zevce-i merkūme ile muhâla‘a yaptı. Zevce-i mezbûre bu sûretle 
yeni bir nikâh yapılmadan ve mehir ödenmeden helâl olmayacak şekilde zevc-i 
merkūmundan ayrılmış oldu. Sonra her biri cemî‘-i de‘âvî, mütâlebât, eymân 
ve muhâsamâtdan umûmen, zevciyyetle alâkalı da‘vâdan husûsen yek diğeri-
nin zimmetini ibrâ-i âm ile husûmet ve nizâyı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâlis ve’l-ışrîn min şehri Ramazâni’l-mübârek 
sene isneteyn ve seb‘în ve elf.
Şuhûdü’l-hâl: Mustafa Beşe b. Mehmed, diğer Mustafa Beşe b. Yusuf, Ahmed Çe-
lebi b. Ali, İbrahim Beşe b. Resul, Yusuf Beşe b. Resul, Yusuf Beşe b. İsâ ve gay-
ruhüm mine’l-hâzırîn

173 [37a-1] Sakine bt. Süleyman’ın vakfettiği harap evin vasîleri 
tarafından İbrahim b. Resul’e devri
Vilâyet-i Anadolu’da Kaliçeküre kasabası sâkinelerinden Ümmühâni bt. Abdi 
nâm hâtun tarafından husûs-ı âti’z-zikri ikrâra ve meblağ-ı câ’i’l-beyânı ahz 
ve kabza vekîli olup mezbûrenin zâtını ma‘rifet-i şer‘iyye ile ârifân olan Abdül-
halim b. Hüsameddin ve Hamza b. Halil nâm kimesneler şehâdetleriyle şer‘an 
vekâleti sâbite olan sadrî kebîr oğlu Mehmed Bey b. İbrahim el-Cündî meclis-i 
şer‘-i şerîfde işbu râfi‘ü’l-kitâb İbrahim b. Resul nâm kimesne mahzarında bi’l-
vekâle ikrâr ve takrîr-i kelâm edip vâlidem müvekkile-i mezbûrenin vâlidesi 
olup bundan akdem merhûm olan sâhibetü’l-hayrât Sâkine Hâtun bt. Süleyman 
bin on dokuz senesi Cemâziyelevveli evâsıtında silk-i mülk-i sahîhimde münse-
lik ve semt-i zabt-ı tasarrufumda münharıt olan emlâkimden medîne-i hazret-i 
Ebâ Eyyûb el-Ensârî -dâme fî rıdvâni’l-Bârî-’de Kiremitçi Süleyman mahallesin-
de vâki‘ bir tarafdan Keyvan Bey vakfı ve bir tarafdan Bektaş Bey mülkü ve bir 
tarafdan Latifzâde mülkü ve taraf-ı râbi‘i tarîk-i âm ile mahdûd iki bâb fevkānî 
oda ve kurbunda bir sagīr oda dahi ve bir sofa ve tahta-pûş ve su kuyusu ve 
kenîfi müştemil mülk menzilini cemî‘ tevâbi‘ ve levâhıkı ile hasbeten lillâh vakf-ı 
sahîh-i lâzım ile vakf ve haps edip süknâsı evvelâ kendi nefsine ba‘dehâ evlâdına 
ve evlâd-ı evlâdına ve evlâd-ı evlâd-ı evlâd-ı evlâdına neslen ba‘de nesl ve kar-
nen ba‘de karnin ve ba‘de’l-inkırâz bir recül-i sâlihe ki evlâdına ve gayrıdan her 
gün sabâh namazından sonra üç İhlâs-ı şerîf ve her gece ba‘de’l-işâ bir sûre-i 
Mülk tilâvet edip her gün dahi ba‘de salâti’z-zuhr Benî Hâşimiyy-i Arabî Mu-
hammed Mustafa -sallallâhu aleyhi ve sellem ve âlihî ve sahbihî ve sellem- haz-
retlerine yüz salât-ı şerîfe getirip sevâbını rûhuma ihdâ edeler deyû şart ve ta‘yîn 
edip hâlâ menzil-i vakf mezbûrun nevbet-i süknâsı ber mûceb-i şart-ı vâkıf 
vâlidem müvekkile-i mezbûreye isâbet ve intikāl edip lâkin mürûr-ı eyyâm ve 
kürûr-ı a‘vâm ile menzil-i mezbûru ta‘mîre kādire olmayıp ve ta‘mîr için vakf-ı 
âhar dahi olmamağla menzil-i mezbûrda olan hakk-ı süknâsı mezbûr İbrahim’e 
yedi bin nakd-i râyic fi’l-vakt akçe bedel mukābelesinde tefvîz bi’l-ferâğ eyle-
diğinde ol dahi vech-i muharrer üzre tefevvüz ve kabûl edip bedel-i ferâğ olan 
mezbûrü’n-na‘t yedi bin akçeyi tamamen vâlidem müvekkile-i mezbûre için 
merkūm İbrahim yedinden alıp kabz eyledim ba‘de’l-yevm menzil-i mahdûd-ı 
mezkûrda vâlidem müvekkile-i mezbûrenin ve benim dahi alâka ve medhalim 
kalmadı deyicek müvekkile-i mezbûrenin âhar oğlu Mustafa b. İbrahim kendi 
tarafından asâleten ve âhar karındaşı Ali kıbelinden dahi ikrâra vekîl olup yine 
şâhidân-ı mezbûrân şehâdetleriyle vekâleti sâbite olmağın vekâleten meclis-i 
mezbûrda merkūm İbrahim mahzarında ikrâr ve takrîr-i kelâm edip menzil-i 
vakf-ı mezkûr vâlidemin vefâtından sonra şart-ı vâkıf üzre bana ve karındaş-
larımız mezbûrâna intikāl edip lâkin menzil-i mezbûr harâb olup bir vechile 
kābil-i süknâ olmadığından mâ‘adâ biz cümlemiz diyâr-ı âharda mutavattın ol-
duğumuz ecilden vâlidemiz müvekkile-i mezbûre menzil-i mezbûru merkūm 
İbrahim’e cümlemizin rızâsıyla eyitmiş idi biz dahi rızâ ve hüsn-i ihtiyârımız ile 
menzil-i mezbûrdan fâriğ olup kat‘-ı alâka eyledik mezbûr İbrahim şart-ı vâkıf 
üzre İhlâs-ı şerîf ve sûre-i Mülk ve salavât-ı şerîfeyi beher gün ve her gece tilâvet 
edip sevâbını rûh-ı vâkıfeye ihdâ ede deyicek mahalle-i mezbûre imâmı Mustafa 
Efendi b. Mehmed el-Hâc Ebûbekir el-Müezzin ve Mehmed Çelebi b. Ahmed ve 
Hasan Çelebi b. Mustafa ve Ahmed Çavuş b. Halil ve sâir cemm-i gafîr meclis-i 
şer‘a gelip her biri menzil-i mezbûrun harâb olup kābil-i süknâ olmadığını ve 
merkūm İbrahim sulehâdan olup sekeneye eşedd-i ihtiyâc ile muhtâc olduğunu 
her biri haber verdiklerinde hâkim-i muvakki‘-i sadr-ı kitâb olan âlim-i rabbânî 
kâmil-i samedânî alemü’l-ilm ve’l-hüdâ menârü’l-fazl ve’t-tükā efendi hazret-
leri dahi menzil-i mahdûd-ı mezkûru mezbûr İbrahim’e tevcîh buyurup şart-ı 
vâkıfe ile amel ve mürâ‘âta ba‘de’t-tenbîh menzil-i mezbûrun tasarrufu için işbu 
vesîka-i enîka sebt olundu.
Fi’l-yevmi’s-sâ[lis?] aşer min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Şaban Çelebi b. Osman, Mehmed Beşe Çukadâr, İslâm Bey b. Meh-
med, Emrullah b. Mehmed, İbrahim b. Nasrullah Hüseyin muhzır ve gayruhüm 
mine’l-hâzırîn.

174 [37b-1] Mehmed Beşe b. Abdullah’ın ev, bağ ve bostanını Şiro 
v. İstati’ye satması
Vilâyet-i Rumeli’nde Gerbeniş kazâsına tâbi‘ Martiye nâm karye sükkânından 
Mehmed Beşe b. Abdullâh nâm kimesne meclis-i şer‘de işbu râfi‘ü’s-sifri’ş-şer‘î 
Şiro v. İstati nâm zimmî muvâcehesinde ikrâr ve takrîr-i kelâm edip bey‘-i câ’i’z-
zikrin sudûruna değin zabt ve taht-ı tasarrufumda olan emlâkimden karye-i 
mezbûrede vâki‘ bir tarafdan Yani v. Kokna mülkü ve bir tarafdan Yani Acemî 
nâm zimmî mülkü ve iki tarafdan tarîk-i âm ile mahdûd üç bâb fevkānî ve iki 
tahtânî odaları ve havluyu müştemil mülk menzilimi cümle tevâbi‘ ve levâhıkı 
ile menzil-i mezbûr kurbunda vâki‘ etrâf-ı erba‘ası Yani v. Kokna ve Kaliko nâm 
zimmî bağları ve tarîk-i âm ile mahdûd iki kıt‘a mülk bağımı cümle tevâbi‘ ve 
levâhıkı ile ve yine karye-i mezbûre çeşmesi kurbunda vâki‘ bir tarafdan Yani v. 
Komino bostanı ve bir tarafdan Kaliko nâm zimmî bostanı ve bir tarafdan Di-
mitri v. Andriye bostanı ve taraf-ı âharı tarîk-i âm ile mahdûd mülk bostanımı 
dahi müşterî-i merkūm Şiro’ya on bin nakd-i râyic fi’l-vakt akçeye bi safkatin 
vâhidetin tarafeynden îcâb ve kabûlü hâvî bey‘-i bâtt-ı kat‘î ile bâtten bey‘ edip ol 
dahi minvâl-i muharrer üzre iştirâ ve kabûl eyleyip semeni olan mezbûrü’n-na‘t 
on bin akçeyi müşterî-i mezbûr Şiro yedinden tamamen alıp kabz eyledikden 
sonra menzil-i mahdûd-ı mezkûru ve iki kıt‘a bağımı ve iki kıt‘a bostanı mahal-
linde ahz ü kabz ve zabt ve tasarrufa merkūm Şiro’yu taraf[ım]dan taslît eyledim 
min ba‘d alâka ve medhalim yokdur, merkūm Şiro’nun emlâk-i müşterâsı olmuş-
dur, keyfe mâ yeşâ’ mutasarrıf [olsun] dedikde mâ hüve’l-vâki‘ kayd şüd.
Fi’l-yevmi’l-ışrîn min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Beşe b. Hasan er-Râcil, Hüseyin Beşe Kalaycı, Ahmed 
Beşe [b.] Ali el-Attâr, Hüseyin Çelebi b. Ali ve gayruhüm mine’l-hâzırîn.









175 [37b-2] Mustafa Çelebi’nin vefat eden Ayşe bt. Şeyh Mahmud’a olan 
borcunu vasîsine ödemesi
Fi’l-asl vilâyet-i Rumeli’nde Göllükesri kazâsına tâbi‘ Hatoneşte nâm karyeden 
olup hâlâ medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de mü-
temekkin olan râfi‘ü’l-kitâb Nureddin Çelebi b. Mustafa b. Mustafa nâm kimes-
ne meclis-i şer‘de Mustafa Çelebi b. (…?) mahzarında üzerine takrîr-i da‘vâ edip 
medîne-i mezbûrede Zeyneb Hâtun mahallesinde sâkine iken bundan akdem 
vefât eden Ayşe b. eş-Şeyh Mahmud’un cihet-i karz-ı şer‘îden mezbûr Musta-
fa Çelebi zimmetinde üç aded sikke-i hasene beş aded riyâlî guruş-ı kebîr hakkı 
olup kable’l-istîfâ fevt olup verâseti zî-rahm cihetinden bana münhasıra oldu-
ğunu hâl-i hayâtında ve kemâl-i sıhhatinde huzûr-ı müslimînde ikrâr ve istişhâd 
edip ikrâr-ı mezkûru üzerine musırran fevt olmağla mecmû‘ muhallefâtı bi’l-
irsi’ş-şer‘î bana isâbet ve intikāl etmişiken meblağ-ı mezbûru merkūm Mustafa 
Çelebi’den taleb eylediğimde edâdan imtinâ‘ eyler hâlâ suâl olunup alıverilmek 
matlûbumdur deyicek gıbbe’s-suâl mezbûr Mustafa Çelebi cihet-i mezbûreden 
müteveffât-ı mezbûre Ayşe Hâtun’un zimmetinde üç aded sikke-i hasene ve 
beş kıt‘a riyâlî guruş hakkı olduğunu ikrâr, lâkin müdde‘î-i mezbûrun vech-i 
mübeyyen üzre verâsetini inkâr ile cevâb verme[ğin] müdde‘î-i mezbûrdan 
müdde‘âsını mübeyyine beyyine taleb olundukda, medîne-i mezbûrede Ça-
vuş Kasım mahallesinde udûl-i ricâlden Mehmed Efendi b. eş-Şeyh Ali ve Ars-
lan b. Hasan ve Mehmed Çelebi b. Ali ve Mustafa b. Yusuf nâm kimesneler li 
ecli’ş-şehâde makām-ı kazâya hâzırûn olup istişhâd olunduklarında, fi’l-hakīka 
müteveffât-ı mezbûre Ayşe Hâtun hâl-i hayâtında ve kemâl-i sıhhatinde mezbûr 
Nurullah Çelebi muvâcehesinde benim verâsetim zî-rahm cihetinden Nurullah 
Çelebi’ye münhasıradır, vâris-i âhar yokdur deyû bezim huzûrumuzda ikrâr ve 
mezbûr Nurullah Çelebi dahi tasdîk edip müteveffât-ı mezbûre ikrâr-ı mezkûr 
üzerine musırran fevt olmağla mecmû‘ muhallefâtı bi’l-irsi’ş-şer‘î müdde‘î-i 
mez[bûr] Nurullah Çelebi’ye münhasır olup vâris-i âhar olduğu ma‘lûmumuz 
değildir biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle olmağın mûcebiyle müdde‘î-i mezbûrun verâsetine hükm ve meblağ-ı 
mârrü’z-zikri dahi edâ ve teslîme merkūm Mustafa Çelebi’ye tenbîh birle mâ 
hüve’l-vâki‘ kayd şüd.
Tahrîren fi’l-yevmi’t-tâsi‘ ve’l-ışrîn min şehri Ramazâni’l-mübârek li sene isne-
teyn ve seb‘în ve elf.
Şuhûdü’l-hâl: Ali Beşe b. Mehmed, Mehmed Beşe b. Musa, Hasan b. Abdul-
lah ed-Dellâl, Halil Beşe b. Mehmed, Mustafa b. Hasan ve gayruhüm mine’l-
hâzırîn.









176 [38a-1] Todori ve Panayot ile Polihroni v. Panayot’un alacak 
davasında sulh olması
Fi’l-asl vilâyet-i Rumeli’nde Mizistre kazâsına tâbi‘ Mahor nâm karye 
sükkânından olup hâlâ mahmiye-i İstanbul’da Unkapanı kurbunda müte-
mekkin değirmenci tâifesinden Todori v. Panayot v. Dimitri nâm karındaşlar 
mahfil-i kazâda bostancı tâifesinden işbu râfi‘ü’l-vesîka Polihroni v. Panayot 
nâm zimmî muvâcehesinde her biri ikrâr ve takrîr-i kelâm edip bundan akdem 
merkūm Polihroni’ye ikimiz ma‘an bir zenbil içinde elli iki bin akçemizi alâ 
tarîki’l-vedî‘a merkūmun yedine vaz‘ ve teslîm etmişdik ol dahi kabz ve tesellüm 
eyledikden sonra hâlâ meblağ-ı mezbûru merkūm Polihroni’den taleb eylediği-
mizde meblağ-ı mezbûru merkūm Polihroni bi’l-külliyye inkâr ile cevâb verme-
ğin beynimizde münâza‘ât-ı kesîre cereyân etmişidi el-hâletü hâzihî beynimize 
muslihûn tavassut edip meblağ-ı mezbûr da‘vâsından bizi yirmi bin akçe üze-
rine inşâ-i akd-i sulh eylediklerinde biz dahi sulh-i mezbûru kabûl ve bedel-i 
sulh olan yirmi bin akçeyi merkūm Polihroni yedinden tamamen alıp kabz edip 
meblağ-ı mezbûr da‘vâsından merkūm Polihroni’nin zimmetini ibrâ ve iskāt ey-
ledik min ba‘d husûs-ı mezbûra müte‘allik mezbûr ile da‘vâ ve nizâ‘ımız yokdur 
dediklerinde gıbbe’t-tasdîki’ş-şer‘î mâ cerâ bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: El-Hâc berber Mustafa, Murad Beşe b. Abdullah, Cafer Beşe b. Ab-
dullah, Mustafa Çelebi b. Osman, İsmail Çelebi b. Abdullah.

177 [38a-2] Yani v. Dimo’nun bağını Rizo v. İstati’ye satması
Vilâyet-i Rumeli’nde Yacağaç kazâsına tâbi‘ Matso nâm karyeden Yani v. Dimo 
zimmî meclis-i şer‘de işbu râfi‘ü’l-vesîka Rizo v. İstati nâm zimmî muvâcehesinde 
ikrâr ve takrîr-i kelâm edip akd-i âti’z-zikrin sudûruna değin silk-i mülk-i 
sahîhimde münselik olan emlâkimden karye-i mezbûre bağları dâhilinde vâki‘ 
bir tarafdan Dimo Hartiya bağı ve bir tarafdan Yorgo Mahoşlar bağı ve tara-
feyni vâdi ve tarîk-i âm ile mahdûd Aşağıki Bağlar demekle ma‘rûf mahalde 
tahmînen on çapalık bir kıt‘a mülk bağımı cemî‘ tevâbi‘ ve levâhıkı ile merkūm 
Rizo’ya üç bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i kat‘î ile bâtten bey‘ edip ol dahi vech-i muharrer üzre 
iştirâ ve kabûl eyledikden sonra semeni olan mezbûrü’n-na‘t üç bin akçeyi ta-
mamen merkūm Rizo yedinden alıp kabz edip bağ-ı mahdûd-ı mezkûru ma-
hallinde zabt ve tasarrufa tarafımdan merkūm Rizo’yu taslît eyledim dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Tahrîren fi’l-yevmi’s-sâmin aşer min şehri Ramazâni’l-mübârek li sene isneteyn 
ve seb‘în ve elf.
Şuhûdü’l-hâl: Hüseyin Muhzır er-Râcil, Ali Beşe, Dilâver Muhzır er-Râcil, Ah-
med Efendi el-Kassâm, Mehmed b. Mahmud Muhzır ve gayruhüm mine’l-
hâzırîn.

178 [38a-3] Yani v. Yorgo’nun bağını Yano v. Yani’ye satması
Fi’l-asl vilâyet-i Rumeli’nde Delvine kazâsına tâbi‘ Lefter nâm karyede sâkin 
Yani v. Yorgo nâm zimmî mahfil-i kazâda işbu râfi‘ü’s-sifri’ş-şer‘î Yano v. Yani 
nâm zimmî muvâcehesinde bi tav‘ihî ikrâr ve takrîr-i kelâm edip akd-i âti’z-
zikrin sudûruna değin silk-i mülk-i sahîhimde münselik olan emlâkimden 
karye-i mezbûrda vâki‘ bir tarafdan Niko nâm zimmî bağına ve bir tarafdan 
kûha ve bir tarafdan Kiro v. Kontali bağına ve taraf-ı âharı tarîk-i âm ile mahdûd 
ve mümtâz olan bir kıt‘a mülk bağımı ve iki armud eşcârını ve sâir tevâbi‘ ve 
levâhıkı mezbûr Yano’ya bin sekiz yüz nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh ile bâtten bey‘ , ol dahi minvâl-i muhar-
rer üzre iştirâ ve ahz ü kabz [ve] zabt ve tasarrufa tarafımdan merkūm Yano’yu 
taslît eyledim min ba‘d benim alâka ve medhalim yokdur, müşterî-i mezbûr 
Yano’nun mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb kayd şüd.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Hüseyin Çelebi b. Ali, diğer Hüseyin b. Hasan, çukadâr Ali Beşe b. 
Emrullah, Mehmed Çelebi b. Hasan ve gayruhüm mine’l-hâzırîn.

179 [38b-1] Sâlih Çelebi b. Mehmed’in, karısına ait sattığı malların 
parasını ödemesi gerektiği
İşbu bâ‘isü’l-kitâb Fâtıma bt. Hüseyin nâm hâtun meclis-i şer‘de zevci Sâlih 
Çelebi b. Mehmed nâm râcil mahzarında üzerine takrîr-i da‘vâ edip bundan 
akdem zevcim mezbûr Sâlih Çelebi benden iki yüz guruş kıymetli yakut taş-
lı bir sorguç tepeliği ve buçuk vakıyye sîm raht kuşak [ve] bir baklava tep-
sisi ve ibrik ve iki sahanım ahz edip bey‘ ve semenlerini kendi mesârifine 
sarf ile istihlâk eylemişdir hâlâ suâl olunup alıverilmek matlûbumdur deyi-
cek gıbbe’s-suâl mezbûr Sâlih Çelebi cevâbında fi’l-hakīka zevcem mezbûre 
Fâtıma’dan zikr olunan sorguç tepeliğini ve kuşağı alıp beş bin akçeye ve bin 
üç yüz akçeye kuşağı bey‘ ve semenini mesârifime sarf ile istihlâk eylemişdim 
bi hesâbı mezbûr altı bin üç yüz akçe zevcem müdde‘iye-i mezbûre Fâtıma’ya 
zimmetimde lâzımü’l-edâ deynimdir ve tepsiyi dahi odabaşıma baklava getir-
dip bir vechile zâyi‘ eylemişimdir, onun dahi kıymeti olan yüz elli akçeyi edâ 
ederim mâ‘adâyı almadım ve alanı dahi bilmem deyicek müdde‘iye-i mezbûre 
Fâtıma’dan müdde‘âsını mübeyyine beyyine taleb olundukda, ityân-ı beyyine-
den izhâr-ı acz ile istihlâf etmeğin mezbûr Sâlih Çelebi zikr olunan bir ibrik 
ve iki sahanı zevcesi mezbûre Fâtıma mülkünden almadığına ve aldırmadığı-
na ve bir vechile ilmi olmadığına yemîn teklîf olundukda, ol dahi alâ vefki’l-
mes’ûl yemîn billâhi te‘âlâ etmeğin ikrârı mûcebince altı bin dört yüz elli ak-
çeyi mezbûr Fâtıma’ya edâ ve teslîm ile zevc-i merkūm Sâlih Çelebi ilzâm olu-
nup ve mârrü’z-zikr ibrik ve sahanlar talebiyle zevc-i mezbûru bi gayrı vech 
rencîde ve mu‘ârazadan merkūme Fâtıma men‘ birle mâ hüve’l-vâki‘ bi’t-taleb 
ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Veli Bey b. Ramazan Ser-bölük, Mahmud Efendi b. Muharrem, 
Seydi Beşe b. Hüseyin, Mehmed b. Ahmed ve gayruhüm mine’l-hâzırîn.

180 [38b-2] Eyüb Sultan Türbesi civarı mezar kazıcıların kethüdâlığına 
Hasan b. Hüdâverdi’nin tayini
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de hazret-i 
müşârün-ileyhin merkad-i şerîfi etrâfında olan mekābir-i müslimînin 
haffârlarından olup Hasan b. Mustafa ve Resul b. Mezid ve İsmail b. Şaban nâm 
kimesneler meclis-i şer‘-i şerîf-i lâzımü’t-teşrîfde, her biri takrîr-i kelâm ve ta‘bîr 
ani’l-merâm edip bundan akdem haffârlar üzerine kethüdâ olan Hasan [b.] Bâli 
mukaddemâ fevt olup sulbî kebîr oğlu Mehmed Çelebi kıbel-i şer‘den üzerimi-
ze kethudâ nasb ve ta‘yîn olunmuşidi el-hâletü hâzihî mezbûr Mehmed Çelebi 
dahi fevt olmağla yeri hâlî ve hizmeti mu‘attal kalmağın hâlâ cümlemizin a‘lemi 
ve husûs-ı mezbûrda üstâd olan hâzır bi’l-meclis Hasan b. Hüdâverdi nâm ki-
mesne san‘at-ı merkūmede mâhir, mezarın sâhibine âlim olmağın müteveffâ-
yı mezbûr yerine kıbel-i şer‘-i mutahhardan kendi rızâ ve hüsn-i ihtiyârımız 
ile üzerimize kethüdâ nasb ve ta‘yîn olunmak matlûbumuzdur dediklerin-
de hâkim-i muvakki‘-i sadr-ı kitâb tûbâ-lehû ve hüsnü me’âb hazretleri dahi 
hâmilü’l-kitâb mezbûr Hasan’ı merkūmûn haffârlar üzerine kethüdâ nasb ve 
ta‘yîn buyurmağın ol dahi kabûl ve hıdemât-ı lâzımesini edâya müte‘ahhid olup 
mâ cerâ bi’l-ibtigā kayd şüd.
Fi’l-yevmi’r-râbi‘ ve’l-ışrîn min Ramazâni’l-mübârek li sene isneteyn ve seb‘în 
ve elf.
Şuhûdü’l-hâl: Kethüdâ Receb Bey, çukadâr Ali Beşe, Hüseyin b. Ali, Dilâver b. 
Abdullah, Mehmed Mahmud ve gayruhüm mine’l-hâzırîn.









181 [38b-3] Vakıf ev konusunda İshak Efendi b. Yusuf ile Mahmud 
Halife b. Mehmed’in sulh oldukları
Mahmiye-i İstanbul hısnı ebvâbından Yenikapı dâhilinde Vâlide Sarayı semtin-
de Cafer Ağa mahallesi imâmı İshak Efendi b. Yusuf el-Kırımî meclis-i şer‘de 
medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de Kara Süley-
man Çelebi mahallesi imâmı sâhibü’l-kitâb mevlânâ Mahmud Halîfe b. Mehmed 
mahzarında ikrâr ve takrîr-i kelâm edip mahalle-i mezbûre sükkânından iken 
bundan akdem vefât eden eş-Şeyh Şaban nâm sâhibü’l-hayrât[’ın] lede’l-ahâlî 
ve’l-cîrân mülk menzilini vakf-ı sahîh ve lâzım ile vakf ve haps edip süknâsını 
kendiden sonra mahalle-i mezbûre imâmına şart ve ta‘yîn etmiş iken, babam 
müteveffâ-yı mezbûr menzil-i mezbûr sulehâya meşrûtadır deyicek kıbel-i 
şer‘den kendisine tevcîh ettirdip tasarruf üzre iken izn-i hâkim ve izn-i mütevellî 
ile mülkü olmak üzre beş bin akçe kıymetli binâ ihdâs etmişiken hâlâ fevt ol-
mağla menzil-i mezbûr imâmete meşrûta idiğini merkūm Mahmud Halîfe ye-
dinde olan vakfiye-i ma‘mûlün-bihâ mûcebince isbât ve menzil-i mezbûru 
şart-ı vâkıf üzre zabt eylediğinde ben dahi babamız müteveffâ-yı mezbûrun 
menzil-i mezbûrda mülkü olan binâsının kıymeti beş bin akçeyi mezbûr Mah-
mud Efendi’den taleb eylediğimde ol dahi binâ-i mezkûrda izn-i hâkim ve izn-i 
mütevellî olduğunu inkâr ve menzil-i mezbûru teslîmden ta‘allül etmekle beyni-
mizde münâza‘ât-ı kesîre cereyân etmişidi el-hâletü hâzihî beynimize muslihûn 
tavassut edip da‘vâ-yı mezkûrumdan merkūm Mahmud Halîfe ile beni bin beş 
yüz fıddî nakd-i râyic fi’l-vakt akçeyi tamamen Mahmud Halîfe yedinden alıp 
kabz edip menzil-i mezbûrda babam müteveffâ-yı merkūmun mülkü olmak 
üzre ihdâs eylediği beş bin akçe binâ bahâsı da‘vâsından merkūm Mahmud 
Halîfe’nin zimmetini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-
hisâ[m] birle iskāt eyledim min ba‘d menzil-i mezkûra müte‘allik merkūm Mah-
mud Halîfe ile vechen mine’l-vücûh ve sebeben mine’l-esbâb da‘vâ ve nizâ‘ım 
yokdur dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-ışrîn min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Mehmed Efendi b. Süleyman, Diğer Mehmed Efendi b. Yusuf, Şa-
ban Bey b. Mustafa, Ahmed b. Hamdi, Ali Beşe çukadâr.

182 [39a-1] Mumcu Yorgi v. Tanaş’ın ortağı Aleksi v. Yani’nin hakkını 
vârislere ödemesi
Fi’l-asl vilâyet-i Rumeli’nde Yenişehir kazâsına tâbi‘ Kardiçe nâhiyesinde 
vâki‘ Borça nâm karyeden olup bundan akdem mahmiye-i İstanbul hıs-
nı ebvâbından Balatkapısı kurbunda Hamamcıoğlu nâm kimesnenin 
mumhânesinde mütemekkin iken mürd olan Aleksi v. Yani nâm hâlikin li ebe-
veyn karındaşı ve hasren vârisesi olan Agora bt. Yani nâm nasrâniyenin tara-
fından ikrâr-ı âti’l-beyâna vekîl olup mezbûrenin zâtını ma‘rifet-i şer‘iyye ile 
ârifân olan Panayot v. Yorgi ve Avi[r]o v. Yorgi nâm zimmîler şehâdetleri ile 
şer‘an vekâleti sâbite olan zevci Harişo v. Dimo nâm zimmî meclis-i şer‘de 
hâlik-i mezbûrun mumculuk san‘atında şerîki olan râfi‘ü’s-sifr Yorgi v. Tanaş 
nâm mumcu muvâcehesinde bi’l-vekâle ikrâr ve takrîr-i kelâm edip zevcim 
müvekkile-i mezbûrenin karındaşı olup hâlik olan Aleksi ile merkūm Yorgi 
san‘at-ı mezbûrede şerîkler olup asl-ı mâl şirketimden ve târih-i kitâba gelince 
hâlik-i mersûmun hissesine isâbet eden fâideden cem‘an yedi bin akçe mezbûr 
Yorgi’nin yedinde iken mersûm Aleksi mürd olmağın hâlâ meblağ-ı mersûm 
yedi bin akçeyi mezbûr Yorgi yedinden vekâlet-i mahkiyem hasebiyle ahz ü 
kabz edip zimmetinde mâl-ı şirketden ve fâideden bir akçe ve bir habbe kal-
mayıp husûs-ı mezbûra müte‘allik olan da‘vâdan merkūm Yorgi’nin zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-yevm zevcim 
müvekkile-i mezbûre Agora’nın husûs-ı mezbûra müte‘allik merkūm Yorgi ile 
da‘vâ ve nizâ‘ı yokdur deyû bi’l-vekâle ikrâr edicek vekîl-i mezbûrun minvâl-i 
muharrer üzre ikrârını mezbûr Yorgi vicâhen ve şifâhen tasdîk ve tahkīk et-
meğin mâ cerâ bi’l-ibtigā ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Hüseyin Çelebi b. Ali, Mehmed b. Ahmed, Hasan Beşe b. Hüseyin, 
Dilâver Beşe b. Abdullah ve gayruhüm mine’l-hâzırîn.

183 [39a-2] Vakıf dükkânı kiralayanların dükkânın tamir masrafını bir 
başkasının üstlenmesine izin vermeleri
Vilâyet-i Rumeli’nde Gerbeniş kazâsına tâbi‘ Kılzem? nâm karye zimmîlerinden 
Yorgi v. Dimitri nâm zimmî meclis-i şer‘-i hatîr-i lâzımü’t-tevkīrde sulbî kebîr 
oğlu bâ‘isü’l-vesîka Keretsi nâm zimmî muvâcehesinde ikrâr ve takrîr-i kelâm 
edip Havâss-ı Aliyye kazâsına tâbi‘ Azadlı nâm karyede vâki‘ inde’l-ahâlî ve’l-
cîrân ma‘lûmetü’l-hudûd olup merhûm (  ) nâm sâhibü’l-hayrın evkāfından 
dükkân yerini, bundan akdem ben ve Yani ve diğer Yani nâm zimmîler evkāf-ı 
mezbûre mütevellîsi Halil Çelebi nâm kimesne[den] icâre-i ma‘lûme ve yevmî 
dörder akçe ücret-i müeccele ile istîcâr eylediğimizde ol dahi îcâr ve teslîm edip 
lâkin dükkân-ı merkūmu zikr olunan şerîklerim ile binâ ve ta‘mîre kādir olma-
dığımız ecilden oğlum merkūm Keretsi emrim ve izin ve icâzetim ile dükkân-ı 
mezbûra on bin fıddî nakd-i râyic fi’l-vakt akçe harc ve sarf edip dükkân-ı 
mezbûru ta‘mîr ve termîm etmeğin meblağ-ı mezbûr başdan bu âna gelince 
oğlum merkūm Keretsi’ye zimmetimde lâzımü’l-edâ ve vâcibü’l-kazâ deynim 
olmağla meblağ-ı mezbûru oğlum merkūm Keretsi’ye edâ ve teslîm edince 
dükkân-ı mezbûrdan hâsıl olan kirâya vaz‘-ı yed etmeyip oğlum mersûm Ke-
retsi almak üzre kavl ü karâr ve ahd ü mîsâk eylemişdir deyicek gıbbe’t-tasdîk 
mâ hüve’l-vâki‘ kayd şüd.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Hamza Efendi nâib-i recül, Kethüdâ Receb, Dilâver Muhzır, Meh-
med muhzır ve gayruhüm mine’l-hâzırîn.

184 [39a-3] Yorgo v. Liko’nun babasından miras evini amcasının oğlu 
İskoli v. Aleksandri’ye satması
Havâss-ı Aliyye kazâsı a‘mâlinden Kemerli Belgrad nâm karye zimmîlerinden 
Yorgo v. Liko nâm zimmî meclis-i şer‘-i hatîr-i lâzımü’t-tevkīrde li ebeveyn 
ammisi oğlu İskoli v. Aleksandri muvâcehesinde ikrâr ve takrîr-i kelâm edip 
akd-i âti’z-zikrin sudûruna değin silk-i mülk-i sahîhimde münselik olup ba-
bam hâlik-i merkūm Liko’dan bi’l-irsi’ş-şer‘î nısfı bana ve nısf-ı bâ[kī]si am-
mim hâlik-i mersûm Aleksandri’nin oğlu merkūm İskoli’ye isâbet ve intikāl 
edip karye-i mezbûrede vâki‘ bir tarafdan Karaağaç ve bir tarafından Andriye 
mülkü ve tarafeyni vâdi ve tarîk-i âm ile mahdûd iki bâb fevkānî oda ve altın-
da ahır ve samanlığı ve zât-ı eşcâr-ı müsmire ve gayrı müsmire bahçeyi müş-
temil mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık üç bin beş yüz fıddî nakd-i râyic fi’l-vakt akçeye ammim oğlu mesfûr 
İskoli’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ 
ve teslîm, ol dahi vech-i muharrer üzre iştirâ ve tesellüm ve kabz ve kabûl eyle-
dikden sonra semeni olan mezbûrü’n-na‘t üç bin beş yüz akçeyi tamamen am-
mimin oğlu merkūm İskoli yedinden alıp kabz eyledim ba‘de’l-yevm hudûd-ı 
mezkûr ile mahdûd olan menzil-i merkūm ammim oğlu mersûm İskoli’nin 
mülk-i müşterâsıdır, keyfe mâ yeşâ’ mutasarrıf olsun dedikde gıbbe’t-tasdîki’l-
mu‘teber mâ cerâ bi’l-ibtigā sebt olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Muharrem Efendi nâib-i recül, Hüseyin b. Hasan, Mehmed b. 
Mahmud, Dilâver muhzır ve gayruhüm mine’l-hâzırîn.









185 [39b-1] Kosta v. Nikola’nın ev ve arı kovanlarını Yorgo 
v. Liko’ya satması
Havâss-ı Aliyye kazâsı tevâbi‘inden Kemerli Belgrad nâm karye sâkinlerinden 
Kosta v. Nikola nâm zimmî meclis-i şer‘de işbu râfi‘ü’s-sifr Yorgo v. Liko nâm 
zimmî muvâcehesinde ikrâr ve takrîr-i kelâm edip akd-i âtî sudûruna değin 
silk-i mülk-i sahîhimde münselik olan emlâkimden karye-i mezbûrede vâki‘ bir 
tarafdan Foti mülkü ve bir tarafdan Dimitri mülkü ve tarafeyni Şermet mül-
kü ve Yorgi mülkü ve tarîk-i âm ile mahdûd iki bâb tahtânî oda ve bahçe-i 
zât-ı eşcâr-ı müsmire ve gayrı müsmireyi ve fırını müştemil mülk menzilimi bi 
cümleti’t-tevâbi‘ ve’l-levâhık ve menzil-i mezbûrda mevcûd on beş aded arı ko-
vanlarımı dahi içinde mevcûd olan aseli ve arısıyla merkūm Yorgo’ya beş bin 
fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bi safkatin vâhidetin bâtten bey‘ ve teslîm eylediğimde ol dahi 
vech-i muharrer üzre iştirâ ve tesellüm ve kabz ve ve kabûl eylediğinden sonra 
semeni olan mezbûrü’n-na‘t beş bin akçeyi bi’t-tamâm mesfûr Yorgo yedinden 
alıp kabz edip menzil-i mahdûd [ve] mezkûrûn aded kovan merkūm Yorgo’nun 
mülk-i müşterâsıdır ve hakk-ı sarîhidir, keyfe mâ yeşâ’ mutasarrıf olsun dedik-
de mâ hüve’l-vâki‘ kayd şüd.
Fi’l-yevmi’t-tâsi‘ ve’l-ışrîn li sene isneteyn ve seb‘în ve elf.
Şuhûdü’l-hâl: Hamza Efendi nâib-i recül, Hüseyin b. Hasan, Dilâver Muhzır, 
Mehmed muhzır ve gayruhüm mine’l-hâzırîn.

186 [39b-2] Debbağ esnafından üstat Mehmed b. Muharrem’in 
eşyalarını Yusuf b. Abdülvehhâb’a bağışlaması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesinde Mirza odalarında sâkin olup meclis-i şer‘a huzûru müte‘azzir olan 
Üstâd Mehmed b. Muharrem ed-Debbâğ kıbelinden hibe-i âti’z-zikr[i] ikrâra 
vekîl olup Mustafa Çelebi b. Hüdâverdi ve Üstâd Mustafa Abdullah ed-Debbâğ 
şehâdetleriyle şer‘an vekâleti sâbite olan Şaban Çelebi b. Ömer nâm kimesne 
meclis-i şer‘de müvekkili mezbûr Üstâd Mehmed’in mu‘takı sâhibü’l-kitâb Yu-
suf b. Abdülvehhâb nâm şâbb-ı emred mahzarında bi’l-vekâle ikrâr ve takrîr-i 
kelâm edip müvekkilim mezbûr Üstâd Mehmed hibe-i âti’z-zikrin sudûruna de-
ğin silk-i mülk-i sahîhinde münselik emlâkinden bir yeşil çuka kaplı müsta‘mel 
kürkü ve bir müsta‘mel lâciverd çuka dolama ve bir tülbent ve iki güğüm ve iki 
leğen ve bir tencere ve bir kırmızı dolama ve dört aded kebe ve bir seccâdesini 
ve beynlerinde cins ve vasfı ilm-i şer‘î ile ma‘lûm sâir hırdavat-hânesini mu‘takı 
merkūm Yusuf ’a hibe-i sahîha-i şer‘iyye ile hibe ve temlîk ve teslîm edip ol dahi 
meclis-i hibede vech-i muharrer üzre ittihâb [ve] temellük ve tesellüm ve kabz 
ve kabûl eyledi ba‘de’l-yevm eşyâ-i mezkûre ve sâir beynlerinde hırdavat-hâne 
mu‘takım merkūm Yusuf ’un mülk-i mevhûbudur, keyfe mâ yeşâ’ mutasarrıf ol-
sun dedikde mâ hüve’l-vâki‘ kayd şüd.
Fi’l-yevmi’l-hâmis ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Mustafa Beşe b. Abdullah, Üstâd Yusuf b. Zeynelâbidin, Bayram 
Beşe el-Kettânî, Mehmed Çavuş b. Mehmed Malkoç.

187 [39b-3] Yusuf b. Abdullah’ın kayığında yakalanan derilerle İsak 
v. Saltık’ın ilgisi olmadığının tespiti
Kesriye cemâ‘atinden İsak v. Saltık nâm yahudi meclis-i şer‘de medîne-i Hazret-i 
Ebâ Eyyûb el-Ensârî -dâme fî rıdvâni’l-Bârî-’de Balçık iskelesi kayıkçıların-
dan Yusuf b. Abdullah nâm kimesne mahzarında takrîr-i kelâm ve ta‘bîr ani’l-
merâm edip târih-i kitâbdan on beş gün mukaddem mezbûr Yusuf kayığın-
da koyun derileri tahmîl edip giderken mahrûse-i Galata a‘mâlinden kasaba-i 
Kasımpaşa debbâğları mezbûru ahz edip İstanbul’da koyun derisi alıp Eyüb’e 
ve âhar mahalle getirmek azîm yasakdır, elbette seni küreğe koydururuz eğer 
halâsın murâd edersen mahkemede bu deriler Saltıkoğlu’nundur deyû ikrâr 
eyle deyû merkūm Yusuf [u] tahvîf etmeleri ile merkūm dahi benim âgâh [ve] 
haberim yoğiken havfından minvâl-i muharrer üzre ikrâr etmeğin mezbûrûn 
debbâğlar beni tağrîm ve tecrîm? için mezbûr Yusuf ’un ikrârını hüccet ettir-
mişlerdir el-hâletü hâzihî vâki‘ hâl mezbûr Yusuf ’dan suâl olunup takrîr tahrîr 
olunmak matlûbumdur deyicek gıbbe’s-suâl mezbûr Yusuf cevâbında fi’l-hakīka 
hâl bâlâda tahrîr ben dahi ücret ile Eyüb debbâğhânesine getirir iken beni ahz 
edip minvâl-i muharrer üzre ikrâr ettirdiler lâkin mezbûr Saltıkoğlu’nun kat‘an 
alâka ve medhali ve haber ve âgâhı yokdur deyicek vâki‘ü’l-hâl hıfzan li’l-makāl 
merkūm yahudi talebiyle ketb olundu.
Fî 28 min şehri Ramazâni’l-mübârek sene 1072.
Şuhûdü’l-hâl: Mehmed Dede b. Mahmud, Yusuf Çelebi b. Zeynelâbidin, Sâlih 
Mehmed Efendi b. Mehmed, Hüseyin b. Ali ve gayruhüm mine’l-hâzırîn.

188 [40a-1] Mehmed b. Muharrem’in câriyesini vasiyet (tedbir) 
yoluyla âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i 
Kebîr mahallesi sâkinlerinden olup tahakkuk-ı özr-i şer‘î ile meclis-i şer‘a 
huzûru müte‘azzir olan Üstâd Mehmed b. Muharrem ed-Debbâğ kıbelinden 
tedbîr-i câ’i’z-zikri ikrâra vekîl olup Mustafa Çelebi b. Hüdâverdi [ve] üstâd 
Mustafa b. Abdullah şehâdetleriyle şer‘an vekâleti sâbite olan Şaban Çelebi b. 
Ömer nâm vekîl meclis-i şer‘de bi’l-vekâle ikrâr-ı tâmm ve takrîr-i kelâm edip 
müvekkilim mezbûr Üstâd Mehmed kendisine rıkkını mu‘terife uzun boy-
lu açık kaşlı gök elâ gözlü seyrek dişli çiçek bozmuş Kahraman bt. Abdullah 
nâm mülahhame câriye-i memlûkesini tedbîr-i mukayyed ile müdebbere edip 
küllü nefsin zâ’ikatü’l-mevt muktezâsınca bi emrillâhi’l-meliki’l-Müte‘âl işbu 
dârdan ben sarây-ı ukbâya intikāl ve irtihâl etmezden kırk gün mukaddem 
câriye-i memlûkem mevsûfe-i mezkûre cemî‘ mülkümden âzâd olsun dedi de-
dikde müvekkil-i mezbûr Üstâd Mehmed fevtinden mukaddem olan kırk gü-
nünde sahîh bulunursa mevsûfe-i mezkûre kavl-i muhtâr ve müftâ-bih üzre 
cemî‘ malından âzâd olunmak üzre işbu vesîka-i enîka bi’l-ibtigā sebt [ve] 
imlâ olundu.
Fî 24 min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Fahrü’l-cüyûş Mehmed Çavuş b. Malkoç, Mustafa Beşe b. Abdul-
lah, yoğurtçu Bayram, Mustafa Çelebi b. Mehmed, Üstâd Mehmed b. Mustafa ve 
gayruhüm mine’l-hâzırîn.

189 [40a-2] Mehmed b. Muharrem’in kölesi Hasan b. Abdullah’ı vasiyyet 
(tedbir) yoluyla âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesinde vâki‘ Mirza odalarında sâkin olup meclis-i şer‘a huzûru müte‘azzir 
olan Üstâd Mehmed b. Muharrem tarafından müdebber-i âti’z-zikri ikrâra vekîl 
olup Mustafa Çelebi b. Hüdâverdi ve Üstâd Mustafa b. Abdullah şehâdetleriyle 
şer‘an vekâleti sâbite olan Şaban Çelebi b. Ömer nâm vekîl meclis-i şer‘-i şerîf-i 
lâzımü’t-teşrîfde, bi’l-vekâle ikrâr ve takrîr-i kelâm edip mezbûr Üstâd Mehmed 
kendisine rıkkını mu‘terif olan alçak boylu, sarışın gök gözlü, açık kaşlı, sey-
rek dişli çenesinde alâmet nişânı olan Rûsiyyü’l-asl sâhibü’l-kitâb Hasan b. Ab-
dullah nâm şâb emred gulâm-ı memlûkümü tedbîr-i mukayyed ile müdebber 
edip küllü nefsin zâ’ikatü’l-mevt fehvâsı üzre bi emrillâhi te‘âlâ kazâ-i nahb et-
mezden kırk gün mukaddem abd-i memlûküm mevsûf-ı mezkûr Hasan cemî‘ 
malımdam âzâd olup harâir-i asliyyîn gibi hür olsun dedi deyicek müvekkil-i 
mezbûr Üstâd Mehmed vefâtından evvel olan kırk gününde sahîh bulunduğu 
takdîrce ale’l-mezhebi’l-muhtâr ve’l-müftâ-bih gulâm-ı merkūm Hasan cümle 
malından âzâd olmak üzre hâzihi’l-vesîka bi’l-ibtigā sebt ve imlâ olundu.
Fî 2 min şehri Ramazâni’l-mübârek li sene isneteyn ve seb‘în ve elf.
Şuhûdü’l-hâl: Fahrü’l-akrân Mehmed Çavuş Malkoç, Mustafa Beşe b. Abdul-
lah, Üstâd Yusuf b. Zeynelâbidin, Bayram Beşe el-Kettânî ve gayruhüm mine’l-
hâzırîn.

190 [40a-3] Mehmed b. Muharrem’in vasiyeti
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i 
Kebîr mahallesi sâkinlerinden Üstâd Mehmed b. Muharrem ed-Debbâğ kıbelin-
den husûs-ı âti’z-zikri ikrâra vekîl olup Mustafa Çelebi b. Hüdâverdi ve Üstâd 
Mustafa b. Abdullah şehâdetleriyle şer‘an vekâleti sâbite olan Şaban Çelebi b. 
Ömer nâm kimesne meclis-i şer‘de bi’l-vekâle ikrâr ve takrîr-i kelâm edip işbu 
dâr-ı dünyâ dâr-ı fenâ ve gurûr olup na‘îmi zıll-ı zâ’il ve mukīmi dayf-ı râhil 
olduğu mukarrer ve muhakkak ve bu nakş-ı bukalemûn-hayâl-i hâba mülhak 
emr-i muztar olmağın müvekkilim mezbûr Üstâd Mehmed bu âlem-i fenâ ve 
şuhûddan sarây-ı bekā ve hulûda teveccüh ve azîmet etmezden mukaddem 
ba‘zı sadakāt-ı mebrûre inşâsına niyet ve azîmet ve muzâfen ilâ mâ ba‘de’l-mevt 
şöyle vasiyyet eder ki küllü nefsin zâ’ikatü’l-mevt ve küllü hayyin yülâkīhi’l-
mevt fehvâsı üzre ben işbu dâr-ı dünyâdan sarây-ı ukbâya teveccüh ve azîmet 
eylediğimde mukaddemâ müdebber edip mevtim ile âzâd olan Hasan b. Ab-
dullah nâm mu‘takıma bir yastık ve bir minder ve bir tencere ve bir sahan ve 
bir yorgan ve bir kebe ve bir tepsi ve bir kilim ve yine ber minvâl-i muharrer 
mu‘takam olan Kahraman bt. Abdullah’a dahi bir yastık ve bir minder ve ten-
cere ve bir sahan ve bir yorgan ve bir kebe ve bir tepsi vasiyyetim olup işbu 
eşyâ emlâkimden ifrâz olunup mu‘takım merkūm Hasan ile mu‘takam mezbûre 
Kahraman’a def ‘ ve teslîm oluna ve sâir muhallefâtımdan bin altı yüz kırk akçe 
ifrâz olunup beş yüz akçesi iskāt-ı salâtıma ve bin akçesi techîz ve tekfînime ve 
eyyâm-ı mu‘tâdede tabh-ı ta‘âma ve yüz akçesi gassâla ve kırk akçesi beytülmâle 
harc ve sarf olunup bâkī kalırsa vücûh-ı hayrâta sarf oluna ve vasiyyetimi tenfîz 
için Câmi‘-i Kebîr imâmı fahrü’l-eimme hâzır bi’l-meclis Mehmed Efendi b. İb-
rahim vasiyy-i muhtâr nasb ve ta‘yîn eyledim dedi dedikde ol dahi vesâyet-i 
mezbûre[yi] kabûl ve hıdemât-ı lâzımesini edâya müte‘ahhid olmağın mâ 
hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Mustafa Beşe b. Abdullah ed-Debbâğ, Üstâd Yusuf b. Zeynelâbidin, 
Bayram Beşe el-Kettânî, Mustafa Beşe b. Mehmed, Üstâd Mehmed b. Mustafa, 
Mehmed b. Mehmed, Hüseyin b. Hızır ve gayruhüm mine’l-hâzırîn.









191 [40b-1] Bozacılardan Mihal v. Velko’nun Damyan’da olduğunu 
iddia ettiği alacağını ispatlayamadığı
Bozacı tâifesinden Mihal v. Velko nâm zimmî meclis-i şer‘de Damyan v. Petko 
nâm zimmî muvâcehesinde üzerine takrîr-i da‘vâ edip gāib ani’l-meclis Hris-
to nâm bostânî[de] cihet-i karz-ı şer‘îden iki bin üç yüz akçe hakkım olup 
meblağ-ı mezbûru bana edâ ve teslîme bundan akdem mesfûr Damyankabûlü hâvî kefâlet-i sahîha-i şer‘iyye ile kefîl olmağla hâlâ meblağ-ı mezbûru 
kefîl-i mezbûrdan taleb eylediğimde teslîmden imtinâ‘ eder suâl olunup alıve-
rilmesin murâd ederim deyicek gıbbe’s-suâl mersû[m] Damyan kefâletini inkâr 
ile cevâb vermeğin müdde‘î-i mezbûrdan müdde‘âsını mübeyyine beyyine ta-
leb olundukda, ityân-ı beyyineden izhâr-ı acz ile istihlâf etmeğin zikr olunan 
iki bin üç yüz akçe deynini müdde‘î-i mezbûra edâya kefîl olmadığına merkūm 
Damyan’a yemîn teklîf olundukda, ol dahi alâ vefki’l-mes’ûl yemîn billâhi’llezî 
enzele’l-İncîle alâ İsâ -aleyhi’s-selâm- etmeğin merkūm Mihal mesfûr Damyan’a 
bî-vech ta‘arruzdan men‘ birle mâ hüve’l-vâki‘ kayd şüd.
Fî selh-i Ramazâni’l-mübârek sene 1072.
Şuhûdü’l-hâl: Ali Beşe Çukadâr, Mehmed Çelebi b. Musli, Mustafa Çelebi b. 
Hüdâverdi ve gayruhüm mine’l-hâzırîn.

192 [40b-2] Vefat eden müderris Ali Efendi’nin vârisinin Mehmed 
Çelebi b. Sun‘ullah olduğu
Vilâyet-i Anadolu’da vâki‘ Gedegara kazâsına tâbi‘ Ceranlı nâm karye 
sâkinlerinden Mehmed Çelebi b. Sunullah tarafından muhallefât-ı câ’i’z-zikri 
taleb ve da‘vâya ve ahz ve kabz ve kendiye îsâle ve kabz ve îsâl mütevakkıf oldu-
ğu umûrun küllîsine vekîl olup vekâleti isimleri âtî şuhûd-ı tarîk şehâdetleriyle 
şer‘an sâbite olan Şaban b. Receb nâm kimesne yedinden kazâ-i mezbûrede bi’l-
fi‘l kadı olan mevlânâ Mahmud Efendi b. Mehmed imzâsıyla mümzâ ve hatmiy-
le mahtûm işbu târih-i kitâb senesi Şa‘bânü’l-mu‘azzamı evâhiri ile müverrah 
nakl-i şer‘î vârid olup mazmûnunda udûl-i müslimînden Mehmed b. Mustafa ve 
Halil b. Hacı Mustafa nâm kimesneler müvekkil-i mezbûrdan tarîka-i mer‘iyye 
üzre da‘vâ-yı sahîha-i şer‘iyye ve istişhâd-ı mer‘î sudûrundan sonra nakl ve tahvîl 
için mahall-i cerh ve ta‘dîle li ecli’ş-şehâde hâzırân olup isre’l-istişhâd Hazret-i 
Eyyûb’da vefât edip muhallefât anda alâ tarîki’l-emâne mazbûta ve makbûza 
olan Ali Efendi b. Hızır Fakīh b. İlyas Fakīh nâm kimesneninMehmed Çelebi’nin babası Sunullah b. Yakub b. İlyas Fakīh’dir, mezbûr Hızır ile merkūm Yakub İlyas Fakīh’in oğullarıdır, müteveffâ-yı mezbûr Ali Efendi’nin 
verâseti bi tarîki’l-usûbeti’n-nesebiyye müdde‘î-i mezbûr Mehmed Çelebi’ye 
münhasıra olmağla gayrı vâris ve terekesine müstahık kimesne bilmeziz biz 
bu husûsa şâhidleriz, şehâdet dahi ederiz deyû edâ-i şehâdet-i şer‘iyye eyle-
diklerinde ba‘de ri‘âyeti şerâiti’l-kabûl şehâdetleri makbûle olup mezbûr Şaban’ı 
ber minvâl-i muharrer tarafından vekîl olup ol dahi vekâleti kabûl eylediğini 
mevlânâ-yı mezbûr inhâ etmeğin müteveffâ-yı mezbûrun muhallefâtına vaz‘-ı 
yedi ikrâr ile sâbit olup medîne-i mezbûrda Defterdâr Mahmud Efendi ma-
hallesinde sâkin olan Karakaş Ali Ağa b. İbrahim tarafından Süleyman Beşe 
b. İsâ ve Mehmed b. Abdullah şehâdetleri ile şer‘an vekâleti sâbite olan Şâhin 
Bey b. Abdullah nâm vekîl mahfil-i kazâya ihzâr ve nakl-i mezkûr mahzarın-
da feth ve kırâat olundukda, vekîl-i mezbûr müvekkil-i merkūmun müteveffâ-
yı mezbûr Ali Efendi’nin muhallefâtını ber mûceb-i defter-i kassâm vaz‘-ı ye-
dini bi’l-vekâle ikrâr, lâkin nakl-i merkūmun vürûdunu münkir olıcak, vekîl-i 
mezbûrdan nakl-i merkūmun mevlânâ-yı müşârün-ileyhden vürûdunu mü-
beyyine beyyine taleb olundukda, zeyl-i nakl-i mezkûrda isimleri mezkûr olan 
şuhûd tarafından Yazıcı Şaban Bey b. Hacı Musa ve diğer Şaban Bey b. eski-
ci Habib mahfil-i kazâya li ecli’ş-şehâde hâzırân olup isre’l-istişhâd fi’l-hakīka 
kitâb-ı mezbûr kasaba-i merkūmede bi’l-fi‘l kadı olan mûmâ-ileyh Mahmud 
Efendi’nin kitâbıdır hat ve hatmi mevlânâ-yı mûmâ-ileyhindir, kitâb-ı mezbûr 
bizim huzûrumuzda sâbit olmuşdur. Biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri makbûle olmağın mûcebiyle ba‘de’l-hükm mâ 
hüve’l-vâki‘ kayd şüd.
Fi’l-yevmi’s-sâmin ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Receb Bey Kethüdâ, Hamza Efendi Nâib-i recül, Eyüb Çelebi el-
Mukayyid ve’l-Müsta‘id, Dilâver Bey Ser-bölük, Mehmed b. Mahmud ve gayru-
hüm mine’l-hâzırîn.

193 [41a-1] Halo v. Kosta ve ortaklarının meyhanelerini Niko 
v. Toçko’ya satması
Vilâyet-i Rumeli’nde Premedi kazâsına tâbi‘ Postana nâm karye zimmîlerinden 
Halo v. Kosta ve Niko v. Mano nâm zimmîler ve Ergiri kazâsı a‘mâlinden Se-
naymotlu? nâm karyeden diğer Niko v. Yorgo nâm zimmî meclis-i şer‘de işbu 
bâ‘isü’s-sifr Niko v. Toçko nâm zimmî muvâcehesinde her biri ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde münselik 
olan emlâkimizden mahmiye-i İstanbul hısnı ebvâbından Yenikapı hâricinde 
Taşlık nâm mahalde vâki‘ bir tarafdan tarîk-i âm ve iki tarafdan Bektaş Ağa 
merhûm ocağı ile mahdûd ale’l-iştirâki’s-seviy mülkümüz olan bâb mülk 
meyhânemizi, cemî‘ tevâbi‘ ve levâhıkıyla ve içinde mevcûd iki kapaklı tencere 
ve iki tava ve iki şiş ve iki aded ocak demirini merkūm Niko’ya beş bin yedi yüz 
elli fıddî nakd-i râyic fi’l-vakt akçeye bi safkatin vâhidetin bâtten bey‘ ve teslîm 
eylediğimizde ol dahi vech-i muharrer üzre iştirâ ve tesellüm ve kabz ve kabûl 
eylediğimizden sonra semeni olan mezbûrü’n-na‘t beş bin yedi yüz akçeyi tama-
men müşterî-i mezbûr Niko yedinden alıp kabz edip meyhâne-i mezkûrda alâka 
ve medhalim[iz] kalmadı. Min ba‘d müşterî-i merkūmun mülk-i müşterâsı ve 
hakk-ı sarîhidir, keyfe mâ yeşâ’ mutasarrıf olsun dediklerinde gıbbe’t-tasdîki’l-
mu‘teber mâ hüve’l-vâki‘ bi’l-ibtigā sebt olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Ali Beşe Çukadâr, Hüseyin Muhzır, Dilâver Muhzır, Mehmed 
Muhzır ve gayruhüm mine’l-hâzırîn.

194 [41a-2] Şerife Hatun’un Eyüb Sultan Vakfı’na intikal eden 
muhallefât defteri
Medîne-i Ebâ Eyyûb el-Ensârî Sofular mahallesinde sâkin Kara Mehmed nâm 
kimesnenin menzilinde mütemekkine iken bundan akdem vefât eden Şe-
rife nâm hâtunun zâhirde vâris-i ma‘rûf ve ma‘rûfesi olmamağla mecmû‘-ı 
muhallefâtı kānûn-ı şehriyârî üzre, hazret-i müşârün-ileyh evkāfına âid ve râci‘ 
olmağın emîn-i beytülmâl talebiyle ve sûk-ı sultânîde bey‘ olunan muhallefâtı 
defteridir ki zikr olunur.
Fî evâili şehri Ramazâni’l-mübârek sene 1072.
Yemeni Yorgan 3 kıymet 371 guruş
Döşek kılıfı ve beledî 
döşek yüzü kıymet 363 guruş
Bez kıt‘a zirâ‘ kıymet 330 guruş
Kırmızı çuka kaplı 
köhne zerdava kürk kıymet 900 guruş
Sepet sandığı 1 kıymet 127 guruş
Yan keçesi 1 kıymet 59 guruş
Yemeni yastık 2 kıymet 134 guruş

Çarşeb 2 kıymet 34 guruş
Beyaz kılıç 1 kıymet 89 guruş
Mâ’î atlas kaftan kıymet 660 guruş
Köhne ferâce 1 kıymet 145 guruş
Alaca entari 1 kıymet ( )
Yemeni bohça 1 kıymet 15 guruş
Sagīr yastık 1 kıymet 11 guruş
Köhne mak‘ad 1 kıymet 12 guruş
Kırmızı köhne zıbın 1 kıymet 5 guruş
Hamam tası 1 kıymet 10 guruş
Köhne don ve 
gömlek ve beyaz 
zıbın
kıymet 35 guruş
Sagīr sahan 1 kıymet 14 guruş
Sagīr güğüm 1 kıymet 11 guruş
Bu cümle yekûn 3389 guruş.
Andişe altın bilezik 15 miskāl kıymet 2630 guruş
Cebe altın bilezik 22 miskāl fî 330 kıymet 4840 guruş
Bu cümle yekûn 7460 guruş.
Yekûn 10849 guruş.
Berâ-yı techîz ve tekfîn 755 guruş
Hammâliyye esvâb 10 guruş
Resm-i esvâb 145 guruş
Dîdebâniyye-i esvâb 145 guruş
Müjdegâne 550 guruş
Resm-i bilezik 340 guruş
Dîdebâniyye-i bilezik 340 guruş
Yekûn 1935 guruş.
Sahhe’l-bâkī fî yed-i emîn-i beytülmâl ve hüve’l-mütevellî ale’l-vakfi’l-mezbûr
8914 guruş.

195 [41b-1] Mosi v. İsak’ın ev hissesini Yahuda v. Belhıya’ya satması
Havâss-ı Refî‘a kazâsına tâbi‘ kasaba-i Hasköy’de Kiremitçi Ahmed Çelebi mahal-
lesi sükkânından olup Portakal cemâ‘atinden Mosi v. İsak nâm yahudi meclis-i 









şer‘-i hatîr-i lâzımü’t-tevkīrde işbu râfi‘ü’s-sifr Yahuda v. Belhıya nâm yahudi 
muvâcehesinde bi tav‘ihî ikrâr ve takrîr-i kelâm edip akd-i âti’z-zikrin sudûruna 
değin ale’l-iştirâki’s-seviy silk-i mülk-i sahîhimde münselik olan emlâkimden 
mahalle-i mezbûrda vâki‘ bir tarafdan Abraham v. David mülkü ve bir taraf-
dan Odabaşı Hasan Çelebi mülkü ve bir tarafdan Defterdârzâde Mahmud Çe-
lebi bostanı ve taraf-ı râbi‘i tarîk-i âm ile mahdûd olup iki bâb fevkānî oda ve 
tahta-pûş ve iki bâb tahtânî oda ve bir su kuyusunu ve zât-ı eşcâr-ı müsmire ve 
gayrı müsmire bahçeyi müştemil mülk menzilin bundan akdem nısfı benim ve 
nısf-ı âharı mezbûr Yahoda’nın mülkü olup el-hâletü hâzihî menzil-i mahdûd-ı 
mezkûrda olan nısf hisse-i şâyi‘amı, cümle tevâbi‘ ve levâhıkı ile merkūm 
Yahuda’ya kırk beş bin nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i kat‘î ile bey‘ ve teslîm edip minvâl-i muharrer üzre 
iştirâ ve tesellüm ve kabz ve kabûl eyleyip semeni olan mezbûrü’n-na‘t kırk beş 
bin akçeyi mezbûr Yahuda yedinden tamamen alıp kabz eyledim ba‘de’l-yevm 
menzil-i mahdûd-ı mezkûrun mecmû‘u mezbûr Yahuda’nın mülk-i müşterâsı 
ve hakk-ı sarîhidir, keyfe mâ yeşâ’ mutasarrıf olsun deyicek gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Musli Bey b. Abdullah, Hüseyin Beşe b. Hasan, Bayram Sofu b. ( ) 
Muhzır, Mehmed Çelebi Çukadâr ve gayruhüm mine’l-hâzırîn.

196 [41b-2] Müderris Ali Efendi’den kalan mirasın Ali Ağa tarafından 
vârisine tam olarak teslim edildiği
Husûs-ı âti’l-beyânın mahallinde tahrîr[i] iltimâs olunmağın küttâb-ı 
mahkeme-i şerîfeden mevlânâ Sâlih Mehmed Efendi b. Mehmed irsâl olunup ol 
dahi zeyl-i kitâbda muharrerü’l-esâmî olan müslimîn[den] medîne-i Hazret-i 
Ebâ Eyyûb el-Ensârî -dâme fî rıdvâni’l-Bârî-’de Defterdâr Mahmud Efendi 
[mahallesi] sâkinlerinden umdetü’l-emâcid ve’l-ekârim câmi‘ü’l-mehâmid ve’l-
mekârim Karakaş Ali Ağa b. İbrahim’in menziline varıp akd-i meclis-i şer‘-i 
şerîf eylediğinde mûmâ-ileyh Ali Ağa’nın menzilinde mütemekkin iken bundan 
akdem vefât eden Ali Efendi b. Hızır nâm müderrisin min ciheti’l-usûbeti’n-
nesebiyye bi’l-inhisâr vârisi olup verâseti, vilâyet-i Anadolu’da Gedegara kadısı 
Mahmud Efendi huzûr[unda] isbât olunup nakl-i şer‘î ile inhâ olunan Mehmed 
Çelebi b. Sunullah tarafından müteveffâ-yı mezbûrun muhallefâtını vâzı‘ü’l-
yed olanlardan taleb ve ahz ve kendiye îsâle ve inde’l-hâce lede’l-hükkâmi’l-
kirâm mürâfa‘a ve muhâsamaya vekîl olup vekâleti yedinde olan nakl-i şer‘î 
mûcebince sâbite olan Şaban b. Receb nâm vekîl meclis-i ma‘kūd-ı mezkûrda, 
râfi‘ü’l-kitâb müşârün-ileyh Ali Ağa mahzarında üzerine takrîr-i da‘vâ edip 
müvekkilim mezbûr Mehmed Çelebi’nin mûrisi müteveffâ-yı mezbûr Ali Efen-
di mûmâ-ileyh Ali Ağa’nın menzilinde fevt olmağla mecmû‘-ı muhallefâtına 
vaz‘-ı yed etmeğin ben dahi yedimde olan nakl-i şer‘î mûcebince müvekkilim 
mezbûrun verâsetini meclis-i şer‘de müşârün-ileyh Ali Ağa’nın vekîli mahzarın-
da isbât edip vaz‘-ı yed eylediği muhallefâtı ber mûceb-i defter bi’l-vekâle taleb 
eylediğimde isimleri nâ-ma‘lûm kırk iki cild kitâb ve bir sepet evrâk-ı perişân 
ve bir köhne kimonî ferâce ve bir köhne darçınî çukaya kaplı kürk ve bir köh-
ne pîştahta ve nısf destâr ve sincab kaplı bir mintan kürk ve bir köhne mor sof 
ve bir tülbent börkü bana teslîm edip mâ‘adâsını ketm ile cevâb vermişdir el-
hâletü hâzihî müşârün-ileyh Ali Ağa ve hizmetkârları Mehmed b. Abdullah ve 
Süleyman b. İsâ ve Şâhin b. İsâ ve Sefer b. Abdullah nâm kimesneler muhallefât-ı 
müteveffâ-yı mezbûrdan bâlâda tahrîr olunan eşyâdan gayrı nukūd-ı menkūl 
ve siyâb ve sâir ism-i mâl ıtlâk olunur kalîl ve kebîr bir nesne şey almadıkla-
rına ve aldırmadıklarına ve ilimleri olmadığına istihlâf[en] müşârün-ileyh Ali 
Ağa ve mezkûrûn kimesneler ale’l-infirâd yemîn billâhi te‘âlâ eylediklerinde 
vâki‘ü’l-hâli mevlânâ-yı mezbûr mahallinde tahrîr, ba‘dehû meclis-i şer‘a gelip 
alâ vukū‘ihî inhâ ve takrîr etmeğin vekîl-i mezbûr bî-vech ta‘arruzdan men‘ bir-
le mâ hüve’l-vâki‘ kayd şüd.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Fahrü’l-müderrisîn Şaban Efendi b. Hüseyin, Hüseyin Bey el-
Cündî, Dilâver b. Abdullah el-Muhzır, Ali Beşe Çukadâr ve gayruhüm mine’l-
hâzırîn.

197 [42a-1] Müderris Ali Efendi’nin terekesi
Defter oldur ki medîne-i hazret-i Ebâ Eyyûb el-Ensârî -dâme fî rıdvâni’l-Bârî-
’de Defterdâr Mahmud Efendi mahallesinde sâkin fahrü’l-emâsil ve’l-eşbâh Ka-
rakaş Ali Ağa menzilinde sâkin iken bundan akdem vefât eden Müderris Ali 
Efendi’nin min ciheti’l-usûbeti’n-nesebiyye bi’l-inhisâr vârisi olan Mehmed Çe-
lebi b. Sunullah nâm kimesnenin vekîli Şaban b. Receb nâm kimesne müteveffâ-
yı mezbûrun müşârün-ileyh Ali Ağa yedinden meclis-i şer‘de vekâleten kabz ey-
lediği defterdir ki zeyl-i vesîkada muharrerü’l-esâmî olan müslimîn huzûrunda 
tahrîr olundu.
Fî selh-i şehri Ramazâni’l-mübârek sene 1072.
İsmi nâ-ma‘lûm kitâb cild aded 42
Bir sepet evrâk-ı perîşân
Kimonî köhne çuka ferâce aded 1
Darçınî çuka kaplı köhne 
tilki kürkü aded 1
Köhne pîştahta aded 1
Sincab kaplı köhne hâre 
mintan kürk aded 1
Köhne mor sof aded 1
Nısf destâr aded 1
Tülbent börkü aded 1
Zikr olunan muhallefâtı vekîl-i mezbûr müvekkili için meclis-i şer‘de bi’l-vekâle 
ahz ve kabz edip bundan mâ‘adâ kalîl ve kebîr ve celîl ve hakīr nukūd ve siyâb ve 
ism-i mâl ıtlâk olunur bir nesnesini [almadıklarına] müşârün-ileyh Ali Ağa’ya 
ve hizmetkârları Mehmed b. Abdullah ve Süleyman b. İsâ ve Şâhin b. Abdul-
lah ve Sefer b. Abdullah nâm kimesnelere yemîn teklîf etmeğin mezkûrûn dahi 
yemîn billâhi te‘âlâ eylediklerinde vekîl-i mezbûr bî-vech ta‘arruzdan men‘ ve 
mâ cerâ bi’l-ibtigā tahrîr olundu.
Fi’t-târihi’l-mezbûr.
Şuhûdü’l-hâl: Muharrir-i hurûf Sâlih Mehmed Efendi b. Mehmed, Hüseyin Bey 
el-Cündî, Dilâver b. Abdullah el-Muhzır, Hüseyin b. Hasan ve gayruhüm mine’l-
hâzırîn.

198 [42a-2] Mehmed Efendi b. Derviş’in ev vakfiyesi
Hamden leke Allâhümme yâ ehle’l-hamd ve’s-senâ ente’llezî tuvekkifu li’l-
hayri men yeşâ’ sümme’s-salât ale’n-nebiyyi’l-Muhammed Mustafa ve âlihî ve 
sahbihi’n-nukabâ’i ve’n-nücebâ’i mâ dâmeti’s-semâ’ ve mâ hebbü’s-sabâ ammâ 
ba‘d, işbu kitâb-ı anberin-nikābın tahrîr ve inşâsına bâ‘is ve bâdî budur ki çün 
dünyânın na‘îmi zâ’il ve mukīmi râhil anâsı şekl-i anâ ve fenâsı tûl-i fenâ dir-
heminin sonu hem dinarının âharı nâr ve gam malının me’âlî melâl devleti-
nin gāyeti let, ikbâlinin nihâyeti teşvîş bi’d-ders âkil-i gayr-ı gāfil oldur ki fenâ-i 
dünyâya ayn-ı ibretle baka ve mümin-i kâmil oldur ki ve men amile sâlihan 
min zekerin ev ünsâ ve hüve mü’minün fe le-necziyennehû hayâten tayyibeten 
ve le-necziyennehüm ecrahüm bi ahseni mâ kânû ya‘melûn, mazmûn-ı sa‘âdet-
makrûnundan hissedâr olup bezl-i mâl ve tahsîl-i a‘mâl ile hayât-ı fâniye zım-
nında kesb-i hayât-ı bâkiye edip harr-ı kıyâmetde yevme yestazıllü’l-mer’ü 
tahte sadakātih mûcebince, sâye-i sadakātında âsûde ve mezra‘a-i âhiret olan 
dünyâda sadaka tohumun alıp ke-meseli habbetin enbetet seb‘a senâbile fî küllî 
sünbületin mi’etü habbetin vefkince ez‘âf-ı muzâ‘af ecr hâsıl edip yevmü’l-fez‘u’l-
ekber ahvâli sütûde ola, envâ‘-ı hayrât ve ihsânın ve esnâf-ı sadakāt-ı hasenin 
dahi efdali ve ekmeli, izâ mâte’l-insânu inkata‘a amelühû illâ an selâsin ilmin 
yentefe‘u-bihî ve sadakatin câriyetin ve veledin sâlihin yed‘û-lehû müsted‘âsınca 
vakıfdır ki dâimâ avâid-i mevâyidi nâzil ve ferâyid-i fevâyidi rûh-ı vâkıfa vâsıl 
olup memât ile ucûru münkatı‘, vefât ile âsârı mürtefi‘ olmaz binâen alâ zâlik 
medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de Otakçıbaşı 
nâm-ı diğer Fethi Çelebi mahallesi sâkinlerinden mefhar-i erbâbi’t-tahrîr ve’l-
kalem zübdetü ashâbi’t-tastîr ve’r-rakam, aynü’l-a‘yân zeynü’l-ezmân sâhibü’l-
hayrât ve’l-hasenât ve tâlibü’s-sadakāt ve’l-meberrât Mehmed Efendi b. Derviş 
talebiyle vakf-ı câ’i’z-zikrini mahallinde tahrîr ve tescîl ve mütevellî ile da‘vâ-
yı rücû‘u istimâ‘ ve fasl için kıbel-i şer‘den irsâl olunan mevlânâ Sâlih Meh-
med Efendi b. Mehmed, ol dahi zeyl-i kitâbda muharrerü’l-esâmî olan müslimîn 
ile mûmâ-ileyh Mehmed Efendi’nin mahalle-i mezbûrede vâki‘ mülk menzi-
line varılıp akd-i meclis-i şerî‘at-ı şerîfe olundukda, mûmâ-ileyh Mehmed 
Efendi meclis-i ma‘kūd-ı mezkûrda vakf-ı âti’z-zikrine li ecli’t-tescîl mütevellî 
nasb ve ta‘yîn eylediği fahrü’l-eimme İbrahim Efendi b. Mustafa mahzarın-
da ikrâr-ı tâm ve takrîr-i kelâm edip işbu cihân içinde vâki‘ olan sadakāt-ı 
câriyenin sebâtı zâhir ve gülşen-i hasenât içre nebâtı zâhir idiğine şu‘ûr-ı tâm 
ve vukūf-ı tamâm hâsıl eylediğimiz ecilden işbu zikr-i âtî vakfın sudûruna de-
ğin silk-i mülk-i sahîhimde münselik ve semt-i zabt ve tasarrufumda münha-
rıt olan emlâkimden işbu bir tarafı birâderim Abdülbâkī Çelebi merhûm vere-
sesi mülküne ve iki tarafdan Bolevî Mehmed Efendi çayırına ve bir tarafı tarîk-i 
âma müntehî ve mahdûd, muhavvata-i dâhiliyyesi iki bâb fevkānî oda ve bir 
orta sofa ve tahta-pûş hâriciyyesi iki bâb tahtânî oda ve karşı karşıya iki köşk 
ve ortasında dehlizi ve yanında sofa ve bi’r-i mâ ve selsebîli ve ahırı ve zât-ı 
eşcâr-ı müsmire ve gayrı müsmire bahçeyi müştemil menzilimi [42b] hasbe-
ten lillâhi’l-azîm yevme lâ yenfa‘u mâlün ve lâ benûne illâ men etallâhe bi kal-
bin selîm, cemî‘ malımdan ifrâz ve vakf-ı sahîh-i şer‘î ve haps-i sarîh-i mer‘î 
ile vakf ve haps edip şöyle şart ve ta‘yîn eyledim mâdâm ki ben libâs-ı hayâtı 
lâbise ve mesned-i âfiyetde câlise olup dâr-ı dünyâda ta‘ayyüş edem menzil-i 
mahdûd-ı mezkûra keyfe mâ yeşâ’ ve hasbe mâ yahtâr mutasarrıf olam ve ben 
işbu dâr-ı dünyâdan hırâmân-ı sarây-ı bekā eylediğimde menzil-i mezbûra 
evlâdım ve evlâd-ı evlâdım ve evlâd-ı evlâd-ı evlâdım ve evlâd-ı evlâd-ı evlâd-ı 
evlâdım batnen ba‘de batnin ve karnen ba‘de karnin mutasarrıf olalar ve 
ba‘de’l-inkırâz menzil-i mahdûd-ı mezkûra utekām mutasarrıf olup tevliyyet-i 
menzil-i mezkûr halîle-i mükerremem Sâliha Hâtun bt. Mehmed’e meşrûta ola 
ve ba‘de inkırâzi’l-kül menzil-i mezbûr yed-i mütevellî ve ecr-i misli ile îcâr olu-
nup hâsıl olan icâresi yed-i mütevellî ve rehn-i kavî ve kefîl-i melî ve yâhud 
ikisinden biri ile rayb-ı ribâdan ârî ale’l-vechi’l-halâl istirbâh ve istiğlâl olu-
nup hâsıl olan galle ve menzil-i mezbûrun müeccelesiyle mikdâr-ı kifâye eczâ-i 
şerîfe vaz‘ olunup sevâbı rûhuma ihdâ oluna ve mürûr-ı eyyâm ile menzil-i 
mezbûr vakfa âid olmağla tekrâr îcâr lâzım gelirse, minvâl-i sâbık üzre re’y-i 
hâkim ile eczâ-i şerîfe vaz‘ olunup tâ ki rûhum için bir hatm-i şerîf tekmîl olu-
na ve halîlemden sonra emr-i tevliyyet re’y-i hâkime müfevvez ola ve medîne-i 
hazret-i Ebâ Eyyûb el-Ensârî -dâme fî rıdvâni’l-Bârî-’de mesned-nişîn-i şerî‘at-ı 
garrâ olan efendi hazerâtı zamân-ı hükûmetlerinde vakfıma hasbî nâzır olup 
ayn-ı inâyetleriyle nazar edeler ve vakf-ı mezkûrumun şurûtunun tebdîl ve 
tağyîri ve teksîri ve taklîli merreten ba‘de uhrâ yedimde ola deyû fâriğan ani’ş-
şevâgil menzil-i mezbûru mütevellî-i merkūma teslîm, ol dahi vakfiyyet üzre 
kabz ve tesellüm ve sâir mütevellîler evkāfda tasarruf eyledikleri gibi tasarruf 
eyledi dedikde gıbbe’t-tasdîki’ş-şer‘iyyi’l-vicâhiyyi’l-mu‘teber vâkıf-ı mûmâ-
ileyh -tekabbelallâhu te‘âlâ hayrâtihi ve dâ‘afe ecûre mesûbâtihî mesûbeten- 
meclis-i ma‘kūd-ı mezbûrda mütevellî-i mezbûr mahzarında üzerine takrîr-i 
da‘vâ edip vakf-ı akār eimme-i kibârdan imâm-ı evvel Ebû Hanîfe Kûfî -cûziye 
bi’l-hayr ve kûfiye- hazretleri ind-i şerîflerinde gayr-ı lâzım olduğundan mâ‘adâ, 
imâm-ı sâlis-i rabbânî kâmil-i samedânî Muhammed b. Hasan eş-Şeybânî re’y-i 
reşîd ve mezheb-i sedîdleri üzre vâkıf, vakfının menâfi‘in kendiye şart ve ta‘yîn 
etmekle vakf-ı merkūm sahîh olmayıp vakf-ı mezbûrdan rücû‘ meşrû‘ olma-
ğın vakf-ı mezbûrdan rücû‘ eyledim mütevellî-i mezbûrun kasr-ı yedine ve 
bana teslîme tenbîh taleb ederim dedikde mütevellî-i mezbûr cevâb-ı bâ savâba 
tasaddî olup imâm-ı sânî hazret-i İmâm Ebû Yusuf el-Kadı ind-i şerîflerinde 
mücerred vâkıf, vakaftü demekle ve hazret-i İmâm Muhammed mezhebi üzre 
teslîm ile’l-mütevellî olmak ile vakfa lüzûm ârız olup imâm-ı müşârün-ileyh 
hazretleri katında şart-ı merkūm sahîh olmağın imâmeyn-i şemseyn-i kame-
reyn bedreyn-i münîreyn re’y-i reşîdleri üzre mezheb-i mezkûrdan rücû‘ gayrı 
meşrû‘dur deyû teslîmden imtinâ‘ etmeğin ve mevlânâ-yı mûmâ-ileyh katında 
müterâfi‘ân olduklarında, mevlânâ-yı mezbûr cânib-i vakfı evlâ ve ahrâ görüp 
âlimen bi’l-hilâf ve mürâ‘iyyen bimâ yecîbü ri‘âyetühü fi’l-hükmi bi’l-evkāf re’y-i 
imâmeyn üzre lüzûm-ı vakf-ı merkūm mahallinde hükm-i şer‘î ve kazâ-i mer‘î 
edip vâki‘ü’l-hâli mahallinde tahrîr, ba‘dehû meclis-i şer‘a gelip alâ vukū‘ihî inhâ 
ve takrîr etmeğin hâkim-i muvakki‘-i sadr-ı kitâb-ı müstetâb olan âlim-i âmil 
fâsıl-ı beyne’l-hak ve’l-bâtıl hâkim-i hâsim hazretleri dahi hükm-i merkūm[u] 
tecvîz ve tenfîz ve vakf-ı mezbûrun lüzûmuna ve şurût ve kuyûdunun husûs 
ve umûmunun sıhhatine hüküm buyurup min ba‘d vakıf sahîh ve lâzım ve 
haps-i sarîh mütehattim oldu. “Fe-men beddelehû ba‘de mâ semi‘ahû fe-innemâ 
ismuhû ale’llezîne yübeddilûnehû inna’llâhe semî‘un alîm” ve ecrü’l-vâkıfı ale’l-
hayyi’l-cevâdi’l-kerîm cerâ zâlik.
Ve hurrire fi’l-yevmi’s-sânî ve’l-ışrîn min şehri Ramazâni’l-mübârek min şühûr 
li sene isneteyn ve seb‘în ve elf.
Şuhûdü’l-hâl: Mustafa Efendi b. Hüseyin el-Cündî, Ahmed Ağa b. Sâlih el-Cündî, 
Abdi Çelebi b. Mustafa el-Kâtib, Mustafa Çelebi b. Mehmed, Halil Çelebi b. Mah-
mud, Hasan Çelebi b. Hüseyin, Hüseyin Çelebi b. Cafer, Mustafa Çelebi b. Meh-
med, Fahrü’l-akrân Mustafa Ağa, Fahrü’l-kuzât Derviş Efendi b. Mustafa, Meh-
med Çelebi b. Mustafa er-Râcil, Mehmed Çelebi seroda-i sâbık, Süleyman Çele-
bi b. Mehmed, Ahmed b. Mehmed, Mustafa b. İbrahim, Hasan Beşe er-Râcil, Hü-
seyin Muhzır ve gayruhüm mine’l-hâzırîn.

199 [43a-1] Musa Çelebi b. Muharrem’deki tarla ve çayırların Kurd 
Ağazâde Mehmed Çelebi’ye teslim edilmesi
Mahmiye-i İstanbul’da Koca Mustafa Paşa semtinde sâkin Kurd Ağazâde Meh-
med Çelebi nâm kimesne meclis-i şer‘de mahmiye-i mezbûrede Davudpaşa ma-
hallesinde sâkin iken bundan akdem vefât eden eniştesi Derviş Ağa merhûmun 
sulbî sagīr oğlu Mustafa Çelebi nâm yetîmin tesviye-i umûru için kıbel-i şer‘den 
mansûb vasî olan Musa Çelebi b. Muharrem nâm kimesne mahzarında üzeri-
ne tahrîr-i da‘vâ edip eniştem müteveffâ-yı mezbûrdan hâl-i hayâtında yüz kıt‘a 
riyâlî kebîr guruş istikrâz ve kabz edip ol dahi vech-i muharrer üzre ikrâz ve 
teslîm edip ol mukābelede Havâss-ı Aliyye kazâsı muzâfâtından Büyük Çekmece 
nâhiyesine tâbi‘ İskeçe nâm karye sınırı dâhilinde vâki‘ merhûm ve mağfûrun-
leh Sultan Bayezid Hân-ı Velî evkāfı arâzisinden olup babam müteveffâ-yı 
mezbûrdan bana intikāl-i âdî ile intikāl eden inde’l-ahâliyi’d-diyâr ma‘lûmetü’l-
hudûd ve’l-kıta‘ ve’l-mikdâr tarlalar ve çayırlarımı eniştem müteveffâ-yı mezbûr 
Derviş Ağa’ya rehin nâmına verip ba‘dehû fevt oldukda, vasiyy-i mezbûr zikr olu-
nan tarlalar ve çayırlar sagīr-i mezbûra babası müteveffâ-yı mezbûrdan intikāl 
eylemişdir deyû zabt edip ben dahi meblağ-ı mezbûru edâya iktidârım olmamağ-
la sükût etmişidim el-hâletü hâzihî sâlifü’z-zikr yüz guruşu edâ ve ol tarlalar ve 
çayırları zabt murâd eylediğimde vasiyy-i mezbûr zabtıma mâni‘ olur, suâl olu-
nup yedimde olan fetvâ-yı şerîfe mûcebince ihkāk-ı hak olunmak matlûbumdur 
deyû yedinde olan fetvâ-yı şerîfeyi ibrâz edip feth ve kırâat olundukda, Zeyd ( ) 
olur mu deyû hâlâ şeyhülislâm-ı müfti’l-enâm -sellemehü’s-selâm- hazretleri-
ne istiftâ olundukda, cevâb-ı bâ savâblarında olur deyû buyurulmağın gıbbe’s-
suâl vech-i mezbûr cevâbında fi’l-hakīka müdde‘î-i mezbûr vasîsi olduğu sagīr-i 
mezbûr babası müteveffâ-yı mezbûr Derviş Ağa’ya evkāf-ı mezbûreden olup hâl-i 
hayâtında babası müteveffâ-yı mezbûrdan kendisine intikāl eden ma‘lûmetü’l-
hudûd ve’l-kıta‘ ve’l-mikdâr çayırlar ve tarlaları yüz kıt‘a riyâlî kebîr guruş be-
del mukābelesinde evkāf-ı mezbûr mütevellîsi ma‘rifetiyle tefvîz bi’l-ferâğ edip 
ol dahi vech-i muharrer üzre tefevvüz ve kabûl edip ba‘de vefâtihî ol tarlalar 
ve çayırlar oğlu sagīr-i mezbûra intikāl etmişdir binâen aleyh zabt eylemişdir 
deyicek isre’l-istintâk, mezbûr Mehmed Çelebi sâlifü’z-zikr tarlalar ve çayırları 
eniştesi müteveffâ-yı mezbûr Derviş Ağa’ya ber minvâl-i meşrûh ol mütevellî-i 
vakf-ı mezbûr ile ferâğ ve tefvîzi inkâr ile cevâb vermeğin mûceb-i fetvâ-yı şerîf 
vasiyy-i mezbûrdan müdde‘î-i mezbûrun tefvîz ve ferâğını mübeyyine beyyine 
taleb olundukda, isbât-ı beyyineden izhâr-ı acz ile istihlâf etmeğin mezbûr zikr 
olunan tarlalar ve çayırları eniştesi müteveffâ-yı mezbûr Derviş Ağa’ya vech-i 
mübeyyen üzre yüz kıt‘a riyâlî guruşa tefvîz ve ferâğ eylediğine mezbûr Mehmed 
Çelebi’ye yemîn teklîf olundukda, ol dahi alâ vefki’l-mes’ûl half billâhi’l-aliyyi’l-
A‘lâ etmeğin ber mûceb-i fetvâ-yı şerîf zikr olunan yüz kıt‘a riyâlî guruş sagīr-i 
mezbûr için kabz ve ol tarlalar ve çayırları müdde‘î-i mezbûra teslîme vasiyy-i 
merkūma tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene isneteyn ve 
seb‘în ve elf.
Şuhûdü’l-hâl: Bâli Çavuş el-Mübâşir, Ahmed Çavuş b. Mehmed, Dilâver b. (  ), 
İbrahim Çelebi b. Hasan ve gayruhüm mine’l-hâzırîn.

200 [43a-2] Mehmed Beşe b. Abdullah’ın, Altun v. Melkon’dan aldığı 
parayı iade etmesi
Ekmekçi tâifesinden Altun v. Melkon nâm Ermeni meclis-i şer‘de Mehmed Beşe 
b. Abdullah nâm râcil mahzarında üzerine takrîr-i da‘vâ edip târih-i kitâbdan 
bir ay mukaddem mezbûr Mehmed Beşe benden esedîye tebdîl etmek için on 
iki bin yedi yüz nakd-i râyic fi’l-vakt akçe ahz ve kabz edip hâlâ ne esedî ve 
ne akçemi verir, suâl olunup alıverilmek matlûbumdur deyicek gıbbe’s-suâl 
mezbûr Mehmed Beşe cevâbında fi’l-hakīka târih-i mezbûrda müdde‘î-i mezbûr 
Altun’dan minvâl-i muharrer üzre on iki bin dört yüz akçe alıp kabz eylemişdim 
deyû bi tav‘ihî ikrâr ve i‘tirâf etmeğin müdde‘î-i mezbûrdan ziyâdeyi mübey-
yine beyyine taleb olundukda ityân-ı beyyineden izhâr-ı acz edip istihlâf dahi 
etmeğin alâ mûcebi ikrârihî sâlifü’z-zikr on iki bin dört yüz akçeyi müdde‘î-i 
mezbûra edâ ve teslîm ile mezbûr Mehmed Beşe ilzâm olunup mâ hüve’l-vâki‘ 
bi’t-taleb ketb olundu.
Tahrîren fi’l-yevmi’s-sâmin aşer min Şevvâli’l-mükerrem li sene isneteyn ve 
seb‘în ve elf.
Şuhûdü’l-hâl: Mehmed b. Mahmud, Hüseyin b. Hasan, Receb Bey b. Maden, 
Sâlih Efendi b. Mehmed, Hamza Efendi nâib-i recül, Eyüb Çelebi el-Mukayyid, 
Ali Beşe Çukadâr, Mehmed Beşe el-Mübâşir ve gayruhüm mine’l-hâzırîn.









201 [43b-1] Safiye Hatun bt. Abdullah’ın evini Handan Bey 
b. Abdullah’a satması
Medîne-i hazret-i Ebâ Eyyûb el-Ensârî -radiye anhu Rabbühü’l-Bârî-’de vâki‘ 
Câmi‘-i Kebîr mahallesi sâkinelerinden fahrü’l-muhadderât Safiye Hâtun bt. 
Abdullah meclis-i şerî‘at-ı şerîfede işbu kitâb-ı sıhhat-nisâbın sâhibi umdetü’l-
emâsil ve’l-eşbâh Handan Bey b. Abdullah mahzarında bi tav‘ihî ikrâr-ı tâm ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olan emlâkimden sonra mahalle-i mezbûrda vâki‘ bir tarafdan Ali 
Efendi nâm müderris tasarrufunda olan vakıf menzil ve bir tarafdan Müder-
ris bostanı ve ba‘zan Ahmed Ağa tasarrufunda olan vakıf menzil ve bir taraf-
dan Mehmed tasarrufunda olan vakıf menzil ve bir tarafdan tarîk-i âm ile 
mahdûd, iki bâb fevkānî ve iki tahtânî odaları ve cihânnümâyı ve tahtânî mat-
bahı ve ahırı ve üç bi’r-i mâ ve iki kıt‘a bahçeyi müştemil mülk menzilimi bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mûmâ-ileyh Han-
dan Bey’e iki yük fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bey‘ ve teslîm edip ol dahi ber minvâl-i 
muharrer iştirâ ve tesellüm ve kabz ve kabûl edip semeni olan mezbûrü’n-
na‘t iki yük akçeyi bi’t-tamâm ve’l-kemâl müşterî-i mûmâ-ileyh Handan Bey 
yedinden alıp kabz edip menzil-i mahdûd-ı mezkûrda vechen mine’l-vücûh 
ve sebeben mine’l-esbâb alâka ve medhalim kalmadı ba‘de’l-yevm menzil-i 
mezkûr müşterî-i mezbûrun mülk-i müşterâsı ve hakk-ı sarîhidir, keyfe mâ 
yeşâ’ ve hasbe mâ yahtâr mutasarrıf olsun dedikde mukırra-i mezbûreyi kitâb-ı 
meşrûhasında el-mukarru lehü’l-mezbûr vicâhen tasdîk ve şifâhen tahkīk et-
meğin mâ hüve’l-vâki‘ kayd şüd.
Fi’l-yevmi’r-râbi‘ min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed el-Mütevellî, Mustafa Çelebi b. 
Hüdâverdi, Hüseyin Çelebi b. Abdullah, Ali Çelebi b. Hızır el-Kâtib, Mustafa 
Çelebi b. Pervâne, Ahmed Çelebi b. Emrullah, Mehmed Çelebi b. Ahmed, Mus-
li Çelebi b. Abdullah, Mehmed Çelebi b. Musli, Hüseyin Muhzır, Mustafa Çelebi 
el-Müezzin ve gayruhüm mine’l-hâzırîn.

202 [43b-2] Safiye Hatun bt. Abdullah’ın Ahmed Çelebi b. İslâm’a 
olan borcunu ödemesi
Dergâh-ı âlî -dâme mahfûfen bi’l-me‘âlî- yeniçerilerinden Bağdâdî Ahmed 
Çelebi b. İslâm nâm kimesne meclis-i şer‘-i şerîfde medîne-i hazret-i Ebâ 
Eyyûb el-Ensârî -radıyallâhu anhu Rabbühü’l-Bârî-’de Câmi‘-i Kebîr mahallesi 
sâkineleri[nden] Safiye Hâtun bt. Abdullah mahzarında üzerine da‘vâ ve takrîr-i 
kelâm edip cihet-i deyn-i şer‘îden mezbûr Safiye Hâtun zimmetinde yüz yirmi 
fıddî nakd-i râyic fi’l-vakt akçe hakkım olup bundan akdem merkūme Safi-
ye Hâtun mahalle-i mezbûrede vâki‘ lede’l-ahâlî ve’l-cîrân ma‘lûmetü’l-hudûd 
mülk menzilini semen-i misli ile bey‘ ve semeninden zikr olunan yüz yirmi bin 
akçeyi bana edâ ve teslîm ve bâkī kalırsa kendisine îsâle hâzır bi’l-meclis Mus-
tafa Çelebi b. Hüdâverdi nâm kimesneyi tarafından vekîl ve nâib-i menâb nasb 
ve ta‘yîn edip ol dahi vekâlet-i mezbûreyi kabûl ve hıdemât-ı lâzımesini edâya 
müte‘ahhid etmişidi el-hâletü hâzihî mezbûre Safiye Hâtun vekîli merkūm 
Mustafa Çelebi ma‘rifetiyle menzil-i mezbûru âhara bey‘ ve teslîm edip zikr 
olunan yüz yirmi bin akçe hakkımı bana edâ ve teslîme ta‘allül eder suâl olu-
nup alıverilmek matlûbumdur deyicek gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda, udûl-i ricâlden 
Mahmud Çelebi b. İbrahim ve Musli Çelebi b. Receb nâm kimesneler li ecli’ş-
şehâde makām-ı kazâya hâzırân olup isre’l-istişhâd fi’l-vâki‘ mezbûre Safiye 
sene seb‘în ve elf Cemâziyelevveli’nin üçüncü günü mahalle-i mezbûrede vâki‘ 
kendi menzilinde bizim huzûrumuzda müdde‘î-i mezbûr Ahmed Çelebi’ye yüz 
yirmi bin fıddî akçe zimmetimde lâzımü’l-edâ deynim vardır deyû ikrâr ve bizi 
işhâd eyledi, biz mezbûrenin vech-i muharrer üzre ikrârına şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebiyle zikr olunan yüz yirmi 
bin akçeyi müdde‘î-i mezbûra edâ ve teslîme merkūme Safiye Hâtun’a tenbîh 
birle mâ hüve’l-vâki‘ kayd şüd.
Fi’l-yevmi evâhiri [min] şehri Ramazâni’l-mübârek li sene isneteyn ve seb‘în ve 
elf.
Şuhûdü’l-hâl: Mehmed Çelebi b. Ahmed, Mustafa Çelebi b. Pervâne, Hamza 
Efendi nâib-i ricâl, Mehmed Çelebi b. Musli ve gayruhüm mine’l-hâzırîn.

203 [44a-1] Safiye Hatun bt. Abdullah’ın istiğlâl yoluyla sattığı evi 
borcunu ödediği için geri alması
Dergâh-ı âlî yeniçerilerinden Bağdâdî Ahmed Ağa b. İslâm nâm râcil meclis-i 
şer‘-i şerîf-i lâzımü’t-tevkīrde işbu kitâb-ı sıhhat-nisâbın sâhibesi fahrü’l-
muhadderât Safiye Hâtun bt. Abdullah mahzarında ikrâr ve takrîr-i kelâm edip 
bundan akdem mezkûre Safiye Hâtun silk-i mülk-i sahîhinde münselik olup 
mahallât-ı Ebâ Eyyûb el-Ensârî’den Câmi‘-i Kebîr mahallesinde vâki‘ bir taraf-
dan Ali Efendi tasarrufunda olan vakıf menzil ve bir tarafdan Müderris bosta-
nı ve ba‘zan Ahmed Ağa mutasarrıf olduğu vakıf menzil ve bir tarafdan Meh-
med tasarrufunda olan vakıf menzil ve bir tarafdan tarîk-i âm ile mahdûd 
mecmû‘ mülk menzilini bana seksen bin fıddî nakd-i râyic fi’l-vakt akçeye alâ 
tarîki’l-istiğlâl bey‘ ve ba‘de’t-tahliyye bana teslîm, ben dahi kabz edip sene 
tamâmına değin icâre-i ma‘lûme ile yine mûmâ-ileyhâ Safiye Hâtun’a îcâr ve 
teslîm eylediğimde ol dahi vech-i muharrer üzre istîcâr ve tesellüm ve kabz 
ve kabûl eylemişdi el-hâletü hâzihî zikr olunan seksen bin akçe ve menzil-i 
mezbûrun icâre-i ma‘lûmesinden müctemi‘ kırk bin akçe ki cem‘an yüz yirmi 
bin nakd-i râyic fi’l-vakt akçeyi mûmâ-ileyhâ Safiye Hâtun yedinden tamamen 
alıp kabz edip fekk-i istiğlâl eyledim min ba‘d menzil-i mahdûd-ı mezkûrda 
vechen mine’l-vücûh alâkam kalmadı mezbûre Safiye Hâtun keyfe mâ yeşâ’ mu-
tasarrıfe olsun dedikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb 
olundu.
Fî evâili Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Mustafa Çelebi b. Rıdvan, Hamza Efen-
di [b.] Mehmed, Mustafa Çelebi b. Hüdâverdi, Sâlih Mehmed Efendi b. Mehmed 
ve gayruhüm mine’l-hâzırîn.

204 [44a-2] Dimitri v. Lanbo’nun evini Kanilo v. Kiryaki’ye satması
Vilâyet-i Rumeli’nde cezîre-i Mora’da Mizistre kazâsına tâbi‘ Anavari [Na-
varin] nâm karye sâkinlerinden Dimitri v. Lanbo nâm zimmî meclis-i şer‘-i 
hatîr-i lâzımü’t-tevkīrde işbu râfi‘ü’l-vesîka Kanilo v. Kiryaki nâm zimmî 
muvâcehesinde ikrâr ve takrîr-i kelâm edip akd-i âti’z-zikrin sudûruna de-
ğin silk-i mülk-i sahîhimde münselik olan emlâkimden karye-i mezbûrede 
vâki‘ bir tarafdan Niko Arzumani mülkü ve bir tarafdan Tenoso Papadopu-
lo mülkü ve bir tarafdan Yani Kapoşaraki mülkü ve tarîk-i âm ile mahdûd 
ve bir tarafdan Kiryaki Simatpilo mülkü ile mahdûd bir bâb fevkānî oda 
ve altında ahır ve havluyu ve kurbunda Menuso yanında bir mikdâr arsa-i 
hâliyeyi müştemil mülk menzilimi bi cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık merkūm Kanilo’ya tâmmü’l-vezn sahîhü’l-ayâr alt-
mış kıt‘a riyâlî guruş-ı kebîre tarafeynden îcâb ve kabûlü hâvî bey‘-i bâtt-ı 
sahîh-i kat‘î ile bâtten bey‘ ve teslîm edip ol dahi vech-i muharrer üzre iştirâ 
ve kabûl edip semeni olan mezbûrü’n-na‘t altmış kıt‘a riyâlî guruşu tama-
men müşterî-i merkūm Kanilo yedinden bi’t-tamâm alıp kabz edip menzil-i 
mahdûd-ı mezkûrda vechen mine’l-vücûh alâkam yokdur, mesfûr Kanilo’nun 
mülk-i müşterâsıdır, keyfe mâ yeşâ’ mutasarrıf olsun dedikde gıbbe’t-tasdîk 
mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ bin Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Receb Kethüdâ b. Maden, Mehmed b. Mahmud, Hamza Efendi 
nâib-i recül, Sâlih Efendi b. Mehmed ve gayruhüm mine’l-hâzırîn.









205 [44a-3] Ali Beşe b. Mehmed’in vakıf evi Sâliha 
bt. Süleyman’a devretmesi
[Derkenar:] İcâre-i müeccele tasarruf eylediği menzili mütevellî ma‘rifeti ile şu 
kadar akçe bedel ile ferâğ sûretidir.
Medîne-i hazret-i Ebâ Eyyûb el-Ensârî -dâme fî rıdvâni’l-Bârî-’de Baba Haydar-ı 
Nakşibendî mahallesi sâkinlerinden Ali Beşe b. Mehmed nâm kimesne meclis-i 
şer‘-i hatîr-i lâzımü’t-tevkīrde işbu sâhibetü’l-kitâb Sâliha bt. Süleyman nâm 
hâtun mahzarında ikrâr ve takrîr-i kelâm edip tefvîz-i âti’z-zikrin sudûruna 
değin zabt ve taht-ı tasarrufumda olup gallesi mahalle-i mezbûre müezzini-
ne meşrûta mahalle-i mezbûrede vâki‘ bir tarafdan Hekimzâde Mustafa Çelebi 
mülkü ve bir tarafdan müezzine meşrûta âhar menzil ve tarafeyni tarîk-i âm ile 
mahdûd iki bâb fevkānî ve bir bâb tahtânî oda ve cüneyne-i zât-ı eşcâr-ı müs-
mire ve gayrı müsmireyi ve mahzenve beher şehr yirmi beş akçe müeccele ile mutasarrıf olduğum menzili, cemî‘ 
tevâbi‘ ve levâhıkı ile mezbûre Sâliha’ya izn-i mütevellî-i vakf-ı mezbûr ile on üç 
bin fıddî nakd-i râyic fi’l-vakt akçe bedel mukābelesinde tefvîz bi’l-ferâğ eyle-
diğimde ol dahi vech-i muharrer üzre tefevvüz ve kabûl edip bedel-i ferâğ olan 
mezbûrü’n-na‘t on üç bin akçeyi tamamen merkūme Sâliha yedinden alıp kabz 
edip menzil-i mahdûd-ı mezkûrda alâkam kalmadı ba‘de’l-yevm mâh-be-mâh 
yirmi beşer akçe icâresini cânib-i vakfa edâ edip menzil-i mezbûra emsâli gibi 
mutasarrıfe olsun dedikde gıbbe’t-tasdîk mâ hüve’l-vâki‘ kayd şüd.
Fi’l-yevmi’s-sâdis min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Eş-Şeyh Abdullah Efendi b. İsâ el-Halvetî, Halil Efendi el-Mütevellî, 
Halil Halîfe el-Müezzin, Ali Çelebi b. Abdullah ve gayruhüm mine’l-hâzırîn.

206 [44b-1] Rabia Hatun bt. Mehmed’in kölesi İftihar bt. Abdullah’ı 
vasiyet (tedbir) yoluyla âzat etmesi
Sûret-i tedbîr
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Çavuş Ka-
sım mahallesi sâkinelerinden Topçuzâde kızı demekle ma‘rûfe Râbia Hâtun 
bt. Mehmed Efendi kıbelinden tedbîr-i âti’z-zikri ikrâra vekîl olup mezbûrenin 
zâtını ma‘rifet-i şer‘iyye ile ârifân olan Ramazan b. Mehmed el-Müezzin ve Ali 
Bey b. Mehmed şehâdetleriyle şer‘an vekâleti sâbite olan Balcı Ali Çelebi b. Sefer 
nâm kimesne meclis-i şer‘-i şerîf-i şâmihü’l-imâdda bi’l-vekâle ikrâr ve takrîr-i 
kelâm edip müvekkilem mezbûre Râbia Hâtun kendisine rıkkını mu‘terife uzun boylu açık kaşlı, kara elâ gözlü burnu kerteles uzu[n]? sûretli Rûsiyyetü’l-asl 
sâhibetü’l-kitâb İftihar bt. Abdullah nâm câriye-i memlûkesini hasbeten lillâhi 
te‘âlâ tedbîr-i mutlak ile müdebbere edip küllü nefsin zâ’ikatü’l-mevt ve küllü 
hayyin yülâkīhi’l-fevt fehvâsı üzre bi emrillâhi te‘âlâ ben işbu dâr-ı dünyâdan 
sarây-ı ukbâya intikāl ve irtihâl eylediğimde câriyem mevsûfe-i mezkûre ma-
lımdan âzâd olup sâir harâir-i asliyyât gibi hürre olsun dedi dedikde mâ hüve’l-
vâki‘ bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Sâlih Mehmed Efendi b. Mehmed, Hamza Efendi nâib-i recül, 
Mehmed Beşe b. Musli, Receb Kethüdâ b. Maden ve gayruhüm mine’l-hâzırîn.

207 [44b-2] Kirkor v. Niko’nun, emlâk hisselerini kızı Rado 
bt. Kirkor’a hibe etmesi
Vilâyet-i Rumeli’nde Premedi kazâsına tâbi‘ Mila nâm karyede sâkin Kirkor 
v. Niko nâm zimmî mahfil-i kazâda sulbiye kebîr kızı işbu sâhibetü’l-vesîka 
Rado bt. Kirkor nâm zimmî tarafından ikrâr-ı âti’z-zikri tasdîke vekîl olup 
bimâ hüve nehci’s-sübût şer‘an vekâleti sâbite olan zevci Petro v. Yani nâm 
vekîl muvâcehesinde bi tav‘ihî ikrâr ve takrîr-i kelâm edip hibe-i âti’z-zikrin 
sudûruna değin li ebeveyn karındaşı gāib ani’l-meclis Duka v. Niko nâm zimmî 
ile ale’l-iştirâki’s-seviy mülkümüz olup karye-i mezbûrede vâki‘ bir tarafdan 
Ali Bey mülkü ve iki tarafdan âhar karındaşım Hristo mülkü ve taraf-ı âharı 
Vaso mülkü ve tarîk-i âm ile mahdûd iki bâb tahtânî oda ve bir kıt‘a saman-
lık ve bir mikdâr havlunun nısfı benim ve nısf-ı âharı karındaşım mezbûrun 
mülk-i mevrûsumuz olmağın el-hâletü hâzihî menzil-i mahdûd-ı mezkûrda 
olan nısf hisse-i şâyi‘amı cümle tevâbi‘ ve levâhıkı ile ve yine adedi beynimiz-
de ma‘lûm dut eşcârlarının nısflarını ve yine karye-i mezbûre sınırı dâhilinde 
vâki‘ her birinin hudûd[u] beynimizde ilm-i şer‘î birle ma‘lûm beş kıt‘a mülk 
bağlarımı dahi safka-i vâhide ile kızım müvekkile-i mezbûre Rado’ya hibe-i 
sahîha-i şer‘iyye ile [hibe] edip ba‘de’l-yevm menzil-i mahdûd-ı mezkûrun nıs-
fı ile sâlifü’z-zikr dut eşcârlarının nısflarını ve beş kıt‘a bağları mahallinde ahz 
ü kabz [ve] zabt ve tasarrufuna kızım müvekkile-i mezbûre Rado’yu tarafım-
dan taslît eyledim ba‘de’l-yevm müvekkile-i mezbûrenin emlâk-i mevhûbesi ol-
muşdur, emsâli tasarrufu gibi keyfe mâ yeşâ’ mutasarrıfe olsun deyicek mukırr-ı 
mezbûrun vech-i muharrer üzre cârî ve sâdır olan ikrârını vekîl-i mezbûr Petro 
vicâhen ve şifâhen tasdîk etmeğin mâ hüve’l-vâki‘ kayd şüd.
Fi’l-yevmi’l-hâmis min şehri Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Murtaza Bey b. Mustafa, Hüseyin Beşe b. Hasan, Mehmed Beşe b. 
Ahmed, Dilâver Bey b. Abdullah ve gayruhüm mine’l-hâzırîn.









208 [44b-3] Ayşe bt. Kalender ile Halil Beşe b. İbrahim’in geçimsizlik 
sebebiyle muhâlaa yoluyla boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Nişancı 
mahallesi sâkinlerinden Ayşe bt. Kalender nâm hâtun meclis-i şerî‘at-ı şerîfede 
zevci işbu râfi‘ü’l-kitâb Halil Beşe b. İbrahim nâm kimesne mahzarında ikrâr 
ve takrîr-i kelâm edip mezbûr Halil Beşe zevci olup lâkin mu‘âşeretimiz olma-
mağla beynimizde şikāk-ı küllî vâki‘ olmağla mezbûrun zimmetinde mütekar-
rir olan altı yüz akçe mehr-i müeccel ve nafaka-i iddet ve me’ûnet-i süknâmdan 
fâriğa olduğumdan mâ‘adâ bir beledî döşek ve iki münakkaş yastık ve bir yeme-
ni yorgan zevcim mezbûr Halil Beşe yedine def ‘ ve teslîm ve bedel-i hul‘ olmak 
üzre zevcim mezbûr Halil Beşe ile muhâla‘a-i sahîha-i şer‘iyye ile muhâla‘a edip 
zevciyyete müte‘allik âmme-i de‘âvî ve mütâlebât ve eymân ve muhâsamâtdan 
zimmetini ibrâ ve iskāt eyledim deyicek mezbûr Halil Beşe meclis-i şer‘de fi’l-
vâki‘ zikr olunan eşyâyı bedel-i hul‘ olmak üzre zevcem mezbûre Ayşe’nin ye-
dinden alıp kabz edip vech-i mübeyyen üzre olan hul‘-ı merkūmu kabûl ve zev-
ciyyete müte‘allik da‘vâdan ben dahi zimmetini ibrâ ve iskāt eyledim dedikde 
gıbbe’t-tesâduk mâ hüve’l-vâki‘ kayd şüd.
Fi’l-yevmi’l-hâmis min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Eyüb Efendi el-Mukayyid, Mehmed Beşe b. Ahmed, Hüseyin Beşe 
b. Hasan, Dilâver Bey b. Abdullah ve gayruhüm mine’l-hâzırîn.

209 [45a-1] Timurhan bt. Abdullah’ın âzatlı olduğunun anlaşılması
İşbu orta boylu, açık kaşlı elâ gözlü, kerteles burunlu ebyazü’l-levn Rûsiyyetü’l-asl 
sâhibetü’l-kitâb Timurhan bt. Abdullah meclis-i şerîfde mahmiye-i İstanbul’da 
Şehremîni mahallesinde sâkine iken bundan akdem vefât eden seyyidesi 
Gülkıyâfet bt. Abdullah nâm hâtunun zevci Mehmed Ağa b. Abdullah mahza-
rında üzerine da‘vâ ve takrîr-i kelâm edip seyyidem mezbûre Gülkıyâfet Hâtun 
târih-i kitâbdan iki ay mukaddem hâl-i hayâtında beni cemî‘ malından ifrâz ve 
huzûr-ı müslimînde i‘tâk ve tahrîr ve zümre-i harâir-i asliyyâta ilhâk ve idrâc 
etmekle sâir harâir-i asliyyât gibi hürre olmuşken hâlâ seyyidem mezbûre fevt 
olmağın zevci mezbûr Mehmed Ağa bana rık olmak üzre vaz‘-ı yed murâd eder 
el-hâletü hâzihî suâl olunup sebîlim tahliyye olunmak matlûbumdur deyicek 
gıbbe’s-suâl ve’l-inkâr ve akībe’l-istişhâd medîne-i Hazret-i Ebâ Eyyûb el-Ensârî 
-dâme fî rıdvâni’l-Bârî-’de Kiremitçi Süleyman Çelebi mahallesi sâkinlerinden 
olup udûl-i ricâlden olan Şaban Çelebi b. Osman ve Osman Çelebi b. Ali ve 
yine Şehremîni mahallesinden İsmail Beşe b. Yusuf nâm kimesne li ecli’ş-şehâde 
makām-ı kazâya hâzırûn olup isre’l-istişhâd fi’l-hakīka müteveffât-ı mezbûre 
Gülkıyâfet Hâtun hâl-i hayâtında târih-i kitâbdan iki ay mukaddem bizim 
huzûrumuzda câriye-i memlûkesi müdde‘iye-i mezbûreyi cemî‘ malından ifrâz 
ve i‘tâk ve tahrîr edip zümre-i harâir-i asliyyâta ilhâk ve idrâc edip min ba‘d 
üzerinde hakk-ı velâdan gayrı hakkım kalmadı deyû işhâd eyledi biz bu husûsa 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olmağın mûcebiyle ba‘de’l-
hükm mâ hüve’l-vâki‘ ketb olundu.
Fi’l-yevmi’t-tâsi‘ min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Hüseyin Çelebi b. Hasan, Ali Beşe b. Emrullah, Musli Bey b. Ab-
dullah, Mehmed Beşe b. Osman, Hüseyin b. Tayyib ve gayruhüm mine’l-hâzırîn.

210 [45a-2] Ömer b. Ömer’in menzil, bağ ve tarlalarını Mustafa 
b. Sinan’a satması
Vilâyet-i Rumeli’nde Arnavud Belgradı kazâsına tâbi‘ Şıkloz nâm karye 
sâkinlerinden Ömer b. Ömer nâm kimesne meclis-i şer‘de işbu râfi‘ü’l-vesîka 
Mustafa b. Sinan nâm kimesne mahzarında ikrâr ve takrîr-i kelâm edip akd-i 
âtî sudûruna değin silk-i mülk-i sahîhimde münselik olan emlâkden karye-i 
mezbûrede vâki‘ bir tarafdan Mehmed Çavuş mülkü ve üç tarafdan tarîk-i âm 
ile mahdûd bir bâb tahtânî oda ve havluyu müştemil mülk menzilimi cemî‘-i 
tevâbi‘ ve âmme-i menâfi‘ ile ve yine karye-i mezbûr sınırı dâhilinde vâki‘ bir ta-
rafdan Mehmed Çavuş bağı ve etrâf-ı selâsesi tarîk-i âm ile mahdûd Yolaltı’nda 
tahmînen sekiz çapalık bir kıt‘a mülk bağımı dahi bi cümleti’l-hukūk ve’l-
luhûk mezbûr Mustafa’ya yirmi kıt‘a tâmmü’l-vezn sahîhü’l-ayâr riyâlî guruş-ı 
kebîre tarafeynden îcâb ve kabûlü hâvî bey‘-i bâtt-ı sahîh-i kat‘î ile bi safkatin 
vâhidetin bâtten bey‘ edip ol dahi vech-i muharrer üzre iştirâ ve kabûl eyledik-
den sonra yine tefvîz-i âti’z-zikrin sudûruna değin zabt ve taht-ı tasarrufumda 
olup karye-i mezbûre sınırı dâhilinde mevâzi‘-i müteferrikada vâki‘ hudûdları 
inde’l-ahâlî ma‘lûm on iki kıt‘a tarlaların hakk-ı tasarruflarını ma‘rifet-i sâhib-i 
arz ile merkūm Mustafa’ya tâmmü’l-vezn sahîhü’l-ayâr elli kıt‘a riyâlî guruş-ı 
kebîre tefvîz bi’l-ferâğ eylediğimde ol dahi ber minvâl-i muharrer tefevvüz ve 
kabûl edip semeni olan [meblağ-ı] mezbûr ile bedel-i merkūm cem‘an yetmiş 
kıt‘a riyâlî guruşu bi’t-tamâm ve’l-kemâl merkūm Mustafa yedinden alıp kabz 
edip menzil-i mezbûr ve bağ-ı mersûmu ve mârrü’z-zikr on iki kıt‘a tarlaları 
mahallinde zabt ve tasarrufa tarafımdan mezbûr Mustafa’yı taslît eyledim min 
ba‘d emlâk-i merkūme ve arâzi-i mersûmede alâkam kalmadı dedikde gıbbe’t-
tasdîki’l-mu‘teber mâ hüve’l-vâki‘ ketb olundu.
Fi’l-yevmi’s-sâmin min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Bayram b. Ali, Mahmud b. Ali, Mehmed b. Ali, Hüseyin b. Ali, Ra-
mazan b. Ali, diğer Hüseyin b. Ali, Ahmed b. Hüseyin, Mehmed b. Mustafa, diğer 
Mehmed b. Mustafa, Ali Beşe b. Emrullah ve gayruhüm mine’l-hâzırîn.

211 [45b-1] Lazari v. Yasef ’in vakıf odalarında oturan Mehmed Çavuş 
b. Abdullah’a, odayı boşaltması için mühlet verilmesi
Yâ Fettâh
Havâss-ı Aliyye kazâsına tâbi‘ kasaba-i Hasköy’de vâki‘ Kiremitçi Ahmed Çe-
lebi mahallesinde sâkin iken bundan akdem hâlik olan Lazari v. Yasef nâm 
yahudi’nin mahalle-i mezbûrede vâki‘ kendiden sonra evlâdına ve evlâd-ı 
evlâdına ve evlâd-ı evlâd-ı evlâdına ba‘de’l-inkırâz Menahem Yahudi evlâdına 
ve ol dahi münkariz oldukda yahudi tâifesinin Karayi fukarâsına vakf eylediği 
menzile taraf-ı şer‘-i şerîfden mansûb mütevellî nasb ve ta‘yîn olunan râfi‘ü’l-
kitâb Mehmed Çavuş b. Abdullah nâm mühtedî meclis-i şer‘de menzil-i vakf-ı 
mezbûrun odasında bilâ-ücret sâkin olan Mehmed Beşe b. Osman nâm kimes-
ne mahzarında üzerine takrîr ve da‘vâ edip hâlâ mütevellîsi olduğum vakf-ı 
menzil-i mezbûrun bir odasında mezbûr Mehmed, zevcem Fâtıma nâm hâtun 
vâkıf-ı mezbûrun evlâdındandır deyû bilâ-ücret sâkin olup vâkıf vakfiyesinde 
süknâ ve tasarrufdan birini tahsîs etmeyecek mütevellî menzil-i vakf-ı mezbûru 
ecr-i misli ile âhara îcâr ve ücretinden menzil-i mezbûru ta‘mîre kādir olur idiği-
ne yedimde olan fetvâ-yı şerîfe mûcebince mezbûr Mehmed’in odadan ihrâcına 
tenbîh olunmak bi’t-tevliyye murâdımdır deyû takrîr-i meşrûhuna mutâbık 
fetvâ-yı şerîfe ibrâz etmeğin mezbûr Mehmed dahi menzil-i vakf-ı mezbûrun 
bir odasında bilâ-ücret bu âna değin sâkin olduğunu ikrâr ve ihrâc için târih-i 
kitâbdan üç gün tamâmına değin istimhâl etmeğin taraf-ı şer‘-i şerîfden ber 
minvâl-i muharrer imhâl olunup mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâl li sene isneteyn ve seb‘în ve elf.
Şuhûdü’l-hâl: Fahrü’l-kuzât Hamza Efendi, Fahrü’l-müderrisîn Mahmud Efendi, 
Fahrü’l-müderrisîn Eyüb Efendi, çukadâr Ali Beşe er-Râcil ve gayruhüm mine’l-
hâzırîn.

212 [45b-2] Mücellâ bt. Abdullah’ın vârislerinin hisselerini Hacı 
Hüseyin Ağa b. Himmet’e satmaları
Havâss-ı Sultâniye kazâsı ahâlîsinden Küçük nâhiyesine tâbi‘ Küçük Nak-
kaş nâm karyede sâkin iken bundan akdem vefât eden Mücellâ bt. Abdul-
lah nâm hâtunun verâseti, zevci Hasan b. Pîrî ile sulbî kebîr oğlu Mehmed’e 
ve sadriye kebîre kızı Fâtıma’ya münhasıra olduğu şer‘an zâhir ve müte‘ayyin 
oldukdan sonra mezbûr Hasan ve Mehmed asâleten ve mezbûre Fâtıma’nın 
zevci olup bey‘-i âti’z-zikre ve kabz-ı semene tarafından vekîl olup mezbûrenin 
zâtını ma‘rifet-i şer‘iyye ile ârifân olan sakayân-ı hâssa zümresinden Ali Bey 
b. Süleyman ve çavuşân-ı dergâh-ı âlî zümresinden İbrahim Bey b. Musta-
fa şehâdetleriyle şer‘an vekâleti sâbite olan Siyavuş b. Abdullah meclis-i şer‘-i 
hatîr-i lâzımü’t-tevkīrde işbu sâhibü’l-kitâb fahrü’l-emâsil ve’l-eşbâh Pirinçci-
başı el-Hâc Hüseyin Ağa b. Himmet nâm kimesne mahzarında her biri bi’l-
asâle ve bi’l-vekâle ikrâr-ı tâm ve takrîr-i kelâm edip mûrisimiz müteveffât-ı 
mezbûrenin emlâkinden olup ba‘de vefâtihâ bi’l-irsi’ş-şer‘î bize ve sadriye kızı 
müvekkile-i mezbûre intikāl eden emlâkinden karye-i mezbûrede vâki‘ etrâf-ı 
erba‘ası tarîk-i âm ile mahdûd bir bâb fevkānî ve bir bâb tahtânî odaları ve 
bir havuz ve bi’r-i mâ ve kenîf ve zât eşcâr-ı müsmire ve gayr-ı müsmire bah-
çe ve bir dönüm bir kıt‘a bağı müştemil mülk-i mevrûs menzilimizi, cemî‘-i 
tevâbi‘ ve levâhıkı ve âmme-i menâfi‘ ve merâfıkı ile ve menzil-i mezbûrda 
mevcûd iki aded fıçı ve üç küb ve sekiz çeki odun ve yirmi aded tahta ve iki 
çapa ve üç bel ve iki yastık kılıfı ve bir köhne yorgan ve iki aded minder ve 
bir kilim ve bir tırpanı bi safkatin vâhide mezbûr el-Hâc Hüseyin Ağa’ya on 
dört bin dokuz yüz nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bi’l-asâleten ve bi’l-vekâleten bey‘ ve 
teslîm eylediğimizde ol dahi vech-i muharrer üzre iştirâ ve tesellüm ve kabz ve 
kabûl eyledikden sonra semeni olan mezbûrü’n-na‘t on dört bin akçe[yi] ta-
mamen müşterî-i mezbûr yedinden bi’l-asâle ve bi’l-vekâle alıp kabz [eyledik] 
dediklerinde gıbbe’t-tasdîki’l-mu‘teber merkūm Hasan meclis-i merkūmda 
müşterî-i mezbûr el-Hâc Hüseyin Ağa mahzarında ikrâr ve takrîr-i kelâm 
edip akd-i âtî sudûruna değin silk-i mülk-i sahîhimde münselik olan karye-i 
mezbûre bağları dâhilinde bir tarafdan İskender Paşa oğlu tarlası ve bir ta-
rafdan bezci Rıdvan tarlasıyla mahdûd ve bir birine muttasıl bir buçuk dö-
nüm iki kıt‘a mülk harâbe bağlarımı cemî‘ tevâbi‘ ve levâhıkı ile mûmâ-ileyh 
el-Hâc Hüseyin Ağa’ya bin altı yüz fıddî nakd-i râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i kat‘î ile bâtten bey‘ ve teslîm ve 
kabz-ı semen eylediğimde ol dahi iştirâ ve tesellüm ve kabz ve kabûl eyle-
di ba‘de’l-yevm mülk-i müşterâsıdır, keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î müteveffâ-yı mezbûrun sulbî kebîr oğlu mezbûr Mehmed 
dahi meclis-i mezbûrda merkūm el-Hâc Hüseyin Ağa mahzarında ikrâr edip 
vâlidem müteveffâ-yı mezbûrdan intikāl-i âdî ile bana intikāl edip ilâ hîn-i 
sadr-ı hâze’t-tefvîz zabt ve taht-ı tasarrufumda olup merhûm Sultan Bayezid 
Hân-ı Velî [46a] evkāfı arâzisinden lede’l-ahâlî ve’l-cîrân ma‘lûmetü’l-hudûd 
altı dönüm bir kıt‘a ve Menekşe Çayırı kurbunda Sulak yerinde üç dönüm bir 
kıt‘a ki iki kıt‘a tarlalarımın hakk-ı tasarruflarını evkāf-ı mezbûre mütevellîsi 
ma‘rifetiyle mezbûr el-Hâc Hüseyin Ağa’ya sekiz yüz akçe bedel mukābelesinde 
tefvîz bi’l-ferâğ eylediğimde ol dahi tefevvüz ve kabûl edip bedel-i ferâğ olan 
sekiz yüz akçeyi tamamen merkūm el-Hâc Hüseyin Ağa yedinden tamamen 
alıp kabz eyledim ba‘de’l-yevm merkūmun dâhil-i taht-ı tasarrufu olup emsâli 
gibi mutasarrıf olsun dedikde mâ hüve’l-vâki‘ kayd şüd.
Fi’l-yevmi’t-tâsi‘ min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Fahrü’l-emâsil Sakabaşı Hasan Ağa [b.] İbrahim Bey, Meh-
med Bey b. Mustafa, Hüseyin Muhzır, Mehmed b. Mahmud, Eyüb Çelebi el-
Mukayyid, Mehmed Efendi b. Hasan, Ahmed Beşe Kethüdâ-yı çiftlik, Mehmed 
Bey el-Cündî ve gayruhüm mine’l-hâzırîn.

213 [46a-1] Kaldırımcı Vekac v. Yorgi’nin menzilini kızı 
Ezmerağda’ya satması
Havâss-ı Aliyye kazâsına tâbi‘ kasaba-i Silivri’de Eynebacılar mahalle-
si sâkinlerinden kaldırımcı Vekac v. Yorgi nâm zimmî meclis-i şer‘-i hatîr-i 
lâzımü’t-tevkīrde sulbiye kebîre kızı râfi‘atü’l-vesîka Ezmerağda nâm 
nasrâniye tarafından bey‘-i câ’i’z-zikri tasdîke bimâ hüve nehci’s-sübût şer‘an 
vekâleti sâbite olan zevci Anastaş v. Gore nâm zimmî muvâcehesinde tav‘an 
ikrâr ve i‘tirâf edip akd-i âti’z-zikrin sudûruna değin silk-i mülk-i sahîhimde 
münselik olan emlâkimden mahalle-i mezbûrede bir tarafdan Kaytas Bey 
mülkü ve bir tarafdan balıkçı Süleyman oğlu Çelebi mülkleri ve taraf-ı âharı 
tarîk-i âm ile mahdûd iki bâb fevkānî oda ve bir kileri ve tahtında ahırı 
müştemil mülk menzilimi cümle tevâbi‘ ve levâhıkı ile kızım müvekkile-i 
mezbûre Ezmerağda’ya altı bin nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı kat‘î ile bâtten bey‘ ve teslîm eylediğimde ol 
dahi minvâl-i muharrer üzre iştirâ ve tesellüm ve kabz ve kabûl edip seme-
ni olan meblağ-ı mezbûr altı bin akçeyi kızım müvekkile-i mezbûre Ezme-
rağda yedinden tamamen alıp kabz eyledim ba‘de’l-yevm menzil-i mahdûd-ı 
mezkûrda vechen mine’l-vücûh benim alâkam ve medhalim yokdur, kızım 
müvekkile-i [mezbûrun] mülk-i müşterâsıdır. Keyfe mâ yeşâ’ mutasarrıf ol-
sun deyicek mukırra-i merkūmun minvâl-i meşrûh üzre cârî ve sâdır olan 
ikrârını vekîl-i mezbûr bi’l-vekâle tasdîk ve tahkīk etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Hüseyin Çelebi b. Mehmed Bey, Mehmed Bey b. Abdullah, Odaba-
şı İnce Kara, Ali Bey b. Veli Bey, Hüseyin b. Hasan ve gayruhüm mine’l-hâzırîn.









214 [46a-2] Hatice bt. Abdullah’ın câriyesi Peymâne bt. Abdullah’ı 
âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Zal 
Paşa câmi‘i kurbunda sâkine Hatice bt. Abdullah nâm hâtun tarafından akd-i 
âti’z-zikri ikrâra vekîl olup mezbûre Hatice’nin zâtını ma‘rifet-i şer‘iyye ile 
ârifân olan Hasan b. Süleyman ve Sâlih b. Abdullah nâm birâderler şehâdetleri 
ile şer‘an vekâleti sâbite olan Abdullah Efendi b. Mehmed nâm vekîl meclis-i 
şer‘de bi’l-vekâle ikrâr ve takrîr-i kelâm edip müvekkile-i mezbûre Hatice 
Hâtun’a rıkk-ı sâbıkını mu‘terife olup işbu orta boylu kara kaşlı, kara gözlü, sağ 
şakīkasında tâ‘ûn alâmeti olup esmerü’l-levn Habeşiyyetü’l-asl müslimiyyetü’l-
mille Peymâne bt. Abdullah nâm câriye-i memlûkesini, hasbeten lillâhi’l-aliyyi’l-
Azîm ve hasbeten li rûhi resûlihi’l-kerîm cümle malından ifrâz ve i‘tâk ve tahrîr 
ve zümre-i harâir-i asliyyâta ilhâk ve idrâc edip min ba‘d câriye-i mevsûfe-i 
mezbûre üzerinde hakk-ı velâdan gayrı hakkım bâkī kalmadı ba‘de’l-yevm sâir 
harâir-i asliyyât gibi hürre olsun dedi deyû bi’l-vekâle ikrâr edicek hâkim-i 
muvakki‘-i sadr-ı kitâb hazretleri kıbelinden sıhhat-i ıtk-ı mezbûra hükm birle 
mâ cerâ bi’l-ibtigā ketb olundu.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Süleyman Bey Ser-teberdâr-ı hazret-i Rukiye Sultan, İbrahim Bey 
b. Abdullah, Veli Bey Pazara giden, çukadâr Ali Beşe, Hamza Efendi nâib-i recül, 
Mehmed Beşe b. Ahmed Muhzır, Dilâver Bey b. Abdullah, Hüseyin Beşe b. Ha-
san ve gayruhüm mine’l-hâzırîn.

[46a-3]215 [46b-1] Hacı Mahmud Bey b. Mirza’nın Mülk arsasını vakf etmesi
Yâ Fettâh
Elhamdü li veliyyihî ve’s-salâtü alâ nebiyyihî Muhammedin ve âlihî ecma‘în 
ammâ ba‘d işbu kitâb-ı sıhhat nisâbın tahrîr ve inşâsına bâ‘is ve bâdî budur ki 
vaktâ ki a‘mâl-i bî-ihmâl ukelâ-yı mâziyyeyi ve ehvâl-i ahvâl-i ukūbât-ı âtiyyeyi 
yâd edip ashâb-ı fitnat ve zekânın zamîr-i münîrlerinde zümre-i mümkünât için 
bu dâr-ı isti‘âr-ı hâkdânda temekkün-i eydî mümteni‘ ve cümle-i mümkünât için 
bu güzergâh-ı cihânda ikāmet-i sermedî mürtefi‘ idiğini pûşîde ve mektûm ve 
hükm-i vefât ile her bir hâkim ve mahkûm ale’s-seviyye mahkûm edip ki mahfî lı olduğu hükmün devamında verilmiştir.
ve nâ-ma‘lûm olmağın ahsin kemâ ahsenallâhu ileyke emrinde gāyet-i tenbîh ile 
mütenebbih ve nihâyet-i intibâhla mütenebbih oldukda, medîne-i Hazret-i Ebâ 
Eyyûb el-Ensârî -dâme fî rıdvâni’l-Bârî-’de Kiremitçi Süleyman Çelebi mahalle-
si sâkinlerinden umdetü ashâbi’l-hayrât zübdetü erbâbi’l-meberrât el-Hâc Mah-
mud Bey b. Mirzarâsihü’l-evtâdda vakf-ı âti’l-beyânı tescîl ve tekmîl için mütevellî nasb ve ta‘yîn 
eylediği Mehmed Çelebi b. Ahmed nâm bevvâbü’s-sultânî mahzarında ikrâr ve 
takrîr-i kelâm edip vakf-ı âti’z-zikrin sudûruna değin silk-i mülk-i sahîhimde ve 
semt-i zabt ve tasarrufumda münselik ve münharıt olan emlâkimden Havâss-ı 
Aliyye kazâsına tâbi‘ kasaba-i Hasköy’de Keçeci mahallesinde vâki‘ bir taraf-
dan kendi mülküm ve bir tarafdan Ayşe Hâtun mülkü ve iki tarafdan tarîk-i 
âm ile ve tarîk-i hâs ile mahdûd mülk arsa-i hâliyemi cemî‘ tevâbi‘ ve levâhıkı 
ve âmme-i menâfi‘ ve merâfıkı ile hasbeten lillâhi’s-Samed vakf-ı sahîh-i mu-
halled ve haps-i sarîh-i müebbed ile vakf ve hasb edip tevliyyet-i hasbiyyesi-
ni mahalle-i mezbûre imâmına ve nezâret-i hasbiyyesini ahâlî-i mahalle-i 
mezbûreye meşrûta kıldığımdan sonra şöyle şart ve ta‘yîn eyledim ki arsa-i 
mezbûre üç bin fıddî râyic fi’l-vakt akçe icâre-i mu‘accele ve beher şehr yirmi-
şer akçe müeccele ile îcâr olunup mu‘accelesinden hâsıl olan üç bin akçeye ken-
di malımdan zam ve vakf eylediğim bin akçe ki dört bin akçe yed-i mütevellî 
ile istirbâh ve istiğlâl olunup her sene hâsıl-ı murâbahasına ve ayda yirmi be-
şer akçe arsa-i mezkûrenin müeccelesine mahalle-i mezbûre imâmı mutasar-
rıf olup ba‘de vefâtihî yine minvâl-i sâbık üzre mahalle-i mezbûra imâm olanlar 
mutasarrıf olalar ve mürûr-ı eyyâm ile şürûta ri‘âyet mümkün olmaz ise mutlak 
vakf-ı fukarâ-i müslimîn ola deyû fâriğan ani’ş-şevâgil arsa-i mezkûreyi târih-i 
kitâbdan altı ay mukaddem mütevellî-i mezbûra teslîm, ol dahi vakfiyyet üzre 
kabz ve tesellüm edip sâir mütevellîler evkāfda tasarruf eyledikleri gibi tasarruf 
eyledi dedikde gıbbe’t-tasdîki’l-mu‘teber vâkıf-ı mezbûr mütevellî-i merkūm 
mahzarında takrîr-i da‘vâ edip vakf-ı akār eimme-i kibârdan İmâm Ebû Hanîfe-i 
Kûfî Numan b. Sâbit hazretleri katında gayr-ı lâzım olmağla vakf-ı merkūmdan 
rücû‘ meşrû‘ olmağın vakf-ı mezbûrdan rücû‘ ile mütevellî-i mezbûrun kasr-ı 
yedine ve arsa-i mezkûreyi bana teslîme tenbîh olunmak matlûbumdur deyi-
cek mütevellî-i mezbûr cevâb-ı bâ sevâba mütesaddî olup vakf-ı akār İmâm-ı 
muhtâr hazretleri katında gayr-ı lâzım idiği ma‘lûm, lâkin İmâm-ı Sânî Ebû Yu-
suf âlim-i Rabbânî hazretleri indinde vâkıf mücerred vakaftü demekle ve İmâm 
Muhammed b. eş-Şeybânî mezhebi üzre teslîm ile’l-mütevellî olmak ile lüzûm 
ârız olmağla re’y-i imâmeyn üzre vakf-ı mezbûrdan rücû‘ gayr-ı meşrû‘dur 
deyû teslîmden imtinâ‘ ve hâkim-i câsim-i muvakki‘-i sadr-ı kitâb tûbâ-lehû ve 
hüsnü me’âb hazretleri katında müterâfi‘ân olduklarında, hâkim-i mûmâ-ileyh tarafeynin kelâmını ısgā ve ba‘de’t-tefekküri’d-dakīk cânib-i vakfı evlâ ve ahrâ 
görüp âlimen bi’l-hilâf ve mürâ‘iyyen bimâ yecîbü ri‘âyetühü fi’l-hükmi bi’l-
evkāf re’y-i imâmeyn üzre vakf-ı merkūmun lüzûmuna ve şürût-ı mezkûrenin 
husûs ve umûmuna hükm-i sahîh-i şer‘î ve kazâ-i mer‘î-i mübrem-i mer‘î 
ile hükm ve kazâ etmeğin ba‘dehû arsa-i mezkûre vakf-ı sahîh lâzım ve ha-
pis mütehattim oldu. “Fe-men beddelehû ba‘de mâ semi‘ahû fe-innemâ ismuhû 
ale’llezîne yübeddilûnehû inna’llâhe semî‘un alîm” ve ecrü’l-vâkıfi ale’l-hayyi’l-
cevâdi’l-hayyi’l-kerîm.
Cerâ zâlik ve hurrire fi’l-yevmi’t-tâsi‘ min Şevvâli’l-mükerrem li sene isneteyn 
ve seb‘în ve elf.
Şuhûdü’l-hâl: Mehmed b. Himmet, Musa b. Mehmed, Halil b. Abdünnebî, Mus-
tafa b. Yakub, Mustafa b. Veli, Hasan b. Mustafa, Yusuf b. Mustafa, Mehmed b. 
Mustafa, İbrahim b. Ali, İbrahim b. Şükrullah, Mustafa b. Bayram, Mehmed b. 
Ahmed, İbrahim b. Abdünnebî, Hüseyin b. Mustafa ve gayruhüm mine’l-hâzırîn.

216 [46b-2] Marola bt. Todori’nin menzilini Fâtıma 
bt. Abdullah’a satması
Havâss-ı Aliyye kazâsına tâbi‘ Terkos nâhiyesi muzâfâtından Ayvadlı nâm karye 
sâkinelerinden Marola bt. Todori nâm nasrâniye mahfil-i kazâda işbu râfi‘atü’l-
kitâb Fâtıma bt. Abdullah nâm hâtun tarafından ikrâr-ı âti’z-zikri tasdîke vekîl 
olup bimâ hüve nehci’s-sübût şer‘an vekâleti sâbit olan zevci Mehmed Beşe b. 
Abdullah nâm kimesne mahzarında ikrâr ve takrîr-i kelâm edip silk-i mülk-i 
sahîhimde münselik olan emlâkimden karye-i mezbûrede vâki‘ bir tarafdan Di-
mitri mülkü ve bir tarafdan İstirati mülkü ve bir tarafdan Hüseyin Beşe mül-
kü ve taraf-ı âharı tarîk-i âm ile mahdûd sakfı sazdan bir bâb tahtânî odayı ve 
tahmînen bir dönüm mikdârı havluyu ve bir dib pelid eşcârı müştemil mülk 
menzilimi cümle tevâbi‘ ve levâhıkı ile müvekkile-i mezbûre Fâtıma’ya dört yüz 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı kat‘î 
ile bey‘ ve teslîm edip ol dahi minvâl-i muharrer üzre iştirâ ve tesellüm ve kabz 
ve kabûl eyleyip semeni olan mezbûrü’n-na‘tmezbûre Fâtıma Hâtun yedinden tamamen alıp kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûh benim alâka ve medhalim 
yokdur, mezbûr Fâtıma Hâtun’un mülk-i müşterâsıdır, keyfe mâ yeşâ’ mutasar-
rıfe olsun dedikde mukırra-i mezbûreyi ikrâr-ı meşrûhasında vekîl-i mezbûr 
bi’l-vekâle tasdîk ve tahkīk edicek mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene isneteyn ve seb‘în ve elf.Şuhûdü’l-hâl: Hüseyin Beşe b. Abdullah, Topal Hasan Beşe b. Abdullah, Meh-
med Efendi b. Hasan, Mustafa Çelebi b. Mehmed ve gayruhüm mine’l-hâzırîn.

217 [47a-1] Halil Beşe b. Receb’in vefat eden kadı Mehmed Efendi’nin 
borcuna kefil olduğu
Mahrûse-i İstanbul’da vâki‘ Hâfız câmi‘i kurbunda sâkin râfi‘atü’l-kitâb Ha-
lil Beşe b. Receb nâm râcil meclis-i şer‘-i hatîr-i lâzımü’t-tevkīrde vilâyet-i 
Rumeli’nde Opar nâm kasabada kadı iken bundan akdem vefât eden Meh-
med Efendi b. Süleyman nâm müteveffânın zevcesi Vildan bt. Abdullah nâm 
hâtun mahzarında üzerine takrîr-i kelâm ve ta‘bîr ani’l-merâm edip bundan 
akdem mezbûre Vildan Hâtun’un zevci müteveffâ-yı mezbûr Mehmed Efendi 
târih-i kitâbdan bir sene mukaddem hâssa bostânîlerinden Hasan Ağa nâm ki-
mesne yedinden on bin akçe istikrâz ve kabz edip müteveffâ-yı mezbûrun em-
riyle meblağ-ı mezbûrun nısfını ben ve nısf-ı âharını zevcesi merkūm Vildan 
dâyin-i mezbûra edâ ve teslîm, emr ve kabûlü hâvî kefâlet-i sahîha-i şer‘iyye 
ile kefîl olmuşdur hâlâ suâl olunup merkūme Vildan Hâtun’un takrîr[i] tahrîr 
olunmak murâdımdır deyicek gıbbe’s-suâl mezbûre Vildan Hâtun cevâbında 
fi’l-hakīka hâl minvâl-i muharrer üzre olup meblağ-ı mezbûrun nısfını ben 
ve nısf-ı âharınıkabûlü hâviye kefâlet-i sahîha-i şer‘iyye ile kefîl olmuşuzdur deyû bi tav‘ihâ 
ikrâr ve i‘tirâf etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Ali Odabaşı b. Mehmed, Hüseyin Beşe b. Hayreddin, Musa Beşe b. 
Veli, Mehmed Beşe b. Süleyman, Ali Beşe Çukadâr ve gayruhüm mine’l-hâzırîn.

218 [47a-2] Mehmed b. Himmet’in, vefat eden Receb Paşazâde 
Süleyman’da olan alacağının tahsil edilmesi
İşbu râfi‘ü’l-vesîka Yazıcı Mehmed b. Himmet nâm kimesne meclis-i şer‘de bun-
dan akdem intikāl-i dâr-ı bekā eden Receb Paşazâde Süleyman Bey’in li ebe-
veyn karındaşı oğlu kıdvetü’l-emâsil ve’l-akrân Mehmed Bey b. el-merhûm Ah-
med Bey tarafından husûmet ve redd-i cevâba vekîl olup vekâleti Ali Beşe b. 
Mehmed ve İlyas b. Mehmed şehâdetleriyle şer‘an sâbite olan umdetü’l-emâsil 
ve’l-akrân Ali Ağa b. Mehmed nâm vekîl mahzarında üzerine takrîr ve da‘vâ 
edip müvekkil-i mûmâ-ileyh Mehmed Bey’in mûrisi merhûm-ı mezbûr ye-
dinden hâl-i hayâtında alıp kabz edip bâkī otuz iki guruşumu kable’l-edâ fevt 
olmağın edâda te‘allül eder suâl olunup müteveffâ-yı mezbûrun muhallefât-ı vâfiyesinden meblağ-ı mezbûrun alıverilmesi matlûbumdur deyicek gıbbe’s-
suâl ve’l-inkâr isre’l-istişhâd udûl-i ricâlden sükkerî Mehmed Efendi’ye tâbi‘ Ali 
b. Musa ve merhûm Tevkī‘-i kethüdâsına tâbi‘ İsmail b. Mehmed nâm kimesne-
ler li ecli’l-istişhâd makām-ı kazâya hâzırân olup istişhâd olunduklarında, fi’l-
hakīka merhûm-ı mezbûr Süleyman Bey hâl-i hayâtında bizim huzûrumuzda 
cihet-i karz-ı şer‘îden merkūm Yazıcı Mehmed’e zimmetimde lâzımü’l-edâ dok-
san kıt‘a riyâlî guruş deynim olup meblağ-ı mezbûrun elli sekiz guruşunu edâ 
ve teslîm eyledim. Ancak mezbûra zimmetimde lâzımü’l-edâ otuz iki guruş dey-
nim kalmışdır deyû ikrâr ve bizi işhâd etmişdir biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledik-
lerinde gıbbe ri‘âyeti şerâiti’l-kabûl şehâdetleri makbûl olmağın meblağ-ı bâkī 
otuz iki guruşdan küllen ve ba‘zan merhûm ve mezbûrdan ahz ve istîfâ veya 
hibe ve yâhud âhara veya taraf-ı şer‘iyyeden biriyle zimmetini ibrâ eylemediği-
ne müdde‘î-i mezbûra yemîn teklîf olundukda, ol dahi alâ vefki’l-mes’ûl yemîn 
billâhi te‘âlâ etmeğin merhûm-ı mezbûrun muhallefât-ı vâfiyesinden müdde‘î-i 
merkūma meblağ-ı bâkī otuz iki guruşu edâ ve teslîm üzre vekîl-i mezbûra 
tenbîh birle mâ hüve’l-vâki‘ kayd şüd.
Fi’l-yevmi’l-hâdî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mehmed b. Mahmud, Hüseyin b. Hasan, Mehmed Çelebi b. Musli, 
Sâlih Mehmed Çelebi b. Mehmed ve gayruhüm mine’l-hâzırîn.

219 [47a-3] Gülistan bt. Abdullah’ın evini Nazperver Mahallesi Mescidi 
Vakfı’na istiğlâl yoluyla satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Aş-
çıbaşı mahallesi sâkinlerinden Gülistan bt. Abdullah nâm hâtun tarafından 
husûs-ı câ’i’z-zikri ikrâra vekîl olup mezbûreyi ma‘rifet-i şer‘iyye ile ârifân 
olan Mehmed b. Abdullah ve Ali b. Abdullah nâm kimesneler şehâdetleriyle 
şer‘an vekâleti sâbite olan zevci Haydar Beşe b. Abdullah meclis-i şer‘de yine 
medîne-i mezbûrda Nazperver mahallesi Mescidi vakfı’na bi’l-fi‘l mütevellî olan 
râfi‘ü’l-kitâb Davud Halîfe b. Mehmed mahzarında bi’l-vekâle ikrâr ve takrîr-i 
kelâm edip zevcim müvekkile-i mezbûre Gülistan’ın emlâkinden olup mahalle-i 
mezbûrede vâki‘ bir tarafdan Hamza Beşe mülkü ve bir tarafdan Musli Beşe 
mülkü ve bir tarafdan Taşcı Kasım vakfı ve bir tarafdan tarîk-i âm ile mahdûd 
mülk menzilini cümle tevâbi‘ ve levâhıkı ile mütevellî-i mezbûr Davud Halîfe’ye 
alâ tarîki’l-istiğlâl dört bin akçeye bey‘ ve teslîm edip ol dahi mâl-ı vakf-ı mezbûr 
ile tarîk-i mezbûr üzre iştirâ ve kabûl eyleyip kabz-ı semen-i ma‘dûd ve teslîm-i 
mahdûd kıldığımdan sonra menzil-i mahdûd-ı mezkûru ba‘de’t-tahliyyeti’ş-
şer‘iyye târih-i kitâb şehri [47b] gurresinden beher senesi altışar yüz akçeden üç 
senede cem‘an bin sekiz yüz akçe ücret ile bana îcâr ve teslîm, ben dahi vech-i 
meşrûh üzre istîcâr ve tesellüm ve kabz ve kabûl eyledim dedi deyû bi’l-vekâle 
ikrâr etmeğin gıbbe’t-tasdîki’l-mu‘teber yine menzil-i mahdûd-ı mezkûrun der-
kine ve ücret-i mersûme ve asl-ı mâlın küllîsine meclis-i mezbûrda merkūm 
Haydar Beşe ile Hamza Beşe b. Mehmed emr ve kabûlü hâviye kefâlet-i sahîha-i 
şer‘iyye ile her biri kefîl olmağın mütevellî-i mezbûr Davud Halîfe dahi ba‘de’l-
kabûl mâ cerâ bi’l-ibtigā sebt olundu.
Fi’l-yevmi’s-sâlis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Abdurrahman Çelebi b. Mustafa, Ramazan Çelebi el-Attâr, Meh-
med Efendi b. Sefer, Abdi Çelebi b. Mustafa, Hüseyin b. Hasan ve gayruhüm 
mine’l-hâzırîn.

220 [47b-1] Dimo ve ortağı Yorgi v. İstati’nin vakıf bostan içindeki 
meyve ağaçlarını Ali Beşe b. Aydın’a satmaları
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Zal Mah-
mud Paşa câmi‘i kurbunda vâki‘ arsası Ali Paşa vakfı’ndan olup hâlâ icâre-i 
mu‘accele ve müeccele ile sâbıkan Şâm-ı Şerîf ’de mesned-nişîn-i şerî‘at-ı garrâ 
olan a‘lemü’l-ulemâ’i’l-izâm efdalü’l-fuzalâ’i’l-fihâm Ahmed Efendi hazretleri-
nin taht-ı tasarruflarında olan inde’l-ahâlî ve’l-cîrân ma‘lûmetü’l-hudûd bosta-
nın müste’cirleri olan Dimo v. Yorgi ve şerîki Yorgi v. İstati nâm zimmîler meclis-i 
şer‘de işbu râfi‘ü’l-kitâb Ali Beşe b. Aydın mahzarında her biri ikrâr ve takrîr-i 
kelâm edip hâlâ müste’cirleri olduğu bostanın içinde mevcûd olan eşcâr-ı müs-
mire ve gayr-ı müsmire ekseri sâlihü’l-ekl ve gayrı sâlihü’l-ekl meyveleri asma 
üzümünden mâ‘adâsını bi safkatin vâhidetin mezbûr Ali’ye on beş bin fıddî 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
kat‘î bâtten bey‘ eylediğimizde ol dahi minvâl-i muharrer üzre iştirâ ve kabûl 
edip semeni olan meblağ-ı mezbûr on beş bin akçeyi mezbûr Ali Beşe yedin-
den tamamen alıp kabz eyledik ba‘de’l-yevm sâlifü’z-zikr bostan içinde mevcûd 
olan eşcâr-ı müsmire-i mütenevvi‘anın vech-i muharrer üzre ekseri ekle sâlih ve 
gayr-ı sâlih [e]smârının asmadan gayrısında bizim vechen mine’l-vücûh alâka 
ve medhalimiz yokdur, mezbûr Ali Beşe’nin mülk-i müşterâsı olmuşdur. Keyfe 
mâ yeşâ’ mutasarrıf olsun dediklerinde gıbbe’t-tesâduki’l-mu‘teber mâ hüve’l-
vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Hüseyin Beşe b. Mahmud, Halil Beşe b. Mehmed, Musli Bey b. Ab-
dullah, Mehmed Çelebi b. Ahmed ve gayruhüm mine’l-hâzırîn.









221 [47b-2] Hüseyin Çelebi b. Hasan’ın mülk menzilini 
Mehmed Beşe b. İbrahim’e satması
Dârü’l-hilâfeti’l-aliyye Kostantıniyye el-mahmiyye’de vâki‘ Emin Sinan mahal-
lesi sâkinlerinden Hüseyin Çelebi b. Hasan nâm kimesne mahfil-i şer‘de işbu 
râfi‘ü’l-kitâb Mehmed Beşe b. İbrahim nâm kimesne mahzarında tav‘an ikrâr 
ve takrîr-i kelâm edip Havâss-ı Aliyye kazâsına tâbi‘ Silivri nâhiyesinde vâki‘ 
Küçükkılıçlı nâm karyede sâkin iken bundan akdem vefât eden Baba Hasan 
nâm müteveffâdan bi’l-irsi’ş-şer‘î bana isâbet ve intikāl eden emlâkden olup 
karye-i mezbûrede vâki‘ üç tarafları müşterî-i mezbûr Mehmed Beşe’nin mül-
kü ve bir tarafdan tarîk-i âm ile mahdûd bir kıt‘a çatma dam ve bir mikdâr hav-
luyu müştemil mülk-i mevrûs menzilimi cümle tevâbi‘ ve levâhıkı ile mezbûr 
Mehmed Beşe’ye beş bin sekiz yüz nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ ve teslîm edip ol 
dahi minvâl-i muharrer üzre iştirâ ve tesellüm ve kabz ve kabûl eyleyip seme-
ni olan meblağ-ı mezbûr beş [bin] sekiz yüz akçeyi müşterî-i mezbûr Mehmed 
Beşe yedinden tamamen alıp kabz eyledim ba‘de’l-yevm sâlifü’z-zikr menzil-i 
mahdûd-ı mezkûrda vechen mine’l-vücûh benim alâka ve medhalim yokdur, 
müşterî-i mezbûr Mehmed Beşe’nin mülk-i müşterâsı olmuşdur, keyfe mâ yeşâ’ 
mutasarrıf olsun dedikde mukırr-ı merkūmun vech-i mübeyyen üzre cârî ve 
sâdır olan ikrârını merkūm Mehmed Beşe vicâhen tasdîk ve tahkīk etmeğin mâ 
hüve’l-vâki‘ kayd şüd.
Fi’l-yevmi’s-sâlis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Yahya Çelebi b. Receb, Receb Çelebi b. Hasan, Mehmed Beşe b. 
Abdullah, Hüseyin Çelebi b. Ali, Ali Çelebi b. Abdullah, Haydar Kethüdâ b. Ab-
dullah.

222 [48a-1] Yani v. Kominoz’un kendisini yanlışlıkla döven Mehmed 
b. Süleyman aleyhinde açtığı davanın anlaşmayla sonuçlandığı
Yâ Fettâh
Husûs-ı âti’l-beyânın mahallinde tahrîri iltimâs olunmağın küttâb-ı mahkeme-i 
şerîfeden mevlânâ Sâlih Mehmed Efendi b. Mehmed irsâl olunup ol dahi zeyl-i 
sahîfede muharrerü’l-esâmî olan müslimîn ile Havâss-ı Aliyye kazâsı aktâ‘ından 
Alibeyköy karyesinde vâki‘ Filköprüsü yanında hâlâ hâssa ahır kethüdâsı olup 
mîrî çayır çeken arabacılar ve tırpancıların zâbiti olan umdetü’l-emâcid ve’l-
ekârim câmi‘ü’l-mehâmid ve’l-mekârim Ali Ağa haymesinde akd-i meclis-i 
şer‘-i şerîf eylediğinde hâlâ mîrî çayır çeken arabacılardan olup Havâss-ı 
mezbûre a‘mâlinden Silivri nâhiyesine tâbi‘ Bigados nâm karye zimmîlerinden 
Yani v. Kominoz nâm zimmî meclis-i ma‘kūd-ı mezkûrda, kıdvetü’l-muhadderât 
zübdetü’l-muvakkarât mükerreme Ayşetü’d-dehr Fâtımatü’z-zamân Gevherhan 
Sultan -dâmet ismetühâ- hazretlerinin arabacılarından sâhibü’l-kitâb Mehmed 
b. Süleyman mahzarında ikrâr ve takrîr-i kelâm edip târih-i kitâbdan bir gün 
mukaddem Kâğıdhâne kurbunda Papa Harmanı demekle ma‘lûm mahalde mîrî 
çayırda ben kendi hâlimde dururken âhar kimesnenin öküzü çayıra girmekle 
öküzü benim zan edip beni bi gayri hakkın değnek ile başımı darb ve arka ve 
kolumu kara bere edip beni mecrûh etmekle ben dahi husûs-ı mezbûru da‘vâ 
ve mûcebini icrâ murâd eylediğimde merkūm dahi inkâr ile cevâb vermeğin 
beynimizde münâza‘ât-ı kesîre cereyân etmişidi el-hâletü hâzihî beynimizde 
muslihûn tavassut edip da‘vâ-yı mezkûremden merkūm Mehmed ile beni beş 
kıt‘a riyâlî guruş-ı kebîr tâmmü’l-vezn bi hesâb-ı âharda altı yüz nakd-i râyic 
fi’l-vakt akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan mezbûrü’n-na‘t beş kıt‘a riyâlî guruşu tamamen 
merkūm Mehmed yedinden alıp kabz edip husûs-ı mezbûra müte‘allik cemî‘ 
de‘âvî ve mütâlebât ve eymân ve muhâsamâtdan zimmetini ibrâ ve iskāt eyle-
dim min ba‘d merkūm ile vechen mine’l-vücûh da‘vâ ve nizâ‘ım yokdur deyi-
cek gıbbe’t-tasdîki’l-mu‘teber vâki‘ü’l-hâli mevlânâ-yı mezbûr mahallinde tahrîr, 
ba‘dehû meclis-i şer‘a gelip alâ vukū‘ihî inhâ ve takrîr etmeğin mâ cerâ bi’t-taleb 
ketb olundu.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Pîrî Çelebi b. Mehmed, Mustafa Beşe b. Osman seroda, Mehmed 
Bey b. Ali Sarac-ı hâssa, Mustafa Bey b. Ahmed Sarac-ı hâssa, Ahmed Bey b. Ali 
Sarac-ı hâssa ve gayruhüm mine’l-hâzırîn.

223 [48a-2] Fâtıma bt. Mehmed Beşe’ye Mehmed 
b. Abdullah’ın vasî tayini
Havâss-ı Aliyye kazâsı tevâbi‘inden Terkos nâhiyesine tâbi‘ Ormanlı nâm karyede 
sâkin iken bundan akdem vefât eden Mehmed Beşe b. Mahmud nâm müteveffâ 
zevcesi Ümmühâni bt. Haydar nâm hâtun ve sulbiye sagīre kızı Fâtıma’yı terk 
edip lâkin zevcesi mezbûr Ümmühâni’nin müteveffâ-yı mezbûrdan ham-
li olmağın İmâm Ebû Yusuf ’dan rivâyet eylediği kavl-i mu‘teber ve müftâlar 
üzre tereke-i meyyitden haml-i mezbûr için alıkonulan ibn-i vâhid hissesini 
ve sagīre-i mezbûreye babası müteveffâ-yı mezbûrdan bi’l-irsi’ş-şer‘î isâbet ve 
intikāl eden malını zabt ve sagīre-i mezbûrenin her hâlini hıfz için evân-ı rüşd 
ve hadd-i bülûğuna değin bir vasî nasb ve ta‘yîn olunmak lâzım ve mühim olma-
ğın hâkim-i muvakki‘-i sadr-ı kitâb hazretleri dahi işbu râfi‘ü’[l-kitâb] Mehmed 
b. Abdullah nâm kimesneyi vasî nasb ve ta‘yîn buyurmağın ol dahi vesâyet-i 
mezbûreyi kabûl ve hıdemât-ı lâzımesin edâya müte‘ahhid oldukdan sonra 
hâkim-i mûmâ-ileyh -esbağallâhu ni‘amehû aleyh- hazretleri karye-i [mezbûr] 
sükkânından mezbûre Ümmühâni’nin babası merkūm Haydar ve Davud Beşe 
b. İsâ ve Bayram Beşe b. Yunus ve sarac-ı hâssa zümresinden Karagöz Mustafa 
Beşe nâm kimesneleri vasiyy-i merkūm üzerine hasbî nâzırlar nasb ve ta‘yîn ve 
vasiyy-i mezbûra zikr olunan nüzzâr ma‘rifetsiz bir nesneye mübâşeret etme-
mek üzre tenbîh buyurmağın ol dahi nezâret-i mezbûreyi kabûl ve hıdemât-ı 
lâzımesin edâya her biri müte‘ahhid olmağın mâ hüve’l-vâki‘ kayd şüd.
Fi’l-yevmi’s-sâlis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Bayram b. Ahmed, Ali Beşe Çukadâr, Hüseyin Muhzır, Sefer Çele-
bi b. Mehmed, Mehmed Çelebi Zağralı, İbrahim Beşe b. Kurd, Ali Ağa b. Abdul-
lah ve gayruhüm mine’l-hâzırîn.

224 [48b-1, Arapça] Hâkimin Fâtıma bt. Mehmed adlı küçüğe 
nafaka takdir ettiği
İşbu mazmûnunda nafaka takdîrinden bahseden şer‘î bir vesîkadır ki hâkim, 
Fâtıma bt. Mehmed nâm sagīrenin nafakası, kisvesi ve sâir havâic-i zarûriyyesi 
için, âti’z-zikr karyede sâkine olan Ümmühâni bt. Haydar nâm annesi ve 
hâdinesinin talebiyle, kazâ-i Havâss-ı Kostantıniyye muzâfâtından Terkos 
nâhiyesi tevâbi‘inden Ormanlı karyesinde sâkin iken bundan akdem vefât eden 
babası merkūm Mehmed’den irs-i şer‘le kendisine intikāl eden mallardan alın-
mak üzre, zeyl-i kitâbda mezkûr târihden i‘tibâren râyicü’l-vakt yevmî beş 
akçe farz ve takdîr etti. Hâkim sonra meblağ-ı merkūmu sagīre-i mezbûrenin 
mesârif-i lâzımesine sarf etmeye ve vakt-i hâcetde istidâne edip vakt-i zaferde 
rücû‘ etmesine mezbûre Ümmühâni hâtuna izin verdi.
Cerâ zâlike ve hurrire fi’l-yevmi’s-sâlis aşer min şehri Şevvâli’l-mükerrem sene 
isneteyn ve seb‘în ve elf.
Şuhûdü’l-hâl: Bayram b. Ahmed, Ali Beşe Çukadâr, Zağralı Mehmed Çelebi, İb-
rahim Beşe b. Kurd, Ali Ağa b. Abdullah ve gayruhüm mine’l-hâzırîn

225 [48b-2] Bayezid Ağa mahallesinden Ayşe’nin Cafer Paşa Vakfı’ndan 
alacak davasının reddi
Mahmiye-i İstanbul hısnı ebvâbından Topkapısı dâhilinde Bayezid Ağa ma-
hallesi sâkinelerinden Ayşe bt. Mehmed nâm hâtun meclis-i şer‘de medîne-i 
Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Merhûm Cafer 
Paşa evkāfına bi’l-fi‘l mütevellî olan bâ‘isü’l-kitâb Mehmed Çelebi b. Ahmed nâm 
kimesne mahzarında üzerine da‘vâ ve takrîr-i kelâm edip mahmiye-i İstanbul’da 
Koğacı Dede mahallesinde sâkine Râziye bt. Abdullah nâm sâhibetü’l-hayrın bin 
altmış iki senesi Zilka‘desinin yirmi sekizinci günü mahalle-i mezbûrede vâki‘ 
lede’l-ahâlî ve’l-cîrân ma‘lûmü’l-hudûd mülk menzilini vakf-ı lâzım ile vakf ve 
haps edip süknâsını kendiden sonra zevci Yusuf nâm kimesneye ba‘dehû sulbî 
oğulları Osman ve Şaban’a, ba‘dehû mezbûr Şaban evlâdına ve evlâd-ı evlâdına 
ba‘dehüm mu‘takı merhûm Cafer Paşa oğlu Cafer Bey’e ba‘dehû merhûm-ı 
mezbû[r] evkāfı mütevellîsi yediyle ve ecr-i misli ile îcâr olunup icâre merhûm-ı 
mezbûrun evkāfına zam olunmak şart ve ta‘yîn ve vakfiye-i ma‘mûlün-
bihâsında tasdîk etmekle vâkıfe-i mezbûrenin oğlu mezbûr Şaban benim zev-
cim olup fevt olduğunda, menzil-i mezbûr ber mûceb-i şart-ı vâkıfe merkūm 
Şaban’ın firâşından hâsıl eylediğim oğlum Mehmed’e intikāl etmeğin ben ve ka-
yın anam ve oğlum mezbûr Mehmed menzil-i mezbûrda sâkin olduğumuz ecil-
den ben kendi malımdan menzil-i mezbûrun meremmâta muhtâc olan ba‘zı 
mevâzi‘ine bin beş yüz akçe harc ve sarf etmiş iken oğlum mezbûr hâlâ fevt olup 
meşrûtün-lehüm olanlardan bir[i] dahi kalmamağla vakf-ı mezbûr mütevellîsi 
şart-ı vâkıfe üzre menzil-i mezbûru âhara îcâr ve icâresini evkāf-ı mezbûreye 
zam edip ...? harc ü sarf eylediğim mârrü’z-zikr bin beş yüz akçeyi taleb ey-
lediğimde teslîmden imtinâ‘ eder hâlâ suâl olunup alıverilmek matlûbumdur 
deyicek gıbbe’s-suâl mütevellî-i mezbûr cevâbında fi’l-hakīka vâkıfe-i mezbûre 
menzil-i mahdûd-ı mezkûru ber minvâl-i muharrer vakf-ı lâzım ile vakf ve şart 
edip merkūm Mehmed fevt olup meşrûtün-lehüm olanlar dahi münkariz ol-
mağla ber mûceb-i şart-ı vâkıf menzil-i mezbûru âhara îcâr ve icâresini evkāf-ı 
mezbûra zam eylediğim mukarrer ve muhakkakdır lâkin müdde‘iye-i mezbûre 
menzil-i vakf-ı mezbûrun muhtâc-ı ta‘mîr olan mevâzi‘ine ol mikdâr akçe sarf 
eylediği ma‘lûmum değildir eylediği takdîrce izn-i hâkim ve izn-i mütevellî 
olmamışdır vakfa teberru‘dur deyicek isre’l-istintâk müdde‘iye-i mezbûre fi’l-
hakīka cevâbında eyledüğüm bin beş yüz [akçe] meremmâtı izn-i hâkim ve 
izn-i mütevellî ile eylememişimdir deyû bi tav‘ihâ ikrâr ve i‘tirâf etmeğin bi 
hasebi’ş-şer‘i’ş-şerîf [bilâ] izn-i hâkim ve [bilâ]-izn-i mütevellî ile sarf olunan 
meblağ-ı mezbûr vakfa teberru‘ olmağın mezbûre Ayşe bî-vech ta‘arruzdan 
men‘ birle mâ hüve’l-vâki‘ bi’t-taleb ketb olundu.
Tahrîren fi’l-yevmi’t-tâsi‘ min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Mustafa Çelebi b. Rıdvan, Ali Beşe b. Emrullah, Hüseyin Beşe b. 
Mehmed, Sâlih Efendi b. Mehmed ve gayruhüm mine’l-hâzırîn.









[48b-3]226 [49a-1] Emânî Çelebi Vakfı’nın eski mütevelli kaymakamı Müezzin 
Mehmed Çelebi’nin vakfa olan borcunu ödemesi
Mahmiye-i İstanbul hısnı ebvâbından Yenikapı hâricinde vâki‘ Emânî Çelebi 
merhûm evkāfına berât-ı pâdişâhî ile hâlâ-bi’l-fi‘l mütevellî olan râfi‘ü’l-kitâb 
Abdülaziz Çelebi b. Sinan meclis-i şer‘de sâbıkan evkāf-ı mezbûreye mütevellî 
olup müteveccih-i hacc-ı şerîf olan Receb Çelebi b. Ali’nin kāimmakāmı olup 
mâl-ı vakf-ı mezbûra vaz‘-ı yedi ikrârıyla sâbit olan Müezzin Mehmed Çele-
bi mahzarında üzerine takrîr-i da‘vâ edip kāimmakām-ı mezbûr Mehmed 
Çelebi mâl-ı vakf-ı mezbûrun asıl ve fer‘inden bir mikdârını itlâf etmekle 
tevliyyet-i mezbûreden azl ve berât-ı pâdişâhî ile bana tevcîh olunmağın evkāf-ı 
mezbûre nâzırı olan hâkim-i muvakki‘-i sadr-ı kitâb huzûrunda kāimmakām-ı 
mezbûrun muhâsebesi görüldüğünden zimmetine asl-ı mâl-ı vakf-ı mezbûrdan 
cem‘an kırk iki kıt‘a tâmmü’l-vezn riyâlî guruş ve kabz eylediği icârâtdan dahi 
yedi yüz altmış dört akçe zuhûr etmişdir el-hâletü hâzihî zikr olunan mâl-ı 
vakf-ı mezbûr vakf için matlûbumdur deyicek gıbbe’s-suâl kāimmakām-ı 
mezbûr mü’ezzin Mehmed Çelebi cevâbında fi’l-hakīka mâl-ı vakf-ı mezbûrdan 
mütevellî-i sâbık-ı merkūm Receb Çelebi’nin babası yedinden kāimmakām ol-
duğum ecilden her biri yedişer dirhem gelir doksan altı buçuk kıt‘a riyâlî gu-
ruş asıl ve icârâtdan dahi dört bin yedi yüz on bir akçe alıp kabz eylemişdim 
el-hâletü hâzihî tevliyyet-i mezbûreden ben azl olunup müdde‘î-i merkūm Ab-
dülaziz Çelebi mütevellî olmağla hâkim-i mûmâ-ileyh huzûrunda ber mûceb-i 
defter muhâsebem görüldüğünde asl-ı mâl-ı vakf-ı mezbûrdan yirmi yedi bu-
çuk kıt‘a riyâlî guruş ve tebdîl için meclis-i şer‘de yedime verilen iki kıt‘a riyâlî 
guruş dahi ve bilâ-rehin ve lâ-kefîl mütevellî-i sâbıkdan istirbâh eylediğim on 
iki buçuk kıt‘a riyâlî guruş sekiz dirhem ki cem‘an kırk iki kıt‘a riyâlî guruş ve 
ihrâcâtımdan sonra makbûzum olan icârâtdan dahi yedi yüz altmış dört akçe 
zimmetimde zuhûr etmişdir deyû bi tav‘ihî i‘tirâf etmeğin ikrâr-ı mûcebince 
zikr olunan kırk iki guruş asl-ı mâl ve yedi yüz altmış dört akçe icârâtı vakf-ı 
mezbûr için mütevellî-i lâhık-ı müdde‘î-i mezbûr Abdülaziz Çelebi’ye edâ ve 
teslîm ile kāimmakām-ı mezbûr Müezzin Mehmed Çelebi ilzâm olunup mâ 
hüve’l-vâki‘ kayd şüd.
Fi’l-yevmi’t-tâsi‘ aşer min şehri’l-mübârek [Şevvâli’l-mükerrem] li sene isne-
teyn ve seb‘în ve elf.lı olduğu hükmün devamında verilmiştir.
Şuhûdü’l-hâl: Kâtib Mehmed Çelebi b. İsmail, Ali Halîfe İmâm-ı mahalle-i Sâlih 
Çelebi, Mehmed Çelebi İmâm-ı mahalle-i mezbûr, Hâce Hasan Cüzhân, Ali 
Beşe Çukadâr ve gayruhüm mine’l-hâzırîn.

227 [49a-2] Canan bt. Abdülkadir’in câriyesi Fâtıma bt. Abdullah’ı 
âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Evlice 
Baba mahallesi sâkinelerinden Canan bt. Abdülkādir nâm hâtun meclis-i şerî‘at-ı 
şerîfede rıkk-ı sâbıkını mu‘terife işbu orta boylu açık kaşlı, kara elâ gözlü, eli-
nin sol tarafında eser-i cerhi olan Rûsiyyetü’l-asl müslimiyyetü’l-mille râfi‘atü’l-
vesîka Fâtıma bt. Abdullah nâm câriye-i memlûkemi, hasbeten lillâhi te‘âlâ ve 
haseneten li rûhi resûlihi’l-mu‘allâ ve amelen bimâ kāle’n-nebiyyü’l-muhtâr 
-sallallâhu te‘âlâ aleyhi’l-melikü’l-Gaffâr- men a‘taka rakabeten mü’mineten 
a‘takallâhu te‘âlâ bi külli uzvin minhâ uzven minhu mine’n-nâr, cümle ma-
lımdan ifrâz ve i‘tâk ve tahrîr ve zümre-i harâir-i asliyyâta ilhâk ve idrâc edip 
ba‘de’l-yevm mevsûfe-i mezbûre Fâtıma’nın üzerinde hakk-ı velâdan gayr-ı 
hakkım bâkī kalmadı sâir harâir-i asliyyât gibi hürre olsun dedikde hâkim-i 
muvakki‘-i sadr-ı kitâb hazretleri kıbelinden sıhhat-i ıtk-ı mezkûra hükm birle 
mâ hüve’l-vâki‘ gıbbe’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Abdullah Efendi b. Abdullah el-Müezzin, Ahmed Halîfe b. Ab-
dullah el-Müezzin, Usta Mehmed b. Ali, Mustafa Çelebi b. Rıdvan, Hüseyin b. 
Ebûbekir, Ebûbekir Çelebi b. Ali, Mehmed Çelebi b. Abdi, Mehmed Beşe b. Ha-
san, Hasan Beşe b. Mehmed, Ali Çavuş b. Mehmed, Ahmed Çelebi b. Mehmed 
ve gayruhüm mine’l-hâzırîn.

228 [49a-3] Fâtıma bt. Hüseyin ile Sâlih Çelebi b. Mehmed’in 
geçimsizlik sebebiyle muhâlaa yoluyla boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Da-
vud Ağa mahallesi sâkinelerinden Fâtıma bt. Hüseyin nâm hâtun meclis-i 
şer‘-i hatîr-i lâzımü’t-tevkīrde zevci işbu râfi‘ü’l-kitâbi’l-müstetâb Sâlih Çelebi 
b. Mehmed nâm kimesne mahzarında bi’t-tav‘ ve’r-rızâ ikrâr ve takrîr-i kelâm 
edip mezbûr Sâlih Çelebi zevcim olup lâkin hüsn-i zindegânemiz olmamağ-
la beynimizde şikāk-ı küllî vâki‘ olmağın mezbûrun zimmetinde mütekarrir 
olan yüz kıt‘a riyâlî kebîr guruş mehr-i müeccel ve nafaka ve iddet ve me’ûnet-i 
süknâmdan fâriğa olduğumdan mâ‘adâ bundan akdem zevcim mezbûr Sâlih 
Çelebi zimmetinde cihet-i karz-ı şer‘îden olan altı bin üç yüz akçeyi dahi bedel-i 
hul‘ olmak üzre zevcim mezbûr Sâlih Çelebi ile muhâla‘a-i şer‘iyye ile muhâla‘a 
eyleyip mezbûrun zimmetini zevciyyete ve meblağ-ı mârrü’z-zikr altı bin akçe-
ye müte‘allik cemî‘ de‘âvî ve mütâlebât ve eymân-ı muhâsamâtdan ibrâ ve iskāt 
eyledim ba‘dehû husûs-ı mezbûra müte‘allika da‘vâ ve nizâ‘ımız yokdur deyi-
cek meclis-i mezbûrda merkūm Sâlih Çelebi dahi minvâl-i muharrer üzre olan 
hul‘-ı mezbûru kabûl ve mezbûre Fâtıma’nın zimmetini ben dahiyeteve gayr-ı hukūka müte‘allik olan da‘vânın küllîsinden ibrâ ve iskāt eyledim 
deyicek gıbbe’t-tasdîki’ş-şer‘î mâ hüve’l-vâki‘ bi’l-ibtigā sebt olundu.
Fi’l-yevmi’l-hâmis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mehmed Efendi b. İbrahim el-İmâm, Mustafa Efendi b. Mehmed 
el-İmâm, Derviş Çelebi b. Ali, Hüseyin Çelebi b. İsâ el-Müezzin, Mustafa Çelebi 
Sâ‘atî, Hüseyin Çelebi b. Mustafa, Şaban Çelebi b. Mustafa, Mustafa b. Mehmed, 
İbrahim Beşe b. Ebûbekir, Hüseyin Çelebi en-Nâzır, Kasım Beşe b. Halil ve gay-
ruhüm mine’l-hâzırîn.

229 [49b-1] İsmail Bey b. İbrahim’in babasından intikal eden arazi 
davasında yeğeni Ahmed ile anlaştıkları
Yâ Fettâh
Husûs-ı âti’l-beyânın mahallinde tahrîr[i] iltimâs olunmağın küttâb-ı 
mahkemetü’l-bünyândan fahrü’l-müderrisîn mevlânâ Sâlih Mehmed Efendi b. 
Mehmed irsâl olunup ol dahi zeyl-i kitâbda muharrerü’l-[esâmî] olan müslimîn 
ile medîne-i Hazret-i Ebâ Eyyûb el-Ensârî -dâme fî rıdvâni’l-Bârî- hâricinde 
Topçular nâm mevzi‘de sâkin fahrü’l-emâsil ve’l-eşbâh Ahmed Bey’in sâkin ol-
duğu menziline varılıp akd-i meclis-i şer‘-i şerîf olundukda, vilâyet-i Rumeli’nde 
cezîre-i Mora’da Halomiç kazâsına tâbi‘ Gastova nâm kasabada sâkin iken bun-
dan akdem vefât eden İbrahim Ağa b. Şahbaz’ın sulbî kebîr oğlu kıdvetü’l-emâsil 
ve’l-e‘âzım İsmail Bey meclis-i ma‘kūd-ı mezkûrda, bundan akdem fevt olan li 
ebeveyn karındaşı Mehmed Bey’in sulbî kebîr oğlu mûmâ-ileyh Ahmed Bey 
mahzarında bi’t-tav‘i’s-sâf ikrâr-ı tâm ve takrîr-i kelâm edip bundan akdem fevt 
olan babam müteveffâ-yı mezbûr İbrahim Ağa’nın verâseti bana ve âhar sulbî 
kebîr oğlu birâderim merkūm Mehmed Bey’e münhasıra olup merkūm Meh-
med Bey dahi fevt olmağın verâseti sulbî kebîr oğlu merkūm Ahmed Bey ve 
Cafer ve İbrahim Bey nâm mahdûmlara münhasıra olmağla babam müteveffâ-
yı mezbûrdan zikr olunan Halomiç kazâsında vâki‘ çiftlikler ve tarlalar nısfiy-
yet üzre bana ve mezbûr Ahmed Bey’in babası birâderim müteveffâ-yı mezbûr 
Mehmed Bey’e intikāl-i âdî ile intikāl edip ba‘dehû birâderim merkūm Mehmed Bey dahi fevt olmağla ol çiftlikleri ve tarlalarda olan nısf hissesi oğulları 
mezbûrûn Mehmed Bey ve Cafer Bey ve İbrahim Bey’e intikāl-i âdî ile intikāl 
edip ba‘dehû mezbûrân İbrahim Bey ve Cafer Bey dahi müte‘âkiben fevt olup 
evlâd-ı zükûrları kalmamağla babaları müteveffâ-yı mezbûrdan intikāl eden 
arâziler müstahakk-ı tapu olmağla târih-i kitâbdan altı sene mukaddem zikr 
olunan arâziyi iki bin sekiz yüz kıt‘a riyâlî guruş resm-i tapu ile ashâb-ı arâziden 
tefevvüz ve yedime temessük alıp lâkin târih-i mezbûrdan bu âna gelince zikr 
olunan arâziyi birâderzâdem mezbûr Ahmed Bey zirâ‘at ve harâset ve zabt ve 
tasarruf eder. Lâkin hakk-ı tapu benimdir deyû zikr olunan arâziyi benden ta-
leb ve da‘vâ eylediğinde ben dahi ashâb-ı arâziye verdiğim iki bin sekiz yüz gu-
ruşu ve altı sene fuzûlen zabt ve zirâ‘at eylediği arâzinin ber mûceb-i fetvâ-yı 
şerîf üç bin beş yüz otuz iki guruş noksân-ı arâzi ve beynimizde ma‘lûm çift-
likler mahsûlünden ba‘de’l-hesâb kabz eylediği bin yüz guruşu ve bundan ak-
dem fevt olan Defterdâr Paşa birâderi Mehmed Ağa’ya birâderim merhûm-ı 
mezbûr ile kefîl olup âhardan alıverdiğimiz yirmi üç bin guruşdan birâderim 
merhûm-ı mezbûr hissesine düşen on bir bin beş yüz guruşdan emr ile edâ eyle-
diğim meblağ-ı ma‘lûmü’l-mikdârı bana def ‘ ve teslîm eyle ben dahi ol arâziden 
kasr-ı yed edip sana tefvîz ve teslîm edeyim deyû cevâb verdiğimde, beynimiz-
de münâza‘ât-ı kesîre ve muhâsamât-ı adîde vâkı‘a olmuşidi el-hâletü hâzihî 
beynimizde muslihûn tavassut edip birâderzâdem mûmâ-ileyh Ahmed Bey ile 
da‘vâ-yı mezkûrumdan beni bin kıt‘a riyâlî guruş üzerine inşâ-i akd-i sulh ey-
lediklerinde ben dahi sulh-i mezbûru kabûl ve bedel-i sulh olan mezbûrü’n-na‘t 
bin kıt‘a riyâlî guruşu tamamen birâderzâdem mûmâ-ileyh Ahmed Bey yedin-
den alıp kabz [edip] birâderleri merhûmân-ı mezbûrân Cafer Bey ve İbrahim 
Bey mahlûllerinden tefevvüz eylediğim arâziyi birâderzâdem mûmâ-ileyh Ah-
med Bey’e ashâb-ı arâzi ma‘rifetiyle tefvîz bi’l-ferâğ eylediğimde ol dahi tefev-
vüz ve kabûl etmeğin mahallinde zabt ve tasarrufa tarafımdan müşârün-ileyh 
Ahmed Bey’i taslît edip bâlâda zikr olunan husûslara müte‘allik âmme-i da‘vâ 
ve mütâlebât ve eymân ve muhâsamâtdan mûmâ-ileyh Ahmed Bey’in zimme-
tini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm birle iskāt 
eyledim ba‘de’l-yevm merhûmân-ı mezbûrân mahlûllerinden tefvîz eylediğim 
arâzide benim alâkam yokdur, birâderzâdem müşârün-ileyh Ahmed Bey’in 
dâhil-i havza-i tasarrufu olmuşdur, emsâli tasarrufu gibi mutasarrıf olsun de-
dikde mûmâ-ileyh Ahmed Bey dahi meclis-i mezbûrda ammisi müşârün-ileyh 
İsmail Bey mahzarında, fi’l-vâki‘ hâl bast olunan minvâl üzre olup ben dahi 
ammim müşârün-ileyh İsmail Bey’in zimmetini babam müteveffâ-yı mezbûr 
cihet-i kefâletden emriyle Çavdar oğluna verdiği iki bin dört yüz elli gu-
ruş da‘vâsından ve Bey çiftliği demekle ma‘rûf çiftliğin sinîn-i müte‘addidede 
müctemi‘ beynimizde mikdârı ma‘lûm mahsûlleri da‘vâsından ve mevâşîsine 
yedirdiği mahsûllerden ve Mora’da olan çiftliklerim mahsûlünden Ahmed Efen-
di oğluna verilen sene kusûru üç yüz elli guruş da‘vâsından ve beynimizde 
ma‘lûm koyun ve bağ mahsûllerinden ve mârrü’z-zikr çiftliğin İlya Yahudi’ye 
verilen sene mahsûlü kusûru üç yüz elli guruş da‘vâsından ve sâir de‘âvî [50a] 
ve mütâlebâtdan ibrâ-i âm ile ben dahi ibrâ ve iskāt eyledim min ba‘d bir biri-
miz ile vechen mine’l-vücûh ve sebeben mine’l-esbâb da‘vâ ve nizâ‘ımız yokdur, 
zuhûr dahi ederse lede’l-hükkâmi’l-kirâm mesmû‘a ve makbûle olmasın deyicek 
ahadühümâ âharın kelimât-ı meşrûhasını vicâhen tasdîk ve şifâhen tahkīk et-
meğin vâki‘ü’l-hâli mevlânâ-yı mezbûr mahallinde tahrîr, ba‘dehû meclis-i şer‘a 
ma‘an irsâl olunan Ali Beşe ile gelip alâ vukū‘ihî inhâ ve takrîr eylediklerinde 
mâ cerâ bi’l-ibtigā ketb ve imlâ olundu.
Fî evâili Şevvâli’l-mükerrem li sene isteneyn ve seb‘în ve elf.
Şuhûdü’l-hâl: Umdetü’l-vâsılîn eş-Şeyh Mehmed Efendi b. eş-Şeyh Ali bi 
Halvetîzâde, Zübtedü’s-sâlikîn eş-Şeyh Mehmed Efendi Vâ‘iz-i câmi‘-i Vâlide-i 
Cedîd, Fahrü’l-emâsil ve’l-e‘âzım Ahmed Ağa Ser-çavuşân-ı Dergâh-ı âlî sâbıkan, 
es-Seyyid Mehmed Emin İmâmzâde, Zahrü’l-e‘âlî ve’l-efâhim Ebûbekir Ağa 
tâbi‘-i Murtaza Paşa, Fahrü’l-kuzât Mehmed Efendi b. İbrahim, Mehmed Ağa 
b. Hamza serdâr-ı İznik sâbıkan, el-Hâc Mehmed Ağa b. Abdülganî kethüdâ-yı 
teberdârân-ı Ayşe Sultan, İbrahim Efendi b. Ramazan, es-Seyyid Mehmed Efen-
di allâme el-İmâm, Mustafa Efendi Hatîb-i Kasım Paşa-yı cedîd, el-Hâc Meh-
med Seroda bölük 88, çorbacı İbrahim Ağa bölük 88, Hasan Ağa tâbi‘-i Mur-
taza Paşa, el-Hâc Ömer Dede b. İvaz el-Müezzin, Hâfız Mustafa Dede b. İslâm, 
es-Seyyid Sunullah Çelebi b. es-Seyyid Mehmed, Hüseyin Ağa tâbi‘-i Paşa-yı 
müşârün-ileyh ve gayruhüm mine’l-hâzırîn.

230 [50a-1] Hacı Mehmed b. Abdullah’ın muhâlaa yoluyla boşandığı 
ancak iddet süresini doldurmadan vefat eden karısının 
mirasından hak iddiasının reddi
Mahmiye-i İstanbul’da Kocamustafapaşa semtinde sâkin el-Hâc Mehmed b. Ab-
dullah nâm kimesne meclis-i şer‘de medîne-i Hazret-i Ebâ Eyyûb el-Ensârî 
-dâme fî rıdvâni’l-Bârî-’de Düğmeci odalarında sâkin bâ‘isü’l-kitâb Fâtıma 
bt. Yusuf nâm hâtun mahzarında üzerine takrîr-i da‘vâ edip bundan akdem 
zevcem olup târih-i kitâbdan iki ay mukaddem fevt olan Ayşe nâm hâtun 
mezbûre Fâtıma’nın li ebeveyn hemşîresi olmağın mecmû‘ muhallefâtına vaz‘-ı 
yed edip benim nısf hisse-i şer‘iyyemi teslîmde ta‘allül eder suâl olunup alı-
verilmek matlûbumdur deyicek gıbbe’s-suâl mezbûre Fâtıma cevâbında fi’l-
hakīka hemşîrem müteveffât-ı mezbûre müdde‘î-i mezbûrun zevcesi idi lâkin 
fevt olmazdan mukaddem hemşîrem müteveffât-ı mezbûre zevci merkūm 
zimmetinde mütekarrir olan bin akçe mehr-i müeccelinden ve nafaka ve 
me’ûnet-i süknâsından fâriğa olduğundan mâ‘adâ iki yastık, bir yorgan ve bir 
döşek ve bir minder bedel-i hul‘ olmak üzre zevci müdde‘î-i mezbûre def ‘ ve 
teslîm ve muhâla‘a eyleyip ol dahi kabz ve hul‘-ı mezbûru mahzar-ı şuhûdda 
kabûl edip ahadühümâ zevciyyete müte‘allik âmme-i de‘âvîden âharın zimmeti-
ni ibrâ-i âm ile ibrâ eylemişdir emr şer‘-i şerîfin deyicek isre’l-istintâk müdde‘î-i 
mezbûr cevâbında fi’l-hakīka hâl vech-i muharrer üzre olmuşidi lâkin bedel-i 
hul‘-ı mezkûrdan bir yastık ve kendi esvâbımdan dahi iki aded dokuma mak-
ramam müteveffât-ı mezbûre yedinde kalmışdır ve bundan mâ‘adâ mezbûre 
Ayşe iddeti münkaziye olmadan fevt olmuşdur, ben dahi mezbûreye vâris olup 
binâen-aleyh muhallefâtının nısfını hemşîresi merkūme Fâtıma’dan taleb ede-
rim deyicek gıbbe’l-istifsâr merkūm Fâtıma müdde‘î-i mezbûrun hemşîresi 
müteveffât-ı mezbûre yedinde bedel-i hul‘dan bir yastık ve kendi esvâbından iki 
dokuma makraması kaldığını ikrâr etmeğin kable’l-inkızâ’i’l-idde fevt olan zev-
ceyn talâk-ı ric‘îden mâ‘dâsında ahadühümâ âhara vâris olmamağın müdde‘î-i 
merkūm bî-vech ta‘arruzdan men‘ ve merkūm Fâtıma’ya dahi ikrâr eylediği yas-
tık ve iki dokuma makramayı müdde‘î-i mezbûra teslîme tenbîh olunup mâ 
cerâ bi’l-ibtigā ketb olundu.
Fi’l-yevmi’s-sâlis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Halil Çelebi b. Abdülmu‘tî, Osman Efendi el-İmâm, el-Hâc Ali 
Beşe er-Râcil, Mehmed Çelebi b. Mehmed, Mustafa Çelebi b. Hüsameddin ve 
gayruhüm mine’l-hâzırîn.

231 [50a-2] Fâtıma bt. Abdullah’ın icâreteyn ile tasarrufunda olan 
menzil için hüccet talep etmesi
Havâss-ı Aliyye tevâbi‘inden kasaba-i Hasköy’de Kiremitçi Ahmed Çelebi mahal-
lesi sâkinelerinden bâ‘isetü’l-kitâb Fâtıma bt. Abdullah nâm mühtediye meclis-i 
şerî‘at-ı şerîfede takrîr-i kelâm ve ta‘bîr ani’l-merâm edip mahalle-i mezbûrede 
vâki‘ bir tarafdan Haydar Yahudi mülkü ve bir tarafdan Menahem Yahudi vak-
fı ve tarafeyni tarîk-i âm ile mahdûd ve büyût-ı adîdeyi müştemil olan menzi-
li, cemî‘ tevâbi‘ ve levâhıkı ile ben şeref-i İslâm ile müşerrefe olmazdan mukad-
dem hâlik olan babam İlyazer nâm yahudi vakf ve haps edip vakf-ı mezbûrun 
esnâ-i beyân-ı şürûtunda menzil-i mezbûru kendimden sonra evlâdıma ve 
evlâd-ı evlâdıma ve evlâd-ı evlâd-ı evlâdıma ba‘de’l-inkırâz ağam Menahem 
evlâdına ba‘dehüm Edirne Cemâ‘atinden mahmiye-i İstanbul’da sâkin Karayi 
fukarâsına şart eyledi deyip lâkin süknâ ve tasarrufdan birini beyân etmemek-
le menzil-i mezbûr ber mûceb-i fetvâ-yı şerîf yed-i mütevellî ve ecr-i misli ile 
îcâr olunup icâresinden bir mikdârı menzil-i mezbûrun ta‘mîr [ve] termîmine 
harc ve sarf olunup [50b] evlâd beyninde tevzî‘ lâzım gelmeğin vakf-ı mezbûre 
kıbel-i şer‘den mütevellî olan Mehmed Bey b. Abdullah nâm mühtedî menzil-i 
mezbûru tâlibîne arz eylediğinde on altı bin akçe icâre-i mu‘accele ve yevmî on 
iki akçe icâre-i müeccele ile benim üzerimde karâr edip ziyâde ile tâlib-i âhar 
zuhûr etmemeğin mütevellî-i mezbûr dahi menzil-i mezbûru bana ber minvâl-i 
muharrer îcâr etmeğin ben dahi istîcâr ve kabûl eylediğimden sonra ücret-i 
müeccele-i mezkûrenin yevmî dört akçesi menzil-i mezbûr ta‘mîr ve termîmi 
için yed-i mütevellîde hıfz olunup bâkī yevmî sekiz akçe vâkıf-ı mezbûrun 
evlâdı beyninde tevzî‘ ve taksîm olunmak üzre işbu târih-i kitâb şehrinin on 
üçüncü günü târihiyle müverrah ve mütevellî-i mezbûr imzâsıyla mümzâ ve 
hatmiyle mahtûm yedime temessük vermişdir el-hâletü hâzihî mütevellî-i 
mezbûrun yedimde olan temessüküne nazar olunup cânib-i şerî‘at-ı mutah-
haradan dahi mûcebince istihkâmen hüccet-i şer‘iyye verilmek matlûbumdur 
deyû târih-i mezbûr ile müverrah ve mütevellî-i mezbûr imzâsıyla mümzâ ve 
hatmiyle mahtûm min külli’l-vücûh takrîrine muvâfık ve müdde‘âsını nâtık 
temessük ibrâz etmeğin mûcebince kıbel-i şer‘den dahi li ecli’l-istihkâm işbu 
vesîka-i enîka bi’l-ibtigā sebt [ve] imlâ olundu.
Fi’l-yevmi’l-hâmis aşer min Şevvâli’l-mükerrem min şühûri sene isneteyn ve 
seb‘în ve elf.
Şuhûdü’l-hâl: Mehmed Efendi b. Hasan, Hüseyin Muhzır, Dilâver Muhzır, Meh-
med b. Mahmud, Ali Beşe b. Emrullah ve gayruhüm mine’l-hâzırîn.

232 [50b-1] Musli b. Sâlih ve kardeşinin vârislerinin çiftlik hisselerini 
Mustafa b. Hamza’ya kiralamaları
Vilâyet-i Anadolu’da Kastamonu livâsı aktâ‘ından Geynülü? kazâsına tâbi‘ 
İmâmlı nâm karye sâkinlerinden Musli b. Sâlih nâm kimesne kendi tarafından 
asâleten ve karındaşı Ali nâm müteveffânın sulbî kebîr oğlu Mehmed nâm ki-
mesne tarafından ikrâr-ı âti’z-zikre vekîl olup medîne-i Eyüb’de Kayıkçılar oda-
larında mütemekkin Mehmed b. Abdünnebî ve Dursun b. Halil nâm kimesne-
ler şehâdetleriyle şer‘an vekâleti sâbite olup vekâleten ve müteveffâ-yı mezbûr 
Ali’nin âhar sulbî sagīr oğlu Veli nâm yetîmin tesviye-i umûru için kıbel-i şer‘-i 
kavîmden mansûb vasîsi olan vâlidesi Fâtıma bt. Halil nâm hâtun vesâyeten 
meclis-i şer‘de işbu bâ‘isü’l-vesîka Mustafa Efendi b. Hamza nâm kimesne mah-
zarında bi’l-asâle ve bi’l-vekâle ve bi’l-vesâye ikrâr-ı tâm ve takrîr-i kelâm edip 
mârrü’z-zikr İmâmlı nâm karye sınırı dâhilinde vâki‘ olup babam müteveffâ-yı 
mezbûrdan bana ve karındaşım müteveffâ-yı mezbûra irsen intikāl edip Hösük-
de? demekle ma‘lûm çiftlik-i mezbûre mülhak olup babam mezbûrdan intikāl-i 
âdî ile bana ve karındaşım mezbûra intikāl eden arâziden hisse-i şer‘iyyemi 
asâleten ve karındaşım müteveffâ-yı mezbûrdan oğlu mezbûr Mehmed’e isâbet 
ve intikāl eden hissesini vekâleten ve sagīr-i mezbûrun hissesini vesâyeten 
lâzım gelen meremmâtını kendi malından edip ve sene [be] sene öşür ve resmi-
ni sipâhisine edâ ve teslîm etmek üzre mezbûr Mustafa Efendi’yi senede on beş 
akçe icâre ile îcâr eylediğimizde o dahi ber minvâl-i muharrer istîcâr ve kabûl 
eyledi ba‘de’l-yevm çiftlik-i mezbûrun odalarının sâir mevâzi‘inin lâzım olan 
meremmâtını kendi malından edip ve hâsıl olduğu öşür ve resmini sipâhisine 
sâl-be-sâl edâ ve teslîm edip çiftlik-i mezbûra mutasarrıf olup beher sene icâre-i 
mezkûreyi edâ ede dediklerinde gıbbe’t-tasdîk ve’l-kabûl mâ hüve’l-vâki‘ alâ 
vukū‘ihî kayd şüd.
Fî 15 Şevvâli’l-mükerrem li sene isneteyn ve seb‘în ve elf.
Şuhûdü’l-hâl: El-Hâc Himmet Efendi b. Abdurrahman el-Kadı, Hamza Efendi 
nâib-i recül, Zeynelâbidin b. Halil, Abdüsselâm b. Abdurrahman ve gayruhüm 
mine’l-hâzırîn.

233 [50b-2] Cenâne bt. Abdullah’ın bazı eşyalarını âzatlı câriyesi 
Fâtıma bt. Abdullah’a hibe etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Ev-
lice Baba mahallesi sâkinelerinden Cenâne bt. Abdullah nâm hâtun meclis-i 
şerî‘at-ı şerîfede mu‘takası râfi‘atü’l-vesîka Fâtıma bt. Abdullah mahzarında bi’t-
tav‘ ve’r-rızâ lâ-bi’l-kerh ve’l-cezâ ikrâr ve takrîr-i kelâm edip hibe-i âti’z-zikrin 
sudûruna değin silk-i mülk-i sahîhimde münselik olan emlâkimden altı çat-
ma yastık ve üç beledî minder ve üç yemeni döşek ve bir ocak yaşmak ve iki 
Selânik keçesi ve bir orta kaliçe ve bir tarak alacası yorgan ve üç yemeni yorgan 
ve bir Hind atlas kaftan ve bir bazincanî kutnî entari ve bir beyaz zıbın ve bir al 
sandal zıbın ve bir sarı kutnî sırma düğmeli kaftan ve bir kırmızı altın düğme-
li kaftan ve bir sîm ön kuşak ve üç canfes ve bir dokuma peşkir ve üç münak-
kaş bohça ve bir münakkaş sofra ve bir münakkaş tülbent örtüsü ve üç münak-
kaş duvar makrama ve bir sandal mâî zıbın ve bir kırmızı kemha zıbın ve on iki 
gömlek ve on iki don ve yirmi beş münakkaş makrama ve üç bin beş yüz akçe 
kıymetli bir andişe bilezik ve on aded sahan ve üç tencere ve bir demir sini ve 
bir bak(…) [baklava] tepsi ve iki demirli sandığı mu‘takam mezbûr Fâtıma’ya 
hibe-i sahîha-i şer‘iyye ile [51a] hibe ve teslîm edip ol dahi meclis-i hibede 
vech-i muharrer üzre ittihâb ve temellük ve tesellüm ve kabz ve kabûl eyledi 
ba‘de’l-yevm eşyâ-i mezkûre mu‘takam mezbûre Fâtıma’nın emlâk-i mevhûbesi 
olmuşdur, keyfe mâ yeşâ’ mutasarrıf olsun, min ba‘d benim alâka ve medhalim 
yokdur deyicek gıbbe’t-tasdîki’l-mu‘teber hâkim-i muvakki‘-i sadr-ı kitâb tûbâ-
lehû ve hüsnü me’âb hazretleri kıbelinden sıhhat-i hibe-i mezkûreye hükm birle 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Abdullah Halîfe b. Abdullah el-Müezzin, Ahmed Çelebi b. Ab-
dullah, Usta Mehmed Beşe b. Ali, Mustafa Çelebi b. Rıdvan, Hasan Çelebi b. 
Ebûbekir ve gayruhüm mine’l-hâzırîn.

234 [51a-1] Mehmed b. Abdullah’ın kardeşi Fâtıma’daki kira 
alacağını hibe etmesi
Havâss-ı Aliyye kazâsı tevâbi‘inden kasaba-i Hasköy’de Kiremitçi Ahmed Çe-
lebi mahallesi sâkinlerinden Mehmed b. Abdullah nâm mühtedî meclis-i şer‘de 
li ebeveyn kız karındaşı râfi‘atü’l-kitâb Fâtıma bt. Abdullah nâm mühtedi-
ye mahzarında ikrâr ve takrîr-i kelâm edip bundan esbak ben ve hemşîrem 
mezbûre Fâtıma şerefü’l-İslâm ile müşerref olmazdan mukaddem hâlik olan 
babam İlyazer v. Yahudi hâl-i hayâtında kendisine, ba‘dehû evlâdına ve evlâd-ı 
evlâdına ve evlâd-ı evlâd-ı evlâdına ba‘de’l-inkırâz ağam Menahem Yahudi 
evlâdına ba‘dehüm Edirne cemâ‘atinden mahmiye-i İstanbul’da ve etrâfında 
sâkin Karayi fukarâsına vakf-ı sahîh-i lâzım ile vakf ve haps eylediği menzil-i 
ma‘lûmü’l-hudûdun esnâ-i beyân-ı şürûtunda, galle ve süknâdan birini ta‘yîn 
ve tahsîs etmemekle menzil-i mezbûr yed-i mütevellî ve ecr-i misli ile îcâr olu-
nup icâresinden ta‘mîr [ve] termîmine harc ve sarf olundukdan sonra bâkī ka-
lanı evlâd-ı mutasarrıf olmak üzre vârid olan fetvâ-yı şerîfe mûcebince hâlâ 
menzil-i vakf-ı mezbûra kıbel-i şer‘den mütevellî nasb ve ta‘yîn olunan Meh-
med Bey b. Abdullah nâm mühtedî menzil-i vakf-ı mezbûru ba‘de’l-müzâyede 
ve inkıtâ‘i’r-rağbe hemşîrem mezbûre Fâtıma’ya on altı bin fıddî nakd-i râcî 
fi’l-vakt akçe icâre-i mu‘accele ve yevmî on iki akçe ücret-i müeccele ile îcâr ve 
teslîm, ol dahi ber minvâl-i muharrer istîcâr ve tesellüm ve kabz ve kabûl ey-
lediğinden sonra zikr olunan on altı bin akçe-i mu‘accele hemşîrem mezbûre 
ile beynimizde tansîf olunup ve müeccele-i mezkûrenin yevmî dört akçesini 
menzil-i mezbûrun meremmâtı için yed-i mütevellîde hıfz ve yevmî dörder 
akçesine ben mutasarrıf olup ve dörder akçesine hemşîrem mezbûre Fâtıma 
mutasarrıfe olmak üzre kabûl ve ittifâk ve mütevellî-i mezbûr dahi minvâl-i 
me[şr]ûh üzre yedine mümzâ ve mahtûm temessük vermişidi el-hâletü hâzihî 
hemşîrem mezbûreye zimmetimde menzil-i mezbûrun kirâsından olan sekiz 
bin akçe deynime mu‘accele-i mezkûreden benim hisseme isâbet eden sekiz bin 
akçemi takās eylediğimde ol dahi mukāssa ve kabûl ve müeccele-i mezkûreden 
dahi hisseme isâbet eden yevmî dörder akçenin ikişer akçesini kendi rızâ ve 
hüsn-i ihtiyârım ile hemşîrem mezbûra teberru‘ edip mâdâmki menzil-i mezbûr 
hemşîrem mezbûrenin taht-ı icâresinde ola yevmî iki akçeden ziyâde olmamak 
üzre kavl ü karâr ve ahd ü mîsâk eylemişimdir deyicek gıbbe’t-tasdîk mâ hüve’l-
vâki‘ ketb olundu.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Muharrirü’l-hurûf Mehmed b. Hasan, Hüseyin Muhzır, Mehmed 
b. Mahmud Muhzır, Dilâver muhzır ve gayruhüm mine’l-hâzırîn.

235 [51a-2] Ase v. Kirkor’un, Asvador v. Arzuman aleyhindeki alacak 
davasında sulh olunması
Medîne-i Hazret-i Eyyûb’da vâki‘ Baba Haydar mahallesinde sâkin tüccâr 
tâifesinden Ase v. Kirko[r] nâm Ermeni mahfil-i kazâda meyhâneci tâifesinden 
işbu râfi‘ü’l-vesîka Asvador v. Arzuman nâm Ermeni muvâcehesinde ikrâr ve 
takrîr-i kelâm edip mezbûr Asvador’un babası olup bundan akdem hâlik-i 
mezbûr Arzuman zimmetinde cihet-i deyn-i şer‘îden babam hâlik-i mezbûr 
Kirkor’un iki yüz elli guruşu olup kable’l-ahz mürd olmağla meblağ-ı mezbûr 
bana isâbet ve intikāl etmekle ben dahi meblağ-ı mezbûru hâlik-i merkūmun 
oğlu mezbûr Asvador’dan taleb ve da‘vâ eylediğimde ol dahi inkâr ile cevâb ver-
meğin beynimizde münâza‘ât-ı kesîre cereyân etmişidi el-hâletü hâzihî beyni-
mizde muslihûn tavassut edip meblağ-ı mezbûr da‘vâsından beni mezbûr As-
vador ile yirmi beş guruş üzerine sulh eylediklerinde ben dahi sulh-i mezbûru 
kabûl ve bedel-i sulh olan meblağ-ı mezbûru merkūm Asvador yedinden tama-
men alıp kabz edip min ba‘d meblağ-ı mezbûr da‘vâsına müte‘allik merkūm As-
vador ile da‘vâ ve nizâ‘ım yokdur, husûs-ı mezbûrdan merkūmun zimmetini 
ibrâ ve iskāt eyledim dedikde gıbbe’t-tasdîk [mâ hüve’l-vâki‘ ketb olundu].
Fi’l-yevmi’s-sânî aşer min Şevvâli’l-mükerrem li sene isneyn ve seb‘în ve elf.
Şuhûdü’l-hâl: Kaytas Bey b. Memi, Ali Çelebi b. Rıdvan, Durmuş Çelebi b. Ab-
dülmuttalib, Mehmed Çelebi b. Ahmed, Hüseyin Beşe b. Mustafa, Papas v. İsak, 
Bogos v. Avanos, Avanos v. Serkis, Mercan v. Murad.

236 [51b-1] Fâtıma bt. Abdullah’ın, kardeşi Mehmed b. Abdullah’ın 
zimmetini ibrâ etmesi
Havâss-ı Aliyye kazâsı tevâbi‘inden Hasköy’ünde sâkine Fâtıma bt. Abdullah 
nâm hâtun mahfil-i şer‘de li ebeveyn karındaşı râfi‘ü’l-kitâb Mehmed b. Abdul-
lah nâm mühtedî mahzarında ikrâr ve takrîr-i kelâm edip beynimizde ma‘lûm 
menzil kirâsından ba‘de külli hesâb karındaşım mezbûr Mehmed zimmetin-
de sekiz bin akçe hakkım olup bundan akdem meblağ-ı mezbûr karındaşım 
mezbûrdan taleb ve huzûr-ı hâkimde da‘vâ eylediğimde ikrâr etmeğin alâ 
mûcebi ikrârihî edâ ile ilzâm olmuşidi el-hâletü hâzihî biz şeref-i İslâm ile mü-
şerref olmazdan mukaddem hâlik olan babamız İlyazer nâm yahudi evkāfından 
olup on altı bin akçe mu‘accele ve yevmî on iki akçe müeccele ile mütevellî-i 
vakf-ı mezbûr olan gāib ani’l-meclis Mehmed Bey bana ber mûceb-i şart-ı 
vâkıf îcâr eylediği ma‘lûmü’l-hudûd menzilin icâresinden karındaşım mezbûr 
Mehmed’in hissesine isâbet eden sekiz bin akçeyi zimmetinde bana edâya lâzım 
gelen sekiz bin akçeye takās ben dahi mukāssa ve kabûl edip zikr olunan sekiz 
bin akçeye müte‘allik da‘vâdan mezbûr Mehmed’in zimmetini ibrâ ve iskāt ey-
ledim min ba‘d meblağ-ı mezbûra müte‘allik da‘vâ ve nizâ‘ım kalmadı deyicek 
gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene isneyn ve seb‘în ve elf.
Şuhûdü’l-hâl: Hamza Efendi nâib-i recül, çukadâr Mehmed Beşe, çukadâr -ı 
sânî Ali Beşe, Ahmed b. Hasan.

237 [51b-2] Yorgo v. Angeli’nin evini Davutpaşa Bahçesi Bostancıları 
Vakfı’na istiğlâl yoluyla satması
Havâss-ı Aliyye kazâsına tâbi‘ Litroz nâm karye sükkânından Yorgo v. Angeli 
nâm zimmî meclis-i şer‘-i hatîr-i lâzımü’t-tevkīrde hadâik-i sultâniyyeden Da-
vudpaşa hadîkası bostânîlerinin ta‘âmiyyesi için Ebûbekir nâm sâhibü’l-hayrın 
vakf eylediği nukūda meşrûtiyyet üzre bi’l-fi‘l mütevellî olan hadîka-i mezbûre 
üstâdı râfi‘ü’l-kitâb el-Hâc Ömer Ağa b. Mustafa tarafından ikrâr-ı câ’i’z-zikri 
tasdîke vekîl olup vekâleti Ali Beşe b. Halil ve Mustafa Beşe b. Sâlih şehâdetleri 
ile şer‘an vekâleti sâbite olan fahrü’l-eimme Mustafa Efendi b. Mehmed mahza-
rında bi tav‘ihî ikrâr ve takrîr-i kelâm edip emlâkimden olup karye-i mezbûrede 
vâki‘ bir tarafdan Hristodoli mülkü ve üç tarafdan tarîk-i âm ile mahdûd iki 
kepenek bir kıt‘a bakkal dükkânı ve kurbunda bir bâb ahırı müştemil, cüm-
le tevâbi‘ ve levâhıkı ile târih-i kitâb senesinin Recebü’l-müreccebi gurresin-
den müvekkil-i mezbûr Ömer Ağa’ya her bir guruşu yedişer dirhem olmak 
üzre cem‘an yüz kıt‘a riyâlî kebîr guruşa bi tarîki’l-istiğlâl bey‘ ve teslîm, ol dahi 
mâl-ı vakf-ı mezbûr ile tarîk-i mersûm üzre târih-i mezbûrda iştirâ ve tesel-
lüm ve kabz ve kabûl edip semen-i mezbûrü’n-na‘t yüz kıt‘a riyâlî kebîr guruşu 
müvekkil-i mûmâ-ileyh el-Hâc Ömer Ağa yedinden tamamen alıp kabz eyledi-
ğimizden sonra yine dükkân-ı mezbûru ba‘de’t-tahliyyeti’ş-şer‘iyye târih-i kitâb 
senesi Recebü’l-müreccebi gurresinden bir sene tamâmına değin bin beş yüz 
akçe ücret ile bana îcâr ve tesellüm, ben dahi vech-i meşrûh üzre istîcâr ve tesel-
lüm ve kabz ve kabûl eyledim deyicek mukırr-ı mezbûrun minvâl-i mübeyyen 
üzre cereyân eden ikrârını vekîl-i mezbûr Mustafa Efendi bi’l-vekâle vicâhen 
tasdîk ve tahkīk etmeğin mâ hüve’l-vâki‘ kayd şüd.
Fi’l-yevmi’t-tâsi‘ aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Ali Bey b. Halil, Mustafa Bey b. Sâlih Ser-bölük, İbrahim Halîfe b. 
Mustafa ve gayruhüm mine’l-hâzırîn.

238 [51b-3] Ali Dede b. Hasan’ın evini Ali Beşe b. Süleyman’a satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Baba Haydar-ı 
Nakşibendî mahallesinde sâkin Ali Dede b. Hasan meclis-i şer‘de râfi‘ü’l-kitâb 
diğer Ali Beşe b. Süleyman nâm recül mahzarında ikrâr ve takrîr-i kelâm edip 
bundan akdem silk-i mülk-i sahîhimde münselik olan emlâkimden mahalle-i 
mezbûrede vâki‘ iki tarafdan tarîk-i âm ve bir tarafdan Hamza Ağa odaları ve 
bir tarafdan mekābir-i müslimîn ile mahdûd iki fevkānî ve iki tahtânî odala-
rı ve su kuyusu ve hadîka-i zât-ı eşcâr-ı müsmire ve gayr-ı müsmire ve havlu 
ve kenîfi müştemil mülk menzilimin bir bâb fevkānî oda ve müşterek su kuyu-
sundan mâ‘adâsını âhara bey‘ ve teslîm etmişidim el-hâletü hâzihî bâkī kalan 
mârrü’z-zikr bir bâb fevkānî odayı ki mekābir-i müslimîn tarafındandır havlu-
su ve Meryem Hâtun ile müşterek su kuyusu ve sâir tevâbi‘ ve levâhıkı ve so-
kak kapısıyla mezbûr Ali Beşe’ye iki bin beş yüz fıddî nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten bey‘ ve 
teslîm, ol dahi vech-i muharrer üzre iştirâ ve tesellüm ve kabz ve kabûl edip se-
meni olan mezbûrü’n-na‘t iki bin beş yüz akçeyi tamamen mezbûr Ali Beşe ye-
dinden alıp kabz eyledim ba‘de’l-yevm menzil-i mezbûrda benim alâkam yok-
dur. Müşterî-i mezbûr Ali Beşe’nin mülk-i müşterâsıdır, keyfe mâ yeşâ’ mutasar-
rıf olsun dedikde mâ hüve’l-vâki‘ kayd şüd.
Fi’l-yevmi’s-sâlis ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Ahmed b. Emrullah, Hasan b. Abdullah el-Dellâl, Mehmed b. Mah-
mud, Şaban Beşe b. Mahmud, Dilâver b. Abdullah ve gayruhüm mine’l-hâzırîn.

239 [52a-1, Arapça] Mâhî Hatun bt. Abdullah’ın evini ve 1000 
akçesini vakfettiği
[Tasdîk 1]: İşbu vesîkanın muhtevâsıyla inde’s-sübût şer‘an amel olunur. Bunu 
Havâss-ı Kostantıniyye kadısı el-fakīr Şeyhi b. Zekeriya yazdı -ufiye anhümâ-.

[Tasdîk 2]: Aşağıdaki vakıf, tesbîl ve ahkâm-ı tescîl mu‘âmeleleri huzûrumda 
cereyân etti. Eimme-i eslâf beyninde cârî ihtilâfı da bilerek husûsan ve umûmen 
vakfın sıhhatine ve lüzûmuna hükm ettim. Ben abd-i fakīr, Havâss-ı mahmiyye-i 
Kostantıniyye müvellâsı Ahmed b. Mehmed’im -ufiye anhümâ-.
Elhamdü lillâhi ve’s-salâtü alâ nebiyyihî Muhammed ve âlihî ecma‘în ammâ 
ba‘d işbu mazmûnunda vakıf ikrârından bahseden sahîh ve şer‘î bir hüccet ve 
sarîh ve mer‘î bir vesîkadır. Sâhibe-i hayrât ve’l-hasenât Mâhî Hâtun bt. Ab-
dullah nâm hâtun, meclis-i şer‘-i şerîf ve mahfil-i dîn-i münîfde hâzıre olup 
işbu vakıf ikrârının kendisinden sudûruna sâhibi ve mâliki olduğu, elinde ve 
taht-ı tasarrufunda bulundurduğu Medîne-i Hazret-i Ebâ Eyyûb el-Ensârî –ra-
diye anhu Rabbühü’l-Bârî- mahallâtından Bıçakçıbaşı mahallesinde kâin olup 
Kıbleten tahtânî kebîr bir odayı, şimâlen yine tahtânî kebîr bir odayı, garben 
tahtânî sagīr bir odayı, havluyu ve su kuyusunu hâvî bulunan ve bir tarafdan 
Kürü lakablı Ali nâm kimesne mülkü, diğer tarafdan Feridun b. Abdullah mülkü, 
öbür tarafdan Fâtıma Hâtun bt. ( ) ve Ali b. Abdullah mülkleri ve diğer tarafdan 
tarîk-i âm ile mahdûd olan mülk menzilini âmme-i tevâbi‘ ve muzâfat ve kâffe-i 
merâfık ve mensûbâtı ile niyet-i hâlise ve tav‘iyye-i vâfiye ile vakf edip haps et-
tiğini ikrâr ve i‘tirâf etti. Vâkıfe-i mezbûre buna ilâveten hâlis-i mâlından ifrâz 
ve mahz-ı menâlinden temyîz edip râyicü’l-vakt bin akçe-i Osmânîsini dahi vakf 
etti. Menzil-i mezbûrda süknâyı evvelâ, müddet-i hayâtınca kendisine, sonra 
müddet-i hayâtınca Perviz Reis b. Abdullah nâm zevcine, sonra Mehmed b. Per-
viz nâm sadrî oğluna, sonra mezbûr oğlunun evlâdına, sonra neslen ba‘de nes-
lin ve fer‘ân gıbbe aslin evlâd-ı evlâdına, evlâd-ı evlâd-ı evlâdına şart etti. Nesille-
ri kesildiğinde Kıble tarafındaki odada süknâyı Kâmuran bt. Abdullah nâm mü-
debber câriyesine, sonra onun evlâdına, evlâd-ı evlâdına, sonra evlâd-ı evlâd-ı 
evlâdına şart etti. Şimâl tarafındaki odada süknâyı Canfedâ bt. Abdullah nâm mü-
debber câriyesine, sonra onun evlâdına, evlâd-ı evlâdına, evlâd-ı evlâd-ı evlâdına 
şart etti. Garb tarafındaki odada süknâyı Fâtıma bt. Mehmed nâm müdebbere? 
câriyesine, sonra onun evlâdına, evlâd-ı evlâdına, evlâd-ı evlâd-ı evlâdına şart 
etti… Bunların tamâmının nesilleri kesildiğinde ise -sânehüm anhu el-melikü’l-
feyyâz- cemî‘-i menzil-i mezbûrda süknâ hakkını günde üç kere İhlâs sûresini ve 
bir kere Fâtiha sûresini okuyup sevâbını vâkıfe-i mezbûrenin ruhuna hediye et-
meleri kaydıyla orada oturmaya muhtac ve sâlih kimesnelere şart etti. Vâkıfe-i 
merkūme, meblağ-ı mevkūf-ı mezbûrun istiğlâl-i şer‘î ve istirbâh-ı mer‘î ile 
senede ona on bir ve çeyrek ribh üzre rehn-i kavî ve kefîl-i melî veya haseb-i 
iktizâ-i hâl birisi ile iktifâ edilerek istiğlâl ve istirbâh edilmesini şart etti. Ribh 
ve galleden Allah’ın rızık olarak verdiğinden mütevellînin tevliyye hakkı olarak 
senevî yirmi beş akçe almasını, artanını vakt-i hâcetde menzilin meremmeti için 
biriktirerek asl-ı mâla katmasını şart etti. Tevliyye, tebdîl ve tağyîr-i şurût-ı vak-
fı, müddet-i hayâtınca kendisine şart etti. Ecel şerbetini tattığında ise sadece tev-
liyyeyi müddet-i hayâtınca fahrü’l-emâsil ve’l-ahâlî, zevvâk-ı sultânî Ahmed Ağa 
b. Mehmed’e şart etti. O vefât ettiğinde ise mahalle-i mezbûre ahâlîsinden mü-
tedeyyin ve emin bir kimesnenin medîne-i mezkûre kadısı ma‘rifetiyle ta‘yînini 









şart etti. Nezâret-i hasbiyyeyi mahalle-i mezbûre ahâlîsine şart etti. Vâkıfe-i 
mezbûre, menzil-i mezbûru ve meblağ-ı merkūmu mütevellî-i mezbûr Ahmed 
Ağa’ya teslîm etti. O da tesellüm etti. Mütevellî-i mezbûr, vâki‘ ikrârı vicâhen ve 
şifâhen tasdîk etti. Hâl bu minvâl üzre iken hâkim, bu miyânda eimme-i eslâf 
beyninde cârî ihtilâfı da bilerek sıhhat ve lüzûmun cevâzına izin veren eimme-i 
müctehidînin -rıdvânu’llâhi te‘âlâ aleyhim ecma‘în- kavline ri‘âyetle nehc-i şer‘î 
üzre, vakfiye hüküm ve şartlarının sıhhatine ve menzil-i mezbûrun ve meblağ-ı 
merkūmun lüzûmuna ve vakfiyyetine hükm etti. Menzil-i mezbûr bu sûretle, hiç 
kimesne tarafından tebdîl ve tağyîri câiz olmayacak şekilde sahîh ve lâzım ola-
rak vakıf hâline geldi. “Fe-men beddelehû ba‘de mâ semi‘ahû fe-innemâ ismuhû 
ale’llezîne yübeddilûnehû inna’llâhe semî‘un alîm”.
Cerâ zâlike ve hurrire fî evâhiri şehri Rebî‘ilevvel sene selâse ve ışrîn ve elf.
Şuhûdü’l-hâl: Mehmed Halîfe b. Hayreddin İmâm, Mehmed Çavuş b. Musta-
fa, Seyyid Mehmed Çelebi b. Arslan?, Ali Halîfe b. İskender Müezzin, Mustafa b. 
Mehmed, Yusuf b. Abdullah, Mehmed Beşe b. Emrullah Râcil, Mehmed Çelebi 
b. Mehmed, Mustafa Çelebi b. Mehmed, İbrahim b. Abdullah, Mustafa b. Davud, 
Mehmed Bey b. Abdullah ve gayruhüm mine’l-hâzırîn.

240 [52b-1] Raziye bt. Mahmud’un vakıf menzil davasının reddi
Mahmiye-i İstanbul’da Şehzadebaşı’nda sâkine Râziye bt. Mahmud nâm hâtun 
meclis-i şer‘de zikri âtî vakıf menzilde sâkin olan hâmilü’l-kitâb es-Seyyid Mah-
mud b. es-Seyyid Mehmed nâm kimesne mahzarında üzerine takrîr-i da‘vâ edip 
bundan akdem fevt olan vâlidem Âdile nâm hâtunun mu‘takası Mâhî Hâtun 
nâm sâhibetü’l-hayr hâl-i hayâtında silk-i mülk-i sahîhinde münselik olan 
emlâkinden medîne-i Hazret-i Ebâ Eyyûb el-Ensârî’de Bıçakçıbaşı mahalle-
sinde vâki‘ inde’l-ahâlî ve’l-cîrân ma‘lûmetü’l-hudûd mecmû‘ mülk menzilini 
bin yirmi üç senesi şehri Rebî‘ulevveli evâhirinde vakf-ı lâzım ile vakf ve haps 
edip süknâsını evvelâ kendi nefsine, ba‘dehâ zevci Perviz Reis’e, ba‘dehû zevc-i 
mezbûrun sulbî oğlu Mehmed’e, ba‘dehû mezbûr Mehmed’in evlâdına ve evlâd-ı 
evlâdına ve evlâd-ı evlâd-ı evlâdına ve evlâd-ı evlâd-ı evlâd-ı evlâdına ba‘de’l-
inkırâz bir odasını müdebberesi Kâmuran bt. Abdullah’a ve evlâdına ve evlâd-ı 
evlâdına ve bir odasını âhar müdebberesi Canfedâ bt. Abdullah’a ve evlâdına 
ve evlâd-ı evlâdına ba‘de’l-inkırâz mecmû‘-ı menzil-i mezbûr vâlidem Âdile’ye 
ba‘dehâ evlâd-ı evlâdına ba‘de’l-inkırâz rûhi için beher yevm üçer İhlâs ve bi-
rer Fâtiha-i şerîfe tilâvet etmek üzre re’y-i hâkim ile sulehâ-i muhtâcînden bir 
recül-i sâlihe şart ve ta‘yîn ve teslîm-i mütevellî ve târih-i mezbûrda medîne-i 
mezbûrede hilâfete müvellâ olan mevlânâ Ahmed Efendi huzûrunda tescîl-i şer‘î 
etmeğin nevbet-i süknâ-yı menzil-i mezbûr mezkûre Canfedâ’ya yetişmekle 









şart-ı vâkıfe üzre sâkine iken fevt olup evlâdı olmamağın menzil-i mezbûr ber 
mûceb-i şart-ı vâkıfe bana âid olmuşken mezbûr es-Seyyid Mahmud menzil-i 
mezbûrda fuzûlen sâkin olup bana mâni‘ olur hâlâ suâl olunup kasr-ı yedine 
tenbîh olunmak matlûbumdur deyicek gıbbe’s-suâl mezbûr es-Seyyid Mah-
mud cevâbında fi’l-vâki‘ vâkıfe-i mezbûre menzil-i mahdûd-ı mezkûru bâlâda 
bast ve tahrîr olunduğu üzre vakf-ı sahîh ve lâzım ile vakf ve haps ve süknâsı 
kendiden sonra zevci mezbûra, ba‘dehû oğlu merkūma, ba‘dehû evlâdına ve 
evlâd-ı evlâdına ve evlâd-ı evlâd-ı evlâdına, ba‘de’l-inkırâz bir odasını müdeb-
beresi mezbûre Kâmuran ve bir odasını müdebberesi Canfedâ’ya ve bir odası-
nı rabîbesi Fâtıma bt. Mehmed ba‘dehünne evlâdlarına ve evlâd ve evlâdlarına 
ba‘de’l-inkırâz vech-i muharrer üzre sâlihâdan bir recül-i sâlihe şart ve ta‘yîn ve 
vakfiye-i ma‘mûlün-bihâsında minvâl-i muharrer üzre tahrîr ve tastîr ettirmek-
le nevbet-i süknâ-yı menzil-i mezbûr merkūme Kâmuran’a yetişip ol dahi hâlâ 
fevt olup şurûtün-lehümâdan biri dahi hayâtda olmamağın menzil-i mezbûru 
hâkimü’ş-şer‘ şart-ı vâkıfe üzre bana tevcîh ve yedime hüccet-i şer‘iyye vermeğin 
menzil-i mezbûrda sâkin olurum deyû târih-i mezbûr ile müverrah ve mevlânâ-
yı mezbûr imzâsıyla mümzâ ve hatmiyle mahtûm min külli’l-vücûh takrîrine 
muvâfık vakfiye ibrâz edip feth ve kırâat olunup ve müdde‘iye-i mezbûrenin 
vâlidesine ve kendisine şart bulunmamağın ve mezbûre müdde‘âsını isbâta 
dahi kādire olmayıp merkūm es-Seyyid Mahmud süknâya muhtâc sulehâdan 
olduğunu sikāt haber vermeğin mezbûre Râziye bî-vech ta‘arruzdan men‘ ve 
menzil-i merkūm mezkûr es-Seyyid Mahmud yedinde şart-ı vâkıfe üzre ibkā ve 
tekarrür kılınıp mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mahmud Efendi b. Mehmed el-İmâm, Fahrü’l-müderrisîni’l-
kirâm Abdülbâkī eş-şehîr bi Uşşâkīzâde, Hamza Efendi b. Hasan nâib-i recül, 
Mehmed Beşe b. Musli, Musli Çelebi b. Abdullah, Sâlih Mehmed Efendi b. Meh-
med, Ali Beşe b. Emrullah, Receb Bey Kethüdâ, Dilâver b. Abdullah, Mehmed b. 
Mahmud ve gayruhüm mine’l-hâzırîn.

241 [53a-1] Mustafa Çelebi b. Mehmed Ağa ve hizmetkârlarının, 
Osman Ağa’nın korusundan izinsiz kereste kesip kendisini 
tehdit ettikleri
Sâbıkan elli dördüncü bölük’de çorbacı ve ta‘lîmhânecibaşı olan bâ‘isü’r-rakīm 
kıdvetü’l-emâsil ve’l-akrân Osman Ağa b. (  ) meclis-i şer‘de Havâss-ı Aliyye 
kazâsına tâbi‘ Terkos nâhiyesi a‘mâlinden Ağaçlı nâm karyede vâki‘ mülk çift-
liğin câr-ı olan umdetü’l-emâcid ve’l-ekârim Mehmed Ağa’nın sulbî kebîr oğlu 
Mustafa Çelebi nâm cündî mahzarında üzerine takrîr-i da‘vâ edip merhûm ve 
mağfûrun-leh Sultan Bayezid Hân-ı Velî evkāfı arâzisinden mukāta‘a-i ma‘lûme 
ile zabt ve taht-ı tasarrufumda [olan] korumdan bundan akdem mezbûr Mus-
tafa Çelebi benim izin ve icâzetim yoğiken birkaç def ‘a kereste ve odun kat‘ et-
meğin ben dahi şeyhülislâm müfti’l-enâm -sellemehü’s-selâm- hazretlerinden 
istiftâ eylediğimde cevâb-ı bâ sevâblarında ta‘zîr ettirilir deyû buyurmağla ben 
dahi husûs-ı mezbûru merkūmdan da‘vâ sadedinde iken târih-i kitâbdan bir 
ay mukaddem merkūm Mustafa Çelebi dört hizmetkârlarıyla ellerinde han-
çer ve tüfenk ve balta ve sâir âlât-ı harb ile karye-i mezbûrede kapıma gelip 
işte koca domuz korunu kesmeye gideriz eğer gelir[sen] seni dahi katl ederiz 
deyû mezbûr Mustafa Çelebi bi’z-zât hançer ve sâirleri dahi âlât-ı harble üze-
rime hücûm eylediklerinde karye-i mezbûre sâkinlerinden ba‘zı kimesneler 
beni taşra çıkmakdan men‘ etmeğin mezbûr korumdan yedi sekiz araba ke-
reste dahi kat‘ ve ırzımı hedm eylediğinden mâ‘adâ elbette bir gün katl ede-
rim deyû her bâr gadr ve hayf eylemekden hâlî değildir, suâl olunup ihkāk-ı 
hak olunmak matlûbumdur deyicek mezbûr Mustafa Çelebi ol korudan vech-i 
muharrer üzre kat‘ eylediğini ikrâr, lâkin müdde‘î-i mezbûrun üzerine kendi 
hizmetkârları âlât-ı harble hücûm ve minvâl-i mübeyyen üzre şütûmlarını inkâr 
etmeğin müdde‘î-i mezbûrdan sıdk-ı makālini mübeyyine beyyine taleb olun-
dukda udûl-i müslimînden olup nâhiye-i mezbûreye tâbi‘ Pirincî nâm karye 
sükkânından Hasan b. Ali ve Harâmîderesi bahçesi ustası Turhan Usta b. Ah-
med ve Mehmed b. Ahmed nâm kimesneler li ecli’ş-şehâde meclis-i şer‘a hâzırûn 
olup istişhâd olunduklarında fi’l-vâki‘ târih-i mezbûrda merkūm Mustafa Çele-
bi dört nefer hizmetkârlar ile târih-i mezbûrda müdde‘î-i mezbûrun kapısı önü-
ne ellerinde hançer ve tüfenk ve balta ve sâir âlât-ı harb ile gelip mezbûra, Koca 
domuz korunu kesmeye gideriz eğer gelirsen seni dahi katl ederiz deyû mezbûr 
Mustafa Çelebi bi’z-zât hançer ile ve sâirleri dahi âlât-ı harb ile üzerine hücûm 
eylediler hattâ biz müdde‘î-i mezbûru taşra çıkmakdan men‘ eyledik yoksa bir 
fesâd-ı azîm olmak mukarrer idi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûl olmağın mâ hüve’l-vâki‘ kayd şüd.
Fi’l-yevmi’s-sânî ve’l-ışrîn min şehri Şevvâli’l-mükerrem li sene isneteyn ve 
seb‘în ve elf.
Şuhûdü’l-hâl: Sâlih Efendi b. Mehmed, Mehmed Beşe b. Musli, Ali Beşe b. Em-
rullah, Hüseyin b. Hasan, Mehmed b. Mahmud ve gayruhüm mine’l-hâzırîn.

242 [53a-2] Ayşe bt. Keyvan’ın evini Hacı Musa b. İbrahim’e satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Takyecibaşı 
mahallesi sâkinelerinden Ayşe bt. Keyvan nâm hâtun meclis-i şerî‘at-ı şerîfede 
işbu râfi‘ü’l-kitâb el-Hâc Musa b. İbrahim nâm kimesne mahzarında ikrâr ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimde 
münselik olan emlâkimden mahalle-i mezbûrede vâki‘ bir tarafdan Çeke Meh-
med Çelebi kızı tasarrufunda olan vakıf menzil ve bir tarafdan Hasan Çelebi 
mülkü ve bir tarafdan Ayşe Hâtun mülkü ve bir tarafdan Kâmile Hâtun mülkü 
ve tarîk-i hâs ile mahdûd fevkānî iki bâb oda ve bir sofa ve tahtânî iki bâb oda ve 
karşısında üç bâb tahtânî oda dahi ve kapı önünde Fâtıma Hâtun bt. Abdullah’ın 
fevkānî ve tahtânî oda ve havluyu müştemil mülk menzilinden aşırı tûlen (  ) 
zirâ‘ ve arzen (  ) bi hesâb-ı şatrancî (  ) zirâ‘ arsa-i hâliyeyi ve su kuyusunu ve 
zât eşcâr-ı müsmire ve gayr-ı müsmire bahçeyi müştemil mülk menzilimi cemî‘ 
tevâbi‘ ve levâhıkı ve âmme-i menâfi‘ ve merâfıkı ile mezbûr el-Hâc Musa’ya 
otuz bir bin fıddî nakd-i râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bâtten bey‘ ve teslîm, ol dahi vech-i muharrer üzre 
iştirâ ve tesellüm ve kabz ve kabûl edip semeni olan mezbûrü’n-na‘t otuz bir 
bin akçeyi tamamen merkūm el-Hâc Musa yedinden alıp kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh benim alâkam yokdur. 
Müşterî-i mezbûrun mülk-i müşterâsı ve hakk-ı sarîhidir. Keyfe mâ yeşâ’ muta-
sarrıf olsun dedikde mukırra-i mezbûreyi kelimât-ı meşrûhasında el-mukarru 
lehü’l-mezbûr vicâhen tasdîk ve şifâhen tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’l-ışrîn min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Receb Efendi b. Yusuf, Ahmed Halîfe el-Müezzin, Mehmed Çele-
bi müezzin-i mahalle-i mezbûr, Musli Çelebi b. Mehmed, Ahmed Çelebi b. Sefer, 
Ebûbekir Beşe b. Ali, Ali Beşe Çukadâr, Mehmed Çelebi b. Şaban ve gayruhüm.

243 [53b-1] Rabia Hatun bt. Mehmed Efendi’nin evini Feridun Ağa 
Vakfı’na bey‘ bi’l-istiğlâl yoluyla satması
Tahakkuk-ı özr-i şer‘î ile husûs-ı âti’z-zikrin mahallinde tahrîr[i] iltimâs olun-
mağın küttâb-ı mahkemetü’l-bünyândan mevlânâ Sâlih Mehmed Efendi b. 
Mehmed irsâl olunup ol dahi zeyl-i kitâbda muharrerü’l-esâmî olan müslimîn 
ile medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Çavuş Ka-
sım mahallesinde sâkine olup hâlâ marîza ve sâhibü’l-firâş olmağla meclis-i 
şer‘a huzûru müte‘azzir olan Topçuzâde demekle ma‘rûfe Râbia Hâtun bt. Meh-
med Efendi’nin menziline varılıp akd-i meclis-i şer‘-i şerîf olundukda, mezbûre 
Râbia Hâtun meclis-i ma‘kūd-ı mezkûrda mahmiye-i İstanbul’da Feridun Ağa 
merhûm evkāfına bi’l-fi‘l mütevellî olan hâmilü’l-vesîka Derviş Çelebi b. Sinan 
nâm kimesne mahzarında tav‘an ikrâr ve takrîr-i kelâm edip bundan akdem 
mâl-ı vakf-ı mezbûrdan her biri sekiz dirhem gelir yüz doksan kıt‘a riyâlî guruş 
istirbâh ve kabz ve mütevellî-i mezbûr dahi irbâh ve teslîm etmişidi el-hâletü 
hâzihî silk-i mülk-i sahîhimde münselik olan emlâkimden mahalle-i mezbûrede 
vâki‘ bir tarafdan es-Seyyid Ali Çelebi mülkü ve bir tarafdan Havva Hâtun mül-
kü ve tarafeyni mahalle-i mezbûre müezzinine meşrûta menzil ve tarîk-i âm ile 
mahdûd mülk menzilimi zikr olunan yüz doksan kıt‘a riyâlî guruş ile ma‘an beş 
yüz kıt‘a riyâlî guruşa alâ tarîki’l-istiğlâl mütevellî-i mezbûra bey‘ edip ol dahi 
mâl-ı vakf-ı mezbûr ile tarîk-i merkūm üzre iştirâ ve kabûl edip semeni olan 
meblağ-ı mârrü’z-zikr beş yüz guruşun zikr olunan sekiz dirhemi yüz doksan 
guruşun üzerine doksan guruşu sekizer dirhem, mâ‘adâ iki yüz otuz guruşu-
nu yedişer dirhem ki cem‘an üç yüz on guruş mâl-ı vakıfdan olmak üzre bana 
teslîme ta‘ahhüd edip ben dahi hîn-i teslîmde menzil-i mezbûru mütevellî-i 
mezbûra teslîme ta‘ahhüd eyledim dedikde gıbbe’t-tasdîki’l-mu‘teber vâki‘ü’l-
hâli mevlânâ-yı mezbûr mahallinde tahrîr, ba‘dehû ma‘an irsâl olunan Çukadâr 
Ali Beşe ile meclis-i şer‘a gelip alâ vukū‘ihî inhâ ve takrîr eylediklerinde mâ 
hüve’l-vâki‘ kayd şüd.
Fi’l-yevmi’s-sânî aşer min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Şaban Efendi el-İmâm, Derviş Çelebi b. Ali, es-Seyyid Mehmed b. 
es-Seyyid Mehmed, Hüseyin Bey b. Hasan ve gayruhüm mine’l-hâzırîn.

244 [53b-2] Diyako v. Yani ve diğerlerinin kefâletleri sebebiyle 
Hacı Seydi Vakfı’na borçlu olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de el-Hâc 
Seydi vakf eylediği nukūda bi’l-fi‘l mütevellî olan râfi‘ü’l-kitâb Ahmed Çele-
bi b. Mehmed meclis-i şer‘de Topal Diyako v. Yani zimmî muvâcehesinde üze-
rine takrîr-i da‘vâ edip bundan akdem hâlik olan Aleksi v. Yani zimmî, mâl-ı 
vakf-ı mezbûrdan bi hesâb-ı hurda yirmi dört bin akçe olmak üzre iki yüz kıt‘a 
riyâlî kebîr guruş hâl-i hayâtında istirbâh ve kabz edip rihânı kalîl olmağla 
mal[a] kefîl taleb eylediğimde merkūm Topal Diyako ve diğer Diyako ve Te-
rizo ve Polidi nâm zimmîler emr ve kabûlü hâvî kefâlet-i sahîha ile kefîl olup 
her biri kefâletlerini benim menzilimde huzûr-ı müslimînde ikrâr etmişler iken 
medyûn-ı merkūm mürd olup rihânını vârisleriyle bey‘ eylediğimde ancak on 
altı bin iki yüz kırk akçe etmeğin meblağ-ı bâkīnin dahi üç bin akçesini kefîl-i 
mersûm diğer Diyako’dan ba‘de’t-taleb ve’d-da‘vâ ahz ve kabz etmişidim el-
hâletü hâzihî mâl-ı vakf-ı mezbûrdan bâkī kalan dört bin yedi yüz altmış akçe-
den kefîl-i mezbûr Topal Diyako’nun hissesine isâbet eden bin beş yüz seksen 
altı akçe mâl-ı vakfı kefîl-i mezbûr Topal Diyako’dan vakf-ı mezbûr için taleb ey-
lediğimde edâdan imtinâ‘ eder hâlâ suâl olunup alıverilmek matlûbumdur deyi-
cek gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine 
beyyine taleb olundukda, udûl-i ricâlden fahrü’l-emâsil Hasan Efendi b. Mansur 
ve el-Hâc Abdülkādir Halîfe b. Numan nâm imâmlar mahfil-i kazâya li ecli’ş-
şehâde hâzırân olup istişhâd olunduklarında, fi’l-hakīka hâlik-i merkūm Aleksi 
mâl-ı vakf-ı mezbûrdan yirmi dört bin akçe olmak üzre mütevellî-i mezbûrdan 
iki yüz kıt‘a riyâlî guruş-ı kebîr istirbâh eylediklerinde merkūm Topal Diyako 
ve diğer Diyako ve Terizo ve Polidi bizim huzûrumuzda mütevellî-i mezbûrun 
menzilinde mâl-ı vakf-ı mezbûru edâ ve teslîme emr ve kabûlü hâvî kefâlet-i 
sahîha-i şer‘iyye ile kefîl oldular. Biz bu husûsa şâhidleriz, şehâdet dahi ede-
riz deyû her biri edâ-i şehâdet-i şer‘iyye [54a] eylediklerinde ba‘de’t-ta‘dîl ve’t-
tezkiyye şehâdetleri makbûle olmağın mûcebiyle meblağ-ı mezbûrdan bin beş 
yüz seksen altı akçe hissesini vakf-ı mezbûr için mütevellî-i mezbûra edâ ve 
teslîme tenbîh-i şer‘î olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Sâlih Mehmed Efendi b. Mehmed, Şaban Beşe b. Mustafa el-
Gazzâz, Ahmed Beşe b. Ali el-Kalâyî, Hasan Beşe b. Abdullah, Ali Beşe Çukadâr 
ve gayruhüm mine’l-hâzırîn.

245 [54a-1] Aleksandri v. Kostantin’in evini Mahmud Çavuş Vakfı’na 
satıp bey‘ bi’l-istiğlâl yoluyla satması
Mahmiye-i İstanbul hısnı ebvâbından Ebâ Eyyûb el-Ensârî kapısı dâhilinde 
Mustafa Paşa mahallesinde sâkin Aleksandri v. Kostantin nâm zimmî merhûm 
Mahmud Çavuş evkāfı’na bi’l-fi‘l mütevellî olan râfi‘ü’l-kitâb el-Hâc Eyüb b. Sü-
leyman mahzarında ikrâr ve takrîr-i kelâm edip silk-i mülk-i sahîhimde münse-
lik olan emlâkimden mahalle-i mezbûrede vâki‘ bir tarafdan Tavid v. Agop Er-
meni ve tarafeyni kendi mülküm ve bir tarafdan tarîk-i âm ile mahdûd mülk 
menzilimi cemî‘ tevâbi‘ ve levâhıkı ve âmme-i menâfi‘ ve merâfıkı ile mütevellî-i 
mezbûra iki yüz elli kıt‘a tâmmü’l-vezn riyâlî guruşa alâ tarîki’l-istiğlâl bey‘ edip 
ol dahi mâl-ı vakf-ı mezbûr ile tarîk-i merkūm üzre iştirâ ve kabûl edip kabz-ı 
semen-i ma‘dûd ve teslîm-i mebî‘-i mahdûd kıldığımdan sonra yine menzil-i 
mahdûd-ı mezkûru ba‘de’t-tahliyye ve’t-takābuz târih-i kitâb şehri gurresin-
den sene tamâmına değin yirmi beş kıt‘a riyâlî guruş icâre ile îcâr ve teslîm, ol 
dahi vech-i muharrer üzre istîcâr ve tesellüm ve kabz ve kabûl eyledim dedikde 
gıbbe’t-tasdîki’l-mu‘teber mâ hüve’l-vâki‘ kayd şüd.
Tahrîren fi’l-yevmi’s-sânî aşer min Şevvâli’l-mükerrem li sene isneteyn ve seb‘în 
ve elf.
Şuhûdü’l-hâl: Sâlih Mehmed Efendi b. Mehmed, Ali Beşe Çukadâr, Eyüb Çelebi 
el-Mukayyid, Dilâver muhzır ve gayruhüm mine’l-hâzırîn.









246 [54a-2] Dursun Beşe b. Cafer’in bir miktar parasını Mehmed Bey 
b. Receb Beşe’ye hibe etmesi
Mahmiye-i İstanbul’da Sultan Selim mahallesinde sâkin Dursun Beşe b. Cafer 
meclis-i şer‘de sâhibü’l-kitâb Mehmed Bey b. Receb Ser-mehterân-ı Hazret-i 
Osman Paşa mahzarında ikrâr eder ki emlâkimden bin fıddî nakd-i râyic fi’l-
vakt akçe mezbûr Mehmed Bey’e hibe-i sahîha-i şer‘iyye ile hibe ve temlîk ve 
teslîm eylediğimde ol dahi meclis-i hibede ittihâb ve temellük ve tesellüm ve 
kabz ve kabûl ve bana bir münakkaş makrama ivaz verip ben dahi ivazan ani’l-
hîbe mârrü’z-zikr makramayi alıp kabz eyledim ba‘de’l-yevm meblağ-ı mezbûr 
merkūm Mehmed Bey’in mülk-i mevhûbudur. Keyfe mâ yeşâ’ mutasarrıf olsun 
dedikde gıbbe’t-tasdîki’l-mu‘teber hâkim-i muvakki‘-i sadr-ı kitâb kıbelinden 
hüccet-i hibe-i mezkûreye hükm birle mâ cerâ kayd şüd.
Fî 20 Şevvâl sene 1072.
Şuhûdü’l-hâl. Muharrirü’l-hurûf Sâlih Mehmed Efendi b. Mehmed el-Kâtib, Re-
ceb Bey Kethüdâ, Mehmed Çelebi b. Musli, Hüseyin Muhzır, Mehmed b. Mah-
mud, Mustafa Çelebi el-Attâr, İbrahim sâkin-i Eyüb, Himmet Efendi nâib-i re-
cül ve gayruhüm.

247 [54a-3, Arapça] Kerime bt. Mehmed’in muhâlaa yoluyla boşandığı
Medîne-i Üsküdar mahallâtından Hâcce Kadın mahallesinde sâkine olan Keri-
me bt. Mehmed nâm hâtun meclis-i şerî‘at-ı şerîfe-i garrâ ve mahfil-i tarîkat-i 
refî‘a-i zehrâda –sânehallâhu te‘âlâ ani’l-be’sâi ve’d-darrâi- hâzıre olup hâmil-i 
hâze’l-kitâb Mustafa Beşe b. Yakub nâm zevci ile muhâla‘a yaptı. Zevc-i mezbûr 
da nikâhında ta‘ahhüd ettiği râyicü’l-vakt dört bin akçe-i Osmânî mehr-i müec-
celi, beynlerinde mu‘ayyen ve mukadder iddet nafakası ve me’ûnet-i süknâsı zev-
cesi üzerine olmak üzre zevce-i merkūme ile muhâla‘a yaptı. Zevce-i mezbûre bu 
sûretle yeni bir nikâh yapılmadan ve mehir ödenmeden helâl olmayacak şekil-
de zevc-i merkūmundan ayrılmış oldu. Sonra her biri cemî‘-i de‘âvî, mütâlebât, 
eymân ve muhâsamâtdan umûmen, zevciyyetle alâkalı da‘vâdan husûsen yek 
diğerinin zimmetini ibrâ-i âm ile husûmet ve nizâyı bertaraf edecek şekilde 
ibrâ etti.
Cerâ zâlike ve hurrire fi’l-yevmi’s-sâlis ve’l-ışrîn min Şevvâli’l-mükerrem sene 
isneteyn ve seb‘în ve elf.
Şuhûdü’l-hâl: Seyyid Ahmed Çelebi b. Seyyid Mehmed Efendi, Mehmed Beşe b. 
Mustafa, Mehmed Beşe b. Ali Ser-bölük, Ramazan Beşe b. Ali, Musli Bey b. Ab-
dullah, Dilâver Bey b. Abdullah, Mehmed Çelebi b. Ahmed, Hasan Beşe muhzır 
ve gayruhüm mine’l-hâzırîn









248 [54b-1] Zaîm Ali Ağa’nın tüfek, kılıç ve bazı eşyalarını Hasan 
b. Abdullah’ın çalmış olduğu
Vilâyet-i Anadolu’da hâlâ Söğüdcük nâm mahalde ze‘âmeti zabtı için müte-
mekkin olan fahrü’l-akrân Ali Ağa kıbelinden zikr-i âtî eşyâyı taleb ve ahz 
ve kabz ve kendisine îsâle ve inde’l-hâce lede’l-hükkâmi’l-kirâm mürâfa‘a ve 
muhâsamaya ve kabz ve îsâli mütevakkıf olduğu umûrun küllîsine vekîl olup 
hâlâ başmukāta‘acı tevâbi‘inden Hüseyin b. İbrahim ve Mehmed b. Abdülkādir 
şehâdetleriyle şer‘an vekâleti sâbite olan Ali Bey b. Osman nâm vekîl meclis-i 
şer‘de medîne-i Hazret-i Ebâ Eyyûb el-Ensârî’de çoban odalarında sâkin Ha-
san b. Abdullah mahzarında üzerine bi’l-vekâle takrîr-i da‘vâ edip bundan 
akdem mesfûr Hasan müvekkile-i mezbûrun hizmetkârı olmağla târih-i 
kitâbdan üç sene mukaddem mahmiye-i İstanbul’da Unkapanı’nda Hacı İb-
rahim Paşa sarayı’nda Mustafa Ağa yanında mütemekkin iken müvekkilim 
mezbûr marîz ve sâhib-i firâş olmağın merkūm Hasan bir sabâh müvekkilim 
mezbûr mülkünden bir cevherdâr tüfenk ve bir siyah acem kılıcı ve bir neftî 
iskarlet düğme ve bir kırmızı kalpak ve bir çift kırmızı diz çakşırı ve bir kır-
mızı bogasi çiltiyân [çintiyân] ve bir don ve bir gömleğimi hafiyyeten ahz ve 
firâr etmeğin hâlâ bulup mezbûru buyruldu-yı şerîf ile ihzâr-ı şer‘ eylemiş-
dir suâl olunup alıverilmek matlûbumdur deyicek mezbûr Hasan zikr olunan 
tüfenk ile kılıçdan mâ‘adâsını ahz eyledim deyû ikrâr, tüfenk ile kılıcı inkâr 
ile cevâb vermeğin vekîl-i mezbûrdan müdde‘âsını mübeyyine beyyine ta-
leb olundukda, udûl-i ricâlden Numanzâde Efendi tevâbi‘inden Hüseyin Çe-
lebi b. Mehmed ve Hasbahçe’de Çeşme odası yoldaşlarından İbrahim b. Bay-
ram nâm bostânî li ecli’ş-şehâde makām-ı kazâya hâzırân olup isre’l-istişhâd 
târih-i mezbûrda, biz mezbûr Mustafa Ağa’ya hizmet ederken merkūm Ha-
san bir sabâh zikr olunan tüfenk ile kılıcı alıp giderken görüp işbu tüfenk ve 
kılıcı kande getirirsin deyû suâl eylediğimizde ağam açmağa gönderdi de-
yip gidip firâr eylemişdir biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiyye şehâdetleri makbûle olmağın eşyâ-i mezkûrenin aynıları mevcûd 
ise aynılarını değil ise kıymet-i şer‘iyyelerini müvekkil-i mezbûr için vekîl-i 
merkūma teslîme mezbûr Hüseyin’e tenbîh birle mâ hüve’l-vâki‘ bi’t-taleb 
ketb olundu.
Tahrîren fi’l-yevmi’s-sâdis ve’l-ışrîn min Şevvâli’l-mükerrem li sene isneteyn ve 
seb‘în ve elf.
Şuhûdü’l-hâl: Hüseyin b. Hasan, Mehmed Çelebi b. Musli, Seyfullah Ağa zâbit-i 
medîne-i mezbûr, Receb Bey Kethüdâ, Hüseyin Çelebi b. Tayyib ve gayruhüm 
mine’l-hâzırîn.









249 [54b-2] Ayşe bt. Mehmed’in kötü halinden mahallelinin 
şikâyetci olması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de zâbitü’l-vakt 
olan Seyfullah Bey b. Ramazan târih-i kitâb günü meclis-i şer‘a gelip takrîr-i 
kelâm ve ta‘bîr ani’l-merâm edip medîne-i mezbûrede vâki‘ Zeyneb Hâtun ma-
hallesinde Yusuf Ağa nâm kimesnenin menzilinde müste’cire olan Ayşe bt. Meh-
med nâm hâtun hâlâ kendisine nâ-mahrem olan iki nefer âdem ile menzil-i 
mezbûrda oturup mu‘âmele-i fuhuş üzre oldukları mesmû‘um olmağla cânib-i 
şer‘den üzerine varılıp vâki‘ müşâhede ve mu‘âyene olunmak matlûbumdur de-
yicek savb-ı şer‘den üzerine mevlânâ Mehmed Efendi b. Hasan irsâl olunup ol 
dahi zeyl-i kitâbda muharrerü’l-esâmî olan müslimîn ile menzil-i mezbûra va-
rıp husûs-ı mezbûr tefahhus olundukda, fi’l-hakīka mezbûre Ayşe Hâtun sâkine 
olduğu menzilde kendisine nâ-mahrem hâssa helvacılarından Yusuf b. Mehmed 
nâm helvacı ahz olunup suâl olundukda, mezbûr Yusuf cevâbında ben mezbûre 
Ayşe Hâtun’un zevci gāib ani’l-meclis Ahmed Ağa’nın karındaşıyım deyicek 
mahalle-i mezbûre imâmı Veli Efendi b. Mustafa ve müezzin olan Abdülkādir 
Halîfe b. İbrahim ve ahâlî-i mahalleden Eyüb Çelebi b. Süleyman ve İbrahim 
Çelebi b. Mustafa ve Derviş Çelebi b. Hüdâverdi ve Mehmed Çelebi b. Behram 
ve Hasan Beşe b. Mustafa ve Yusuf b. Torbalı nâm kimesneler meclis-i mezbûrda, 
merkūm Ayşe her bâr nâ-mahrem kimesneler ile muhtelit olup nâ-mahremden 
perhîzi olmayıp nâ-ma‘kûl fi‘l üzre idiği ma‘lûmumuzdur merkūme Ayşe bu hâl 
üzre birkaç gün dahi kalır, menzil-i mezbûrda bu fesâd olmak üzre mukarrerdir. 
Hattâ biz nice def ‘a bu makūle işinden fâriğa ol deyû tenbîh eylediğimizde mü-
tenebbih olmamışdır deyû her biri mezbûre Ayşe’nin sû-i hâlini haber verdikle-
rinde vâki‘ü’l-hâli mevlânâ-yı mezbûr mahallinde ketb ve tahrîr olundu.
Fi’l-yevmi’s-sâlis ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Hüseyin Çelebi b. Ahmed, Mehmed Beşe b. Ahmed, Mehmed Çe-
lebi Çukadâr, Kethadâ Bey ve gayruhüm mine’l-hâzırîn.

250 [55a-1] Şam Kadısı Ahmed Efendi b. Ebû Said Efendi’nin, Şam’da 
Sâlihiye mevkiindeki menzilini müderris Müftüzâde Mehmed 
Emin Efendi’ye satması
Mübâya‘a-i âtiyetü’z-zikrin mahallinde tahrîri iltimâs olunmağın savb-ı 
şerî‘at-ı şerîfeden mevlânâ Sâlih Mehmed Efendi irsâl olunup ol dahi zeyl-i 
kitâbda muharrerü’l-esâmî olan müslimîn ile medîne-i Hazret-i Ebâ Eyyûb 
el-Ensârî -dâme fî rıdvâni’l-Bârî-’de Baba Haydar mahallesi sâkinlerinden 
olup sâbıkan Şâm-ı şerîfde mesned-nişîn-i şer‘-i Muhammedî olan a‘lemü’l-
ulemâ’i’l-izâm efdalü’l-fuzalâ’i’l-fihâm yenbû‘ü’l-fezâ’il, metbû‘ü’l-efâzıl, vâsıl-ı 
gāyâti’l-ma‘ârif, nâsıb-ı râyâti’l-avârif, misbâh-ı rumûzi’l-hakāyik, miftâh-ı 
künûzi’d-dekāyık Ahmed Efendi necli’l-mevlâ’l-mevâlî, a‘lemü’l-e‘âlî Hazret-i 
Ebû Said Efendi’nin sa‘âdet-hânelerine varıp akd-i meclis-i şer‘-i şerîf eyle-
diğinde mûmâ-ileyh Ahmed Efendi hazretleri meclis-i ma‘kūd-ı mezkûrda, 
işbu târih-i sıhhat-nisâbın sâhibi fahrü’l-müderrisîni’l-kirâm zahrü’l-
müdakkikīni’l-fihâm Müftüzâde Mehmed Emin Efendi tarafından ikrâr-ı 
âti’l-beyânı tasdîke vekîl olup âharı dahi tevkîle me’zûn olup hâlâ başbâkīkulu 
olan mefharü’l-emâcid ve’l-e‘âlî Mehmed Ağa kıbelinden vekîl olan fahrü’l-
akrân Osman Ağa mahzarında ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olup hâric-i medîne-i 
Şâm-ı şerîf ’de Sâlihiyye demekle ma‘lûm mahalde Miskî mahallesinde vâki‘ 
lede’l-ahâlî ve’l-cîrân ma‘lûmetü’l-hudûd ve’l-cevânib büyût-ı müte‘addide-i 
fevkāniye ve tahtâniyye ve su dolabı ve zât eşcâr-ı müsmire ve gayr-ı müs-
mire bahçe ve köşkü müştemil Beyt-i Sarım demekle meşhûr olup sâbıkan 
Şâm-ı şerîf defterdârı olup hâlâ Safed Paşası olan Ali Paşa’dan iştirâ eyledi-
ğim mülk menzilimi cemî‘ tevâbi‘ ve levâhıkı ve âmme-i menâfi‘ ve merâfıkı 
ile müvekkilim müşârün-ileyh Mehmed Emin Efendi’ye dört yüz kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten 
bey‘ ve teslîm edip ol dahi vech-i muharrer üzre iştirâ ve bi’l-vekâle kabûl 
eyledikden sonra semeni olan mezbûrü’n-na‘t dört yüz esedî guruşu tama-
men vekîl-i mezbûr Mehmed Ağa yedinden alıp kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûh alâkam yokdur, müşterî-i 
mûmâ-ileyh Mehmed Emin Efendi’nin mülk-i mahz-ı müşterâsı ve hakk-ı 
sarîhi olmuşdur ve menzil-i mahdûd-ı mezkûru mahallinde zabt ve tasarru-
fa tarafımdan mûmâ-ileyhi taslît eyledim min ba‘d keyfe mâ yeşâ’ mutasarrıf 
olsun dedikde gıbbe’t-tasdîki’l-mu‘teber vâki‘ü’l-hâli mevlânâ-yı mezbûr ma-
hallinde tahrîr, ba‘dehû meclis-i şer‘a gelip alâ vukū‘ihî inhâ ve takrîr etmeğin 
mâ hüve’l-vâki‘ gıbbe’l-ibtigā ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Fahrü’l-müderrisîni’l-kirâm, zahrü’l-muhakkikīni’l-fihâm kapı-
cı Ahmed Efendi, Fahrü’l-kuzât Ali Efendi, Abdurrahman Çelebi tâbi‘-i bâyi‘-i 
müşârün-ileyh, Ali Çelebi el-Hüddâm, Ahmed Bey el-Cündî, Musli Bey el-
Cündî, Mustafa Ağa Câmi‘-i avârız, Mehmed Çelebi tâbi‘-i Müftü Efendi ve gay-
ruhüm mine’l-hâzırîn.









251 [55a-2] Pernika Yasef v. Salamon’un, menzil hissesini ortağı 
Yasef v. İsak’a satması
Kılora Cemâ‘atinden olup mahrûse-i Galata’da sâkin hâlâ medîne-i Hazret-i Ebâ 
Eyyûb el-Ensârî -dâme fî rıdvâni’l-Bârî-’de yapağıcı olan Pernika Yasef v. Sala-
mon nâm yahudi meclis-i şer‘de mahmiye-i İstanbul hısnı ebvâbından Eyyûb-i 
Ensârî kapısı hâricinde sâkin olup yine medîne-i mezbûrede yapağıcı olan 
hâmilü’l-vesîka diğer Yasef v. İsak nâm yahudi muvâcehesinde ikrâr ve takrîr-i 
kelâm edip bundan akdem silk-i mülk-i sahîhimde münselik olup merkūm di-
ğer Yasef ile ale’l-iştirâki’s-seviy mülkümüz olan emlâkden vilâyet-i Anadolu’da 
vâki‘ Kudüs-i şerîf ’de yahudi mahallesinde bir tarafdan tarîk-i âm ile mahdûd 
iki bâb fevkānî oda ve bir matbah ve bir selâmlık ve iki mahzeni müştemil olup 
nısfı benim ve nısf-ı âharı merkūm diğer Yasef ’in mülkümüz olan menzilde be-
nim hissem olan nısf-ı şâyi‘ini târih-i kitâbdan dört sene mukaddem mesfûr 
diğer Yasef ile beynimizde fesh-i akd-i şirket eylediğimizde merkūm diğer Ya-
sef on bir bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bey‘ edip ol dahi vech-i muharrer üzre 
iştirâ ve kabûl edip semeni olan mezbûrü’n-na‘t on bir bin akçeyi tamamen 
merkūm diğer Yasef yedinden alıp kabz edip menzil-i mahdûd-ı mezkûrda olan 
nısf hisse-i şer‘iyye-i şâyi‘amı mahallinde zabt ve tasarrufa tarafımdan merkūm 
diğer Yasef ’i taslît eylemişdim el-hâletü hâzihî mecmû‘-ı menzil-i mahdûd-ı 
mezkûrda vechen mine’l-vücûh benim alâkam yokdur, mesfûr diğer Yasef ’in 
mülk-i müşterâsıdır. Keyfe mâ yeşâ’ mutasarrıf olsun dedikde gıbbe’t-tasdîki’l-
mu‘teber mâ hüve’l-vâki‘ ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene isneteyn ve seb‘în 
ve elf.
Şuhûdü’l-hâl: Muharrir-i hurûf Sâlih Mehmed Efendi b. Mehmed, Ali Beşe b. 
Emrullah, Receb Kethüdâ b. Maden, Dilâver b. Abdullah ve gayruhüm mine’l-
hâzırîn.

252 [55b-1] Veli Beşe b. Mehmed’in içki içmemek için şartlı 
talâkta bulunduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Takyeciba-
şı mahallesi sâkin[e]lerinden Gülmüş bt. Abdullah nâm hâtun meclis-i şer‘de 
zevci Veli Beşe b. Mehmed nâm kimesne mahzarında takrîr-i kelâm ve ta‘bîr 
ani’l-merâm edip zevcim mezbûr Veli dâimâ kâr u kesb üzre olmayıp iki sene-
dir beni infâk ve iksâda tekâsül ve ta‘allül edip her-bâr şürb-i hamr ve arak ile 
mukayyed olmağın mezbûrun ezâ ve cefâsı kābil-i tahammül olmamağın min 
ba‘d hamr ve arak şürb etmemek üzre talâka şart etmişdir suâl olunsun dedikde 
gıbbe’s-suâl mezbûr Veli Beşe [cevâbında] fi’l-hakīka ba‘de’l-yevm şürb-i hamr 
ve arak edersem zevcem merkūme Gülmüş benden boş olsun deyû şart ve ta‘lîk 
etmeğin vâki‘ü’l-hâl mezbûre Gülmüş talebiyle ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene isneteyn ve seb‘în 
ve elf.
Şuhûdü’l-hâl: Osman Beşe b. Abdullah, Mehmed b. Mahmud, Sâlih Efendi b. 
Mehmed, Ali Beşe Çukadâr ve gayruhüm.

253 [55b-2] Dökine bt. Dimitri’ye oğulları Todori ve Angeli’nin dörder 
akçe nafaka vermesi gerektiği
Mahmiye-i İstanbul hısnı ebvâbından Eğrikapı dâhilinde vâki‘ Avcıbey mahal-
lesi sâkinlerinden râfi‘atü’l-vesîka Dökine bt. Dimitri nâm nasrâniye meclis-i 
şer‘-i hatîr-i lâzımü’t-tevkīrde sadrî kebîr oğulları Todori ve Angeli veledey Duka 
nâm zimmîler muvâcehelerinde takrîr-i kelâm ve ta‘bîr ani’l-merâm edip ben 
fakīre kesb u kâra iktidârım olmayıp üzerlerine nafakam lâzım olan oğullarım 
merkūmân Todori ve Angeli mallarından kadr-i ma‘rûf nafaka farz ve takdîr 
olunmak matlûbumdur deyicek merkūme Dökine nasrâniyenin hâli ehl-i vukūf 
olan zimmîlerden istihbâr olundukda, merkūmenin fakrına ve nafakaya eşedd-i 
ihtiyâc olduğunu haber verdiklerinde hâkim-i muvakki‘-i sadr-ı kitâb hazretleri 
dahi beher yevm oğulları merkūmân Todori ve Angeli üzerlerine dörder akçe ki 
cem‘an sekiz akçe nafaka farz ve takdîr ve inde’z-zarûre istidâneye ve lede’z-zafer 
rücû‘a izin birle işbu vesîka-i enîka alâ mâ hüve’l-hakīka bi’l-ibtigā sebt olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Çukadâr Ali Beşe, Dilâver Muhzır, Hasan Muhzır, Mehmed Beşe 
Muhzır, Hüseyin Beşe b. Hasan ve gayruhüm.

254 [55b-3, Arapça] Hâkimin Ahmed b. el-Hâc Yusuf adlı küçüğe 
vasî atadığı
Hâkim, (…) b. Muharrem nâm kimesneyi, medîne-i Hazret-i Ebâ Eyyûb el-
Ensârî mahallâtından Server? mahallesinde sâkin iken bundan akdem vefât 
eden el-Hâc Yusuf b. Abdullah’ın oğlu Ahmed nâm sagīr oğluna, hıfz-ı ahvâl ve 
mezbûr babasından irs-i şer‘le kendisine intikāl eden emvâlin zabtı için rüşd 
ve hadd-i bülûğuna kadar vasî nasb etti. O da vesâyet-i mezbûreyi kabûl edip 
hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâbi‘ ve’l-ışrîn min Şevvâli’l-mükerrem sene 
isneteyn ve seb‘în ve elf.
Şuhûdü’l-hâl: Mehmed Çelebi b. Mustafa, Hüseyin Efendi b. Hasan, Receb Bey 
b. Habib, Musli Bey b. Abdullah, Dilâver muhzır ve gayruhüm mine’l-hâzırîn

255 [55b-4] Siyavuş Efendi’nin borçlunun ölmesi üzerine vasîsi 
olduğu Fâtıma namına alacağını kefiller Yani v. Anastaş ve 
Drago v. Manol’den alması
Havâss-ı Sultâniye kazâsına tâbi‘ Vidos nâm karyede sâkin Siyavuş Efendi b. ( ) 
kıbelinden da‘vâ-yı âti’z-zikre vekîl olup yine karye-i mezbûre sâkinlerinden 
Mustafa Çelebi b. Yusuf ve Durmuş b. Hasan şehâdetleriyle şer‘an vekâleti 
sâbite olan Mehmed Bey b. Ali nâm ser-bölük mahfil-i kazâda Cuhûd Bur-
gaz demekle ma‘rûf karyede sâkin Yani v. Anastaş ve Drago v. Manol nâm 
zimmîler muvâcehelerinde bi’l-vekâle üzerlerine takrîr-i da‘vâ edip yine karye-i 
mezbûrede sâkin iken bundan akdem mürd olan Kiryaki v. Dimitri nâm zimmî 
bundan akdem hâl-i hayâtında müvekkilim mezbûrun sulbiye sagīre kızı 
Fâtıma’nın mâ-i mevrûsundan yüz on üç kıt‘a tâmmü’l-vezn sahîhü’l-ayâr riyâlî 
guruşu onu on bir buçuk hesâbı üzre istirbâh etmeğin meblağ-ı mezbûru edâ ve 
vasiyy-i mezbûr Siyavuş Efendi’ye teslîm üzre merkūmân Yani ve Drago emr ve 
kabûlü hâvî kefâlet-i sahîha-i şer‘iyye ile kefîl olmuşlar iken medyûn-ı merkūm 
mürd [olup] meblağ-ı mezbûru müvekkilim merkūm kefîlân-ı merkūmândan 
taleb eylediğinde teslîmden imtinâ‘ ederler suâl olunup alıverilmek bi’l-vekâle 
matlûbumdur deyicek gıbbe’s-suâl ve’l-inkâr ve akībe’l-istişhâd udûl-i ricâlden 
yine karye-i mezbûrede sâkin Osman Dede b. Mustafa ve Ahmed Beşe b. [Ab-
dullah li ecli’]ş-şehâde makām-ı kazâya hâzırân olup istişhâd olunduklarında, 
fi’l-hakīka medyûn-ı mezbûr sagīre-i mezbûrenin mâl-ı mevrûsundan vasîsi 
müvekkil-i merkūm yedinden hesâb-ı mezbûr üzre yüz on üç kıt‘a tâmmü’l-vezn 
riyâlî guruş istirbâh eylediğinde merkūmân Yani ve Drago bizim huzûrumuzda 
meblağ-ı mezbûru edâ ve teslîme emr ve kabûlü hâvî kefâlet-i sahîha-i şer‘iyye 
ile kefîl bi’l-mâl olmuşlardır [56a] biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın mûcebiyle ba‘de’l-hükm mâ hüve’l-
vâki‘ bi’t-taleb ketb olundu.
Tahrîren fi’l-yevmi’s-sâdis ve’l-ışrîn min Şevvâli’l-mükerrem li sene isneteyn ve 
seb‘în ve elf.
Şuhûdü’l-hâl: Fahrü’l-müderrisîni’l-kirâm Kapıcızâde Ahmed Efendi, Hamza 
Efendi nâib-i recül, Ali Beşe Çukadâr, Receb Kethüdâ b. Maden, Dilâver muhzır 
ve gayruhüm mine’l-hâzırîn.









256 [56a-1] Zaîm Ali Ağa’nın çalınan tüfek, kılıç ve diğer bazı 
eşyalarının da zanlılardan teslim alındığı
Vilâyet-i Anadolu’da vâki‘ Söğüdcük demekle ma‘rûf ve mahallinde ze‘âmetinde 
mütemekkin Ali Ağa nâm za‘îm kıbelinden eşyâ-i âti’z-zikri taleb ve da‘vâ 
ve ahz ü kabz ve kendiye îsâle ve inde’l-hâce lede’l-hükkâm mürâfa‘a ve 
muhâsamaya ve iktizâ ederse sulh ve ibrâya vekîl olup vekâleten başmukāta‘acı 
efendi tevâbi‘inden Hüseyin b. İbrahim ve Mehmed b. Abdülkādir şehâdetleri 
ile sâbite olan Ali Bey b. Osman mahfil-i kazâda bâ‘isü’l-kitâb Hasan b. Abdul-
lah mahzarında bi’l-vekâle ikrâr ve takrîr-i kelâm edip merkūm Hasan bun-
dan akdem müvekkilim mezbûrun bir cevherdâr tüfenk ve bir Acem kılıcı ve 
bir neftî iskarlet müsta‘mel dolama ve bir kırmızı kalpak ve bir çift diz çakşırı 
ve bir kırmızı bogasi çiltiyan [çintiyan] ve bir don ve gömleğini hafiyyeten alıp 
firâr etmeğin ben dahi eşyâ-i mezkûrunu bi’l-vekâle taleb ve da‘vâ eylediğimde 
mezbûr Hasan mârrü’z-zikr kılıç [ve] tüfenkden mâ‘adâsını ikrâr etmeğin ben 
dahi sâlifü’z-zikr tüfenk ve kılıcı târih-i mezbûrda merkūm Hasan’ın ahz eyledi-
ğini şuhûd-ı udûl ile muvâcehesinde isbât eylediğimden sonra merkūm Hasan 
mârrü’z-zikr kılıç ve tüfengi bana teslîm ve sâlifü’z-zikr dolamayı dahi müvek-
kilim mezbûrun âhar hizmetkârı ol zamânda merkūm ile ma‘an firâr eden hâzır 
bi’l-meclis Ramazan nâm kimesne teslîm edip ben dahi bi’l-vekâle müvekkilim 
mezbûr için alıp kabz edip mâ‘adâ da‘vâsından mezbûr Hasan’ın zimmetini bi’l-
vekâle ibrâ eyledim min ba‘d mezbûr Hasan ve merkūm Ramazan ile da‘vâm 
yokdur dedikde gıbbe’t-tasdîki’l-mu‘teber, mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Osman Beşe er-Râcil, kayıkçı Veli Beşe, Mehmed b. Mahmud, Hü-
seyin b. Hasan ve gayruhüm mine’l-hâzırîn.

257 [56a-2] Ölen Kiryaki v. Dimitri’nin Fâtıma’nın vasîsi olan Siyavuş 
Efendi’ye olan borcunu vârislerinin istiğlâl yoluyla ödemesi
Havâss-ı Aliyye kazâsı tevâbi‘inden Cuhûd Burgaz nâm karyede sâkin iken 
bundan akdem hâlik olan Kiryaki v. Dimitri nâm zimmînin zevcesi Komini 
bt. (  ) nâm nasrâniye ile sulbî kebîr oğulları Yorgo ve Dimitri nâm zimmîler 
meclis-i şer‘de Vidos nâm karyede sâkin Siyavuş Efendi kıbelinden ikrâr-ı 
âti’z-zikri tasdîke vekîl olup bimâ hüve nehci’s-sübût şer‘an vekâleti sâbite olan 
Mehmed Bey b. Ali nâm ser-bölük mahzarında her biri ikrâr ve takrîr-i kelâm 
edip mûrisimiz hâlik-i mezbûrun müvekkil-i merkūm Siyavuş Efendi’nin sul-
biye sagīre kızı Fâtıma’nın mâl-ı mevrûsundan yüz on üç kıt‘a tâmmü’l-vezn 
riyâlî guruş deyni olup kable’l-edâ mürd olmağla deyni ve muhallefâtı irsen 
bize intikāl etmeğin biz dahi emlâk-i mevrûsemizden karye-i mezbûrede vâki‘ 
bir tarafdan Şehri mülkü ve bir tarafdan abacı Mihal mülkü ve tarafeyni arsa-i 
hâliye ile mahdûd mecmû‘ mülk menzilimizi, müvekkil-i mezbûra mârrü’z-zikr 
yüz on üç kıt‘a riyâlî guruş mukābelesinde alâ tarîki’l-istiğlâl bey‘ ve teslîm, ol 
dahi vech-i muharrer üzre iştirâ ve tesellüm ve kabz ve kabûl eyledikden sonra 
menzil-i mahdûd-ı mezkûru ba‘de’t-tahliyye ve’t-tekābuz târih-i kitâb şehri gur-
resinden üç sene tamâmına değin onu on bir buçuk hesâbı üzre icâre ile yine 
bize îcâr ve teslîm, biz dahi vech-i mübeyyen üzre istîcâr ve tesellüm ve kabz ve 
kabûl eyledik dediklerinde gıbbe’t-tasdîki’l-mu‘teber, mâ hüve’l-vâki‘ kayd şüd.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Mustafa Çelebi b. Yusuf, Durmuş Beşe b. Hasan, Osman Dede b. 
Mustafa, Ahmed Beşe b. Abdullah, Hamza Efendi nâib-i recül, Veli Beşe Çukadâr, 
Receb Kethüdâ b. Maden, Mehmed b. Mahmud, Hüseyin muhzır ve gayruhüm 
mine’l-hâzırîn.

258 [56b-1] Muammer bt. Abdullah’ın evini Derviş Bey 
b. Ahmed’e satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Sofular ma-
hallesinde sâkine Muammer bt. Abdullah nâm hâtun meclis-i şer‘-i hatîr-i 
lâzımü’t-tevkīrde zevci işbu sâhibü’l-kitâb Derviş Bey b. Ahmed nâm kimes-
ne mahzarında ikrâr ve takrîr-i kelâm edip akd-i âti’z-zikrin sudûruna değin 
silk-i mülk-i sahîhimde münselik olan emlâkden mahalle-i mezbûrede vâki‘ bir 
tarafdan kendi mülküm ve bir tarafdan Ahmed mülkü ve bir tarafdan Halil 
Çelebi mülkü ve bir tarafdan tarîk-i hâs ile mahdûd bir bâb fevkānî oda ve 
sofa ve ahırı ve sokak kapısını müştemil mülk menzilimi bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık zevcim mezbûr Derviş Bey’e on 
bin fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bâtten bey‘ ve teslîm, ol dahi vech-i muharrer üzre iştirâ 
ve tesellüm ve kabz ve kabûl edip semeni olan mezbûrü’n-na‘t on bin akçe-
yi tamamen zevcim merkūm Derviş Bey yedinden alıp kabz eyledim ba‘de’l-
yevm menzil-i mahdûd-ı mezkûrda vechen mine’l-vücûh benim alâkam yok-
dur, zevcim mezbûr Derviş Bey’in mülk-i mahz-ı müşterâsı ve hakk-ı sarîhidir, 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘iyyi’l-vicâhiyyi’l-
mu‘teber, mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min Şevvâli’l-mükerrem li sene isneteyn ve seb‘în 
ve elf.
Şuhûdü’l-hâl: Fahrü’l-kuzât Mehmed Efendi b. Hâbil, Mustafa Çelebi b. Ebûbekr 
Efendi İmâmzâde, Mustafa Çelebi b. Bayram el-Müezzin, Ali Bey el-Cündî, Mus-
tafa Çelebi b. Hüseyin el-Cündî, Ali Çelebi b. Mustafa, Ali Beşe Çukadâr, Hüse-
yin muhzır ve gayruhüm mine’l-hâzırîn.

259 [56b-2] Muammer bt. Abdullah’ın kocası Derviş b. Ahmed’e 
mehrinin bir kısmını hibe etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Sofular ma-
hallesi sâkinelerinden Muammer bt. Abdullah nâm hâtun meclis-i şer‘de zev-
ci işbu hâmilü’l-kitâb Derviş b. Ahmed nâm kimesne mahzarında bi tav‘ihâ 
ikrâr ve takrîr-i kelâm edip zevcim mezbûr Derviş Bey zimmetinde mütekar-
rir olan yedi bin iki yüz akçe mehr-i müeccelimin üç bin iki yüz akçesini zev-
cim mezbûr Derviş Bey’e hibe-i sahîha-i şer‘iyye ile hibe ve temlîk eylediğim-
de ol dahi meclis-i hibede ittihâb ve temellük ve kabûl edip bana bir donluk kır-
mızı atlas dahi hibe ve teslîm, ben dahi ittihâb ve temellük ve tesellüm ve kabz 
ve kabûl eylemişimdir ba‘de’l-yevm zevcim mezbûr zimmetinde ancak dört 
bin akçe mehr-i müeccelim bâkī kalıp üç bin iki yüz akçesi zevcim mezbûrun 
mülk-i mevhûbudur, benim alâkam yokdur dedikde gıbbe’t-tasdîki’l-mu‘teber 
hâkim-i muvakki‘-i sadr-ı kitâb tûbâ-lehû ve hüsnü me’âb hazretleri kıbelinden 
sıhhat-i hibe-i mezkûreye hükm birle mâ hüve’l-vâki‘ bi’l-ibtigā ketb olundu.
Tahrîren fi’l-yevmi’s-sâmin ve’l-ışrîn min Şevvâli’l-mükerrem li sene isneteyn 
ve seb‘în ve elf.
Şuhûdü’l-hâl: Fahrü’l-kuzât Mehmed Efendi b. Hâbil, Mustafa Çelebi İmâmzâde, 
Mustafa Çelebi b. Hüseyin el-Cündî, Mehmed Çelebi b. Bayram el-Müezzin, Ali 
Çelebi b. Mustafa, Ali Beşe Çukadâr, Ali Bey Çukadâr, Ebû Said Efendi, Hüseyin 
Muhzır, Mehmed muhzır ve gayruhüm mine’l-hâzırîn.

260 [56b-3] Receb b. Halil’in parasının çalındığını iddiasının reddi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Ali Paşa Bos-
tanı demekle ma‘rûf bostanda bostancı olan Receb b. Halil nâm şâbb-ı emred 
mahfil-i kazâda yine tâife-i mezbûreden Hızır b. Hüseyin ve Mehmed b. Yu-
suf ve Osman b. Yunus ve Yusuf b. Hasan nâm kimesneler ile Garbid v. Yani 
ve Sefer v. Haçuk nâm Ermeniler muvâcehelerinde üzerlerine takrîr-i da‘vâ 
edip târih-i kitâbdan altı gün mukaddem mârrü’z-zikr bostanda kendi yata-
ğımda başım altından iki bin sekiz yüz akçem zâyi‘ olmağın merkūmûn kimes-
neler ile mesfûrân Ermeniler mazannamdır suâl olunsun deyicek gıbbe’s-suâl 
ve’l-inkâr müdde‘î-i mezbûrdan meblağ-ı mârrü’z-zikri merkūmûn kimesneler 
ile merkūmân Ermeniler ahz eylediklerini mübeyyine beyyine taleb olunduk-
da, ityân-ı beyyineden izhâr-ı acz ile istihlâf etmeğin merkūmûn kimesneler 
ile mesfûrân Ermenilere meblağ-ı mârrü’z-zikri almadıklarına ve âhar yediy-
le aldırmadıklarına vücûh-ı şer‘iyyeden biriyle ilimleri lâhık olmadığına yemîn 
teklîf olundukda, evvelen merkūmûn kimesneler yemîn billâhi te‘âlâ ve sâniyen 
mesfûrân Ermeniler dahi yemîn billâhi’llezî enzele’l-İncîle alâ İsâ -aleyhi’s-
selâm- eylediklerinde müdde‘î-i mezbûr Receb ile’l-isbât bî-vech ta‘arruzdan 
men‘ birle mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene isneteyn ve seb‘în ve 
elf.
Şuhûdü’l-hâl: Hüseyin Beşe Kethüdâ-yı bostâniyân, Hasan b. Abdullah, Ali Beşe 
Çukadâr, Hamza Efendi nâib-i recül, es-Seyyid Mahmud Çelebi b. es-Seyyid Ali, 
Ahmed Çelebi b. Ahmed, Ali Çelebi el-Yesârî, Ali Bey b. Hüdâverdi, mumcu Ali 
Çelebi b. Üveys ve gayruhüm mine’l-hâzırîn.

261 [57a-1] Hasan Ağa b. Ahmed’in câriyesi Şahbaz bt. Abdullah’ı 
âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Takyeciba-
şı mahallesinde sâkin mefhar-i erbâbi’l-hayrât, zübdetü ashâbi’l-meberrât Ha-
san Ağa b. Ahmed nâm seroda-i sâbık meclis-i şer‘-i Muhammedî -sallallâhu 
te‘âlâ alâ şâri‘ihî-’de cemî‘-i tasarrufât-ı şer‘iyyesi nâfize olduğu hâlde ikrâr ve 
takrîr-i kelâm edip orta boylu açık kaşlı elâ gözlü kara yağız yüzünde çiçek 
alâmeti olan sâhibetü’l-kitâb Şahbaz bt. Abdullah nâm câriye-i memlûkemi 
ben vefât etmezden kırk gün mukaddem cemî‘ malımdan âzâd olmak üzre 
müdebbere eyledim küllü nefsin zâ’ikatü’l-mevt ve küllü hayyin yülâkīhi’l-
fevt fehvâsı üzre bi emrillâhi te‘âlâ ben işbu dâr-ı dünyâdan sarây-ı ukbâya 
intikāl ve irtihâl etmezden kırk gün mukaddem cemî‘ malımdan âzâd olup 
sâir harâir-i asliyyât gibi hürre olsun deyicek mevsûfe-i mezkûre Hasan 
Ağa vefâtından evvel olan kırk gününde sahîh bulunursa mevsûfe-i mezkûr 
mezheb-i muhtâr ve mütfâ-bih üzre cümle üzre cümle malından âzâd olmak 
üzre işbu hurûf ketb olundu.
Fi’l-yevmi’s-sâdis aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Umdetü erbâbi’t-tahrîr ve’l-kalem İbrahim Efendi b. Ahmed, Mus-
tafa Ağa b. Mehmed, Ahmed Çelebi b. Abdünnebî Râh-ı âbî, Receb Halîfe b. Ma-
den, Mehmed Çelebi b. Abdülkādir ve gayruhüm mine’l-hâzırîn.









262 [57a-2] Mühtedi Mehmed b. Abdullah’ın hanımı Despina 
bt. İstati’yi boşaması
Fi’l-asl vilâyet-i Rumeli’nde Premedi kazâsına tâbi‘ Hurpişte nâm karyeden olup 
hâlâ medîne-i Üsküdar’da vâki‘ Vâlide Sultan Hazretleri câmi‘-i şerîfi kurbun-
da sâkin ve müte’ehhil olan Mehmed b. Abdullah nâm mühtedî meclis-i şer‘-i 
kavîm-i lâzımü’t-tekrîmde ikrâr ve takrîr-i kelâm edip yine karye-i mezbûrede 
sâkine olup hâlâ taht-ı nikâhımda olan zevcem râfi‘atü’l-vesîka Despina bt. İsta-
ti nâm nasrâniyeyi talâk-ı bâyin ile tatlîk edip min ba‘d merkūme Despina ben-
den mutallaka olup zimmetini zevciyyete müte‘allik olan de‘âvî ve mütâlebât ve 
eymân [ve] muhâsamâtdan ibrâ ve iskāt eyledim deyû bi tav‘ihî ikrâr ve i‘tirâf 
etmeğin mâ hüve’l-vâki‘ hıfzan li’l-makāl ketb olundu.
Fi’l-yevmi’l-hâmis aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Beşe b. Abdullah, Hüseyin Çelebi b. Hasan, diğer Hü-
seyin b. Ali, Dilâver Muhzır, Dimo v. Yorgi, Niyo v. Yani, Yano v. Tamo, Kino v. 
Yani, Yano v. Niyo, Nikola v. Yorgi, Kino v. Riçko, Nikola v. Mitro ve gayruhüm 
mine’l-hâzırîn.

263 [57a-3] Ali Çelebi b. Halil’in satın aldığı yerin bir bölümünün 
Cafer Efendi Vakfı’na ait olduğu
Havâss-ı Aliyye kazâsına tâbi‘ kasaba-i Hasköy’de vâki‘ merhûm Kiremit-
çi Ahmed Çelebi vakfı olan mu‘allimhânenin hâlâ berât-ı pâdişâhî ile halîfesi 
olan hâmilü’l-kitâb Mustafa Halîfe b. Sinan nâm kimesne meclis-i şer‘de yine 
merhûm-ı mezbûrun evkāfına meşrûtiyyet üzre bi’l-fi‘l mütevellî olan Meh-
med Çavuş b. Ebûbekir mahzarında üzerine takrîr-i da‘vâ edip mu‘allimhâne-i 
mezkûrenin kadîmî halîfesi olmağla nice zamân hâlî ve mu‘attal kalmağın 
merhûm-ı mezbûr evkāfının mesârif-i mu‘ayyeneden fazlası li’z-zekeri mislü 
hazzi’l-ünseyeyn evlâdına şart etmekle târih-i kitâbdan bir sene mukaddem 
vakfa intikāl edip mahlûlden Süleyman Paşa’ya îcâr olunan kiremithâne his-
sesinin vakf için alınan îcâre-i mu‘accelesinden izn-i şer‘-i şerîf ve ma‘rifet-i 
evlâd ile yirmi iki bin akçesi ifrâz ve meblağ-ı mezbûr merhûm-ı mezbûrun sâir 
evkāfına zam ve ilhâk ve istirbâh ve istiğlâl olunup murâbahası mu‘allimhâne-i 
mezkûre halîfesine vazîfe olmak üzre ta‘yîn ve tahsîs olunup mütevellî-i mezbûr 
dahi meblağ-ı mezbûru kendi zimem olmak üzre kabz ve üzerine ilzâm-ı ribh-i 
şer‘î olunmuş iken hâlâ vazîfem olmak üzre ne meblağ-ı mezbûrun murâbaha-i 
şer‘iyyesini verir ve ne asl-ı mâl-ı vakf-ı mezbûru âhara zimem eder suâl olunup 
takrîri tahrîr ve meblağ-ı mezbûrun tahsîli matlûbumdur deyicek gıbbe’s-suâl 
mütevellî-i mezbûr cevâbında fi’l-hakīka hâl minvâl-i muharrer üzre olmuşdur, 
zikr olunan yirmi iki bin akçe ile’l-ân zimmetimde edâsı lâzım deynimdir deyû 
bi tav‘ihî ikrâr etmeğin alâ mûcebi ikrârihî zikr olunan yirmi iki bin akçeyi vak-
fa edâ ve teslîm ile mütevellî-i mezbûr ilzâm ve rehn-i kavî ve kefîl-i melî ile 
murâd eden kimesnelere istirbâha tenbîh-i şer‘î olunup mâ hüve’l-vâki‘ kayd 
şüd.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Es-Seyyid Mehmed Çelebi b. es-Seyyid Mustafa evlâd-ı vâkıf, 
Mehmed Bey b. Abdullah, Mustafa Çavuş b. İbrahim, Ali Beşe b. Emrullah, Meh-
med Muhzır ve gayruhüm mine’l-hâzırîn.

264 [57b-1] Cafer Efendi Evkafı’na ait bostanı kullanan Ali Çelebi 
b. Halil’in kira ödemesi
Mahmiye-i İstanbul’da Yeniodalar başında sâkin olup merhûm Cafer Efendi’nin 
evkāfına bi’l-fi‘l meşrûtiyyet üzre mütevellî olan el-Hâc Veli b. İsâ nâm kimes-
ne mahfil-i kazâda menzil-i câ’i’z-zikr ve bahçe-i âti’l-beyâna vaz‘-ı yedi ikrâr 
ile sâbit olan Ali Çelebi b. Halil el-Yesârî mahzarında üzerine bi’l-velâye takrîr-i 
da‘vâ edip medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de 
Ali Paşa mahallesinde vâki‘ lede’l-ahâlî ve’l-cîrân ma‘lûmetü’l-hudûd olup hâlâ 
icâre-i mu‘accele ve müeccele-i ma‘lûmeteyn ile Yusuf Efendi’nin zabt ve taht-ı 
icâresinde olan bostanın mukaddemâ mutasarrıfı olan Kara demekle ma‘rûf 
Bostancı zimmî mezbûr Ali Çelebi’nin hâlâ mülk-i müşterâsı olmak üzre muta-
sarrıf olduğu bir tarafdan bostan-ı mezkûr ve bir tarafdan Abdülkerim Çelebi 
mülkü ve bir tarafdan Pazarcı Osman veresesi mülkü ve bir tarafdan tarîk-i âm ile 
mahdûd olan menzilin mukaddemâ mâliki olan Şeyh Mehmed nâm kimesneye 
bostan-ı mezkûrun bir mikdârını ifrâz ve bedel-i ma‘lûme mukābelesinde sene-
de yirmi akçe icâre ile evkāf-ı mezbûre mütevellîsi ma‘rifetiyle tefvîz bi’l-ferâğ, ol 
dahi tefevvüz ve kabûl ve bahçesine ilhâk edip her sene icâre-i mezkûreyi vakfa 
edâ ve teslîm ederken fevt olmağla ol bostandan ifrâz olunan arsa evlâdına intikāl 
etmeğin anlar dahi her sene icâre-i mezkûreyi cânib-i vakfa edâ ederlerken hâlâ 
menzil-i mezbûra mezkûr Ali Çelebi şirâ-i şer‘î ile mâlik olmağın zikr olunan 
vakıf arsayı dahi tasarruf edip zikr olunan yirmi akçe icâreyi vakf için taleb ey-
lediğimde teslîmden imtinâ‘ eder hâlâ suâl olunup alıverilmek matlûbumdur 
deyicek gıbbe’s-suâl mezbûr Ali Çelebi cevâbında menzil-i mahdûd-ı mezkûru 
işbu hâzır bi’l-meclis es-Seyyid Mahmud Çelebi ve Ahmed Çelebi vâlidesi Feri-
dun ve zevcesi Ümmühâni bt. es-Seyyid Ali taraflarından ba‘de’l-isbâti’l-vekâle 
sene seb‘în ve elf Muharremü’l-harâmında müvekkilelerinin mülk-i müşterâları 
olmak üzre bana otuz sekiz bin akçeye bi’l-vekâle bey‘ ve teslîm ve kabz-ı semen 
etmişlerdir vakf-ı mezbûrdan menzil-i mezbûrun bahçesine yirmi akçe icâre ile 
yer ilhâk olunduğu ma‘lûmumuz değildir, fi’l-hakīka menzil-i mezbûrun bahçe-
sinin bir mikdârı vakf-ı mezbûrdan ise benim akçemi verip menzil-i mezbûru 
alsınlar deyicek isre’l-istintâk vekîlân-ı mezbûrân dahi cevâblarında menzil-i 
mahdûd-ı mezkûru mukaddemâ hâzır bi’l-meclis Abdülkerim Çelebi müvek-
kilelerimize mülk-i sırf olmak üzre semen-i ma‘lûma bey‘ ve teslîm ve kabz-ı 
semen etmişdi biz dahi mülk olmak üzre mezbûr Ali Çelebi’ye vech-i muhar-
rer üzre otuz bin akçeye bi’l-vekâle bey‘ ve kabz-ı semen eylemişizdir, mârrü’z-
zikr vakf bostandan senede yirmi akçe icâre ile menzil-i mezbûrun bahçesine 
yer ilhâk olunduğu müvekkilelerimizin ma‘lûmları değildir deyicek vâki‘ hâl 
merkūm Abdülkerim Çelebi’den suâl olundukda, fi’l-vâki‘ menzil-i mezbûrun 
mâlik-i evveli mezbûr eş-Şeyh Mehmed benim babam idi, merkūm Kara zimmî 
bedel-i ma‘lûme mukābelesinde bostan-ı mezkûrdan bir mikdâr yer ifrâz ve 
izn-i mütevellî ile senede yirmi akçe icâre ile baba[m] mezbûra tefvîz bi’l-ferâğ 
edip ol dahi tefevvüz ve menzil-i mezbûrun bahçesine ilhâk edip her sene yir-
mi akçe vakfa edâ eder idi ba‘de vefâtihî menzil-i mezbûr bana intikāl edip ben 
dahi senede yirmi akçeyi vakfa edâ eder idim deyû tav‘an ikrâr ve i‘tirâf etme-
ğin zikr olunan otuz sekiz bin akçeyi müvekkilelerinden mezbûr Ali Çelebi’ye 
alıverilmek üzre vekîlân-ı mezbûrâna tenbîh birle mâ hüve’l-vâki‘ bi’t-taleb ketb 
olundu.
Fi’l-yevmi’s-sâdis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Bey el-Attâr, İbrahim Çelebi el-Attâr, Mustafa Çelebi b. 
Mehmed, diğer Mustafa Çelebi b. Mesih, Mehmed Çelebi b. Mustafa ve gayru-
hüm mine’l-hâzırîn.

265 [57b-2] Dimitri v. Yorgo’nun Mustafa Efendi Evkafı’na 
borcu olduğu
Havâss-ı Aliyye kazâsına tâbi‘ Avasya karyesi sâkinlerinden Dimitri v. Yor-
go nâm zimmî meclis-i şer‘-i hatîr-i lâzımü’t-tevkīrde medîne-i Hazret-i Ebâ 
Eyyûb el-Ensârî -dâme fî rıdvâni’l-Bârî-’de vâki‘ merhûm Mustafa Efendi 
evkāfı’na bi’l-fi‘l mütevellî olan râfi‘ü’l-kitâb Mustafa Çelebi b. Hüdâverdi mah-
zarında ikrâr ve takrîr-i kelâm edip mâl-ı vakf-ı mezbûrdan onu on bir buçuk 
hesâbı üzre üç bin fıddî nakd-i râyic fi’l-vakt akçe asıl ve târih-i kitâbdan üç yüz 
altmış gün tamâmına değin müeccel ve mev‘ûd, zirâ‘ı ve kıymeti ve levni ve cin-
si beynimizde ilm-i şer‘î birle ma‘lûm mütevellî-i mezbûr yedinden müşterâ ve 
makbûza çuka bahâsından dahi dört yüz elli akçe ki cem‘an üç bin dört yüz elli 
akçe vakf-ı mezbûra zimmetimde lâzımü’l-edâ deynimdir deyû tav‘an ikrâr ve 
i‘tirâf etmeğin gıbbe’t-tasdîki’l-mu‘teber mukırr-ı mezbûrun li ebeveyn karında-
şı Ergiri v. Yorgo meblağ-ı mezbûru ve ecel-i merkūm tamâmında mârrü’z-zikr 









çuka bahâsını mütevellî-i mezbûra edâ ve teslîme emr ve kabûlü hâvî kefâlet-i 
sahîha-i şer‘iyye ile meclis-i mezbûrda kefîl olmağın men lehü’t-tasdîk kıbelin-
den ba‘de’l-kabûl mâ cerâ bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mustafa Çelebi b. Pervâne, Receb Bey b. Habib, Hüseyin Beşe b. 
Hasan Muhzır, Mehmed Çelebi b. Ahmed Muhzır, Dilâver b. Abdullah muhzır 
ve gayruhüm mine’l-hâzırîn.

266 [58a-1] Rukiye Hanım bt. Musa Paşa’nın Ömer Paşa’da 
olan alacağının kefili Receb Paşazâde Süleyman Bey’in 
terekesinden ödenmesi
Yâ Fettâh
Mahmiye-i İstanbul’da Ayasofya kurbunda Üskübî mahallesi sâkinelerinden 
umdetü’l-muhadderât zübdetü’l-muvakkarât Rukiye Hanım bt. el-merhûm 
Musa Paşa kıbelinden meblağ-ı âti’l-beyânı taleb ve da‘vâ ve ahz ü kabz ve ken-
disine îsâle vekîl olup mûmâ-ileyhânın zâtını ma‘rifet-i şer‘iyye ile ârifân olan 
şerefü’l-akrân Hüseyin Ağa b. Hasan ve Mehmed Bey b. Hasan şehâdetleriyle 
şer‘an vekâleti sâbite olan Mehmed Çelebi b. Hasan Halîfezâde mahfil-i kazâda 
medîne-i Ebâ Eyyûb’da Nişancı Paşa mahallesi sâkinlerinden iken bundan ak-
dem vefât eden Receb Paşazâde Süleyman Bey merhûmun li eb karındaşı Ah-
med Bey’in sulbî kebîr oğlu ve min ciheti’l-usûbeti’n-nesebiyye vârisi olan Meh-
med Bey kıbelinden husûmet ve redd-i cevâba vekîl olup Mehmed Bey b. Ömer 
ve Halil Çelebi b. İbrahim şehâdetleriyle şer‘an vekâleti sâbite olan fahrü’l-emâsil 
Ali Ağa b. Mehmed mahzarında bi’l-vekâle üzerine da‘vâ ve takrîr-i kelâm edip 
müvekkilem mûmâ-ileyhâ Rukiye Hanım’ın Ma‘arratü’n-nu‘mân livâsına mu-
tasarrıf iken bundan akdem intikāl-i dâr-ı bekā eden Ömer Paşa zimmetin-
de cihet-i karz-ı [şer‘î]den olan yüz bin akçe hakkına merhûm mezbûr Süley-
man Bey ve bir kaç kimesneler kefîl bi’l-mâl olmağla merhûm-ı mûmâ-ileyh 
Ömer Paşa meblağ-ı mezbûr kırk bin akçesini hâl-i hayâtında müvekkilem 
müşârün-ileyhâ Rukiye Hanım’a teslîm için merhûm-ı müşârün-ileyh Süley-
man Bey’e gāib ani’l-meclis el-Hâc Abdullah nâm tâcir ile irsâl edip ol dahi ay-
nıyla zikr olunan kırk bin akçeyi huzûr-ı müslimînde merhûm mûmâ-ileyhe 
def ‘ ve teslîm, ol dahi kendi mesârifine sarf ile istihlâk etmeğin meblağ-ı mezbûr 
ile’l-ân müteveffâ-yı mezbûr Süleyman zimmetinde bâkī kalmışdı el-hâletü 
hâzihî vârisi olan li eb birâderzâdesi müşârün-ileyh Mehmed Bey’in vekîli 
mûmâ-ileyh Ali Ağa’dan suâl olunup muhallefât-ı müteveffâ-yı mûmâ-ileyhden 
meblağ-ı mârrü’z-zikrin alıverilmesi için vekîl-i müşârün-ileyhe bi’l-vekâle 
tenbîh olunmak matlûbumdur deyicek gıbbe’s-suâl ve’l-inkâr ve akībe’l-istişhâd 
udûl-i ricâlden olup merhûm-ı mûmâ-ileyh tevâbi‘inden mahmiye-i mezbûrede 
Elvanzâde mahallesinde sâkin Mustafa Çavuş b. Derviş ve Zal Paşa câmi‘i’nde 
mütemekkin es-Seyyid Ömer Çelebi b. es-Seyyid Abdülbâkī el-Çelebi li ecli’ş-
şehâde makām-ı kazâya hâzırân olup istişhâd olunduklarında, fi’l-vâki‘ merhûm 
Süleyman Bey hâl-i hayâtında tâcir-i merkūm el-Hâc Abdullah işbu kırk bin 
akçeyi sana hâlâ Ma‘arretü’n-nu‘mân beyi Ömer Paşa, Rukiye Hanım’a teslîm 
için irsâl eylemişdir deyû bizim huzûrumuzda def ‘ ve teslîm, ol dahi ba‘de’l-ad 
alıp kabz ve tesellüm ve kendi mesârifine sarf ile istihlâk edip ile’l-ân meblağ-ı 
mezbûr merhûm Süleyman Bey zimmetinde kalmışdır biz bu husûsa bu vech 
üzre şâhidleriz, şehâdet dahi ederiz deyicek her biri edâ-i şehâdet-i şer‘iyye ey-
lediklerinde gıbbe ri‘âyet-i şerâiti’l-kabûl şehâdetleri makbûle oldukdan son-
ra bi hasebi’ş-şer‘i’ş-şerîf müvekkile-i mûmâ-ileyhâya yemîn lâzım gelip lâkin 
müvekkile-i mûmâ-ileyhâ muhadderâtdan olmağla meclis-i şer‘a huzûru müm-
kün olmamağın li ecli’l-istihlâf kıbel-i şer‘den mevlânâ Hamza Efendi b. Ha-
san irsâl olunup ol dahi zeyl-i vesîkada muharrerü’l-esâmî olan müslimîn ile 
müvekkile-i mûmâ-ileyhânın menziline varıp akd-i meclis-i şer‘ edip meblağ-ı 
mârrü’z-zikr kırk bin akçeden küllen ve ba‘zan merkūm müşârün-ileyh Süley-
man Bey’den ahz ve istîfâ veya hibe ve yâhud âhara havâle veya taraf-ı şer‘îden 
biriyle zimmetini ibrâ eylemediğine müvekkile-i mûmâ-ileyhâya yemîn teklîf 
eylediğinde ol dahi meclis-i ma‘kūd-ı mezkûrda alâ vefki’l-mes’ûl yemîn billâhi 
te‘âlâ etmeğin vâki‘ hâli mevlânâ-yı mezbûr mahallinde tahrîr, ba‘dehû meclis-i 
şer‘de alâ vukū‘ihî inhâ ve takrîr-i kelâm etmeğin mûcebiyle zikr olunan kırk 
bin akçeyi müteveffâ-yı mûmâ-ileyhin muhallefâtından müvekkile-i müşârün-
ileyhâ için vekîl-i mezbûra edâ ve teslîme ikrâra vekîl-i âhar mûmâ-ileyh Os-
man Ağa’ya tenbîh birle mâ cerâ bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Kıdvetü’l-emâcid ve’l-ekârim es-Seyyid Mustafa Ağa kethüdâ-yı 
sâbık-ı paşa-yı merkūm, Beşir Çavuş b. Mehmed Çavuş el-Mübâşir el-mühtedî, 
Mustafa Bey b. Süleyman el-mühtedî, Fahrü’l-kuzât Ahmed Efendi b. Hasan el-
Kadı ve gayruhüm mine’l-hâzırîn.

267 [58a-2] Ahmed Bey b. Mehmed’in bağını Ömer Çelebi 
b. Yusuf ’a satması
Vilâyet-i Anadolu’da Eğin kazâsına tâbi‘ Encüge nâm karyede sâkin Ahmed 
Bey b. Mehmed nâm kimesne meclis-i şerî‘at-ı şerîfede yine karye-i mezbûre 
sükkânından işbu râfi‘ü’l-kitâb Ömer Çelebi b. Yusuf nâm kimesne tarafından 
ikrâr-ı câ’i’z-zikri tasdîke vekîl olup bimâ hüve nehci’s-sübût şer‘an vekâleti 
sâbite olan babası mezbûr Yusuf Beşe mahzarında ikrâr ve takrîr-i kelâm edip 
akd-i âti’z-zikrin sudûruna değin zabt ve tasarrufumda olan emlâkimden olup 
karye-i mezbûre hudûdu dâhilinde vâki‘ bir tarafdan Yusuf Beşe b. Ahmed nâm 
kimesne bağı ve bir tarafdan Kirakos nâm Ermeni bağı ve bir tarafdan Kostak 
v. Kirkos bağına ve taraf-ı râbi‘i Ovanes nâm Ermeni bağı ile mahdûd olan bir 
kıt‘a bağımı cümle tevâbi‘ ve levâhıkı ile müvekkil-i mezbûr Ömer Çelebi’ye 
kırk beş kıt‘a riyâlî-i kebîr guruşa tarafeynden îcâb ve kabûlü hâvî bey‘-i bâtt-ı 
kat‘î ile bey‘ eyleyip vekîl-i mezbûr Yusuf Beşe müvekkil-i mezbûr Ömer Çele-
bi için ol dahi minvâl-i muharrer üzre iştirâ ve kabûl edip semeni olan meblağ-ı 
mezbûrü’n-na‘t kırk beş kıt‘a riyâlî-i kebîr guruş vekîl-i mezbûr yedinden ta-
mamen alıp kabz eylediğimden sonra sâlifü’z-zikr bir kıt‘a bağı mahallinde ahz 
ü kabz zabt ve tasarrufa tarafımdan müvekkil-i mezbûr Ömer Çelebi’yi taslît 
eyledim min ba‘d mârrü’z-zikr bağ-ı mahdûd-ı mezkûr müvekkil-i mezbûrun 
mülk-i müşterâsıdır. Min ba‘d benim alâka ve medhalim [yokdur] dedik-
de mukırr-ı mezbûrun vech-i muharrer üzre cârî ve sâdır olan ikrârını vekîl-i 
mezbûr Yusuf Beşe bi’l-vekâle tasdîk ve tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene isneteyn ve seb‘în ve elf.

[Şuhûdü’l-hâl:] Osman Beşe b. Sinan, es-Seyyid Mehmed Bey b. es-Seyyid Ali, 
Sumakīoğlu Mustafa Çelebi, Ömer Çelebi b. Mehmed Ağa, Mustafa Çelebi b. Se-
fer Bey, Hasan Çelebi b. Ali, Receb Beşe b. Abdullah, Hasan Çelebi b. Ömer ve 
gayruhüm mine’l-hâzırîn.

268 [58b-1] Fâtıma Hatun bt. Ahmed Çavuş’un vârislerinin miras 
paylaşımında anlaşmaları
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘-i 
şerîfden mevlânâ Sâlih Efendi b. Mehmed irsâl olunup ol dahi zeyl-i kitâbda 
muharrerü’l-esâmî olan müslimîn ile Havâss-ı Aliyye kazâsı a‘mâlinden kasaba-i 
Hasköy’de sâkine iken bundan akdem vefât eden Fâtıma Hâtun bt. Ahmed 
Çavuş’un menziline varılıp akd-i meclis-i şer‘-i şerîf eylediğinde müteveffât-ı 
mezbûrenin verâseti zevci fahrü’l-eşbâh Hacı Mehmed Ağa ile sadriye kebîre kızı 
fahrü’l-muhadderât Ayşe Hâtun bt. Mehmed’e munhasıra olduğu şer‘an zâhir ve 
müte‘ayyin oldukdan sonra mezbûr Mehmed Ağa meclis-i ma‘kūd-ı mezkûrda, 
üveyi kızı işbu bâ‘isetü’l-kitâb mûmâ-ileyhâ Ayşe Hâtun’un zevci ve tarafın-
dan her husûsa vekâlet-i mutlaka ile vekîl-i müsecceli olan umdetü erbâbi’t-
tahrîr ve’l-kalem Ali Efendi b. el-Hâc Hüdâverdi mahzarında ikrâr ve takrîr-i 
kelâm edip mûrisem zevcem müteveffât-ı mezbûrenin muhallefâtı beynimiz-
de alâ mâ farazallâhu te‘âlâ tevzî‘ ve taksîm olundukda, mukaddemâ zevce-i 
müteveffât-ı mezbûrenin emlâkinden olup hâl-i hayâtında ve kemâl-i akl-i sıh-
hatinde bana semen-i ma‘lûma bey‘ ve teslîm ve kabz-ı semen eylediği Üskü-
dar kazâsına tâbi‘ Anadoluhisarı kurbunda Göksu demekle ma‘rûf nehir üzre 
dâir İkinci değirmen demekle ma‘rûf mülk-i müşterâ değirmenimi müvekkile-i 
mezbûre taksîme idhâl murâd eylediğinde ben dahi müteveffât-ı mezbûrenin 
emlâkinden Gök[su] demekle ma‘rûf nehir üzre dâir Çavuş Değirmeni demek-
le ma‘rûf değirmende olan rub‘ hissesinden ve yine müteveffât-ı mezbûrenin 
beynimizde taksîm olunan menzili kurbunda bir tarafdan benim hisseme isâbet 
eden menzil ve bir tarafdan Dördüncü Haseki Sultan Hazretleri mülkü ve ta-
rafeyni tarîk-i âm ve tarîk-i hâs ile mahdûd virâne menzilden bana isâbet eden 
hisse-i şer‘iyyemi mezbûreden taleb-i da‘vâ eylediğimde vâlidem müteveffât-ı 
mezbûre bana hâl-i hayâtında huzûr-ı müslimînde hibe ve temlîk ve teslîm 
etmişdir deyû cevâb vermeğin beynimizde münâza‘ât-ı kesîre cereyân etmiş 
idi el-hâletü hâzihî her birimiz müdde‘âmızı isbât sadedinde iken beynimize 
muslihûn tavassut edip ben mârrü’z-zikr harâbe menzil ile sâlifü’z-zikr Çavuş 
Değirmeni’nde olan rub‘ hisseden bana âid olan hisse-i şer‘iyyem da‘vâsından 
ve mezkûre Ayşe Hâtun dahi mârrü’z-zikr ikinci değirmeni da‘vâsından fâriğa 
olmak üzre vekîl-i mezbûr ile bizi inşâ-i akd-i sulh eylediklerinde her birimiz 
sulh-i mezbûru kabûl ve birimizin husûs-ı mezbûra müte‘allik cemî‘-i de‘âvî 
ve mütâlebâtdan zimmetlerini ibrâ ve iskāt eyledik ba‘de’l-yevm müvekkile-i 
mezbûre ile zikirleri sâbık harâbe menzil ve rub‘ hisse değirmene müte‘allik 
benim da‘vâm yokdur, da‘vâ-yı mezkûreden mezbûrenin zimmetini ibrâ eyle-
dim min ba‘d müvekkile-i mezbûre ol harâbe menzil ve rub‘ hisse değirmene 
keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber vâki‘ü’l-hâli 
mevlânâ-yı mezbûr mahallinde tahrîr, ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ kayd şüd.
Fi’l-yevmi’s-sâdis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Ali Efendi el-İmâm, Bayram Ağa b. Ali, Hü-
seyin Efendi b. Ahmed, es-Seyyid Bayram Ağa b. es-Seyyid Abdurrahman, Si-
nan Ağa b. Hasan, Mehmed Çelebi b. Hasan, Hasan Bey b. Ali, Ahmed Ağa b. 
Zünnun, Ahmed Ağa b. Ali, Receb Kethüdâ, Ali Çelebi b. Hızır, Yusuf Çelebi 
Ser-dellâlân ve gayruhüm mine’l-hâzırîn.

269 [58b-2] Mehmed Halife b. Sefer Hâce’nin evini Ferruh Bey 
Evkafı’na bey‘ bi’l-istiğlâl yoluyla satması
Zikri âtî istiğlâlin mahallinde tahrîri iltimâs olunmağın savb-ı şerî‘at-ı 
şerîfeden mevlânâ Sâlih Efendi b. Mehmed irsâl olunup ol dahi zeyl-i sahîfede 
muharrerü’l-esâmî olan cemâ‘at-i müslimîn ile medîne-i Hazret-i Ebâ Eyyûb 
el-Ensârî -âmilehu’llâhu te‘âlâ bi mennihi’l-Bârî-’de Şeyh Ahmed mahallesin-
de sâkin olup hâlâ Otakçıbaşı mahallesi imâmı olan Mehmed Halîfe b. Sefer 
Hâce’nin menziline varılıp akd-i meclis-i şerî‘at-ı şerîfe eylediğinde mezbûr 
Mehmed Halîfe meclis-i ma‘kūd-ı mezkûrda merhûm Ferruh Bey evkāfı’na bi’l-
fi‘l mütevellî olan râfi‘ü’l-kitâb Mustafa Çelebi b. eş-Şeyh Mehmed mahzarında 
ikrâr ve takrîr-i kelâm edip bundan akdem hâzır bi’l-meclis Pîr Mehmed Çele-
bi b. Mahmud nâm kimesneden semen-i ma‘lûma iştirâ eylediğim emlâkimden 
mahalle-i mezbûrede vâki‘ bir tarafdan İsmihan Hâtun mülkü ve bir tarafdan 
Yakub Ağa vakfı ve bir tarafdan yine benim âhar mülküm ve bir tarafdan tarîk-i 
âm ile mahdûd mülk menzilimi cemî‘-i tevâbi‘ ve levâhıkı ve âmme-i menâfi‘ ve 
merâfıkı ile mütevellî-i mezbûra iki yüz kıt‘a tâmmü’l-vezn sahîhü’l-ayâr riyâlî 
guruş-ı kebîr ve altı bin fıddî nakd-i râyic fi’l-vakt akçe ki bi hesâbı hurda yirmi 
dört bin fıddî nakd-i râyic fi’l-vakt akçeye alâ tarîki’l-istiğlâl bey‘ ve teslîm, ol 
dahi mâl-ı vakf-ı mezbûr ile tarîk-i mezbûr üzre iştirâ ve kabûl ve tesellüm edip 
kabz-ı semen-i ma‘dûd ve tesellüm-i mebî‘-i mahdûd kıldığımdan sonra yine 
menzil-i mahdûd-ı mezkûru mütevellî-i mezbûra ba‘de’t-tahliyye ve’t-tekābuz 
târih-i kitâb şehri gurresinden sene tamâmına değin üç bin altı yüz akçe icâre 
ile bana îcâr ve teslîm, ben dahi vech-i muharrer üzre istîcâr ve tesellüm ve kabz 
ve kabûl eyledim dedikde gıbbe’t-tasdîki’l-mu‘teber yine mahalle-i mezbûre 
sükkânından Seydi Bey b. Kubad ve bâyi‘-i evvel Pîr Mehmed Çelebi’nin zev-
cesi Ayşe Hâtun bt. Abdullah nâm musâhabe ve Ahmed Çelebi b. Mehmed 
derk-i menzil-i mahdûd-ı mezkûr ve ücret-i merkūme ve asl-ı mâl-ı merkūmun 
küllîsine meclis-i mezbûr[da] emr ve kabûlü hâvî kefâlet-i sahîha-i şer‘iyye ile 
kefîl olduk dediklerinde men lehü’t-tasdîk kıbelinden ba‘de’l-kabûl vâki‘ü’l-hâli 
mevlânâ-yı mezbûr mahallinde tahrîr, ba‘dehû meclis-i şer‘a [gelip] alâ vukū‘ihî 
inhâ ve takrîr etmeğin mâ cerâ bi’t-taleb ketb u imlâ olundu.
Fi’l-yevmi’t-tâsi‘ aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, Mehmed Efendi b. Hasan, Mustafa Çele-
bi b. Receb Çavuş, Bağdad Mehmed Çelebi, Ahmed Çelebi el-Müezzin, Mustafa 
b. Ahmed, Ali Çelebi b. Seydi, Ramazan Çelebi b. Hüseyin, Hüseyin muhzır ve 
gayruhüm mine’l-hâzırîn.

270 [59a-1] Sultan Bayezid Vakfı’na ait eve müdâhale edilmemesi
Yâ Fettâh
İşbu râfi‘ü’l-kitâb mefharü’s-sâdât es-Seyyid Ahmed Çelebi b. es-Seyyid Hasan 
nâm kimesne meclis-i şer‘-i hatîr-i lâzımü’t-tevkīrde Havâss-ı Aliyye kazâsına 
tâbi‘ kasaba-i Hasköy’de vâki‘ merhûm Kiremitçi el-Hâc evkāfı’na meşrûtiyyet 
üzre bi’l-fi‘l mütevellî olan Mehmed Çavuş b. Ebûbekir mahzarında üzerine 
da‘vâ ve takrîr-i kelâm edip arsası merhûm ve mağfûrun-leh Sultan Bayezid 
Hân-ı Velî evkāfı’ndan olup mârrü’z-zikr Kiremitçi Ahmed mahallesinde vâki‘ 
bir tarafdan kilise-i Rum ve etrâf-ı selâsesi tarîk-i âma müntehî büyût-ı adîdeyi 
müştemil olan menzil bundan akdem fevt olan Mustafa Bey’in mülkü olup ba‘de 
vefâtihî verâseti sulbî oğlu Ahmed’e munhasıra olup ba‘dehû mezbûr Ahmed 
dahi fevt olup verâseti zevce-i metrûkesi Ayşe Hâtun ile sulbî oğlu İbrahim’e 
munhasıra olup ba‘dehû mezbûr İbrahim dahi fevt olup verâseti vâlidesi Mu-
ammer nâm hâtun ile li üm kız karındaşı Kerime nâm sagīre munhasıra olma-
ğın mezbûre Muammer asâleten ve merkūme Kerime’nin kıbel-i şer‘den mansûb 
vasî[si] olan Mehmed Çelebi b. Ömer vesâyeten sagīre-i mezbûrenin nafaka ve 
kisveye eşedd-i ihtiyâc olmağla mukaddemâ bana elli beş bin akçeye zikr olu-
nan Kiremitçi Ahmed Çelebi vakfı’na senede kırk akçe mukāta‘ası olmak üzre 
bey‘ ve teslîm, ben dahi vech-i muharrer üzre iştirâ ve tesellüm eylediğimden 
sonra işbu târih-i kitâb senesi şehri Rebî‘ulâhir’inde merhûm ve mağfûrun-leh 
Sultan Bayezid Hân-ı Velî evkāfı’na bi’l-fi‘l mütevellî olan Sefer Ağa fermân-ı 
âlîşân ile muharrir evkāf olan Osman Efendi huzûrunda mezbûr Kiremitçi Ah-
med evkāfı mütevellîsi mezbûr Mehmed Çavuş mahzarında menzil-i mahdûd-ı 
mezkûr vâkıf-ı mezbûr uhdesinde iken arsa-i sırfa olup mukāta‘a ile arsa-i sır-
faya mâlik olan kimesnenin arsa-i merkūmeyi cihet-i uhrâya vakfı bâtıl iken 
vâkıf-ı mezbûrun kızı ve mukaddemâ evkāf-ı mezbûrenin mütevellîyesi olan 
Aynî Hâtun’un ol arsayı babam vakf [eyledi] deyû oğlu Esedullah Çelebi’ye 
mukāta‘a ile vermesi sahîh değildir deyû da‘vâ ve menzil-i mezbûrun arsa-
sı merhûm mûmâ-ileyh evkāfından idiği şuhûd-ı udûl ile isbât eylediğinden 
mâ‘adâ vakfun ale’l-vakf bâtıl idiğine yedinde olan fetvâ-yı şerîfe mûcebince 
arsa-i menzil-i mahdûd-ı mezkûr merhûm mûmâ-ileyh vakfı tarafına hükm 
olunmağla, mukaddemâ olan bey‘ lağv-ı mahz olmağla arsa-i merkūmeye Sul-
tan Bayezid vakfı tarafından beher sene elli akçe mukāta‘a takdîr olundukdan 
sonra mezbûre Muammer asâleten ve vasiyy-i merkūm dahi vesâyeten ebniye-i 
menzil-i mezkûru evkāf-ı mezbûre mütevellîsi ma‘rifetiyle bana kırk bin ak-
çeye tekrâren bey‘ ve teslîm ve kabz-ı semen eylediklerinde ben dahi vech-i 
mübeyyen üzre iştirâ ve tesellüm ve kabz ve kabûl eylediğimden sonra evkāf-ı 
mezbûre mütevellîsi müşârün-ileyh Sefer Ağa yedime hat ve hatmini hâvî ve 
arsa-i mesfûreyi tasarruf etmek üzre izn ve icâzetini nâtık temessük verdiğin-
den mâ‘adâ târih-i mezbûrda mahmiye-i mezbûrede hâkim-i şerî‘at-ı garrâ 
olan a‘lemü’l-ulemâ’i’l-izâm Abdurrahman Efendi imzâsıyla mümzâ ve hat-
miyle mahtûm hüccet-i şer‘iyye verilmiş iken, hâlâ evkāf-ı mezbûre mütevellîsi 
mezbûr Mehmed Çavuş zikr olunan menzili tasarrufuma her-bâr mâni‘ olup 
beni rencîde ve remîde eylemekden hâlî değildir, yedimde olan temessükâta 
nazar olunup mûcebince men‘ ve def ‘ olunmak matlûbumdur deyû târih-i 
mezbûr ile müverrah ve müşârün-ileyh Sefer Ağa imzâsıyla mümzâ ve hatmiy-
le mahtûm hüccet-i şer‘iyye ibrâz edip ale’l-vechi’l-hasm feth ve kırâat olunduk-
dan sonra vâki‘ [hâl] mütevellî-i mezbûrdan suâl olundukda, mütevellî-i mezbûr 
cevâbında fi’l-hakīka arsa-i mezbûreden Sultan Bayezid evkāfı’ndan idiği mu-
karrer ve muhakkakdır lâkin evkāf-ı mezbûrenin sâir musakkafâtıyla ma‘an 
vâkıf-ı mezbûrun mukāta‘a-i ma‘lûme ile uhdesinde olmağla merhûm-ı mezbûr 
zikr olunan arsa üzerinde mebnî fevkānî ve tahtânî büyût-ı müte‘addideyi ve 
ekmekçi fırınını ve sâir ebniyesini vakf etmiş iken vâkıf-ı mezbûrun kızı ve 
zamânında evkāf-ı mezbûrenin mütevellîyesi olan Aynî Hâtun ol menzili kırk 
bin akçe mu‘accele ve senede kırk akçe müeccele ile oğlu Esedullah Çelebi’ye 
îcâr ol dahi vech-i muharrer üzre istîcâr eylediğinden sonra ol ebniyeyi ve fırını 
hedm ve nakzı ile hâlâ olan binâyı ihdâs ve müteveffâ-yı evvel-i mezbûr Musta-
fa Bey’e bey‘ edip ol dahi tasarruf üzre iken fevt olmağla menzil-i mezbûr oğlu 
Ahmed’e intikāl edip ol dahi fevt olmağla oğlu İbrahim’e intikāl etmeğin ol dahi 
fevt olmağın bi hasebi’l-kānûn vakfa intikāl etmişdir binâen-aleyh mezbûr es-
Seyyid Ahmed Çelebi’nin tasarrufuna mâni‘ olurmuş deyicek vâkıf-ı mezbûrun 
vakfiye-i ma‘mûlün-bihâsına nazar olundukda münâza‘un-fîhâ olan menzilin 
hudûdu bir tarafdan mu‘allimhâne ve bir tarafdan vâkıfın âhar vakfı ve tarafey-
ni tarîk-i âm ile mahdûd olmak üzre zikr olunup hudûd ikrâra muhâlif olmağla 
vâki‘ hâli keşf ve mu‘âyene için bu fakīr bi’z-zât menzil-i mezbûrun üzerine va-
rıp hudûdu müşâhede ve mu‘âyene olundukda, fi’l-hakīka bir tarafı kilise bahçe-
sine ve bir tarafı mu‘allimhâne kapısı mukābelesinde olan tarîk-i âma ve bir ta-
rafı sâhil-i bahr üstünde olan tarîk-i âma ve bir tarafı dahi mehâfir-i kefere ya-
nında olan tarîk-i âma müntehî idiği mukarrer ve ekmekçi fırınından hâlâ eser 
zâhir olmadığından mâ‘adâ mütevellî-i mezbûrdan takrîr-i meşrûhuna mutâbık 
beyyine taleb olundukda, kirâren ve mirâren istimhâl etmekle imhâl olunup 
bi’l-âhire ikāmet-i beyyineden âciz ve kāsir olmağla mütevellî-i mezbûr Meh-
med Çavuş bî-vech ta‘arruzdan men‘ ve menzil-i mahdûd-ı mezkûr merkūm 
es-Seyyid Ahmed Çelebi yedinde olan temessük ve hüccet-i şer‘iyye mûcebince 
ibkā ve mukarrer kılınıp mâ hüve’l-vâki‘ kayd şüd.
Fi’l-yevmi’s-sâlis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mefharü’s-sâdât es-Seyyid Mustafa Efendi b. es-Seyyid Mehmed 
el-Hammamî, İsmail Çelebi b. Resul, Kalenderî Mehmed Çelebi b. Ömer el-
Cündî, Receb Kethüdâ, Hamza Efendi b. Hasan Nâib-i recül, Ali Beşe Çukadâr 
ve gayruhüm mine’l-hâzırîn.









271 [59b-1] Abdi Çelebi b. Yusuf ’un hayattayken câriyesi Bedehşan 
bt. Abdullah’ı âzat etmiş olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Ali 
Paşa mahallesinde sâkin iken bundan akdem fevt olan Çukadâr Abdi Çele-
bi b. Yusuf ’un akdem câriye-i memlûkesi işbu orta boylu açık kaşlı elâ gözlü 
Eflakiyyetü’l-asl sâhibetü’l-vesîka Bedehşan bt. Abdullah meclis-i şerî‘at-ı şerîfede 
mevlâsı müteveffâ-yı mezbûrun sulbiye kebîre kızı Hatice nâm hâtun tarafın-
dan husûs-ı âti’z-zikri da‘vâya vekîli olup mezbûrenin zâtını ma‘rifet-i şer‘iyye 
ile ârifân olan İbrahim Beşe b. Hasan ve Ahmed Çelebi b. Ali şehâdetleriyle 
şer‘an vekâleti sâbite olan zevci Mehmed Bey b. Abdullah nâm vekîl mahza-
rında üzerine da‘vâ ve takrîr-i kelâm edip seyyidim müteveffâ-yı mezbûr hâl-i 
hayâtında ve kemâl-i akl-i sıhhatinde fevtinden altı ay mukaddem huzûr-ı 
müslimînde beni cemî‘ malından ifrâz [ve] i‘tâk ve tahrîr etmiş iken bundan 
akdem mezbûre bana rık olmak üzre vaz‘-ı yed etmeğin bin yetmiş iki sene-
si Recebü’l-müreccebi’nin gurresinde mahmiye-i Galata’da kassâm-ı askerî olan 
Mehmed Nâlî Efendi huzûrunda minvâl-i muharrer üzre ıtkımı isbât ve yedime 
hüccet-i şer‘iyye verilmiş iken hâlâ yine mezbûre bana rık olmak üzre vaz‘-ı yed 
eder suâl olunup sebîlim tahliyye olunmak matlûbumdur deyû kassâm-ı askerî 
olan mûmâ-ileyh Mehmed Nâlî Efendi imzâsıyla mümzâ ve hatmiyle mahtûm 
takrîrine vech-i muharrer üzre hüccet-i şer‘iyye ibrâz edicek gıbbe’l-istintâk 
vekîl-i mezbûr Mehmed Bey mazmûn-ı hüccet-i merkūmeyi bi’l-vekâle inkâr 
etmeğin mezbûr Bedehşan mazmûn-ı hüccet-i merkūmeyi mübeyyine beyyi-
ne taleb olundukda, zeyl-i hüccetde isimleri mastûr olan şuhûddan mahalle-i 
mezbûre imâmı fahrü’l-eimme Mustafa Efendi b. Muhammed ve el-Hâc İvaz 
Bey b. Hasan li ecli’ş-şehâde mahfil-i kazâya hâzırân olup istişhâd olundukla-
rında, fi’l-hakīka mezbûre Bedehşan müvekkile-i mezbûre Hatice Hâtun’dan 
târih-i mezkûrda mahmiye-i mezbûrede kassâm-ı askerî olan mûmâ-ileyh 
Mehmed Nâlî huzûrunda vech-i muharrer üzre da‘vâ ol dahi inkâr etmeğin 
mezbûre Bedehşan ber minvâl-i muharrer ıtkı alâ vechi’l-hatîr isbât etmeğin 
kassâm-ı mûmâ-ileyh işbu hüccet-i şer‘iyyeyi bizim huzûrumuzda ketb ve 
tahrîr ve mezbûre yedine vermiş idi. Hüccet-i mezbûre kassâm-ı mûmâ-ileyhin 
hat ve hatmi muhtevîdir biz bu husûsa vech-i muharrer üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe ri‘âyeti 
şerâiti’l-kabûl şehâdetleri makbûle olmağın mûcebiyle müvekkile-i mezbûre 
Hatice Hâtun bî-vech ta‘arruzdan men‘ olunup mâ cerâ bi’l-ibtigā sebt olundu.
Fi’l-yevmi’s-sâdis aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Solak Ali Çelebi b. Halil, Şaban Bey b. Hasan, İbrahim Beşe b. Ha-
san, Mehmed Efendi b. İlyas, Abdullah Çelebi b. Abdullah ve gayruhüm mine’l-
hâzırîn.









272 [59b-2] Pîr Mehmed Çelebi b. Mahmud’un evini Mehmed Halife b. 
Sefer Hâce’ye satması
Mübâya‘a-i câ’iyetü’z-zikrin mahallinde tahrîri iltimâs olunmağın küttâb-ı 
mahkeme-i şerîfeden mevlânâ Sâlih Mehmed Efendi irsâl olunup ol dahi zeyl-i 
kitâbda muharrerü’l-esâmî olan müslimîn ile medîne-i Hazret-i Ebâ Eyyûb el-
Ensârî -dâme fî rıdvâni’l-Bârî-’de Şeyh Ahmed mahallesinde sâkin olan hâlâ 
Otakçıbaşı mahallesi imâmı olan Mehmed Halîfe b. Sefer Hâce’nin menzili-
ne varıp akd-i meclis-i şer‘ eylediğinde yine mahalle-i mezbûre sükkânından 
Pîr Mehmed Çelebi b. Mahmud meclis-i ma‘kūd-ı mezkûrda mezbûr Mehmed 
Halîfe mahzarında ikrâr ve takrîr-i kelâm edip mahalle-i mezbûrede sâkine 
iken bundan akdem fevt olup verâseti bana munhasır olan vâlidem Ayşe bt. Ku-
bad nâm müteveffiyeden bi’l-irsi’ş-şer‘î bana isâbet ve intikāl eden emlâkden 
mahalle-i mezbûrede vâki‘ bir tarafdan İsmihan Hâtun mülkü ve bir tarafdan 
Yakub Ağa vakfı ve bir tarafdan Mehmed Çelebi mülkü ve bir tarafdan tarîk-i 
âm ile mahdûd iki bâb fevkānî oda ve bir hamam ve matbah ve iki sofa ve bir 
ahır-ı kebîr ve iki kenîf ve zât-ı eşcâr-ı müsmire ve gayr-ı müsmireyi müşte-
mil olan menzilimi vâlidem müteveffât-ı mezbûre iki yüz kıt‘a riyâlî guruş-ı 
kebîre Hamza Çavuş ve Ferruh Bey mütevellîsi Mehmed Efendi’ye alâ tarîki’l-
istiğlâl bey‘ ve teslîm ve kabz-ı semen ve icâre-i ma‘lûme ile müddet-i ma‘lûme 
tamâmına değin istîcâr etmiş iken fevt olmağın hâlâ meblağ-ı mezbûrun aslı 
iki yüz guruş ve menzil-i mezbûr icâre[si] beş bin dört yüz akçeyi vakfeyn-i 
mezbûreyne hâlâ mütevellî olan Mustafa Çelebi’ye edâ ve teslîm, ol dahi kabz 
ve tesellüm ve fekk-i istiğlâl eyledikden sonra mezbûr Mehmed Halîfe’ye on 
sekiz bin akçe olmak üzre iki yüz kıt‘a tâmmü’l-vezn sahîhü’l-ayâr riyâlî gu-
ruş ile altı bin fıddî nakd-i râyic fi’l-vakt akçe ki cem‘an yirmi dört bin ak-
çeye tarafeynden îcâb ve kabûlü hâvî bey‘-i sahîh-i kat‘î ile bey‘ ve teslîm, ol 
dahi vech-i muharrer üzre iştirâ ve tesellüm ve kabz ve kabûl edip semeni olan 
mezbûrü’n-na‘t yirmi dört bin akçeyi iki yüz riyâlî guruş mâ‘adâ altı bin hurda 
akçe müşterî-i mezbûr Mehmed Halîfe yedinden tamamen alıp kabz eyledim 
ba‘de’l-yevm menzil-i mahdûd-ı mezkûr merkūm Mehmed Halîfe’nin mülk-i 
müşterâsı ve hakk-ı sarîhidir, keyfe mâ yeşâ’ mutasarrıf olsun dedikde gıbbe’t-
tasdîki’l-mu‘teber vakfeyn-i mezbûreyne hâlâ mütevellî olan mezbûr Mustafa 
meclis-i mezbûrda asl-ı mâl-ı vakfeyn-i mezbûreyn iki yüz riyâlî guruş ve beş 
bin dört yüz akçe icâre-i menzil-i mezbûru kable hâze’l-bey‘ bâyi‘-i mezbûr ye-
dinden alıp vakf için kabz ve fekk-i istiğlâl eylemişdir deyû tav‘an ikrâr ve i‘tirâf 
etmeğin vâki‘ü’l-hâli mevlânâ-yı mezbûr mahallinde tahrîr, ba‘dehû meclis-i 
şer‘a [gelip] alâ vukū‘ihî inhâ ve takrîr etmeğin mâ hüve’l-vâki‘ kayd şüd.
Fi’l-yevmi’s-sâmin aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, Mehmed Efendi b. Hasan el-Müderris, 
Mehmed Çelebi b. Ahmed, Ramazan Çelebi b. Halil, Seydi Bey b. Kubad, Bağdâdî 
Mehmed Çelebi, Ahmed Çelebi el-Müezzin, Hasan Hâce b. Ömer, Ali Çelebi b. 
Seydi ve gayruhüm mine’l-hâzırîn.

273 [60a-1] İbrahim b. Ahmed’in terekesinin mirasçıları arasında 
taksim edilmesi
Muhallefâtü’l-merhûm İbrahim b. Ahmed mâte min kabl sâkinen bi mahalle-
ti Nişancı Paşa min mahallâtı medîneti Hazret-i Ebâ Eyyûb el-Ensârî -radiye 
anhu Rabbühü’l-Bârî- ve tereke zevceten med‘uvveten bi Rahime bt. Veli ve 
ibne’l-am li ebeveyn Mehmed Beşe b. Turâbî ve’l-verâsetü munhasıratün fîhimâ 
vaka‘a’t-tahrîr fî 2 min Şa‘bâni’l-mu‘azzam li sene 1072.
Mahalle-i mezbûrede vâki‘ bir tarafdan Emir Paşazâde mülkü ve bir taraf-
dan Mustafa Paşa mülkü ve tarafeyni tarîk-i âm ile mahdûd fevkānî ve tahtânî 
büyût-ı müte‘addideyi müştemil menzil.
Gulâm-ı memlûk be-nâmı Abdullah.
Câriye-i memlûke be-nâmı Gülistan.
Yusuf ve Gonca nâm oğlu ve kızı ile.
İşbu menzil ve gulâm ve câriye sûk-ı sultânî’de müzâyede ve bey‘ olunmak için 
alıkonulmuşdur.
Mâ’î Londra müsta‘mel yelek 1
Köhne yeşil çuka dolama 1
Mâ’î entari 1
Kırmızı Londra diz çakşırı çift 1
Beyaz dimi 1
Beyaz müsta‘mel zıbın 1
Siyah aba börk 1
Siyah aba yağmurluk 1
Kırmızı çuka kavuk 1
Köhne kolan kuşak 1
Papuş çift 1
Yeşil iskarlet serhaddî 1
Nısf destâr 1
Don ve gömlek ve uçkur çift 2
Köhne makrama 2
Kırmızı ve beyaz velense 2
Kantar-ı vasat 1
Mîzân ve dirhem 1
Saban demiri
Tekne 1

Çuval 1

Çizme çift 1
İşbu zikr olunan eşyâ [ve] esvâb beynlerinde müzâyede olunup Mehmed Beşe 
üzerinde kalmışdır.
Yekûn

1750
Doru bârgir 1
Öküz kara sığır 9
İnek kara sığır 1
Yekûn

16000
Bunlar dahi Mehmed Beşe üzerinde kalmışdır.
Demir âlâtı ve balta 
ve kazma kıymet 350
mezbûr Mehmed 
Beşe üzerinde 
kalmışdır.
Araba aded 1 kıymet 400 Mehmed Beşe üzerinde kalmışdır.
An bahâ-i çayır meblağ 800 Mehmed Beşe üzerinde.
Cem‘an yekûn

19300 Mehmed Beşe üzerinde.
Kütük bir mikdâr, odun bir 
mikdâr
beynlerinde müzâyede 
olunup zevce üzerinde 
kalmışdır.
meblağ
Mezrû‘ buğday
Mezrû‘ alef
Mezrû‘ kaplıca?
beynlerinde kalmışdır.
Minhâ’l-ihrâcât
Berâ-yı techîz ve tekfîn meblağ 3500
Mehr-i müeccel-i zevcetü’l-
mezbûre bi şehâdeti 
Mehmed Bey b. İshak ve 
Mehmed Efendi b. Nasuh
meblağ 4000
Deyn-i müsbet-i zevcetü’l-
mezbûre meblağ 3000
Vakf berâ-yı surre-i binâ bi 
rızâ-i verese meblağ 2000
Resm ve kassâmiyye ve 
ihzâriyye ve kalemiyye ve 
harc-ı hüccet
meblağ 2000
Yekûn 13500
Şuhûdü’l-hâl: Mehmed Bey b. İshak el-Cündî, Mustafa Çelebi b. İbrahim er-Râcil, 
Muharrirü’l-hurûf Sâlih Efendi b. Mehmed, Mehmed Efendi imâm-ı mahalle-i 
mezbûre, Ali Bey müezzin-i mahalle-i mezbûre ve gayruhüm mine’l-hâzırîn.

274 [60a-2] İbrahim’in vârislerinden hanımı Rahime’nin miras 
hissesini almak için vekâlet vermesi
Husûs-ı âti’l-beyânı mahallinde ketb ve tahrîr için bi’t-taleb irsâl olunan mevlânâ 
Sâlih Mehmed Efendi b. Mehmed ol dahi zeyl-i kitâbda muharrerü’l-esâmî 
olan müslimîn ile medîne-i Hazret-i Ebâ Eyyûb el-Ensârî -dâme fî rıdvâni’l-
Bârî-’de Nişancı Paşa mahallesinde sâkin iken bundan akdem vefât eden İb-
rahim b. (  ) menziline varılıp akd-i meclis-i şer‘-i şerîf eylediğinde müteveffâ-
yı mezbûrun verâseti zevce-i metrûkesi Rahime bt. (  ) nâm hâtun ile li ebe-
veyn ammisi oğlu Mehmed Beşe b. Turâbî nâm kimesneye munhasıra olduğu 
şer‘an zâhir ve müte‘ayyin oldukdan sonra mezbûre Rahime meclis-i ma‘kūd-ı 
mezkûrda ikrâr-ı tâm ve takrîr-i kelâm edip zevcim mûrisim müteveffâ-
yı mezbûr İbrahim’den bi’l-irsi’ş-şer‘î bana isâbet ve intikāl eden rub‘ hisse-i 
şer‘iyye-i şâyi‘amı mecmû‘-ı muhallefâtına vâzı‘ü’l-yed olan li ebeveyn ammisi 
oğlu mezbûr Mehmed Beşe’den taleb ve ahz ü kabz ve bana îsâle ve inde’l-hâce 
lede’l-hükkâmi’l-kirâm -kesserhümullâhü’l-melik- mürâfa‘a ve muhâsamaya ve 
kabz [ve] îsâle mütevakkıf olduğu umûrun küllîsine işbu râfi‘ü’l-kitâb Abdur-
rahman Çelebi b. Ahmed’i tarafımdan vekîl ve nâib-i menâb nasb ve ta‘yîn ey-
ledim dedikde ol dahi vekâlet-i mezbûreyi kabûl ve hıdemât-ı lâzımesini edâya 
müte‘ahhid olmağın vâki‘ü’l-hâli mevlânâ-yı mezbûr mahallinde tahrîr ba‘dehû 
meclis-i şer‘a [gelip] alâ vukū‘ihî inhâ ve takrîr etmeğin mâ cerâ kayd şüd.
Fi’l-yevmi’l-ışrîn min Şa‘bâni’l-mu‘azzam li sene isneteyn ve seb‘în ve elf.
Şuhûdü’l-hâl: Mehmed Efendi el-İmâm, Ali Bey el-Müezzin, Mehmed Bey el-
Cündî, Mustafa Çelebi b. İbrahim, Dilâver b. Abdullah ve gayruhüm mine’l-
hâzırîn.

275 [60b-1] Turşucuzâde Hüseyin Çelebi mahallesinden Fâtıma 
Hatun’un terekesinin mirasçıları arasında taksim edilmesi
Muhallefâtü’l-merhûme Fâtıma Hâtun mâtet min kablin sâkineten bi mahalleti 
Turşucuzâde Hüseyin Çelebi bi kurbı Pîr[î] Paşa bi kasabati Hasköy min tevâbi‘i 
kazâ-i Havâss-ı Aliyye tereket zevcen med‘uvven Mehmed Ağa b. Mustafa ve 
binten kebîreten med‘uvveten bi Ayşe Hâtun bt. Mehmed ve’l-verâsetü munha-
sıratün beynehümâ vaka‘a’t-tahrîr ve’t-taksîm bi rızâ’ihimâ fi’l-yevmi’s-sâmin 
aşer min Şevvâli’l-mükerrem li sene isneteyn ve seb‘în ve elf.

[Derkenar:] Zikr olunan menzilden ikinci sed üzerinde bir tarafdan Hanes mül-
kü ve tarafeyni mezbûre Ayşe Hâtun mülk-i mevhûbu ve mülk-i mevrûsu ve bir 
tarafdan Kâtib Mehmed Efendi mülkü ve ba‘zan tarîk-i hâs ile mahdûd binâlı 
ve binâsız cem‘an iki bin sekiz yüz kırk zirâ‘ yer ki Mehmed Ağa’nın hissesin-
den sekiz yüz altmış bir zirâ‘ ziyâdedir, mezbûre Ayşe Hâtun hissesi şerîf ol-
mağla bi’t-terâzî Mehmed Ağa hissesine ta‘yîn olunup hüccet-i şer‘iyye olun-
muşdur. Sah].
Dâhiliye ve hâriciyye fevkānî ve tahtânî sed ve kemerler üzre mebnî menzil der mahalle-i 
mezbûre.
Menzil-i mezbûru hâssa mi‘mârlardan Üstâd Ali Beşe zeyl-i defterde muharrerü’l-esâmî 
müslimîn ile misâha eylediğinde binâ ma‘a zemîn cem‘an zirâ‘, 1579, minhâ hissetü’z-zevc, 
395, minhâ hissetü’l-bint, 1184, binâsız arsa-i sırfa cem‘an zirâ‘, 6335, minhâ hissetü’z-zevc, 
1584, minhâ hissetü’l-bint, 4751.
Beledî döşek aded 3 kıymet 800
Alaca döşek aded 2 kıymet 500
Minder kılıfı aded 8 kıymet 3080
Orta Selânik keçesi cedîd aded 1 kıymet 1600
Köhne Selânik orta keçesi aded 2 kıymet 1000
Yan keçesi Selânik aded 2 kıymet 300
Sagīr Acem keçesi aded 2 kıymet 300
Kırmızı yan velensesi aded 2 kıymet 700
Sarı velense aded 1 kıymet 130
Köhne mak‘ad aded 1 kıymet 100
Yemeni perde aded 1 kıymet 100
Alaca Mısır perdesi aded 1 kıymet 70
Beyaz tiftik kebe aded 1 kıymet 320
Zincir yastık, def‘a 13 aded 10, fî 180 kıymet 1800, 1900
Köhne beledî yastık aded 4, fî 80 kıymet 320
Yeşil sandal yorgan ma‘a 
çarşaf aded 1 kıymet 200
Münakkaş yorgan ma‘a 
çarşaf aded 1 kıymet 180
Yemeni yorgan ma‘a çarşaf aded 9 kıymet 1500
Def‘a tefarük yorgan aded 4 kıymet 1300
Alaca sandal yorgan ma‘a 
çarşaf aded 1 kıymet 250
Yeşil kumaş yorgan kıymet 300
Köhne çatma yorgan ma‘a 
çarşaf kıymet 50
Meksûr mertebânî aded 15 kıymet 1000
Meksûr fağfurî tabak aded 3 kıymet 180
Meksûr fağfur kâse aded 1 kıymet 40

Çini kâse aded 1 kıymet 40
Arakan tabak kıymet 1000
Fağfurî kâse aded 1 kıymet 300
Fağfurî fi ncan aded 2 kıymet 120
Köhne seccâde aded 3, ikisi 240, 500 kıymet 740
Hurda ağaç sandık aded 2 kıymet 100
Kaba sandık aded 1 kıymet 40
Mum iskelesi ceviz kıymet 60
Yemeni yastık aded 3 kıymet 300
Yeşil sansar kürk aded 1 kıymet 2500
Al sandal kaplı kakum kürk aded 1 kıymet 2200
Mâ’î sandal kaplı samur 
Beç kürk aded 1 kıymet 900
Al kutnî kaplı samur kürk aded 1 kıymet 1620
Beyaz döşek çarşafi aded 2 kıymet 50
Köşe mak‘ad kutnî aded 1 kıymet 300
Beyaz minder çarşafi aded 6 kıymet 300
Alaca döşek çarşafi aded 2 kıymet 140
Sarı mak‘ad aded 1 kıymet 600
Neftî sof ferâce aded 1 kıymet 1000
Alaca sandal kaftan aded 1 kıymet 500
Mâ’î telli kaftan aded 1 kıymet 1400
Beyaz kutnî kaftan aded 1 kıymet 1050
Alaca kutnî kaftan aded 1 kıymet 700
Alaca sandal zıbın aded 1 kıymet 130
Ateşî atlas entari aded 1 kıymet 550
Kenarlı gömlek aded 2 kıymet 600
Acem yemeni perde aded 1 kıymet 300
Kırmızı münakkaş bohça aded 1 kıymet 300
Hezâr pâre bohça aded 2 kıymet 600
Kutnî bohça ve kahve 
makrama kıymet 170
Bogasi bohça aded 1 kıymet 25
Fener gömleği munakkaş aded 1 kıymet 60
Alaca hurda bohça aded 2 kıymet 30
Beyaz döşek çarşafi aded 1 kıymet 50
Beyaz Mısır çarşafi aded 1 kıymet 250
Münakkaş sofra aded 1 kıymet 300
Beyaz peşkir aded 1 kıymet 130
Mükemmel hamam rahtı aded 1 kıymet 350
Baş makrama aded 1 kıymet 60

Âyine-i kebîr ve sagīr aded 1 kıymet 4000
Yemeni bohça aded 1 kıymet 40
Yeşil ve beyaz kılabdanlı 
makrama aded 2 kıymet 500
Yemeni makrama aded 2 kıymet 25
Hurda makrama ve bohça aded 2 kıymet 20
Peçe-i siyâd aded 1 kıymet 360
Münakkaş bohça aded 3 kıymet 250
Bogasi köhne mak‘ad aded 4 kıymet 250
Def‘a beyaz döşek çarşafi kıymet 180
Minder kılıfı sagīr aded 3 kıymet 270
Kırmızı Bursa yasdığı aded 2 kıymet 500
Kılabdanlı püskül aded 2 kıymet 200
Altın raht kuşak 48 miskāl, fî 250 kıymet 12096
Eski saçak [kıymet] 500150 Yekûn 650
Mücevher bilezik çift 1 kıymet 27000
Zümrüd küpe pâye aded 3 kıymet 2000
Zümrüd yüzük aded 1 kıymet 3000
Altın mühür aded 1 kıymet 275
Sîm yüzük şekl-i tılsım aded 4 kıymet 70
Mercan ve kalembeg tesbih kıymet 200
Sırmalı ocak yaşmağı aded 1 kıymet 800

Çengel kuşak aded 1 kıymet 400
Tehnâyî? tas aded 1 kıymet 66
Köhne kaliçe aded 2 kıymet 500
Köhne mâî velense aded 2 kıymet 150
Köhne zîlî ma‘a velense kıymet 100
Köhne orta keçe aded 1 kıymet 300
Köhne yan keçe aded 1 kıymet 200
Siyah ve mâî keçe kıymet 60
Havan ma‘a deste kıymet 200
Tencere ve sahan ve sâir 
bakır evânîsi 116 kıyye, fî 80 kıymet 9040
Def‘a sini-i cedîd aded 1 kıymet 230
Pirinç sini aded 1 kıymet 250
Köhne kaliçe aded 1 kıymet 100
Keçe-i kebîr ve hırdavat ve 
bakır fi râş kıymet 450

[61a] Misk kıymet 500
Altın düğme aded 8 kıymet 3960
Arakiyye 1 aded kıymet 160

......? aded 1 kıymet 140
Mehr-i müeccel der zimmet-i 
zevc Mehmed Ağa meblağ 25000
Yekûn
128947
Minhâ
Hissetü’z-zevci’l-mezbûr kıymet 31237
Hissetü’l-binti’l-mezbûre kıymet 96711
İşbu defterde olan eşyâdan zevc-i mezbûr Mehmed Ağa hissesi için aldığı eşyâdır 
ki bahâlarıyla zikr olunur
Döşek aded 1 kıymet 300
Yorgan aded 2 kıymet 550
Yemeni yorgan kıymet 300
Ferâce kıymet 600
Kutnî kaftan kıymet 700
Baş makrama kıymet 60
Yemeni yastık kıymet 600
Köhne kaliçe kıymet 500
Zîlî kıymet 100
Siyah yan keçesi kıymet 60
Sini kıymet 240
Döşek çarşafi kıymet 180
Kuşak kıymet 140
Arakiyye kıymet 160
Zümrüd yüzüğü kıymet 3000
Yekûn 7490.
Ve zevc-i mezbûr zimmetinde 
olan mehr-i müeccel bi ikrâr 
hod
meblağ 25000
Techîz ve tekfîn zevc üzerine 
olmağla zimmetinde olan meblağ 2200
Cem‘an yekûn

34690
Mezbûr Mehmed Ağa zimmetine hissesinden fazla iki bin dört yüz elli üç akçe 
geçmekle meblağ-ı mezbûru mezbûre Ayşe Hâtun’a edâ ve teslîme tenbîh şüd.
Müteveffât-ı mezbûrenin düyûnudur ki vârislerin ikrârları ve rızâlarıyla tahrîr 
olunup alâ kadri hisesihim edâ edeceklerdir. Sah.
Kasımpaşalı’dan alınan 
guruş fî 120 13 guruş
Tülbentçiye guruş fî 110 9 guruş
Kiraye kaftan bahâsından Meblağ 1100
Def‘a kirâye kusûr Meblağ 200
Def‘a kirâye kürk kabı 
bahâsından Meblağ 700
Def‘a kirâye bürüncek 
bahâsından Meblağ 450
Hüsrev oğluna deyn ma‘a 
murâbaha riyâlî guruş fî 110 52 guruş
Deli Sefer’e deyn Meblağ 250
Yorgancıya deyn Meblağ 120
Gömeç balı Meblağ 85
Yekûn 11220
Şuhûdü’l-hâl: Fahrü’l-akrân Mehmed Ağa b. Pîrî, Bayram Ağa b. Ali, Hüse-
yin Efendi [b.] Ahmed, es-Seyyid Bayram Ağa el-Cündî, Sinan Ağa b. Hasan, 
Mehmed Çelebi b. Hasan, Ali Efendi el-İmâm, Hasan Bey b. Ali, Ahmed Ağa b. 
Zünnûn, Ahmed Ağa b. Ali, Receb Kethüdâ Bey, Ali Çelebi b. Hızır, Hasan b. Ali 
ed-Dellâl ve gayruhüm mine’l-hâzırîn.









276 [61a-1] Saraylı Ayşe Hatun’un eski hizmetkârı Halil b. Kasım’da 
alacağının olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ merhûm 
Ahmed Dede mahallesinde sâkine Ayşe Hâtun bt. Abdullah nâm saraylı meclis-i 
şer‘-i hatîr-i lâzımü’t-tevkīrde sâbıkan hizmetkârı olan Halil b. Kasım mahzarın-
da üzerine da‘vâ ve takrîr-i kelâm edip işbu orta boylu açık kaşlı Rûsiyyetü’l-asl 
Zülfikar bt. Abdullah nâm bâkire mülk câriyem bahâsından on altı bin akçe ve 
Manisalı Yanos nâm zimmî zimmetinde olan dokuz bin akçeden ba‘de küllin üç 
bin akçe ki cem‘an on dokuz bin akçe hakkım olup hâlâ mezbûr Halil’den taleb 
eylediğimde teslîmden imtinâ‘ eder suâl olunup alıverilmesi matlûbumdur de-
yicek gıbbe’s-suâl merkūm Halil cevâbında fi’l-vâki‘ müdde‘iye-i mezbûre Ayşe 
Hâtun’a minvâl-i muharrer üzre mârrü’z-zikr câriye bahâsından on altı bin akçe 
ve Manisalı Yanos nâm zimmîden ahz ü kabz eylediğim ba‘de külli hesâb üç bin 
akçe ki cem‘an on dokuz bin akçe zimmetimde lâzımü’l-edâ ve vâcibü’l-kazâ 
deynim vardır deyû bi tav‘ihî ikrâr ve i‘tirâf etmeğin ikrârı mûcebince meblağ-ı 
mezbûr on dokuz bin akçeyi müdde‘iye-i mezbûre Ayşe Hâtun’a edâ ve teslîme 
merkūm Halil ilzâm olunup mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Ebûbekir Efendi b. Ali el-Kadı, Hamza Efendi nâib-i recül, Meh-
med Beşe Çukadâr b. Mustafa, Hüseyin b. Hasan el-Muhzır ve gayruhüm mine’l-
hâzırîn.

277 [61b-1] Ahmed Beşe’nin kaçak kölesi Şâhin b. Abdullah’ın 
mirasçılara ait olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Zeyneb 
mahallesinde sâkin iken bundan akdem fevt olan Ahmed Beşe nâm müteveffânın 
verâseti zevce-i metrûkesi Müferrah bt. Abdullah nâm hâtun ile sulbî sagīr 
oğlu Mehmed’e munhasıra olduğu şer‘an zâhir ve müte‘ayyin oldukdan sonra 
mezbûre Müferrah kendi tarafından asâleten ve sadrî oğlu mezbûr Mehmed’in 
tesviye-i umûru için kıbel-i şer‘den mansûbe vasî olmağla vesâyeten meclis-i 
şer‘de işbu orta boylu açık kaşlı elâ gözlü Rûsiyyü’l-asl Şâhin b. Abdullah nâm 
şâbb-ı âbık mahzarında üzerine takrîr-i da‘vâ edip mezbûr Şâhin bundan ak-
dem zevcim müteveffâ-yı mezbûr Ahmed Beşe’nin abd-i memlûkü olup fevt ol-
mazdan bir sene mukaddem müteveffâ-yı mezbûrun mülkünden ibâk etmiş idi. 
Zevcim müteveffâ-yı mezbûr Ahmed Beşe fevt olmağla mezbûr Şâhin bi’l-irsi’ş-
şer‘î bana ve sadrî oğlum mezbûr Mehmed’e isâbet ve intikāl etmişdir hâlâ suâl 
olunup takrîri tahrîr olunmak bi’l-asâle ve bi’l-vesâye matlûbumdur dedikde 
gıbbe’s-suâl merkūm Şâhin cevâbında fi’l-hakīka hâl bast ve tahrîr olunduğu 
minvâl-i muharrer üzre olup ben müdde‘iye-i mezbûrenin zevci müteveffâ-yı 
merkūm Ahmed Beşe’nin abd-i memlûkü olup fevt olmazdan bir sene mukad-
dem müteveffâ-yı mezbûrun mülkünden ibâk eylemişimdir hâlâ müteveffâ-yı 
mezbûr Ahmed Beşe’nin abd-i memlûküyüm deyû rıkkını bi tav‘ihî ikrâr ve 
i‘tirâf etmeğin mûcebince mevsûf-ı mezbûr Şâhin’in rıkkına ba‘de’l-hükm mâ 
cerâ bi’l-ibtigā sebt-i imlâ olunup yed-i tâlibe vaz‘ ve i‘tâ olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Fahrü’l-müderrisîni’l-kirâm Mustafa Efendi b. el-Hâc Hasan Efen-
di, Solak Ali Bey b. Halil, Fahrü’l-eimme Hasan Efendi b. Mehmed, çukadâr Ali 
Beşe, Hüseyin Çelebi b. Hasan, Mehmed Çelebi b. Ahmed ve gayruhüm mine’l-
hâzırîn.

278 [61b-2] Zal Mahmud Paşa Vakfı’na ait odaya eklenen 
şahnişinin yıkılması
Husûs-ı âti’l-beyânın mahallinde tahrîri iltimâs olunmağın savb-ı şerî‘at-ı 
mutahharadan mevlânâ Eyüb Efendi b. Mehmed irsâl olunup ol dahi hâssa 
mi‘mârlarından Üstâd Şaban b. Veli ve zeyl-i kitâbda muharrerü’l-esâmî olup 
ebniye ve sukūf ahvâline vukūf ve şu‘ûru olan cemâ‘at-i müslimîn ile medîne-i 
Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Zal Mahmud 
Paşa câmi‘-i şerîfi mukābelesinde yine mûmâ-ileyh Zal Paşa evkāfı’ndan olup 
câmi‘-i mezbûr imâmına meşrûta olan zikri âtî odaya varılıp evkāf-ı mezbûre 
mütevellîsi kāimmakāmı olan Arabzâde Mehmed Efendi b. Mehmed mahza-
rında akd-i meclis-i şer‘-i şerîf olundukda, hâlâ câmi‘-i mezbûrede imâm-ı 
evvel olup oda-i mezkûrede sâkin olan Ömer Efendi b. (  ) iki tarafdan câr-ı 
mülâsıkları olan râfi‘ayi’l-kitâb el-Hâc Abdullah Çelebi b. İbrahim el-Müezzin 
ve Ahmed Bey b. (  ) nâm kimesneler meclis-i ma‘kūd-ı mezkûrda, imâm-ı 
merkūm Ömer Efendi mahzarında üzerine her biri takrîr-i da‘vâ edip mezbûr 
Ömer Efendi’nin meşrûtiyyet üzre sâkin ve mutasarrıf olduğu işbu odanın 
bundan akdem mutasarrıfı olan Mi‘mâr Musli Çelebi işbu üç direk üzerin-
de mebnî şehnişîni ihdâs edip lâkin mârrü’z-zikr şehnişînin iki tarafında olan 
pencerelerinin evkāf-ı mezbûreden olup hâlâ bizim sâkin ve mutasarrıf oldu-
ğumuz odaların makarr-ı nisvân olan mahallerine havâlesi olmağın havâleni 
def ‘ eyle deyû mukaddemâ mezbûr Ömer Efendi’ye nice def ‘a tenbîh eyle-
diğimizde mütenebbih olmamışdır el-hâletü hâzihî müşâhede ve mu‘âyene 
olunup havâle-i mezkûreyi def ‘ etmek üzre merkūm Ömer Efendi’ye kıbel-i 
şer‘den tenbîh olunmak matlûbumuzdur dediklerinde mi‘mâr-ı mezbûr 
mahall-i merkūma nazar ve misâha ve takvîm eylediğinde zikr olunan 









şehnişînin iki tarafında olan pencerelerinin mezbûrân el-Hâc Abdullah Çe-
lebi ve Ahmed Bey’in odalarına havâlesi olduğundan mâ‘adâ mârrü’z-zikr 
şehnişîn üç zirâ‘ tarîk-i âm üzerinde üç direk üzerine binâ ihdâs olunduğu 
mukarrer ve muhakkak olmağın minvâl-i muharrer üzre olan şehnişînlerin 
kal‘ ve ref ‘i bâbında emr-i şerîf-i âlîşân vârid olmuşdur, zikr olunan şehnişînin 
kal‘i lâzımdır deyû mi‘mâr-ı mezbûr haber vermeğin vâki‘ü’l-hâli mevlânâ-yı 
mezbûr kāimmakām-ı mütevellî olan mezbûr Mehmed Efendi muvâcehesinde 
mahallinde tahrîr, ba‘dehû meclis-i şer‘a gelip alâ vukū‘ihî inhâ ve takrîr etme-
ğin mâ hüve’l-vâki‘ kayd şüd.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Eyüb Çelebi b. Süleyman, Mustafa Çelebi b. Mehmed el-Müezzin, 
Mehmed b. Mustafa el-Müezzin, İbrahim b. Ahmed, Mustafa b. Abdülkerim, Ah-
med Efendi b. İbrahim, Ali b. İbrahim ve gayruhüm mine’l-hâzırîn.

279 [62a-1] Çiço çiftliğinde öldürülmüş olan Balaban’ın muayenesi
Havâss-ı Aliyye kazâsına tâbi‘ Topçular nâm karye kurbunda vâki‘ Çiço Çiftliği 
demekle ma‘rûf çiftliğin mâliki olan râfi‘ü’l-kitâb Süleyman Ağa b. Abdüsselâm 
meclis-i şer‘a gelip takrîr-i kelâm edip. merhûm ve mağfûrun-leh Sultan Ba-
yezid Hân-ı Velî evkāfı arâzisinden olup sâlifü’z-zikr çiftliğe intimâ ile tahdîd 
ve tavsîfden müstağnî ile’l-ân taht-ı tasarrufumda olup çiftlik-i mezbûr 
mukābelesinde olan tarlamda vâki‘ ağıl içinde, işbu târih-i kitâb gecesi Balaban 
nâm çoban maktûlen hâlik olmuşdur hâlâ taraf-ı şer‘-i kavîmden üzerine varı-
lıp keşf ve tahrîr olunmak matlûbumdur deyicek kıbel-i şer‘-i şerîfden mevlânâ 
Mehmed Efendi b. Hasan irsâl olunup ol dahi hâlâ Küçük Hâslar’da zâbitü’l-
vakt olan Mehmed Beşe nâm râcil ve zeyl-i vesîkada muharrerü’l-esâmî olan 
müslimîn ile katîl-i mezbûrun üzerine varılıp eser-i cerâhati tefahhus olunduk-
da, fi’l-hakīka merkūm Balaban’ın başında dört yerde nacak yarası ile maktûlen 
mârrü’z-zikr tarlada ağıl kurbunda mürd olmuş yatar idiği mevlânâ-yı mezbûr 
zâbit-i mersûm muvâcehesinde mahallinde keşf ve tahrîr, ba‘dehû ma‘an irsâl 
olunan Mehmed Beşe ile meclis-i şer‘a gelip alâ vukū‘ihî inhâ ve takrîr eyledik-
lerinde mâ vaka‘a bi’t-taleb kayd şüd.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mustafa Çelebi b. Süleyman, Bereket Beşe b. Abdullah, Süleyman 
Beşe b. Ahmed, Musa Beşe b. Mehmed, Mahmud Beşe b. Musli, Mehmed Beşe b. 
Mustafa, Hasan Beşe b. Abdullah ve gayruhüm mine’l-hâzırîn.









280 [62a-2] Angeliki’nin terekesinden olan bağın mirasçıları tarafından 
Panayot v. Yani’ye satılması
Husûs-ı âti’l-beyânı mahallinde tahrîr iltimâs olunmağın bi’t-taleb irsâl olunan 
mevlânâ Sâlih Mehmed Efendi b. Mehmed ol dahi zeyl-i kitâbda muharrerü’l-
esâmî olan müslimîn ile Havâss-ı Aliyye kazâsına tâbi‘ Bahçe-i Belgrad nâm 
karyeye varılıp akd-i meclis-i şer‘ olundukda, yine karye-i mezbûrede sâkin 
iken bundan akdem hâlik olan Angeliki v. ( ) nâm zimmînin verâseti, sulbî kebîr 
oğlu Yamandi ve sulbiye kebîre kızları Fotini [ve] Anbarni nâm nasrâniyelere 
munhasıra olduğu şer‘an zâhir ve müte‘ayyin oldukdan sonra mezbûr Ya-
mandi ve merkūme Fotini asâleten ve mersûme Anbarni tarafından bey‘-i 
âti’z-zikre ve kabz-ı semene vekîl olup vekâleti Panayot v. Nikola ve Kos-
ta v. Aleksi şehâdetleriyle şer‘an sâbite olan Panayot v. Lanbotona nâm zimmî 
vekâleten meclis-i şer‘de işbu râfi‘ü’l-vesîka diğer Panayot v. Yani nâm zimmî 
muvâcehesinde her biri bi’l-asâle ve bi’l-vekâle ikrâr ve takrîr-i kelâm [edip] 
akd-i âtî sudûruna değin silk-i mülk-i sahîhimde münselik olan emlâkimizden 
karye-i mezbûrede vâki‘ bir tarafdan Todori bağı ve bir tarafdan Arabacıoğ-
lu çayırı ve bir tarafdan Beruze nâm efrenc bağı ve bir tarafdan tarîk-i âm 
ile mahdûd zât-ı eşcâr-ı müsmire ve gayr-ı müsmireyi muhtevî mülk bağımı 
merkūm diğer Panayot’a bin altı yüz nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i kat‘î ile her birimiz bi’l-asâle ve bi’l-
vekâle bey‘ ve teslîm eylediğimizde ol dahi vech-i muharrer üzre iştirâ ve tesel-
lüm ve kabz ve kabûl edip semeni olan mezbûrü’n-na‘t bin altı yüz akçeyi ta-
mamen asâleten vekâletim hasebiyle merkūm diğer Panayot yedinden alıp kabz 
eyledik ba‘de’l-yevm bağ-ı mahdûd-ı mezkûrda vechen mine’l-vücûh alâkamız 
kalmadı müşterî-i mezbûrun mülk-i mahz-ı müşterâsı ve hakk-ı sarîhidir, key-
fe mâ yeşâ’ mutasarrıf olsun dediklerinde gıbbe’t-tasdîki’l-mu‘teber vâki‘ hâli 
mevlânâ-yı mezbûr mahallinde tahrîr, ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ kayd şüd.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Fahrü’l-emâsil Mehmed Ağa Zâbit-i karye-i m[ezbûr], el-Hâc İb-
rahim Efendi Ser-bölük, İsmail Çelebi Râh-ı âbî, Sinan Bey b. Ali, Receb Kethüdâ 
ve Pandazi Kethüdâ, Paroş v. Andriye, Sakosta v. Yanaki, Todoş v. Yanaki, Andon 
v. Apostol, diğer Yorgi v. Dimo ve gayruhüm mine’l-hâzırîn.

281 [62a-3] Palogna bt. Kara’nın evini Yani v. Yorgo’ya satması
Havâss-ı Aliyye kazâsına tâbi‘ Terkos nâhiyesi muzâfâtından Bahçe-i Belgrad 
nâm karye sâkinelerinden Palogna bt. Kara nâm nasrâniye tarafından bey‘-i 
câ’i’z-zikri tasdîke vekîl olup mezbûreyi ma‘rifet-i şer‘iyye ile ârifân olan Paroş v. 
Andriye ve Dimitri v. Panayot nâm zimmîler şehâdetleriyle şer‘an vekâleti sâbite 
olan Pandazi v. Yorgi nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’s-sifri’ş-şer‘î Yani v. Yorgo nâm zimmî muvâcehesinde bi’l-vekâle ikrâr ve 
takrîr-i kelâm edip akd-i âti’z-zikrin sudûruna değin müvekkile-i mezbûrenin 
emlâkinden olup karye-i mezbûrede vâki‘ bir tarafdan Fotini nâm nasrâniye 
mülkü ve bir tarafdan Aleksi mülkü ve bir tarafdan Yorgo nâm zimmî mülkü 
ve taraf-ı âharı tarîk-i âm ile mahdûd iki bâb tahtânî odaları ve bir dip asma 
eşcârıyla bir dip ayva eşcârı ve bir mikdâr arsayı müştemil mülk menzilimi 
cümle tevâbi‘ ve levâhıkı ile merkūm Yani’ye üç bin nakd-i râyic fi’l-vakt akçe-
ye tarafeynden îcâb ve kabûlü hâvî bey‘-i bâtt-ı kat‘î ile bey‘ ve teslîm, ol dahi 
minvâl-i muharrer üzre iştirâ ve tesellüm ve kabz ve kabûl eyleyip semeni olan 
mezbûrü’n-na‘t üç bin akçeyi merkūm Yani yedinden tamamen alıp kabz ey-
ledim ba‘de’l-yevm menzil-i mahdûd-ı mezkûrda benim vechen mine’l-vücûh 
alâka ve medhalim yokdur, merkūm Yani’nin mülk-i müşterâsıdır, keyfe mâ yeşâ’ 
mutasarrıf olsun dedi [62b] deyû bi’l-vekâle ikrâr etmeğin vekîl-i mezbûrun 
minvâl-i meşrûh üzre cârî ve sâdır olan ikrârını mezbûr Yani vicâhen ve şifâhen 
tasdîk ve tahkīk edicek mâ hüve’l-vâki‘ bi’t-taleb kayd şüd.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Ramazan Beşe b. Davud nalband, Kara Süleyman Beşe b. Mehmed 
nalband, çukadâr Ali Beşe, Mehmed Çelebi b. Ahmed ve Andon v. Apostol, İsaf-
to v. Yanaki, Dimitri v. Yorgi, Palaş v. Siyavuş ve gayruhüm mine’l-hâzırîn.

282 [62b-1] Mehmed b. Abdullah’ın parmağını kestiği Emetullah 
bt. Ali’ye diyet vermesi
Havâss-ı Aliyye kazâsı tevâbi‘inden Terkos nâhiyesine tâbi‘ Su Nâzırı karye-
lerinden Çiftalan nâm karyede sâkine bâ‘isetü’l-kitâb Emetullah bt. Ali nâm 
hâtun meclis-i şer‘-i kavîm-i lâzımü’t-tekrîmde yine karye-i mezbûrda sâkin 
olup akrabâsından olan Mehmed b. Abdullah nâm kimesne mahzarında üzeri-
ne da‘vâ ve takrîr-i kelâm edip târih-i kitâbdan on gün mukaddem ben karye-i 
mezbûrede vâki‘ menzilimde kendi hâlimde dururken mezbûr Mehmed beni 
harbe ile darb ve sol elimin sırça parmağını kat‘ ve yanında olan parmağımı 
dahi mecrûh edip amelden koymuşdur, hâlâ suâl olunup mûcebi icrâ olunmak 
matlûbumdur deyicek mecrûha-i mezbûrenin cerâhatine nazar olundukda, fi’l-
vâki‘ sol elinin serçe parmağı kat‘ olunduğundan mâ‘adâ sırça parmağı yanın-
da olan parmağı dahi mecrûh idiği mukarrer ve muhakkak olmağın timar eden 
cerrâhlardan suâl olundukda, fi’l-vâki‘ amelden kalmışdır deyû haber verme-
ğin vâki‘ hâl cârih-i merkūm Mehmed’den suâl olundukda, fi’l-vâki‘ mecrûha-i 
mezbûreyi târih-i mezbûrda vech-i muharrer üzre harbe ile darb ve parmakla-
rını kat‘ eylemişimdir deyû bi tav‘ihî ikrâr ve i‘tirâf etmeğin kütüb-i fıkhiyye-i 
mu‘teberâtda, ve fî küllî usbu‘in mine’l-esâbi‘i’l-yedeyn evi’r-ricleyn öşrü’d-diyet 
deyû mastûr ve mukayyed bulunmağın cârih-i mezbûrun ikrârı mûcebince 
mecrûha-i mezbûrenin her parmağı için öşr-i diyete hükm olunup mâ hüve’l-
vâki‘ bi’t-taleb kayd şüd.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Hasan Çelebi tâbi‘-i Nâzır Ağa, Sefer Çelebi b. Ramazan, el-Hâc 
Hüseyin b. Hasan, Mehmed Çelebi b. Musli, Mehmed Çelebi b. Ömer ve gayru-
hüm mine’l-hâzırîn.

283 [62b-2] Yani v. Franko’nun vârislerinin miras işlemlerini yapmak 
üzre Dimo v. Franko’ya vekâlet vermeleri
Vilâyet-i Rumeli’nde Gerbeniş kazâsına tâbi‘ İstarye nâm karye sükkânından 
olup bundan akdem medîne-i Ebâ Eyyûb el-Ensârî -dâme fî rıdvâni’l-Bârî-’de 
vâki‘ Çömlekçiler çarşısında mütemekkin iken mürd olan Yani v. Franko nâm 
hâlikin verâseti, zevce-i metrûkesi Kali bt. Mihal nâm nasrâniye ile vâlidesi İs-
tamo bt. (  ) nâm nasrâniyeye ve sulbiye kızları İstamo ve Kogo nâm sagīrelere 
munhasıra idiği şer‘an zâhir ve müte‘ayyin oldukdan sonra merkūmetân İstamo 
ve Kogo taraflarından husûs-ı câ’i’z-zikri taleb ve da‘vâya ve sulh ve ibrâya vekîl 
olan işbu râfi‘ü’s-sifri’ş-şer‘î hâlik-i mezbûrun li ebeveyn karındaşı Dimo v. Fran-
ko nâm zimmî vech-i âtî üzre da‘vâ-yı sahîha-i şer‘iyye ile mesbûk istişhâd-ı şer‘î 
sudûrundan sonra karye-i mezbûre sâkinlerinden Yorgi v. Keretsi ve Yani v. Pa-
nayot nâm zimmîler mahall-i cerh ve ta‘dîle li ecli’ş-şehâde hâzırân olup her biri 
edâ-i şehâdet-i şer‘iyye edip medîne-i mezbûrede mütemekkin iken mürd olan 
merkūm Yani’nin eyâdî-i nâsda olan hakkını da‘vâ ve taleb ve ahz ü kabza ve lede’l-
hükkâmı zevi’l-ihtirâm mürâfa‘a ve muhâsamaya ve şer‘an zuhûr eden hisseleri-
ni ahz ü kabza ve kendilere îsâle ve ahz ü kabz ve îsâl mütevakkıf olduğu umûrun 
küllîsine müsteşhid-i mezbûr Dimo’yu bizim huzûrumuzda taraflarından vekîl 
ve nâib-i menâb nasb ve ta‘yîn eylediklerinde ol dahi vekâlet-i mezbûreyi kabûl 
ve hıdemât-ı lâzımesini edâya müte‘ahhid olmuşdur. Biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eylediklerin-
de merkūmânın şehâdetleri makbûle olmağın mâ hüve’l-vâki‘ bi’t-taleb kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Hüseyin Muhzır, Mehmed Beşe Çukadâr, Mehmed b. Ahmed 
Muhzır, Hasan b. Abdullah muhzır ve Dimo v. Todori, Dimo v. Yorgi, Keretsi v. 
İstati, Yorgi v. İstati, Yani v. Panayot ve gayruhüm mine’l-hâzırîn.









284 [63a-1] Düğmecibaşı mahallesinden Ahmed’in vârislerinin miras 
hisselerini satmaları
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Düğme-
cibaşı mahallesinde sâkin iken bundan akdem vefât eden Ahmed b. (  ) nâm 
müteveffânın verâseti zevce-i metrûkesi Elif bt. (  ) nâm hâtun ile sulbî kebîr 
oğlu Mahmud Çelebi’ye ve sulbiye kebîre kızı İsmihan’a munhasıra olduğu şer‘an 
zâhir ve menzil-i âti’z-zikr beynlerinde iktisâm olundukda, tashîh-i mes’eleleri bi 
hasebi’l-ferâ’iz yirmi dört sehmden farz ve i‘tibâr olunup sihâm-ı mezkûreden 
üç sehmi mezbûre Elif ’e ve on dört sehmi merkūm Mahmud’a ve yedi sehmi 
mezbûre İsmihan’a isâbet ve intikāl eylediği müte‘ayyin oldukdan sonra merkūm 
Mahmud kendi tarafından asâleten ve vâlidesi mezbûre tarafından hisse-i âti’z-
zikri bey‘ ve kabz-ı semene vekîl olup Ali b. Abdullah ve Hasan b. Şaban el-ârifân 
bi zâtihâ bi’l-ma‘rifeti’ş-şer‘iyye şehâdetleri ile vekâleti sâbite olmağın vekâleten 
meclis-i şer‘de merkūme İsmihan tarafından tasdîke vekîl olan zevc Ahmed Beşe 
b. Abdullah mahzarında bi’l-asâle ve bi’l-vekâle ikrâr edip mûrisimiz müteveffâ-yı 
mezbûrun emlâkinden olup mahalle-i mezbûrede vâki‘ bir tarafdan Mercan vak-
fı ve bir tarafdan Yusuf Bey mülkü ve bir tarafdan câmi‘-i şerîf haremi ve taraf-ı 
râbi‘i tarîk-i hâs ile mahdûd iki bâb tahtânî oda ve cüneyne-i zât-ı eşcâr-ı müs-
mire ve gayr-ı müsmire ve kenîfi müştemil mülk-i mevrûsundan bâlâda tahrîr 
olunduğu üzre ben hissemi asâleten ve vâlidem mezbûrenin hissesini vekâleten 
mecmû‘-ı menzil-i mezkûr beynimizde on iki bin akçe tahmîn olunmağın se-
kiz bin beş yüz fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i kat‘î ile hemşîrem müvekkile-i mezbûreye bi’l-asâle ve 
bi’l-vekâle bey‘ ve teslîm, ol dahi vech-i muharrer üzre iştirâ ve kabûl edip se-
meni olan meblağ-ı mezbûr bin beş yüz akçesini vâlidem müvekkile-i mezbûre 
için ve yedi bin akçesini dahi kendim için hemşîrem mezbûreden tamamen alıp 
kabz edip menzil-i mezbûrda alâkam kalmadı ba‘de’l-yevm mecmû‘u irsen ve 
şirâ’en hemşîre-i mezbûrenin mülküdür, keyfe mâ yeşâ’ mutasarrıfe olsun dedik-
de gıbbe’t-tasdîki’l-mu‘teber, mâ hüve’l-vâki‘ bi’t-taleb ketb olundu.
Fî selh-i Şevvâli’l-mükerrem li sene isneteyn ve seb‘în ve elf.
Şuhûdü’l-hâl: Mustafa Efendi el-İmâm, Mehmed Çelebi el-Müezzin, Halil Çele-
bi b. Haydar, Mahmud Efendi b. ( ) el-Hatîb, Ali Bey b. Mehmed ve gayruhüm 
mine’l-hâzırîn.

285 [63a-2] Veli Bey b. Hacı Pîrî’nin terekesinin hak 
sahiplerine verilmesi
Vilâyet-i Anadolu’da nefs-i kasaba-i Bor’dan işbu râfi‘ayi’l-kitâb Ali Bey b. 
Hüdâverdi nâm cündî ile Osman b. Mustafa nâm kimesne meclis-i şer‘de medîne-i 
Hazret-i Ebâ Eyyûb el-Ensârî -dâme fî rıdvâni’l-Bârî-’de Mehmed Bey mahal-
lesinde sâkine olup sagīre sadriye kızı Fâtıma’nın tesviye-i umûru için kıbel-i 
şer‘den mansûb vasî olan Ümmühâni bt. Hızır nâm hâtun mahzarında üzerine 
her biri takrîr-i da‘vâ edip mezbûre Ümmühâni’nin zevci olup bundan akdem 
vefât eden Veli Bey b. el-Hâc Pîrî bizim babamız Hüdâverdi ve Mustafa ile li ebe-
veyn karındaşlar olup mezbûr Veli Bey fevt olmağın verâseti zevcesi mezbûre 
Ümmühâni ile sulbî mürâhık oğlu Mustafa nâm mecnûna ve sulbiye kebîre kızı 
Ayşe ve âhar sagīre kızı Fâtıma’ya munhasıra olup kable’l-kısme mecnûn-ı mezbûr 
Mustafa dahi fevt olmağın verâseti vâlidesi mezbûre Ümmühâni ile li ebeveyn 
hemşîreleri mezbûretân Ayşe ve Fâtıma’ya ve li ebeveyn ammileri oğulları ol-
duğumuz ecilden bize munhasıra olmuş iken, mezbûre Ümmühâni müteveffâ-
yı evvel mezbûr Veli Bey’in mecmû‘-ı muhallefâtına vaz‘-ı yed edip bi hasebi’l-
ferâ’iz ve bi hükmi’l-münâsahati’ş-şer‘iyye irsen bize isâbet ve intikāl eden hisse-i 
şer‘iyye-i şâyi‘alarımızı teslîmden imtinâ‘ eder hâlâ suâl olunup müteveffâ-yı ev-
vel ammimiz merkūm Veli Bey’den oğlu müteveffâ-yı sânî mecnûn-ı merkūm 
Mustafa’ya irsen isâbet ve intikāl eden hisse-i şer‘iyyesinden bize âid olan hisse-i 
şer‘iyyelerimizin alıverilmesi matlûbumuzdur dediklerinde gıbbe’s-suâl mezbûre 
Ümmühâni zevci müteveffâ-yı mezbûrun mecmû‘-ı muhallefâtına vaz‘-ı yedini 
ikrâr, lâkin müdde‘iyân-ı mezbûrânın vech-i muharrer üzre verâsetlerini inkâr 
ile cevâb vermeğin müdde‘iyân-ı mezbûrândan müdde‘âlarını mübeyyine beyyi-
ne taleb olundukda, udûl-i ricâlden olup fi’l-asl Ulukışla’dan ve hâlâ mahmiye-i 
İstanbul’da Kumkapı’da Nişancı Paşa mahallesinde sâkin Ebûbekir Beşe b. İbra-
him nâm râcil ile Top arabacıları zümresinden Mustafa b. Halil nâm kimesneler 
li ecli’ş-şehâde makām-ı kazâya hâzırân olup isre’l-istişhâd fi’l-hakīka müteveffâ-
yı evvel-i merkūm Veli Bey ile müdde‘iyân-ı mezbûrânın babaları mezbûrân 
Hüdâverdi ve Mustafa li ebeveyn karındaşlardır, zirâ‘ babaları ismi el-Hâc Pîrî 
ve anaları ismi Gülpîşe demekle meşhûr Ayşe nâm hâtundur, maskat-ı re’sleri 
mârrü’z-zikr Bor kasabası a‘mâlinden Ulukışla nâm mahaldir, biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın müdde‘iyân-ı 
mezbûrânın verâsetlerini ba‘de’l-hükm müteveffâ-yı sânî mecnûn-ı mezbûr 
Mustafa’ya babası müteveffâ-yı evvel merkūm Veli Bey’den isâbet ve intikāl eden 
hisse-i şer‘iyyesinden müdde‘iyân-ı mezbûrâna bi hükmi’l-münâsahati’ş-şer‘iyye 
hisselerini edâ ve teslîme muhallefât-ı müteveffâ-yı mezbûra vâzı‘ü’l-yed olan 
mezbûre Ümmühâni’ye tenbîh-i şer‘î olunup mâ cerâ kayd şüd.
Fî 20 min Şevvâl sene 1072.
Şuhûdü’l-hâl: Ali Beşe b. Emrullah, Ahmed Ağa b. Zünnun, Mehmed Efendi b. 
Mehmed el-Kadı, Mehmed b. Mahmud, Hasan b. Abdullah, Hüseyin b. ( ) Muh-
zır ve gayruhüm.









286 [63b-1] Mahmud Beşe b. Hasan’ın evini bey‘ bi’l-istiğlâl yoluyla 
Mehmed Bey Mahallesi Avârızı Vakfı’na satması
Medîne-i Hazret-i Ebâ Eyyûb’da vâki‘ Davud Ağa mahallesinde sâkin Mahmud 
Beşe b. Hasan mahfil-i şer‘de yine medîne-i mezbûrede vâki‘ Mehmed Bey ma-
hallesi avârızına mevkūfe olan nukūda bi’l-fi‘l mütevellî olan Mehmed Çelebi 
b. Hasan mahzarında ikrâr ve takrîr-i kelâm edip emlâkimden olup mahalle-i 
mezbûrede vâki‘ bir tarafdan mekābir-i müslimîn ve bir tarafdan Ayşe Hâtun 
mülkü ve taraf-ı âharı tarîk-i âm ile mahdûd mülk menzilimi cümle tevâbi‘ ve 
levâhıkı ile mütevellî-i mezbûra alâ tarîki’l-istiğlâl kırk dokuz riyâlî kebîr guruşa 
beher guruşu yedişer dirhem olmak üzre dört bin nakd-i râyic fi’l-vakt akçeye 
bey‘ ve teslîm eylediğimde ol dahi minvâl-i mübeyyen üzre mâl-ı vakf-ı mezbûr 
ile iştirâ ve tesellüm ve kabz ve kabûl eyleyip semeni olan meblağ-ı mezbûru 
mütevellî-i mûmâ-ileyh yedinden tamamen alıp kabz eylediğimden sonra yine 
menzil-i mahdûd-ı mezkûru ba‘de’t-tahliyyeti’ş-şer‘iyye üç sene tamâmına de-
ğin beher senesi altışar yüz akçeden sinîn-i mezbûrda cem‘an bin sekiz yüz akçe 
icâre ile bana îcâr ve teslîm edip ben dahi minvâl-i meşrûh üzre istîcâr ve te-
sellüm ve kabz ve kabûl eyledim dedikde gıbbe’t-tasdîki’ş-şer‘î, mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ aşer min Şevvâl li sene isneteyn ve seb‘în ve elf.
Şuhûdü’l-hâl: Mustafa Efendi b. Mehmed, diğer Mustafa Çelebi b. Abdullah, 
Tursi? Sefer Beşe b. Memi, Hasan Dede b. Mehmed.

287 [63b-2] Mehmed Çelebi b. Davud’un eski gelini Fâtıma 
bt. Hüseyin’deki alacağı hususunda anlaştıkları
Râh-i âbî tâifesinden Mehmed Çelebi b. Davud mahfil-i kazâda sulbî kebîr oğlu 
Sâlih Çelebi’nin sâbıkan zevcesi olan hâmiletü’l-kitâb Fâtıma bt. Hüseyin nâm 
hâtun mahzarında ikrâr ve takrîr-i kelâm edip zevcem iken bundan akdem fevt 
olan Sâime Hâtun’dan bana ve sulbî kebîr oğlu oğlum merkūm Sâlih Çelebi’ye 
ve sadriye sagīre kızı kızım Fâtıma’ya bi’l-irsi’ş-şer‘î isâbet ve intikāl eden hâzıre 
bi’l-meclis Ferah nâm câriyemizi kendim asâleten ve kızım sagīre-i mezbûrenin 
dahi tesviye-i umûru için kıbel-i şer‘den mansûb vasî olmağın vesâyeten ve oğ-
lum mezbûr Sâlih Çelebi dahi asâleten târih-i kitâbdan bir buçuk sene mu-
kaddem merkūme Fâtıma’ya oğlum mezbûrun taht-ı nikâhında iken on dört 
bin akçeye bey‘ ve teslîm eylediğimizde ol dahi vech-i muharrer üzre iştirâ ve 
tesellüm ve kabz ve kabûl edip semeni olan meblağ-ı mezbûrdan on bir bin 
beş yüz akçesini yedinden alıp kabz edip bâkī iki bin beş yüz akçesini kable’l-
edâ oğlum mezbûr ile muhâla‘a eyleyip zimmetini ibrâ-i cemî‘-i de‘âvî etmeğin 
oğlum mezbûr Sâlih Çelebi dahi mezbûrenin zimmetini tezevvücüne müte‘allik 
âmme-i de‘âvîden ve meblağ-ı bâkīden kendi hissesine isâbet eden bin iki yüz 
elli akçe da‘vâsından ibrâ ve iskāt etmeğin ben dahi meblağ-ı bâkī bin iki yüz elli 
akçeden altı yüz yirmi beş akçe rub‘ hissemi asâleten ve kızım mezbûrenin his-
sesine isâbet eden altı yüz yirmi beş akçeyi dahi vesâyeten mezbûre Fâtıma’dan 
taleb ve da‘vâ eylediğimde mezbûre Fâtıma dahi sâlifü’z-zikr câriyemi on bin 
akçeden ziyâdeye iştirâsını inkâr ile cevâb vermeğin benden ziyâdeye bey‘imi 
mübeyyine beyyine taleb olundukda ityân-ı beyyineden izhâr-ı acz ile istihlâf 
eylediğimde mezbûre Fâtıma’ya mârrü’z-zikr câriyeyi on dört bin akçeye iştirâ 
ve kabûl etmediğine yemîn teklîf olundukda, ol dahi yemînden nükûl etme-
ğin zikr olunan bin iki yüz elli akçenin edâsına hükm-i hâkim-i lâhık olmuş 
idi el-hâletü hâzihî meblağ-ı mezbûru bi’l-asâle ve bi’l-vesâye mezbûre Fâtıma 
yedinden tamamen alıp kabz edip mezbûre ile vechen mine’l-vücûh ve sebe-
ben mine’l-esbâb da‘vâ ve nizâ‘ım kalmadı ba‘de’l-yevm mazmûn-ı kitâba 
muhâlif bi’z-zât ve yâhud bi’l-vekâle da‘vâ ve nizâ‘ım zuhûr ve sudûr ederse 
lede’l-hükkâmi’l-kirâm mesmû‘a ve makbûle olmasın deyicek gıbbe’t-tasdîki’l-
mu‘teber mezbûr Sâlih Çelebi meclis-i mezbûrda fi’l-hakīka zikr olunan câriye 
semeninden benim hisseme isâbet eden bin iki yüz elli akçe da‘vâsından sâbıkan 
zevcem olan mezbûre Fâtıma’nın zimmetini hîn-i muhâla‘ada ibrâ eylemişdim 
deyicek gıbbe’t-tasdîk ve’t-taleb, mâ cerâ bi’l-ibtigā sebt olundu.
Fi’l-yevmi’l-ışrîn min Şevvâli’l-mükerrem li sene isneteyn ve seb‘în ve elf.
Şuhûdü’l-hâl: İlyas Efendi b. Mehmed, Hüseyin b. Hasan, Sâlih Çelebi b. Meh-
med, Ali Çelebi b. ( ) el-Hallâk, Abdülaziz Çelebi b. Sinan, Mehmed Çelebi b. Yu-
suf, Dilâver Muhzır, Mehmed Muhzır, Hasan Muhzır, Ali Beşe Çukadâr ve gay-
ruhüm mine’l-hâzırîn.

288 [63b-3, Arapça] Hâkimin Hüseyin b. Ömer adlı küçüğe vasî atadığı
Hâkim, Sâliha bt. Himmet nâm hâtunu, medîne-i Hazret-i Ebâ Eyyûb el-Ensârî 
-dâme fî rıdvâni’l-Bârî- mahallâtından Zeyneb Hâtun mahallesinde sâkin iken 
bundan akdem vefât eden Ömer nâm zevciyle müşterek oğulları Hüseyin nâm 
sagīrin hıfz-ı ahvâli ve merhûm babasından irs-i şer‘le kendisine intikāl eden 
emvâlin zabtı için rüşd ve hadd-i bülûğuna kadar vasî nasb etti. O da vesâyet-i 
mezbûreyi kabûl edip hizmet-i lâzımesini edâyı ta‘ahhüd etti.
Cerâ zâlike ve hurrire fi gurreti Zilka‘deti’ş-şerîfe min şühûri sene isneteyn ve 
ve seb‘în ve elf.
Şuhûdü’l-hâl: Mehmed Efendi Kiremitçi Ahmed mahallesi imâmı, Mustafa Ağa 
b. Hasan, Hamza Efendi Nâib, Mehmed Çavuş b. Hasan ve gayruhüm mine’l-
hâzırîn









289 [64a-1] Sâliha bt. Himmet’in vefat eden kocasının kız kardeşinin 
oturduğu oda hususundaki davasının reddi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Zeyneb ma-
hallesinde sâkine Gülizar bt. Müstecab nâm hâtun mahfil-i kazâda li ebeveyn 
karındaşı olup bundan akdem vefât eden Ömer b. Müstecab nâm müteveffânın 
zevce-i metrûkesi ve sulbî sagīr oğlu Hüseyin’in tesviye-i umûru için kıbel-i 
şer‘den mansûb vasîsi olan Sâliha bt. Himmet nâm hâtun mahzarında üzerine 
takrîr-i da‘vâ edip karındaşım müteveffâ-yı mezbûr hâl-i hayâtında mahalle-i 
mezbûrede vâki‘ lede’l-ahâlî ve’l-cîrân ma‘lûmetü’l-hudûd mülk menzilini iştirâ 
eylediğinde menzil-i mezbûrun cânib-i kıbelîsinde vâki‘ bir bâb tahtânî odasını 
bana iki bin nakd-i râyic fi’l-vakt akçeye tarafeynden îcâb ve kabûlü hâvî bey‘-i 
bâtt-ı sahîh-i şer‘î ile bey‘ ve teslîm ve kabz-ı semen edip ben dahi vech-i mu-
harrer üzre iştirâ ve tesellüm ve kabz ve kabûl edip ile’l-ân mârrü’z-zikr odaya 
ben mutasarrıfe iken hâlâ vasiyy-i mezbûr benim mârrü’z-zikr odaya mülkiy-
yet üzre tasarrufuma mâni‘ olur, suâl olunsun deyicek gıbbe’s-suâl ve akībe’l-
inkâr müdde‘iye-i mezbûreden müdde‘âsını mübeyyine beyyine taleb olunduk-
da, udûl-i ricâlden mahalle-i mezbûrede sâkin Mehmed Beşe b. İsmail ve Düğ-
meci mahallesi sâkinlerinden Hüseyin b. Ramazan nâm kimesne li ecli’ş-şehâde 
makām-ı kazâya hâzırân olup istişhâd olunduklarında, fi’l-hakīka müteveffâ-yı 
mezbûr Ömer hâl-i hayâtında mülk-i müşterâsı olan menzilin cânib-i kıbelîsinde 
vâki‘ bir bâb tahtânî odayı hemşîrem mezbûre Gülizar’a iki bin fıddî nakd-i 
râyic fi’l-vakt akçeye bâtten bey‘ ve teslîm ve kabz-ı semen eyledim deyû bi-
zim huzûrumuzda ikrâr ve bizi işhâd eylemiş idi biz bu müteveffâ-yı mezbûrun 
vech-i muharrer üzre olan ikrârına şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde şâhidân-ı mezbûrânı ta‘dîl ve tezkiyye 
için kıbel-i şer‘den mevlânâ Hamza Efendi irsâl olunup ol dahi mahalleteyn-i 
mezbûreteyne varıp şâhidân-ı mezbûrânı sırren ve alenen ta‘dîl ve tezkiyye eyle-
diğinde cemm-i gafîr ve cem‘-i kesîr şâhidân-ı mezbûrânın hüsn-i hâllerini ha-
ber verdiklerinde mevlânâ-yı mezbûr mahallinde tahrîr, ba‘dehû meclis-i şer‘de 
alâ vukū‘ihî inhâ ve takrîr edicek şâhidân-ı mezbûrânın şehâdetleri makbûle ol-
mağın vasiyy-i mezbûr bî-vech ta‘arruzdan men‘ birle mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Ahmed Çelebi b. ( ), Mehmed b. Mahmud, Hüseyin b. Hasan, Ali 
Çavuş b. Cafer, Eyüb Çelebi el-Mukayyid ve gayruhüm mine’l-hâzırîn.









290 [64a-2] Eyüb karakolunun çorbacısı Mehmed Çavuş’un bir eve 
girip içindekileri korkutan şahısları tekrar bulup mahkemeye 
getirmesi gerektiği
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Düğmecibaşı 
mahallesi sâkinelerinden Fâtıma bt. Cafer nâm hâtun kıbelinden husûs-ı âti’z-
zikre vekîl olan vâlidesi Emine bt. Mehmed nâm hâtun meclis-i şer‘de medîne-i 
mezbûr kolluğunda hâlâ çorbacı olan Mehmed Çavuş mahzarında üzerine bi’l-
vekâle takrîr-i da‘vâ edip târih-i kitâbdan bir gün mukaddem vakt-i asrda ben 
ve sadriye kebîre kızım müvekkile-i mezbûre oğlum hâzır bi’l-meclis Murtaza 
b. Şaban mahalle-i mezbûrede vâki‘ mülk menzilimde kendi hâlimizde oturur-
ken, gāib ani’l-meclis isimleri nâ-ma‘lûm beş nefer orta kuşaklı sarhoş kimes-
neler ellerinde hançerleriyle bir avratı kovarak bizim menzilimize düşürüp her 
biri içeri girip üzerimize hücûm eylediklerinde biz dahi feryâd eyledikde zâbit-i 
merkūm Mehmed Çavuş kıbel-i şer‘den nâib ve medîne-i mezbûre subaşısı ve 
yasakçılarıyla gelip merkūmûn sarhoşları ahz etmiş iken, kable ihzâri’ş-şer‘ ıtlâk 
murâd eylediğinde kızım müvekkile-i mezbûre ben beş aylık hâmil idim, hâlâ 
havfımdan belim boşanmışdır sakt ihtimâli vardır merkūmûnu salıverme dedi-
ğinde merkūm Mehmed Çavuş ben merkūmûna kefîlim her-bâr ki taleb ede-
sin meclis-i şer‘a ihzâr ederim deyû kefîl olmuş idi el-hâletü hâzihî merkūm 
Mehmed Çavuş’dan suâl olunup takrîr tahrîr olunmak bi’l-vekâle matlûbumdur 
deyicek gıbbe’s-suâl merkūm Mehmed Çavuş cevâbında fi’l-vâki‘ merkūmûn 
müdde‘iye-i mezbûrenin menziline girip ben dahi varıp ahz eylediğimde 
merkūmûnun sarhoşluklarından nâşî bir fesâd olur deyû havfımdan kefîl ol-
muşdum, her birisini bulup ihzâr-ı şer‘-i şerîf edeyim deyicek vâki‘ü’l-hâl hıf-
zan li’l-makāl vekîl-i mezbûr talebiyle ketb olundu.
Fi’l-yevmi’s-sânî min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Seyfullah Ağa b. Ramazan, es-Seyyid Ali Efendi imâm-ı hazret-i 
Mehmed Paşa, Hamza Efendi nâib-i recül, Ali Beşe Çukadâr ve gayruhüm 
mine’l-hâzırîn.

291 [64b-1] Ogas v. Ferharad’ın mühtedi Ali’nin oğlu Mehmed Şahbaz’a 
tecavüz ederken yakalandığı
Mahmiye-i İstanbul hısnı ebvâbından Balatkapısı dâhilinde sâkin Ali [b.] Ab-
dullah nâm mühtedî Ogas v. Ferharad nâm Ermeni’yi meclis-i şer‘a medîne-i 
Hazret-i Ebâ Eyyûb el-Ensârî subaşısı Seyfullah Ağa mübâşeretiyle ihzâr ve 
muvâcehesinde üzerine takrîr-i da‘vâ edip işbu târih-i kitâbdan bir gün mukad-
dem kıbel-i? mağribde merkūm Ogas sagīr oğlum hâzır bi’l-meclis Mehmed 
Şahbaz nâm sagīri medîne-i mezbûrede Çömlekçiler kurbunda Tokmakte-
pe demekle ma‘rûf mekābir-i müslimînde bir ağaç dibinde fi‘l-i şenî‘ ederken 
Defterdâr iskelesini bekleyen yasakçı ve bir müslüman dahi rast gelip merkūm 
Ogas’ı oğlum sagīr-i mezbûrun üzerinden kaldırıp zâbit-i merkūma teslîm eyle-
mişlerdir hâlâ suâl olunup ihkāk-ı hak olunmak matlûbumdur deyicek gıbbe’s-
suâl ve’l-inkâr ve isre talebi’l-beyyine udûl-i ricâlden Otakçıbaşı mahallesinde 
sâkin Mahmud b. Osman nâm kimesne ile mârrü’z-zikr Defterdâr iskelesini bek-
leyen Osman Beşe b. Ahmed nâm râcil li ecli’ş-şehâde makām-ı kazâya hâzırân 
olup istişhâd olunduklarında, fi’l-vâki‘ târih-i mezbûrda ve vakt-i merkūmda 
mersûm Ogas sagīr-i merkūmu mârrü’z-zikr Tokmaktepe bir ağaç dibinde ya-
tırıp fi‘l-i şenî‘ ederken biz rast gelip merkūm Ogas’ı sagīr-i mezbûrun üzerin-
den kaldırıp zâbit-i merkūma teslîm eylemişizdir, biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe’t-ta‘dîl ve’t-tezkiyye şehâdetleri makbûle olmağın yemîn billâh [et-
meğin kayd şüd].
Fî 2 min Zilka‘de sene 1072.
Şuhûdü’l-hâl: Ömer Beşe b. Memi, Eyüb Çelebi b. Mehmed, Mustafa b. İbrahim, 
Mehmed Çelebi b. [R]ıdvan, Hamza Efendi nâib-i recül, Hüseyin Çelebi b. Tay-
yib, Hüseyin Muhzır, Sâlih Mehmed Efendi b. Mehmed, Murtaza b. Şaban ve 
gayruhüm.

292 [64b-2] Petro v. Nikola’nın evini Nazperver Hatun para vakfına bey‘ 
bi’l-istiğlâl yoluyla satması
Dârü’l-hilâfeti’l-aliyye Kostantıniyye el-mahmiyye hısnı ebvâbından Fenerkapı-
sı dâhilinde Abdi Subaşı mahallesinde sâkin Petro v. Nikola nâm zimmî meclis-i 
şer‘de medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Naz-
perver Hâtun vakf eylediği nukūda bi’l-fi‘l mütevellî olan râfi‘ü’l-kitâb Davud 
Efendi b. Mehmed nâm mütevellî mahzarında ikrâr ve takrîr-i kelâm edip silk-i 
mülk-i sahîhimde münselik olan emlâkimden mahalle-i mezbûrede vâki‘ bir 
tarafdan Zafiri mülkü ve bir tarafdan Laskari mülkü ve bir tarafdan cidâr-ı 
hısn ve taraf-ı râbi‘i tarîk-i âm ile mahdûd mülk menzilimi bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık on bin nakd-i râyic fi’l-vakt akçe-
ye mütevellî-i mezbûra alâ tarîki’l-istiğlâl bey‘ edip ol dahi minvâl-i [muhar-
rer üzre] mâl-ı vakf-ı mezbûr ile tarîk-i merkūm üzre iştirâ edip kabz-ı semen-i 
ma‘dûd ve teslîm-i mebî‘-i mahdûd kıldığımdan sonra yine menzil-i mahdû[d]-ı 
mezkûru ba‘de’t-tahliyye ve’t-tekābuz târih-i kitâb şehri gurresinden her sene-
si bin beş yüz akçeden üç sene tamâmına değin dört bin beş yüz akçe icâre ile 
bana îcâr ve teslîm, ben dahi vech-i mübeyyen üzre istîcâr ve tesellüm ve kabz 
ve kabûl eyledim dedikde gıbbe’t-tasdîki’l-mu‘teber yine mahalle-i mezbûre 
sükkânından Drako v. Ergiri ve Yanaki v. Manol nâm zimmîler meclis-i 
mezbûrda zikr olunan on bin akçe mâl-ı vakf-ı mezbûru ve her sene icâre-i 
menzil bin beş yüz akçeyi mütevellî-i mezbûra edâ ve teslîme emr u kabûlü 
hâvî kefâlet-i sahîh-i şer‘iyye ile kefîl olduklarında, men lehü’t-tasdîk kıbelin-
den ba‘de’l-kabûl mâ cerâ bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Eyüb Çelebi b. Mehmed, Ali Çelebi b. Mehmed na‘thân, Nasuh 
Halîfe b. Abdüsselâm, el-Hâc Mustafa b. Şaban ve gayruhüm mine’l-hâzırîn.

293 [64b-3] Ayşe bt. Mehmed’in daha önceden Sefer b. Mehmed’den 
boşanmış olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Nişancı Paşa 
mahallesinde sâkine Ayşe bt. Mehmed nâm hâtun meclis-i şer‘-i hatîrü’l-lâzımi’t-
tevkīrde sâbıkan zevci olan Sefer b. Mehmed nâm kimesne mahzarında üzerine 
takrîr-i da‘vâ edip târih-i kitâbdan üç ay mukaddem zevcim mezbûra bir töhmet 
isnâd olunmağın firâr etmekle bir gece ba‘de’l-işâ benim menzilime gelip ben dahi 
ben mehr-i müeccelimden ve nafaka ve iddet ve me’ûnet-i süknâmdan fâriğa ol-
dum, sen dahi beni tatlîk edip başını halâs eyle dediğimde zevcim mezbûr dahi beni 
minvâl-i muharrer üzre beni tatlîk etmişiken hâlâmu‘âmelesi etmek murâd eder suâl olunup men‘ ve def ‘ olunmak matlûbumdur 
deyicek gıbbe’s-suâl ve akībe’l-inkâr müdde‘iye-i mezbûreden müdde‘âsını mü-
beyyine beyyine taleb olundukda, mahalle-i mezbûrede sâkin udûl-i ricâlden 
Mehmed b. Ahmed nâm kimesne ile Nişancı Paşa mahallesi sâkinlerinden Musta-
fa b. Mehmed nâm râcil li ecli’ş-şehâde makām-ı kazâya hâzırân olup istişhâd olun-
duklarında, fi’l-hakīka târih-i kitâbdan üç ay mukaddem mezbûr Sefer firâr etmiş 
iken, bir gece menziline [65a] gelip zevcesi müdde‘iye-i mezbûre dahi mehr-i mü-
eccelimden ve nafaka-i iddet ve me’ûnet-i süknâmdan fâriğa oldum, sen dahi beni 
tatlîk edip başını halâs eyle dediğinde mezbûr Sefer dahi râzı olmağın mezbûre 
Ayşe bizi da‘vet edip huzûrumuzda âgâze-i kelâm eylediğinde biz dahi fi’l-hakīka 
mezbûr mehr-i müeccelinden ve nafaka-i iddet ve me’ûnet-i süknâsından fâriğa 
oldukdan sonra sen dahi mezbûreden fâriğa olup başını halâs eyle dediğimiz-
de mezbûr Sefer dahi râzı olup huzûrumuzda mezbûreden fâriğa olup gitmiş-
dir biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle 
olmağın mezbûr Sefer bilâ tecdîdi’n-nikâh mezbûreye zevciyyet mu‘âmelesi et-
mek men‘ birle mâ hüve’l-vâki‘ kayd şüd.Fi’l-yevmi’s-sânî min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Umdetü’l-kuzâti’l-İslâm Tefsîrî Mehmed Efendi, Ömer Efendi b. 
Mehmed el-Kadı, Hamza Efendi el-Kadı, Musli Bey b. Abdullah ve gayruhüm 
mine’l-hâzırîn.

294 [65a-1] Hacı Mustafa b. Abdülbâki’nin vârislerinin miras evlerini 
Mustafa Bey’e satmaları
Medîne-i Hazret-i Ebâ Eyyûb el-Ensârî -aleyhi rıdvânü’l-Bârî-’de Nazperver 
mahallesinde sâkin iken bundan akdem vefât eden el-Hâc Mustafa b. Abdülbâkī 
nâm müteveffânın verâseti, zevce-i metrûkesi Fâtıma bt. Ramazan ile âhar zev-
cesinden mütevellîde sulbiye kebîre kızı diğer Fâtıma ve sulbî sagīr oğlu Meh-
med ve sulbiye kebîre kızları Âlime ve Afîfe’ye munhasıra olduğu şer‘an zâhir ve 
bi hasebi’l-ferâ’iz tashîh-i mes’eleleri kırk sehmden farz ve i‘tibâr olunup sihâm-ı 
mezbûreden beş sehmi mezbûre Fâtıma’ya ve yedişer sehmi kızları mezbûrât di-
ğer Fâtıma ve Âlime ve Afîfe ve on dört sehmi oğlu sagīr-i mezbûr Mehmed’e 
isâbet ve intikāl eylediği müte‘ayyin ve mütehakkik olmağın müteveffâ-yı 
mezbûrun mahalle-i mezbûrede vâki‘ lede’l-ahâlî ve’l-cîrân ma‘lûmetü’l-hudûd 
mülk menzili beynlerinde ber minvâl-i muharrer iktisâm olundukdan sonra 
sagīr-i mezbûre Mehmed dahi fevt olup verâseti vâlidesi mezbûre Fâtıma ile 
li ebeveyn kız karındaşları merkūmetân Âlime ve Afîfe’ye munhasıra olup bi 
hasebi’l-ferâ’iz mes’eleleri sihâmlarından kılınmağla beş sehm farz ve i‘tibâr olu-
nup sihâm-ı mezkûreden bir sehmi vâlidesi mezbûre Fâtıma’ya ve ikişer sehmi 
mezbûretân Âlime ve Afîfe’ye irsen isâbet ve intikāl etmeğin mezbûrât Fâtıma ve 
Âlime ve Afîfe meclis-i şer‘-i hatîr-i lâzımü’t-tevkīrde işbu sâhibü’l-kitâb fahrü’l-
akrân Mustafa Bey b. (  ) nâm cündî mahzarında her biri bi tav‘ihâ ikrâr ve 
takrîr-i kelâm edip akd-i âti’z-zikrin sudûruna değin silk-i mülk-i sahîhimizde 
münselik olup mahalle-i mezbûrede vâki‘ bir tarafdan müşterî-i mezbûr mül-
kü ve bir tarafdan diğer Mustafa Bey mülkü ve bir tarafdan Veli Bey mülkü ve 
bir tarafdan tarîk-i hâs ile mahdûd iki bâb fevkānî oda ve altında bir matbah 
ve zât-ı eşcâr-ı müsmire ve gayr-ı müsmire bahçe ve kenîfi müştemil mülk-i 
mevrûs menzilimizi, bi cümleti’t-tevâbi‘ ve’l-levâhık ve kâffeti’l-menâfi‘ ve’l-
merâfık on dokuz bin fıddî nakd-i râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile her birimiz bâlâda zikr olunan hisseleri-
mizi bey‘ ve teslîm eylediğimizde ol dahi vech-i muharrer üzre iştirâ ve tesellüm 
ve kabz ve kabûl edip semeni olan mezbûrü’n-na‘t on dokuz bin akçeyi tama-
men müşterî-i mezbûr yedinden alıp kabz edip menzil-i mahdûd-ı mezkûrda 
vechen mine’l-vücûh alâka ve medhalimiz kalmadı müşterî-i mezbûr Musta-
fa Bey’in mülk-i müşterâsı ve hakk-ı sarîhidir, keyfe mâ yeşâ’ mutasarrıf olsun 
dediklerinde gıbbe’t-tasdîki’ş-şer‘iyyi’l-vicâhiyyi’l-mu‘teber, mâ hüve’l-vâki‘ bi’t-
taleb ketb olundu.
Tahrîren fi’l-yevmi’s-sâlis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Davud Efendi b. Mehmed imâm-ı mahalle-i mezbûre, el-Hâc 
Mustafa müezzin-i mahalle-i mezbûre, Receb Efendi imâm-ı mahalle-i Takye-
ci, Mehmed Çelebi b. eş-Şeyh Hızır, Kaytas Bey b. Abdullah el-Cündî, Ahmed 
Efendi el-Mu‘temed, Yusuf Bey el-Cündî, es-Seyyid Ahmed Efendi el-Müderris, 
Osman Ağa b. Mustafa, Mustafa Bey b. Abdullah, Ali b. İsmail, Ramazan el-Attâr, 
Ali Beşe Çukadâr ve gayruhüm mine’l-hâzırîn.

295 [65a-2] Mustafa Bey b. Abdullah’ın evini Ahmed Çelebi para 
vakfına bey‘ bi’l-istiğlâl yoluyla satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Naz-
perver mahallesinde sâkin fahrü’l-akrân Mustafa Bey b. Abdullah nâm kimesne 
meclis-i şer‘de Âsım Ahmed Çelebi vakf eylediği nukūda bi’l-fi‘l mütevellî olan 
râfi‘ü’l-kitâb Davud Efendi b. Mehmed mahzarında ikrâr ve takrîr-i kelâm edip 
emlâkimden olup mahalle-i mezbûrede vâki‘ bir tarafdan yine âhar mülküm ve 
bir tarafdan diğer Mustafa Bey mülkü ve bir tarafdan Veli Bey mülkü ve taraf-ı 
âharı tarîk-i hâs ile mahdûd olan mülk menzilimi cümle tevâbi‘ ve levâhıkı ile 
mütevellî-i mezbûr Davud Efendi’ye her bir guruşu yedişer dirhem olmak üzre 
bi tarîki’l-istiğlâl yüz yirmi beş kıt‘a riyâlî guruşa bey‘ ve teslîm edip ol dahi mâl-ı 
vakf-ı mezbûr ile minvâl-i muharrer üzre iştirâ ve tesellüm ve kabz ve kabûl ey-
leyip semeni olan mezbûrü’n-na‘t yüz yirmi beş kıt‘a riyâlî kebîr guruşu yedin-
den tamamen alıp kabz eylediğimden sonra yine menzil-i mahdûd-ı mezkûru 
ba‘de’t-tahliyyeti’ş-şer‘iyye târih-i kitâbdan bir sene tamâmına değin her bir gu-
ruşu yedişer dirhem olmak hesâbınca on sekiz kıt‘a bir riyâlî kebîr guruş ile sek-
sen iki hurda akçe ücret ile bana îcâr ve teslîm, ben dahi vech-i meşrûh üzre 
istîcâr ve tesellüm ve kabz ve kabûl eyledim deyicek gıbbe’t-tasdîki’ş-şer‘iyyi’l-
mu‘teber mâ cerâ kayd şüd.
Fi’l-yevmi’r-râbi‘ min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: El-Hâc Mustafa Halîfe el-Müezzin, Receb Efendi el-İmâm, 
Mehmed Çelebi b. eş-Şeyh Hızır, Kaytas Bey b. Abdullah, Yusuf Bey el-Cündî, 
Osman Ağa b. Mustafa, Ali Çelebi b. İsmail, Hızır b. (  ), Mehmed Muhzır, 
es-Seyyid Ahmed Efendi Müderris, çukadâr Ali Beşe ve gayruhüm mine’l-
hâzırîn.









296 [65b-1] Dellâl Ali Dede b. Hasan’ın hanımı Cennet bt. Mustafa’ya 
mehir borcu olup herhangi bir malı bulunmadığını kaydettirmesi
Belde-i mübâreke-i Hâlidiyye medîne-i Hazret-i Ebâ Eyyûb el-Ensârî -dâme fî 
rıdvâni’l-Bârî-’de Şahsultan mahallesinde sâkin dellâl Ali Dede b. Hasan nâm 
kimesne meclis-i şer‘-i hatîr-i lâzımü’t-tevkīrde zevcesi işbu hâmiletü’l-kitâb 
Cennet bt. Mustafa nâm hâtun mahzarında ikrâr ve takrîr-i kelâm edip zimme-
timde zevcem mezbûre Cennet’in altı yüz elli akçe mehr-i müecceli olup benim 
ise lâbis olduğum esvâbımdan gayrı kalîl [u] kesîr u celîl ve hakīr ism-i mâl ıtlâk 
olunur bir şeyim yokdur küllü nefsin zâ’ikatü’l-mevt ve küllü hayyin yülâkīhi’l-
fevt fehvâsı üzre ben işbu dâr-ı dünyâdan sarây-ı ukbâya intikāl ve irtihâl eyle-
diğimde beytülmâl kıbelinden zevcem mezbûre Cennet, zevcinin muhallefâtını 
ketm ve hıfz eyledin deyû rencîde ve remîde olunmasın dedikde vâki‘ü’l-hâl 
bi’t-taleb ketb olundu.
Fi’l-yevmi’l-hâmis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Fahrü’l-kuzât Mustafa Efendi b. el-Hâc Receb, Ahmed Efendi b. 
(  ) el-Müezzin, İsmail Çelebi b. Resul, es-Seyyid Mehmed Çelebi b. es-Seyyid 
Ebûbekir, Ali Çelebi el-Kayyım, el-Hâc Mahmud b. Ahmed el-Cündî, Süleyman 
Çelebi b. Davud, Halil Çelebi b. el-Cündî, İbrahim Çelebi b. Yakub, Halil Beşe b. 
( ) ve gayruhüm mine’l-hâzırîn.

297 [65b-2] Ahmed b. Mahmud’un kendisine nikâh düşen kadınlarla 
görüştüğü konusundaki suçlamayı reddettiği
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de hâlâ suba-
şı olan bâ‘isü’l-vesîka fahrü’l-akrân Seyfullah Ağa ve medîne-i mezbûre kollu-
ğunda çorbacı olan Mehmed Çavuş Ahmed b. Mahmud nâm şâbb-ı emred ile 
üç nefer avratları meclis-i şer‘a ihzâr ve mahzarlarında her biri takrîr-i kelâm 
edip işbu târih-i kitâb günü vakt-i zuhrda merkūm Ahmed işbu üç nefer nâ-
mahrem avratlar ile İsfenahçı vakfı demekle ma‘rûf mekābir-i müslimînde 
bir yerde oturup muhâlata ve mu‘âmele-i fâhişe eylerlerken ba‘zı kimesne-
ler görüp bize haber vermeğin biz dahi ahz ve ihzâr-ı şer‘ eylemişizdir, suâl 
olunsun dediklerinde evvelâ mezbûr Ahmed’den suâl olundukda, işbu avrat-
ların biri vâlidemdir, ismi Ayşe’dir ve biri hemşîremdir ismi Sâliha’dır ve biri 
dahi vâlidem hemşîresidir ismi Fâtıma’dır biz cümlemiz vilâyet-i Rumeli’nde 
medîne-i Belgrad sükkânındanız deyip mezbûretân dahi birbirine muhâlif 
haber verip lâkin nâ-mahrem ile ihtilâtlarını her biri inkâr eylediklerinde 
zâbıtân-ı mezbûrândan sıdk-ı makāllerini mübeyyine beyyine taleb olunduk-
da, udûl-i ricâlden es-Seyyid Mehmed Çelebi b. es-Seyyid Ebûbekir ve Yusuf b. 
Dur Bâli nâm kimesneler meclis-i şer‘de fi’l-hakīka mezbûr Ahmed mezbûrât 
avratlar ile mârrü’z-zikr mekābir-i müslimîn üzerinde yüzleri ve gözleri açık 
bir yerde otururken zâbıtân-ı merkūmân mezbûr Ahmed ve merkūmât avratla-
rı huzûrumuzda ahz eylemişlerdir deyû alâ tarîki’ş-şehâde haber verdiklerinde 
vâki‘ü’l-hâl zâbıtân-ı merkūmân talebleriyle ketb olundu.
Fi’l-yevmi’s-sâlis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Musli Çelebi b. Abdullah, Eyüb Çelebi b. Mehmed, el-Hâc Hüse-
yin el-Cündî, Hüseyin b. Tayyib, Ali Beşe Çukadâr ve gayruhüm mine’l-hâzırîn.

298 [65b-3] Ayşe Hatun bt. Ahmed’in câriyesi Timurhan 
bt. Abdullah’ı âzat etmesi
Mehbitü’l-envâr makarrü’l-ebrâr medîne-i Hâlidiyye-i mübâreke -humiyet 
ahâlîhâ ani’l-fiten ve’l-beliyye- mahallâtından Davud Ağa mahallesinde sâkine 
Ayşe Hâtun bt. Ahmed tarafından ıtk ve tahrîr-i câ’i’z-zikri ikrâra vekîl olup 
mezbûrenin zâtını ma‘rifet-i şer‘iyye ile ârifân olan Nasuh Halîfe b. Abdüsselâm 
ve Mahmud Çelebi b. Ali şehâdetleriyle şer‘an vekâleti sâbite olan zevci Mus-
tafa Çelebi b. Ramazan meclis-i şer‘-i şerîfde zevcesi müvekkile-i mezbûreye 
rıkk-ı sâbıkını mu‘terife orta boylu açık kaşlı elâ gözlü üst dişleri iri sarışın bur-
nu kerteles Rûsiyyetü’l-asl sâhibetü’l-kitâb Timurhan bt. Abdullah nâm câriye-i 
memlûkesi mahzarında bi’l-vekâle ikrâr ve takrîr-i kelâm edip ıtk-ı rakabât 
a‘zam-ı kurebât olup mu‘takın ıtkı mukābelesinde mu‘tıkın cemî‘ uzvu nârdan 
âzâd olduğunu nâtık hadîs-i şerîfin mefhûm-ı latîfine ıttılâ‘ı olmağın câriye-i 
memlûkesi mevsûfe-i mezkûreyi hasbeten lillâhi te‘âlâ cemî‘ malından ifrâz ve 
i‘tâk ve tahrîr ve zümre-i harâir-i asliyyâta ilhâk ve idrâc edip üzerinde hakk-ı 
velâdan gayrı hakkım kalmadı ba‘de’l-yevm sâir harâir-i asliyyât gibi hürre ol-
sun dedi dedikde hâkim-i muvakki‘-i sadr-ı kitâb hazretleri kıbelinden sıhhat-i 
ıtk-ı mezkûra hükm birle mâ hüve’l-vâki‘ kayd şüd.
Fi’l-yevmi’s-sâdis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Abdülkādir Çelebi b. Yusuf, Şaban Çelebi b. Mustafa, Yusuf Çelebi 
el-Mu‘allim, Süleyman b. Mustafa, Halil b. Mustafa, Hamza Efendi el-Kadı, Hü-
seyin el-Muhzır, Mehmed Beşe b. Musli ve gayruhüm mine’l-hâzırîn.

299 [66a-1] Murad Beşe b. Abdullah’ın Otakçıbaşı mahallesi para 
vakfına borçlu olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Otakçıbaşı 
mahallesi imâmı olup mahalle-i mezbûrenin nukūd-ı mevkūfe-i müteferrikasına 
bi’l-fi‘l mütevellî olan fahrü’l-eimme Mehmed Efendi b. Sefer nâm kimesne 
meclis-i şer‘de Murad Beşe b. Abdullah nâm râcil mahzarında üzerine bi’t-
tevliyye takrîr-i da‘vâ edip mâl-ı vakf-ı mezbûrdan bundan [akdem] babam 
müteveffâ-yı mezbûr Sefer mütevellî iken mezbûr Murad Beşe iki bin râyic fi’l-
vakt akçe istirbâh ve kabz edip hâlâ taleb eylediğimde bin akçesini edâya râzı ve 
bin akçesini edâda te‘allül eder suâl olunup mâl-ı vakf-ı mezbûr iki bin akçenin 
alıverilmesi matlûbumdur deyicek gıbbe’s-suâl mezbûr Murad Beşe cevâbında 
fi’l-vâki‘ müdde‘î-i mezbûrun babası mezbûr Sefer mütevellî iken vech-i mu-
harrer üzre mâl-ı vakf-ı mezbûrdan iki bin akçe istirbâh ve kabz eylemişdim 
lâkin mezbûr Sefer’in hâl-i hayâtında iki câriyesi firâr edip Büyük Hâslar kar-
yelerinden bu karyede ahz olunup mezbûra haber verdiklerinde mezbûr Se-
fer dahi ol câriyelerin müjdegânesi için âhize bin akçe ver deyû bana emr et-
mişidi, ben dahi zimmetimde olan iki bin akçenin bin akçesini emri üzre ol 
câriyeleri âhizine huzûr-ı müslimînde emri üzre edâ ve teslîm eylemişimdir de-
yicek isre’l-istintâk mütevellî-i mezbûr Mehmed Çelebi cevâbında mezbûr Mu-
rad Beşe babam müteveffâ-yı mezbûrun emriyle ol câriyelerin müjdesi için bin 
akçe verdiği ma‘lûmum değildir, ikrârı üzre mâl-ı vakfı edâ eylesin ba‘dehû ba-
bam müteveffâ-yı mezbûrun emrini ve minvâl-i muharrer üzre bin akçe verdi-
ğini isbât ederse muhallefâtından alsın deyicek alâ mûcebi ikrârihî iki bin akçe 
mâl-ı vakfı mütevellî-i mezbûra edâ ve teslîm ile merkūm Murad Beşe ilzâm 
olunup mâ hüve’l-vâki‘ bi’t-taleb kayd şüd.
Fi’l-yevmi’l-hâmis min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Bey b. Abdullah, diğer Mehmed b. Abdullah, Ali Beşe 
Çukadâr, Sâlih Mehmed Efendi b. Mehmed ve gayruhüm mine’l-hâzırîn.

300 [66a-2] Kiremitçi Ahmed Çelebi Vakfı’na vakfın câbisi Ramazan 
Çelebi b. Abdullah’ın borçlu olduğu
Tahakkuk-ı özr-i şer‘î ile da‘vâ-yı âti’z-zikri mahallinde istimâ‘ ve tahrîr için 
bi’t-taleb irsâl olunan mevlânâ Sâlih Mehmed Efendi b. Mehmed, zeyl-i kitâbda 
muharrerü’l-esâmî olan müslimîn ile Havâss-ı Kostantıniyye el-mahmiyye 
kazâsı a‘mâlinden Hasköy’de Kiremitçi Ahmed Çelebi mahallesinde sâkin olup 
hâlâ marîz ve sâhib-firâş olmağla meclis-i şer‘a huzûru müte‘azzir olan Rama-
zan Çelebi b. Abdullah’ın menziline varılıp akd-i meclis-i şer‘-i şerîf eylediğin-
de yine mezbûr Kiremitçi Ahmed Çelebi evlâdının evlâd-ı evlâdından olup 
meşrûtiyyet üzre evkāfına bi’l-fi‘l mütevellî olan sâhibü’l-kitâb Mehmed Ça-
vuş b. Ebûbekir meclis-i ma‘kūd-ı mezkûrda, evkāf-ı mezbûrenin hâlâ câbîsi 
olan merkūm Ramazan Çelebi mahzarında bi’l-velâye üzerine takrîr-i da‘vâ 
edip evkāf-ı mezbûreden olup mukaddemâ icâre-i mu‘accele ve müeccele-i 
ma‘lûmeteyn ile bundan akdem bilâ-veled fevt olan Sâlih Efendi merhûm uh-
desinde olan kiremithâne hissesini, ben diyâr-ı âharda iken evkāf-ı mezbûre 
kâtibi Mehmed Efendi sâbıkan Kethüdâ Bey olan Süleyman Paşa’ya iki yüz elli 
bin akçe icâre-i mu‘accele ve ücret-i müeccele-i ma‘lûme ile îcâr ve meblağ-ı 
mezbûru vakf için kabz eylediğinden sonra câbî-i mezbûr Ramazan meblağ-ı 
mezbûrun otuz bin akçesini ücret-i cibâyet ve müjdegâne ve dellâliyye ve zevcem 
vâkıfın evlâdındandır deyû fuzûlen alıp kabz etmeğin ben dahi tevliyyetim ha-
sebiyle meblağ-ı mezbûru câbî-i merkūmdan da‘vâ ve vakf için taleb eylediğim-
de ol dahi huzûr-ı hâkimde ikrâr etmekle meblağ-ı mezbûrun edâsına hükm-i 
hâkim-i lâhık olup yedime hüccet-i şer‘iyye verilmeğin meblağ-ı mezbûrun on 
altı bin beş yüz akçesini mukaddemâ câbî-i mezbûr Ramazan Çelebi’den vakf 
için tevliyyetim hasebiyle alıp kabz edip bâkī on üç bin beş yüz akçesini dahi ta-
leb eylediğimde teslîmden imtinâ‘ eder hâlâ suâl olunup meblağ-ı bâkī olan on 
üç bin beş yüz akçenin vakf için alıverilmesi murâdımdır deyicek gıbbe’s-suâl 
câbî-i mezbûr Ramazan Çelebi cevâbında fi’l-hakīka hâl mütevellî-i mezbûrun 
bast ve takrîr eylediği minvâl üzre olmuşidi, meblağ-ı bâkī on üç bin beş yüz 
akçeyi müjdegâne ve dellâliyye ve cibâyetim için alıkoyup evlâd-ı vâkıfdan olan 
oğullarımın hitân cem‘iyyetine harc ve sarf eyledim deyû meblağ-ı mezbûr on 
üç bin beş yüz akçe zimmetinde bâkī kaldığını bi tav‘ihî ikrâr ve i‘tirâf etmeğin 
alâ mûcebi ikrârihî meblağ-ı mezbûru vakf-ı mezbûr için mütevellî-i merkūma 
edâ ve teslîme mezbûr Ramazan Çelebi’ye mevlânâ-yı mezbûr mahallinde 
tenbîh ve vâki‘ hâli alâ vukū‘ihî tahrîr, ba‘dehû meclis-i şer‘a ma‘an irsâl olunan 
Hasköy nâibi Mustafa Efendi ve Çukadâr Ali Beşe ile gelip alâ vukū‘ihî inhâ ve 
takrîr eylediklerinde mâ cerâ bi’l-ibtigā kayd şüd.
Fi’l-yevmi’r-râbi‘ min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: es-Seyyid Mustafa Efendi el-Hammâmî, Mustafa Ağa b. Sinan 
el-Mu‘allim, Mehmed Efendi b. Mustafa, Ali Bey el-Hallâk, Ali Beşe b. Emrul-
lah, Ali Efendi imâm-ı mahalle-i Turşucuzâde, es-Seyyid Mehmed Çelebi b. es-
Seyyid Mustafa, Dilâver b. Abdullah el-Muhzır ve gayruhüm mine’l-hâzırîn.

301 [66b-1] Eğri’de şehit olan Şeyh Hızır’ın kızı Kerime 
Hatun’un vasiyeti
Yâ Fettâh
Hamd-i bî-had ve şükr-i lâ-yu‘ad ol hayy-ı bâkī dergâhına ref ‘ olunur ki vasiy-
yeti hayr-zâd ve zuhr-ı yevm-i mî‘âd eyledi ü salât ve selâm ol seyyid-i enâm 
hazretlerinin merkad-i münevverlerine ihdâ olunur ki ümmet-i za‘îfeyi sırât-ı 
müstakīme da‘vet ve hayrât-ı meberrât ile vasiyyet eyledi ve bakiyye-i selâm âl [ü] 
evlâd-ı kirâm ve ashâb-ı fihâmlarının merâkid-i aliyyelerine nisâr olunur ki her 
biri hayrâta sâ‘î ve tarîk-i hakka dâ‘îlerdir -rıdvânullahi te‘âlâ aleyhim ecma‘în- 
ammâ ba‘d işbu kitâb-ı sıhhat-nisâb ve sedâd-intisâbın tahrîr ve inşâsına bâ‘is ve 
bâdî budur ki huzûr-ı âti’l-beyânı mahallinde ketb ve tahrîr için cânib-i şerî‘at-ı 
mutahharadan fahrü’l-müderrisîn mevlânâ Sâlih Efendi bi’t-taleb irsâl olunup 
ol dahi zeyl-i vesîkada muharrerü’l-esâmî müslimîn ile medîne-i Hazret-i Ebâ 
Eyyûb el-Ensârî -dâme fî rıdvâni’l-Bârî-’de Baba Haydar-ı Nakşibendî mahal-
lesinde sâkine olup sâbıkan Eğri gazâsında şehîd olup hırâmân-ı ravza-i rıdvân 
olan sa‘îdü’l-hayât ve şehîdü’l-memât merhûm mağfûrun-leh eş-Şeyh Hızır 
Efendi’nin kerîme-i mükerremeleri fahrü’l-muhadderât zahrü’l-muvakkarât 
Kerime Hâtun’un menziline varıp akd-i meclis-i şer‘-i şerîf eyledikde mûmâ-
ileyhâ Kerime Hâtun vaktâ ki bu dünyâ-yı denî bî-sebât ve bî-bekā olup sıh-
hatinin âkıbeti mevt devletinin âharı fevt na‘îmi zıll-ı zâ’il mukīmi dayf-ı râhil 
olduğunu mülâhaza edip küllü nefsin zâ’ikatü’l-mevt ve küllü hayyin yülâkīhi’l-
fevt mefhûmu dahi ma‘lûmu olmağın âlem-i fenâ ve şuhûddan meşhed-i bekā 
ve hulüvva rıhlet etmezden ba‘zı sadakāt-ı mebrûre inşâsına niyet ve muzâfen 
ilâ mâ ba‘de’l-mevt şöyle vasiyyet eyledi ki bi irâdeti’l-meliki’l-Müte‘âl bu dâr-ı 
dünyâdan sarây-ı ukbâya irtihâl eylediğimde silk-i mülkümde münselik olan 
otuz miskāl altın bilezik ve Mülâyim nâm câriyem ve üç döşek ve yedi aded yor-
gan ve on dört aded yastık ve beş minder ve iki yan keçesi ve bir yan velensesi 
ve bir orta Acem keçesi ve iki kaliçe ve bir tiftik kebe ve bir Yanbolu kebesi ve iki 
aded kırmızı yan döşemesi ve mâî ve kırmızı üç ve bir alaca kebe ve iki sandık 
ve bir yün perdesi ve bir beyaz ihrâm ve bir kazgan-ı kebîr ve bir tencere-i kebîr 
ve üç aded sagīr tencere ve bir güğüm ve bir ayaklı leğen ve bir leğen ve ibrik ve 
bir bakır sini ve bir baklava tepsisi ve bir yemek tepsisi ve üç lengerî sahan ve bir 
kahve tepsisi ve iki aded sahan ve iki aded yahni tepsisi ve iki havanımı ve sâir 
kalîl ü kesîr ve celîl ü hakīr ism-i mâl ıtlâk olunup yanımda mevcûd bulunan 
mecmû‘-ı muhallefâtım semen-i misli ile bey ve sülüsü ihrâc olunup ol sülüs-i 
mâldan bir zemzemli kefen ve bir servi tabut ve iskāt-ı salâtıma ve vefâtıma 
ve üçüncü ve yedinci ve kırkıncı ve sene tamâmına gelince ta‘âm olunup müs-
lümanlar it‘âmına ve bi hasebi’l-âde min gayrı isrâf ve taksîr sâir levâzımına 
harc ve sarf olunup ve zevcim merhûm Mehmed Efendi’nin vâlidesi üzerine 
beni defn edip mezarım için müslümanlar her ne mikdâr akçe ma‘kūl görür-
lerse verile ve bu mezkûrâtdan bâkī kalan nukūd vakfıma idhâl oluna deyip 
vesâyâ-yı mezkûremi tenfîz için işbu râfi‘ü’l-kitâb fahrü’s-sâdât menba‘ü’l-izz 
ve’s-sâdât es-Seyyid Abdülkerim Efendi b. es-Seyyid Kaya’yı vasiyy-i muhtâr 
nasb ve ta‘yîn eyledim dedikde ol dahi vesâyet-i mezkûreyi kabûl ve hıdemât-ı 
lâzımesini edâya müte‘ahhid olmağın vâki‘ü’l-hâli mevlânâ-yı mûmâ-ileyh ma-
hallinde ketb ve tahrîr ba‘dehû meclis-i şer‘a gelip alâ vukū‘ihî inhâ ve takrîr et-
meğin mâ hüve’l-vâki‘ gıbbe’l-ibtigā sebt olundu.
Tahrîren fi’l-yevmi’l-hâmis min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Umdetü’s-sâlikîn eş-Şeyh Abdullah Efendi b. İsâ el-Halvetî, Ha-
lil Halîfe b. Receb, Kenan Halîfe el-Müezzin bi mahalle-i Avcıbey, Şaban Beşe 
b. Mehmed er-Râcil, Mustafa Beşe b. Kaytas er-Râcil, Ali Beşe Çukadâr, Hasan 
Beşe b. Abdülvedûd, el-Hâc Hasan b. Abdullah, ipekçi Mehmed Çelebi ve gay-
ruhüm mine’l-hâzırîn.

302 [66b-2, Arapça] Hâkimin Şaban b. Sefer adlı küçüğe nafaka 
takdir ettiği
İşbu hukūkī bir vesîkadır ki hâkim, Şaban b. Sefer’in nafakası, kisvesi ve sâir 
havâic-i zarûriyyesi için, medîne-i Hazret-i Ebâ Eyyûb el-Ensârî -dâme fî 
rıdvâni’l-Bârî- mahallâtından Nişancı Paşa mahallesinde sâkine olan Ayşe bt. 
Mehmed nâm mutallaka annesi ve hâdinesinin talebiyle mezbûr babası üzeri-
ne olmak üzre zeylde mezkûr târihden i‘tibâren yevmî râyicü’l-vakt üç akçe farz 
ve takdîr etti. Hâkim, meblağ-ı mefrûz-ı mezbûrun sarfına ve vakt-i hâcetde 
istidâne edip vakt-i zaferde mezbûr Sefer’e rücû‘una mezbûre Ayşe Hâtun’a izin 
verdi.
Cerâ zâlike ve hurrire fi’l-yevmi’s-sânî min Zilka‘de eş-şerîfe sene isneteyn ve 
seb‘în ve elf.
Şuhûdü’l-hâl: Na‘tî Mehmed Efendi, Kadı Ömer Efendi b. Mehmed, Kadı Ham-
za Efendi, Musli Bey b. Abdullah, Hüseyin Çelebi b. Hasan, el-Hâc Ali b. İbrahim, 
çukadâr Ali Beşe ve gayruhüm mine’l-hâzırîn

303 [67a-1] Tolko v. Panço’nun bağını Kostanti v. Gogo’ya satması
Vilâyet-i Rumeli’nde Hurpişte kazâsına tâbi‘ Novosel nâm karye zimmîlerinden 
Tolko v. Panço nâm zimmî meclis-i şer‘de işbu râfi‘ü’l-vesîka Kostanti v. Gogo 
nâm zimmî muvâcehesinde ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olan emlâkimden yine kazâ-i 
mezbûra iktâ‘ından Trastika nâm karye sınırı dâhilinde vâki‘ bir tarafdan Em-
rullah b. Mehmed bağı ve bir tarafdan Sinan bağı ve tarafeyni arsa-i hâliye ile 
mahdûd tahmînen dört çubukluk bir kıt‘a mülk bağımı cemî‘ tevâbi‘ ve levâhıkı 
ile mesfûr Kostanti’ye yedi yüz fıddî nakd-i râyic fi’l-vakt akçeye tarafeynden 
îcâb ve kabûlü hâvî bey‘-i bâtt-ı sahîh-i şer‘î bâtten bey‘ edip ol dahi vech-i mu-
harrer üzre iştirâ ve kabûl edip semeni olan meblağ-ı mârrü’z-zikri bi’t-tamâm 
ve’l-kemâl müşterî-i merkūm Kostanti yedinden alıp kabz edip bağ-ı mahdûd-ı 
mezkûru mahallinde ahz ü kabz ve zabt u tasarrufa tarafımdan merkūm 
Kostanti’yi taslît eyledim ba‘de’l-yevm zikr olunan bağ ve içinde mevcûd olan 
elma ağacı ve sâir tevâbi‘ ve levâhıkında kat‘an benim alâkam yokdur, müşterî-i 
mezbûrun mülk-i müşterâsı ve hakk-ı sarîhidir, keyfe mâ yeşâ’ mutasarrıf olsun 
dedikde gıbbe’t-tasdîki’ş-şer‘iyyi’l-mu‘teber mâ hüve’l-vâki‘ kayd şüd.
Fi’l-yevmi’s-sâdis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mustafa Beşe b. Abdullah er-Râcil, Hüseyin b. Ebûbekir, Süley-
man Beşe b. Mustafa, Mehmed b. Mahmud, Ali Beşe Çukadâr ve gayruhüm 
mine’l-hâzırîn.

304 [67a-2] Eğri’de şehit düşen Şeyh Hızır’ın kızı Kerime Hatun’un, 
vekili Seyyid Abdülkerim Efendi b. Seyyid Şaban’ın zimmetini 
ibrâ etmesi
Husûs-ı âti’z-zikri mahallinde tahrîr için bi’t-taleb irsâl olunan mevlânâ Sâlih 
Mehmed Efendi b. Mehmed, zeyl-i kitâbda muharrerü’l-esâmî olan müslimîn 
ile medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Baba 
Haydar-ı Nakşibendî mahallesi sâkinelerinden fahrü’l-muhadderât zahrü’l-
muvakkarât Kerime Hâtun bt. el-merhûm sa‘îdü’l-hayât şehîdü’l-memât eş-
Şeyh Hızır Efendi’nin sâkine olduğu menziline varıp akd-i meclis-i şerî‘at-ı 
şerîfe eylediğinde mûmâ-ileyhâ Kerime Hâtun meclis-i ma‘kūd-ı mezkûrda, 
işbu kitâb-ı sıhhat-nisâbın sâhibi fahrü’s-sâdât mazharü’s-sa‘âdât es-Seyyid 
Abdülkerim Efendi b. es-Seyyid Şaban mahzarında bi’t-tav‘ ve’r-rızâ ikrâr ve 
takrîr-i kelâm edip bundan akdem mûmâ-ileyh es-Seyyid Abdülkerim Efendi 
beynimizde ma‘lûm nice ahz u i‘tâ ve mu‘âmelât-ı şettâda tarafımdan vekîl olup 
nice mesâlihimi görüvermişdi el-hâletü hâzihî beynimizde hesâb ve kitâb olu-
nup mûmâ-ileyh es-Seyyid Abdülkerim Efendi zimmetinde bir akçe ve bir hab-
be hakkım bâkī kalmamışdır min ba‘d mûmâ-ileyh es-Seyyid Abdülkerim Efen-
di ile vechen mine’l-vücûh ve sebeben mine’l-esbâb da‘vâ yokdur, zuhûr dahi 
ederse lede’l-hükkâmi’l-kirâm mesmû‘a ve makbûle olmasın deyicek gıbbe’t-
tasdîki’l-mu‘teber vâki‘ü’l-hâli mevlânâ-yı mezbûr mahallinde tahrîr, ba‘dehû 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-hâmis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: eş-Şeyh Abdullah Efendi b. İsâ el-Halvetî, Halil Halîfe b. (  ) el-
Müezzin, Kenan Halîfe müezzin-i Avcıbey, Şaban b. Mehmed er-Râcil, Mustafa 
Beşe b. Kaytas er-Râcil ve gayruhüm mine’l-hâzırîn.









305 [67a-3] Mehmed Çavuş b. Abdullah’ın Mustafa Çelebi b. Veli’nin 
ortak kullandıkları kuyu ile ilgili daha önce alınan kararın 
uygulanmasını istemesi
Da‘vâ-yı âti’z-zikri mahallinde istimâ‘ ve fasl için bu fakīr bi’z-zât zeyl-i kitâbda 
muharrerü’l-esâmî olan müslimîn ile Havâss-ı Aliyye kazâsı a‘mâlinden kasaba-i 
Hasköy’de Kiremitçi Ahmed Çelebi mahallesinde sâkin Mustafa Çelebi b. Veli 
nâm kimesnenin menzilinde münâza‘un-fîh zikri âtî su kuyusunun üzerine 
varılıp akd-i meclis-i şer‘-i şerîf olundukda, mezbûr Mustafa Çelebi’nin câr-ı 
mülâsıkı olan râfi‘ü’l-kitâb Mehmed Çavuş b. Abdullah nâm mühtedî meclis-i 
ma‘kūd-ı mezkûrda, merkūm Mustafa Çelebi mahzarında üzerine takrîr-i da‘vâ 
edip mezbûr Mustafa Çelebi menzilinde evvelâ işbu su kuyusu benim ile mezbûr 
Mustafa Çelebi beyninde müşterek olmağın bundan akdem mezkûr Mustafa Çe-
lebi zikr olunan kuyuyu müştereken tasarrufuma mâni‘ olmağla mürâfa‘a-i şer‘-i 
şerîf olduğumuzda, merkūm Mustafa Çelebi mârrü’z-zikr kuyu kendi ile benim 
beynimizde müşterek olduğunu ikrâr, lâkin haremimde olmağla her bâr su için 
benim haremime dâhil olmasına râzı değilim deyicek ba‘dehû benim ol kuyudan 
su almağa mâni‘ olmak üzre merkūm Mustafa Çelebi’ye ve bilâ-izn mezbûrun 
haremine dahl olmamak üzre bana kıbel-i şer‘den tenbîh-i şer‘î olmuşken hâlâ 
mezbûr Mustafa Çelebi mütenebbih olmayıp yine ol kuyudan ne benim su alma-
ma râzı olur ve inde’l-ihtiyâc ne bana su almayıp hâlâ yedimde olan fetvâ-yı şerîfe 
muvâcehesinde kırâat olunup bu def ‘a dahi tenbîh-i şer‘î olunmak matlûbumdur 
deyû hâlâ şeyhülislâm müfti’l-enâm -sellemehü’s-selâm- hazretlerinden yedin-
de olan fetvâ-yı şerîfi ibrâz edip mezbûr Mustafa Çelebi muvâcehesinde feth 
ve kırâat olundukda, Zeyd fevt olup hasren vârisleri olan Amr ve Bekir tereke-i 
Zeyd’in bir mülk menzilini iktisâm ettiklerinde ol menzilde vâki‘ olup Amr’ın 
hissesine isâbet eden mikdârda vâki‘ su kuyusu kısmına idhâl olunmayıp beyn-
lerinde müşterek olmak üzre ibkā olunup bu vech üzre hüccet olundukdan son-
ra Amr ol menzilden hissesine isâbet eden mikdârı âhardan Beşir’e bey‘ ve teslîm, 
ol kuyudan hissesini dahi Beşir’e bey‘ ve teslîm ile hâlâ Bekir Beşir ile ol kuyu-
yu iştirâk üzre zabt edip kuyudan suya ihtiyâc ile almak murâd eyledikde Be-
şir benim haremim arsasındadır deyû Bekir’i ol kuyuya [67b] varıp su almak-
dan men‘ edicek Bekir Beşir’e elbette bana ol kuyudan varıp su almağa izin ver 
ve yâhud sen suyumu bana getiriver demeğe kādir olur mu deyû istiftâ olunduk-
da cevâb-ı bâ savâblarında olur deyû buyurulmağın bundan akdem târih-i kitâb 
senesi şehri Recebü’l-ferdi’nin on sekizinci günü merkūm Mustafa Çelebi ol ku-
yuda müdde‘î-i mezbûr ile müşterek olduğunu ikrâr edip hüccet-i şer‘iyye olun-
mağın ber mûceb-i fetvâ-yı şerîfe mârrü’z-zikr kuyudan su almağa mezbûr Meh-
med Bey’e izin ve yâhud kendisi vakt-i hâcetde getirivermek üzre mezbûr Musta-
fa Çelebi’ye tenbîh-i şer‘î olunup mâ cerâ bi’l-ibtigā sebt olundu.
Fi’l-yevmi’s-sâlis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: fahrü’l-müderrisîn Mustafa Efendi b. Hasan, es-Seyyid Mehmed 
Efendi, Mehmed Efendi b. Mustafa, Ali Beşe Çukadâr ve gayruhüm mine’l-
hâzırîn.

306 [67b-1, Arapça] Rus asıllı kölenin vasiyet yoluyla âzat edildiği
İşbu sahîh ve şer‘î bir hüccettir. Mahmiye-i Kostantıniyye mahallâtından Gül 
Câmi‘i mahallesi sükkânından olan udûlden Cafer b. Hayreddin ve Ahmed b. 
Abdullah nâm kimesneler ve yine mahalle-i mezbûre ahâlîsinden Pandeli v. Yor-
gi, Dimitri v. Nikola, İstefani v. Petro, İspandoni v. Apostol ve Mano v. İstavroz 
nâm zimmîler meclis-i şer‘-i şerîf ve mahfil-i dîn-i münîfde -el-masûn ani’t-
tağyîr ve’t-tahrîf hâzırûn olup âti’z-zikr vesâyeten hâsım olan kimesne mah-
zarında, hâmil-i hâze’l-kitâb Yorgaki v. Andriye ve Niko’dan sâdır olan da‘vâ-yı 
sahîha-i şer‘iyyede gıbbe’l-istişhâd şöyle şehâdet ettiler ki mahalle-i mezbûrede 
mütemekkin iken bundan akdem mürd olan Nasrâni kimesne maraz-ı mevte 
yakalanıp başını ölüm yastığına koyduğunda rıkkını mu‘terif olan ve hâlâ hâlik-i 
mezbûrun oğlunun hizmetinde bulunan Akdeniz’de vâki‘ Midilli cezîresinde 
sâkin olan açık kaşlı, şehlâ, gök gözlü Rûsiyyü’l-asl İstefani nâm zimmî abd-i 
memlûkini âzâd ve tahrîr etmiş ve müdde‘î-i mezbûr Yorgaki’yi de vasiyyetinin 
tenfîzine ve cezîre-i mezbûrede sâkin bulunan sagīr oğlunun umûrunun tesvi-
yesine ve zabt-ı ahvâli ve hıfz-ı emvâline vasî nasb etmişdi hâlik-i mezbûr va-
siyyeti üzre mürd oldu. Şehâdetleri ba‘de’t-ta‘dîli’ş-şer‘î ve’t-tezkiyyeti’ş-şer‘iyye 
inde’ş-şer‘ makbûl ve mu‘teber oldu. O da vesâyet-i mezbûreyi kabûl edip 
hizmet-i lâzımesini edâyı ta‘ahhüd etti. Sonra hâkim, abd-i mezkûrun hâlik-i 
mezbûrun sülüs-i mâlından ıtkına hükm etti.
Cerâ zâlike ve hurrire fi’l-yevmi’s-sâdis min Zilka‘deti’ş-şerîfe sene isneteyn ve 
seb‘în ve elf.
Şuhûdü’l-hâl: Şeyh Alemüddin Efendi b. Süleyman Kasım Paşa Câmi‘i imâmı, 
Kadı Mustafa Efendi, Musli Bey b. Abdullah, Receb Kethüdâ ve gayruhüm 
mine’l-hâzırîn

307 [67b-2] Sütçü Avyori ve Dimo v. Petro’nun çoban Garoyo 
v. Dimyani’den süt almak üzre yaptıkları anlaşmada Garoyo’nun 
haksız talebinin reddi
Lebbân tâifesinden işbu hâmileyi’l-vesîka Avyori ve şerîki Dimo veledey Petro 
nâm zimmîler mahfil-i kazâda çoban tâifesinden Garoyo v. Dimyani nâm …? 
Bulgar zimmî muvâcehesinde her biri takrîr-i kelâm edip târih-i kitâbdan iki 
ay mukaddem mesfûr Garoyo âhardan iki yüz yetmiş re’s sağmal koyun iştirâ 
ve kabz eylediğinde biz dahi zikr olunan koyunlardan hâsıl olan sütü si‘r-i cârî 
üzre bize tahte’l-hesâb bey‘ etmek üzre merkūm Garoyo yedine on bin fıddî 
nakd-i râyic fi’l-vakt akçe def ‘ ve teslîm eylediğimizde ol dahi vech-i muhar-
rer üzre meblağ-ı mezbûru yedimizden alıp kabz edip meblağ-ı mezbûr tamâm 
olunca bize tahte’l-hesâb süt bey‘ ve teslîm biz dahi iştirâ ve kabz edip meblağ-ı 
mezbûr tamâm oldukda mezbûrdan akçemiz ile süt almak murâd eylediğimiz-
de benim çobanlara deynim vardır peşîn akçe verirseniz size sütü veririm ve 
illâ âhara bey‘ ederim deyip bizim dahi peşîn akçe vermeğe iktidârımız olma-
mağla merkūm Garoyo bir hafta evvel koyunlardan hâsıl olan sütü âhar ki-
mesneye bey‘ ve teslîm etmişiken hâlâ ol kimesne benim sütümü almaz elbet-
te siz bana ol koyunları iştirâ ile sütünü biz alırız demişdiniz sütümü alın deyû 
dâimâ bizi rencîdeden hâlî değildir, suâl olunup takrîri tahrîr ve bizi bî-vech 
rencîdeden men‘ olunmak matlûbumuzdur dediklerinde gıbbe’s-suâl merkūm 
Garoyo cevâbında fi’l-hakīka hâl merkūmân Avyori ve Dimo’nun takrîr eyle-
dikleri minvâl üzre olmuşdur gerçi sâlifü’z-zikr on bin akçeyi mezbûrân ile 
hesâblaşdım lâkin ikrâr ve va‘deleri üzre sütümü alsınlar deyicek bu makūle bey‘ 
ü şirâ câiz ve meşrû‘ olmamağın min ba‘d mezbûrân Avyori ve şerîki Dimo’yu 
ol vechile rencîde etmemek üzre mersûm Garoyo zimmîye tenbîh-i şer‘î birle 
mâ hüve’l-vâki‘ kayd şüd.
Fi’l-yevmi’s-sâdis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Ali Beşe Çukadâr, Hamza Efendi nâib-i recül, Mehmed Beşe Muh-
zır, Hüseyin Beşe Muhzır, Hasan Beşe Muhzır, Dilâver muhzır ve gayruhüm 
mine’l-hâzırîn.

308 [68a-1] Mehmed Efendi’nin kâtibi olduğu Kiremitçi Ahmed Çelebi 
Vakfı’na borcu olduğunun tespiti
Havâss-ı Aliyye kazâsı a‘mâlinden kasaba-i Hasköy’de Kiremitçi Ahmed Çe-
lebi merhûmun evkāfına meşrûtiyyet üzre bi’l-fi‘l mütevellî olan râfi‘ü’l-kitâb 
Mehmed Çavuş b. Ebûbekir mahfil-i kazâda yine merhûm-ı mezbûrun evlâdı 
evlâdının evlâdı evlâdından evkāf-ı mezbûrenin hâlâ kâtibi olan İmâm Meh-
med Efendi b. Mustafa mahzarında üzerine bi’l-velâye takrîr-i da‘vâ edip 
kâtib-i mezbûr Mehmed Efendi bundan akdem ben diyâr-ı âharda iken evkāf-ı 
mezbûreden olup icâre-i mu‘accele ve müeccele-i ma‘lûmeteyn ile Sâlih Efendi 
tasarrufunda olan kiremithâne hissesini mezbûr Sâlih Efendi bilâ-veled fevt ol-
mağla evkāf-ı mezbûre câbîsi gāib ani’l-meclis Ramazan Bey ile sâbıkan kethüdâ 
bey olan Süleyman Paşa’ya icâre-i müeccele-i ma‘lûme ve iki yüz elli bin akçe 
icâre-i mu‘accele ile îcâr ve meblağ-ı mezbûru vakıf için kabz eylediklerinden 
sonra meblağ-ı mezbûr[un] otuz sekiz bin iki yüz elli akçesini mezbûr Meh-
med Efendi fuzûlen ahz ü kabz ve kendi mesârifine sarf ile istihlâk etmeğin 
sene ihdâ ve seb‘în ve elf Şevvâlü’l-mükerremi evâsıtında zikr olunan otuz se-
kiz bin iki yüz elli akçeyi mezbûr Mehmed Efendi’den tevliyyetim hasebiyle 
vakf-ı mezbûr için taleb [ve] da‘vâ ve huzûr-ı hâkimde mürâfa‘a-i şer‘-i şerîf ol-
duğumuzda, mezbûr Mehmed Efendi meblağ-ı mezbûrun on beş bin akçesini 
ücret-i kitâbet deyû ve on yedi bin akçesini galle-i vakf-ı mezbûrun mesârif-i 
mu‘ayyeneden fazlası evlâda meşrûta olmağın ben dahi evlâddanım deyû ve 
iki bin yedi yüz elli akçesini kızım Ayşe dahi evlâddandır deyû ve üç bin beş 
yüz akçesini vakfda izn-i mütevellî ile harcım vardır deyû cem‘an otuz sekiz 
bin iki yüz elli akçe mâl-ı vakfı alıp kabz eylemişimdir deyû ikrâr edip ikrârı 
sicil ve hüccet olunmuşken, hâlâ meblağ-ı mezbûru teslîmden imtinâ‘ eder 
deyû târih-i mezbûr ile müverrah ve târih-i mezbûrda medîne-i Ebâ Eyyûb el-
Ensârî’de nâibü’ş-şer‘ olan Yusuf Efendi imzâsıyla mümzâ ve hatmiyle mahtûm 
min külli’l-vücûh takrîrine mutâbık ve müdde‘âsını nâtık hüccet-i şer‘iyye ibrâz 
ve alâ vechi’l-hasm feth ve kırâat olunup istintâk olundukda, mezbûr Mehmed 
Efendi mazmûn-ı hüccet-i mezkûreyi ikrâr etmeğin vâkıf-ı mezbûrun batında 
merkūm Mehmed Efendi’den mukaddem evlâdı olmağla ber mûceb-i vakfiye-i 
ma‘mûlün-bihâ mezbûr Mehmed Efendi hisseye dâhil olmadığından mâ‘adâ 
ücret-i kitâbet deyû ve kızı mezbûre için dahi mâl-ı vakfdan akçe almak meşrû‘ 
olmamağla alâ mûcebi ikrârihî meblağ-ı mezbûrun izn-i mütevellî ile vakfa ey-
lediği harcdan mâ‘adâ otuz dört bin yedi yüz elli akçe mâl-ı vakfı mütevellî-i 
mezbûr vakıf için edâ ve teslîm ile kâtib-i merkūm Mehmed Efendi ilzâm olun-
dukdan sonra mütevellîsi izniyle vakf-ı mezbûra üç bin beş yüz akçe harc ve 
sarf eylediğini beyâna tenbîh birle mâ hüve’l-vâki‘ bi’t-taleb ketb olundu.
Fî gurreti Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: es-Seyyid Ahmed Efendi b. es-Seyyid Hasan, Mustafa Ağa b. Sinan, 
Abdülbâkī Çelebi b. Ahmed el-Müezzin, Hasan Ağa b. Hızır seroda-i sâbık, Ali 
Çelebi b. Mehmed, Mehmed Bey b. Ebûbekir, Mehmed Çelebi b. Ömer el-Cündî, 
es-Seyyid Mehmed Çelebi [b.] es-Seyyid Mustafa, Mustafa Beşe b. Abdullah, Ali 
Beşe Çukadâr ve gayruhüm mine’l-hâzırîn.

309 [68a-2] Çoban Dimo v. Mihal’in koyun satışından dolayı Yuvan 
v. Angeli’de alacağı olduğu
Çoban tâifesinden işbu râfi‘ü’s-sifr Dimo v. Mihal nâm zimmî meclis-i şer‘-i 
hatîr-i lâzımü’t-tevkīrde yine tâife-i mezbûreden Yuvan v. Angeli nâm zimmî 
muvâcehesinde üzerine takrîr-i da‘vâ edip mezbûr Yuvan zimmîye her bir re’si 
yüz kırk ikişer akçeye olmak üzre yirmi re’s mülk koyunumu târih-i kitâbdan 
bir sene mukaddem iki bin sekiz yüz kırk akçeye bey‘ ve teslîm edip ol dahi 
minvâl-i muharrer üzre iştirâ ve tesellüm ve kabz ve kabûl eyleyip semeni 
meblağ-ı mezbûr iki bin sekiz yüz kırk akçe hakkımı hâlâ merkūm Yuvan’dan 
taleb eylediğimde teslîmden imtinâ‘ eder suâl olunup alıverilmek matlûbumdur 
deyicek gıbbe’s-suâl merkūm Yuvan cevâbında fi’l-hakīka müdde‘î-i merkūm 
Dimo’ya yirmi re’s koyun semeninden minvâl-i meşrûh üzre zimmetimde iki 
bin sekiz yüz kırk akçe lâzımü’l-edâ ve vâcibü’l-kazâ deynim vardır deyû bi 
tav‘ihî ikrâr ve i‘tirâf etmeğin ikrârı mûcebince meblağ-ı mârrü’z-zikr iki bin 
sekiz yüz kırk akçeyi müdde‘î-i mezbûr Dimo’ya edâ ve teslîme merkūm Yuvan 
ilzâm olunup mâ cerâ bi’l-ibtigā sebt olundu.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Hamza Efendi nâib-i Râcil, Kethüdâ Receb Bey, Ali Beşe Çukadâr, 
Dilâver Muhzır, Hüseyin muhzır ve gayruhüm mine’l-hâzırîn.

310 [68b-1] Emine bt. Abdullah’ın Büyükçekmece’deki çiftliğini 
içindekilerle birlikte Vezir Cafer Paşa’ya satması
Dârü’l-hilâfeti’l-aliyye Kostantaniyyetü’l-mahmiye’de Çukurbostan başında 
Seydi Halîfe mahallesinde sâkine fahrü’l-muhadderât Emine Hâtun bt. Abdul-
lah tarafından bey‘-i âti’z-zikri ve kabz-ı semeni ikrâra vekîl olup mezbûrenin 
zâtını ma‘rifet-i şer‘iyye ile ârifân olan Mehmed Çelebi b. Mahmud ve Yahya 
Çelebi b. Nasuh şehâdetleriyle şer‘an vekâleti sâbite olan sulbî kebîr oğlu Za-
ğarcı Ömer Çelebi b. Mehmed Ağa meclis-i şer‘-i şerîfde hâlâ atebe-i aliyye-i 
hüsrevânî ve südde-i seniyye-i şehriyârîde tevkī‘-i olan vezîr-i dilîr-i dil-pezîr 
müşîr-i müşterî-tedbîr mümehhid-i bünyânü’d-devlet müşeyyid-i erkânü’s-
sa‘âdet sâhibü’l-kitâbi’l-müstetâb vezîr-i rûşen-zamîr Cafer Paşa hazretleri kıbe-
linden ikrâr-ı âti’z-zikri tasdîke vekîl olup bimâ hüve nehci’s-sübût şer‘an vekâleti 
sâbite olan fahrü’l-akrân İbrahim Ağa b. Abdülmennân nâm cündî mahzarında 
bi’l-vekâle ikrâr ve takrîr-i kelâm edip akd-i âti’z-zikrin sudûruna değin vâlidem 
müvekkile-i mezbûrenin silk-i mülk-i sahîhinde münselik olan emlâkinden 
Havâss-ı Aliyye kazâsına tâbi‘ Büyükçekmece nâhiyesi muzâfâtından Bojdar 
nâm karyede vâki‘ etrâf-ı erba‘a tarîk-i âma müntehî muhavvata-i dâhiliyyesi 
bir bâb tahtânî oda ve bir kiler ve iki anbar ve bir su kuyusu ve bir matbah ve 
bir fırın ve hadîka-i zât-ı eşcâr-ı müsmire ve gayr-ı müsmireyi ve muhavvata-i 
hâriciyyesi bir bâb tahtânî oda ve sundurma ve bir ahır ve içinde bir oda ve bir 
mikdâr harman yerini müştemil çiftlik ta‘bîr olunur mülk menzilini ve menzil-i 
mezbûrda mevcûd üç çift kara sığır öküzü iki çift su sığırı öküzü ve dört re’s kara 
sığır ineği ve altı re’s buzağı ve dana ve üç aded mükemmel araba ve üç döğen 
ve bir pulluk ta‘bîr olunur kebîr saban ve beş küçük saban ve sâir âlât-ı zirâ‘at 
ve esvâb-ı harâseti ve yetmiş keyl mezrû‘ buğday ve yetmiş keyl mezrû‘ alef ve 
yirmi keyl mezrû‘ arpa ve beş keyl mezrû‘ kaplıca ve menzil-i mezbûrun cemî‘ 
tevâbi‘ ve levâhıkı ve âmme-i menâfi‘ ve merâfıkı ile ve yine karye-i mezbûrede 
vâki‘ hudûd ve sınırı inde’l-ahâlî ma‘lûmetü’l-[hudûd] bir kıt‘a mülk bağını dahi 
bi cümleti’l-hukūk ve’l-levâhık müvekkilem vâlidem mezbûre Emine Hâtun 
müvekkil-i müşârün-ileyh paşa hazretlerine her biri yedişer dirhem gelir sekiz 
yüz kıt‘a riyâlî guruşa tarafeynden îcâb ve kabûlü hâvî bey‘-i bâtt-ı sahîh-i kat‘î 
ile bundan akdem bey‘ ve teslîm, anlar dahi ber minvâl-i muharrer iştirâ ve te-
sellüm ve kabz ve kabûl buyurup yine karye-i mezbûre sınırı dâhilinde vâki‘ 
merhûm ve mağfûrun-leh Sultan Bayezid Hân-ı Velî evkāfı arâzisinden olup 
tefvîz-i âtî sudûruna değin müvekkilem vâlidem mezbûrenin zabt ve taht-ı ta-
sarrufunda olup çiftlik-i mezbûre intimâ ile tahdîd ve tavsîfden müstağnî otuz 
altı kıt‘a tarla ve iki kıt‘a bostan ve üç kıt‘a çayırlarının dahi hakk-ı tasarruflarını, 
ma‘rifet-i sâhib-i arz ile yine müvekkil-i müşârün-ileyh paşa hazretlerine yüz 
kıt‘a riyâlî guruş bedel mukābelesinde ma‘rifet-i mütevellî-i evkāf-ı mezbûr ile 
tefvîz bi’l-ferâğ edip anlar dahi vech-i muharrer üzre tefevvüz ve kabûl buyurup 
semen-i mezbûr ile bedel-i merkūm ki cem‘an yedişer dirhem gelir dokuz yüz 
guruşu tamamen müvekkil-i müşârün-ileyh paşa hazretleri yed-i şerîflerinden 
alıp kabz edip menzil-i mezbûr ve bağ-ı mersûm ve ol tarlalar ve bostan ve ça-
yırlarda alâkam kalmadı ba‘de’l-yevm müvekkil-i müşârün-ileyh paşa hazretle-
rinin mülk-i müşterâsı ve hakk-ı sarîhi olmuşdur, keyfe mâ yeşâ’ tasarruf buyur-
sunlar dedi dedikde gıbbe’t-tasdîki’l-mu‘teber mâ cerâ bi’l-ibtigā ketb ve imlâ 
olundu.
Fi’l-yevmi’s-sâdis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Hasan Ağa Cündî, Ramazan Efendi b. Hüseyin, Mehmed Çelebi b. 
Musli, Şaban Bey b. Hasan Cündî, İbrahim Bey Şâtır, Ali Beşe Çukadâr, Hüseyin 
Muhzır ve gayruhüm mine’l-hâzırîn.

311 [68b-2] Kiremitçi Ahmed Çelebi Vakfı’na mütevellisinin alacak 
davasının reddi
Havâss-ı Refî‘a kazâsı tevâbi‘inden kasaba-i Hasköy’de merhûm Kiremitçi Ah-
med Çelebi evkāfı’na meşrûtiyyet üzre bi’l-fi‘l mütevellî olan fahrü’l-cüyûş 
Mehmed Çavuş b. Ebûbekir mahfil-i kazâ ve mahall-i irtizâda, vakf-ı mezbûre 
kâtibi olan Mehmed Efendi b. Mustafa mahzarında üzerine takrîr-i da‘vâ edip 
bundan akdem ben diyâr-ı âharda iken evkāf-ı mezbûreden icâre-i mu‘accele 
ve ücret-i müeccele inde’l-ahâlî ve’l-cîrân ma‘lûmetü’l-hudûd kiremithâneden 
hisse-i ma‘lûmeye mutasarrıf olan Sâlih Efendi bilâ-veled fevt olmağla zabt ve 
taht-ı tasarrufunda olan hisse mahlûl olmağın mezbûr Mehmed Efendi zikr 
olunan hisseyi benim izin ve icâzetim yoğiken sâbıkan kethüdâ bey olan Sü-
leyman Paşa’ya iki yüz elli bin fıddî nakd-i râyic fi’l-vakt akçe icâre-i mu‘accele 
ve yevmî (  ) akçe ücret-i müeccele ile evkāf-ı mezbûre câbîsi gāib ani’l-meclis 
Ramazan Bey ile îcâr ve teslîm ve mârrü’z-zikr iki yüz elli bin akçeyi vakıf için 
alıp kabz eylediklerinden sonra otuz sekiz bin iki yüz elli akçesini mezbûr Meh-
med Efendi ve otuz bin akçesini câbî-i mezbûr Ramazan Bey alıp kabz eyledik-
lerinden sonra mâ‘adâyı bana teslîm, ben dahi vakıf için alıp kabz edip addey-
lediğimde otuz bin akçe dahi noksân gelmişdir hâlâ suâl olunup ihkāk-ı hakk 
olunmak matlûbumdur deyicek gıbbe’s-suâl mezbûr Mehmed Efendi zikr olu-
nan otuz sekiz bin iki yüz elli akçeden gayrı bir akçe ve bir habbe almamışım-
dır cümlesini mütevellî-i mezbûra def ‘ ve teslîm eylemişimdir, hattâ mütevellî-i 
mezbûr meblağ-ı mezbûru ahz ü kabz eyledim deyû huzûr-ı hâkimde ikrâr ve 
ikrârı hüccet-i şer‘iyye dahi olmuşdur deyicek isre’l-istintâk mütevellî-i mezbûr 
cevâbında fi’l-hakīka vech-i muharrer üzre ikrâr eylemişimdir, lâkin ikrâr-ı 
mezkûrumda kâzibim deyicek mütevellî-i mezbûr ikrârında kâzib olmadığı-
na mukarrun-leh olan mezbûr Mehmed Efendi’ye bi hasebi’ş-şer‘i’ş-şerîf yemîn 
lâzım gelmeğin mütevellî-i mezbûr vech-i muharrer üzre olan ikrârında kâtib 
olup müdde‘â-bih olan [69a] otuz bin akçeden küllen ve ba‘zan almadığına ve 
âhar yediyle aldırmadığına ve vücûh-ı şer‘iyyeden bir vechile zimmetine geçme-
diğine merkūm Mehmed Efendi’ye yemîn teklîf olundukda, ol dahi alâ vefki’l-
mes’ûl yemîn billâhi te‘âlâ etmeğin mütevellî-i mezbûr bî-vech ta‘arruzdan men‘ 
[bir]le, mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Es-Seyyid Mustafa Efendi b. es-Seyyid Hasan, Mustafa Ağa b. Si-
nan, Mehmed Bey el-Bevvâbü’s-sultânî, Ali Efendi el-İmâm, Abdülaziz Çelebi 
el-Müezzin ve gayruhüm mine’l-hâzırîn.

312 [69a-1] Fâtıma bt. Ahmed Çavuş’un câriyesi Siyavuş’u âzat etmesi
Tahakkuk-ı özr-i şer‘î ile husûs-ı âti’z-zikrin mahallinde tahrîr[i] iltimâs olunma-
ğın küttâb-ı mahkeme-i muhkemü’l-bünyândan mevlânâ Sâlih Mehmed Efen-
di b. Mehmed irsâl olunup ol dahi zeyl-i vesîkada muharrerü’l-esâmî müslimîn 
ile Havâss-ı Kostantıniyye el-mahmiyye kazâsı a‘mâlinden kasaba-i Hasköy’de 
Pîrî Paşa semtinde sâkin iken bundan akdem müteveffât olan merhûme Fâtıma 
Hâtun bt. Ahmed Çavuş’un menziline varılıp akd-i meclis-i şer‘-i şerîf eyle-
diğinde merhûme-i mezbûrenin verâseti zevci fahrü’l-emâsil ve’l-eşbâh ham-
lacı Mehmed Ağa b. Abdülmennân ile sadriye kebîre kızı fahrü’l-muhadderât 
zahrü’l-muvakkarât Ayşe Hâtun bt. Mehmed’e münhasıra olduğu şer‘an zâhir 
ve müte‘ayyin oldukdan sonra mezbûr Mehmed Ağa asâleten ve mûmâ-ileyhâ 
Ayşe Hâtun’un zevci ve cemî‘-i umûruna ve ale[’l-husûs] ıtk-ı âti’z-zikri ikrâra 
vekîl-i şer‘-i müsecceli olan umdetü erbâbi’t-tahrîr ve’l-kalem zübdetü ashâbi’t-
tastîr ve’r-rakam Ali Efendi b. el-Hâc Hüdâverdi vekâleten meclis-i ma‘kūd-ı 
mezkûrda, müteveffât-ı mezbûreye rıkk-ı sâbıkını mu‘terife uzun boylu sarı kaş-
lı ön dişleri seyrek Guruliyyetü’l-asl? bâ‘isetü’l-kitâb Siyavuş bt. Abdullah nâm 
câriye-i memlûkesi mahzarında her biri bi’l-asâle ve bi’l-vekâle ikrâr ve takrîr-i 
kelâm edip merhûme-i mezbûre vaktâ ki maraz-ı mevtiyle marîza olup başını 
visâde-i mevte koduysa, hasbeten lillâhi te‘âlâ ve haseneten li rûhi resûlihi’l-
mu‘allâ ve hazret-i resûl-i ekrem -sallallâhu aleyhi ve selemin- men a‘taka raka-
beten mü’mineten a‘takallâhu te‘âlâ bi külli uzvin minhâ uzven minhu mine’n-
nâr, hadîs-i şerîfine amelen câriye-i memlûkesi mevsûfe-i mezkûreyi malından 
âzâd ve zümre-i harâir-i asliyyâta idrâc ve ilhâk edip üzerinde hakk-ı velâdan 
gayrı hakkım kalmadı demişiken hâlâ fevt olmağla câriye-i mezkûr sülüs ma-
lından âzâd olup el-hâletü hâzihî müteveffât-ı mezkûrenin muhallefâtı alâ mâ 
farazallâhu te‘âlâ beynimizde tevzî‘ ve taksîm olunup câriye-i merkūmenin kıy-
metine bâliğan mâ belağ sülüs vefâ etmeğin câriye-i mezkûrede kat‘an alâkam 
kalmamışdır ba‘de’l-yevm mezkûre Siyavuş sâir harâir-i asliyyât gibi hürre 
oldu dediklerinde vâki‘ü’l-hâli mevlânâ-yı mezbûr mahallinde tahrîr, ba‘dehû 
meclis-i şer‘a gelip alâ vukū‘ihî inhâ ve takrîr etmeğin hâkim-i muvakki‘-i sadr-ı 
kitâb hazretleri kıbelinden sıhhat-i ıtk-ı mezkûra hüküm birle mâ hüve’l-vâki‘ 
kayd şüd.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Bayram Ağa b. Ali, Hüseyin Efendi b. Ah-
med, Sinan Ağa b. Hasan, Mehmed Çelebi b. Hasan, Ali Efendi imâm-ı Turşucu 
ve gayruhüm mine’l-hâzırîn.

313 [69a-2] Fâtıma bt. Ahmed Çavuş’un ölmeden önce Rus câriyesi 
Bedirmâh’ı âzat ettiği
Tahakkuk-ı özr-i şer‘î ile husûs-ı âti’z-zikrin mahallinde tahrîr[i] iltimâs olun-
mağın küttâb-ı mahkeme-i şerîfeden mevlânâ Sâlih Mehmed Efendi b. Mehmed 
irsâl olunup ol dahi zeyl-i vesîkada muharrerü’l-esâmî müslimîn ile Havâss-ı 
Aliyye kazâsına tâbi‘ kasaba-i Hasköy’de Pîrî Paşa semtinde sâkine iken bundan 
akdem civâr-ı Hayy-i Kadîr’e intikāl eden Fâtıma Hâtun bt. el-merhûm Ahmed 
Çavuş’un menziline varılıp akd-i meclis-i şerî‘at-ı şerîfe olundukda, merhûme-i 
mûmâ-ileyhânın verâseti zevci fahrü’l-emâcid ve’l-ekârim hamlacı Mehmed 
Ağa b. Abdülmennân ile sadriye kebîre kızı umdetü’l-muhadderât zübdetü’l-
muvakkarât Ayşe Hâtun bt. Mehmed’e münhasıra olduğu şer‘an zâhir ve 
müte‘ayyin oldukdan sonra mezbûr Mehmed Ağa asâleten ve müşârün-ileyhâ 
hâtunun zevci ve tarafından her husûsuna ve ale’l-husûs ıtk-ı âti’z-zikri ikrâra 
vekîl-i şer‘-i müsecceli olan mefhar-i erbâbi’t-tahrîr ve’l-kalem Ali Efendi 
b. Hüdâverdi vekâleten meclis-i ma‘kūd-ı mezkûrda, merhûme-i mezbûreye 
rıkk-ı sâbıkını mu‘terife orta boylu sarı kaşlı elâ gözlü Moskoviyyetü’l-asl 
müslimiyyetü’l-mille Bedirmâh bt. Abdullah mahzarında her biri bi’l-asâle 
ve bi’l-vekâle ikrâr ve takrîr-i kelâm edip merhûme-i mûmâ-ileyhâ vaktâ ki 
maraz-ı mevtiyle marîza olduysa câriye-i memlûkesi mevsûfe-i mezbûreyi, has-
beten lillâhi te‘âlâ ve haseneten li rûhi resûlihi’l-mu‘allâ ve amelen kemâ kāle’n-
nebiyyü sallallâhu aleyhi ve sellem men a‘taka rakabeten mü’mineten a‘takallâhu 
te‘âlâ bi külli uzvin minhâ uzven minhu mine’n-nâr, malından âzâd ve zümre-i 
harâir-i asliyyâta idrâc ve ilhâk edip üzerinde hakk-ı velâdan gayrı hakkım kal-
madı demişiken hâlâ fevt olmağın câriye-i mezkûr sülüs malından âzâd olup 
el-hâletü hâzihî muhallefât-ı müteveffât-ı mezkûre beynimizde bi’l-farîzati’ş-
şer‘iyye tevzî‘ ve taksîm olunup câriye-i mezbûrenin kıymetine müteveffât-ı 
[mezbûrenin] sülüsü bâliğan mâ belağ vefâ etmeğin sâhibetü’l-vesîka mezkûre 
Bedirmâh’da kat‘an alâkam kalmamışdır ba‘de’l-yevm mersûme Bedirmâh sâir 
harâir-i asliyyât gibi hürre oldu dediklerinde vâki‘ü’l-hâli mevlânâ-yı mezbûr 
mahallinde tahrîr, ba‘dehû meclis-i şer‘a [gelip] alâ vukū‘ihî inhâ ve takrîr et-
meğin hâkim-i muvakki‘-i sadr-ı kitâb kıbelinden sıhhat-i ıtk-ı mezkûra hüküm 
birle mâ hüve’l-vâki‘ bi’t-taleb kayd şüd.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Bayram Ağa b. Ali, Hüseyin Efendi b. Ahmed, 
es-Seyyid Bayram Ağa b. es-Seyyid Abdurrahman, Mehmed Çelebi b. Hasan, Ali 
Efendi imâm-ı Turşucu, Ahmed Ağa b. Zünnun, Mehmed Çelebi b. Hasan, Ah-
med Ağa b. Ali, Ali Çelebi b. Hızır ve gayruhüm mine’l-hâzırîn.

314 [69b-1] Fâtıma bt. Ahmed Çavuş’un ölmeden önce câriyesi 
Kâtibe’yi âzat ettiği
Tahakkuk-ı özr-i şer‘î ile husûs-ı âti’z-zikrin mahallinde tahrîri iltimâs olunma-
ğın küttâb-ı mahkeme-i şerîfeden mevlânâ Sâlih Mehmed Efendi b. Mehmed 
irsâl olunup ol dahi zeyl-i vesîkada muharrerü’l-esâmî müslimîn ile Havâss-ı 
Aliyye kazâsı aktâ‘ından Hasköy’de Pîrî Paşa semtinde sâkine iken bundan ak-
dem vefât eden Fâtıma Hâtun bt. Ahmed Çavuş’un verâseti, zevci kıdvetü’l-
emâcid ve’l-ekârim hamlacı Mehmed Ağa b. Abdülmennân ile sadriye kebîre 
kızı umdetü’l-muhadderât zahrü’l-muvakkarât Ayşe Hâtun bt. Mehmed’e mün-
hasıra olduğu şer‘an zâhir ve müte‘ayyin oldukdan sonra mezbûr Mehmed 
Ağa asâleten ve mûmâ-ileyhâ Ayşe Hâtun’un zevci ve tarafından her husûsuna 
ve ale’l-husûs ıtk-ı câ’i’z-zikri ikrâra vekîl olup vekâleti hasm-ı şer‘-i câhid 
mahzarında tescîl olan umdetü erbâbi’t-tahrîr ve’l-kalem zübdetü ashâbi’t-
tastîr ve’r-rakam Ali Efendi b. el-Hâc Hüdâverdi meclis-i ma‘kūd-ı mezkûrda 
müteveffât-ı mezbûreye rıkk-ı sâbıkını mu‘terife uzun boylu sarı kaşlı kara göz-
lü Rûsiyyetü’l-asl hâfızatü’l-vesîka Kâtibe bt. Abdullah mahzarında her biri bi’l-
asâle ve bi’l-vekâle ikrâr ve takrîr-i kelâm edip ıtk-ı rakabât a‘zam-ı kurebât 
ve sebeb-i ref ‘-i derecât vesîle-i duhûl-i cennât-ı âliyât olmağın müteveffât-ı 
mezbûre maraz-ı mevt ile marîza olduğu hâlde câriye-i memlûkesi mevsûfe-i 
mezbûreyi hasbeten lillâhi ve haseneten li rûhi resûlillah malından âzâd ve 
muzîk-ı rıkkıyyetden kazâ-i hürriyete idhâl edip üzerinde hakk-ı velâdan gay-
rı hakkım kalmadı sâir harâir-i asliyyât gibi hürre oldu dedikden sonra fevt ol-
mağla mevsûfe-i mezkûre sülüs mâl-ı müteveffât-ı mezbûrdan âzâd olup hâlâ 
muhallefât-ı müteveffât-ı mûmâ-ileyhâyı alâ mâ farazallâhu te‘âlâ beynimiz-
de taksîm eylediğimizde müteveffât-ı mezbûrenin bâliğan mâ belağa kıyme-
tine vefâ etmeğin câriye-i mezbûrede kat‘an alâka ve medhalim kalmamışdır. 
Min ba‘d mezbûre Kâtibe sâir harâir-i asliyyât gibi hürre olmuşdur dediklerinde 
vâki‘ü’l-hâli mevlânâ-yı mezbûr mahallinde tahrîr, ba‘dehû meclis-i şer‘a gelip 
alâ vukū‘ihî inhâ ve takrîr etmeğin işbu kitâb-ı anberin-nikābı tevkī‘-i müstetâbı 
ile şeref-yâb eden hâkim-i âdil-i bî-mu‘âdil hazretleri kıbelinden sıhhat-i ıtk-ı 
mezkûra hüküm birle mâ hüve’l-vâki‘ kayd şüd.
Li seneti isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Bayram Ağa b. Ali, Hüseyin Efendi b. Ahmed, 
es-Seyyid Bayram Ağa b. es-Seyyid Abdurrahman, Sinan Ağa b. Hasan ve gay-
ruhüm mine’l-hâzırîn.

315 [69b-2] Fâtıma bt. Ahmed Çavuş’un ölmeden önce câriyesi Çâker’i 
âzat ettiği
Tahakkuk-ı özr-i şer‘î ile husûs-ı âti’z-zikrin mahallinde ketb ve tahrîri için 
bi’t-taleb irsâl olunan mevlânâ Sâlih Mehmed Efendi, ol dahi zeyl-i vesîkada 
muharrerü’l-esâmî olan müslimîn ile Havâss-ı Aliyye kazâsı tevâbi‘inden kasaba-i 
Hasköy’de Pîrî Paşa semtinde sâkine iken bundan akdem civâr-ı Hayy-i Kadîr’e 
intikāl eden Fâtıma Hâtun bt. Ahmed Çavuş menziline varıp akd-i meclis-i 
şer‘-i kavîm eylediğinde merhûme-i mûmâ-ileyhânın verâseti zevci fahrü’l-
emâsil ve’l-e‘âzim hamlacı Mehmed Ağa b. Abdülmennân ile sadriye kebîre kızı 
umdetü’l-muhadderât zübdetü’l-muvakkarât Ayşe Hâtun bt. Mehmed’e mün-
hasıra olduğu şer‘an zâhir ve müte‘ayyin oldukdan sonra mezbûr Mehmed Ağa 
asâleten ve müşârün-ileyhâ Ayşe Hâtun’un zevci ve cemî‘-i umûruna kıbel-i 
mûmâ-ileyhâdan vekîl-i şer‘-i müsecceli olan umdetü erbâbi’t-tahrîr ve’l-kalem 
zübdetü ashâbi’t-tastîr ve’r-rakam Ali Efendi b. el-Hâc Hüdâverdi vekâleten 
meclis-i ma‘kūd-ı mezkûrda, merhûme-i mezbûreye rıkk-ı sâbıkını mu‘terife 
uzun boylu elâ gözlü kara kaşlı Rûsiyyetü’l-asl müslimiyyetü’l-mille sâhibetü’l-
kitâb Çâker bt. Abdullah nâm câriye-i memlûkesi mahzarında her biri bi’l-asâle 
ve bi’l-vekâle ikrâr-ı sahîh-i şer‘î ve i‘tirâf-ı sarîh-i mer‘î kılıp merhûme-i mûmâ-
ileyhâ maraz-ı mevt ile marîza olduğu hâlde câriye-i memlûkesi mevsûfe-i 
mezbûreyi hasbeten lillâhi’l-azîm ve hereben min ikābihi’l-elîm, yevme lâ-
yenfa‘u mâlün ve lâ benûne illâ men etallâhe bi kalbin selîm ve amelen bimâ 
kāle’n-nebiyyü -sallallâhu aleyhi ve sellem- men a‘taka rakabeten mü’mineten 
a‘takallâhu te‘âlâ bi külli uzvin minhâ uzven minhu mine’n-nâr, malından âzâd 
ve zümre-i harâir-i asliyyâta idrâc ve ilhâk edip üzerinde hakk-ı velâdan gay-
rı hakkım kalmadı deyip hâlâ fevt olmağın câriye-i merkūme sülüs malından 
âzâd olup el-hâletü hâzihî müteveffât-ı müşârün-ileyhânın muhallefâtını alâ mâ 
farazallâhu te‘âlâ beynimizde tevzî‘ ve taksîm ve hesâb ve kitâb eylediğimizde 
câriye-i mezkûrenin kıymetine bâliğan mâ belağ sülüs vefâ etmeğin mevsûfe-i 
mezkûrede kat‘an alâkamız kalmamışdır ba‘de’l-yevm mersûme Çâker sâir 
harâir-i asliyyât gibi hürre oldu dediklerinde vâki‘ü’l-hâli mevlânâ-yı mezbûr 
mahallinde tahrîr, ba‘dehû meclis-i şer‘a gelip alâ vukū‘ihî inhâ ve takrîr etme-
ğin hâkim-i muvakki‘-i sadr-ı kitâb hazretleri kıbelinden ıtk-ı mezkûrun sıhha-
tine hüküm birle mâ hüve’l-vâki‘ kayd şüd.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Bayram Ağa b. Ali, Hüseyin Efendi b. Ahmed, 
es-Seyyid Bayram Ağa b. es-Seyyid Abdurrahman, Ali Efendi imâm-ı Turşucu, 
Mehmed Çelebi b. Hüseyin, Ahmed Ağa b. Zünnun, Ahmed Ağa b. Ali, Mehmed 
Çelebi b. Hasan, Ali Çelebi b. Hızır, Receb Bey Kethüdâ, Hasan b. Abdullah, Hü-
seyin muhzır ve gayruhüm mine’l-hâzırîn.

316 [70a-1] Mustafa Çelebi ve Mehmed Çelebi b. Mehmed’in Emânî 
Çelebi Vakfı’na menzillerini bey‘ bi’l-istiğlâl yoluyla sattıkları
Mahmiye-i İstanbul hısnı ebvâbından Topkapısı hâricinde vâki‘ Emânî Çe-
lebi mahallesi sükkânından Mustafa Çelebi ve Mehmed Çelebi ibney Meh-
med nâm karındaşlar meclis-i şer‘-i hatîr-i lâzımü’t-tevkīrde mezbûr Emânî 
Çelebi[’nin] vakf eylediği nukūda bi’l-fi‘l mütevellî olan râfi‘ü’l-kitâb Abdülaziz 
Çelebi b. Sinan mahzarında her biri ikrâr ve takrîr-i kelâm edip emlâkimizden 
olup mahalle-i mezbûrede vâki‘ bir tarafdan Mehmed Çelebi mülkü ve bir ta-
rafdan mahalle-i mezbûre müezzinine meşrûta olan vakıf menzil ve tarafey-
ni tarîk-i âm ile mahdûd olan bir fevkānî oda ve bir sofa ve tahtında ahırı ve 
iki tahtânî odaları ve bir matbah ve bir çatma oda ve bir kileri ve bir su kuyu-
sunu ve zât-ı eşcâr-ı müsmire ve gayr-ı müsmire bahçeyi müştemil ale’l-iştirâk 
mülk-i mevrûs menzilimizi, cümle-i tevâbi‘ ve levâhıkı ile mütevellî-i mezbûra 
alâ tarîki’l-istiğlâl her biri yedişer dirhem olmak üzre elli altı kıt‘a riyâlî guruşa 
bey‘ ve teslîm eylediğimizde ol dahi mâl-ı vakf-ı mezbûr ile tarîk-i mersûm üzre 
iştirâ ve tesellüm ve kabz ve kabûl eyleyip semeni olan mezbûrü’n-na‘t elli altı 
kıt‘a guruşu mütevellî-i mezbûr Abdülaziz Çelebi yedinden tamamen ale’l-iştirâk 
ahz ü kabz eylediğimizden sonra yine mütevellî-i mezbûr menzil-i mahdûd-ı 
mezkûru ba‘de’t-tahliyyeti’ş-şer‘iyye târih-i kitâbdan bir sene tamâmına değin 
beher guruşu yedişer dirhem olmak üzre sekiz kıt‘a riyâlî guruş ile bir rub‘ gu-
ruş ücret ile bize îcâr ve teslîm eylediğinde biz dahi ber vech-i iştirâk minvâl-i 
meşrûh üzre istîcâr ve tesellüm ve kabz ve kabûl eyledik dediklerinde gıbbe’t-
tasdîki’l-mu‘teber mâ hüve’l-vâki‘ kayd şüd.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Yusuf Efendi b. Abdünnebî, Mehmed Efendi el-İmâm, Mehmed 
Efendi b. Yusuf el-Müezzin, Hasan Halîfe b. Mehmed, Mehmed Çelebi b. Hüse-
yin ve gayruhüm mine’l-hâzırîn.

317 [70a-2] Hristo v. İstirati ile ortağı Yani v. Nikola’nın alacak 
hususunda Fotini bt. Yani ile sulh olması
Yoğurtçu tâifesinden Hristo v. İstirati ve şerîki Yani v. Nikola nâm zimmîler 
meclis-i şer‘de Havâss-ı Aliyye kazâsına tâbi‘ Makrihorya nâm karyede sâkin iken 
bundan akdem hâlik olan Vasil v. (  ) nâm zimmînin metrûkâtına vâzı‘atü’l-yed 
idiği ikrârıyla sâbit olan zevcesi Fotini bt. Yani nâm nasrâniye tarafından tasdîk-i 
câ’i’z-zikre bimâ hüve nehci’s-sübût şer‘an vekâleti sâbite olan babası mezbûr 
Yani muvâcehesinde her biri ikrâr ve takrîr-i kelâm edip hâlik-i mezbûrun zim-
metinde kadri ve kıymeti beynimizde ilm-i şer‘î birle ma‘lûm beynimizden 
müşterâ ve makbûz leben semeninden üç [bin] sekiz yüz altmış akçe hakkımız 
olup kable’l-edâ mürd olmağla meblağ-ı mezbûr hâlik-i merkūmun zimmetin-
de bâkī kalmışdır hâlâ hâlik-i merkūmun metrûkâtına vâzı‘atü’l-yed olan zevce-
si müvekkile-i mezbûreden taleb ve da‘vâ eylediğimizde ol dahi inkâr ile cevâb 
vermeğin beynimizde münâza‘ât-ı kesîre cereyân etmişdi el-hâletü hâzihî bey-
nimize muslihûn tavassut edip meblağ-ı mârrü’z-zikr üç bin sekiz yüz altmış 
akçe da‘vâsından müvekkile-i mezbûre ile bizi bin sekiz yüz nakd-i râyic fi’l-
vakt akçe üzerine inşâ-i akd-i sulh eylediklerinde biz dahi sulh-i mezbûru kabûl 
ve bedel-i sulh olan meblağ-ı mezbûru müvekkile-i mezbûre Fotini yedinden 
tamamen alıp kabz edip mâ‘adâ da‘vâsından müvekkile-i mezbûrenin zimme-
tini ibrâ-i âmm-ı kātı‘ü’n-nizâ‘la ibrâ ve iskāt [eyledik] ba‘de’l-yevm husûs-ı 
mezbûra müte‘allika müvekkile-i mezbûre Fotini ile vechen mine’l-vücûh da‘vâ 
ve nizâ‘ımız yokdur zuhûr dahi ederse lede’l-hükkâmi’l-kirâm makbûle olmasın 
dediklerinde mukırrân-ı mezbûrânın minvâl-i muharrer üzre olan ikrârların 
vekîl-i merkūm Yani vekâleten bi’l-muvâcehe tasdîk ve bi’l-müşâfehe tahkīk et-
meğin mâ hüve’l-vâki‘ kayd şüd.
Fi’l-yevmi’s-sâdis min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mustafa Beşe b. Mehmed, diğer Mustafa Beşe b. Abdullah, Dilâver 
Bey b. Abdullah, Hüseyin Çelebi b. Ali, Dimitri v. Yorgi, Todori v. İstirati, Yorgi v. 
Todori, Rizo v. Dimitri ve gayruhüm mine’l-hâzırîn.

318 [70a-3, Arapça] Marziye bt. Sinan’ın muhâlaa yoluyla boşandığı
Medîne-i Hazret-i Ebâ Eyyûb el-Ensârî mahallâtından Câmi‘-i Kebîr mahalle-
sinde sâkine olan Marziye bt. Sinan nâm hâtun meclis-i şerî‘at-ı şerîfe-i garrâ 
ve mahfil-i tarîkat-i refî‘a-i zehrâda –sânehallâhu te‘âlâ ani’l-be’sâi ve’d-darrâi- 
hâzıre olup hâmil-i hâze’l-kitâb Şaban b. Mehmed nâm zevci ile muhâla‘a yap-
tı. Zevc-i mezbûr da nikâhında ta‘ahhüd ettiği râyicü’l-vakt dört bin akçe-i 
Osmânî mehr-i müecceli, beynlerinde mu‘ayyen ve mukadder iddet nafakası 
ve me’ûnet-i süknâsı zevcesi üzerine olmak üzre zevce-i merkūme ile muhâla‘a 
yaptı. Zevce-i mezbûre bu sûretle yeni bir nikâh yapılmadan ve mehir ödenme-
den helâl olmayacak şekilde zevc-i merkūmundan ayrılmış oldu. Sonra her biri 
cemî‘-i de‘âvî, mütâlebât, eymân ve muhâsamâtdan umûmen, zevciyyetle alâkalı 
da‘vâdan husûsen yek diğerinin zimmetini ibrâ-i âm ile husûmet ve nizâyı ber-
taraf edecek şekilde ibrâ etti.
Cerâ zâlike ve hurrire fi’l-yevmi’t-tâsi‘ min Zilka‘de eş-şerîfe sene isneteyn ve 
seb‘în ve elf.
Şuhûdü’l-hâl: Hüseyin Dede b. Şaban, Mehmed Çelebi b. Ali, Hüseyin Beşe b. 
Mehmed, muhzır Hasan ve gayruhüm mine’l-hâzırîn

319 [70b-1] Ali Beşe b. Receb’in menzilini Defterdar Mustafa Efendi 
Vakfı’na bey‘ bi’l-istiğlâl yoluyla satması
Medîne-i Hazret-i Ebâ Eyyûb-i Ensârî -[dâme] fî rıdvâni’l-Bârî-’de vâki‘ Tak-
yecibaşı mahallesi sâkinlerinden Ali Beşe b. Receb nâm kimesne meclis-i 
şer‘-i şerî‘at-ı şerîfede Defterdâr Mustafa Efendi vakf eylediği nukūda bi’l-fi‘l 
mütevellî olan râfi‘ü’l-kitâb Mustafa Çelebi b. Hüdâverdi mahzarında ikrâr ve 
takrîr-i kelâm edip emlâkimden olup mahalle-i mezbûrede vâki‘ etrâf-ı erba‘ası 
Ali Çelebi mülkü ve tarîk-i âm ile mahdûd ve mümtâz olan mülk menzilimi 
cümle tevâbi‘ ve levâhıkı ile mütevellî-i mûmâ-ileyh Mustafa Çelebi’ye alâ 
tarîki’l-istiğlâl altı aded sikke-i hasene-i şerîfe altın ile bir frengî altın ve seksen 
hurda akçeye bey‘ ve teslîm eylediğimde ol dahi minvâl-i muharrer üzre iştirâ 
ve tesellüm ve kabz ve kabûl eyleyip semeni olan mezbûrü’n-na‘t altı şerîfi al-
tın ile bir frengî altın ve seksen hurda akçeyi mütevellî-i mûmâ-ileyh yedin-
den tamamen alıp kabz eylediğimden sonra yine menzil-i mahdûd-ı mezkûru 
mütevellî-i mûmâ-ileyh Mustafa Çelebi târih-i kitâbdan bir sene tamâmına 
değin ba‘de’t-tahliyyeti’ş-şer‘iyye üç yüz akçe ücret ile bana îcâr ve teslîm edip 
ben dahi minvâl-i mübeyyen üzre istîcâr ve tesellüm ve kabz ve kabûl ey-
ledim deyicek gıbbe’t-tasdîki’ş-şer‘iyyi’l-vicâhiyyi’l-mu‘teber mâ hüve’l-vâki‘ 
kayd şüd.
Fi’l-yevmi’l-âşir min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Ali Çelebi el-Kâtib-i vakf, Ahmed Çelebi b. Ali, Mehmed Çelebi b. 
Ahmed, Mahmud Çelebi el-Câbî, Mustafa Çelebi el-Kâtib-i vakf ve gayruhüm 
mine’l-hâzırîn.

320 [70b-2] Şerife Huri bt. Mehmed’in bazı eşyalarını Receb Efendi 
b. Yusuf ’a hibe etmesi ve kendisini vasî tayin etmesi
[Derkenar:] (…) hibe sûretidir.
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de Takyeciba-
şı mahallesinde sâkine Şerife Huri bt. Mehmed nâm hâtun meclis-i şer‘de yine 
mahalle-i mezbûre imâmı ibn-i uhrevîsi işbu râfi‘ü’l-kitâb Receb Efendi b. Yu-
suf nâm kimesne mahzarında ikrâr ve takrîr-i kelâm edip hibe-i âtiyetü’z-zikrin 
sudûruna değin silk-i mülk-i sahîhimde münselik olan emlâkimden bir beledî 
döşek altı aded yastık kılıfı ve iki tencere-i vasat ve bir alaca kilim ve bir köh-
ne yan keçesi ve iki ayaklı sandık ve üç aded sagīr sahan ve iki yemeni yorgan 
çarşafleriyle ve bir gayr-ı müsta‘mel çarşafimi ve sâir ism-i mâl ıtlâk olunur 
hırdavatımı ibn-i uhrevîm mezbûr Receb Efendi’ye hibe-i sahîha-i şer‘iyye ile 
hibe ve temlîk ve teslîm eylediğimde ol dahi meclis-i hibede ittihâb ve her biri-
ni tesellüm ve kabz ve kabûl eyleyip ve kemâl-i kereminden beni fevt oluncaya 
infâk ve iksâ etmeğe ta‘ahhüd eyledi ba‘de’l-yevm zikr olunan eşyâ ve sâir hır-
davatım ibn-i uhrevîm merkūm Receb Efendi’nin emlâk-i mevhûbesidir, key-
fe mâ yeşâ’ mutasarrıf olsun dedikde gıbbe’t-tasdîki’l-mu‘teber yine mezbûre 
Şerife Huri Hâtun meclis-i mezbûrda cemî‘-i tasarrufât-ı şer‘iyyesi nâfize ol-
duğu hâlde ikrâr-ı sahîh-i şer‘î kılıp küllü nefsin zâ’ikatü’l-mevt nass-ı şerîfi 
üzre bi emrillâhii te‘âlâ ben işbu dâr-ı dünyâdan sarây-ı ukbâya intikāl eyledi-
ğimde hâlâ silk-i mülk-i sahîhimde münselik olan kefenim ile beni tekfîn olu-
nup kefenim içinde mevcûd iki sikke-i hasene-i şerîfi ve üç aded riyâlî kebîr 
guruş ve eyâdî-i nâsda olan bin akçemi iskāt-ı salâtıma ve min gayrı taksîr ve 
ta‘yîn techîz ve tekfîn ve eyyâm-ı mu‘tâdda tabh-ı ta‘âm ve sâir vücûh-ı hayrâta 
harc ve sarf olunmak vasiyyetim olup tenfîz-i vesâyâ-yı mezkûrum için ibn-i 
uhrevîm merkūm Receb Efendi’yi vasiyy-i muhtâr nasb ve ta‘yîn eyledim deyi-
cek ol dahi vesâyet-i mezbûreyi kabûl ve hıdemât-ı lâzımesini edâya müte‘ahhid 
olmağın mâ cerâ bi’t-taleb kayd şüd.
Fi’l-yevmi’s-sâbi‘ min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Çelebi b. Abdülaziz el-Müezzin, Yusuf Bey b. Abdullah, 
mes[h]çi Ahmed Çelebi b. Ali, Mustafa Dede b. Maden, çorbacı Mehmed Bey b. 
Abdullah, Mehmed Çelebi b. İbrahim, Kenan Bey b. Abdullah, Receb Kethüdâ b. 
( ) ve gayruhüm mine’l-hâzırîn.

321 [70b-3] Kiranora bt. Kostanti’nin evini Tanaş v. Papa 
Kaloyani’ye satması
Mahrûse-i Galata’da Papa Nikola mahallesi sâkinelerinden Kiranora bt. Kostan-
ti tarafından bey‘-i âti’z-zikri ve kabz-ı semeni ikrâra vekîl olup Kovraki? v. Yor-
gi ve Yorgi v. Makoyoni? şehâdetleriyle şer‘an vekâleti sâbite olan Kodomi v. To-
dori nâm zimmî vekîl meclis-i şer‘de işbu râfi‘ü’l-vesîka Tanaş v. Papa Kaloya-
ni muvâcehesinde bi’l-vekâle ikrâr edip akd-i âtî sudûruna değin müvekkilem 
mezbûrenin silk-i mülk-i sahîhinde münselik olan emlâkinden Havâss-ı Aliyye 
kazâsına tâbi‘ kasaba-i Midye’de Polderomo mahallesinde vâki‘ bir tarafdan İs-
tefani mülkü ve bir tarafdan Kolami mülkü ve bir tarafdan Kostanti mülkü ve 
bir tarafdan tarîk-i âm mâbeyninde olan uçurum ile mahdûd iki fevkānî oda 
ve tahtında ahır ve uçurum kurbunda zât-ı eşcâr-ı müsmireyi müştemil mülk 
menzilimi bi cümleti’t-tevâbi‘ ve’l-levâhık dört bin üç yüz fıddî nakd-i râyic fi’l-
vakt akçeye müvekkilem mezbûre mesfûr Tanaş’a tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bâtten bey‘ ve teslîm, ol dahi [vech-i] muhar-
rer üzre iştirâ ve tesellüm ve kabz ve kabûl ve semeni olan mezbûrü’n-na‘t dört 
bin üç yüz akçeyi tamamen müşterî-i mezbûr yedinden alıp kabz edip menzil-i 
mahdûd-ı mezkûrda vechen mine’l-vücûh alâkam kalmadı müşterî-i mezbûrun 
mülk-i müşterâsıdır, keyfe mâ yeşâ’ mutasarrıf olsun dedi dedikde gıbbe’t-tasdîk 
mâ cerâ kayd şüd.
Fî 12 min Zilka‘de sene 1082.
Şuhûdü’l-hâl: Hüseyin b. Hasan, Mehmed b. Mahmud, Ahmed Bey Kethüdâ, 
Mehmed Çelebi b. Musli, Hasan Efendi Ser-muhzır, Kostanti b. Hristo, Kosteri 
v. Oserino, Anderon v. Kosti, Dimitraki v. Anastaş, Menkoyoli v. Koloyani, Alek-
si v. Todori, Angili v. Mavridi.









322 [71a-1] Fâtıma bt. Mehmed’in oğlu Mahmud’un borcunu taksitle 
ödemeyi üstlendiği
Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî-’de Câmi‘-i 
Kebîr mahallesi sâkinelerinden Fâtıma bt. Mehmed nâm hâtun mahfil-i kazâda 
işbu râfi‘ü’l-kitâb fahrü’l-emâsil ve’l-a‘yân İbrahim Ağa b. Receb nâm çorbacı 
mahzarında bi’t-tav‘ ve’r-rızâ ikrâr ve takrîr-i kelâm edip sadrî kebîr oğlu hâzır 
bi’l-meclis Mahmud Ağa b. Hızır bundan akdem mezkûr İbrahim Ağa’dan kırk 
bin nakd-i râyic fi’l-vakt akçe istikrâz ve kabz eylediğinden mâ‘adâ yine oğlum 
mezbûrun bundan esbak fevt olan Cafer Çelebi nâm kimesneye zimmetinde 
lâzımü’l-edâ on bin akçe deynini edâya ümm-i kefîli olmağın merkūm Cafer 
Çelebi meblağ-ı mezbûru hâl-i hayâtında kefîl-i merkūm İbrahim Ağa’dan taleb 
ve ahz etmeğin oğlum mezbûr Mahmud Ağa’nın merkūm İbrahim Ağa’ya zim-
metinde lâzımü’l-edâ elli bin akçe deyni olup mârrü’z-zikr elli bin akçe hakkı-
nı mezbûr İbrahim Ağa bundan akdem oğlum mezbûrdan taleb ve da‘vâ edip 
oğlum mezbûr Mahmud Ağa’nın meblağ-ı mezbûru edâya iktidârı olmamağla 
süknâsı bana meşrûta mahalle-i mezbûrede vâki‘ lede’l-ahâlî ma‘lûmetü’l-hudûd 
vakıf menzili mülkü olmak üzre mezkûr İbrahim Ağa’ya alâ tarîki’l-istiğlâl elli 
bin akçeye bey‘ ve teslîm, ol dahi tarîk-i mezbûr üzre iştirâ ve ba‘de’t-tahliyye 
ücret-i ma‘lûme ile sene tamâmına değin yine oğlum mezbûra îcâr, ol dahi istîcâr 
edip ben dahi oğlum mezbûrun hâtırı için menzil-i mezbûrun vakfiyyetini ketm 
ve mârrü’z-zikr elli bin akçeyi dâyin-i mezbûra edâ ve teslîme emr ve kabûlü hâvî 
kefâlet-i sahîha ile kefîl olmuşdum el-hâletü hâzihî havfen mina’llahi menzil-i 
mezbûrun vakfiyyetini işâ‘at ve vakfiyesini ihrâc eylediğimde ol istiğlâlin ame-
li bâtıl olmağın mezkûr İbrahim Ağa sâlifü’z-zikr elli bin akçeden benim oğlum 
mezbûrun yedinden bi’d-defe‘ât dört bin akçesini ve menzil-i mezbûr kirâsından 
kirâcılar yedinden iki bin akçe ki cem‘an altı bin akçesini kabz mâ‘adâ kırk dört 
bin akçeyi benden kefâletim hasebiyle taleb eylediğinde benim dahi def ‘aten 
edâya kudretim olmamağla on bin akçesini târih-i kitâbdan on gün tamâmında 
ve mâ‘adâ otuz dört bin akçesini dahi üç yüz altmış gün tamâmında edâ etmek 
üzre te’cîle tâlibe olduğumda, mezbûr dahi ber minvâl-i muharrer te’cîl eylemiş-
dir suâl olunsun deyicek gıbbe’s-suâl mezbûr İbrahim Ağa cevâbında fi’l-hakīka 
hâl minvâl-i [muharrer] üzre olmuşdur deyû mukırra-i mezbûreyi tasdîk ve 
lâkin mezbûrenin ve oğlu medyûn-ı mezbûrun nefislerine ve hîn-i mütâlebede 
meclis-i şer‘a ihzârlarına kefîl taleb etmeğin mezbûr Mahmud Ağa dahi meclis-i 
mezbûra fi’l-vâki‘ dâyin-i mezbûra bâlâda tahrîr olunduğu üzre ba‘de’l-hesâb 
kırk dört bin akçe zimmetimde lâzımü’l-edâ deynim vardır deyû ba‘de’l-ikrâr 
dâmâdı Mehmed Çelebi b. Yusuf meclis-i mezbûrda mezbûre Fâtıma’nın ve 
oğlu merkūm Mahmud Ağa’nın nefislerine ve hîn-i mütâlebede meclis-i şer‘a 
ihzârlarına emirleriyle kefîl olmağın ba‘de’l-kabûl mâ cerâ kayd şüd.
Fî 2 Zilka‘de sene [10]72.
Şuhûdü’l-hâl: Ahmed Efendi el-Müderris, el-Hâc Murad Bey Bevvâb-ı sultânî, 
Mehmed Çelebi b. Musli, Mustafa Bey b. Sâlih, Mehmed Çelebi b. Abdullah, Hü-
seyin Muhzır, Receb Kethüdâ, Şaban Bey b. ( ) ve gayruhüm.

323 [71a-2] Seyyid Abdülbâki Çelebi’nin boşandığı eşinden olan oğlu 
Seyyid Abdullah’a nafaka tayini
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Çavuş Kasım 
câmi‘-i şerîfi’nde hâlâ imâm olan fahrü’l-eimme Şerîfezâde Hüseyin Efendi’nin 
sulbî kebîr oğlu Abdülbâkī Çelebi nâm seyyid meclis-i şer‘-i şerîfde takrîr-i 
kelâm ve ta‘bîr ani’l-merâm edip bundan akdem zevcem olup beynimizde 
hüsn-i zindegâne olmamağla beynimiz[de] talâk vâki‘ olan ( ) bt. Şerife Ahmed 
Efendi benim firâşımdan hâsıl edip hâlâ tevellüd eylediği es-Seyyid Abdullah 
nâm sagīr oğlumun nafaka ve kisvesi için benim keyfiyyet-i ahvâlime vukūf ve 
şu‘ûru olan bî-garaz müslümanlardan istihbâr olunup malımdan kadr-i ma‘rûf 
nafaka farz u takdîr olunmak matlûbumdur deyicek zeyl-i kitâbda muharrerü’l-
esâmî olan bî-garaz müslimîn merkūm es-Seyyid Abdülbâkī Çelebi’nin külle 
yevm on yedi akçe vazîfesi olup ol vazîfeden gayrı bir akçe ve bir habbe kâr u 
kisbi olmadığını meclis-i şer‘de haber verdiklerinde hâkim-i muvakki‘-i sadr-ı 
kitâb tûbâ-lehû hüsnü me’âb hazretleri dahi sagīr-i mezbûrun nafaka ve kisve-
si ve sâir havâic-i zarûriyyesi için târih-i kitâbdan beher yevm beşer akçe ba-
bası mezbûr es-Seyyid Abdülbâkī Çelebi üzerine nafaka farz ve takdîr edip zikr 
olunan yevmî beşer akçeyi sagīr-i mezbûrun vâlidesi olan zevce-i mutallakası 
mezbûreye edâ ve teslîme mezbûr es-Seyyid Abdülbâkī Çelebi’ye tenbîh-i şer‘î 
birle mâ cerâ kayd şüd.
Fi’l-yevmi’r-râbi‘ aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Muslihiddin Efendi b. İlyas, Mehmed Çelebi b. Hasan Dede, Ali 
Çelebi b. Osman, Süleyman Bey b. Abdullah, Hüseyin Muhzır ve gayruhüm 
mine’l-hâzırîn.

324 [71b-1] Vefat eden Şaban b. Hüseyin’in terekesinin vasîsi Ömer’in 
hesaplarını kontrol için Osman Halife b. Ali’nin hasbî nâzır tayini
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de hâlâ beytülmâl 
emîni olup muhallefât-ı câ’i’z-zikre vâzı‘ü’l-yed olan Ahmed Çelebi b. Meh-
med mahfil-i kazâda medîne-i mezbûre mahallâtından Davud Ağa mahallesin-
de sâkin Ömer Bey b. Şaban mahzarında üzerine bi’l-emâne takrîr-i da‘vâ edip 
bundan akdem mezkûr Ömer Bey yanında mütemekkin iken fevt olup zâhirde 
vâris-i ma‘rûf ve ma‘rûfesi olmamağla muhallefâtı taraf-ı vakfa âid olan Şa-
ban b. Hüseyin nâm müteveffânın muhallefâtından üç bin nakd-i râyic fi’l-
vakt akçe mezbûr Ömer Bey ahz ü kabz ve bir mikdârını techîz [ve] tekfînine 
harc ve sarf edip mâ‘adâsını vakıf için emânetim hasebiyle mezbûr Ömer 
Bey’den taleb eylediğimde teslîmden imtinâ‘ eder hâlâ suâl olunup alıverilmek 
matlûbumdur dedikde gıbbe’s-suâl mezbûr Ömer Bey cevâbında müteveffâ-
yı mezbûr vaktâ ki maraz-ı mevt ile marîz olduysa meblağ-ı mezbûru malın-
dan ihrâc ve huzûr-ı müslimînde meblağ-ı mezbûr techîz ve tekfîn ve eyyâm-ı 
mu‘tâdda tabh-ı ta‘âm ve sâir malzeme için harc ve sarf olunmak üzre vasiy-
yet edip tenfîz-i vesâyet-i mezbûre için beni vasiyy-i muhtâr nasb ve ta‘yîn et-
meğin ben dahi vesâyet-i mezkûreyi kabûl ve meblağ-ı mezbûru kabz edip 
merkūm Şaban vasiyyet-i mezbûre [üzre] musırran fevt olmağla mezbûrun 
bir mikdârını ta‘yîn eylediği üzre techîz ve tekfînine harc ve sarf eyledim mâ 
bakiyyeyi dahi tamâm olunca harc eyledim deyicek isre’l-istintâk ve’l-inkâr 
ve akībe’l-istişhâd udûl-i ricâlden fahrü’l-eimme Hasan Efendi b. Hüseyin 
ve Nasuh Halîfe b. Abdüsselâm li ecli’ş-şehâde makām-ı kazâya hâzırân olup 
istişhâd olunduklarında, fi’l-hakīka müteveffâ-yı mezbûr maraz-ı mevtinde 
malından mârrü’z-zikr üç bin akçeyi bizim huzûrumuzda ihrâc ve techîz ve 
tekfînine ve eyyâm-ı mu‘tâdda tabh-ı ta‘âma harc ve sarf olunmak üzre ta‘yîn 
ve müsteşhid-i mezbûru vasiyy-i muhtâr nasb ve ta‘yîn ve meblağ-ı mezbûru 
yedine def ‘ u teslîm, ol dahi vesâyet-i mezbûreyi kabûl ve meblağ-ı mezbûru 
kabz edip müteveffâ-yı mezbûr vasiyyet-i mezkûre üzre musırran fevt olmuş-
dur. Biz bu husûsa bu vech üzre şâhidleriz, şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri 
makbûle olmağın mûcebiyle ba‘de’l-hükm muvakki‘-i sadr-ı kitâb olan hâkim-i 
hâsim hazretleri Osman Halîfe b. Ali nâm kimesneyi vasiyy-i mezbûr üzerine 
hasbî nâzır nasb ve ta‘yîn etmeğin ol dahi kabûl ve edâya müte‘ahhid olmağın 
mâ cerâ kayd şüd.
Fi’l-yevmi’l-hâdî aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Efendi b. Hüseyin Vakkas, Hamza Efendi el-Kadı, Ah-
med b. Mustafa, el-Hâc Hasan b. Mustafa ve gayruhüm mine’l-hâzırîn.

325 [71b-2] Osman Ağazâde Mehmed Ağa’nın borcuna karşılık evini 
Ümmühâni bt. Abdülmennân’a rehin vermesi
Havâss-ı Kostantıniyye kazâsı a‘mâlinden Çatalca nâhiyesine tâbi‘ Şeyh Si-
nan nâm karyede sâkin fahrü’l-e‘âlî ve’l-e‘âzim Osman Ağazâde Mehmed Ağa 
meclis-i şer‘de medîne-i Hazret-i Ebâ Eyyûb el-Ensârî -radiye anhu Rabbühü’l-
Bârî-’de Kasım Paşa mahallesinde sâkine fahrü’l-muhadderât Ümmühâni 
bt. Abdülmennân nâm hâtun kıbelinden ikrâr-ı âti’z-zikri tasdîke vekîl olup 
bimâ hüve tarîki’s-sübût şer‘an vekâleti sâbite olan zevci ve kendinin kayı-
nı umdetü’l-kuzât zübdetü’l-vülât Ağazâde Mehmed Efendi b. el-merhûm 
Nasuh Ağa mahzarında ikrâr ve takrîr-i kelâm edip kayınım vekîl-i mezbûr 
Mehmed Efendi’nin halîlesi mûmâ-ileyhâ Ümmühâni Hâtun’dan on bin fıddî 
nakd-i râyic fi’l-vakt akçe istikrâz ve kabûl eylediğimde ol dahi ber minvâl-i 
muharrer ikrâz ve teslîm etmeğin ben dahi meblağ-ı mezbûr mukābelesinde 
silk-i mülk-i sahîhimde münselik olan emlâkimden karye-i mezbûrede vâki‘ 
bir tarafdan Mehmed Çelebi ve Ahmed Efendi oğulları bağları ve bir tarafdan 
hemşîrem Fâtıma Hâtun bağı ve iki tarafdan mer‘â ve tarîk-i âm ile mahdûd 
zât-ı eşcâr-ı müsmire ve gayr-ı müsmireyi müştemil bir kıt‘a mülk bağımı 
müvekkil-i mûmâ-ileyhâ yedine rehn-i makbûz vaz‘ ve teslîm eylediğimde ol 
dahi minvâl-i muharrer üzre irtihân ve ve tesellüm ve kabz ve kabûl eyledi 
inşâ’allâhü te‘âlâ zikr olunan on bin akçeyi müvekkile-i mûmâ-ileyhâya edâ 
ve teslîm eylediğimde fekk-i rehin oluna dedikde mukırr-ı mezbûru kelimât-ı 
meşrûhunda vekîl-i mezbûr vekâleten bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ kayd şüd.
Fi’l-yevmi’r-râbi‘ aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Şaban Çelebi b. Hüseyin el-Müderris, Ali Çelebi b. Mahmud el-
Attâr, Mehmed b. Musli, Mustafa b. Abdullah ve gayruhüm mine’l-hâzırîn.

326 [72a-1] Hacı Mahmud Ağa’nın Yassıviran’daki çiftliğini yeniçeri 
başhalifesi Abdüllatif Efendi’ye satıp tarla ve çayırlarının 
kullanım hakkını devretmesi
Yâ Fettâh
Dârü’s-saltanati’s-seniyye Kostantıniyye el-mahmiyye’de Ali Paşa semtinde Al-
tıay çeşmesi kurbunda Debbâğzâde mahallesi sükkânından umdetü’l-emâcid 
ve’l-eşbâh el-Hâc Mahmud Ağa b. Mehmed meclis-i şer‘-i şerîf-i şâmihü’l-
imâdda ve mahfil-i dîn-i münîf-i râsihü’l-evtâdda, Dergâh-ı âlî -dâme mahfûfen 
bi’l-avni’r-Rabbânî- yeniçeri kaleminde sâbıkan başhalîfe olan umdetü’t-tahrîr 
ve’l-kalem zübdetü ashâbi’t-tastîr ve’r-rakam kıdvetü’l-e‘âlî ve’l-e‘âzim el-
muhtas bi mezîdi inâyeti’l-meliki’s-Samed hâmilü’l-kitâbi’l-müstetâb Abdüllatîf 
Efendi b. Mehmed mahzarında bi’t-tav‘ ve’r-rızâ ikrâr ve i‘tirâf edip akd-i âti’z-
zikrin sudûruna değin silk-i mülk-i sahîhimde münselik ve zabt u tasarrufum-
da münharıt olan emlâkimden Havâss-ı Aliyye kazâsına tâbi‘ Yassıviran nâm 
karyede vâki‘ bir tarafdan a‘lemü’l-ulemâ’i’l-izâm Caferzâde Efendi mülkü ve 
üç tarafdan tarîk-i âm ile mahdûd muhavvata-i dâhiliyyesi iki bâb tahtânî oda 
ve bir sofa ve iki anbar ve zât-ı eşcâr-ı müsmire ve gayr-ı müsmire bahçeyi ve 
muhavvata-i hâriciyyesi iki bâb tahtânî oda ve bir sofa ve iki ahır ve bir su ku-
yusu ve ve zât-ı eşcâr-ı müsmire ve gayr-ı müsmire bahçe ve karşısında bir kıt‘a 
bağı müştemil olup bundan akdem Mehmed Ağa b. Mehmed nâm kimesne 
Sâliha Hâtun bt. Mehmed’den iştirâ edip ben dahi sene seb‘în ve elf Şa‘bânü’l-
mu‘azzamı’nın on birinci günü mûmâ-ileyhâ Sâliha Hâtun’dan iştirâ eyledi-
ğim çiftlik ta‘bîr olunur mülk menzilini cemî‘ tevâbi‘ ve levâhıkı ve âmme-i 
menâfi‘ ve merâfıkı ile ve menzil-i mezbûrun üst tarafında olan harâbe nîm 
değirmeniyle ve Siyavuş nâm Rûsiyyü’l-asl bir abd-i memlûk ve Gülistan nâm 
Macariyyetü’l-asl bir câriye-i memlûke Hasan nâm velediyle ve beynimizde 
kadri ma‘lûm mezrû‘ât ve menzil-i mezbûrda mevcûd bir çift su sığırı ve bir 
çift kara sığırı öküzleri ve bir çift su sığırı ineği ve bir büyük ve bir küçük saban 
mükemmel âletleri ile ve iki mükemmel araba ve bir döğen ve sâir âlât-ı zirâ‘at 
ve esvâb-ı harâsetiyle müşârün-ileyh Abdüllatîf Efendi’ye elli bin fıddî nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bâtten bey‘ ve teslîm, ol dahi minvâl-i muharrer iştirâ ve tesellüm ve kabz ve 
kabûl edip yine mezbûre Sâliha Hâtun’dan hîn-i bey‘de tefevvüz etmekle tefvîz-i 
âtî sudûruna değin zabt ve taht-ı tasarrufumda olup merhûm ve mağfûrun leh 
Ebü’l-feth el-Gāzi Sultan Mehmed Hân Gāzi evkāfı arâzisinden olup çiftlik-i 
mezbûr intimâ ile tahdîd ve tavsîfden müstağnî on yedi kıt‘a tarla ve dört kıt‘a 
çayırlarının hakk-ı tasarruflarını evkāf-ı mezbûre mütevellîsi ma‘rifetiyle on 
bin akçe bedel mukābelesinde müşârün-ileyh Abdüllatîf Efendi’ye tefvîz bi’l-
ferâğ eylediğimde ol dahi vech-i muharrer üzre tefevvüz ve kabûl edip semen-i 
mezbûr ile bedel-i merkūm ki cem‘an altmış bin akçeyi bi’t-tamâm ve’l-kemâl 
mûmâ-ileyh Abdüllatîf Efendi yedinden alıp kabz edip çiftlik-i mezbûr ve için-
de mevcûd bâlâda mezkûr olan abd-i memlûk ve câriye-i memlûke ve veledi ve 
mevâşî-i merkūme ve sâir âlât ve esvâb-ı harâset mezbûr Abdüllatîf Efendi’nin 
mülk-i müşterâsı ve arâzi-i merkūme dahi dâhil-i havza-i tasarrufu olmuş-
dur, keyfe mâ yeşâ’ mutasarrıf olsun dedikde gıbbe’t-tasdîki’l-mu‘teber mâ cerâ 
kayd şüd.
Fi’l-yevmi’s-sâlis aşer min şehri Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mehmed Çelebi Ser-şikâriyân-ı hâssa hâlâ, Musa Beşe Şikârî, Meh-
med Çelebi Saraczâde, Hasan Efendi b. Mahmud, Musa Çelebi b. Ali, Ali Çelebi 
b. Kasım, Mehmed Çelebi b. Receb, İvaz Beşe b. Mehmed er-Râcil, Hasan b. İvaz, 
El-Hâc Hasan Beşe er-Râcil, Mehmed Çelebi b. Musli, Hamza Efendi nâib-i re-
cül ve gayruhüm mine’l-hâzırîn.









327 [72a-2] Sağır, dilsiz ve mecnûne olan karısı Rabia bt. Hüdâverdi 
ile geçinemeyen diğer eşinin ayrı evlerde oturması için Receb 
b. Abdullah’a tenbihatta bulunulması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesinde sâkin bâ‘isü’l-kitâb Mustafa Çelebi b. Hüdâverdi meclis-i şer‘de 
eniştesi Receb Bey b. Abdullah nâm kimesne mahzarında üzerine takrîr-i da‘vâ 
edip mezbûr Receb Bey’in hâlâ taht-ı nikâhında olan li ebeveyn hemşîrem 
Râbia bt. Hüdâverdi nâm esamme ve mecnûneyi medîne-i mezbûrede kiremit-
çi Süleyman evkāfında icâre-i mu‘accele ve müeccele ile taht-ı icâremde olan bir 
bâb odamda iskân etmişiken zevci mezbûr Receb Bey âhar zevcesini dahi geti-
rip hemşîrem ile iskân eylediğinden mâ‘adâ hemşîrem mezbûrenin darresiyle 
hüsn-i zindegânesi olmamağla her bâr müte’ezziyedir, hâlâ suâl olunup zevcesi-
ni âhar menzile ihrâc etmek üzre kıbel-i şer‘den eniştem merkūm Receb Bey’e 
tenbîh olunmak matlûbumdur deyicek gıbbe’s-suâl mezbûr Receb Bey meclis-i 
şer‘de zevceteyni beyt-i vâhidde sâkine idiğini ikrâr etmeğin min ba‘d her biri-
ni alâ hiddetin bir menzilde iskân edip zevciyyeti beyninde alâ mâ emerallâhü 
te‘âlâ adâlet etmek üzre merkūm Receb Bey’e tenbîh-i şer‘î ve üç gün mehil ve-
rilip mâ cerâ bi’t-taleb kayd şüd.
Fi’l-yevmi’s-sâlis aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Çelebi b. Mahmud, Receb Bey b. Maden, Hüseyin Çele-
bi b. Tayyib, Hasan muhzır ve gayruhüm mine’l-hâzırîn.

328 [72b-1] Eğri’de şehit düşen Şeyh Hızır’ın kızı Kerim Hatun’un 
evini vakfetmesi
Yâ hafiyyü’n-nâfî
Elhamdü lillâhi Rabbi’l-erbâb mâliki’r-rikāb ve’s-salâtü ve’s-selâmü alâ efdali 
men ûtiye bi hikmetin ve fasli’l-hitâb ve alâ âlihî ve ashâbihî hayri’l-âl ve hayri’l-
ashâb ve ba‘d kitâb-ı anberîn-nikāb ve miskîn-sihâb ki levha-i zer-nigârı matla‘-ı 
envâr-ı Hüdâ ve cedvel-i dilfirîb-i sihir-kârî nehr-i mâ’i’l-hayât sıdk u safâ 
sütûru izhâr-ı hakda ilm ve silsile-i hurûfu bağ-ı sıhhatte sünbül-i pür-nemdir 
sifr-i mezkûrun sâhibesi ve zeyl-i iffet ve diyânet ve salâhın sâhibesi fahrü’l-
muhadderât zahrü’l-muvakkarât müşeyyidet-i mebâniyyi’l-hayrât mürettibet-i 
merâtibi’l-hasenât Kerime Hâtun bt. el-merhûm el-gāzi lillâhi ve’l-câhid fî 
sebîlillâh eş-Şeyh Hızır Efendi eş-şehîd fî muhârebeti’l-kübrâ -tekabbelallâhu 
te‘âlâ hayrâtih ve dâ‘afe ecre birrihâ ve hasenâtihâ- cenâb-ı ismet-me’âbından 
vech-i âtî üzre olan vakf ve teslîmi ikrârını mahallinde ketb ü tahrîr için bi’t-
taleb kıbel-i şer‘-i şerîfden irsâl olunan fahrü’l-müderrisîn mevlânâ Sâlih 
Mehmed Efendi b. Mehmed zeyl-i kitâbda muharrerü’l-esâmî olan cemâ‘at-i 
müslimîn ile medîne-i Hazret-i Ebâ Eyyûb-i Ensârî -dâme fî rıdvâni’l-Bârî- de 
Baba Haydar-ı Nakşîbendi mahallesinde vâki‘ hudûd [ve] müştemilâtı câ’î men-
ziline varıp akd-i meclis-i şerî‘at-ı şerîfe eylediğinde müşârün-ileyhâ Kerime 
Hâtun zikri âtî vakfı tescîl ve itmâm ve tekmîl için mütevellî nasb ve ta‘yîn ey-
lediği mefharü’s-sâdât menba‘ü’s-sa‘âdât es-Seyyid Abdülkerim Efendi b. es-
Seyyid ( ) mahzarında meclis-i ma‘kūd-ı mezkûrda, cemî‘-i tasarrufât-ı şer‘iyyesi 
nâfize ve teberru‘ât-ı mer‘iyyesi fâize olduğu hâlde ikrâr-ı sahîh-i şer‘î ve i‘tirâf-ı 
sarîh-i mer‘î kılıp dedi ki vaktâ kim dîde-i ibret ve ayn-ı basîret ile âyine-i çarh-ı 
bî-vefâya nazar edip çehre-i ârâyiş-i devlet ve ikbâlinde reng-i vefâ ve cebhe-i 
şâhidân-ı sa‘âdet ve iclâlinde resm-i bekā olmayıp devr-i bekādan dûr ve kusûr 
ve hadâikinde hezârân kusûr-ı lezzet ve zilleti hem-inân vefâ ve cefâyı tev’emân 
na‘îmi ma‘raz-ı zevâlde mukīmi şeref-i irtihâlde olduğunu mülâhaza kılıp es-
sadakatü fidyetün li’l-me‘âsî yevme yü’hazü’l-mücrimûn bi’n-nevâsî, mefhûmu 
ma‘lûmum olmağın nakd-i hayâtımı vücûh-ı hayrâta bezl etmeğe himmet ve 
azîmet edip niyet-i sâfiye ve tav‘iyyet-i vâfiye ile vakf-ı âtî sudûruna değin silk-i 
mülk-i sahîhimde münselik olan emlâkimden işbu bir tarafı merhûm Ağa 
imâmı veresesi mülkleri ve iki tarafı Ahmed Efendi mülkü ve bir tarafı tarîk-i 
âma müntehî iki bâb beyt-i süflî ve bir matbah ve bir kiler ve bir ahır ve karşı-
sında bir beyt-i süflî dahi ve cüneyne-i zât-ı eşcâr-ı müsmire ve gayr-ı müsmire 
ve kenîfi müştemil mülk menzilimi bi cümleti’t-tevâbi‘ ve’l-levâhık ve kâffeti’l-
menâfi‘ ve’l-merâfık bundan akdem hasbeten lillâhi’l-azîm ve hereben min 
ikābihi’l-elîm, yevme lâ-yenfa‘u mâlün ve lâ benûn illâ men etallâhe bi kalbin 
selîm, vakf-ı sahîh-i muhalled ve haps-i sarîh-i müebbed ile vakf ve haps edip 
şöyle şart ve ta‘yîn eyledim ki mâdâm ki ben hayâtda olam menzil-i mahdûd-ı 
mezkûrda ben sâkine olam bi emrillâhii te‘âlâ kazâ-i nahb edip intikāl-i dâr-ı 
bekā eylediğimde menzil-i mezkûr ecr-i misli ve yed-i mütevellî ile îcâr olunup 
hâsıl olan icâre-i mu‘accele ve müeccelesinden mahmiye-i İstanbul’da merhûm 
Avcıbey mahalle[sinde] binâ eylediği mescid-i şerîfde eczâ-i şerîfe vaz‘ olunup 
mescid-i mezkûrda her kim imâm olursa yevmî üç akçe vazîfe verilip ol dahi 
mukābelesinde ol eczâ-i şerîfeden ale’l-vechi’t-tertîl bir cüz-i şerîf tilâvet edip 
sevâbını rûhuma ihdâ eyleye ve mescid-i mezbûrda her kim müezzin bulunur-
sa yevmî iki akçe vazîfe verilip ol dahi ol eczâ-i şerîfeden bir cüz-i şerîf tilâvet 
edip sevâbını li ebeveyn karındaşım merhûm eş-Şeyh Mehmed Çelebi Efendi’nin 
sulbiye kızı merhûme Ayşe Hâtun rûhuna hibe ede bu iki kimesne her on beş 
günde hatm-i şerîf edeler ve mûmâ-ileyh es-Seyyid Abdülkerim Efendi yevmî 
iki akçe vazîfe ile vakfıma mütevellî olup tevliyyet müddet-i hayâtında kendisi-
ne şart ola, ba‘de vefâtihî re’y-i hâkime müfevvez ola ve yevmî iki akçe ile mezbûr 
es-Seyyid Abdülkerim Efendi mukaddemâ eylediğim vakfıma ve hâlâ olan 
vakfıma kâtib ola ve kâtib[liği] dahi mûmâ-ileyhe meşrûta olup ba‘de vefâtihî 
re’y-i hâkime müfevvez ola ve icâre-i müeccelenin bu mesârifden ziyâdesinden 
kız karındaşım Sâliha Hâtun’a yevmî dört akçe vazîfe verilip ol dahi 
mukābelesinde her sabâh üç İhlâs-ı şerîf tilâvet edip sevâbını karındaşım Meh-
med Çelebi Efendi rûhuna ihdâ ede ba‘de vefâtihâ meblağ-ı mezbûrun iki akçe-
sini Baba Haydar mahallesi mescid-i şerîfinde her kim imâm olursa ana verilip 
ol dahi mukābelesinde akşam namazında her gün üç İhlâs-ı şerîf tilâvet edip 
sevâbını yine kendi karındaşım [Mehmed] Çelebi Efendi rûhuna ihdâ ede ve bir 
akçesini dahi Baba Haydar mescidinde her kim müezzin olursa ana verile ol 
dahi mukābelesinde vakt-i zuhrda beyne’s-sünneti ve’l-farz üç İhlâs-ı şerîf 
tilâvet edip sevâbını karındaşım oğlu merhûm Derviş Mehmed Çelebi rûhuna 
ihdâ ede bâkī kalan bir akçeye bir akçe dahi zam olunup hizmetimde olan Sâliha 
Hâtun’a verilip ol dahi huzûrunda beher yevm üç İhlâs-ı şerîf tilâvet edip 
sevâbını sultân-ı enbiyâ resûl-i kibriyâ Muhammed Mustafa -sallallâhu te‘âlâ 
aleyhi ve sellem- hazretlerinin rûh-ı pür-fütûhlarına ihdâ ede ba‘de vefâtihâ 
zikr olunan iki akçeye Avcıbey mescidi imâmı olanlar mutasarrıf olup 
mukābelesinde beher gece vakt-i işâda birer sûre-i Mülk tilâvet edip sevâbını 
yine sultân-ı enbiyâ hazretlerinin rûh-ı pür-fütûhuna ihdâ ede ve menzil-i 
mezbûr hîn-i îcârda ta‘mîr ve termîmi ile îcâr olunup her kime istîcâr olunursa 
[73a] ol ta‘mîr u termîm ede ve mürûr-ı eyyâm ve kürûr-ı a‘vâm ile icrâ-yı 
şürût-ı mezkûr müte‘azzir olursa mutlak vakıf fukarâ-i müslimîne ola deyû 
fâriğan ani’ş-şevâgil bundan akdem menzil-i mahdûd-ı mezkûru mütevellî-i 
mezbûra teslîm eyledim ol da vakfiyyet üzre kabz ve tesellüm edip ve sâir 
mütevellîler evkāfda tasarruf eyledikleri gibi tasarruf eyledi dedikde gıbbe’t-
tasdîki’ş-şer‘iyyi’l-vicâhîyyi’l-mu‘teber vâki‘ü’l-hâli mevlânâ-yı mezbûr mahal-
linde ketb ve tahrîr, ba‘dehû meclis-i şer‘a gelip alâ vukū‘ihî inhâ ve takrîr etme-
ğin vâkıfe-i mûmâ-ileyhâ -tekabbelallâhu te‘âlâ hayrâtihâ- kıbelinden da‘vâ-yı 
rücû‘a ve husûmete vekîl olup vekâleti mûmâ-ileyhânın zâtını ma‘rifet-i şer‘iyye 
ile ârifân olan Halil Halîfe b. Receb el-Müezzin ve Mehmed Dede b. Abdullah 
şehâdetleri ile şer‘an vekâleti sâbite olan umdetü’l-vâsılîn eş-Şeyh Abdullah 
Efendi b. İsâ el-Halvetî cânib-i vifâkdan semt-i şikāka atf-ı inân edip mütevellî-i 
müşârün-ileyh mahzarında bu vechile bi’l-vekâle da‘vâ ve bu yüzden tasvîr-i 
müdde‘â edip mürûr-ı eyyâm ve dühûr ve kürûr-ı a‘vâm ve şühûr ile vakf-ı 
fütûr ve gallâtına kusûr gelmek ihtimâli karîbü’l-mevkū‘ olup ve hazret-i İmâm-ı 
A‘zam hümâm-ı akdem sirâcü’l-eimme kâşifü’l-gumum Ebû Hanîfe el-Kûfî 
-cûziye bi’l-hayr ve kûfiye- mezheb-i hatîr ve re’y-i dil-pezîri üzre akārın vakfı 
lâzım olmayıp müvekkilim vâkıfe-i mûmâ-ileyhâ mevkūfe-i mahdûdedin nefsi-
ni kendiye şart etmeğin şart-ı mezbûr ile vakf-ı mezkûr İmâm-ı Rabbânî Mu-
hammed b. Hasan eş-Şeybânî katında gayr-ı sahîh olduğu mastûr ve musarrah 
olmağın evkāf-ı mezbûrenin vakfiyyetinden bi’l-vekâle rücû‘ ve silk-i mülk-i 
müvekkileme istirdâda şurû‘ eyledim mütevellî-i mezbûre vakf-ı mezbûrdan 
kasr-ı yed ettirilmek matlûbumdur dedikde mütevellî-i müşârün-ileyh cevâb-ı 
bâ savâba şurû‘ edip vakf-ı akārda eğerçi re’y-i imâm-ı sâlifü’l-evsâf üzre hâl 
zikr olunan minvâl üzre olup şart-ı mezkûr dahi müşârün-ileyhe imâm Mu-
hammed mezhebi üzre vakfı ibtâl eylediğinde kīl u kāl yokdur, lâkin imâm-ı 
sânî İmâm Ebû Yusuf mezhebi üzre [vâkıf] mücerred vakaftü demekle ve 
imâm-ı sâlis-i müşârün-ileyh mezhebinde teslîm ile’l-mütevellî olunmağla, 
lüzûm ârız olup ve yine imâm-ı müşârün-ileyh katında şart-ı merkūm sahîh ol-
mağın aslâ rücû‘a mecâl ve istirdâda ihtimâl kalmamışdır imâmeyn-i mezkûreyn 
re’y-i şerîfleri üzre vakf-ı mezkûrun lüzûmununa şart-ı mezkûrun sıhhatine hü-
küm taleb ederiz deyû redden imtinâ‘ ve husûmet ve nizâ‘ edip a‘lâ-yı kitâbı 
tevkī‘-i müstetâbı ile muvakka‘ olan âlim-i rabbânî ve fâzıl-ı samedânî vâkıf-ı 
gavâmız-ı mesâil hallâl-ı müşkilât-ı evâhir ve evâil semere ve şecer-i fazl u irfân 
meyve-i hadîka-i tahkīk u îkān hâkim-i âdil-i bî-mu‘âdil hazretlerine mürâfa‘a 
olduklarında, hâkim-i müşârün-ileyh -lâ-zâle bi’l-hak câriyyen beyne yedeyhî- 
hazretleri dahi bu bâbda fikr-i dakīk ve te’emmül-i enîk ve hakīk eylediğinden 
sonra cânib-i vakfa nazar ve mubtıl-ı hayr olmakdan hazer edip imâmeyn-i 
mezkûreyn ve sâhibeyn-i meşhûreyn re’y-i münîr ve mezheb-i hatîrleri üzre 
âlimen bi’l-hilâfi ve vâkıfen alâ mevâkıf bi’l-ihtilâf cemî‘-i vakf-ı mezkûrun 
lüzûmuna şürût-ı mezkûrenin sıhhatine hükm-i sahîh-i şer‘î ve kazâ-i sarîh-i 
mer‘î edip min ba‘d vakf-ı mezbûr sahîh ve lâzım ve haps-i sarîh-i mütehattim 
olup min ba‘d nakz ve nakzına mecâl muhâl ve tağyîr ve tebdîl adîmü’l-ihtimâl 
oldu. “Fe-men beddelehû ba‘de mâ semi‘ahû fe-innemâ ismuhû ale’llezîne 
yübeddilûnehû inna’llâhe semî‘un alîm” ve ecrü’l-vâkıfı ale’l-hayyi’l-cevâdi’l-
kerîm.
Cerâ zâlike fi’l-yevmi’s-sâdis min Zilka‘deti’ş-şerîfe li seneti isneteyn ve seb‘în 
ve elf.
Şuhûdü’l-hâl: Umdetü’l-vâsılîn eş-Şeyh Abdullah Efendi b. İsâ el-Halvetî, Halîfe 
Halil b. Receb el-Müezzin, Kenan Halîfe b. Abdullah el-Müezzin, Şaban Beşe 
b. Mehmed er-Râcil, Mustafa Beşe b. Kaytas er-Râcil, Ali Beşe Çukadâr, Ha-
san Beşe b. Abdülvedûd, Rıdvan b. Abdullah, Yusuf b. Abdullah, Mehmed Beşe 
b. Mahmud.

329 [73a-1, Arapça] Hâkimin Şerife bt. Seyyid Mehmed adlı küçüğe 
nafaka takdir ettiği
İşbu mazmûnunda hâkimin nafaka takdîrinden bahseden sahîh ve şer‘î bir 
hüccet ve sahîh ve mer‘î bir vesîkadır. Hâkim, Şerife bt. Seyyid Mehmed nâm 
sagīrenin nafakası, kisvesi ve sâir havâic-i zarûriyesi için, medîne-i Hazret-i 
Ebâ Eyyûb el-Ensârî -dâme fî rıdvâni’l-Bârî- mahallâtından Baba Haydar 
Nakşibendî mahallesinde sâkine olan Sâliha bt. Bayezid nâm mutallaka an-
nesi ve hâdinesinin talebiyle babası Seyyid Mehmed’in üzerine olmak üzre 
zeyl-i kitâbda mezkûr târihden i‘tibâren yevmî râyicü’l-vakt on akçe farz ve 
takdîr etti. Hâkim, meblağ-ı mefrûz-ı mezbûrun sarfına ve vakt-i hâcetde 
istidâne edip vakt-i zaferde mezbûr Sefer’e rücû‘una mezbûre Sâliha hâtuna 
izin verdi.
Cerâ zâlike ve hurrire fi’l-yevmi’l-hâmis aşer min Zilka‘deti’ş-şerîfe sene isne-
teyn ve seb‘în ve elf.
Şuhûdü’l-hâl: Şeyh Alemüddin Efendi b. Süleyman Kasım Paşa Câmi‘i imâmı, 
fahrü’l-kuzât Mustafa Efendi mütemekkin-i medrese-i Zal Paşa, müezzin Ha-
lil Efendi b. Receb, Müezzin Receb Kethüdâ b. Mehmed, muhzır Yahya ve gay-
ruhüm mine’l-hâzırîn

330 [73b-1] Ali Beşe b. Abdullah ile kızı Emine ve karısı Fâtıma’nın 
akrabaları Mehmed tarafından yaralandıklarının tespiti
Havâss-ı Aliyye kazâsına tâbi‘ Terkos nâhiyesi a‘mâlinden Çiftalan nâm karye-
de sâkin hâlâ sağ omuzu başında ve başında harbe yarasıyla mecrûh olan Ali 
Beşe b. Abdullah ve sol elinin iki parmağı kat‘ olunmağla mecrûha olan sulbiye 
kebîre kızı Emine ve arkasında ve sağ elinde harbe yarasıyla mecrûha olan zev-
cesi Fâtıma bt. Ferhad meclis-i şer‘-i şerîfde yine karye-i mezbûre ahâlîlerinden 
Mustafa Beşe b. Ömer ve Himmet b. Maksud ve Hasan b. Abdullah ve Hüse-
yin b. Abdullah ve Yusuf b. Abdullah ve sâirleri mahzarlarında her biri ikrâr-ı 
tâm ve takrîr-i kelâm edip târih-i kitâbdan bir gün mukaddem akrabâmızdan 
gāib ani’l-meclis Mehmed b. Abdullah nâm kimesne karye-i mezbûrede bizi bi 
gayri hakkın harbe ile darb ve her birimizi mecrûh edip firâr etmiş el-hâletü 
hâzihî ahâlî-i karye-i mezbûreden cârih-i merkūm Mehmed’den gayrı bir ferd 
ile husûs-ı mezbûra müte‘allik da‘vâ ve nizâ‘ımız yokdur, eğer bu cerâhatlerin 
bi emrillâhii te‘âlâ fevt olursak dem ve diyetimizi cârih-i merkūm Mehmed’den 
taleb ve da‘vâ olunsun, husûs-ı mezbûra müte‘allik âmme-i da‘vâdan ahâlî-i 
karye-i mezbûrenin zimmetlerini ibrâ ve iskāt eyledik dediklerinde gıbbe’t-
tasdîk mâ hüve’l-vâki‘ kayd şüd.
Fi’l-yevmi’r-râbi‘ aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Hamza Efendi b. Hasan nâib-i recül, Ali Beşe b. Pervâne, es-Seyyid 
Mehmed Efendi b. es-Seyyid Mustafa, Mustafa b. Ahmed ve gayruhüm mine’l-
hâzırîn.









331 [73b-2] Emircan v. Ovanes’in Bitlis’te iken kendisini yaralayıp 
kardeşini katleden Osman Paşa’nın hazinedarı Mehmed Ağa’dan 
diyet talebinin, paşanın başağası İslâm tarafından karşılandığı
Husûs-ı âti’z-zikri mahallinde ketb ve tahrîr için kıbel-i şer‘den bi’t-taleb irsâl 
olunan mevlânâ Sâlih Mehmed Efendi b. Mehmed, ol dahi zeyl-i vesîkada 
muharrerü’l-esâmî cemâ‘at-i müslimîn ile medîne-i Hazret-i Ebâ Eyyûb el-Ensârî 
-aleyhi rıdvânü’l-Bârî-’de vâki‘ Zal Mahmud Paşa câmi‘-i şerîfi mukābelesinde 
sâkin olup hâlâ eyâlet-i Kastamonu’ya mutasarrıf olan vezîr-i rûşen-zamîr Os-
man Paşa hazretlerinin harem-i muhteremelerinde hâlâ baş ağa olan umdetü’l-
emâcid ve’l-e‘âlî İslâm Ağa b. Arslan’ın mütemekkin olduğu menzile varılıp 
akd-i meclis-i şer‘-i şerîf olundukda, vilâyet-i Anadolu’da eyâlet-i Van’dan Kal‘a-i 
Bitlis’de sâkin olup hâlâ mahmiye-i İstanbul’da müsâfir olan Emircan v. Ovanes 
nâm Ermeni meclis-i ma‘kūd-ı mezkûrda, müşârün-ileyh İslâm Ağa mahzarın-
da bi’t-tav‘ ve’r-rızâ ikrâr ve takrîr-i kelâm edip paşa-yı mûmâ-ileyh bundan ak-
dem eyâlet-i Diyârbekir’e mutasarrıf iken târih-i kitâbdan üç sene mukaddem 
paşa-yı mûmâ-ileyhin hazînedârı gāib ani’l-meclis Mehmed Ağa, benden sen 
Bitlis hanı oğlu Bedir Bey’in âdemisisin deyû fuzûlen bin beş yüz kıt‘a riyâlî gu-
ruşumu aldığından mâ‘adâ bi gayri hakkın benim sağ kulağımın bir mikdârını 
kat‘ ve li ebeveyn ammim oğlu Makof v. Toma ol muhârebe[de] katl olunma-
ğın hâlâ meblağ-ı mârrü’z-zikri ve kulağımın ve ammim oğlu hâlik-i mezbûrun 
diyetlerini taleb ve da‘vâ için Âsitâne-i sa‘âdet’e de geldiğimde müşârün-ileyh 
İslâm Ağa âgâh olup teberru‘an sulha râgıb olmağla beynimizde muslihûn ta-
vassut edip da‘vâ-yı mezkûrlarımdan mûmâ-ileyh İslâm Ağa ile beni yirmi bir 
bin beş yüz fıddî nakd-i râyic fi’l-vakt akçe üzerine inşâ-i akd-i sulh eyledikle-
rinde ben dahi sulh-i mezbûru kabûl ve bedel-i sulh olan mezbûrü’n-na‘t yirmi 
bir bin beş yüz akçeyi mûmâ-ileyh İslâm Ağa teberru‘an kendi malından bana 
def ‘ u teslîm, ben dahi ahz ü kabz edip zikr olunan bin beş yüz kıt‘a riyâlî gu-
ruş ve kat‘ olan kulağımı ve katl olan ibn-i ammim diyetlerinden mûmâ-ileyh 
hazînedâr Mehmed Ağa’nın ve paşa-yı müşârün-ileyhin ve cemî‘-i ağalarının 
zimmetlerini ibrâ-i âmm-ı kātı‘ü’n-nizâ‘la ibrâ eyledim min ba‘d mezkûrûnun 
biriyle dahi vechen mine’l-vücûh da‘vâ ve nizâ‘ım yokdur, zuhûr dahi ederse 
lede’l-hükkâmi’l-kirâm mesmû‘a ve makbûle olmasın deyicek gıbbe’t-tasdîki’l-
mu‘teber vâki‘ü’l-hâli mevlânâ-yı mezbûr mahallinde tahrîr, ba‘dehû meclis-i 
şer‘a gelip alâ vukū‘ihî inhâ ve takrîr etmeğin mâ hüve’l-vâki‘ kayd şüd.
Fi’l-yevmi’r-râbi‘ aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Efendi b. Mehmed eş-şehîr bi Arabzâde, Abdullah Çe-
lebi el-Müezzin, Mustafa Ağa b. Muzaffer, El-Hâc Hasan b. Abdülhalim, Receb 
Efendi b. Yusuf, Osman Bey Kethüdâ-yı teberdârân, Ebûbekir Bey Ser-bölük ve 
gayruhüm mine’l-hâzırîn.









332 [74a-1] Anderon v. Polihroni’nin tarlalarının kullanım hakkını 
Yani v. Yorgi ile Yani v. Todori’ye devretmesi
Vilâyet-i Rumeli’nde Kalavrita kazâsına tâbi‘ Granitse nâm karye zimmîlerinden 
olup hâlâ mahmiye-i İstanbul’da Eskiodalar başında aşçı olan Anderon v. Po-
lihroni nâm zimmî meclis-i şer‘de işbu hâmilü’l-vesîka Yani v. Yorgi kendi ta-
rafından asâleten ve bâyi‘-i mezbûrun kız karındaşının kızı oğlu diğer Yani v. 
Todori kıbelinden ikrâr-ı âti’z-zikri tasdîke vekîl olup bimâ hüve nehci’s-sübût 
şer‘an vekâleti sâbite olmağın vekâleti muvâcehesinde ikrâr ve takrîr-i kelâm 
edip tefvîz-i âtî sudûruna değin zabt ve taht-ı tasarrufumda olup Tripoliçe 
kazâsı a‘mâlinden Komente nâm karye sınırı dâhilinde Eskihisar nâm mevzi‘de 
vâki‘ bir tarafdan zeyl-i cebel ve bir tarafdan vâdi ve bir tarafdan tarîk-i âm 
ile mahdûd tahmînen sekiz keyl tohum istî‘âb [eder] bir kıt‘a tarla ki ortasın-
da harâbe yel değirmeni ve harman yeri vardır ve Palyokato nâm mahalde 
vâki‘ bundan akdem Hüseyin Çavuş oğlundan tefevvüz eylediğim ma‘lûmetü’l-
hudûd bir kıt‘a ve yine Kalavrita kazâsına tâbi‘ Çoşe nâm mevzi‘de inde’l-ahâlî 
ve’l-cîrân ma‘lûmetü’l-hudûd biri biri yanında yedi kıt‘a tarla ki alt tarafında yol 
ve üst tarafında mecrâ-yı mâî ve tarafeyni Franko Velisar tarlalarıyla mahdûddur 
cem‘an dokuz kıt‘a tarlalarımın hakk-ı tasarruflarını, ma‘rifet-i sâhib-i arz ile 
merkūm Yani ve diğer Yani’ye ale’l-iştirâki’s-seviy yüz kıt‘a riyâlî guruş bedel 
mukābelesinde tefvîz bi’l-ferâğ eylediğimde anlar dahi vech-i muharrer üzre 
tefevvüz ve kabûl edip bedel-i ferâğ olan mezbûrü’n-na‘t yüz guruşu nısfiyyet 
üzre merkūmân Yani ve diğer Yani yedlerinden alıp kabz edip mârrü’z-zikr tar-
laları mahallerinde zabt u tasarrufa tarafımdan merkūmân Yani ve kız karındaşı 
kızının oğlu merkūm diğer Yani’yi taslît eyledim min ba‘d mârrü’z-zikr tarlalar 
merkūmân Yani ve diğer Yani’nin dâhil-i taht-ı tasarrufu olmuşdur emsâli gibi 
mutasarrıf olsun dedikde gıbbe’t-tasdîk mâ hüve’l-vâki‘ kayd şüd.
Fi’l-yevmi’s-sâdis aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Şaban Efendi el-Müderris, umdetü’l-müderrisîn Mustafa Efendi b. 
Hasan, Hüseyin Muhzır, Receb Kethüdâ ve gayruhüm mine’l-hâzırîn.

333 [74a-2] Anderon v. Polihroni’nin menzili, bağ ve bostanlarını Yani 
v. Yorgi ile Yani v. Todori’ye satması
Vilâyet-i Rumeli’nde cezîre-i Mora’da Kalavrita kazâsına tâbi‘ Granitse nâm kar-
ye zimmîlerinden olup mahmiye-i İstanbul’da Eskiodalar başında aşçı olan An-
deron v. Polihroni nâm zimmî meclis-i şer‘de işbu hâmilü’l-vesîka Yani v. Yorgi 
nâm zimmî kendi tarafından asâleten ve bâyi‘-i mezbûrun kız karındaşının kızı 
oğlu diğer Yani v. Todori nâm zimmî tarafından ikrâr-ı âti’z-zikri tasdîke vekîl 
olup bimâ hüve nehci’s-sübût şer‘an vekâleti sâbite olmağın muvâcehesinde 
ikrâr ve takrîr-i kelâm edip akd-i âtî sudûruna değin silk-i mülk-i sahîhimde 
münselik olan emlâkimden karye-i mezbûrede vâki‘ bir tarafdan yaycı Pana-
yot mülkü ve bir tarafdan Benli İstamelli ve bir tarafdan İstemato bağı ve bir ta-
rafdan tarîk-i âm ile mahdûd, üç bâb tahtânî oda ve bir ahır ve bir şarâbhâne 
ve zât-ı eşcâr-ı müsmire ve gayr-ı müsmire bahçeyi müştemil mülk menzili-
mi bi cümleti’t-tevâbi‘ ve’l-levâhık ve menzil-i mezbûr kurbunda vâki‘ inde’l-
ahâlî hudûdları ma‘lûme Emo ve Yorgi Gramali nâm zimmîlerden iştirâ eyledi-
ğim harâbe menzilleri, cemî‘-i tevâbi‘ ve levâhıklarıyla ve karye-i mezbûre sınırı 
dâhilinde vâki‘ adedleri beynimizde ma‘lûm mülk dut ve badem ve üzüm ve ce-
viz ve armud eşcârımı ve yine karye-i mezkûre sınırı dâhilinde vâki‘ inde’l-ahâlî 
ve’l-cîrân hudûdları ma‘lûme sekiz kıt‘a mülk bağları ve iki kıt‘a bostanlarımı 
bi cümleti’l-hukūk ve’l-luhûk merkūmân Yani ve diğer Yani’ye ale’l-iştirâki’s-
seviy yüz kıt‘a riyâlî guruş-ı kebîre tarafeynden îcâb ve kabûlü hâvî bey‘-i bâtt-ı 
sahîh-i kat‘î ile bey‘ edip anlar dahi vech-i muharrer üzre iştirâ ve kabûl eyle-
diklerinden sonra yine tefvîz-i âtî sudûruna değin zabt ve taht-ı tasarrufum-
da olup inde ahâliyi’d-diyâr ma‘lûmetü’l-hudûd ve’l-kıta‘ ve’l-mikdâr tarlaları-
mın dahi hakk-ı tasarruflarını, ma‘rifet-i sâhib-i arz ile merkūm Yani ve kız ka-
rındaşım kızı oğlu diğer Yani’ye ale’l-iştirâki’s-seviy elli kıt‘a riyâlî guruş bedel 
mukābelesinde tefvîz bi’l-ferâğ eylediğimde anlar dahi vech-i muharrer üzre te-
fevvüz ve kabûl edip semen-i mezbûr ile bedel-i merkūm ki cem‘an yüz elli kıt‘a 
riyâlî guruşunu tamamen nısfiyyet üzre [74b] merkūm[ân] Yani ve diğer Yani 
yedlerinden alıp kabz edip emlâk-i mezbûr ve arâzi-i ma‘lûmede kat‘an alâkam 
kalmadı ba‘de’l-yevm emlâk-i mezbûre nısfiyyet üzre merkūmân Yani ve diğer 
Yani’nin mülk-i müşterâsı ve arâzi dahi ale’l-iştirâki’s-seviy dâhil-i taht-ı tasar-
rufları olmuşdur, min ba‘d emlâk-i mezbûre ve arâzi-i merkūmeyi mahallinde 
zabt ve taht-ı tasarrufa tarafımdan merkūmânı taslît eyledim dedikde gıbbe’t-
tasdîk mâ hüve’l-vâki‘ kayd şüd.
Fi’l-yevmi’s-sâdis aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Şaban Efendi el-Müderris, Mustafa Efendi nâib-i Hasköy el-
Müderris, Hüseyin muhzır ve gayruhüm mine’l-hâzırîn.

334 [74b-1] Hüseyin Çelebi b. Hacı Pîrî’nin alacak hususunda Yorgi 
v. İstati ile sulh olması
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de vâki‘ Câmi‘-i 
Kebîr mahallesi sâkinlerinden Hüseyin Çelebi b. El-Hâc Pîrî meclis-i şer‘-i hatîr-i 
lâzımü’t-tevkīrde Havâss-ı Aliyye kazâsına tâbi‘ Karfa nâm karye sükkânından 
işbu râfi‘ü’s-sifri’ş-şer‘î Yorgi v. İstati nâm zimmî muvâcehesinde ikrâr ve takrîr-i 
kelâm edip bundan akdem merkūm Yorgi zimmetinde her bir re’si yüz altmış 
akçeye olmak üzre yüz yirmi re’s koyun semeninden on dokuz bin iki yüz akçe 
hakkım olup meblağ-ı mezbûru merkūm Yorgi’den taleb ve da‘vâ eylediğimde 
ol dahi inkâr ile cevâb vermeğin beynimizde münâza‘ât-ı kesîre cereyân etmişi-
di el-hâletü hâzihî beynimizde muslihûn tavassut edip meblağ-ı mârrü’z-zikr on 
dokuz bin iki yüz akçe da‘vâsından merkūm Yorgi ile beni iki bin nakd-i râyic 
fi’l-vakt akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan mezbûrü’n-na‘t iki bin akçeyi merkūm Yorgi ye-
dinden tamamen alıp kabz edip mâ‘adâ da‘vâsından zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim ba‘de’l-yevm husûs-ı mezbûra müte‘allik 
merkūm ile vechen mine’l-vücûh ve sebeben mine’l-esbâb da‘vâ ve nizâ‘ım 
yokdur, zuhûr dahi ederse lede’l-hükkâmi’l-kirâm istimâ‘ olunmaya deyicek 
mukırr-ı mezbûrun minvâl-i meşrûh üzre cârî ve sâdır olan ikrârını merkūm 
Yorgi vicâhen tasdîk ve şifâhen tahkīk etmeğin mâ cerâ bi’l-ibtigā ketb olundu.
Fi’l-yevmi’s-sâlis aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mustafa Çavuş el-Mübâşir, Mustafa Beşe b. Abdullah, İbrahim 
Beşe b. Mustafa, Ak Mehmed Beşe, muhzır Mehmed, Hüseyin muhzır ve gayru-
hüm mine’l-hâzırîn.

335 [74b-2] Fâtıma bt. Kenan’ın istiğlâl yoluyla Takyecibaşı Vakfı’na 
sattığı ev üzerindeki rehinin, borcunu ödemesi dolayısıyla 
kaldırılması
Medîne-i Hazret-i Ebâ Eyyûb-i Ensârî -dâme fî rıdvâni’l-Bârî-’de vâki‘ Takyeci-
başı vakf eylediği nukūda bi’l-fi‘l mütevellî olan Mehmed Çelebi b. Ahmed ta-
rafından hâlâ vakf-ı mezbûr kāimmakāmı olan fahrü’l-eimme Mustafa Efen-
di b. Ahmed meclis-i şerî‘at-ı şerîfede işbu râfi‘atü’l-vesîka Fâtıma bt. Kenan 
nâm hâtun tarafından ikrâr-ı âti’l-beyânı tasdîke vekîl olup bimâ hüve nehci’s-
sübût şer‘an vekâleti sâbite olan zevci Mustafa Bey b. Ahmed mahzarında ikrâr 
ve takrîr-i kelâm edip müvekkile-i mezbûrenin emlâkinden olup mahalle-i 
mezbûrede vâki‘ bir tarafdan Ümmî Sinan zâviyesi ve bir tarafdan Ali Çelebi 
mülkü ve iki tarafdan tarîk-i âm ile mahdûd olan mülk menzilini bundan ak-
dem Havâss-ı Aliyye kadısı merhûm İsâ Efendi zamânında hilâfete müvellâ olan 
Halîfezâde Mustafa Efendi imzâsıyla mümzâ mâl-ı vakf-ı mezbûr ile mütevellî-i 
vakf-ı mersûma altı bin yedi yüz ceyyid ve cedîd akçeye bi tarîki’l-istiğlâl bey‘ ve 
teslîm edip müvekkile-i mezbûre minvâl-i muharrer üzre istîcâr ve kabz etmi-
şidi el-hâletü hâzihî meblağ-ı sâlifü’z-zikr altı bin yedi yüz akçeyi müvekkile-i 
mezbûre Fâtıma Hâtun yedinden kāimmakām-ı mütevellî olduğumuz hasebiyle 
vakf-ı mezbûr için bi’t-tamâm ve’l-kemâl alıp kabz edip rehn-i mezbûru fek ve 
menzil-i mezbûru müvekkile-i mersûme Fâtıma Hâtun’a teslîm eyledim deyi-
cek mukırr-ı mezbûrun minvâl-i meşrûh üzre cârî ve sâdır olan ikrârını vekîl-i 
mezbûr Mustafa Bey bi’l-vekâle vicâhen tasdîk ve tahrîk etmeğin mâ hüve’l-
vâki‘ kayd şüd.
Fi’l-yevmi’s-sâlis aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Çavuş b. Malkoç, eş-Şeyh Kasım Efendi b. Hamza, Hü-
seyin Çelebi b. Mustafa, Mahmud Ağa b. İsmail, Mehmed Çelebi b. Abdülkādir, 
Mustafa Efendi b. Ahmed, Ali Dede b. Yahya, Mustafa Çelebi b. Mustafa ve gay-
ruhüm mine’l-hâzırîn.

336 [75a-1] Yani v. Franko’nun küçük çocukları Estamo ve Kogo 
üzerlerine amcaları Dimo’nun vasî tayin olunması
Fi’l-asl vilâyet-i Rumeli’nde Gerbeniş kazâsına tâbi‘ İstarye nâm karye 
sükkânından olup medîne-i Hazret-i Ebâ Eyyûb-i Ensârî’de vâki‘ Çömlekçi-
ler çarşısında mütemekkin iken bundan akdem hâlik olan Yani v. Franko nâm 
hâlikin verâseti, zevcesi Kali bt. Mihal nâm nasrâniye ile vâlidesi Estamo nâm 
nasrâniyeye ve sulbiye sagīre kızları Estamo ve Kogo bintey Yani’ye münha-
sıra olduğu şer‘an zâhir ve mütehakkik oldukdan sonra mezbûretân Estamo 
ve Kogo nâm sagīrelere babası hâlik-i mezbûrdan irs-i şer‘le isâbet ve intikāl 
eden emvâllerini zabt ve her hâllerini hıfz için bir vasî lâzım ve mühim olmağın 
hâkim-i muvakki‘-i sadr-ı kitâb tûbâ-lehû ve hüsnü me’âb hazretleri dahi hâlik-i 
mezbûrun li ebeveyn karındaşı ve sagīretân-ı mezbûretânın ammileri olan işbu 
râfi‘ü’l-vesîka Dimo v. Franko nâm zimmîyi sagīretân-ı mezbûretâna vasî nasb 
ve ta‘yîn etmeğin ol dahi vesâyet-i mezbûreyi kabûl ve hıdemât-ı lâzımesini 
edâya ta‘ahhüd ve iltizâm etmeğin mâ hüve’l-vâki‘ kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Hüseyin Çelebi b. Ali, diğer Hüseyin Beşe b. Hasan, Mehmed Çe-
lebi b. ( ) Çukadâr, Mehmed b. Ahmed el-Muhzır ve gayruhüm mine’l-hâzırîn.

337 [75a-2] Çoban Hasan b. Abdullah’ın öldürülen çoban Balaban’ın 
zannederek beytülmâl tarafından zabtedilen koyunlarının 
kendisine iadesi
Çoban tâifesinden işbu râfi‘ü’l-kitâb Hasan b. Abdullah nâm kimesne mahfil-i 
kazâda hâlâ beytülmâl-i âmme emîni olan zikri âtî koyunlara vaz‘-ı yedi 
ikrârıyla sâbit olan Mehmed Ağa b. Mehmed mahzarında üzerine takrîr-i da‘vâ 
edip Havâss-ı Aliyye kazâsına tâbi‘ Topçular nâm mevzi‘e karîb Çiço Çiftliği de-
mekle ma‘rûf çiftlik mukābelesinde vâki‘ koyun keçesi yanında bundan akdem 
katîlen hâlik olan Balaban v. Mitre nâm çobanın koyunlarıyla benim dahi bî-
nişân iki yüz on sekiz re’s sağmal koyunumu yaylar iken hâlik-i mezbûr katîlen 
mürd olmağla emîn-i mezbûr benim zikr olunan koyunlarımı dahi hâlik-i 
mezkûrun mülkü olmak zu‘muyla mîrî için zabt ve vaz‘-ı yed etmişdir hâlâ 
suâl olunup kasr-ı yedine tenbîh olunmak matlûbumdur deyicek gıbbe’s-suâl 
emîn-i mezbûr mârrü’z-zikr iki yüz on sekiz re’s bî-nişân koyunlara vaz‘-ı ye-
dini ikrâr, lâkin müdde‘î-i mezbûrun mülk olduğunu inkâr ile cevâb verme-
ğin müdde‘î-i mezbûrdan müdde‘âsını mübeyyine beyyine taleb olundukda, 
udûl-i ricâlden yoğurtçu tâifesinden Mehmed Beşe b. Abdullah ve Süleyman b. 
Ali nâm kimesneler li ecli’ş-şehâde makām-ı kazâya hâzırân olup istişhâd olun-
duklarında, fi’l-vâki‘ mârrü’z-zikr iki yüz on sekiz re’s bî-nişân sağmal koyun 
müdde‘î-i mezbûrun mülküdür, hâlik-i mezbûrun koyunlarıyla ma‘an mahall-i 
mezkûrda yaylar idiği ma‘lûmumuzdur biz bu husûsa bu vech üzre şâhidleriz, 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri makbûle oldukdan sonra mârrü’z-zikr koyun-
ları küllen ve ba‘zan hâlik-i mezbûre bey‘ veya hibe veya taraf-ı şer‘iyyeden bi-
riyle mülkünden ihrâc eylemediğine müdde‘î-i mezbûra yemîn teklîf olunduk-
da, ol dahi alâ vefki’l-mes’ûl yemîn billâhi te‘âlâ etmeğin mûcebiyle mârrü’z-zikr 
iki yüz on sekiz re’s koyunlardan emîn-i mezbûrun kasr-ı yedine tenbîh birle 
mâ hüve’l-vâki‘ bi’t-taleb kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Hasan Çavuş el-Mübâşir, Ali Beşe Çukadâr, Mehmed Beşe b. Mus-
li, Hüseyin Çelebi el-Muhzır, Dilâver muhzır ve gayruhüm mine’l-hâzırîn.

338 [75a-3] Yuvan v. Mitre’nin, öldürülen çoban Balaban v. Mitre’nin 
kardeşi olduğunun şahitlerle ispatı
Fi’l-asl vilâyet-i Rumeli’nde Manastır kazâsına tâbi‘ Boristere? nâm karye 
sâkinlerinden bâ‘isü’l-vesîka Yuvan v. Mitre nâm zimmî meclis-i şer‘de hâlâ 
gümrük emîni olan fahrü’l-akrân Mahmud Ağa b. Hasan tarafından beytülmâl-i 
âma zabtına memûr olup metrûkât-ı âti’z-zikre vaz‘-ı yedi ikrârıyla sâbit olan 
Mehmed b. Mehmed mahzarında üzerine da‘vâ ve takrîr-i kelâm edip târih-i 
kitâbdan üç gün mukaddem Havâss-ı Aliyye kazâsında Topçular nâm mahal 
kurbunda Çiço Çiftliği mukābelesinde [katîlen hâlik olan] Balaban v. Mitre nâm 
zimmînin ben li ebeveyn karındaşı olup hâlik-i merkūmun metrûkâtı bi’l-irsi’ş-
şer‘î bana isâbet ve intikāl eylediğin emîn-i mezbûr hâlik-i merkūmun vârisi 
olmamak zu‘muyla yüz yirmi re’s koyununa vaz‘-ı yed etmişdir hâlâ suâl olunup 
kasr-ı yedine tenbîh olunmak matlûbumdur deyicek gıbbe’s-suâl emîn-i mezbûr 
hâlik-i merkūmun minvâl-i muharrer üzre yüz yirmi re’s koyununa vaz‘-ı yedi-
ni ikrâr lâkin müdde‘î-i mezbûrun minvâl-i mübeyyen üzre verâsetini inkâr ile 
cevâb vermeğin müdde‘î-i mezbûr Yuvan’dan müdde‘âsını mübeyyine beyyine 
taleb olundukda karye-i mezbûre sükkânından Nikola v. Yani ve Andriye v. Dimo 
nâm zimmîler li ecli’ş-şehâde meclis-i şer‘a hâzırân olup istişhâd olundukların-
da, fi’l-vâki‘ müdde‘î-i mezbûr Yuvan hâlik-i merkūmun li ebeveyn karındaşı-
dır, zirâ‘ babaları ismi Mitre anaları ismi Sivete nâm nasrâniyedir ve maskat-ı 
re’sleri karye-i mezbûredir, müdde‘î-i mezbûr için hakk-ı taleb ve ahz vardır. 
Biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde isbât-ı nesebde müslim beytülmâl [emîni] yü-
züne zimmînin şehâdeti makbûle idiği kütüb-i fıkhiyye-i mu‘teberâtda mastûr 
ve musarrah olmağla gıbbe ri‘âyeti şerâiti’l-kabûl şehâdetleri makbûle olmağın 
müdde‘î-i mezbûr Yuvan’ın verâsetine hüküm birle mâ hüve’l-vâki‘ bi’t-taleb 
kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mehmed Ağa b. Osman Nâzır ağa tevâbi‘i, Hasan Çavuş el-Mübâşir, 
çukadâr Mehmed Beşe, diğer Çukadâr Ali Beşe ve gayruhüm mine’l-hâzırîn.

339 [75b-1] Balaban v. Mitre’nin beytülmâl tarafından zabtolunan 
koyunlarının kardeşine teslim edildiği
Fi’l-asl vilâyet-i Rumeli’nden Manastır kazâsına tâbi‘ Boristere? nâm karye 
sâkinlerinden olup hâlâ mahmiye-i İstanbul’da sütçü tâifesinden Yuvan v. Mit-
re nâm zimmî meclis-i şerî‘at-ı şerîfede hâlâ gümrük emîni olan fahrü’l-a‘yân 
Mahmud Ağa b. Hasan tarafından beytülmâl-i âmme zabtına memûr olup 
metrûkât-ı câ’i’z-zikre vaz‘-ı yedi ikrârıyla sâbit olan râfi‘ü’l-kitâb Mehmed 
Ağa b. Mehmed mahzarında ikrâr ve takrîr-i kelâm edip Havâss-ı Refî‘a -hu-
miyet ani’l-âfet ve’l-beliyye- kazâsına tâbi‘ Topçular nâm karye kurbunda vâki‘ 
Çiço Çiftliği mukābelesinden bundan akdem mecrûhan maktûl bulunan li ebe-
veyn karındaşımız Balaban v. Mitre’nin metrûkâtından yüz yirmi re’s koyunu-
nu mûmâ-ileyh Mehmed Ağa karındaşım hâlik-i mezbûrun vârisi olmamak 
zu‘muyla mîrî için ahz ü kabz ve zabt edip hâlâ emîn-i mezbûr muvâcehesinde 
minvâl-i muharrer üzre verâsetimi isbât edip emîn-i mezbûr ber mûceb-i def-
ter kabz ve vaz‘-ı yed eylediği mârrü’z-zikr yüz yirmi re’s koyunu bana def ‘ u 
teslîme hükm-i hâkim-i lâhık olmağın emîn-i mezbûr Mehmed Ağa dahi ka-
rındaşım hâlik-i mezbûr Balaban’ın kabz ve vaz‘-ı yed eylediği yüz yirmi re’s 
koyunları tamamen bana def ‘ u teslîm, ben dahi verâsetim hasebiyle alıp kabz 
eyledim ba‘de’l-yevm karındaşım hâlik-i mezbûrun metrûkâtına müte‘allik vec-
hen mine’l-vücûh âmme-i de‘âvîden emîn-i mezbûr Mehmed Ağa’nın zimme-
tini ibrâ ve iskāt eyledim min ba‘d husûs-ı mezbûra müte‘allik da‘vâ ve nizâ‘ım 
yokdur deyû ikrâr ve i‘tirâf etmeğin mâ hüve’l-vâki‘ gıbbe’t-tasdîk ve’t-taleb 
kayd şüd.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mehmed Ağa b. Ali tâbi‘-i Nâzır Ağa, Kethüdâ Receb Bey b. Hasan, 
çukadâr Mehmed Beşe, Ali Beşe b. Hasan ve gayruhüm mine’l-hâzırîn.

340 [75b-2] Yuvan v. Mitre’nin öldürülen kardeşi çoban Balaban’da olan 
alacağının terekesinden ödenmesi
Çoban tâifesinden işbu bâ‘isü’r-rakīm Yuvan v. Mitre nâm zimmî mahfil-i 
kazâda hâlâ beytülmâl-i âmme emîni olan fahrü’l-eşbâh Mehmed Ağa b. Meh-
med nâm kimesne mahzarında üzerine da‘vâ ve takrîr-i kelâm edip Havâss-ı 
Aliyye kazâsına tâbi‘ Topçular nâm karye kurbunda Çiço Çiftliği demekle 
ma‘rûf çiftlik yanında koyun geçesi kurbunda bundan akdem katîlen hâlik olan 
Balaban v. Mitre nâm zimmînin koyunlarını ve sâir metrûkâtı vâris-i ma‘rûfu 
olmamak zannıyla emîn-i mûmâ-ileyh mîrî için zabt ve vaz‘-ı yed etmişdi lâkin 
ben hâlik-i mezbûrun li eb ve üm karındaşı olduğumdan mâ‘adâ cihet-i karz-ı 
şer‘îden hâlik-i mezbûr Balaban zimmî zimmetinde on iki bin fıddî nakd-i 
râyic fi’l-vakt akçe hakkım olup kable’l-edâ katîlen hâlik olmağla zimmetinde 
kalmışdı el-hâletü hâzihî hâlik-i merkūmun metrûkât-ı vâfiyesinden meblağ-ı 
mezbûrun alıverilmesi matlûbumdur deyicek gıbbe’s-suâl emîn-i mezbûr 
hâlik-i merkūmun metrûkâtına vaz‘-ı yedini ikrâr, lâkin müdde‘î-i mezbûrun 
hâlik-i merkūm zimmetinde ber minvâl-i muharrer on iki bin akçe deyni ol-
duğunu inkâr ile cevâb vermeğin müdde‘î-i mezbûrdan müdde‘âsını mübey-
yine beyyine taleb olundukda, medîne-i Hazret-i Ebâ Eyyûb el-Ensârî -radi-
ye anhu Rabbühü’l-Bârî-’de Bıçakçı Ferhad mahallesinde sâkin Musa b. Meh-
med ve İslâm Bey mahallesinde sâkin Hüseyin b. Mehmed nâm kimesneler li 
ecli’ş-şehâde makām-ı kazâya hâzırân olup istişhâd olunduklarında, fi’l-hakīka 
hâlik-i mezbûr katl olunmazdan mukaddem bizim huzûrumuzda cihet-i karz-ı 
şer‘îden karındaşım Yuvan’a zimmetimde lâzımü’l-edâ on iki bin akçe deynim 
vardır deyû ikrâr ve bizi işhâd eylemişidi biz hâlik-i mezbûrun vech-i mübey-
yen üzre ikrârına şâhidleriz, şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle oldukdan 
sonra meblağ-ı mezbûru küllen ve ba‘zan hâlik-i mezbûrdan ahz u istîfâ veya 
hibe ve yâhud âhara havâle veya taraf-ı şer‘iyyeden biriyle hâlik-i mezbûrun 
zimmetini ibrâ eylemediğine müdde‘î-i merkūm Yuvan’a yemîn teklîf olunduk-
da, ol dahi alâ vefki’l-mes’ûl yemîn billâhi’llezî enzele’l-İncîle alâ İsâ -aleyhi’s-
selâm- etmeğin mûcebiyle meblağ-ı mezbûru hâlik-i mezbûrun metrûkâtından 
müdde‘î-i merkūma edâ ve teslîme emîn-i merkūma tenbîh birle. mâ hüve’l-
vâki‘ bi’t-taleb kayd şüd.
Fi’l-yevmi’s-sâdis ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Hasan Çavuş el-Mübâşir, çukadâr Ali Beşe, Hasan Muhzır, Meh-
med Beşe b. Musli, (…) b. Abdullah, Mehmed Beşe b. Abdullah ve gayruhüm 
mine’l-hâzırîn.

341 [75b-3] Aynî Hatun bt. Ali’nin Kiremitçi Ahmed Çelebi Vakfı’ndaki 
hissesini tahsil için oğlunu vekil tayin etmesi
Havâss-ı Aliyye kazâsı a‘mâlinden Kasaba-i Hasköy’de vâki‘ merhûm Kire-
mitçi Ahmed Çelebi evlâdının evlâdı evlâdından Aynî Hâtun bt. Ali meclis-i 
şerî‘at-ı şerîfede ikrâr ve takrîr-i kelâm edip ceddim merhûm-ı mezbûr kasaba-i 
mezbûrede vâki‘ câmi‘-i şerîfinin mesârif-i mu‘ayyeneden fazlasını evlâdına ve 
evlâd-ı evlâdına ve evlâd-ı evlâd-ı evlâdına ve evlâd-ı evlâd-ı evlâd-ı evlâdına 
li’z-zekeri mislü hazzi’l-ünseyeyn şart ve ta‘yîn ve vakfiye-i ma‘mûlün-bihâsında 
tahrîr ve tastîr etmeğin bu âna gelince vâkıf-ı mezbûrun evlâdı beyninde hilâf-ı 
şart-ı vâkıf ale’s-seviyye tevzî‘ olunduğundan mâ‘adâ derecede benden esfel 
olan evlâd dahi hisseye dâhil olur idi el-hâletü [hâzihî] gallât-ı vakf-ı mezbûrun 
mesârif-i mu‘ayyeneden fazlasını mütevellî-i vakf-ı mezbûrdan ber mûceb-i 
şart-ı vâkıf taleb ve da‘vâ ve ahz ü kabz ve bana îsâle ve inde’l-hâce lede’l-
hükkâmi’l-kirâm mürâfa‘a ve muhâsamaya ve kabz ve îsâl mütevakkıf olduğu 
umûrun küllîsine işbu râfi‘ü’l-kitâb sulbî kebîr oğlu es-Seyyid Mehmed Çelebi 
b. es-Seyyid Mustafa nâm kimesneyi tarafımdan vekîl ve nâib-i menâb nasb ve 
ta‘yîn eyledim dedikde gıbbe’t-tasdîk ve’l-kabûl ve’l-iltizâm bi umûri’l-vekâle 
mâ hüve’l-vâki‘ kayd şüd.
Fi’l-yevmi’s-sâbi‘ aşer min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mustafa Ağa b. Sinan, Hasan Ağa seroda-i sâbık, Abdülbâkī Çele-
bi el-Müezzin, Mehmed Bey el-Cündî, Ali Beşe Çukadâr ve gayruhüm mine’l-
hâzırîn.









342 [76a-1] Ahmed Beşe’nin İbrahim Beşe b. Osman’da olan alacağı 
hususunda vârislerinin sulh olması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Zey-
neb Hâtun mahallesinde sâkin iken bundan akdem fevt olan Ahmed Beşe nâm 
müteveffânın verâseti, zevce-i metrûkesi Müferrah bt. Abdullah nâm hâtun ile 
sulbî oğlu Mehmed nâm sagīre münhasıra olduğu şer‘an zâhir ve müte‘ayyin 
oldukdan sonra mezbûre Müferrah Hâtun kendi tarafından asâleten ve sadrî 
oğlu mezbûr Mehmed’in tesviye-i umûru için kıbel-i şer‘den mansûbe vasîsi 
olmağla vesâyeten [meclis-i] şer‘-i hatîr-i lâzımü’t-tevkīrde işbu râfi‘ü’l-kitâb 
İbrahim Beşe b. Osman mahzarında bi’l-asâle ve bi’l-vesâye ikrâr ve takrîr-i 
kelâm edip zevcim müteveffâ-yı mezbûr[un] merkūm İbrahim Beşe zimme-
tinde cihet-i deyn-i şer‘îden iki bin akçe hakkı olup kable’l-ahz fevt olmağla 
meblağ-ı mezbûr iki bin akçe bi’l-irsi’ş-şer‘î bana ve oğlum mezbûr Mehmed’e 
isâbet ve intikāl etmeğin mezbûr İbrahim Beşe’den meblağ-ı mersûmu bi’l-
asâle ve bi’l-vesâye taleb ve da‘vâ eylediğimde meblağ-ı mezbûru bi’l-külliyye 
mezbûr İbrahim Beşe inkâr ile cevâb vermeğin beynimizde münâza‘ât-ı kesîre 
cereyân etmişdi el-hâletü hâzihî beynimize muslihûn tavassut edip meblağ-ı 
mezbûr da‘vâsından merkūm İbrahim Beşe ile beni dokuz yüz akçeye inşâ-i 
akd-i sulh eylediklerinde ben dahi bi’l-asâle ve bi’l-vesâye sulh-i mezbûru 
kabûl ve bedel-i sulh olan meblağ-ı mezbûru merkūm İbrahim Beşe yedinden 
tamamen alıp kabz edip mâ‘adâ da‘vâsından mezbûr İbrahim Beşe’nin zim-
metini bi’l-asâle ve bi’l-vesâye ibrâ ve iskāt eyledim min ba‘d husûs-ı mezbûra 
müte‘allik merkūm İbrahim Beşe ile da‘vâ ve nizâ‘ım yokdur, zuhûr dahi eder-
se lede’l-hükkâmi’l-kirâm makbûle olmasın deyicek gıbbe’t-tasdîki’l-mu‘teber 
mâ hüve’l-vâki‘ kayd şüd.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mehmed Beşe b. Abdullah, Yusuf b. Abdullah, Ali Beşe b. Abdullah, 
bûycu İbrahim Beşe, Mehmed Beşe b. ( ) ve gayruhüm mine’l-hâzırîn.

343 [76a-2] Veli Çelebi b. İsa’nın evini Şeyh Şaban Efendi Vakfı’na bey‘ 
bi’l-istiğlâl yoluyla satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Kara Sü-
leyman Çelebi mahallesi müezzini olan kâtib Veli Çelebi b. İsâ nâm kimes-
ne meclis-i şer‘de hâlâ mahalle-i mezbûre imâmı olup merhûm Şeyh Şa-
ban Efendi’nin mahalle-i mezbûre imâmına ve müezzinine vakıf ve gallesini 
şart eylediği nukūdun kāimmakām-ı mütevellîsi olan râfi‘ü’l-kitâb Mahmud 
Halîfe b. Mehmed mahzarında tav‘an ikrâr ve takrîr-i kelâm edip silk-i mülk-i 
sahîhimde münselik olan emlâkimden mahalle-i mezbûrede vâki‘ bir tarafı am-
mim oğulları Mehmed Çelebi ve Mustafa Çelebi mülkleri ve bir tarafı Hasan 
Çelebi mülkü ve iki tarafı tarîk-i hâs ile mahdûd mülk menzilimi bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık mâl-ı vakf-ı mezbûr ile alâ 
tarîki’l-istiğlâl yüz kıt‘a tâmmü’l-vezn sahîhü’l-ayâr riyâlî kebîr guruşa bey‘ edip 
ol dahi mâl-ı vakf-ı mezbûr ile tarîk-i mezbûr üzre iştirâ ve kabûl eyledikden 
sonra semeni olan yüz kıt‘a riyâlî guruş-ı tâmmü’l-vezni vakf-ı mezbûr ma-
lından olmak üzre kāimmakām-ı mütevellî olan merkūm Mahmud Efendi ye-
dinden tamamen alıp kabz eylediğimden sonra menzil-i mahdûd-ı mezkûru 
ba‘de’t-tahliyye ve’t-tekābuz târih-i kitâb şehri gurresinden her senesi onar kıt‘a 
tâmmü’l-vezn riyâlî guruşdan üç sene tamâmına değin otuz kıt‘a riyâlî guruş 
icâre ile kāimmakām-ı mütevellî olan mezbûr Mahmud Efendi bana îcâr ve 
teslîm, ben dahi vech-i muharrer üzre istîcâr ve tesellüm ve kabz ve kabûl eyle-
dim dedikde gıbbe’t-tasdîki’l-mu‘teber mâ hüve’l-vâki‘ kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: İsâ Efendi b. Kalender, Hüseyin Dede el-Halvetî, Mustafa Çelebi 
b. Hüsameddin, Mehmed b. Mahmud, Hasan Halîfe b. İbrahim el-İmâm ve gay-
ruhüm mine’l-hâzırîn.

344 [76a-3] Ergiri v. Yorgi’nin bostanını Panayot v. Nikola’ya satması
Fi’l-asl vilâyet-i Rumeli’nden Gerbeniş kazâsına tâbi‘ Pologo nâm karye 
sükkânından Ergiri v. Yorgi meclis-i şerî‘at-ı şerîfede işbu râfi‘ü’s-sifri’ş-şer‘î Pa-
nayot v. Nikola nâm zimmî muvâcehesinde bi tav‘ihî ikrâr ve takrîr-i kelâm 
edip bey‘-i câ’i’z-zikrin sudûruna değin silk-i mülk-i sahîhimde münselik 
olan emlâkimden olup karye-i mezbûre hudûdu dâhilinde vâki‘ bir tarafdan 
müşterî-i mezbûr Panayot mülkü ve iki tarafdan Kertesi mülkü ve taraf-ı râbi‘i 
tarîk-i âm ile mahdûd ve mümtâz olan bir kıt‘a mülk bostan yerimi, cümle 
tevâbi‘ ve levâhıkı ile merkūm Panayot’a dokuz yüz nakd-i râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i kat‘î ile bey‘ eylediğimde ol 
dahi minvâl-i muharrer üzre iştirâ ve kabûl eyleyip semeni olan mezbûrü’n-na‘t 
dokuz yüz akçeyi müşterî-i mezbûr Panayot yedinden tamamen alıp kabz ey-
lediğimden sonra sâlifü’z-zikr bir kıt‘a bostanı mahallinde ahz ü kabz [ve] zabt 
u tasarrufa tarafımdan mezbûr Panayot’u taslît eyledim ba‘de’l-yevm bostan-ı 
mahdûd-ı mezkûrda vechen mine’l-vücûh benim alâka ve medhalim yokdur, 
mezbûr Panayot’un mülk-i müşterâsıdır keyfe mâ yeşâ’ mutasarrıf olsun dedik-
de gıbbe’t-tasdîki’l-mu‘teber mâ hüve’l-vâki‘ bi’t-taleb kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Hüseyin Beşe b. Hasan, Mehmed Çelebi b. Mustafa, Hasan b. Ab-
dullah, Dilâver b. Abdullah el-Muhzır, Dimitri v. Ziro, Yani v. Nikola, İsteryanos 
v. Yani, Avir[o] v. Yorgi ve gayruhüm mine’l-hâzırîn.

345 [76b-1] Fâtıma bt. Abdullah’ın boşandığı kocası Hasan Halife 
b. İbrahim’in zimmetini ibrâ etmesi
Yâ Fettâh
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Servi ma-
hallesi sâkinelerinden Fâtıma bt. Abdullah nâm hâtun meclis-i şerî‘at-ı şerîfede 
zevc-i sâbıkı olup mahalle-i mezbûrede hâlâ imâm olan bâ‘isü’l-kitâb Hasan 
Halîfe b. İbrahim nâm kimesne mahzarında bi tav‘ihâ ikrâr ve takrîr-i kelâm 
edip mezbûr Hasan Halîfe bundan akdem zevcim olup beynimizde hüsn-i 
zindegânemiz olmamağın beni talâk-ı bâyin ile tatlîk etmeğin hâlâ zimmetinde 
mütekarrir olan üç bin akçe mehr-i müeccelimi ve nafaka-i iddet ve me’ûnet-i 
süknâm için dahi beş yüz akçe ki cem‘an üç bin beş yüz [akçe]mi bi’t-tamâm 
ve’l-kemâl zevc-i sâbıkım mezbûr Hasan Halîfe yedinden alıp kabz edip zev-
ciyyete müte‘allik âmme-i de‘âvî ve mütâlebât ve eymân ve muhâsamâtdan 
zevc-i sâbıkım mezbûr Hasan Halîfe’nin zimmetini ibrâ ve iskāt eyledim dedik-
de mezbûr Hasan Halîfe dahi meclis-i mezbûrda fi’l-vâki‘ hâl minvâl-i muhar-
rer üzre olup ben dahi zevce-i sâbıkam mezbûre Fâtıma’nın zimmetini zevciy-
yete müte‘allik cemî‘-i de‘âvîden ibrâ eyledim deyû cemî‘-i kelimâtını vicâhen 
tasdîk etmeğin mâ hüve’l-vâki‘ kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: İsâ Efendi b. Kalender, Mahmud Efendi b. Mehmed, Hüseyin 
Dede el-Halvetî, Mustafa Çelebi b. Hüsameddin, Veli Çelebi b. İsâ ve gayruhüm 
mine’l-hâzırîn.

346 [76b-2] Mehmed b. Abdullah’ın Ali Beşe b. Memi ile kızı Menzile’ye 
borcuna Çiftalan köyünden bazılarının kefil olması
Havâss-ı Refî‘a kazâsı iktâ‘ından Terkos nâhiyesine tâbi‘ Çiftalan nâm karye 
sükkânından Mustafa b. Ömer ve Himmet b. Maksud ve Tayyib b. Muharrem 
[ve] Selman b. Mehmed ve Hüseyin b. Memi ve Hasan b. Mehmed ve diğer Hasan 
b. Ali ve Yusuf b. Abdullah ve Hüseyin b. Abdullah ve diğer Hüseyin b. Abdullah 
ve Hasan b. Abdullah nâm kimesneler meclis-i şer‘-i hatîr-i lâzımü’t-tevkīrde 
hâlâ mecrûh olmağla meclis-i şer‘a huzûru müte‘azzir olan Ali Beşe b. Memi ta-
rafından tasdîk-i âti’z-zikre vekîl-i şer‘î-i sâbitü’l-vekâle olan üvey oğlu diğer 
Ali Beşe nâm râcil ile mecrûh-ı mezbûrun kızı Menzile nâm hâtun mahzarla-
rında, her biri ikrâr ve takrîr-i kelâm edip yine karye-i mezbûre sükkânından 
olup hâlâ zâbıta yedinde mahbûs olan Mehmed b. Abdullah nâm kimesnenin 
müvekkil-i mezbûra Ali Beşe ile sulbiye kebîre kızı mezbûre Menzile Hâtun’a 
cihet-i deyn-i şer‘îden zimmetlerinde lâzımü’l-edâ ve vâcibü’l-kazâ deyni olan 
beş bin akçeyi târih-i kitâbdan üç yüz altmış gün tamâmına değin müvekkil-i 
mezbûr Ali Beşe ile kızı mezbûre Menzile Hâtun’a edâ ve teslîme her birimiz 
emr ve kabûlü hâvî kefâlet-i sahîha-i şer‘iyye ile kefîl olmuşdur deyû bi tav‘ihim 
ikrâr ve i‘tirâf eyledikleri[nde] ba‘de’l-kabûl ve’t-tasdîk mâ cerâ kayd şüd.
Fi’t-târihi’l-mezbûr.
Şuhûdü’l-hâl: Receb Bey b. Maden, Mehmed Ağa zâbit-i karye-i mezbûre, Meh-
med Beşe b. Musli, Hüseyin b. Halil, Dilâver Muhzır ve gayruhüm.

347 [76b-3] Hacı Yusuf b. Abdullah’ın oğlunun yeni vasîsinin eski 
vasînin zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Evlice Baba 
mahallesinde sâkin iken bundan akdem vefât eden El-Hâc Yusuf b. Abdullah 
nâm müteveffânın sulbî sagīr oğluna, babası müteveffâ-yı mezbûrdan bi’l-irsi’ş-
şer‘î isâbet ve intikāl eden emvâlini zabt ve sagīr-i mezbûrun her hâlini hıfz için 
mukaddemâ sagīr-i mezbûr üzerine kıbel-i şer‘den vasî nasb ve ta‘yîn olun-
muşken, hâlâ diyâr-ı âhara teveccüh ve azîmet etmekle kendi azlini iltimâs et-
meğin azl ve yerine sagīr-i mezbûr üzerine vasî nasb ve ta‘yîn olunan Mehmed 
Beşe b. Musli meclis-i şer‘de vasiyy-i sâbık El-Hâc Halil b. Maden mahzarında 
ikrâr ve takrîr-i kelâm edip müteveffâ-yı mezbûrun eyâdî-i nâsda olup ba‘de 
vefâtihî oğlu sagīr-i mezbûra intikāl eden malından vasiyy-i sâbık-ı mezbûr El-
Hâc Halil zamân-ı vesâyetinde El-Hâc Ali’den on dokuz bin yüz otuz akçe ve 
Himmet’den dahi yedi bin beş yüz akçe ve Kanberoğlu’ndan yirmi üç bin akçe 
ki [cem‘an] kırk dokuz bin altı yüz otuz akçe alıp kabz edip meblağ-ı mezbûrun 
altı yüz on dört akçe sagīr-i mezbûrun kisvesine ve üç bin dokuz yüz altmış ak-
çesini nafaka-i mefrûzasına ve beş bin beş yüz yirmi beş akçesini ber mûceb-i 
defter-i kassâm müteveffâ-yı mezbûrun techîz ve tekfînine ve resm-i kısmeti-
ne harc ve sarf etmişdi el-hâletü hâzihî vasiyy-i sâbık-ı mezbûr el-Hâc Halil’in 
ba‘de’l-azl muhâsebesini hâkim-i muvakki‘-i sadr-ı kitâb huzûrunda gördüğüm-
de sagīr-i mezbûrun mâl-ı mevrûsundan makbûzu olan otuz yedi bin dört yüz 
seksen akçeyi bir def ‘a ve kendi mesârifine sarf eylediği dört bin akçeyi bir def ‘a 
vasiyy-i sâbık yedinden bi’l-vesâye alıp kabz edip zimmetinde sagīr-i mezbûr 
malından bir akçe bâkī kalmadı dedikde gıbbe’t-tasdîk mâ hüve’l-vâki‘ kayd şüd.
Fî evâhir-i Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: El-Hâc Ali b. Ramazan, Abdi Çelebi b. Abdullah, el-Hâc Ali b. Mus-
tafa, Yunus Beşe b. Müyesser, Ali Efendi b. Mustafa ve gayruhüm mine’l-hâzırîn.

348 [77a-1] Ali Çelebi b. Halil’in kendi bahçesine kattığı bostanın 
Cafer Efendi Vakfı’na ait olduğu
Mahmiye-i İstanbul’da Yeniodalar başında sâkin olup merhûm Cafer Efendi 
evkāfı’na bi’l-fi‘l mütevellî olan bâ‘isü’l-kitâb el-Hâc Veli b. İsâ mahfil-i kazâda 
medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Ali Paşa ma-
hallesinde sâkin olup menzil-i câ’i’z-zikre mülkiyyet üzre vaz‘-ı yedi ikrârıyla 
sâbit olan Ali Çelebi b. Halil mahzarında bi’l-velâye üzerine takrîr-i da‘vâ 
edip mahalle-i mezbûrede vâki‘ lede’l-ahâlî ve’l-cîrân ma‘lûmetü’l-hudûd olup 
mârrü’z-zikr Cafer Efendi evkāfı’ndan olmağla icâre-i mu‘accele ve müeccele-i 
ma‘lûmeteyn ile gāib ani’l-meclis Yusuf Efendi’nin zabt ve taht-ı tasarrufun-
da olan bostanın mukaddemâ mutasarrıfı olan Kara demekle ma‘rûf Bostan-
cı nâm zimmî, mezbûr Ali Çelebi’nin hâlâ mülk-i müşterâsı olmak üzre mu-
tasarrıf olduğu bir tarafdan yine bostan-ı merkūm ve bir tarafdan Abdülke-
rim Çelebi mülkü ve bir tarafdan Pazarcı Osman mülkü ve bir tarafdan tarîk-i 
âm ile mahdûd menzilin mukaddemâ mâliki olan Şeyh Mehmed nâm kimesne 
bostan-ı mezkûrun bir mikdârını ifrâz ve bedel-i ma‘lûme mukābelesinde se-
nede yirmi akçe icâre ve izn-i mütevellî ile tefvîz bi’l-ferâğ ve teslîm, ol dahi te-
fevvüz ve kabûl ve bahçesine zam ve her sene icâre-i mezkûreyi cânib-i vak-
fa edâ ve teslîm ederken fevt olmağın zikr olunan yer evlâdına intikāl etme-
ğin anlar dahi her sene icâre-i merkūmeyi vakfa edâ ve teslîm ederlerken 
hâlâ mezbûr Ali Çelebi menzil-i mezbûra şirâ-i şer‘î ile mâlik olmağın ol va-
kıf yeri dahi mülkiyyet üzre zabt u tasarruf eder suâl olunup ihkāk-ı hak olun-
mak matlûbumdur deyicek gıbbe’s-suâl mezbûr Ali Çelebi [cevâbında] menzil-i 
mahdûd-ı mezkûra mülkiyyet üzre vaz‘-ı yedini ikrâr, lâkin menzil-i mezbûr 
mülâsık-ı vakf-ı mezbûrdan olan bostan-ı mezbûrdan menzil-i mezbûrun bah-
çesine icâre-i mersûme ile yer zam ve ilhâk olunduğunu inkâr ile cevâb ver-
meğin mütevellî-i mezbûrdan müdde‘âsını mübeyyine beyyine taleb olunduk-
da, udûl-i ricâlden olup hâlâ evkāf-ı mezbûre kâtibi olan el-Hâc Musli b. Si-
nan ve mahalle-i mezbûreden Mehmed Bey b. Hasan ve Kasımpaşa mahalle-
sinden İbrahim b. Şeyh Mehmed li ecli’ş-şehâde makām-ı kazâda hâzırûn olup 
lâkin müşhedün-fih müşârün-ileyh bi’l-benân olmak lâzım olmağla şâhidûn-ı 
mezkûrûnun vech-i âtî üzre olan şehâdetleri mahallinde tahrîr için kıbel-i 









şer‘den mevlânâ Sâlih Mehmed Efendi irsâl olunup ol dahi zeyl-i kitâbda 
muharrerü’l-esâmî olan müslimîn ile mahall-i mezbûre varıp akd-i meclis-i şer‘ 
edip isre’l-istişhâd ve zikr olunan şâhidler meclis-i mezbûrda münkir-i mezbûr 
muvâcehesinde fi’l-hakīka işbu menzilin sokak kapısının içinde olan kaldı-
rım dibinden sol tarafında olan tahta havluya varınca ve havlu mukābelesinde 
olan tahta havluya varınca işbu yer mârrü’z-zikr Cafer Efendi evkāfı’ndan idi-
ği mesmû‘umuzdur, zirâ‘ zikr olunan yeri müteveffâ-yı mezbûr Şeyh Mehmed 
merkūm Kara zimmîden senede yirmi akçe icâre ve ma‘rifet-i mütevellî ile tefev-
vüz ve işbu menzilin bahçesine ilhâk ve zam ve her sene icâre-i mezkûreyi vakfa 
edâ edip ba‘de vefâtihî evlâdına intikāl edip anlar dahi icâre-i mezbûreyi vakfa 
edâ ederler idiği ma‘lûmumuzdur biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde vâki‘ü’l-hâli 
mevlânâ-yı mezbûr mahallinde tahrîr, ba‘dehû şâhidûn-ı mezbûrûn ile meclis-i 
şer‘de şâhidûn-ı mezbûrûn meclis-i şer‘de münkir-i mezbûr muvâcehesinde 
tekrâr minvâl-i mübeyyen üzre şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle olmağın asl-ı vakfda istimâ‘la şehâdet câiz ve 
meşrû‘ olmağın alâ mûcebi şehâdetihim zikr olunan yerin vakfiyyetine hüküm 
olunup mâ hüve’l-vâki‘ bi’t-taleb kayd şüd.
Fi’l-yevmi’s-sâlis ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mustafa Ağa b. Veli, Mehmed Çelebi b. Ahmed, Ali Bey b. Meh-
med, Mehmed Beşe b. Ömer, Mehmed b. Mehmed, Mehmed Bey b. Hamza el-
Bevvâbü’s-sultânî, Mehmed Bey b. Mahmud ve gayruhüm mine’l-hâzırîn.

349 [77a-2] Ayşe b. Arslan ile Halil Beşe b. Abdullah’tan sarhoş olduğu 
gerekçesiyle şartı gereği boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Evlice 
Baba mahallesi sâkinelerinden Ayşe Hâtun bt. Arslan meclis-i şerî‘at-ı şerîfede 
zevci olan Halil Beşe b. Abdullah nâm râcil mahzarında üzerine takrîr-i da‘vâ 
edip zevcim mezbûr Halil Beşe târih-i kitâbdan bir sene mukaddem min ba‘d 
müskirâtdan birisini içip sarhoş olursam zevcem mezbûre Ayşe Hâtun benden 
talâk-ı bâyin ile mutallaka olsun deyû huzûr-ı müslimînde şart etmişiken hâlâ 
nice def ‘a sarhoş ve lâ-ya‘kıl benim yanıma gelip mestâne olduğundan, hâlâ 
sarhoşdur, el-hâletü hâzihî talâk-ı mezkûr ile mutallaka olmuşdur, suâl olu-
nup beynimiz tefrîk olunmak matlûbumdur deyicek gıbbe’s-suâl mezbûr Ha-
lil Beşe cevâbında fi’l-vâki‘ târih-i kitâbdan bir sene mukaddem vech-i muhar-
rer üzre ta‘lîk-i talâk etmişdim lâkin ol zamândan beri ancak ekşi boza içer idim 
ve hâlâ benim sarhoşluğum ekşi bozadandır ekşi boza içerim deyû şürbünü 
ve sarhoşluğunu bi tav‘ihî ikrâr ve i‘tirâf etmeğin alâ mûcebi ikrârihî talâk-ı 
mezkûrun vukū‘una ba‘de’l-hükm mâ cerâ bi’t-taleb kayd şüd.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Hamza Efendi nâib-i recül, çukadâr Ali Beşe b. Habib, Mehmed 
Beşe b. Mustafa, Hüseyin Beşe b. Hasan, Ahmed Çelebi b. Hasan ve gayruhüm 
mine’l-hâzırîn.

350 [77b-1] Abdülbâki b. Sinan’ın babasından intikal eden miras 
hususunda üvey annesi Ayşe bt. Ali ile sulh olması
Havâss-ı Refî‘a kazâsı tevâbi‘inden Karfa nâm karyede sâkin iken bundan ak-
dem vefât eden Sinan b. Hüseyin nâm müteveffânın verâseti zevce-i metrûkesi 
Ayşe bt. Ali nâm hâtun ile sulbî kebîr oğlu Abdülbâkī ve sulbiye-i kebîre kızı 
Rahime’ye münhasıra olup kable’l-kısme mezbûre Rahime dahi fevt olup 
verâseti vâlidesi mezbûre Ayşe ile li eb karındaşı merkūm Abdülbâkī’ye münha-
sıra olduğu şer‘an zâhir ve bi hükmi’l-münâsahati’ş-şer‘iyye tashîh-i mes’eleleri 
yetmiş iki sehimden farz ve i‘tibâr olunup sihâm-ı mezkûreden on altı sehmi 
bi’l-irsi’ş-şer‘î merkūme Ayşe’ye elli altı sehmi mersûm Abdülbâkī’ye isâbet ve 
intikāl eylediği hâkim-i muvakki‘-i sadr-ı kitâb huzûrunda müte‘ayyin ve mü-
tehakkik oldukdan sonra mezbûr Abdülbâkī meclis-i şer‘-i kavîm-i lâzımü’t-
tevkīrde işbu râfi‘ü’l-vesîka mezbûre Ayşe mahzarında ikrâr-ı tâm ve takrîr-i 
kelâm edip mûrisim babam müteveffâ-yı evvel-i mezbûr Sinan’ın karye-i 
mezbûrede vâki‘ lede’l-ahâlî ve’l-cîrân ma‘lûmetü’l-hudûd mülk menzilini ve 
yine karye-i mezbûre sınırı dâhilinde mevâzi‘-i metrûkede vâki‘ her birinin 
hudûdu inde’l-ahâlî ma‘lûme üç bağını bâlâda bast ve tahrîr olunduğu üzre alâ 
mâ farazallâhu te‘âlâ tevzî‘ ve taksîm için cânib-i şerî‘at-ı mutahharadan mevlânâ 
Sâlih Mehmed Efendi nâib ta‘yîn ve irsâl olunup ol dahi menzil-i mezkûr ve 
mârrü’z-zikr bağları misâha ve takvîm için buyruldu-yı şerîf ile memûr olan 
hâssa mi’mârlardan Ali Beşe b. Abdullah ve zeyl-i vesîkada muharrerü’l-esâmî 
olan müslimîn ile karye-i mezbûreye gelip mi‘mâr-ı mezkûr menzil-i merkūm 
ve sâlifü’z-zikr bağları misâha ve takvîm ve her birimizin hissesini minvâl-i mu-
harrer üzre ta‘yîn ve tahsîs eylediklerinden sonra beynimizde muslihûn tavassut 
edip karye-i mezbûre sınırı dâhilinde Kızıltoprak nâm mahalde vâki‘ tûlen yüz 
zirâ‘ ve arzen dahi yüz zirâ‘ bi hesâbı terbî‘î on bin zirâ‘ bir kıt‘a bağ mezbûre 
Ayşe’nin olup mâ‘adâ menzil-i mezbûr ve menzil kurbunda olan altı bin iki yüz 
zirâ‘ bir kıt‘a ve yine Kösecbağ demekle ma‘rûf altı bin iki yüz kırk bir zirâ‘ bir 
kıt‘a ki cem‘an iki kıt‘a bağlar dahi benim olduğundan mâ‘adâ mezbûre Ayşe 
bana üç bin fıddî nakd-i râyic-i fi’l-vakt akçe vermek üzre mezbûre Ayşe ile beni 
inşâ-i akd-i sulh eylediklerinde ben dahi sulh-i mezbûru kendi rızâ ve hüsn-i 
ihtiyârım ile kabûl eylediğimde mevlânâ-yı mezbûr vâki‘ hâli mahallinde tahrîr 
etmişdi lâkin hîn-i sulh-i mezbûrda bağ-ı merkūmun koruğu zikr olunmamağ-
la, hâlâ mârrü’z-zikr bağda olan korukdan hisse-i şer‘iyyemi mezbûre Ayşe’den 
taleb ve da‘vâ eylediğimde tekrâr beynimizde muslihûn tavassut edip da‘vâ-yı 
mezkûrumdan mezbûre Ayşe ile beni üç yüz nakd-i râyic fi’l-vakt akçe üzeri-
ne ve babam müteveffâ-yı mezbûr ve hemşîrem müteveffât-ı mezbûrenin sâir 
nukūd ve menkūlât ve elbiselerinden ki mezbûre Ayşe vaz‘-ı yed etmişdir bana 
isâbet ve intikāl eden hisse-i şer‘iyyem da‘vâsından dahi yedi yüz akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve cem‘an zikr 
olunan dört bin akçeyi üvey vâlidem mezbûre Ayşe yedinden tamamen alıp 
kabz edip âmme-i de‘âvî ve mütâlebâtdan zimmetini ibrâ ve iskāt eyledim min 
ba‘d bağ-ı mezkûr merkūme Ayşe’nin mülk-i mevrûsudur, keyfe mâ yeşâ’ muta-
sarrıf olsun dedikde gıbbe’t-tasdîki’l-mu‘teber mâ hüve’l-vâki‘ kayd şüd.
Fî evâhiri Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Yahya Çelebi b. Mehmed el-İmâm, Hüseyin Bey b. Abdullah, Ah-
med Çavuş b. Mustafa el-Mübâşir, Es-Seyyid Mehmed b. es-Seyyid Mustafa, Re-
ceb Çelebi b. Mustafa ve gayruhüm mine’l-hâzırîn.

351 [77b-2] Belkıs bt. Abdullah’ın Ayşe bt. Eyüb ile miras 
hususunda anlaşması
Mahmiye-i İstanbul’da Ahırkapı’da vâki‘ Kabasakal mahallesinde sâkin iken, 
bundan akdem intikāl-i dâr-ı bekā eden Eyüb Ağa merhûmun verâseti, halîlesi 
Belkıs Hâtun bt. Abdullah ile sulbiye-i kebîre kerîmeleri Ayşe Hâtun’a mün-
hasıra olduğu şer‘an zâhir ve müte‘ayyin olduğundan sonra mûmâ-ileyhâ Bel-
kıs Hâtun tarafından ikrâr-ı âti’z-zikre vekîl olup mûmâ-ileyhânın zât[ını] 
ma‘rifet-i şer‘iyye ile ârifân olan Abdülkādir Çelebi b. Mehmed ve Mehmed Çe-
lebi b. Mustafa şehâdetleri ile şer‘an vekâletleri sâbite olan Mehmed Sâlih b. Ah-
med mahfil-i kazâda işbu sâhibetü’l-kitâb müşârün-ileyhâ Ayşe Hâtun kıbe-
linden tasdîke vekîl olup bimâ hüve nehci’s-sübût şer‘an vekâleti sâbite olan 
Hâcce Fâtıma bt. Mustafa nâm hâtun mahzarında bi’l-vekâle ikrâr edip müvek-
kilem mûmâ-ileyhânın mûrisi müteveffâ-yı mezbûrun muhallefâtı, halîlesi mü-
vekkilem mezbûre ile kerîmesi müvekkile-i müşârün-ileyhâ beynlerinde tevzî‘ 
ve bi’l-irsi’ş-şer‘î taksîm olundukda, müteveffâ-yı mezbûrun emlâkinden olup 
medîne-i Hazret-i Ebâ Eyyûb el-Ensârî’de Baba Haydar-ı Nakşibendî mahalle-
sinde vâki‘ etrâf-ı erba‘ası tarîk-i âm ile mahdûd dâhiliyye ve hâriciyye fevkānî 
ve tahtânî büyût-ı müte‘addideyi ve sofaları ve iki kıt‘a zât-ı eşcâr-ı müsmire ve 
gayr-ı müsmire bahçeleri ve bahçe içinde yedi bâb odaları ve cem‘an beş aded 
su kuyusunu müştemil olan menzil cemî‘-i tevâbi‘ ve levâhıkı ile ve âmme-i 
menâfi‘ ve merâfıkı ile kerîme-i mükerremesi müvekkile-i müşârün-ileyhânın 
hissesine isâbet ve intikāl edip kat‘â benim alâkam kalmamışdır ve müşârün-
ileyhâ Ayşe Hâtun’un mülk-i mevrûsudur, keyfe mâ yeşâ’ mutasarrıfe olsun de-
yicek gıbbe’t-tasdîk ve’t-taleb mâ cerâ kayd şüd.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene isneteyn ve mi’eteyn ve 
elf.
Şuhûdü’l-hâl: Abdülkādir Çelebi b. İbrahim, Es-Seyyid Ahmed Efendi b. es-
Seyyid Nesimi, Osman Bey b. Abdurrahman, Ahmed Çelebi b. Mustafa, Ahmed 
Çelebi b. Mehmed, Ramazan b. Ahmed, Mehmed Beşe b. Musli, Hüseyin Muh-
zır, Hüseyin b. Hüseyin ve gayruhüm.

352 [78a-1] Kömürlü Belgrad ile Orta Belgrad köyleri ile Burgaz ve 
Bahçe-i Belgrad köyleri arasında mera davası
Havâss-ı Aliyye kazâsı tevâbi‘inden Terkos nâhiyesine tâbi‘ Suyolu nâzırı kar-
yelerinden Kömürlü Belgrad ve Orta Belgrad karyeleri re‘âyâlarından işbu 
bâ‘isü’l-vesîka Yani v. Yorgi ve Kosta v. Vasil ve diğer Kosta Midyeli Dimitra-
ki v. Foti ve diğer Dimitraki v. Vasil ve Andriye v. Dimitri ve Yorgo v. Niko-
la ve Avyori v. Mihal ve İskoli v. Aleksandri ve Todori v. Dimitri ve Üstüyan 
v. Nikola ve Panayot v. Nikola ve Manol v. Şimo ve Panayot v. Labezno nâm 
zimmîler ve sâirler bi ecma‘ihim meclis-i şer‘de karyeteyn-i mezbûreteynin 
mer‘âlarıyla mer‘âları mülâsık yine su nâzırı karyelerinde Burgaz nâm karye 
zimmîlerinden Aleksi v. Yani ve Piyo v. Mihal ve Dimo v. Şirpolo ve Bahçe-i 
Belgrad nâm karye re‘âyâsından Pendazi v. Yorgi ve [Sa]kosta v. Yanaki ve Paroş 
v. Andriye ve Andon v. Apostol ve Şanadi v. Yani ve sâirleri muvâcehelerinde her 
biri takrîr-i kelâm ve bast-ı merâm edip bizim karyelerimizin mer‘âsı kadîmî 
mârrü’z-zikr Burgaz ve Bahçe-i Belgrad karyeleri mer‘âlarına mülâsık olup 
lâkin mer‘âlarımız merhûm ve mağfûrun-leh Sultan Bayezid Hân-ı Velî evkāfı 
arâzisinden olmağla hâlâ mer‘âmız için senevî mukāta‘a takdîr ettirdip evkāf-ı 
mezbûre mütevellîsi kıbelinden temessükünü almak murâdımızdır, bizim kar-
yelerimizin feth-i hâkānîden bu âna gelince mer‘âsı sınırı olan Mandıracı köp-
rüsü andan Ayazma Deresi’ne andan Mimar Ağa’nın Yeni kışlası’nın sağ tarafın-
dan Eski Kışla’ya andan Ayas Ağa karyesi yoluna andan Kurd tarlasına andan 
Yafta demekle ma‘rûf mahal ki bir tarafı Bahçe-i Belgrad mer‘âsı sınırıdır, an-
dan araba yolu ile Vâlide Sultan hazretleri suyu yoluna andan Vigla nâm mahal 
ki tarîk-i âm ile Kopuzpınarı’na varır ki bir tarafı Bahçe-i Belgrad mer‘âsı sınırı-
dır, andan Tonuz Deresi yolunda olan Ayazma’ya andan Çanya deresi’ne andan 
armudluğa andan Bozalan’a andan tarîk-i âm ile bir tarafdan Davudpaşa ko-
rusu ve bir tarafdan karyeteyn-i mezbûreteyn mer‘âsı sınırıdır, andan Bâlioğlu 
kemeri’ne müntehîdir, zikr olunan hudûd içinde olan otlak ve fundalık mârrü’z-
zikr Kömürlü Belgrad ve Orta Belgrad mer‘âsıdır el-hâletü-hâzihî zikr olunan 
mer‘âmızda sâlifü’z-zikr Burgaz ve Bahçe-i Belgrad karyeler ahâlîlerinin alâka 
ve medhalleri var mıdır, suâl olunup takrîrleri tahrîr olunmak matlûbumuzdur 
dediklerinde gıbbe’s-suâl mezbûrûn zimmîler cevâblarında fi’l-hakīka hudûd-ı 
mezkûr ile mahdûd olan otlak ve fundalık kadîmü’l-eyyâmdan mârrü’z-zikr 
Kömürlü Belgrad ve Orta Belgrad mer‘âsıdır, bizim alâka ve medhalimiz yok-
dur; zikr olunan mer‘âyı hîn-i fetihden bu âna gelince karyeteyn-i mezbûreteyn 
ahâlîleri zabt ve tasarruf edegelmişlerdir ba‘de’l-yevm dahi mukāta‘a takdîr et-
tirdip evkāf-ı mezbûre mütevellîsinden temessük alıp ke’l-evvel keyfe mâ yeşâ’ 
mutasarrıf olsunlar dediklerinde vâki‘ü’l-hâl merkūmûn talebleriyle ketb olun-
du.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Fahrü’l-akrân Mehmed Ağa zâbit-i karye-i mezbûre, el-Hâc İbra-
him Ser-bölük, İsmail Çelebi Râh-ı âbî, Receb Bey b. Kasım, Sinan Bey [b.] (  ) 
el-Cündî, diğer Receb Bey kethüdâ ve gayruhüm mine’l-hâzırîn.

353 [78a-2] Simo v. Yani’nin mirasının vârislerine paylaştırılması
Mahmiye-i İstanbul’da Altımermer semtinde Seyyid Ömer mahallesinde sâkin 
iken mürd olan Simo v. Yani nâm zimmînin Hâslar kazâsında Yenikapı hâricinde 
olan bakkal dükkânındaki nakid sermâyesidir ki hâlik-i merkūmun verâseti 
zevcesi Perpiye bt. (  ) nâm nasrâniye ile sulbî sagīr oğlu İspandoni ve zevce-
si merkūmenin hâlik-i mezbûrdan olan hamli beyninde bi’l-farîzati’ş-şer‘iyye 
tevzî‘ ve taksîm olunmuşdur.
Fî gurreti Zilhicceti’l-harâm sene 1072.
Hâlik mezbûrun dükkân-ı merkūmda destgâhdârı Anastaş zimmetinde olan 
sermâyesi
Meblağ
20.000
Minhâ
Resm-i kısmet ve kalemiyye ve ihzâriyye ve hüddâmiyye
Meblağ
500
Sahhe’l-bâkī.
19.500
Hissetü’z-zevceti’l-merkūme 2437 akçe
Hissetü’l-ibni’l-merkūme 8532 akçe
Hissetü’l-hamli’l-mersûme 8532 akçe
Kavl-i mu‘teber ve müftâ-bih üzre haml için ibn-i vâhid hissesi alıkonulmuşdur.

354 [78b-1] Ali Beşe b. Memi ile kızı Emetullah’ın kendilerini yaralayan 
Mehmed b. Abdullah ile sulh oldukları
Fi’l-asl Havâss-ı Refî‘a kazâsına tâbi‘ Terkos nâhiyesi a‘mâlinden Çiftalan nâm 
karyeden olup hâlâ medîne-i Hazret-i Ebâ Eyyûb el-Ensârî -dâme fî rıdvâni’l-
Bârî-’de Çavuş Kasım mahallesinde sâkin olup mecrûh ve sâhib-firâş olmağ-
la meclis-i şer‘a huzûru müte‘azzir olan Ali Beşe b. Memi tarafından sulh ve 
ibrâ-i âti’z-zikre ve bedel-i sulhü kabza vekîl olup es-Seyyid Bostânî Çelebi b. 
es-Seyyid Ahmed ve Mehmed Çelebi b. Ömer şehâdetleriyle şer‘an vekâleti 
sâbite olan üvey oğlu diğer Ali Beşe nâm râcil ile mecrûh-ı mezbûrun sulbiye-i 
kebîre kızı olup vech-i âtî üzre sol elinin serçe parmağı maktû‘a ve yanında 
olan parmağı dahi mecrûha ve amel-mânde olan Emetullah bt. Ali nâm hâtun 
meclis-i şer‘de müvekkil-i merkūm ile kızı mezbûreyi vech-i câ’î üzre mecrûh 
etmekle hâlâ zâbiti yedinde mahbûs olan sâhibü’l-kitâb Mehmed b. Abdul-
lah tarafından ikrâr-ı âti’z-zikri tasdîke vekîl olup bimâ hüve nehci’s-sübût 
şer‘an vekâleti sâbite olan Süleyman b. Mehmed mahzarında her biri bi’l-asâle 
ve bi’l-vekâle ikrâr ve takrîr-i kelâm edip bundan akdem müvekkil-i mezbûr 
mârrü’z-zikr karyede bi gayri hakkın müvekkil-i mezbûru harbe ile omuzu ba-
şına darb ve mecrûh ve benim dahi sol elimin serçe parmağını harbe ile darb 
ve kat‘ ve yanında olan parmağını dahi mecrûh ve amel-mânde etmeğin biz 
dahi husûs-ı mezbûru müvekkil-i merkūmdan da‘vâ ol dahi ikrâr etmekle 
hâkim-i muvakki‘-i sadr-ı kitâb müvekkil-i mezbûrun cerhi için hükûmet-i adl 
ve her bir parmak için öşr-i diyet hükm etmişiken beynimizde muslihûn tavas-
sut edip da‘vâ-yı mezkûrumuzdan müvekkil-i mezbûr ile bizi an ikrâr on bin 
nakd-i râyic-i fi’l-vakt akçe üzerine inşâ-i akd-i sulh eylediklerinde biz dahi bi’l-
asâle ve bi’l-vekâle sulh-i mezbûru kabûl ve bedel-i sulh olan mezbûrü’n-na‘t 
mârrü’z-zikr on bin akçeyi asâleti ve vekâleti hasebiyle müvekkil-i mezbûr ta-
mamen alıp kabz edip husûs-ı mezbûre müte‘allik âmme-i de‘âvî ve mütâlebât 
ve eymân ve muhâsamâtdan müvekkil-i mezbûrun zimmetini ibrâ ve iskāt ey-
ledik dediklerinde mukırrân-ı mezbûrânı ikrâr-ı meşrûhlarında vekîl-i mezbûr 
vekâleten bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Hasan b. Mehmed, Himmet b. Maksud, Mehmed Ağa zâbit-i 
karye-i mezbûre, Mustafa Beşe b. Ömer, Tayyib b. Muharrem, Süleyman b. Meh-
med ve gayruhüm mine’l-hâzırîn.

355 [78b-2] Vefat eden İsmail Efendi’nin Ebû Eyyûb el-Ensârî Vakfı’na 
olan kira borcun ödenmesi davasından borç miktarının tespiti
Hazret-i Ebâ Eyyûb el-Ensârî -dâme fî rıdvâni’l-Bârî-leri evkāfı’nda berât-ı 
pâdişâhî ile müşâhere câbîsi olan râfi‘ü’l-kitâb Ali Çelebi b. Hızır nâm kimes-
ne meclis-i şer‘de Himmet Beşe b. Mehmed nâm kimesne mahzarında üzerine 
takrîr-i da‘vâ edip bundan akdem vefât eden İsmail Efendi evkāf-ı mezbûreden 
yevmî bir akçe icâre ile mutasarrıf olduğu mahzenin bin altmış bir senesi şeh-
ri Recebü’l-müreccebi’ne gelince yüz otuz iki ayda zimmetinde müctemi‘ üç 
bin dokuz yüz altmış akçe ve yine yevmî bir akçe icâreli âhar mahzenin târih-i 
mezbûra gelince on iki ayda müctemi‘ üç yüz altmış akçe ve yine yevmî bir 
akçe icâreli pazarcı dükkânının târih-i mezbûra gelince on altı ayda müctemi‘ 
dört yüz seksen akçe ki cem‘an dokuz bin dört yüz seksen akçe icâresini hâl-i 
hayâtında üçümüz meclis-i vâhidde hâzır iken mezbûr Himmet Beşe’den bana 
havâle-i sahîha-i şer‘iyye ile havâle etmeğin her birimiz havâle-i mezkûreyi 
kabûl ve meblağ-ı mezbûrun iki bin akçesini mezbûr Himmet Beşe yedin-
den kabz ve bin altı yüz akçesi Çırçır nâm kimesne yedinden ve iki yüz akçe-
si kasabdan bana vâsıl olup bâkī beş bin altı yüz akçeyi vakf için mezbûr Him-
met Beşe’den taleb eylediğimde teslîmden imtinâ‘ eder hâlâ suâl olunup alı-
verilmek matlûbumdur deyicek gıbbe’s-suâl mezbûr Himmet Beşe, cevâbında 
fi’l-vâki‘ hâl minvâl-i muharrer üzre olmuşdur, lâkin câbî-i mezbûr-ı merkūm 
Çırçır’dan üç bin akçe vâsıl olmuşdur. Ol hesâb üzre ancak dört bin iki yüz sek-
sen akçe kalır deyicek isre’l-istintâk ve akībe’l-inkâr mezbûr Himmet Beşe’den 
ziyâdeyi mübeyyine beyyine taleb olundukda, ityân-ı beyyineden izhâr-ı acz 
ile istihlâf etmeğin merkūm câbî Ali Çelebi’ye zikr olunan meblağdan merkūm 
Çırçır’dan bin altı yüz akçeden ziyâde olmadığına ve âhar yediyle vâsıl olma-
dığına ve meblağ-ı bâkīden dahi küllen ve ba‘zan müteveffâ-yı mezbûrdan ve 
yâhud vekîlinden ahz ve istîfâ ve yâhud havâle eylemediğine yemîn teklîf olun-
dukda, ol dahi alâ vefki’l-mes’ûl yemîn billâhi te‘âlâ etmeğin mûcebiyle zikr olu-
nan beş bin altı yüz seksen akçeyi vakf için câ’i’z-zikri mezbûra edâ ve teslîme 
merkūm Himmet Beşe’ye tenbîh birle mâ hüve’l-vâki‘ kayd şüd.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Mustafa Çelebi b. Rüstem, Mustafa Çe-
lebi b. Hüdâverdi, Ahmed Ağa b. İslâm, Mehmed Çelebi b. Musli, Hasan muhzır 
ve gayruhüm mine’l-hâzırîn.









356 [78b-3, Arapça] Hâkimin Fâtıma bt. Ali Efendi adlı küçüğe nafaka 
takdir ettiği
İşbu nafaka takdîrinden bahseden hukūkī bir vesîkadır. Hâkim, Fâtıma bt. Ali 
Efendi nâm sagīrenin nafakası, kisvesi ve sâir havâic-i zarûriyesi için, medîne-i 
Hazret-i Ebâ Eyyûb el-Ensârî -dâme fî rıdvâni’l-Bârî- mahallâtından Câmi‘-i 
Kebîr mahallesinde sâkine olan Şadan? bt. Abdullah nâm mutallaka anne-
si ve hâdinesinin talebiyle mezbûr babası üzerine olmak üzre, zeylde mezkûr 
târihden i‘tibâren yevmî râyicü’l-vakt yedi akçe farz ve takdîr etti. Hâkim, 
meblağ-ı mefrûz-ı mezbûrun sarfına ve vakt-i hâcetde istidâne edip vakt-i za-
ferde mezbûr Ali Efendi’ye rücû‘una mezbûre anneye izin verdi.
Cerâ zâlike ve hurrire fî gurreti Zilhicce sene isneteyn ve seb‘în ve elf.
Şuhûdü’l-hâl: Nâib Hamza Efendi, Eyüb Çelebi b. Mehmed, Sâlih Efendi b. Meh-
med, Mehmed b. Mahmud ve gayruhüm mine’l-hâzırîn

357 [79a-1] Âsiye bt. Hızır’ın menzilini ahiretlik oğlu helvacı Mehmed 
Bey’e hibe etmesi
Belde-i mübâreke-i Hâlidiyye medîne-i Hazret-i Ebâ Eyyûb el-Ensârî -sub-
bet alâ merkadihî sicâlü rahmeti Rabbi’l-Bârî-’de Bıçakçı Ferhad mahallesi 
sâkinelerinden Âsiye bt. Hızır Sofu nâm hâtun meclis-i şer‘de sarây-ı cedîd-i 
sultânî’de hâlâ helvacı olan ibn-i uhrevîsi hâmilü’l-kitâb Mehmed b. Osman mah-
zarında bi tav‘ihâ ikrâr ve takrîr-i kelâm edip hibe-i âtiyyetü’z-zikrin sudûruna 
değin silk-i mülk-i sahîhimde münselik olan emlâkimden mahalle-i mezbûrede 
vâki‘ bir tarafdan Bostancı İbrahim Beşe b. Mehmed mülkü ve bir tarafdan Şük-
ri Mehmed oğlu Süleyman mülkü ve bir tarafdan Emir Paşa merhûm vakfı ve 
bir tarafdan tarîk-i hâs ile mahdûd iki pâre tahtânî oda ve bir sofa ve sokak ka-
pısı üzerinde bir bâb fevkānî oda ve tahtânî ahır ve iki kenîfi ve su kuyusunu 
ve dehlizi ve zât-ı eşcâr-ı müsmire ve gayr-ı müsmire bahçeyi müştemil mülk 
menzilimi sene semân ve sittîn ve elf Zilhiccesi’nin üçüncü günü cemî‘ tevâbi‘ 
ve levâhıkı ile ibn-i uhrevîm mezbûr helvacı Mehmed Bey’e hibe-i sahîha-i 
şer‘iyye ile hibe ve temlîk ve teslîm, ol dahi meclis-i hibede ittihâb ve temel-
lük ve tesellüm ve ba‘de’t-tahliyye kabz ve kabûl eyledikden sonra on sekiz bin 
fıddî nakd-i râyic-i fi’l-vakt akçenin hibe-i mezkûre mukābelesinde ivaz teslîm, 
ben dahi kabz ve tesellüm edip târih-i mezbûrda medîne-i mezbûrede seccâde-
nişîn-i şer‘-i Muhammedî olan efendi huzûrunda, minvâl-i muharrer üzre ikrâr 
ve ikrârım sicil ve hüccet olunmuş idi lâkin kâtib ismimde ve menzil-i mezkûrun 
hudûdunda galat eylediğinden mâ‘adâ, hibe-i mezkûre mukābelesinde ibn-i 
uhrevîm mezbûr Mehmed Bey yedinden ivaz aldığım mezbûrü’n-na‘t on sekiz 









[bin] akçeyi hüccet-i mezkûrede kitâbet etme[me]ğin hâlâ ikrârım tekrâr tescîl 
ve tahrîr olunmak matlûbumdur, min ba‘d menzil-i mahdûd-ı mezkûrda be-
nim alâka ve medhalim yokdur, ibn-i uhrevîm mezbûr Mehmed Bey’in mülk-i 
mevrûsudur ve mukābele-i hibe-i mezkûrda ibn-i uhrevîm mezbûr yedinden 
on sekiz bin akçe dahi alıp kabz eylemişimdir deyû bi tav‘ihâ ikrâr ve i‘tirâf edi-
cek gıbbe’t-tasdîki’l-mu‘teber, mâ hüve’l-vâki‘ bi’t-taleb kayd şüd.
Fi’l-yevmi’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Efendi kâtib-i Dîvân-ı hümâyûn, Mustafa Efendi imâm-ı 
mahalle-i mezbûre, Mehmed Halîfe müezzin-i mahalle-i mezbûre, Mehmed Çe-
lebi Dellâl-i sultânî, Ali Bey b. Mehmed, İbrahim b. Mehmed el-Bostânî ve gay-
ruhüm mine’l-hâzırîn.

358 [79a-2] Şerife Huri bt. Mehmed’in mirası hususunda vârislerinin 
davalı oldukları Receb Efendi’nin zimmetini ibrâ etmesi
 Medîne-i Hazret-i Ebâ Eyyûb el-Ensârî -radiye anhu Rabbühü’l-Bârî-’de Tak-
yecibaşı mahallesi imâmı Receb Efendi b. Yusuf ’un menzilinde mütemekkine 
iken bundan akdem vefât eden Şerife Huri bt. Mehmed’in verâseti, oğlu Meh-
med b. Ali nâm şâbb-ı emred ile oğlu kızları Sâliha ve Ayşe bintey Ali nâm 
hâtunlara münhasıra olduğu şer‘an zâhir ve müte‘ayyin oldukdan sonra mezbûr 
Mehmed ile mezbûre Sâliha asâleten ve merkūme Ayşe tarafından da‘vâ-yı âti’z-
zikri sulh ve ibrâya ve bedel-i sulhü ahz ü kabza vekîl olup mezbûrenin zâtını 
ma‘rifet-i şer‘iyye ile ârifân olan Mehmed b. Sefer ve ( ) b. ( ) şehâdetleriyle şer‘an 
vekâleti sâbite olan vâlidesi Sâime bt. Ali nâm hâtun vekâleten meclis-i şer‘de 
muhallefât-ı câ’i’z-zikre vaz‘-ı yedi ikrârıyla sâbit olan hâfızü’l-kitâb mezbûr Re-
ceb Efendi mahzarında her biri asâleten ve vekâleten ikrâr ve takrîr-i kelâm edip 
mûrisemiz müteveffâ-yı mezbûre Şerife Huri, bundan akdem bize incinip esvâb 
[ve] eskāl ile merkūm Receb Efendi’nin menzilinde mütemekkine iken vefât et-
meğin mezbûr Receb Efendi, mecmû‘-ı muhallefâtını zabt ve vaz‘-ı yed etme-
ğin biz dahi muhallefât-ı müteveffât-ı mezbûreyi merkūm Receb Efendi yedin-
den bi’l-asâle ve bi’l-vekâle taleb ve da‘vâ eylediğimizde merkūm Receb Efen-
di mûrisenizi müteveffât-ı mezbûre hâl-i hayâtında ve kemâl-i akl-i sıhhatinde 
cemî‘-i tasarrufât-ı şer‘iyyesini nâfize olduğu hâlde mecmû‘-ı muhallefâtını bana 
hibe ve temlîk ve teslîm ve ben dahi ittihâb ve temellük ve tesellüm eylediğim-
den mâ‘adâ eyâdî-i nâsda olan bin akçesini ve kefeni içinde mevcûd olan iki al-
tın ve üç guruşunu techîz ve tekfîn ve iskāt-ı salâtına ve sâir vücûh-ı hayrâta harc 
ve sarfa vasiyyet edip tenfîz-i vasiyyet için beni vasiyy-i muhtâr nasb ve ta‘yîn 
etmişdir deyû cevâb vermeğin beynimizde münâza‘ât-ı kesîre cereyân etmişidi 
el-hâletü-hâzihî beynimize muslihûn tavassut edip müteveffâ-yı mezbûre Şerife 
Huri’nin mezbûr Receb Efendi vaz‘-ı yed eylediği kalîl ü kesîr ve celîl ü hakīr 
ism-i mâl ıtlâk olunur muhallefâtı ve eyâdî-i nâsda olan mârrü’z-zikr bin akçe-
si da‘vâsında mezbûr Receb Efendi ile bizi bin nakd-i râyic fi’l-vakt akçe üzeri-
ne inşâ-i akd-i sulh eylediklerinde biz dahi sulh-i mezbûru kabûl ve bedel-i sulh 
olan sâlifü’z-zikr bin akçeyi tamamen merkūm Receb Efendi yedinden asâleten 
ve vekâletim hasebiyle alıp kabz edip müteveffâ-yı mezbûrenin kabz ve vaz‘-ı 
yed eylediği mecmû‘-ı muhallefâtını ve eyâdî-i nâsda olan mezbûrü’n-na‘t bin 
akçesi da‘vâsından mezbûr Receb Efendi’nin zimmetini ibrâ-i âmm-ı kātı‘ü’n-
nizâ‘la bi’l-asâle ve bi’l-vekâle ibrâ eyledik min ba‘d merkūm Receb Efendi 
vechen mine’l-vücûh da‘vâ ve nizâ‘ımız yokdur dediklerinde gıbbe’t-tasdîki’l-
mu‘teber mâ hüve’l-vâki‘ kayd şüd.
Fi’l-yevmi’s-sâmin min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, Ahmed Çelebi b. Hasan, Mehmed Çavuş 
b. Abdullah, Hamza Efendi el-Kadı, Mehmed b. Ahmed, Yusuf b. Abdullah, Meh-
med Beşe b. İbrahim, Hüseyin Muhzır, Mehmed b. Mahmud, Dilâver muhzır ve 
gayruhüm mine’l-hâzırîn.

359 [79b-1] Mehmed Bey b. Osman’ın menzilini Düğmecibaşı Camii 
Vakfı ile Hızır Ağa para vakfına bey‘ bi’l-istiğlâl yoluyla satması
Sarây-ı cedîd-i sultânî helvacılarından fahrü’l-akrân Mehmed Bey b. Osman 
nâm kimesne meclis-i şer‘de medîne-i Hazret-i Ebâ Eyyûb el-Ensârî -aley-
hi rahmetü’l-Bârî-’de vâki‘ Düğmecibaşı câmi‘-i şerîfi’nin ve Hızır Ağa nâm 
sâhibü’l-hayrın nukūd-ı mevkūfelerine bi’l-fi‘l mütevellî olan Müderris Meh-
med Efendi’nin kāimmakāmı ve mahalle-i mezbûrenin hâlâ imâmı olan Mus-
tafa Efendi b. Ahmed mahzarında ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olan emlâkimden medîne-i 
mezbûrede Bıçakçı Ferhad mahallesinde vâki‘ bir tarafdan Bostancı İbrahim 
mülkü ve tarafdan Şükrü Mehmed oğlu Süleyman mülkü ve bir tarafdan Emir 
Paşa merhûm vakfı ve bir tarafdan tarîk-i hâs ile mahdûd iki bâb tahtânî oda 
ve bir sofa ve sokak kapısı ve üzerinde bir bâb oda ve tahtında ahır ve iki kenîfi 
ve bir su kuyusunu ve dehlizi ve zât-ı eşcâr-ı müsmire ve gayr-ı müsmire bah-
çeyi müştemil olup mülk-i mevhûbem olan menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık vakfeyn-i mezbûreyn mallarından her 
biri yedişer dirhem gelir yüz yirmi beş kıt‘a riyâlî guruş-ı kebîre kāimmakām-ı 
mezbûra alâ tarîki’l-istiğlâl bey‘ edip ol dahi vakfeyn-i mezbûr mallarıyla tarîk-i 
merkūm üzre iştirâ ve kabûl [ve] semeni olan mezbûrü’n-na‘t yüz yirmi beş kıt‘a 
riyâlî guruş ki yetmiş kıt‘a riyâlî guruş Düğmecibaşı vakfı’ndan ve elli beş guru-
şunu dahi mezbûr Hızır Ağa vakfı’ndan olmak üzre cem‘an yüz yirmi beş kıt‘a 
yedişer dirhem gelir riyâlî guruş kāimmakām-ı mütevellî-i mezbûr merkūm 
Mustafa Efendi yedinden tamamen alıp kabz eyledikden sonra yine menzil-i 
mahdûd-ı mezkûru ba‘de’t-tahliyye ve’t-tekābuz târih-i kitâb şehri gurresinden 
üç sene tamâmına değin her senesi on sekiz kıt‘a riyâlî guruş ve yetmiş akçeden 
cem‘an elli dört kıt‘a riyâlî guruş ve iki yüz on hurda akçe icâre ile kāimmakām-ı 
mezbûr bana îcâr ve teslîm, ben dahi vech-i muharrer üzre istîcâr ve tesellüm 
ve kabûl eyledim dedikde gıbbe’t-tasdîki’l-mu‘teber mukırr-ı mezbûrun ümm-i 
uhrevîsi Âsiye Hâtun bt. Hızır Sofu, meclis-i mezbûrda menzil-i mahdûd-ı 
mezkûru ibn-i uhrevîm mezbûr Mehmed Bey’e ben mukaddemâ hibe eylemiş-
dim hâlâ derk-i menzil-i mezbûre ve ücret-i merkūmeye emr ve kabûlü hâvî 
kefâlet-i sahîha-i şer‘iyye ile kefîl oldum deyicek men lehü’t-tasdîk kıbelinden 
ba‘de’l-kabûl mâ cerâ bi’t-taleb kayd şüd.
Fi’l-yevmi’l-hâdî ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Efendi kâtib-i Dîvân-ı hümâyûn, Abdurrahman Bey ed-
Destârî, Mehmed Çelebi b. Abdülkādir, Mehmed Çelebi Dellâl-i sultânî, Ali Bey 
b. Mehmed, İbrahim b. ( ) el-Bostânî ve gayruhüm mine’l-hâzırîn.

360 [79b-2] Seyyid Mehmed Çelebi b. Seyyid İbrahim’in Hasan 
b. Mehmed’de olan alacağı için kefil istemesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Süleyman 
Subaşı mahallesi sâkinlerinden bâ‘isü’l-vesîka es-Seyyid Mehmed Çelebi b. es-
Seyyid İbrahim nâm kimesne mahfil-i kazâda Hasan b. Mehmed nâm kimes-
ne mahzarında üzerine da‘vâ ve takrîr-i kelâm edip târih-i kitâbdan elli gün 
mukaddem vasfı beynimizde ilm-i şer‘î birle ma‘lûm bir çift kara sığır ökü-
zü, mezbûr Hasan’a üç bin iki yüz fıddî râyic-i fi’l-vakt akçeye bey‘ ü teslîm ey-
lediğimde ol dahi minvâl-i muharrer iştirâ ve kabz ve kabûl edip lâkin hîn-i 
bey‘de ecel-i âtî hulûlünde meblağ-ı mezbûru bana edâ ve teslîme kefîl ver-
mek üzre târih-i mezbûrdan rûz-ı Kasım’a değin meblağ-ı mezbûru te’cîl ey-
lemişdim el-hâletü-hâzihî müşterî-i mezbûr Hasan’dan ber minvâl-i mübey-
yen kefîl taleb eylediğimde kefîl vermede te‘allül eder suâl olunup takrîri tahrîr 
olunmak matlûbumdur deyicek gıbbe’s-suâl mezbûr Hasan cevâbında fi’l-vâki‘ 
târih-i mezbûrda müdde‘î-i merkūmdan vech-i muharrer üzre üç bin iki yüz 
akçeye vasfı beynimizde ma‘lûm bir çift kara sığır öküzü iştirâ ve kabz edip 
hîn-i bey‘[de] meblağ-ı mezbûru te’cîl etmişdir el-hâletü-hâzihî zikr olunan üç 
bin iki yüz akçe müdde‘î-i mezbûre zimmetinde lâzımü’l-edâ deynimdir deyû 
ikrâr etmeğin ecel-i mezbûr hulûlünde meblağ-ı mezbûru müdde‘î-i mezbûra 
edâya kefîl vermek üzre merkūm Hasan’a tenbîh birle mâ hüve’l-vâki‘ bi’t-taleb 
kayd şüd.
Fi’l-yevmi’l-hâdî aşer min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Beşe b. Musli, el-Hâc İvaz Çelebi er-Râcil, Receb Bey b. 
Maden, Sâlih Efendi b. Mehmed ve gayruhüm mine’l-hâzırîn.

361 [79b-3] Sakine bt. Mehmed’in eski kocası Mustafa Beşe’nin 
zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Nişancı Paşa 
mahallesinde sâkine Sâkine bt. Mehmed nâm hâtun meclis-i şer‘de sâbıka zevci 
olan bâ‘isü’l-kitâb Mustafa Beşe b. Mehmed mahzarında bi tav‘ihâ ikrâr ve takrîr-i 
kelâm edip mezbûr Mustafa Beşe bundan akdem zevcim [olup] beynimizde 
hüsn-i zindegâne olmamağla beni tatlîk etmeğin zimmetinde mütekarrir olan 
ma‘lûmetü’l-mikdâr mehr-i müecceli ve nafaka-i iddet-i mu‘ayyenesi me’ûnet-i 
süknâ ve hîn-i zevciyyetde beynimizde vâki‘ olan ahz u i‘tâ ve mu‘âmelât-ı şettâ 
hâlâ hesâb ve kitâb olunup tamamen zevc-i mutallıkım mezbûr yedinden alıp 
kabz edip ancak zevc-i mutallıkım mezbûr zimmetinde cihet-i deyn-i şer‘îden 
üç yüz otuz akçe hakkım kalmışdır meblağ-ı mezbûrdan mâ‘adâ cemî‘ de‘âvî ve 
mütâlebâtdan zevc-i sâbıkım mezbûr Mustafa Beşe’nin zimmetini ibrâ eyledim 
deyicek gıbbe’t-tasdîki’l-mu‘teber mâ cerâ kayd şüd.
Fi’l-yevmi’t-tâsi‘ aşer min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Eyüb Çelebi b. Mehmed, Sâlih Mehmed Efendi b. Mehmed, Hüse-
yin Muhzır, Hasan muhzır ve gayruhüm mine’l-hâzırîn.

362 [80a-1] Küçük yaştaki İbrahim’in eski vasîsi Hacı Halil’in 
muhasebe defteri
Defter oldur ki
Sagīr-i mezbûrun mukaddemâ vasîsi olan el-Hâc Halil’in işbu derûn-ı defter-
de mevcûd olan maldan tahsîl eylediği maldır ki hîn-i azilde hesâb ve kitâb olu-
nup ba‘de’l-ihrâcât, hâlâ vasî olan Mustafa Çelebi yedine izn-i şer‘le teslîm olun-
muşdur.
Fî 15 min Zilhicceti’l-harâm li sene isneteyn ve seb‘în ve elf.
İşbu defterde ismi mezkûr 
olan bezzâz el-Hâc Ali’den 
makbûz
meblağ 19130
Mezbûr Himmet’den 
makbûz meblağ 7500
Mezbûr Halil Bey’den 
makbûz meblağ 23000
Yekûn 49630
Minhâ el-ihrâcât
Mukaddemâ vasiyy-i sâbık 
yedinden techîz ve tekfîn ve 
resm-i kısmet için
meblağ 5525
Beher yevm on ikişer akçe 
nafaka on bir ayda müctemi‘ meblağ 3960
Sagīr-i mezbûrun esvâbına 
izn-i şer‘le vermişdir meblağ 613
Yekûn 10099
Minhâ, vasiyy-i mezbûra teslîm eylediği mal
Şerifî altın 34 guruş 9180
Esedî guruş 120 guruş 14400
Zolata 95 aded 7600 el-bâkī 6000
Hurda akçe 2000
Semen 24 aded akçe 300
Riyâlî guruş 60 kıymet 6700
Minhâ 40  10  10 Dirhem dirhem dirhem 7  9  6
Meblağ-ı mezbûrun bin altı yüz akçenin 
sekiz yüz akçesi sagīr-i mezbûrun menzil 
bahâsını tahlîse harc olunmuşdur. Ve sekiz 
yüzü dahi üvey babası yedindedir. Menzil 
bahâsı tahsîl olunması kayd alına
sahh.
Yekûn 38580
Minhâ / Mezbûr el-Hâc Halil’den ve 
merkūm el-Hâc Ali’den mâl-ı sagīr tahlîse 
Mehmed Beşe’ye izn-i şer‘le verilen ücret
meblağ 1000
Sahhe’l-bâkī 37580
Meblağ-ı mezbûr aynıyla mahkemede 
vasiyy-i mezbûr Mustafa yedine def‘ ve 
teslîm olunmuşdur.
Bezzâz Hacı Ali 
zimmetinde bâkī 
esedî

36 bi hesâb-ı hurda 4320
Hurda akçe-i Aded 8000
Kesr-i guruş 830
Sagīr-i mezbûrun 
vâlidesi zimmetinde Meblağ 5000
Der zimmet-i el-Hâc 
Ali Yekûn 16375
Mukaddemâ 
eylediği istiğlâlden 
icâre-i menzil
Meblağ 3225
Yekûn
Yalnız elli sekiz bin 
dokuz yüz elli beş 
akçedir.
Meblağ-ı mezbûr on on bir hesâbı üzre i‘mâl ve murâbahasından beher yevm on 
dörder akçe sagīr-i mezbûra nafaka ve kisve için verilip mâ bakiyyesini sagīr-i 
mezbûr için hıfza vasiyy-i mezbûra izin verilmeğin bu mahalle şerh verildi. Sahh.

363 [80a-2] Mehmed Halife b. Sefer’in evini İbrahim b. Hacı Yusuf ’a 
bey‘ bi’l-istiğlâl yoluyla satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Şeyh Ahmed 
mahallesi sâkinlerinden olup Otakçıbaşı mahallesi imâmı olan Mehmed Halîfe 
b. Sefer meclis-i şer‘-i hatîr-i lâzımü’t-tevkīrde medîne-i mezbûrede Evlice 
Baba mahallesinde sâkin iken bundan akdem vefât eden el-Hâc Yusuf ’un sulbî 
sagīr oğlu İbrahim’in tesviye-i umûru için kıbel-i şer‘den mansûb vasî[si] olan 
sâhibü’l-kitâb Mustafa Çelebi b. Hüdâverdi mahzarında ikrâr ve takrîr-i kelâm 
edip emlâkimden mahalle-i mezbûrede vâki‘ bir tarafdan Mehmed b. Mah-
mud mülkü ve bir tarafdan Yakub Ağa vakfı ve bir tarafdan Ferhunde Hâtun 
mülkü ve bir tarafdan tarîk-i âm ile mahdûd mülk menzilimi bi cümleti’t-
tevâbi‘ ve’l-levâhık sagīr-i mezbûr malıyla yüz kıt‘a esedî guruşa alâ tarîki’l-
istiğlâl bey‘ edip ol dahi vesâyeti hasebiyle tarîk-i mezbûr üzre iştirâ edip se-
meni olan mezbûrü’n-na‘t yüz kıt‘a esedî guruşu sagīr-i mezbûr malından ol-
mak üzre vasiyy-i merkūm yedinden tamamen alıp kabz eylediğinden sonra 
yine menzil-i mahdûd-ı mezkûru ba‘de’t-tahliyye ve’t-tekābuz târih-i kitâbdan 
sene tamâmına değin on beş kıt‘a esedî guruş icâre ile bana îcâr ve teslîm, ben 
dahi vech-i muharrer üzre istîcâr ve tesellüm ve kabz ve kabûl eyledim deyicek 
,gıbbe’t-tasdîki’l-mu‘teber Okçu Ahmed Çelebi b. Mehmed ve hemşîresi ve zev-
ci Ali Çelebi b. Süleyman meclis-i mezbûrda derk-i menzil-i mahdûd-ı mezkûra 
emr ve kabûlü hâvî kefâlet-i sahîh-i şer‘iyye ile kefîl olmağın men lehü’t-tasdîk 
kıbelinden ba‘de’l-kabûl mâ cerâ bi’t-taleb kayd şüd.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Ahmed Çelebi b. Mehmed, Mahmud 
Çelebi b. Ahmed, Eyüb Çelebi b. Mehmed, Mehmed Çelebi b. Musli, Kasımpaşa-
lı Mustafa Çelebi ve gayruhüm mine’l-hâzırîn.

364 [80b-1] Hatice bt. Ali’nin aldığı borç karşılığı İbrahim’in vasîsine 
bazı eşyasını rehin vermesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Şeyh Ah-
med mahallesinde sâkine Hatice bt. Ali nâm hâtun tarafından ikrâr-ı âti’z-zikre 
vekîl olup mezbûrenin zâtını ma‘rifet-i şer‘iyye ile ârifân olan Ahmed Çelebi 
b. Mehmed ve Ali Çelebi b. Süleyman şehâdetleriyle şer‘an vekâleti sâbite olan 
zevci Mehmed Çelebi b. Sefer Hâce meclis-i şer‘de yine medîne-i mezbûrede 
Evlice Baba mahallesinde sâkin iken bundan akdem vefât eden el-Hâc Yusuf ’un 
sulbî sagīr oğlu İbrahim’in tesviye-i umûru için kıbel-i şer‘den mansûb vasî 
olan hâmilü’l-kitâb Mustafa Çelebi b. Hüdâverdi mahzarında bi’l-vekâle ikrâr 
ve takrîr-i kelâm edip zevcem müvekkile-i mezbûre sagīr-i mezbûr malından 
onu on bir buçuk hesâbı üzre vasiyy-i mezbûr Mustafa Çelebi yedinden yüz on 
kıt‘a esedî guruş istirbâh ve kabz ve tesellüm, ol dahi bi’l-vesâye irbâh ve teslîm 
ve yine vasiyy-i mezbûr yedinden müşterâ ve makbûz levn ve cinsi ve zirâ‘ı ve 
kıymeti beynlerinde târih-i kitâbdan üç yüz altmış gün tamâmına değin mü-
eccel ve mev‘ûd çuka bahâsından dahi on altı buçuk kıt‘a esedî guruş ki cem‘an 
yüz yirmi altı buçuk esedî guruş mukābelesinde zevcem müvekkile-i mezbûre 
emlâkinden işbu meclis-i şer‘de mevcûd ortaları zümrüd ve üçer pâyeli bir 
çift küpe ve bir la‘l yüzük ve on iki miskāl bir altın andişe bilezik ve dört 
dal inci çapraz ve beyaz zincir tîğ-bendli bir sîm çengel kuşak ve başlarıyla 
cem‘an yüz yirmi sekiz paftalı bir mükemmel raht kuşak ve biri kırmızı ve bir 
mor telli kaftanlar ve bir beyaz kılabdanla işleme harîr yeşil şâl-ı Keşmîrîsini 
vasiyy-i mezbûr yedine rehn-i makbûz vaz‘ ve teslîm, ol dahi vech-i muhar-
rer üzre irtihân ve tesellüm ve kabz ve k  abûl eyledi zevcem mezbûr İnşâ’allâhü 
te‘âlâ zikr olunan yüz yirmi altı buçuk kıt‘a esedî guruşu üç yüz altmış gün 
tamâmında vasiyy-i mezbûra edâ ve teslîm eylediğimde zikr olunan rihânımı 
bana def ‘ ü teslîm eyle dedi dedikde gıbbe’t-tasdîki’l-mu‘teber mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Ahmed Çelebi b. Mehmed, Mahmud 
Çelebi b. Ahmed el-Câbî, Eyüb Çelebi b. Mehmed, Mehmed Çelebi b. Musli, Ali 
Beşe b. Emrullah, Receb Bey kethüdâ ve gayruhüm mine’l-hâzırîn.









365 [80b-2] Süleyman b. Ali Çelebi’nin harap menzilinin Halil Çelebi 
b. İbrahim’e satılması
Havâss-ı Aliyye kazâsına tâbi‘ Kâğıdhâne nâm karyede sâkin iken bundan ak-
dem vefât eden Ali Çelebi b. Süleyman nâm müteveffânın sulbî sagīr oğlu Sü-
leyman nâm sagīrin tesviye-i umûru için kıbel-i şer‘den mansûb vasî olan 
üvey babası mefhar-i kuzâti’l-İslâm Nasuh Ağazâde Mehmed Efendi meclis-i 
şer‘de işbu rafi‘ü’l-kitâb Halil Çelebi b. İbrahim eş-şehîr bi Debbâğzâde mah-
zarında bi’l-vesâye ikrâr ve takrîr-i kelâm edip hâlâ vasîsi olduğumu  z üvey oğ-
lum mezbûr Süleyman’a babası mezbûr Ali Çelebi’den bi’l-irsi’ş-şer‘î isâbet ve 
intikāl eden emlâkinden karye-i mezbûrede vâki‘ bir tarafdan Hüseyin Beşe 
b. Abdullah mülkü ve bir tarafdan Ahmed mülkü ve tarafeyni tarîk-i âm ile 
mahdûd bir bâb fevkānî ve bir bâb tahtânî odaları ve bir ahırı ve su kuyu-
sunu ve zât-ı eşcâr-ı müsmire ve gayr-ı müsmire hadîkayı müştemil mülk-i 
mevrûs menzili, mürûr-ı eyyâm ve kürûr-ı a‘vâm ile harâb ve mâil-i türâb 
olup ta‘mîr ve termîme sagīr-i mezbûrun kudreti olmadığından mâ‘adâ sagīr-i 
mezbûrun nafaka ve kisveye zarûreti olmağla menzil-i mezbûr semen-i mis-
li ile bey‘ ve semeni istirbâh olunup hâsıl olan murâbahası ile sagīr-i mezbûr 
infâk olunmak her vechile sagīr-i mezbûra enfa‘ olmağın ba‘de’l-müzâyede 
ve’l-inkıtâ‘i’r-rağbe menzil-i mezbûr merkūm Halil Çelebi üzerinde dört bin 
akçede karâr edip ziyâde ile tâlib-i âhar zuhûr etmemeğin ben dahi vesâyetim 
hasebiyle menzil-i mahdûd-ı mezkûru cemî‘-i tevâbi‘ ve levâhıkı ile dört bin 
fıddî nakd-i râyic-i fi’l-vakt akçeye tarafeynden îcâb ve    kabûlü hâvî bey‘-i 
bâtt-ı sahîh-i şer‘î ile Halil Çelebi’ye bey‘ ve teslîm, ol dahi ber minvâl-i mu-
harrer iştirâ ve tesellüm ve kabz ve kabûl edip semeni olan mezbûrü’n-na‘t 
dört bin akçeyi tamamen mezbûr Halil Çelebi yedinden vesâyetim hasebiy-
le alıp kabz eyledim ba‘de’l-yevm menzil-i mahdûd-ı mezkûr merkūm Ha-
lil Çelebi’nin mülk-i müşterâsı ve hakk-ı sarîhidir, keyfe mâ yeşâ’ mutasar-
rıf olsun dedikde gıbbe’t-tasdîki’l-mu‘teber menzil-i mezbûr vech-i muhar-
rer üzre harâb olup ve sagīr-i mezbûrun nafakaya zarûreti olmağla bey‘ olun-
ması sagīre enfa‘ idiğini ve meblağ-ı mezbûr hîn-i bey‘de menzil-i mezbûrun 
semen-i misli idiğini zeyl-i kitâbda muharrerü’l-esâmî olan müslimîn haber 
vermeğin mâ cerâ bi’t-taleb ketb olundu.
Fi’l-yevmi’t-tâsi‘ aşer min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Efendi el-Kadı, Mehmed Bey b. Hasan, Ali Çelebi b. Mah-
mud, Hüseyin Muhzır, Eyüb Çelebi b. Mehmed ve gayruhüm mine’l-hâzırîn









366 [80b-3] Gülnûş bt. Abdullah’ın eski kocası Veli Beşe’nin 
zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Koca 
Kasım Paşa mahallesi sâkinelerinden Gülnûş bt. Abdullah nâm hâtun meclis-i 
şer‘-i hatîr-i lâzımü’t-tevkīrde zevci Veli Beşe b. Mehmed nâm kimesne mahza-
rında bi’t-tav‘ ve’r-rızâ lâ-bi’l-kerh ve’l-cezâ ikrâr ve takrîr-i kelâm edip mezbûr 
Veli Beşe zevcim olup lâkin hüsn-i zindegânemiz olmamağla beni talâk-ı bâyin 
ile tatlîk etmeğin mezbûrun zimmetinde mütekarrir olan bin akçe mehr-i mü-
eccel ve nafaka-i iddet ve me’ûnet-i süknâm için beş yüz kırk akçe ve bundan ak-
dem mezbûrun zimmetinde cihet-i deyn-i şer‘îden dahi yedi yüz yirmi akçe ki 
cem‘an iki bin iki yüz altmış akçe hakkım olup meblağ-ı mezbûr mukābelesinde 
mezbûr Veli Beşe yedinden bir beledî döşek ve iki beledî yastık ve üç kılıf yas-
tık ve iki yemeni yorgan ve bir köhne seccâde ve bir kilim ve   bir beyaz velen-
se ve bir beyaz çarşaf ve bir ihrâm ve üç tencere ve iki sahan ve bir beyaz boh-
ça ve bir alaca peşkir ve bir abdest makrama ve bir ayaklı sandık bana def ‘ 
ve teslîm ben dahi vech-i meşrûh üzre meblağ-ı mezbûr iki bin iki yüz altmış 
akçe için eşyâ-i mezkûru zevcim mezbûr [81a] Veli Beşe yedinden alıp kabz ve 
kabûl edip zevciyyete ve deyn-i mezbûre müte‘allik cemî‘ de‘âvî ve mütâlebât ve 
eymân ve muhâsamâtdan zevcim mezbûr Veli Beşe’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim min ba‘d husûs-ı mezbûre müte‘allika vec-
hen mine’l-vücûh da‘vâ ve nizâ‘ım yokdur. Zuhûr dahi ederse lede’l-hükkâmi’l-
kirâm makbûle olmasın dedikde mukırra-i mezbûrenin minvâl-i muharrer üzre 
cârî ve sâdır olan ikrârını mezbûr Veli Beşe bi’l-muvâcehe tasdîk ve ve bi’l-
müşâfehe tahkīk etmeğin mâ hüve’l-vâki‘ bi’t-taleb kayd şüd.
Fi’l-yevmi’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Ramazan b. İvaz, Ali Beşe b. Hasan, Ali Beşe b. Mehmed, Hasan b. 
Ahmed, Ali Beşe b. Kasım ve gayruhüm mine’l-hâzırîn.

367 [81a-1] Hacı Ali b. Ramazan’ın menzilini bey‘ bi’l-istiğlâl yoluyla 
İbrahim b. Hacı Yusuf ’a satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Evlice 
Baba mahallesinde sâkin el-Hâc Ali b. Ramazan nâm kimesne meclis-i şer‘de 
medîne-i mezbûrede sâkin iken bundan akdem vefât eden el-Hâc Yusuf ’un 
sulbî sagīr oğlu İbrahim’in tesviye-i umûru için kıbel-i şer‘den mansûb vasî 
olan bâ‘isü’l-vesîka Mustafa Çelebi b. Hüdâverdi nâm kimesne mahzarında 
ikrâr ve takrîr-i kelâm edip silk-i mülk-i sahîhimde münselik olan emlâkimden 
mahalle-i mezbûrede vâki‘ bir tarafdan Abdülkerim nâm müezzin mülkü ve bir 
tarafdan Hüseyin Çelebi ve bir tarafdan Mustafa Çelebi nâm kimesne mülkü 
ve taraf-ı râbi‘i tarîk-i âm ile mahdûd mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık, vasiyy-i mezbûr Mustafa Çelebi’ye otuz 
altı kıt‘a esedî guruş ile on iki bin elli akçe ki cem‘an on altı bin üç yüz yetmiş 
beş [Derkenar:] akçeye alâ tarîki’l-istiğlâl bey‘ edip ol dahi mâl-ı sagīr-i mezbûr 
ile tarîk-i merkūm üzre iştirâ edip semeni olan mezbûrü’n-na‘t otuz altı kıt‘a 
esedî guruş ile on iki bin elli beş akçe ki cem‘an on altı bin üç yüz yetmiş beşakçeyi vasiyy-i mezbûr yedinden sagīr-i mezbûr malından olmak üzre tama-
men alıp kabz eylediğimden sonra yine menzil-i mahdûd-ı mezkûru vasiyy-i 
mezbûr târih-i kitâb şehri gurresinden tamâmına değin iki bin dört yüz elli 
dört akçe icâre ile ba‘de’t-tahliyye ve’t-tekābuz bana îcâr ve teslîm, ben dahi ber 
minvâl-i muharrer istîcâr ve tesellüm ve kabz ve kabûl eyledim dedikde gıbbe’t-
tasdîki’ş-şer‘iyyi’l-vicâhiyyi’l-mu‘teber mâ hüve’l-vâki‘ bi’t-taleb ketb olundu.
Fî evâhiri Zilhicceti’l-harâm li sene isneteyn ve seb‘în ve elf.
Şuhûdü’l-hâl: Mehmed Çelebi b. Ahmed, Devletî Mehmed Efendi el-Müderris, 
Ali Beşe b. Emrullah, Ahmed Efendi el-Kadı, Hasan Muhzır ve gayruhüm 
mine’l-hâzırîn.

368 [81a-2] Timurhan bt. Abdullah’ın daha önceden âzat edilmiş 
olduğunun tespit edildiği
İşbu sâhibetü’l-kitâb uzun boylu, açık kaşlı, kara gözlü, sivri burunlu, sağ gözü-
nün ağında nişânı ve boynunun sağ tarafında hâl-i siyâhı olan Gürciyyetü’l-asl 
Timurhan bt. Abdullah meclis-i şer‘de medîne-i Hazret-i Ebâ Eyyûb el-Ensârî 
-dâme fî rıdvâni’l-Bârî-’de Zeyneb Hâtun mahallesinde sâkin iken bundan ak-
dem fevt olan mevlâsı Mustafa b. Osman’ın bi’l-inhisâr vâriseleri olan zevce-i 
metrûkesi Ayşe bt. Mehmed ve sulbiye kebîre kızları Emine nâm hâtunlar mah-
zarlarında üzerlerine takrîr-i da‘vâ edip mevlâm mezbûr fevt olmağla ben 
bi’l-irsi’ş-şer‘î zevcesi mezbûre Ayşe ile kızı merkūme Emine Hâtun’a isâbet 
ve intikāl edip lâkin târih-i kitâb Şa‘bânü’l-mu‘azzamı selhinden mezbûretân 
Ayşe ve Emine beni mevlâm müteveffâ-yı mezbûrun tabutuna çevirip huzûr-ı 
müslimînde mallarından âzâd eylediklerinden mâ‘adâ mezbûr[e] Emi-
ne, Ahmed Çelebi nâm kimesneye nikâh olunduğu meclisde dahi müslüman-
lar huzûrunda beni minvâl-i muharrer üzre i‘tâk eylediklerini ikrâr ve işhâd 
dahi etmişlerken hâlâ bana rık olmak üzre vaz‘-ı yed murâd ederler suâl olu-
nup yedleri kasr ve sebîlim tahliyye olunmak murâdımdır deyicek gıbbe’s-suâl 
ve akībe’l-inkâr müdde‘iye-i mezbûre Timurhan’dan müdde‘âsını mübeyyine 
beyyine taleb olundukda, udûl-i ricâlden olup mezbûre Emine’nin li ebeveyn ammisi olan Ömer b. Osman ve mahalle-i mezbûre müezzini olan Mustafa 
Halîfe b. Abdülkādir ve diğer Mustafa b. Süleyman ve diğer Mustafa b. Yusuf 
ve Hasan b. Allahverdi ve İsmail b. Şaban ve İbrahim b. Hüdâverdi ve Ali Çe-
lebi b. Mehmed nâm kimesneler li ecli’ş-şehâde makām-ı kazâya hâzırûn olup 
istişhâd olunduklarında, fi’l-vâki‘ işbu târih-i kitâb Şa‘bânü’l-mu‘azzamı selhin-
den mezbûretân Ayşe ve Emine bizim huzûrumuzda müdde‘iye-i mezbûreyi 
mûrisleri müteveffâ-yı mezbûrun tabutuna çevirip mallarından âzâd ve bizi 
işhâd eylediklerinden mâ‘adâ mezbûre Emine nikâh olunduğu meclisde yine 
mezbûretân Ayşe ve Emine mûrisimiz müteveffâ-yı mezbûrdan irsen bize 
intikāl eden işbu Timurhan nâm câriyemizi mukaddemâ mûrisimiz müteveffâ-
yı mezbûrun tabutu üzerinde âzâd eylemişdik yine malımızdan âzâd olsun üze-
rinde hakk-ı velâdan gayrı hakkımız kalmamışdır siz şâhid olun deyû tekrâr 
ikrâr ve bizi işhâd eylemişlerdir biz bu husûsa bu vech üzre şâhidleriz, şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl 
ve’t-tezkiyye şehâdetleri makbûle oldukdan sonra mezbûretân Ayşe ve Emine 
meclis-i mezbûrda fi’l-vâki‘ mezbûre Timurhan’ı minvâl-i muharrer üzre i‘tâk 
eylemişdik lâkin bize âsiye olmağın ıtkımızdan rücû‘ eyledik bey‘ ederiz deyû 
mukaddemâ ıtklarını tav‘an ikrâr ve i‘tirâf edip mezbûretânın rücû‘ları câiz ve 
meşrû‘ olmamağın mezbûre Timurhan’ın ıtkına hükm ve mezbûretânın kasr-ı 
yedlerine beyyine birle mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Ali Çelebi b. Halil el-Yesârî, Eyüb Çelebi b. Mehmed, el-Hâc Eyüb 
b. Süleyman, Mehmed Beşe b. Musli, Ali Beşe b. Emrullah, Mehmed b. Abdullah, 
Mehmed b. Mahmud, Dilâver b. Abdullah, Hasan b. Abdullah, Hüseyin b. Hasan 
ve gayruhüm mine’l-hâzırîn.

369 [81b-1] Başka bir yerde ikamet eden İspero’nun hissesine düşen 
örfî vergi borcunu ödemesi ve kardeşlerinin kefil olması
Vilâyet-i Rumeli’nde Avlonya sancağına tâbi‘ Ergirikasrı kazâsı a‘mâlinden Luk-
şan nâm karye zimmîlerinden Dimo v. Kiko ve Andriye v. Dado ve Dado v. 
Halye ve Piranto v. Sava ve Dado v. Goka ve Kosta v. Petro ve Drako v. İstat-
yo nâm zimmîler ve sâirleri bi ecma‘ihim meclis-i şer‘de her biri takrîr-i kelâm 
ve ifâde-i merâm edip mukaddemâ karye-i mezbûreden olup hâlâ vilâyet-i 
mezbûrede medîne-i İpsala’da mütemekkin olan İspiro v. Vasil nâm zimmî zim-
metinde bâkī on seneden beri karye-i mezbûre ahâlîsine vâki‘ olan tekâlîf-i ör-
fiyye ve şâkkadan hissesine düşen yedi bin beş yüz akçeyi merkūm İspiro’dan 
taleb ve da‘vâ ve ahz ü kabz ve bize îsâle ve inde’l-hâce lede’l-hükkâmi’l-kirâm 
mürâfa‘a ve muhâsamaya ve kabz ve îsâl mütevakkıf olduğu umûrun küllîsine 
yine merkūm İspiro’nun li ebeveyn karındaşı Köni v. Vasil ve Doli v. Halye nâm 
zimmîleri tarafımızdan vekîl ve nâib-i menâb nasb ve ta‘yîn eyledik ba‘de’l-
yevm merkūm İspiro sene-be-sene karye-i mezbûre taraf-ı Saltanat-ı aliyye’den 
vâki‘ olan tekâlîf-i örfiyye ve şâkkadan kendi hissesine isâbet eden meblağ için 
dörder yüz akçe bi’r-rızâ bize irsâl ve îsâl ederse min ba‘d merkūm İspiro ile 
da‘vâ ve ve nizâ‘ımız yokdur vekîlimiz mezbûrân Köni ve Doli merkūma hüccet 
versinler dediklerinde merkūmân Köni ve Doli dahi vekâlet-i mezbûreyi kabûl 
ve mukaddemât-ı lâzımesini edâya müte‘ahhid olduklarında, vâki‘ü’l-hâl hıfzen 
li’l-makāl bi’t-taleb kayd şüd.
Fi’l-yevmi’l-hâmis ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Mehmed Çelebi b. Musli, Dilâver b. Abdullah, Hüseyin b. Hasan 
Muhzır, Mehmed b. Mahmud ve gayruhüm mine’l-hâzırîn.

370 [81b-2] Dimo v. Kiro’nun bağını Asım Ahmed Çelebi para vakfına 
satması (bey‘ bi’l-istiğlâl)
Havâss-ı Aliyye kazâsına tâbi‘ Avasya nâm karye sâkinlerinden Dimo v. Kiro 
nâm zimmî meclis-i şer‘de medîne-i Hazret-i Ebâ Eyyûb el-Ensârî’de merhûm 
Âsım Ahmed Çelebi[’nin] vakf eylediği nukūda bi’l-fi‘l mütevellî olan bâ‘isü’l-
kitâb Davud Efendi b. Mehmed mahzarında ikrâr ve takrîr-i kelâm edip silk-i 
mülk-i sahîhimde münselik olan emlâkimden karye-i mezbûrede vâki‘ iki ta-
rafdan Kaçavla bağı ve bir tarafdan sâbıkan Tanaş nâm zimmî mâlik olduğu 
bağ ve bir tarafdan Osman tarlasıyla mahdûd tahmînen iki buçuk dönüm bir 
kıt‘a mülk bağımı mâl-ı vakf-ı mezbûr ile tarîk-i merkūm üzre iştirâ edip kabz 
[ve] semen-i ma‘dûd ve teslîm-i mebî‘-i mahdûd kıldığımdan sonra yine bağ-ı 
mahdûd-ı mezkûru bin yetmiş üç Muharremü’l-harâmı gurresinden tamâmına 
değin yüz otuz beş akçe icâre ile mütevellî-i mezbûr bana îcâr ve teslîm, ben 
dahi minvâl-i muharrer üzre istîcâr ve tesellüm ve kabz ve kabûl eyledim dedik-
de mukırr-ı mezbûru ikrâr-ı meşrûhunda el-mukarru lehü’l-mezbûr Mütevellî 
Davud Efendi vechen tasdîk ve şifâhen tahkīk etmeğin mâ hüve’l-vâki‘ bi’t-taleb 
ketb olundu.
Tahrîren fî evâhiri Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Çelebi b. Veli, Mehmed Çelebi b. Musli, Mehmed Çele-
bi b. Mahmud, Ali Beşe b. (  ) Kalaycı, Hüseyin Bey el-Muhtesib ve gayruhüm 
mine’l-hâzırîn.









371 [81b-3] Hacca gittiği için mütevellilikten ayrılan Receb Halife’nin 
Çelebi Mescidi para vakfına olan borcuna babası Ali Beşe’nin 
kefil olması
Mahmiye-i İstanbul hısnı ebvâbından Yenikapı hâricinde merhûm Emânî Çele-
bi Mescid-i şerîfi nukūd-ı mevkūfesine bi’l-fi‘l mütevellî olan bâ‘isü’l-kitâb Ab-
dülaziz Çelebi b. Sinan meclis-i şer‘de sâbıkan evkāf-ı şerîfe mütevellîsi olup 
hâlâ azl olunan Receb Halîfe’nin babası Ali Beşe b. Abdullah mahzarında bi’l-
velâye üzerine takrîr-i da‘vâ edip mezbûr Ali Beşe’nin oğlu olup bundan akdem 
evkāf-ı mezbûre mütevellîsi olan mezbûr Receb Halîfe bilâ-izn-i şer‘î hacc-ı 
şerîfe gidip yerine kāimmakām nasb etmekle umûr-ı vakf muhtel ve müşevveş 
olmağın tevliyyet-i mezbûre berât-ı pâdişâhî ile bana tevcîh olunup ben dahi 
defter-i muhâsebe mûcebince mâl-ı vakf-ı mezbûru erbâb-ı zimemden yokla-
yıp defter eylediğimde erbâb-ı zimemle her bir tâmmü’l-vezn riyâlî guruş se-
kiz akçeye olmak üzre otuz dokuz bin akçe bulunup meblağ-ı mezbûrun dahi 
üç bin akçesi hurda akçe ve Hüseyin Efendi zimmetinde on beş guruş ve mü-
ezzin zimmetinde on iki buçuk guruşu bilâ-rehin olup ve bâkī yirmi üç bin 
akçenin dahi iki bin beş yüz akçesi hurda mâ‘adâsı yedişer dirhem guruş yü-
zer akçe hesâbı üzre bulunup onun dahi müezzin zimmetinde on yedişer dir-
hem on guruşu bilâ-rehin olmağın ben dahi zikr olunan zimemi kabûlde mü-
tereddid iken mütevellî-i sâbık mezbûr Receb Halîfe’nin babası mezbûr Ali 
Beşe, mâl-ı vakf-ı mezbûrdan oğlum zimmetinde zuhûr eden malı vakfa edâ 
ve teslîme ben kefîlim deyû ben dahi ahâlî-i mahalle-i mezbûrenin küllîsini ve 
mezbûr Ali Beşe’yi meclis-i şer‘a ihzâr ve husûs-ı mezbûru merkūm Ali Beşe’den 
da‘vâ eylediğimde mezbûr Ali Beşe kefâleti ikrâr, lâkin oğlum mezbûr Receb 
Halîfe’ye mâl-ı vakf-ı mezbûr ne minvâl üzre teslîm olunmuşdur ma‘lûmum de-
ğildir deyicek ahâlî-i mahalle-i mezbûre meclis-i şer‘de merkūm Ali Beşe mah-
zarlarında mâl-ı vakf-ı mezbûrun her on iki buçuk tâmmü’l-vezn riyâlî guruş 
bin akçe hesâbı üzre oğlun mezbûr Receb Halîfe’ye cem‘an altmış iki bin cedîd 
akçe teslîm olunmuşdur deyû haber verdiklerinde mâl-ı vakf-ı mezbûr hesâb ve 
kitâb olunup elli yedi buçuk riyâlî guruş ile beş bin yedi yüz kırk akçe kesr gu-
ruşun bi hesâb-ı hurda on bir bin dört yüz doksan akçe mütevellî-i mezbûr Re-
ceb Halîfe zimmetinde zuhûr etmişdir hâlâ babası kefîl-i mezbûrdan suâl olu-
nup takrîri tahrîr olunmak matlûbumdur deyicek gıbbe’s-suâl mezbûr Ali Beşe 
cevâbında fi’l-vâki‘ hesâb-ı mezbûr benim muvâcehemde olmuşdur, eğer oğ-
lum sıhhat ile gelip mâl-ı vakfı hesâb-ı mezbûr üzre edâ ederse fe-bihâ ve emr-i 
Hakk olup fevt olursa, meblağ-ı mezbûru vakfa edâya ben kefîlim deyû tav‘an 
ikrâr etmeğin mâ cerâ kayd şüd.
Fî evâhiri Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Şaban Efendi imâm-ı Takyeci, Mehmed Halîfe imâm-ı Emânî, 
Mehmed Çelebi kâtib-i vakf, Mehmed Çelebi el-Müezzin, Ali Halîfe imâm-ı 
Sâlih Çelebi, Mehmed Çelebi b. Musli ve gayruhüm mine’l-hâzırîn.

372 [82a-1] Halil Çelebi b. İbrahim’in borcuna karşılık menzilini 
rehin vermesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Sofular ma-
hallesinde sâkin Halil Çelebi b. İbrahim meclis-i şer‘de Kâğıdhâne nâm karyede 
sâkin iken bundan akdem vefât eden Ali Çelebi b. Süleyman nâm müteveffânın 
sulbî sagīr oğlu Süleyman’ın tesviye-i umûru için kıbel-i şer‘den mansûb vasî 
olan üvey babası fahrü’l-kuzât Nasuh Ağazâde Mehmed Efendi mahzarında 
ikrâr-ı tâm ve takrîr-i kelâm edip sagīr-i mezbûrun emlâk-i mevrûsesinden 
olup zarûret-i nafakası olmağla vasîsi mezbûr yedinden müşterâ ve makbûz 
lede’l-ahâlî ve’l-cîrân ma‘lûmü’l-hudûd menzil bahâsından sagīr-i mezbûra 
zimmetimde edâsı lâzım dört bin fıddî akçeyi mezbûra def ‘aten edâ ve teslîme 
iktidârım olmamağla vasiyy-i mezbûr Mehmed Efendi târih-i kitâbdan iki yüz 
seksen gün tamâmına değin te’cîl etmeğin ben dahi karye-i mezbûrede vâki‘ 
bir tarafdan Hüseyin Beşe b. Abdullah mülkü ve bir tarafdan Ahmed mülkü 
ve tarafeyni tarîk-i âm ile mahdûd olup karye-i mezbûrede vâki‘ mukaddemâ 
sagīr-i mezbûrun babası müteveffâ-yı mezbûrdan müntakil mülk-i mevrûsu 
olup zarûret-i nafakası olmağla ba‘de’l-müzâyede vasîsi mûmâ-ileyhden iştirâ 
eylediğim mülk menzilimi bi cümleti’t-tevâbi‘ ve’l-levâhık vasiyy-i müşârün-
ileyh yedine rehn-i makbûz vaz‘ ü teslîm eylediğimde ol dahi ber minvâl-i mu-
harrer irtihân ve ba‘de’t-tahliyye kabz ve kabûl eyledi inşâ’allâhü te‘âlâ ecel-i 
mezkûr hulûlünde meblağ-ı mezbûru edâ ve teslîm edip fekk-i rehin oluna de-
dikde gıbbe’t-tasdîki’l-mu‘teber mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Umdetü’l-kuzâti’l-İslâm Mehmed Efendi, Mehmed Bey b. Hasan, 
Ali Çelebi b. Mahmud, Eyüb Çelebi b. Mehmed, Dilâver Muhzır, Mehmed Muh-
zır, Mehmed Efendi b. Hâbil ve gayruhüm mine’l-hâzırîn.

373 [82a-2] Kaçtıktan sonra yakalanan Rus köleye nafaka 
takdir edilmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de hâlâ zâbitü’l-
vakt olan bâ‘isü’l-vesîka fahrü’l-akrân Seyfullah Ağa b. Ramazan meclis-i 
şer‘a uzun boylu, çatık kaşlı, yassı yüzlü, sarı bıyıklı, sarışın rık ve ibâkını 
mu‘terif Rûsiyyü’l-asl Yusuf b. Abdullah nâm gulâm-ı âbık-ı emredi ihzâr ve 
muvâcehesinde takrîr-i kelâm edip işbu târih-i kitâb günü mezbûr Yusuf ’[u] 
mahmiye-i İstanbul hısnı ebvâbından Eğrikapı hâricinde Halil Beşe ve Os-
man Beşe nâm kimesneler firâr ederken ahz ve müjdegânesini alıp bana teslîm 
eylediklerinde ben dahi ahz ve ihzâr-ı şer‘-i şerîf eylemişimdir hâlâ suâl olu-
nup sâhibi zuhûr edinceye [kadar] kadr-i ma‘rûf nafaka farz ve takdîr olun-
mak matlûbumdur deyicek mezbûr Yusuf ’dan suâl [olundukda], rık ve ibâkını 
meclis-i şer‘de tav‘an ikrâr ve i‘tirâf etmeğin hâkim-i muvakki‘-i sadr-ı kitâb 
tûbâ-lehû ve hüsnü me’âb hazretleri dahi merkūm Yusuf ’a târih-i kitâbdan be-
her yevm sekiz akçe nafaka farz ve takdîr ve inde’z-zarûre istidâne ve lede’z-
zafer sâhibi olan kimesneye rücû‘a zâbit-i mezbûre izin verildiğinden sonra 
gulâm-ı mevsûf-ı mezkûru sâhibi zuhûr edince[ye kadar] hıfz u hırâsete tenbîh 
birle mâ hüve’l-vâki‘ kayd şüd.
Fi’l-yevmi’l-hâmis ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Umdetü’l-emâcid ve’l-ekârim Mehmed Efendi Arpa emîni hâlâ, 
Nasuh Çelebi tâbi‘-i mezbûr, Ahmed Bey b. Mehmed tâbi‘-i mezbûr, Mehmed 
Efendi b. Hasan ve gayruhüm mine’l-hâzırîn

374 [82a-3] Mustafa Efendi b. Hacı Receb’in evine, bitişiğindeki vakıf 
evin saçağının değmesi üzerine yapılan keşif
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Şah Sul-
tan mahallesi sâkinlerinden umdetü’l-kuzâti’l-İslâm, zübdetü vülâti’l-enâm 
sâhibü’l-kitâb Mustafa Efendi b. el-merhûm el-Hâc Receb meclis-i şer‘-i şerîf-i 
lâzımü’t-teşrîfde takrîr-i kelâm ve ta‘bîr ani’l-merâm edip mahalle-i mezbûrede 
vâki‘ lede’l-ahâlî ve’l-cîrân ma‘lûmü’l-hudûd mülk menzilime muttasıl olan 
menzili bundan akdem Ali Çavuş nâm sâhibü’l-hayr vakf ve haps ve tevliyyet ve 
süknâsını kendiden sonra hâlâ menzil-i mezbûrda sâkin olan Hasan b. Abdul-
lah nâm kimesneye ba‘dehû zevcesine ba‘dehâ evlâdlarına ve evlâd-ı evlâdlarına 
ba‘dehüm ulemâya şart ve ta‘yîn eylediği menzilin benim menzilime mutta-
sıl tahtânî odasının ocağı tarafının saçağı bir zirâ‘dan ziyâde benim menzili-
me girdiğinden mâ‘adâ damlası benim menzilimin havlusuna cereyân etmek-
le menzilime küllî zararı vardır, menzil-i vakf-ı mezbûrda hâlâ meşrûtiyyet 
üzre sâkin olan mezbûr Hasan Beşe’ye zarar-ı mezkûru def ‘ eyle deyince def ‘a 
tenbîh eylediğimde inâd etmeğin kıbel-i şer‘den üzerine nâib ve mi‘mâr irsâl 
olunup zarar-ı mezkûrun def ‘ olunmasın taleb ederin deyicek savb-ı şer‘den 
mevlânâ Sâlih Mehmed Efendi b. Mehmed ve hâssa mi‘mârlarından Üstâd Ali 
Beşe b. Abdullah ve zeyl-i kitâbda muharrerü’l-esâmî olan müslimîn irsâl olu-
nup mahall-i mezbûra varıp nazar eylediklerinde mi‘mâr-ı mezbûr misâha 
ve takvîm etmeğin fi’l-vâki‘ mezbûr Hasan Beşe’nin menzilinde vâki‘ tahtânî 
odanın ocağı tarafında olan saçak bir zirâ‘ mikdârı mezbûr Mustafa Efendi’nin 
menziline girmekle kal‘ lâzım ve tûlen yedi zirâ‘ oluk ile damlasını kendi men-
ziline cereyân ettirmekle mezbûr Mustafa Efendi’nin zararı mündefi‘ olur ve 
lâkin mezbûr Mustafa Efendi dahi kendi saçağına tûlen on üç zirâ‘ oluk vaz‘ ey-
lemek lâzımdır deyû haber verdiklerinden sonra mezbûr Hasan Beşe meclis-i 
mezbûrda merkūm Mustafa Efendi mahzarında üzerine takrîr-i da‘vâ edip 
mezbûr Mustafa Efendi hâlâ binâ eylediği odasının benden tarafa olan duvarı-
nı dört parmak mikdârı benim menzilim dâhilinde olan mezaristan sofası te-
meli üzerine ihrâc eylemişdir nazar olunsun deyicek nazar olundukda, mezbûr 
Mustafa Efendi’nin binâ eylediği duvar ile mezbûr Hasan Beşe’nin menzili du-
varı beyninde bir karış mikdârı fâsıla olduğundan mâ‘adâ duvar-ı mezbûr vaz‘-ı 
kadîm üzredir hattâ kadîmü’l-eyyâmdan işbu duvarda mezaristana açılır pence-
reler dahi var idi deyû mahalle-i mezbûreden Müezzin Ahmed Efendi b. Meh-
med ve Mahmud Beşe b. Yusuf nâm müsin ve ihtiyâr kimesneler alâ tariki’ş-
şehâde haber verdiklerinde vâki‘ü’l-hâli mevlânâ-yı mezbûr mahallinde tahrîr, 
ba‘dehû ma‘an irsâl olunan mevlânâ Hamza ile gelip meclis-i şer‘a alâ vukū‘ihî 
inhâ ve takrîr eylediklerinde zikr olunan saçağı kal‘ ve yedi zirâ‘[82b] oluk ile 
zararını def ‘a merkūm Hasan Beşe’ye ve bâlâda zikr olunduğu üzre kendi saça-
ğına on üç zirâ‘ oluk vaz‘ etmek üzre mezbûr Mustafa Efendi’ye ba‘de’t-tenbîh, 
zikr olunan duvar için bî-vech ta‘arruzdan merkūm Hasan Beşe men‘ olunup 
mâ hüve’l-vâki‘ bi’t-taleb kayd şüd.
Fi’l-yevmi’s-sâdis ve’l-ışrîn min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Ahmed Halîfe b. Mehmed, Yakub Çavuş b. Yahya, Halil Çelebi b. 
Ahmed, Cafer Çelebi b. Abdurrahman, Mehmed b. İbrahim, Süleyman Çelebi b. 
Davud, Mehmed Çelebi b. İbrahim ve gayruhüm mine’l-hâzırîn

375 [82b-1] Hacer bt. Ahmed’in vakıf davasında Ahmed Beşe 
b. Abdülbâki’yi vekil tayin etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Takye-
cibaşı mahallesinde sâkin fahrü’l-akrân râfi‘ü’l-kitâb Ahmed Beşe b. Abdülbâkī 
nâm kimesneden vech-i âtî üzre istişhâd-ı şer‘î sudûrundan sonra mahalle-i 
mezbûre imâmı Receb Efendi b. Yusuf ve Mehmed Çelebi b. Abdülaziz el-
Müezzin meclis-i şer‘a li ecli’ş-şehâde hâzırân olup her biri edâ-i şehâdet-i 
şer‘iyye edip mahall-i mezkûre sâkinelerinden Hacer bt. Ahmed, mahalle-i 
mezbûrede vâki‘ lede’l-ahâlî ve’l-cîrân ma‘lûmetü’l-hudûd vakıf menzilden ber 
mûceb-i şart-ı vâkıf kendiye isâbet eden hisse-i şer‘iyye-i şâyi‘asını hâlâ menzil-i 
mezbûre vâzı‘atü’l-yed olan vâlidesinden taleb ve da‘vâ ve inde’l-hükkâmi’l-
kirâm mürâfa‘a ve muhâsamaya bizim huzûrumuzda mezbûre Hacer Hâtun, 
merkūm Ahmed Beşe’yi tarafından vekîl ve nefsi için nâib-i menâb nasb ve 
ta‘yîn edip ol dahi vech-i muharrer üzre vekâlet-i mezbûreyi kabûl ve hıdemât-ı 
lâzımesini edâya müte‘ahhid ve iltizâm etmişdir biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de’t-ta‘dîl ve’t-tezkiyye şehâdetleri makbûle olmağın vâki‘ü’l-hâl vekîl-i 
mezbûr Ahmed Beşe talebiyle bi’l-ibtigā kayd şüd.
Fi’l-yevmi’l-hâmis ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Fahrü’l-kuzât Hamza Efendi nâib-i recül, çukadâr Mehmed Beşe 
b. Musli, Hasan Çelebi b. Hasan, Mehmed Çelebi b. Hasan ve gayruhüm mine’l-
hâzırîn.

376 [82b-2] Ekmekçi ustası Sefer v. Şamlı’nın tezgâhtarından 
alacağı olması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Bardakçılar 
sûkunda vâki‘ ekmekçi fırınının üstâdı râfi‘ü’l-vesîka Sefer v. Şamlı nâm Erme-
ni mahfil-i kazâda yine fırın-ı mezbûrda destgâhdârı olan Garbid v. Yıla nâm 
Ermeni muvâcehesinde üzerine da‘vâ ve takrîr-i kelâm edip merkūm Garbid 
fırın-ı mezbûr destgâhdârım olup hâlâ üstâdlar beyninde mezbûr ile hesâb ve 
kitâb eylediğimizde cihet-i sermâyeden merkūm Garbid zimmetinde otuz se-
kiz bin akçe hakkım zuhûr edip meblağ-ı mezbûrun dört bin akçesini emrim ile 
gāib ani’l-meclis Navluncu Osman nâm kimesneye def ‘ ü teslîm ve dokuz bin 
akçesini dahi nakd[en] yedime def ‘ ve teslîm edip bâkī yirmi beş bin akçemi ta-
leb eylediğimde teslîmden imtinâ‘ edip te‘allül eder suâl olunup alıverilmek mat-
lubumdur deyicek gıbbe’s-suâl mersûm Garbid cevâbında fi’l-hakīka hâl bâlâda 
bast ve tahrîr olunduğu üzre olup cihet-i sermâyeden müdde‘î-i mezbûrun zim-
metinde ba‘de külli hesâb yirmi beş bin akçesi bâkī kalmışdır zikr olunan yirmi 
beş bin akçeyi müdde‘î-i merkūma zimmetimde lâzımü’l-edâ ve vâcibü’l-kazâ 
deynimdir deyû bi tav‘ihî ikrâr ve i‘tirâf edicek alâ mûcebi ikrârihî meblağ-ı 
mezbûru müdde‘î-i mezbûra edâ ve teslîm ile mezbûr Garbid ilzâm olunup mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene isneteyn ve elf.
Şuhûdü’l-hâl: Musli Çelebi b. Hasan, kâğıdcı Mustafa Çelebi b. Hasan, Mehmed 
Çelebi b. Musli, Mehmed b. Abdullah, Dilâver b. Abdullah, Hasan b. Abdullah ve 
gayruhüm mine’l-hâzırîn.









377 [82b-3] Güllü bt. Musa’nın eski kocası Veli b. Mehmed’in 
zimmetini ibrâ etmesi
Medîne-i Hazret-i Ebâ Eyyûb el-Ensârî’de vâki‘ Takyecibaşı mahallesi 
sâkinelerinden Güllü bt. Musa nâm hâtun meclis-i şerî‘at-ı şerîfede zevc-i mu-
tallıkı işbu râfi‘ü’l-kitâb Veli b. Mehmed nâm kimesne mahzarında bi tav‘ihî 
ikrâr-ı tâm ve takrîr-i kelâm kelâm edip mezbûr Veli zevcim olup bundan ak-
dem beni talâk-ı selâse ile tatlîk eyledikde mezbûrun zimmetinde mütekarrir 
olan dört yüz akçe mehr-i müeccelim ve nafaka-i iddet ve me’ûnet-i süknâm 
mukābelesinde olan üç yüz altmış akçe ki cem‘an yedi yüz altmış akçe hak-
kım mezbûrun zimmetinde kalmış idi el-hâletü-hâzihî dört yüz akçe mehr-i 
müeccelim ve nafaka-i iddet ve me’ûnet-i süknâm için tahrîr olunduğu minvâl 
üzre cem‘an yedi yüz altmış akçe hakkımı mezbûr Veli yedinden tamamen ahz 
ü kabz edip zevciyyete müte‘allika âmme-i de‘âvî ve mütâlebâtdan zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-yevm mezbûr Veli 
ile minvâl-i mübeyyen üzre mehr-i müeccel ve nafaka ve iddet ve me’ûnet-i 
süknâya müte‘allik vechen mine’l-vücûh da‘vâ ve nizâ‘ım yokdur, zuhûr dahi 
ederse lede’l-hükkâmi’l-kirâm mesmû‘a ve makbûle olmasın dedikde mukırra-i 
mezbûrenin vech-i meşrûh üzre cereyân eden cemî‘-i ikrârını mezbûr Veli 
vicâhen ve şifâhen tasdîk ve tahkīk etmeğin mâ cerâ bi’t-taleb kayd şüd.
Fi’l-yevmi’s-sâmin ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Fahrü’l-kuzât Mustafa Efendi b. İsmail, Halil Çelebi b. İbrahim, 
Hamza Efendi nâib-i recül, Mehmed Çelebi b. Ahmed ve gayruhüm mine’l-
hâzırîn.

378 [83a-1] Dimitri’nin oğulları Panayot ile Todor’un alacak 
hususunda Polihroni v. Panayot’un zimmetini ibrâ ettikleri
Vilâyet-i Rumeli’nde Mizistre kazâsına tâbi‘ Nehor? nâm karye sükkânından 
Panayot ve Todor veledey Dimitri nâm zimmîler meclis-i şerî‘at-ı şerîfede 
bostancı tâifesinden işbu râfi‘ü’l-sifri’ş-şer‘î Polihroni v. Panayot nâm zimmî 
muvâcehesinde herbiri ikrâr-ı tâm ve takrîr-i kelâm edip işbu târih-i kitâbdan 
dokuz ay mukaddem beyaz kîse ile alâ tarîki’l-vedî‘a mezbûr Polihroni yedine 
elli iki bin akçemizi def ‘ ü teslîm eylediğimizde ol dahi minvâl-i muharrer üzre 
kabz ve tesellüm eylemiş idi el-hâletü-hâzihî sâlifü’z-zikr beyaz kîse ile mârrü’z-
zikr elli iki bin akçeyi bi’t-tamâm ve’l-kemâl mezbûr Polihroni yedinden alıp 
kabz edip meblağ-ı mezbûr elli iki bin akçeye müte‘allik âmme-i de‘âvî ve 
mütâlebât ve eymân ve muhâsamâtdan merkūm Polihroni’nin zimmetini ibrâ-i 









âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm birle iskāt eyledik 
min ba‘d meblağ-ı mezbûra müte‘allik vechen mine’l-vücûh da‘vâ ve nizâ‘ımız 
yokdur dediklerinde mukırrân-ı mezbûrânın vech-i meşrûh üzre cârî ve sâdır 
olan cemî‘-i ikrârların merkūm Polihroni bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ gıbbe’t-taleb kayd şüd.
Fi’l-yevmi’s-sâmin ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Receb Beşe b. Abdullah, Hasan Beşe b. Abdullah, Hüseyin Beşe b. 
Veli, çukadâr Mehmed Çelebi ve gayruhüm mine’l-hâzırîn.

379 [83a-2] Mehmed b. Abdi Paşa’nın alacak hususunda Dador 
v. Matok’un zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Düğ-
mecibaşı mahallesinde sâkin iken bundan akdem fevt olan Abdi Paşa nâm 
müteveffânın verâseti, sulbî sagīr oğlu Mehmed’e münhasır olduğu şer‘an 
zâhir ve müte‘ayyin oldukdan sonra sagīr-i mezbûrun tesviye-i umûru için 
kıbel-i şer‘den mansûb vasî olan Şaban b. Hasan nâm vasî meclis-i şer‘de 
bostancı tâifesinden olup müteveffâ-yı mezbûrun san‘at-ı mezbûrede şerîki 
olan râfi‘ü’l-vesîka Dador v. Matok nâm Ermeni muvâcehesinde bi’l-vesâye 
ikrâr ve takrîr-i kelâm edip müteveffâ-yı mezbûrun merkūm Dador zimme-
tinde cihet-i şer‘den dokuz bin akçesi olup kable’l-ahz fevt olmağla meblağ-ı 
mezbûr dokuz [bin] akçe bi hasebi’l-irsi’ş-şer‘î sulbü mezbûr Mehmed’e isâbet 
ve intikāl etmeğin meblağ-ı mezbûru târih-i kitâbdan on bir ay mukaddem 
mezbûr Dador sagīr-i mezbûr Mehmed için bana def ‘ ü teslîm etmeğin ben 
dahi târih-i mezbûrda mârrü’z-zikr dokuz bin akçeyi merkūm Dador yedin-
den sagīr-i mezbûr Mehmed için bi’l-vesâye alıp meblağ-ı mezbûr dokuz bin 
akçe da‘vâsından merkūm Dador zimmetini bi’l-vesâye ibrâ-i âmm-ı kātı‘ü’n-
nizâ‘la ibrâ ve iskāt eyledim min ba‘d husûs-ı mezbûra müte‘allik vechen 
mine’l-vücûh da‘vâ ve nizâ‘ım yokdur, zuhûr dahi ederse lede’l-hükkâmi’l-
kirâm istimâ‘ olunmaya deyicek vasiyy-i mezbûr Şaban’ın vech-i meşrûh üzre 
cârî ve sâdır olan ikrârın merkūm Dador Ermeni vicâhen ve şifâhen tasd[îk] 
ve tahkīk etmeğin mâ cerâ kayd şüd.
Fî gurreti şehri Muharremi’l-harâm li sene selâseŞuhûdü’l-hâl: Musa Beşe b. Abdullah, Murad Beşe b. Abdullah, Hüseyin Beşe b. 
Abdullah, Kerim Çelebi b. ( ) Bahçevân, el-Hâc Ebûbekir b. Abdullah, Musa Bey 
b. Mustafa, Mehmed Bey b. Abdullah ve gayruhüm mine’l-hâzırîn.380 [83a-3] Tüfek kurşunuyla vurulan Nesli bt. Mustafa’nın 
diyeti hususunda kocasının Peroliç köyü halkından herhangi 
bir davası olmadığı
Katîle-i âtiyyetü’z-zikri mahallinde keşf ve tahrîr için bi’t-taleb irsâl olu-
nan mevlânâ Eyüb Efendi b. Mehmed zeyl-i kitâbda muharrerü’l-esâmî olan 
müslimîn ile Havâss-ı Aliyye kazâsına tâbi‘ Peroliçe nâm karye sınırı dâhilinde 
vâki‘ Soğukpınar nâm mahalle varıp akd-i meclis-i şer‘ eylediğinde göçer evli 
Kıbtiyân tâifesinden olup târih-i kitâb gecesi mecrûhaten müteveffiye olan Nes-
li bt. Mustafa nâm Kıbtiyenin zevci Ali b. Dede Bâli meclis-i ma‘kūd-ı mezkûrda 
mârrü’z-zikr Peroliç karyesi ahâlîsinden Ahmed Ağa b. Mustafa ve Mehmed 
Beşe b. Abdullah ve Hüseyin b. Abdullah ve Hüseyin b. Mehmed ve Mustafa 
b. Hüseyin ve Hasan b. Halil ve sâirleri mahzarlarında bi’t-tav‘i’s-sâf ikrâr ve 
i‘tirâf edip târih-i kitâb gecesi ben zevcem ile işbu mahalde mezbûre Nesli ile 
çergem içinde yatarken bir haramzâde gelip çergem önünde merbût olan kıs-
rağımı serika etmek murâd edip ben dahi âgâh olup feryâd ederek taşra çık-
tığımda merkūm haramzâde üzerime tüfenk atıp bi emrillâh kurşun zevcem 
mezbûrenin sol memesi üzerine rast gelip ol cerâhatden fevt olmuşdur el-hâletü 
hâzihî zevcem mezbûrenin dem ve diyetine müte‘allik ahâlî-i karyeden bir ferd 
ile da‘vâ ve nizâ‘ım yokdur deyicek ahâlî-i karye-i mezbûre talebleriyle mukırr-ı 
mezbûrun ikrâr ve takrîrin mahallinde ketb ve tahrîr, ba‘dehû meclis-i şer‘a ge-
lip alâ vukū‘ihî inhâ ve takrîr etmeğin vâki‘ü’l-hâl bi’t-taleb ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene isneteyn ve seb‘în ve 
elf.
Şuhûdü’l-hâl: Mehmed Beşe b. Bayram, Hüseyin Beşe b. Hasan, Ramazan Efen-
di b. Hüseyin, Mehmed Beşe b. Mahmud, Hüseyin Beşe b. Mehmed ve gayru-
hüm mine’l-hâzırîn.

381 [83a-4] Danyal v. Asvador’un Sefer v. Şişko’ya olan 
borcunu ödemesi
Tülbentçi tâifesinden Danyal v. Asvador nâm Ermeni meclis-i şer‘de habbâz 
tâifesinden işbu râfi‘ü’s-sifr Sefer v. Şişko nâm Ermeni muvâcehesinde ikrâr ve 
takrîr-i kelâm edip bundan akdem merkūm Sefer yedinden dokuz bin beş yüz 
fıddî nakd-i râyic fi’l-vakt akçe istikrâz ve kabz edip mukābelesinde merkūm 
Sefer yedine kehribâdan masnû‘ bir sagīr sandık rehin vaz‘ ve teslîm, ol dahi 
irtihân ve tesellüm ve kabz etmişdi el-hâletü hâzihî kehribâ sandığımı merkūm 
Sefer yedinden ahz ü kabz edip lâkin meblağ-ı mezbûru hâlâ edâ ve teslîme 
iktidârım olmamağla târih-i kitâbdan on beş gün tamâmına değin edâ ve 
teslîme ta‘ahhüd ve iltizâm eylemişimdir deyû tav‘an i‘tirâf edicek merkūm Se-
fer dahi zikr olunan dokuz bin beş yüz akçeyi ber minvâl-i muharrer te’cîl ve 
mukırr-ı merkūmu kelimât-ı meşrûsunda vicâhen ve şifâhen tasdîk ve tahkīk 
etmeğin mâ hüve’l-vâki‘ bi’t-taleb kayd şüd.
Fî gurreti Muharremi’l-harâm li sene selâseŞuhûdü’l-hâl: Muharrir-i makāl Mehmed Efendi b. Hasan Efendi, Ahmed Beşe 
b. Resul, Mehmed Çelebi b. Ahmed, Mehmed Beşe b. Musli, Hüseyin el-Muhzır, 
Hasan el-Muhzır ve gayruhüm mine’l-hâzırîn.

382 [83b-1] III. Murad’ın kızı Fahrî Sultan’ın para vakfına mütevelli 
olan kâtib Mehmed’in eski mütevellisiyle hesaplaşıp anlaştıkları
Umdetü’l-muhadderât zübdetü’l-muvakkarât tâcü’l-mestûrât hazret-i Fahrî 
Sultan bt. el-merhûmü’l-mağfûr ilâ rahmeti Rabbihi’l-gafûr Sultan Mu-
rad Hân -tâbe serâhu- hazretlerinin vakf [ve] haps eylediği nukūd-ı câ’i’z-
zikre cânib-i şer‘de Sultân-ı müşârün-ileyhânın re’y-i şerîfleri ile mütevellî 
nasb ve ta‘yîn olunan fahrü’l-a‘yân kâtib Mehmed Efendi b. Veli nâm ki-
mesne meclis-i şer‘-i hatîr-i lâzımü’t-ta‘zîmde sâbıkan meşrûtiyyet üzre 
vakf-ı mezbûre mütevellî olan fahrü’l-emâcid ve’l-e‘âlî -dâme mahfûfen bi’l-
me‘âlî- Süleyman Bey b. el-merhûm Davud Paşa mahzarında ikrâr-ı tâmm ve 
takrîr-i kelâm edip bundan esbak Sultân-ı müşârün-ileyhâ vakf ve haps edip 
tevliyyetini mûmâ-ileyh Süleyman Bey’e şart ve ta‘yîn buyurdukları bin kıt‘a 
tâmmü’l-vezn [ve] sahîhü’l-ayâr riyâlî kebîr guruşu i‘mâl ve irbâhda mûmâ-
ileyh Süleyman Bey’in aczi olmağla kendi rızâ ve hüsn-i ihtiyârıyla tevliyyet-i 
mezbûreden kasr-ı yed etmekle tevliyyet-i mezbûre vazîfe-i mu‘ayyenesiyle 
taraf-ı şer‘den bana tevcîh olunmağın ben dahi tevliyyet hasebiyle huzûr-ı 
hâkimü’ş-şer‘de mûmâ-ileyh Süleyman Bey’in muhâsebesin görüp bâlâda 
zikr olunan bin kıt‘a tâmmü’l-vezn [ve] sahîhü’l-ayâr riyâlî kebîr guruş asl-ı 
mâl-ı mezbûru bana meclis-i şer‘de def ‘ ü teslîm, ben dahi bi’t-tevliyye kabûl 
ve kabz edip ba‘de’l-yevm mûmâ-ileyh Süleyman Bey zimmetinde mâl-ı 
vakf-ı mezbûrun asıl ve fer‘inden bir akçe ve bir habbe bâkī kalmayıp husûs-ı 
mezbûrdan zimmetini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı 
râfi‘ü’l-hisâm birle ibrâ ve iskāt eyledim dedikde mütevellî-i mezbûr Meh-
med Efendi’nin minvâl-i muharrer üzre cereyân eden cemî‘ ikrârın mûmâ-
ileyh Süleyman Bey bi’l-muvâcehe tasdîk ve bi’l-müşâfehe tahkīk etmeğin 
mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ ve’l-ışrîn min Zilhicceti’ş-şerîfe sene 1072.Şuhûdü’l-hâl: Mustafa Efendi b. Hasan Çavuş, Mehmed Bey b. Receb, Ali Efendi 
b. Mehmed, Mehmed Bey b. Ahmed, Mahmud Çelebi b. Ali, Halil Beşe b. Meh-
med, İbrahim Çelebi b. Yakub, Receb Bey b. Maden, Ahmed b. Mustafa ve gay-
ruhüm mine’l-hâzırîn.

383 [83b-2] Ahmed b. Sinan’ın mülk hisselerini amcası Ömer Bey 
b. Ali’ye satması
Vilâyet-i Rumeli’nde Avlonya sancağına tâbi‘ İskarpar kazâsına tâbi‘ İspi-
ror nâm karyede sâkin Ahmed b. Sinan nâm şâbb-ı emred mahfil-i kazâda 
ammisi olan râfi‘ü’l-kitâb Ömer Bey b. Ali nâm kimesne mahzarında ikrâr 
ve takrîr-i kelâm edip ammi-i mezbûr ile müşâ‘-ı müşterek olup mülk-i 
mevrûsemiz olan emlâkden karye-i mezbûrede vâki‘ etrâf-ı erba‘ası ammim 
mezbûr tasarrufunda olan arsa ve tarîk-i âm ile mahdûd bir bâb fevkānî ve 
bir bâb tahtânî odaları ve anbar ve bir ahırı müştemil mülk-i mevrûs men-
zilde olan üç hissede bir hisseyi ve yine karye-i mezbûre sınırı dâhilinde 
vâki‘ hudûdu beynimizde ma‘lûm üç kıt‘a bağda olan üç hisse[den] bir hisse-i 
şer‘iyye-i şâyi‘ayı, cümle-i tevâbi‘ ve levâhıkı ile ammim mezbûre Ömer Bey’e 
bi safkatin vâhidetin bin nakd-i râyic fi’l-vâki‘ akçeye tarafeynden îcâb ve 
kabûlü hâvî bey‘-i bâtt-ı kat‘î ile bey‘ eylediğimde ol dahi minvâl-i muharrer 
üzre iştirâ ve kabûl eyledikden sonra yine karye-i mezbûre sınırı dâhilinde 
vâki‘ lede’l-ahâlî ve’l-cîrân ma‘lûmü’l-kıta‘ ve’l-mikdâr tarlalarda olan üç his-
sede bir hisse-i şâyi‘amı ve etrâfında mevcûd olan zeytin ve asma eşcârlarının 
dahi üç sehimde bir sehim hisse-i şâyi‘amı dahi ammim mezbûr Ömer Bey’e 
iki bin akçe bedel mukābelesinde sâhib-i arz ma‘rifetiyle ferâğ ve tefvîz edip 
ol dahi minvâl-i muharrer üzre tefevvüz ve kabûl eyleyip semen-i mezbûr 
bin akçe ile bedel-i mersûm iki bin akçe ki cem‘an üç bin akçeyi ammim 
mezbûr Ömer Bey yedinden tamamen alıp kabz eylediğimden sonra sâlifü’z-
zikr menzil-i mahdûd-ı mezkûr ile bağ-ı mezkûrun ve ol tarlaların üç sehim-
den bir sehmi mahallinde ahz ü kabz [ve] zabt u tasarrufa tarafımdan am-
mim mezbûr ve Ömer Bey’e taslît eyledim min ba‘d benim alâka ve medha-
lim yokdur. Min ba‘d mezbûrun mülküne dâhil olup emsâli tasarrufu gibi 
keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fî gurreti şehri Muharremi’l-harâm li sene selâse ve seb‘în ve elf.
Şuhûdü’l-hâl: Hasan b. Derviş, Dost b. Hüseyin, Mehmed b. İsmail, Hasan b. Ali, 
Mehmed b. Mustafa, Osman Beşe b. Ali.









384 [83b-3] Kiremitçi Ahmed Çelebi Vakfı’nın mütevellisinin hak 
sahipleri Abdi Çelebi b. Derviş ile Kerime Hatun’a borcunu 
ödemesi gerektiği
Havâss-ı Aliyye kazâsına tâbi‘ kasaba-i Hasköy’de vâki‘ merhûm Kiremitçi Ah-
med Çelebi evkāfı’na bi’l-fi‘l mütevellî olan Mehmed Çavuş b. Ebûbekir meclis-i 
şer‘-i hatîr-i lâzımü’t-tevkīrde merhûm-ı mezbûrun evlâdının evlâdı Abdi Çele-
bi b. Derviş nâm asîl ve hemşîresi Kerime Hâtun tarafından tasdîke vekîl olup 
zâtını ma‘rifet-i şer‘iyye ile ârifân olan Mehmed Efendi b. Mustafa ve Ramazan 
Bey b. Abdullah şehâdetleriyle şer‘an vekâleti sâbite olan dâmâdı Mehmed Çe-
lebi b. Hasan nâm vekîl mahzarlarında ikrâr ve takrîr-i kelâm edip merhûm-ı 
mezbûr vakfının mesârif-i mu‘ayyenesinden fazlasını li’z-zekeri mislü hazzi’l-
ünseyeyn evlâdına ve evlâd-ı evlâdına şart ve ta‘yîn ve vakfiye-i ma‘mûlün-
bihâsında tahrîr ve tensîs etmeğin ba‘de’l-harc ve’l-mesârıf gallât-ı vakf-ı 
mezbûrdan on yedi bin yüz otuz iki akçe mezbûr Abdi Çelebi hissesinden on 
üç bin beş yüz altmış altı akçe müvekkile-i mezbûre Kerime Hâtun hissesinden 
zimmetinde bâkī kalıp cem‘an otuz bin altı yüz doksan sekiz akçe merkūm Abdi 
Çelebi ve müvekkile-i mezbûre Kerime Hâtun zimmetinde lâzımü’l-edâ dey-
nimdir deyû bi tav‘ihî ikrâr etmeğin alâ mûcebi ikrârihî zikr olunan otuz bin 
altı yüz doksan sekiz akçeyi merkūmân Abdi Çelebi [84a] ve Kerime Hâtun’a 
edâ ve teslîm ile mütevellî-i mezbûr Mehmed Çavuş ilzâm olunup mâ hüve’l-
vâki‘ kayd şüd.
Fî gurreti Muharremi’l-harâm sene 1073.
Şuhûdü’l-hâl: Mehmed Efendi el-İmâm, Mustafa Efendi b. Sinan, Abdülbâkī Çe-
lebi el-Müezzin, Mehmed Ağa b. Kalender, Şaban Bey [b.] Bahri, Ali Çelebi b. 
Mehmed ve gayruhüm mine’l-hâzırîn.

385 [84a-1, Arapça] Ayşe bt. Abdullah’ın muhâlaa yoluyla boşandığı
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- mahallâtından 
Çavuş Kasım mahallesinde sâkine olan Ayşe bt. Abdullah nâm hâtun meclis-i 
şerî‘at-ı şerîfe-i garrâ ve mahfil-i tarîkat-i refî‘a-i zehrâda –sânehallâhu te‘âlâ 
ani’l-be’sâi ve’d-darrâi- hâzıre olup hâmil-i hâze’l-kitâb Mustafa b. Ali nâm zev-
ci ile muhâla‘a yaptı. Zevc-i mezbûr da nikâhında ta‘ahhüd ettiği râyicü’l-vakt 
iki bin akçe-i Osmânî mehr-i müecceli, beynlerinde mu‘ayyen ve mukadder id-
det nafakası ve me’ûnet-i süknâsı zevcesi üzerine olmak üzre zevce-i merkūme 
ile muhâla‘a yaptı. Zevce-i mezbûre bu sûretle yeni bir nikâh yapılmadan ve 
mehir ödenmeden helâl olmayacak şekilde zevc-i merkūmundan ayrılmış oldu. 
Sonra her biri cemî‘-i de‘âvî, mütâlebât, eymân ve muhâsamâtdan umûmen, 
zevciyyetle alâkalı da‘vâdan husûsen yek diğerinin zimmetini ibrâ-i âm ile 
husûmet ve nizâ‘ı bertaraf edecek şekilde ibrâ etti.
Cerâ zâlike ve hurrire fi’l-yevmi’s-sâlis min şehri Muharremi’l-harâm sene 
selâse ve seb‘în ve elf.
Şuhûdü’l-hâl: İmâm Hüseyin Efendi b. Mehmed, Müezzin Ramazan Halîfe b. 
Mehmed, Seyyid Ali Çelebi b. Seyyid İbrahim, Ali Halîfe b. Osman, Mehmed 
Çelebi b. Ali, Hüseyin Çelebi b. Ali ve gayruhüm mine’l-hâzırîn

386 [84a-2] Teodora bt. Şiro’nun bazı emlâkini Yorgo 
v. Andon’a satması
Fi’l-asl Vilâyet-i Rumeli’nde Kûhistan nâhiyesine tâbi‘ Ayatriada nâm karyede 
sâkine Teodora bt. Şiro nâm nasrâniye tarafından bey‘-i câ’i’z-zikri edâya ve 
kabz-ı semene vekîl olup mezbûreyi ma‘rifet-i şer‘iyye ile ârifân olan Dimo v. 
Franko ve Yorgi v. Dimo şehâdetleriyle şer‘an vekâleti sâbite olan Keretsi v. Yor-
gi nâm zimmî vekîl mahfil-i kazâda karye-i mezbûrede sâkin işbu râfi‘ü’s-sifr 
Yorgo v. Andon nâm zimmî muvâcehesinde ikrâr ve takrîr-i kelâm edip akd-i 
âti’z-zikrin sudûruna değin müvekkilem mezbûrenin silk-i mülk-i sahîhinde 
münselik olan emlâkimden karye-i mezbûrede vâki‘ bir tarafdan Nikola mül-
kü ve bir tarafdan Dimo mülkü ve bir tarafdan bostan ve taraf-ı erba‘ası tarîk-i 
âm ile mahdûd dört bâb fevkānî oda ve altında mahzeni de mevcûd iki fıçı ve 
bir kıt‘a bostan yerini ve iki anbarı ve (  ) dib dut ağacı ve bir dib ceviz ağacı 
ve bir mikdâr havluyu müştemil mülk menzili, cemî‘ tevâbi‘ ve levâhıkı ile ve 
yine karye-i mezbûre sınırı dâhilinde vâki‘ bir tarafdan Nikola bağı ve bir ta-
rafdan Dimo bağı ve bir tarafdan diğer Dimo bağı ve taraf-ı âharı tarîk-i âm ile 
mahdûd üç çapalık bir kıt‘a mülk bağını bi safkatin vâhidetin vekâletim hase-
biyle sekiz bin üç yüz fıddî nakd-i râyic fi’l-vakt akçeye merkūm Yorgi’ye tara-
feynden îcâb ve kabûlü hâvî bey‘-i bâtt-ı sahîh-i kat‘î ile bi’l-vekâle bey‘ edip 
ol dahi minvâl-i muharrer muharrer üzre iştirâ ve kabûl eyleyip semeni olan 
meblağ-ı mezbûr sekiz bin üç yüz akçeyi müvekkile-i mezbûre için bi’l-vekâle 
merkūm Yorgi yedinden bi’t-tamâm alıp kabz edip menzil-i mahdûd-ı mezkûr 
ve bağ-ı merkūm mahallinde zabt ve tasarrufa tarafımdan bi’l-vekâle merkūm 
Yorgi’yi taslît eyledim dedikde gıbbe’t-tasdîki’l-mu‘teber kayd şüd.
Fî 4 min Muharremi’l-harâm sene 1073.
Şuhûdü’l-hâl: Hüseyin b. Ali, Hüseyin b. (  ) el-Muhzır Hasan, Mehmed b. Ah-
med, Mehmed b. Musli ve Mavridi v. Nikola, Yorgi v. Nikola ve Yorgi ve Dimo, 
Tanaş v. Dimo, Dimo v. İstaki ve Nikola v. Yani, Nikola v. Yoram, Harito v. İsta-
mo, Dimo v. Nikola ve İstati v. Şiro, Yani v. Mavridi [ve] Dimo v. Kokter? ve Şiro 
v. Dimo ve Franko v. Yani ve Hristo v. Nikola ve gayruhüm.









387 [84a-3] Dimo v. Tanaş’ın bağını Komino v. Nikola’ya satması
Fi’l-asl Vilâyet-i Rumeli’nde Yenişehir kazâsına tâbi‘ Kûhistan nâhiyesinde vâki‘ 
Ayatriada nâm karyede sâkin Dimo v. Tanaş nâm zimmî mahfil-i kazâda işbu 
râfi‘ü’s-sifri’ş-şer‘î Komino v. Nikola nâm zimmî muvâcehesinde bi’t-tav‘i’s-sâf 
ikrâr ve takrîr-i kelâm edip akd-i âti’z-zikrin sudûruna değin zabt ve taht-ı ta-
sarrufumda olan emlâkimden olup karye-i mezbûre hudûdu dâhilinde vâki‘ bir 
tarafdan Dimo v. Keretsi bağı ve bir tarafdan kendi mülk bağım ve bir taraf-
dan Yorgi nâm zimmî bağı ve taraf-ı âharı tarîk-i âm ile mahdûd dört çapa-
lık bir kıt‘a mülk bağı cümle-i tevâbi‘ ve levâhıkı ile merkūm Komino’ya bin se-
kiz yüz râyic fi’l-vakt akçeye tarafeynden îcâb ve kabûlü hâvî bey‘-i bâtt-ı kat‘î 
ile bey‘ edip ol dahi minvâl-i muharrer üzre iştirâ ve kabûl eyleyip semeni olan 
meblağ-ı mezbûru mezbûr Komino yedinden tamamen alıp kabz eylediğim-
den sonra sâlifü’z-zikr bir kıt‘a bağı mahallinde zabt u tasarrufa tarafımdan 
merkūm Komino’yu taslît eyledim benim alâka ve medhalim yokdur, merkūm 
Komino’nun mülk-i müşterâsı olmuşdur, keyfe mâ yeşâ’ mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’r-râbi‘ min Muharremi’l-harâm li sene selâse ve seb‘în ve elf.
Şuhûdü’l-hâl: Hüseyin Çelebi b. Ali, Hüseyin b. Hasan Muhzır, Mehmed b. Mah-
mud el-Muhzır ve Nikola v. Yorgo, Yani v. Mavridi, Dimo v. Keretsi, Yorgi v. Kini, 
Dimo v. Nikola gayruhüm mine’l-hâzırîn.

388 [84b-1] Kiremitçi Ahmed Çelebi Vakfı lehdarlarının eski câbi olan 
Süleyman’ın aldığı borcu hibe etmeleri
Havâss-ı Aliyye kazâsı a‘mâlinden kasaba-i Hasköy’de câmi‘-i şerîfi olan Ki-
remitçi Ahmed Çelebi merhûmun evlâdı evlâdından Abdi Çelebi b. Derviş 
asâleten ve hemşîresi Kerime Hâtun kıbelinden ikrâr-ı âti’z-zikre vekîl olup 
mezbûrenin dayısı ma‘rifet-i şer‘iyye ile ârifân olan İmâm Mehmed Efendi b. 
Mustafa ve Mehmed Bey b. Ebûbekir şehâdetleri ile şer‘an vekâleti sâbite olan 
dâmâdı Mehmed Çelebi b. Hasan vekâleten ve Aynî Hâtun bt. (  ) tarafından 
kezâlik ikrâr-ı câ’i’z-zikre vekîl-i şer‘-i müsecceli olan sadrî kebîr oğlu es-Seyyid 
Mehmed Çelebi b. es-Seyyid Mustafa vekâleten meclis-i şer‘de sâbıkan evkāf-ı 
mezbûre câbîsi olan bâ‘isü’l-kitâb Ramazan Bey b. Abdülmennân mahzarın-
da her biri ikrâr ve takrîr-i kelâm edip merhûm-ı mezbûr evkāfı gallâtının 
mesârif-i mu‘ayyeneden fazlası li’z-zekeri mislü hazzi’l-ünseyeyn evlâdına ve 
evlâd-ı evlâdına şart ve ta‘yîn etmeğin evkāf-ı mezbûre musakkafâtından olup 
bundan esbak bilâ-veled fevt olan Sâlih Efendizâde merhûmun uhdesinde olan 
kiremithâne hissesi mahlûl olmağla taraf-ı vakıfdan iki yüz elli bin akçe icâre-i 
mu‘accele ve ücret-i müeccele ile Süleyman Paşa’ya îcâr ve icâre-i mu‘accele-i 
mezkûrenin harc ve sarfdan bâkī kalanı şart-ı vâkıf üzre meclis-i şer‘de beyne’l-
evlâd tevzî‘ ve taksîm olunmak üzre hesâb ve kitâb olundukda, merkūm Rama-
zan Bey hîn-i îcârda evkāf-ı mezbûre câbîsi olmağla hizmeti mukābelesinde 
meblağ-ı mezbûrdan izn-i mütevellî ile sekiz bin fıddî nakd-i râyic-i fi’l-
vakt akçe ahz ü kabz etmeğin meblağ-ı mezbûrdan bana ve müvekkiletân-ı 
mezbûretâna isâbet ve intikāl eden hisse-i mu‘ayyenelerini sâbıkan câbî-i vakf-ı 
mezbûr olan merkūm Ramazan Bey’e cümle rızâ ve hüsn-i ihtiyârımız ile hibe 
ve temlîk eyledik mezbûr Ramazan Bey dahi meclis-i hibede ittihâb ve temellük 
ve kabûl eyledi ba‘de’l-yevm zikr olunan sekiz bin akçeden cümlemize isâbet 
eden hisselerimiz da‘vâsından mezbûr Ramazan Bey zimmetini ibrâ eyledim 
deyû mezbûr Abdi Çelebi asâleten ve müvekkilelerimiz dahi ibrâ eyledik dedi-
ler deyû vekîlân-ı mezbûrâna müvekkile ikrâr ve i‘tirâf eylediklerinde gıbbe’t-
tasdîki’l-mu‘teber mâ hüve’l-vâki‘ kayd şüd.
Fî gurreti Muharremi’l-harâm li sene selâse ve seb‘în ve elf.
Şuhûdü’l-hâl: Fahrü’l-müderrisîn-i kirâm Receb Efendi, Abdülbâkī Çelebi el-
Müezzin, Mustafa Efendi b. Sinan, Kalender Mehmed Çelebi el-Cündî, Mustafa 
b. İbrahim, Ali Çelebi b. Abdullah, Abdi Beşe b. Şaban, Şaban Bey el-Cündî, Ali 
Çelebi el-Hallâk ve gayruhüm mine’l-hâzırîn.

389 [84b-2] Kiremitçi Ahmed Çelebi Vakfı lehdarlarının gelirinden 
bir miktar borçlanan mescidin imamı Mehmed Efendi’nin 
borcunu bağışlamaları
Havâss-ı Aliyye kazâsı a‘mâlinden Hasköy’de câmi‘-i şerîfi olan Kiremitçi Ah-
med Çelebi merhûmun evlâdı evlâdından Abdi Çelebi b. Derviş asâleten ve 
hemşîresi Kerime Hâtun kıbelinden ikrâr-ı âti’z-zikre vekîl olup mezbûrenin 
zâtını ma‘rifet-i şer‘iyye ile ârifân olan Ramazan Bey b. Abdullah ve Mehmed 
Bey b. Ebûbekir şehâdetleriyle şer‘an vekâleti sâbite olan dâmâdı Mehmed Çe-
lebi b. Hasan vekâleten ve Aynî Hâtun bt. (  ) tarafından kezâlik ikrâr-ı câ’i’z-
zikre vekîl-i şer‘-i müsecceli olan sadrî kebîr oğlu es-Seyyid Mehmed Çelebi 
b. es-Seyyid Mustafa vekâleten meclis-i şer‘-i şerîfde sâbıkan evkāf-ı mezbûre 
kâtibi olup hâlâ câmi‘-i mezbûrda imâm olan bâ‘isü’l-kitâb Mehmed Efendi 
b. Mustafa mahzarında her biri bi’l-asâle ve bi’l-vekâle ikrâr ve takrîr-i kelâm 
edip merhûm-ı mezbûr evkāfı gallâtının mesârif-i mu‘ayyeneden fazlasını li’z-
zekeri mislü hazzi’l-ünseyeyn evlâdına ve evlâd-ı evlâdına şart ve ta‘yîn etme-
ğin evkāf-ı mezbûre musakkafâtından olup bundan esbak bilâ-veled fevt olan 
Sâlih Efendizâde uhdesinde olan kiremithâne hissesi mahlûl olmağla taraf-ı va-
kıfdan iki yüz elli bin akçe icâre-i mu‘accele ve ücret-i müeccele-i ma‘lûme ile 
Süleyman Paşa’ya îcâr ve icâre-i mu‘accele-i mezkûrenin harc ve sarfından bâkī 
kalanını şart-ı vâkıf üzre meclis-i şer‘de beyne’l-evlâd tevzî‘ ve taksîm ve hesâb 
ve kitâb olundukda, mezbûr Mehmed Efendi hîn-i îcârda evkāf-ı mezbûre kâtibi 
olmağla hizmeti mukābelesinde meblağ-ı mezbûrdan izn-i mütevellî ile on üç 
bin fıddî nakd-i râyic fi’l-vakt akçe alıp kabz eyledim deyû cevâb vermeğin zikr 
olunan on üç bin akçeden bana ve müvekkiletân-ı mezbûretâna isâbet ve intikāl 
eden hisse-i mu‘ayyenelerini sâbıkan evkāf-ı mezbûre kâtibi olan merkūm Meh-
med Efendi’ye cümleten rızâ ve hüsn-i ihtiyârımız ile hibe ve temlîk eyledik 
mezbûr Mehmed Efendi dahi meclis-i hibede dahi ittihâb ve temellük ve kabûl 
eyledi ba‘de’l-yevm zikr olunan on üç [bin] akçeden cümlemize isâbet eden his-
selerimiz da‘vâsından mezbûr Mehmed Efendi zimmetini ibrâ eyledim deyû 
mezbûr Abdi Çelebi asâleten ve müvekkilelerimiz dahi ibrâ eylediler deyû 
vekîlân-ı mezbûrâna vekâleten ikrâr ve i‘tirâf eylediklerinde gıbbe’t-tasdîki’ş-
şer‘iyyi’l-vicâhiyyi’l-mu‘teber mâ hüve’l-vâki‘ kayd şüd.
Fî gurreti Muharremi’l-harâm sene 1073.
Şuhûdü’l-hâl: Fahrü’l-müderrisîn-i kirâm Receb Efendi, Abdülbâkī Çelebi el-
Müezzin, Mustafa Efendi b. Sinan, Kalenderî Mehmed Ağa el-Cündî, Mehmed 
Ağa b. Ahmed Ağa, Mustafa b. İbrahim, Ali Çelebi b. Abdullah, Abdi Bey b. Şa-
ban, Şaban Bey el-Cündî, Ali Çelebi el-Hallâk ve gayruhüm.

390 [85a-1] Şeyhülislâm Feyzullah Efendi’nin bostanını bey‘ bi’l-istiğlâl 
yoluyla Kiremitçi Süleyman Çelebi Vakfı’na satması
Dârü’l-hilâfeti’l-aliyye Kostantıniyye el-mahmiyye’de sâbıkan seccâde-nişîn-i 
şerî‘at-ı garrâ olan a‘lâmü’l-ulemâ’i’l-izâm efdalü’l-fuzalâ’i’l-fihâm kâşifu estâri’l-
halâiki bi fikrihi’l-asâib fâtihu esrâri’d-dekāyık bi re’yi’s-sâkıb râfi‘u a‘lâmü’l-ilm 
ilâ gāyeti’l-kusvâ mazharu kelâmillâhi’l-ulyâ mâlikü inâni’l-mecd ve’l-edeb ...? 
mîrâsi’l-fazl ve’l-haseb halefü’d-devleti mine’l-evvel ile’l-âhir vârisü’l-izzeti ve’l-
ikbâl kâbiren an kâbir el-muhtas bi sunûfi avâtıfi’l-meliki’l-A‘lâ hazret-i Feyzul-
lah Efendi neclü’l-mevlâ el-merhûm -ed-dâricu ilâ medârici rahmeti Rabbi’l-
ganî- şeyhülislâm Ebû Said Efendi taraf-ı bâhirü’ş-şereflerinden ikrâr-ı âti’z-
zikre vekîl olup Ebûbekir Efendi b. Abdülaziz el-Kadı ve Fethullah Efendi b. 
Mehmed el-Kadı şehâdetleriyle şer‘an vekâleti sâbite olan mefharü’l-kuzâti’l-
İslâm Ali Efendi b. Mustafa nâm vekîl meclis-i şer‘-i hatîr-i lâzımü’t-tevkīrde 
medîne-i Hazret-i Ebâ Eyyûb el-Ensârî’de vâki‘ merhûm Kiremitçi Süleyman 
Çelebi evkāfı’na bi’l-fi‘l mütevellî olan Mehmed Çelebi b. Ahmed nâm bevvâb-ı 
sultânî mahzarında vekâleten ikrâr-ı tâm ve takrîr-i kelâm edip müvekkilim 
mûmâ-ileyh Feyzullah Efendi hazretlerinin silk-i mülk-i sahîhlerinde münse-
lik ve semt-i zabt-ı tasarruflarında münharıt olan emlâklerinden Anadoluhisarı 
kurbunda Gölcük demekle ma‘rûf mevzi‘de vâki‘ olup müvekkilim mûmâ-ileyh 
intimâ ile tahdîd ve tavsîfden müstağnî olan bir kıt‘a mülk bostanını bi cümleti’t-
tevâbi‘ ve’l-levâhık ve kâffeti’l-menâfi‘ ve’l-merâfık mâl-ı vakf-ı mezbûrdan bin 
kıt‘a riyâlî guruş-ı kebîre alâ tarîki’l-istiğlâl müvekkilim mârrü’z-zikr Feyzul-
lah Efendi hazretleri mütevellî-i mezbûra bey‘ ü teslîm, ol dahi mâl-ı vakf-ı 
mezbûr ile tarîk-i merkūm üzre iştirâ ve tesellüm ve kabz ve kabûl edip seme-
ni olan mârrü’z-zikr bin kıt‘a riyâlî guruşun altı yüz kıt‘a riyâlî guruşunu mâl-ı 
vakf-ı mezbûrdan olmak üzre müvekkilim müşârün-ileyh mütevellî-i mezbûr 
yedinden mukaddemâ alıp kabz edip hâlâ dört yüz guruşunu dahi her bir gu-
ruş sekiz dirhem olmak üzre mütevellî-i mezbûr yedinden tamamen bin kıt‘a 
riyâlî guruşa alıp kabz eylediklerinden sonra yine bostan-ı mezkûru mütevellî-i 
mezbûr ba‘de’t-tekābuz müvekkilim müşârün-ileyh Feyzullah Efendi hazretleri-
ne târih-i kitâb şehri gurresinden her senesi yüz elli kıt‘a riyâlî guruşdan üç se-
nede cem‘an dört yüz elli kıt‘a riyâlî guruş icâre ile îcâr ve teslîm, anlar dahi ber 
minvâl-i muharrer istîcâr ve tesellüm ve kabz ve kabûl eyledim dediler deyicek 
vekîl-i mezbûr kelimât-ı meşrûhasında mütevellî-i mezbûru vicâhen tasdîk ve 
şifâhen tahkīk etmeğin mâ hüve’l-vâki‘ bi’t-taleb kayd şüd.
Fi’l-yevmi’s-sâlis min Muharremi’l-harâm li sene selâse ve seb‘în ve elf.
Şuhûdü’l-hâl: İftihârü’l-ulemâ’i’l-izâm Abdüllatîf Efendi b. eş-Şeyh Nasrullah 
Efendi el-merhûm, Mustafa Çelebi el-Câbî, Mustafa Efendi İmâm-ı mahalle-i 
mezbûre, Sâlih Efendi b. Mehmed, Mehmed Beşe b. Musli ve gayruhüm.

391 [85a-2] Aynî Hatun bt. Ali’nin Kiremitçi Ahmed Çelebi Vakfı 
lehdarlarından Aynî Hatun’un mütevellide alacağı kalmadığı
Havâss-ı Aliyye kazâsına tâbi‘ Hasköy’de vâki‘ Kiremitçi Ahmed Çelebi merhûmun 
evlâd-ı evlâdından Aynî Hâtun bt. Ali tarafından her husûsuna vekâlet-i mut-
laka ile vekîl-i şer‘-i müsecceli olan sadrî kebîr oğlu hâmilü’l-kitâb es-Seyyid 
Mehmed Çelebi b. es-Seyyid Mustafa nâm vekîli meclis-i şer‘de yine merhûm-ı 
mezbûrun evkāfına bi’l-fi‘l mütevellî olan Mehmed Çavuş b. Ebûbekir nâm ki-
mesne mahzarında bi’l-vekâle üzerine takrîr-i da‘vâ edip merhûm-ı mezbûr 
vakfının gallâtının mesârif-i mu‘ayyeneden fazlası li’z-zekeri mislü hazzi’l-
ünseyeyn evlâdına ve evlâd-ı evlâdına şart ve ta‘yîn ve vakfiye-i ma‘mûlün-
bihâsında tansîs ve tahrîr etmeğin hâlâ ba‘de külli hesâb hisse-i evlâdına ber 
mûceb-i şart-ı vâkıf vâlidem müvekkile-i mezbûrenin üç bin beş yüz altmış altı 
akçesi [zimmetinde kalmışdır dedikde] mütevellî-i mezbûr cevâbında fi’l-vâki‘ 
hâl minvâl-i muharrer üzre olmuşdur. Zikr olunan üç bin beş yüz altmış altı ak-
çesi müvekkile-i mezbûre Aynî Hâtun’un[dur] benim zimmetimde kalmışdır 
meblağ-ı mezbûr müvekkile-i mezbûre Aynî Hâtun’a zimmetimde lâzımü’l-edâ 
ve vâcibü’l-kazâ deynimdir deyû bi tav‘ihî ikrâr etmeğin alâ mûcebi ikrârihî zikr 
olunan üç bin beş yüz altmış altı akçeyi müvekkile-i mezbûre Aynî Hâtun’a edâ 
ve teslîm ile mütevellî-i mezbûr ilzâm olunup mâ hüve’l-vâki‘ bi’t-taleb kayd şüd.
Fi’l-yevmi’r-râbi‘ min Muharremi’l-harâm sene 1073Şuhûdü’l-hâl: Mehmed Efendi el-İmâm, fahrü’l-müderrisîni’l-kirâm Receb 
Efendi, Mustafa Ağa b. Sinan, Abdülbâkī Çelebi el-Müezzin, Ali Çelebi el-Hallâk, 
Mehmed Beşe b. Musli, Hüseyin Muhzır, Mehmed b. Mahmud, diğer Hüseyin 
ve gayruhüm mine’l-hâzırîn.

[85a-3]392 [85b-1] Rahime bt. Veli’nin kocasının mirası hususunda diğer 
mirasçı Mehmed Çelebi b. Turabi ile sulh olması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Nişancı Paşa 
mahallesinde sâkin iken bundan akdem vefât eden Taslak demekle ma‘rûf İb-
rahim b. Veli nâm müteveffânın verâseti, zevcesi Rahime bt. Veli nâm hâtun 
ile usûbet-i nesebiyye cihetinden li ebeveyn ammisi oğlu Mehmed Çelebi b. 
Turâbî nâm kimesneye münhasıra olduğu şer‘an zâhir ve müte‘ayyin olduk-
dan sonra mezbûre Rahime tarafından her husûsa vekâlet-i mutlaka ile vekîl-i 
şer‘-i müsecceli olan Abdurrahman Çelebi b. Ahmed nâm vekîl meclis-i şer‘-i 
hatîr-i lâzımü’t-tevkīrde işbu râfi‘ü’l-kitâb mezbûr Mehmed Çelebi mahzarın-
da bi’l-vekâle ikrâr ve takrîr-i kelâm edip müvekkilem mezbûre Rahime’nin 
mûrisi zevci müteveffâ-yı mezbûrun muhallefâtının rub‘u bi’l-irsi’ş-şer‘î zevce-i 
metrûkesi müvekkilem mezbûreye ve selâse-i erbâ‘ı min ciheti’l-usûbeti’n-
nesebiyye ibn-i ammi mezbûr Mehmed Çelebi’ye isâbet ve intikāl edip lâkin 
mezbûr Mehmed Çelebi müteveffâ-yı mezbûrun mecmû‘-ı muhallefâtına vaz‘-ı 
yed edip müvekkilem mezbûre Rahime’ye isâbet edip rub‘ hissesini tama-
men teslîme te‘allül ve ekser muhallefâtı ketm ile cevâb vermekle beynlerinde 
münâza‘ât-ı kesîre cereyân etmişdi el-hâletü hâzihî beynimize muslihûn tavas-
sut edip müvekkilem mezbûre Rahime Hâtun’a zevci müteveffâ-yı mezbûrun 
mecmû‘-ı muhallefâtından irsen isâbet eden rub‘ hissesi da‘vâsından mecmû‘-ı 
muhallefâtına vaz‘-ı yed olan mezbûr Mehmed Çelebi ile beni mevâni‘den ârî 
sıhhat-i şerâit-i sulhü hâvî tehârüc-i şer‘î vechi üzre yirmi üç fıddî nakd-i râyic 
fi’l-vakt akçe üzerine inşâ-i akd-i sulh eylediklerinde ben dahi sulh-i mezbûru 
kabûl ve bedel-i sulh olan mezbûrü’n-na‘t yirmi üç bin akçeyi tamamen hükmün devamında verilmiştir.
müvekkilem mezbûre Rahime için mezbûr Mehmed Çelebi yedinden alıp 
kabz edip müteveffâ-yı mezbûrun nukūd ve akār ve hubûbât ve menkūlât ve 
sâir kalîl ve kesîr ve celîl ü hakīr irâde-i seniyye-i mülûkâne mal ıtlâk olunur 
mecmû‘-ı muhallefâtından müvekkilem mezbûreye isâbet eden rub‘ hissesi 
da‘vâsından ve müteveffâ-yı mezbûrun Nişancı Paşa vakfı arsası üzer[in]e eyle-
diği binânın istîfâ da‘vâsından gayrı mecmû‘-ı de‘âvî ve mütâlebât ve eymân ve 
muhâsamâtdan mezbûr Mehmed Çelebi’nin zimmetini bi’l-vekâle ibrâ eyledim 
deyicek gıbbe’t-tasdîki’l-mu‘teber mâ hüve’l-vâki‘ kayd şüd.
Fi’l-yevmi’s-sâdis min Muharremi’l-harâm li sene selâse ve seb‘în ve elf.
Şuhûdü’l-hâl: Mehmed Çelebi b. Musli, Ramazan Çelebi b. Ali, Halil Çelebi b. 
İbrahim, es-Seyyid Mehmed Çelebi b. es-Seyyid Mustafa, Receb Bey b. Maden, 
Mehmed b. Mahmud ve gayruhüm mine’l-hâzırîn.

393 [85b-2] Mehmed Çelebi b. Turabi’nin miras hususunda Rahime 
bt. Veli’nin zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Nişancı Paşa 
mahallesinde sâkin iken bundan akdem vefât eden Taslak demekle ma‘rûf İbra-
him b. Veli nâm müteveffânın verâseti, zevce-i metrûkesi Rahime bt. Veli nâm 
hâtun ile usûbet-i nesebiyye cihetinden li ebeveyn ammisi oğlu Mehmed Çelebi 
b. Turâbî nâm kimesneye münhasıra olduğu şer‘an zâhir ve müte‘ayyin oldukdan 
sonra mezbûr Mehmed Çelebi meclis-i şer‘-i hatîr-i lâzımü’t-tevkīrde merkūme 
Rahime tarafından her husûsuna vekâlet-i mutlaka ile vekîl-i şer‘-i müsecceli 
olan bâ‘isü’l-kitâb Abdurrahman Çelebi b. Ahmed nâm vekîl mahzarında ikrâr 
ve takrîr-i kelâm edip mûrisimiz müteveffâ-yı mezbûrun muhallefâtının rub‘u 
zevcesi mezbûr Rahime Hâtun’a ve selâse-i erbâ‘ı bana bi’l-irsi’ş-şer‘î isâbet 
ve intikāl etmekle mezbûre Rahime’nin vekîli mezbûr Abdurrahman Çelebi 
müteveffâ-yı mezbûrun kalîl ü kesîr ve celîl ü hakīr nukūd ve akār ve menkūlât 
ve hubûbât ve sâir ism-i mâl ıtlâk olunur mecmû‘-ı muhallefâtından müvekki-
lesi mezbûre Rahime’ye isâbet ve intikāl eden rub‘ hisse-i şer‘iyyesi da‘vâsından 
vesâtat-ı muslihûn ile yirmi üç bin fıddî nakd-i râyic fi’l-vakt akçe üzerine 
benim ile alâ tarîki’t-tehârüci’ş-şer‘î sulh olup bedel-i sulh yedimden tama-
men alıp müvekkilesi mezbûre için kabz ve müteveffâ-yı mezbûrun mecmû‘-ı 
muhallefâtından müvekkilesi mezbûre Rahime’ye isâbet eden rub‘ hisse-
si da‘vâsından ve istîfâ da‘vâsından gayrı sâir de‘âvî ve mütâlebâtdan benim 
zimmetimi bi’l-vekâle ibrâ ve iskāt etmişdi el-hâletü hâzihî ben dahi mûrisim 
müteveffâ-yı mezbûrun muhallefâtına müte‘allik cemî‘ de‘âvî ve mütâlebâtdan 
müvekkile-i mezbûre Rahime’nin ve vekîli mezbûr Abdurrahman Çelebi’nin 
zimmetlerini ibrâ ve iskāt eyledim min ba‘d mezbûre ile benim dahi vechen 
mine’l-vücûh da‘vâ ve nizâ‘ım yokdur deyicek gıbbe’t-tasdîki’l-mu‘teber mâ 
cerâ kayd şüd.
Fi’l-yevmi’s-sâdis min Muharremi’l-harâm sene 1073.
Şuhûdü’l-hâl: Mehmed Çelebi b. Musli, Ramazan Çelebi b. Ali, Halil Çelebi b. İb-
rahim, es-Seyyid Mehmed Çelebi b. es-Seyyid Mustafa, Receb Bey b. Maden ve 
gayruhüm mine’l-hâzırîn.

394 [85b-3] Sahibi bulununcaya kadar küçükbaş hayvanlara 
nafaka takdiri
Mahmiye-i İstanbul hısnı ebvâbından Edirnekapısı hâricinde vâki‘ Küçük 
Hâslar’da hâlâ zâbıta olan râfi‘ü’l-vesîka Mustafa Çelebi nâm kimesne meclis-i 
şer‘de takrîr-i kelâm ve ifâde-i merâm edip işbu târih-i kitâb günü Havâss-ı Aliy-
ye kazâsı a‘mâlinden Kadıyakublu nâm karye sâkinlerinden Süleyman ve Şah-
baz nâm kimesneler yavaon dokuz re’s koyun ve bir dişi ikisi erkek cem‘an üç re’s keçi müjdegânesini alıp 
bana teslîm eylemişdir el-hâletü hâzihî zikr olunan on dokuz re’s koyun ve üç 
re’s keçiye sâhibi zuhûr edince[ye kadar] kıbel-i şer‘-i şerîfdennafaka farz ve takdîr olunmak matlûbumdur deyicek hâkim-i muvakki‘-i sadr-ı 
kitâb tûbâ-lehû ve hüsnü me’âb hazretleri dahi zikr olunan on dokuz koyun ve 
üç re’s keçinin her birisi için târih-i kitâbdan beher yevm üç akçe nafaka farz ve 
takdîr ve inde’z-zarûre istidâne ve sâhibi zuhûr ettikde zâbit-i mezbûra rücû‘a 
izin birle mâ hüve’l-vâki‘ kayd şüd.
Fi’l-yevmi’s-sâlis min Muharremi’l-harâm sene 1083.
Şuhûdü’l-hâl: Sâlih b. Mehmed, Mehmed Efendi, Mehmed Efendi b. Hasan, 
Dilâver Muhzır, Mehmed muhzır ve gayruhüm mine’l-hâzırîn.

395 [86a-1] Hristodolo’nun Hamza Çavuş Vakfı’na istiğlâl yoluyla olan 
borcunu ölümü dolayısıyla vârislerinin üstlenmesi
Mahmiye-i İstanbul’da Sultan Selim kurbunda Cafer Ağa mahallesinde sâkin 
iken bundan akdem mürd olan Hristodolo v. Dimitri nâm zimmînin verâseti, 
zevce-i metrûkesi Kendonye bt. Andon nâm nasrâniye ile sulbî kebîr oğulla-
rı İskoli ve Yamandi ve Yorgi nâm zimmîlere münhasıra olduğu şer‘an zâhir 
ve müte‘ayyin oldukdan sonra merkūme Kendonye meclis-i şer‘de merhûm 
Hamza Çavuş vakfı’na bi’l-fi‘l mütevellî olan hâmilü’l-kitâb fahrü’l-müderrisîn Mehmed Efendi b. Hasan mahzarında bi tav‘ihî ikrâr ve takrîr-i kelâm edip 
mûrisimiz hâlik-i mezbûr hâl-i hayâtında silk-i mülk-i sahîhimde münselik olan 
emlâkden mahalle-i mezbûrede vâki‘ bir tarafdan tülbentçi Tanaş mülkü ve bir 
tarafdan Vasil nâm zimmî mülkü ve bir tarafdan vakfı ve bir tarafdan tarîk-i âm 
ile mahdûd mecmû‘ mülk menzilini mütevellî-i mezbûr yüz yirmi kıt‘a riyâlî 
guruşa alâ tarîki’l-istiğlâl bey‘ ve teslîm, ol dahi mâl-ı vakf-ı mezbûr ile tarîk-i 
mezbûr üzre iştirâ ve tesellüm edip semeni olan yüz yirmi kıt‘a riyâlî guruşu 
mâl-ı vakf-ı mezbûrdan olmak üzre mütevellî-i mezbûr yedinden tamamen alıp 
kabz eyledikden sonra mütevellî-i mezbûr menzil-i mahdûd-ı mezkûru ba‘de’t-
tahliyye ve’t-tekābuz müddet-i ma‘lûme tamâmına değin icâre-i ma‘lûme ile 
hâlik-i mezbûra îcâr ve teslîm, ol dahi vech-i muharrer üzre istîcâr ve tesel-
lüm ve kabz ve kabûl etmişdi el-hâletü hâzihî mûrisimiz hâlik-i mezbûr mürd 
olmağla icâre-i mezkûre fesh olmağın zikr olunan yüz yirmi kıt‘a riyâlî guruş 
mâl-ı vakfı ben kendi rızâ ve ihtiyârım ile üzerime alıp târih-i kitâbdan üç sene 
tamâmına değin her senede bin beş yüz akçe olmak üzre mütevellî-i mezbûr 
üzerime ilzâm-ı ribh-i şer‘î eylemişdir zikr olunan yüz yirmi kıt‘a riyâlî gu-
ruş ki bi hesâb-ı hurda on bin akçe asıl ve üç senenin murâbaha-i şer‘iyyesi ki 
onu on bir buçuk hesâbı üzre dört bin beş yüz akçe vakf-ı mezbûra zimmetim-
de lâzımü’l-edâ ve vâcibü’l-kazâ deynimdir deyû bi tav‘ihâ ikrâr ve i‘tirâf etme-
ğin oğulları merkūmân İskoli ve Yorgi zimmî meclis-i mezbûrda zikr olunan 
yüz yirmi kıt‘a riyâlî guruş asl-ı mâl-ı vakf-ı mezbûr ve üç senenin murâbaha-i 
şer‘iyyesi dört bin beş yüz akçeyi mütevellî-i mezbûra edâ ve teslîme her biri-
miz emr ve kabûlü hâvî kefâleti sahîha-i şer‘iyye ile kefîl olduk dediklerinde 
mütevellî-i mezbûr dahi mukırra-i mezbûreyi kelimât-ı meşrûhasında vicâhen 
tasdîk ve mezbûrânın kefâletini ba‘de’l-makbûl, mâ hüve’l-vâki‘ kayd şüd.
Fi’l-yevmi’l-hâmis min Muharremi’l-harâm sene 1073.
Şuhûdü’l-hâl: Sâlih Mehmed Efendi b. Mehmed, Mehmed Çelebi b. Mahmud, 
Hasan b. Abdullah, Hamza Efendi b. Hasan, Hüseyin muhzır ve gayruhüm 
mine’l-hâzırîn.

396 [86a-2] Mustafa Bey b. Abdullah’ın evini Ali Ağa Vakfı’na bey‘ bi’l-
istiğlâl yoluyla satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Nazper-
ver mahallesi sükkânından Mustafa Bey b. Abdullah nâm kimesne meclis-i şer‘-i 
hatîr-i lâzımü’t-tevkīrde merhûm Ali Ağa evkāfı’nın nukūduna bi’l-fi‘l mütevellî 
olan işbu bâ‘isü’l-kitâb Davud Efendi b. Mehmed mahzarında bi tav‘ihî ikrâr 
ve takrîr-i kelâm edip emlâkimden olup mahalle-i mezbûrede vâki‘ bir taraf-
dan el-Hâc Mustafa mülkü ve bir tarafdan Abdülkerim nâm kimesne mülkü ve 
bir tarafdan mahallesi mezbûre mescidi imâmına meşrûta olan vakıf menzil ve 
taraf-ı râbi‘i saraylı Maksud Hâtunmülk menzilimi bi cümleti’t-tevâbi‘ ve’l-levâhık mütevellî-i mezbûra alâ tarîki’l-
istiğlâl bey‘ ve teslîm edip ol dahi vakf-ı mezbûr malı ile yetmiş beş kıt‘a riyâlî 
guruşa iştirâ ve tesellüm ve kabz ve kabûl eyleyip semeni olan mezbûrü’n-na‘t 
yetmiş beş kıt‘a riyâlî kebîr guruşu mütevellî-i mezbûr Davud Efendi yedin-
den tamamen alıp kabz eylediğimden sonra yine mütevellî-i vakf-ı mezbûr Da-
vud Efendi menzil-i mahdûd-ı mezkûru ba‘de’t-tahliyyeti’ş-şer‘iyye târih-i kitâb 
Muharremü’l-harâmı gurresinden üç sene tamâmına değin beher senesi altışar 
yüz altmış akçeden üç senede cem‘an bin dokuz yüz seksen akçe ücret ile bana 
îcâr ve teslîm, ben dahi minvâl-i muharrer üzre istîcâr ve tesellüm ve kabz ve 
kabûl eyledim deyû ikrâr ve i‘tirâf etmeğin mâ cerâ kayd şüd.
Fi’l-yevmi’s-sâlis min Muharremi’l-harâm li sene selâseŞuhûdü’l-hâl: Ali Çelebi kâtib-i vakf, Ahmed Çelebi b. Ali, Mehmed Çelebi b. 
Veli, Mustafa Çelebi b. İsmail, Abdullah Çelebi b. Mustafa, Mehmed b. Mustafa 
ve gayruhüm mine’l-hâzırîn.

397 [86a-3] Fâtıma bt. Mustafa’nın miras olarak intikal edip âzat ettiği 
câriye Gülistan’ın diğer hissedarlara ödeme yapması lazım geldiği
[Derkenar:] Müsveddede kalmağın mahalline kayd olunmamışdır.
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Kire-
mitçi Süleyman Çelebi mahallesinde sâkin iken bundan akdem vefât eden Re-
ceb Efendi b. Yusuf nâm müteveffânın verâseti, zevce-i metrûkesi Ayşe bt. Meh-
med ile vâlidesi Fâtıma bt. Mustafa nâm hâtuna ve babası mezbûr Yusuf ’a ve 
li ebeveyn karındaşları İbrahim ve Halil nâm kimesnelere münhasıra olup 
tashîh-i mes’ele-i mîrâsları bi hükmi’l-ferâ’iz on iki sehimden farz i‘tibâr olunup 
sihâm-ı mezkûreden üç sehmi zevcesi mezbûre Ayşe’ye ve sülüs-i mâ bâkī üç 
sehmi dahi vâlidesi merkūme Fâtıma’ya ve mâ b[â]kī altı sehmi pederi mezbûr 
Yusuf ’a isâbet ve intikāl eylediği şer‘an zâhir ve müte‘ayyin oldukdan sonra 
mezbûre Fâtıma meclis-i şer‘de bi tav‘ihâ ikrâr ve i‘tirâf edip mûrisimiz oğ-
lum müteveffâ-yı mezbûr Receb Efendi’nin mülkü olup ba‘de vefâtihî bi’l-irsi’ş-
şer‘î bize isâbet ve intikāl eden işbu orta boylu açık kaşlı gök elâ gözlü sarışın 
Rûsiyyetü’l-asl Gülistan bt. Abdullah nâm câriyeden bâlâda zikr ve tasrîh olun-
duğu üzre bana âid olan üç sehim hissemi, hasbeten lillâhi te‘âlâ i‘tâk ve tahrîr 
eyledim deyicek ıtk tahrîri kabûl etmemekle hâkim-i muvakki‘-i sadr-ı kitâb 
hazretleri kıbelinden câriye-i mevsûfe-i mezkûrenin ıtkına ba‘de’l-hükm sâir veresenin hisselerini si‘âyet lâzım gelmekle câriye-i mezbûrenin kıymeti ehl-i 
hibre beyninde tahmîn-i sahîh ile tahmîn olundukda, câriye-i mezbûreye sek-
sen kıt‘a riyâlî guruş bahâ takdîr olunup meblağ-ı mezbûrdan yirmi kıt‘a riyâlî 
guruş mu‘takası mezbûre Fâtıma hissesi için ihrâc mâ‘adâ altmış kıt‘a riyâlî gu-
ruş mezbûre Ayşe ile merkūm Yusuf ’a si‘âyet ve edâya merkūme Gülistan’a 
tenbîh birle mâ hüve’l-vâki‘ kayd şüd.
Fi’l-yevmi’l-hâmis aşer min şehri Rebî‘ulevvel sene 1072.
Şuhûdü’l-hâl: Mahmud Efendi b. Mehmed nâib-i bâb, Fahrü’l-kuzât Mehmed 
Efendi b. Hâbil, diğer Mehmed Efendi b. Hasan, Sâlih Mehmed Efendi b. Meh-
med ve gayruhüm.

398 [86b-1] Kiremitçi Ahmed Çelebi evlâtlarının 
muallimhâne vakfiyesi
Elhamdü lillâhi Rabbi’l-âlemîn ve’s-salâtü ve’s-selâmü alâ cemî‘i’l-enbiyâ ve’l-
mürselîn, husûsan alâ seyyidinâ Muhammed ve âlihî ve sahbihî ecma‘în 
ammâ ba‘d işbu kitâb-ı sıhhat-nisâb ve sedâd-intisâbın tahrîr ve inşâsına bâ‘is 
[ve] bâdî budur ki Havâss-ı Aliyye kazâsına tâbi‘ kasaba-i Hasköy’de câmi‘-i 
şerîfi olan Kiremitçi Ahmed Çelebi merhûmun evlâdı evlâdından işbu hayr 
[u] hasenâtın ashâbı Abdi Çelebi b. Derviş asâleten ve Kerime Hâtun bt. Der-
viş kıbelinden vakf-ı âti’z-zikri ikrâr, ba‘dehû rücû‘a vekîl olup vekâleti zâtını 
ma‘rifet-i şer‘iyye ile ârifân olan Mehmed Efendi b. Mustafa ve Mehmed Ça-
vuş b. Ebûbekir şehâdetleriyle şer‘an vekâleti sâbite olan dâmâdı Mehmed Çe-
lebi b. Hasan vekâleten ve Aynî Hâtun tarafından kezâlik evvelen ikrâr ba‘dehû 
rücû‘a vekîl-i şer‘-i müsecceli olan sadrî kebîr oğlu es-Seyyid Mehmed Çelebi b. 
es-Seyyid Mustafa vekâleten ve Neslihan Hâtun kıbelinden dahi evvelen ikrâr 
ba‘dehû rücû‘a vekîl-i şer‘-i müsecceli olan sadrî kebîr oğlu Mehmed Çavuş b. 
Ebûbekir vekâleten meclis-i şer‘-i hatîr-i lâzımü’t-tevkīrde vakf-ı âti’z-zikre li 
ecli’t-tescîl ve’t-tekmîl mütevellî nasb ve ta‘yîn eyledikleri Ali Çelebi b. Mehmed 
nâm hallâk mahzarında her biri bi’l-asâle ve bi’l-vekâle ikrâr ve takrîr-i kelâm 
edip benim ve müvekkilelerimiz mezbûrânın ceddi merhûm-ı mezbûr kasaba-i 
mezbûrede binâ eylediği câmi‘-i şerîf mukābelesinde hasbeten lillâhi te‘âlâ binâ 
eylediği mu‘allimhânesinin mu‘allimliğini câmi‘-i mezbûr imâmına şart ve ta‘yîn 
edip lâkin vazîfesi şey’-i kalîl ve ta‘lîm-i sıbyâna i‘ânet için mu‘ayyen halîfesi ol-
mamağla mu‘allimhâne-i mezkûre nice müddet hâlî ve mu‘attal kalmışken ve 
vâkıf-ı mezbûr vakfının gallâtının mesârif-i mu‘ayyeneden fazlası li’z-zekeri 
mislü hazzi’l-ünseyeyn evlâdına ve evlâd-ı evlâdına şart ve ta‘yîn ve vakfiye-i 
ma‘mûlün-bihâsında tansîs ve tahrîr ettirmekle târih-i kitâbdan bir sene mukad-
dem vakf-ı mezbûr musakkafâtından olup mahlûl olmağla iki yüz elli bin akçe 
icâre-i mu‘accele ve ücret-i müeccele-i ma‘lûme ile Süleyman Paşa’ya îcâr olunan 
kiremithâne hissesi icâresinden ba‘de’l-harc ve’l-mes[â]rif şart-ı vâkıf üzre bana 
ve müvekkilât-ı mezbûrâta isâbet ve intikāl eden meblağ-ı ma‘lûmü’l-mikdârdan 
yirmi iki bin fıddî nakd-i râyic fi’l-vakt akçeyi ifrâz ve hasbeten lillâhi’l-ferdi’s-
Samed vakf-ı sahîh-i müebbed ve haps-i sarîh-i muhalled ile vakf ve haps edip 
şöyle şart ve ta‘yîn eylediğimizde vakf-ı mezbûr yed-i mütevellî ile onu on bir 
hesâbı üzre rehn-i kavî ve kefîl-i melî yâhûd ikisinden biri ile alâ vechi’l-helâl 
istirbâh ve istiğlâl olunup bi fazlillâhi te‘âlâ hâsıl olan murâbaha mu‘allimhâne-i 
mezkûre halîfesine vazîfe olup re’y-i hâkimü’ş-şer‘le bir sâlih [ve] mütedey-
yin kimesne mu‘allimhâne-i mezkûreye halîfe nasb ve ta‘yîn oluna ve ahâlî-i 
mahalle-i mezbûre vakf-ı mezbûra hasbî nâzır ola deyû fâriğan ani’ş-şevâgil, 
târih-i kitâbdan bir sene mukaddem zikr olunan yirmi iki bin akçeyi mütevellî-i 
mezbûre def ‘ ve teslîm, ol dahi vakfiyyet üzre kabz ve tesellüm ve tasarruf eyle-
di dediklerinde gıbbe’t-tasdîki’l-mu‘teber vâkıf-ı mezbûr ve vekîlûn-ı mezbûrûn 
meclis-i mezbûrda vakf-ı mezbûrdan bi’l-asâle ve bi’l-vekâle rücû‘ edip vakf-ı 
nukūd eimme-i selâse katlarında câiz ve râci‘i emr-i şer‘den gayrı mütecâviz 
olmağın vakf-ı mezbûr[dan] bi’l-asâle ve bi’l-vekâle rücû‘ eyledik nukūd-ı 
merkūmeyi teslîme mütevellî-i mezbûra tenbîh olunmak matlûbumuzdur de-
diklerinde mütevellî-i mezbûr hazret-i Ensârî rivâyeti üzre İmâm Züfer ka-
tında vakf-ı nukūd câiz ve meşrû‘ ve nâfizdir deyû sadr-ı kitâbda tevkī‘-i vâki‘ 
olan hâkim-i hâsim-ı âlim-i fâzıl hazretlerine mürâfa‘a-i şer‘ edip hüküm ta-
leb ettikde hâkim-i mûmâ-ileyh cânib-i vakfı evlâ görmeğin vakf-ı mezbûrun 
sıhhatine imâm-ı müşârün-ileyh kavli üzre hükm ettikde vâkıf-ı mezbûr Abdi 
Çelebi [ve] vekîlûn-ı mezbûrûn semt-i âhara sâlik olup vakf-ı nukūd imâm-ı 
ma‘hûd katında gerçi sahîh ve meşrû‘dur, lâkin gayr-ı lâzımdır bunun ile bâb-ı 
rücû‘ münsed olmaz deyû istircâ‘ ve istirdâd eylediklerinde mütevellî-i mezbûr 
[cevâbında] imâm-ı mesfûr kavli üzre gerçi lüzûmdan mu‘arrâdır, lâkin hükm-i 
hâkim fasl-ı müctehedün-fîhde olmağla rücû‘dan mu‘arrâ olur deyû lüzûm-ı 
vakf-ı mezbûra dahi hüküm taleb ettikde hâkim-i mûmâ-ileyh cânib-i vakfı îsâr 
ve devâm ve sebâtı ihtiyâr edip eimmetü’l-allâm beyninde cârî olan hilâfı âlim 
olduğu hâletle zikr olunan yirmi iki bin akçenin lüzûmuna ve vakf-ı mezbûrun 
husûs ve umûmuna hükm-i sahîh-i şer‘î ile hükm edip mahkûmun-bih olmağ-
la mücma‘un-aleyh olup min ba‘d nakz ve nakzına mecâl muhâl ve tağyîr ve 
tebdîline imkân mümteni‘ü’l-ihtimâl olduğu mukarrer oldu. “Fe-men beddelehû 
ba‘de mâ semi‘ahû fe-innemâ ismuhû ale’llezîne yübeddilûnehû inna’llâhe 
semî‘un alîm” ve ecrü’l-vâkıfı ale’l-hayyi’l-kerîm cerâ zâlik ve hurrire, fi’l-yevmi’s-
sâlis min Muharremi’l-harâm li sene selâse ve seb‘în ve elf.
Şuhûdü’l-hâl: Fahrü’l-müderrisîni’l-kirâm Receb Efendi, fahrü’l-eimme Meh-
med Efendi b. Mustafa, Abdülbâkī Çelebi el-Müezzin, Mehmed Çavuş Fetvâcı, 
Kalender b. Mehmed Ağa el-Cündî, Mustafa Ağa b. Sinan, Şaban Ağa el-Cündî, 
Mehmed Çelebi b. Abdullah, Mustafa Çelebi b. İbrahim, İbrahim b. Abdullah, Şa-
ban b. Mehmed, Mehmed Beşe b. Musli, Mehmed el-Muhzır, Hüseyin el-Muhzır 
ve gayruhüm mine’l-hâzırîn.

399 [87a-1] Yasakçı Ömer Beşe b. Ahmed’in Bedros v. Selnik’e 
hakaret edip dövdüğü
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî- sûkunda papuşî 
olan bâ‘isü’l-vesîka Bedros v. Selnik nâm Ermeni meclis-i şer‘de medîne-i 
mezbûrede yasakçı olan Ömer Beşe b. Ahmed nâm râcil mahzarında üzerine 
takrîr-i da‘vâ edip bundan akdem merkūm Ömer Beşe benden bi gayri hakkın 
yetmiş akçe almakla mahkeme-i şerîfe gelip meblağ-ı mezbûru da‘vâ ve hükm-i 
hâkim ile zikr olunan yetmiş akçemi geri aldığım ecilden işbu târih-i kitâb günü 
kable’z-zuhr mezbûr Ömer Beşe bir yoldaşıyla dükkânım önüne gelip senden ol 
yetmiş akçeyi alırım bre dînini îmânını falan eylediğim deyû nice türlü şütûm-ı 
galîza ile şetm eylediğinden mâ‘adâ değnek ile başımı darb ve şec eylemişdir ve 
yoldaşının hançeriyle beni katl murâd eylemişdir fi’l-vâki‘ eğer yoldaşı hançeri 
vereydi ve ben dahi firâr etmeyeydim mezbûr Ömer Beşe beni katl etmek mu-
karrer idi, hâlâ suâl olunup ihkāk-ı hak olunmak matlûbumdur deyicek gıbbe’s-
suâl ve’l-inkâr ve akībe’l-istişhâd udûl-i ricâlden Abdurrahman Beşe b. Durmuş 
ve Mehmed b. Bâli nâm kimesneler li ecli’ş-şehâde makām-ı kazâya hâzırân olup 
istişhâd olunduklarında, fi’l-vâki‘ mezbûr Ömer Beşe târih-i mezbûrda ve vakt-i 
merkūmda yoldaşıyla müdde‘î-i mezbûrun dükkânı önüne gelip müdde‘î-i 
mezbûra bre dînini îmânını falan eylediğim deyû nice türlü şütûm ile şetm ve 
değnek ile darb ve başını bizim huzûrumuzda şec eylemişdir biz bu husûsa bu 
vech üzre şâhidleriz, şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe’t-ta‘dîl ve’t-tezkiyye şehâdetleri makbûle olmağın mâ cerâ 
bi’t-taleb ketb olundu.
Fi’l-yevmi’s-sâmin mine’l-Muharremi’l-harâm li sene selâse ve seb‘în ve elf.
Şuhûdü’l-hâl: Mehmed Bey üstâd-ı Bahçe-i Kâğıdhâne, İbrahim Çelebi el-Attâr, 
Mehmed Bey b. Hasan el-Attâr, Ali Çelebi b. (  ) el-Attâr, Abdullah el-Müezzin, 
Mehmed b. Fazlı ve gayruhüm.

400 [87a-2] Kiremitçi Ahmed Çelebi Vakfı kâtip ve câbisinin vakfa 
borçlu olmadıklarının tespiti
[Derkenar:] Müsvedde kalmağın mahalline kayd olunmamışdır.
Havâss-ı Aliyye kazâsı tevâbi‘inden Hasköy’de merhûm Kiremitçi Ahmed Çelebi 
evkāfı’na bi’l-fi‘l meşrûtiyyet üzre mütevellî olan Mehmed Çavuş b. Ebûbekir 
mahfil-i kazâda takrîr-i kelâm edip vakf-ı mezbûrun kâtibi Mehmed Efendi 
bundan akdem biz diyâr-ı âharda iken evkāf-ı mezbûreden icâre-i mu‘accele ve 
ücret-i müeccele ile inde’l-ahâlî ma‘lûmetü’l-hudûd kiremithâne hissesine mu-
tasarrıf olup bilâ-veled fevt olan Sâlih Efendi mutasarrıf olduğu kiremithâne 
hissesini taraf-ı vakfdan sâbıkan kethüdâ bey olan Süleyman Paşa’ya iki yüz elli 
bin akçe icâre-i mu‘accele ve ücret-i müeccel-i ma‘lûme ile dâmâdı olup evkāf-ı 
mezbûre câbîsi olan Ramazan Bey b. Abdullah ile îcâr ve teslîm ve zikr olu-
nan iki yüz elli bin akçeyi vakf için alıp kabz eylediklerinden sonra meblağ-ı 
mezbûrun otuz sekiz bin akçesini mezbûr Mehmed Efendi ve otuz bin akçe-
sini câbî-i mezbûr alıp kabz edip mâ‘adâyı vakf için bana teslîm ben dahi alıp 
kabz edip addeylediğimde otuz bin akçesi dahi nâkıs gelmeğin mezbûr Meh-
med Efendi’den meblağ-ı mârrü’z-zikr otuz bin akçeyi vakf için taleb ve da‘vâ 
eylediğimde mezbûr Mehmed Efendi ben meblağ-ı mezbûrdan bâlâda zikr olu-
nan otuz sekiz bin akçeden ziyâde bir akçe almamışımdır cümlesini sana def ‘ ü 
teslîm eylemişimdir. Hattâ meblağ-ı mezbûru tamamen kabz eylediğini huzûr-ı 
hâkimde ikrâr edip ikrâr hüccet-i şer‘iyye dahi olmuşdur deyû cevâb verdiğinde 
ben dahi ikrâr-ı mezkûrumda kâzibim deyû iddi‘â eylediğimde ben ikrârımda 
kâzib olmadığıma ve mârrü’z-zikr akçeden otuz sekiz bin akçeden ziyâde küllen 
ve ba‘zan almadığına ve âhar yediyle aldırmadığına mezbûr Mehmed Efendi’ye 
gıbbe’l-istihlâf yemîn billâhi te‘âlâ etmişdi lâkin câbî-i mezbûr Ramazan Bey’de 
dahi şübhem vardır hâlâ marîz olmağla meclis-i şer‘a ihzârı mümkün olma-
mağla kıbel-i şer‘den âdem ta‘yîn olunup husûs-ı mezbûr için merkūm câbî Ra-
mazan Bey’e dahi yemîn teklîf olunmak matlûbumdur deyicek cânib-i şer‘-i 
şerîfden mevlânâ Sâlih Mehmed Efendi b. Mehmed irsâl olunup ol dahi zeyl-i 
kitâbda muharrerü’l-esâmî müslimîn ile mârrü’z-zikr Kiremitçi Ahmed Çele-
bi mahallesinde câbî-i mezbûrun menziline varılıp akd-i meclis-i şer‘-i şerîf ey-
lediğinde mütevellî-i mezbûr câbî-i merkūm Ramazan Bey mahzarında bâlâda 
zikr tahrîr olunduğu üzre da‘vâ ol dahi ber minvâl-i meşrûh cevâb verdiğinden 
sonra merkūm câbî Ramazan Bey’e mütevellî-i mezbûr ikrârında kâzib olma-
dığına ve meblağ-ı mezbûrdan mertebe-i ikrârı olan otuz bin akçeden ziyâde 
küllen ve ba‘zan ahz u istîfâ ve âhar yediyle dahi aldırmadığına yemîn teklîf 
olundukda, ol dahi alâ vefki’l-mes’ûl yemîn billâhi te‘âlâ etmeğin vâki‘ü’l-hâl 
mevlânâ-yı mezbûr mahallinde tahrîr, ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ bi’t-taleb kayd şüd.
Fi’l-yevmi’r-râbi‘ min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Es-Seyyid Mustafa b. es-Seyyid Hasan, Mustafa Ağa b. Sinan, Meh-
med Bey el-Bevvâb-ı sultânî, Fahrü’l-müderrisîn Mustafa Efendi nâib-i Hasköy, 
Ali Efendi el-İmâm ve gayruhüm.









401 [87a-3] Kerime bt. Mehmed’in annesinin mirası hususunda 
babasının zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de vâki‘ Çavuş 
Kasım mahallesi sâkinelerinden Kerime bt. Mehmed nâm hâtun meclis-i şer‘-i 
hatîr-i lâzımü’t-tevkīrde babası râfi‘ü’l-kitâb mezbûr Mehmed Efendi b. eş-Şeyh 
Ali mahzarında bi tav‘ihâ ikrâr ve takrîr-i kelâm edip vâlidem olup bundan ak-
dem fevt olan Rahime bt. Ömer nâm hâtun târih-i kitâbdan otuz sene mukad-
dem silk-i mülk-i sahîhinde münselik olan emlâkinden mahalle-i mezbûrede 
vâki‘ bir tarafdan yine benim mülk-i mevrûsum olan menzil ve bir tarafdan 
Çerçici kızı Fâtıma mülkü ve bir tarafdan Hatice nâm hâtun mülkü ve taraf-ı 
râbi‘i tarîk-i âm ile mahdûd bir bâb tahtânî odayı ve küçük ahırı ve müşterek 
su kuyusunu ve zât-ı eşcâr-ı müsmire ve gayr-ı müsmire bir mikdâr bahçeyi ve 
kenîfi müştemil mülk menzilinden ifrâz ve alâmet-i fâsıla vaz‘ eyleyip babam 
mezbûr Mehmed Efendi’ye kırk sekiz altın kıymetli altından masnû‘ elmas taş-
lı bir hâtem mukābelesinde hibe ve temlîk ve teslîm edip babam mezbûr Meh-
med Efendi dahi meclis-i mezbûrda vech-i mübeyyen üzre târih-i mersûmda 
ittihâb ve temellük ve tesellüm ve kabz ve kabûl etmişdi el-hâletü [87b] hâzihî 
sâlifü’z-zikr bir bâb tahtânî odada benim vechen mine’l-vücûh alâka ve medha-
lim yokdur. Babam mezbûr Mehmed Efendi’nin mülk-i mevhûbudur. Keyfe mâ 
yeşâ’ ve yahtâr mutasarrıf olsun dedikde mukırra-i mezbûrenin vech-i meşrûh 
üzre cârî ve sâdır olan ikrârını mezbûr Mehmed Efendi bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb kayd şüd.
Fi’l-yevmi’s-sâmin min Muharremi’l-harâm li sene selâseŞuhûdü’l-hâl: Nasuh Odabaşı b. Ali Subaşı seroda 23. Ağa Bölük, Ahmed Odaba-
şı 138. Ağa bölüğü, Sâlih Çelebi b. Mehmed, Eyüb Çelebi b. Mehmed, Ali Çelebi 
b. Cafer, Hüseyin Efendi el-İmâm ve gayruhüm mine’l-hâzırîn.

402 [87b-1] Tüfek kurşunuyla Nesli bt. Mustafa’nın annesinin 
kızının diyeti hususunda damadını ve diğer bazı kimseleri 
mesul tumadığı
Göçer evli Kıbtî tâifesinden Malkadın bt. İvaz nâm Kıbtiye meclis-i şer‘-i hatîr-i 
lâzımü’t-tevkīrde sadriye kebîre kızı olup vech-i âtî üzre müteveffiye olan Nes-
li bt. Mustafa nâm Kıbtiyenin zevci olan Ali b. Dede Bâli ve tâife-i mezbûreden 
Arslan b. Ramazan ve diğer Ramazan b. Ali nâm Kıbtîler muvâcehelerinde bi’t-
tav‘i’s-sâf ikrâr ve i‘tirâf edip Havâss-ı Aliyye kazâsına tâbi‘ Pervaliçe nâm kar-
ye sınırı dâhilinde vâki‘ Soğukpınar demekle ma‘rûf mevzi‘de, târih-i kitâbdan 
beş gece mukaddem sadriye kebîre kızım mezbûre Nesli zevci mezbûr Ali ile çerge içinde yatarlarken çerge önünde merbût olan kısrağını [sirkat eden] bir 
haramzâde merkūm Ali üzerine tüfenk atıp kurşunu bi emrillâhi te‘âlâ kızım 
mezbûre Nesli’yi yatdığı yerde sol memesi altından darb edip ol cerâhatden 
maktûl olmağın katîle-i mezbûrenin dem ve diyetine müte‘allik cemî‘-i de‘âvî 
ve mütâlebât ve eymân ve muhâsamâtdan mezbûr Ali ile merkūmân Arslan 
ve Ramazan’ın zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim 
min ba‘de husûs-ı mezbûra müte‘allika vechen mine’l-vücûh mezbûr Ali ve 
merkūmân Arslan ve Ramazan ile da‘vâ ve nizâ‘ım yokdur, zuhûr dahi eder-
se lede’l-hükkâm istimâ‘ olunmaya deyicek gıbbe’t-tasdîki’ş-şer‘î mâ cerâ bi’l-
ibtigā sebt olundu.
Fi’l-yevmi’s-sâlis min şehri Muharremi’l-harâm li sene selâse ve seb‘în ve elf.
Şuhûdü’l-hâl: Hüseyin Çelebi b. Ali, diğer Hüseyin Beşe b. Mahmud, Dilâver b. 
Abdullah, Mehmed Beşe b. Abdullah ve gayruhüm mine’l-hâzırîn.

403 [87b-2] Sâlih Mehmed Efendi’nin kölesi Kenan’ı bir sene hizmet 
şartıyla âzat etmesi
Husûs-ı âti’l-beyânı mahallinde tahrîr için bi’t-taleb irsâl olunan mevlânâ Sâlih 
Mehmed Efendi, ol dahi zeyl-i kitâbda muharrerü’l-esâmî olan müslimîn ile 
medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Koca Kasım 
mahallesinde sâkin fahrü’l-a‘yân Gönderci Ali Çelebi b. Mehmed’in sâkin olduğu 
hersine varıp akd-i meclis eylediğinde mûmâ-ileyh Ali Çelebi meclis-i ma‘kūd-ı 
mezkûrda kendiye rıkkını mu‘terif uzun boylu açık kaşlı gök elâ gözlü göğsün-
de sağ tarafında alâmet-i cerhi ve yüzünde çiçek yarası olan sarışın Rûsiyyü’l-
asl sarı bıyıklı hâmilü’l-vesîka Kenan b. Abdullah nâm abd-i memlûkü mah-
zarında ikrâr ve i‘tirâf edip abd-i memlûküm mevsûf-ı mezkûru târih-i kitâb 
şehri gurresinden sene tamâmına değin min gayrı hıyânet hizmet etmek üzre 
kitâbete kesdim, vaktâ kim bir sene bana hizmet ede abd-i memlûküm mevsûf-ı 
mezkûr hasbeten lillâhi te‘âlâ malımdan âzâd olup sâir ahrâr-ı asliyyîn gibi hür 
olup üzerinde hakk-ı velâdan gayrı hakkım kalmaz deyicek mevlâsı mezkûr 
Ali Çelebi’ye târih-i kitâb şehri gurresinden bir sene-i kâmile hizmet ettikden 
sonra gulâm-ı mevsûf-ı mezkûrun ıtkına ba‘de’l-hükm vâki‘ü’l-hâli mevlânâ-yı 
mezbûr mahallinde ketb ü tahrîr ve ba‘dehû meclis-i şer‘de alâ vukū‘ihî inhâ ve 
takrîr etmeğin mâ cerâ kayd şüd.
Fi’l-yevmi’l-âşir mine’l-Muharremi’l-harâm sene 1073.
Şuhûdü’l-hâl: Umdetü’s-sâlikîn Mehmed Dede b. Kalender, Mustafa Çelebi b. 
Mahmud, Halil Çelebi b. (  ) el-Muhzır?, Gelibolulu Mehmed Çelebi er-Râcil, 
Abdülkādir Çelebi b. Mehmed.









404 [87b-3] Çeşmisiyah bt. Abdullah’ın kocası Mehmed Çelebi 
b. Ebûbekir’den boşanması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Takyecibaşı 
mahallesi sâkinelerinden Çeşmisiyah bt. Abdullah nâm hâtun tarafından hul‘-ı 
âti’z-zikri ve ibrâ-i câ’i’l-beyânı ikrâra vekîl olup mezbûrenin zâtını ma‘rifet-i 
şer‘iyye ile ârifân olan el-Hâc İsâ mahallesi müezzini Ali Dede b. Ahmed ve 
Piyâle Bey b. Abdullah el-Cündî şehâdetleriyle şer‘an vekâleti sâbite olan İbra-
him Bey b. Nasuh nâm vekîl meclis-i şer‘de müvekkile-i mezbûrenin zevci Meh-
med Çelebi b. Ebûbekir tarafından kezâlik muhâla‘a-i âtiyyetü’z-zikri ve ibrâ-i 
câ’i’l-beyânı ikrâra vekîl olup Ahmed Çelebi b. Ali ve Mehmed Beşe b. İbrahim 
şehâdetleriyle şer‘an vekâleti sâbite olan Ebûbekir Beşe b. Ali nâm vekîl mah-
zarında bi’l-vekâle ikrâr ve takrîr-i kelâm edip müvekkile-i mezbûre Çeşmisi-
yah Hâtun’un zevci mezbûr Mehmed Çelebi ile beynlerinde şikāk vâki‘ olma-
ğın zimmetinde mütekarrir olan iki bin akçe mehr-i müeccelinden ve nafaka-i 
iddet-i mu‘ayyene ve me’ûnet-i süknâsından fâriğa olmak üzre zevci müvekkil-i 
mezbûr Mehmed Çelebi ile muhâla‘a eyleyip zimmetini zevciyyete müte‘allik 
âmme-i de‘âvî ve mütâlebât ve eymân ve muhâsamâtdan ibrâ ve iskāt eyle-
dim min ba‘d zevcim mezbûr ile da‘vâ ve nizâ‘ım yokdur dedi deyicek vekîl-i 
mezbûrân Bekir Beşe dahi meclis-i mezbûrda müvekkilim mezbûr Mehmed 
Çelebi dahi zevcesi müvekkile-i mezbûre ile minvâl-i muharrer üzre olan hul‘-ı 
mezbûru kabûl edip zimmetini ibrâ eyledim dedi deyicek vekîl-i mezbûrun bi’l-
vekâle cârî olan ikrârını vekîl-i âhar bi’l-vekâle vicâhen ve şifâhen tasdîk ve 
tahkīk etmeğin mâ hüve’l-vâki‘ kayd şüd.
Fi’l-yevmi’l-âşir min Muharremi’l-harâm sene 1073.
Şuhûdü’l-hâl: Receb Efendi b. Yusuf, Ahmed Çelebi b. Ali, Mehmed Çelebi b. İb-
rahim, Mehmed Çelebi b. Musli, Hüseyin b. Hasan ve gayruhüm mine’l-hâzırîn.

405 [88a-1] Mehmed Ağa b. Abdülmennân’ın Rus kölesi 
Ahmed’i âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i 
Kebîr mahallesinde sâkin fahrü’l-akrân Mehmed Ağa b. Abdülmennân tara-
fından ıtk ve tahrîr-i âti’z-zikri ikrâra vekîl olup Mehmed Çelebi b. Musli ve 
el-Hâc Ebûbekir b. Hasan şehâdetleriyle şer‘an vekâleti sâbite olan el-Hâc Ah-
med Çelebi b. Mehmed nâm vekîl meclis-i şer‘de müvekkili mûmâ-ileyh Meh-
med Ağa’ya rıkk-ı sâbıkını mu‘terif orta boylu açık kaşlı gök elâ gözlü alnının 
üst tarafında alâmet-i cerhi olan sivri burunlu sarışın Rûsiyyü’l-asl bâ‘isü’l-
kitâb Ahmed b. Abdullah nâm şâbb-ı emred mahzarında bi’l-vekâle ikrâr ve 
takrîr-i kelâm edip müvekkilim mûmâ-ileyh Mehmed Ağa abd-i memlûkü 
mevsûf-ı mezbûru hasbeten lillâhi’l-azîm ve hereben min ikābihi’l-elîm yevme 
lâ-yenfa‘u mâlün ve lâ benûn illâ men etallâhe bi kalbin selîm malından ifrâz 
ve ihrâc ve i‘tâk ve tahrîr edip zümre-i ahrâr-ı asliyyîne idrâc ve ilhâk edip min 
ba‘d üzerine hakk-ı velâdan gayrı hakkım kalmadı dedi ba‘de’l-yevm mevsûf-ı 
mezkûr sâir ahrâr-ı asliyyîn gibi hür oldu deyicek hâkim-i muvakki‘-i sadr-ı 
kitâb kıbelinden sıhhat-i ıtk-ı mezkûra hükm birle mâ hüve’l-vâki‘ bi’t-taleb 
kayd şüd.
Fi’l-yevmi’s-sânî aşer mine’l-Muharremi’l-harâm li sene selâse ve seb‘în ve elf.
Şuhûdü’l-hâl: Fahrü’l-eimme eş-Şeyh İlmüddin Efendi b. Süleyman, Mustafa 
Efendi el-Kadı, Mehmed Çelebi b. Mahmud, Osman Çelebi er-Râcil, Sâlih Meh-
med Efendi b. Mehmed, Hüseyin muhzır ve gayruhüm mine’l-hâzırîn.

406 [88a-2] Havva bt. Abdullah’ın câriyesi Timurhan’ın âzat etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Fethi Çe-
lebi mahallesi sâkinelerinden Havva bt. Abdullah nâm hâtun tarafından ıtk-ı 
câ’i’z-zikri ve hibe-i âtiyyetü’l-beyânı ikrâra vekîl olup mezbûrenin zâtını 
ma‘rifet-i şer‘iyye ile ârifân olan Ahmed Çelebi b. Receb el-Müezzin ve Hü-
seyin Beşe b. Veli şehâdetleriyle şer‘an vekâleti sâbite olan İbrahim Efendi b. 
Mustafa nâm vekîl meclis-i şer‘de bi’l-vekâle ikrâr ve takrîr-i kelâm edip mü-
vekkilem mezbûre kendisine rıkk-ı sâbıkını mu‘terife işbu uzun boylu açık 
kaşlı siyah elâ gözlü Moskoviyyetü’l-asl Timurhan bt. Abdullah nâm câriye-i 
memlûkesini, hasbeten lillâhi te‘âlâ ve haseneten li rûhi resûlihi’l-mu‘allâ cemî‘ 
malından ifrâz ve i‘tâk ve tahrîr ve zümre-i harâir-i asliyyâta ilhâk ve idrâc 
edip min ba‘d üzerinde hakk-ı velâdan gayrı hakkım kalmadı dedi dedikden 
sonra yine vekîl-i mezbûr meclis-i mersûmda bi’l-vekâle ikrâr edip müvekki-
lem mezbûre mu‘takası merhûme Timurhan’a silk-i mülk-i sahîhinde münse-
lik emlâkinden iki yemeni yorgan ve bir beledî minder ve bir beledî yastık ve 
bir tencere ve bir sahan ve bir kilimimi mezbûra hibe-i sahîha-i şer‘iyye ile 
hibe ve temlîk ve teslîm edip ol dahi meclis-i hibede ittihâb ve temellük ve te-
sellüm ve kabz ve kabûl eyledi dedi deyû bi’l-vekâle ikrâr etmeğin mâ hüve’l-
vâki‘ kayd şüd.
Fi’l-yevmi’l-hâdî aşer min şehri Muharremi’l-harâm li sene selâse ve seb‘în ve 
elf.
Şuhûdü’l-hâl: Durmuş Beşe b. Ramazan, sirkeci Mustafa Beşe, Mehmed Dede 
b. Ali, el-Hâc Mehmed b. Mahmud, Solak Mustafa ve gayruhüm mine’l-hâzırîn.









407 [88a-3] Raziye Hatun bt. Yusuf ’un evini eski Defter emini Mustafa 
Efendi’ye satması
Husûs-ı âti’l-beyânı mahallinde tahrîr için bi’t-taleb irsâl olunan mevlânâ Sâlih 
Mehmed Efendi b. Mehmed zeyl-i kitâbda muharrerü’l-esâmî olan müslimîn 
ile medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Bıçak-
çı mahallesinde mütemekkin olup sâbıkan defter emîni olan iftihârü’l-emâcid 
ve’l-ekârim Mustafa Efendi b. Abdüddâim nâm kimesnenin bahçesine varıp 
akd-i meclis-i şer‘ eylediğinde yine mahalle-i mezbûre sâkinelerinden Râziye 
Hâtun bt. Yusuf meclis-i ma‘kūd-ı mezkûrda, işbu kitâb-ı sıhhat-nisâbın sâhibi 
müşârün-ileyh Mustafa Efendi mahzarında ikrâr ve takrîr-i kelâm edip akd-i 
âti’z-zikrin sudûruna değin silk-i mülk-i sahîhimde münselik olan emlâkimden 
mahalle-i mezbûrede vâki‘ iki tarafdan Pîr Mehmed Çelebi mülkü ve bir taraf-
dan mûmâ-ileyh Mustafa Efendi mülkü ve bir tarafdan Ali Çelebi b. Hasan mül-
kü ve ba‘zan Mustafa Çelebi mülkü ve ba‘zan Ahmed Çelebi mülkü ve tarîk-i 
hâs ile mahdûd iki bâb fevkānî oda ve bir kiler ve tahta-pûş ve bir tahtânî ve bir 
ahır ve zât-ı eşcâr-ı müsmire ve gayr-ı müsmire bahçe ve üç bi’r-i mâ ve kenîfi 
müştemil mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık müşârün-ileyh Mustafa Efendi’ye yirmi üç bin fıddî nakd-i râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bâtten bey‘ ve teslîm, ol dahi vech-i muharrer üzre iştirâ ve tesellüm ve kabz ve 
kabûl edip semeni olan mezbûrü’n-na‘t yirmi üç bin akçeyi tamamen müşterî-i 
müşârün-ileyh yedinden alıp kabz edip menzil-i mahdûd-ı mezkûrda alâkam 
kalmadı ba‘de’l-yevm menzil-i mezkûr mûmâ-ileyh Mustafa Efendi’nin mülk-i 
mahz-ı müşterâsı ve hakk-ı sarîhidir, keyfe mâ yeşâ’ mutasarrıf olsun dedik-
de gıbbe’t-tasdîki’l-mu‘teber vâki‘ü’l-hâli mevlânâ-yı mezbûr mahallinde tahrîr, 
ba‘dehû meclis-i şer‘a gelip alâ vukū‘ihî inhâ ve takrîr etmeğin mâ cerâ kayd şüd.
Fi’l-yevmi’s-sâlis aşer min Muharremi’l-harâm li sene selâse ve seb‘în ve elf.
Şuhûdü’l-hâl: Ahmed Efendi Karinâbâdî?, Mustafa Ağa tâbi‘-i Hasan Ağa, el-Hâc 
Halil Çavuş b. İbrahim, Mustafa Efendi Dersiâm, Mehmed Çelebi el-Yesârî, İb-
rahim Ağa, Ahmed Ağa b. ( ) el-Câbî, Mustafa b. Ebûbekir, Mahmud Bey Sipâhi, 
Arslan Bey b. ( ) Za‘îm, Mehmed Çelebi b. Musli, Receb Bey Kethüdâ, Hüseyin 
Muhzır, Mehmed b. Mahmud, Hüseyin Çelebi b. Ali, Hasan Muhzır ve gayru-
hüm mine’l-hâzırîn.

408 [88b-1] Büyükçekmece nahiyesinden 250 araba ot talep olunması
Defter oldur ki
Hâlâ emr-i şerîf-i lâzımü’l-ittibâ‘ vârid olup mefhûm-ı latîfinde Büyükçekme-
ce nâhiyesinden beher arabasına taraf-ı mîrîden yüzer akçe verilmek üzre her bir 
arabası iki yüz vakıyye olmak şartıyla iki yüz elli araba otluk fermân ber mûceb-i 
emr-i âlîdir nâhiye-i mezbûre ahâlîsinden bi’l-ittifâk tevzî‘ olunup yedlerine veri-
len yâfte mûcebince defteri bâ fermân-ı âlî Âsitâne-i sa‘âdet-makrûna irsâl olundu.
Hurrire fî gurreti Muharremi’l-harâm li seneti selâseDer karye-i Kalikratya araba 240
Der karye-i Polaya araba 10
Der karye-i Küçükarnavud araba 10
Der karye-i Büyükarnavud araba 4
Der karye-i Dimokratya araba 7
Der karye-i Kumburgaz araba 20
An karyeti Yaloz araba 12
An karyeti Kladyane araba 11
An karyeti Sürgün araba 15
An karyeti Lahana araba 4
An karyeti Keşli araba 5
An karyeti Manackez? araba 19
An karyeti Anarşa araba 15
Der karye-i Garden araba 3
An karyeti Piraniçe 
[Pirvaliçe] araba 3
An karyeti Harâmîderesi araba 10
An karyeti Eskice araba 5
An karyeti Akçaburgaz araba 3
An karyeti Karaağaç araba 15
An karyeti Misince araba 15
An karyeti Bahşâyiş araba 3
An karyeti Dere araba 5
An karyeti Ömerli araba 4
An karyeti Tatarcık araba 3
An karyeti Kalyoz araba 1
An karyeti Çakmaklı araba 5
An karyeti Ekşinoz araba 1Nefs-i kasaba-i Çekmece araba 4
An karyeti Bojdar araba 5
Araba Yekûn 250

409 [88b-2] Terkos nahiyesinden 350 araba ot talep olunması
Defter oldur ki
Havâss-ı Aliyye müzâfâtından Terkos nâhiyesinin fermân-ı âlîşân ile ta‘yîn olu-
nan otluk arabasını beyân eder.
Tahrîren fî şehri Zilhicceti’ş-şerîfe sene 1072.
An karyeti Çilinkoz araba 7
An karyeti Podime
An karyeti Yaylacık araba 12
An karyeti Kızancık araba 3
An karyeti Ayazgölü araba 11
An karyeti Belgrad araba 11
An karyeti Karaca araba 11
An karyeti Ormanlı araba 11
An karyeti Hisarbeyli araba 7
An karyeti Çiftalan araba 21
An karyeti Celeb araba 10
An karyeti Sarnıç [araba] 1
An karyeti Kurd araba 5
An karyeti Lazari araba 5
An karyeti Kurma araba 2
An karyeti Yenice araba 6
An karyeti Yassıviran araba 7
An karyeti Ayvadlı araba 2
An karyeti Murad araba 5
An karyeti Kızılca araba 4
An karyeti Akpınar araba 1
An karyeti Yeniköy araba 30
An karyeti Dursun araba 8
An karyeti Boyalık araba 4
An karyeti Baklalı araba 7
An karyeti Dâye Hâtun araba 4
An karyeti Terkos araba 8
An karyeti Alantepe araba 1
An karyeti Ağaçlı araba 3
An karyeti Petnehor araba 6
An karyeti Şeyh Musa araba 2
An karyeti Mirahor araba 4
An karyeti Boğluca araba 4
An karyeti Boğaz araba 11
An karyeti Arnavud araba 8
An karyeti Ayazma araba 23
An karyeti Turfa araba 2
An karyeti Karahalilli araba 2
An karyeti Çilingir araba 7
An karyeti Hadım araba 4
An karyeti Bosna araba 5
An karyeti Sıratgökçeli araba 1
An karyeti Mihaliç araba 5
An karyeti Harâccı araba 2
An karyeti Filyoz araba 2
An karyeti Şamlar araba 5
An karyeti Ayayorgi araba 12
An karyeti Azadlı araba 10
An karyeti Kiteli araba 3
An karyeti Karaahmedli araba 3
An karyeti Pirincî araba 5
An karyeti Hacı Ömer araba 2
An karyeti Kadıyakublu araba 3
An karyeti Karfa araba 1
Yekûn 350









410 [89a-1] Zaîm Ayas Bey b. Hasan’ın bazı emlâkini satması ve bazı 
tarlalarının kullanım hakkını devretmesi
Vilâyet-i Rumeli’nde Premedi kazâsına tâbi‘ Hotohova nâm karyeden Ayas 
Bey b. Hasan nâm za‘îm meclis-i şerî‘at-ı şerîfede işbu râfi‘ü’l-vesîka Hasan 
b. Ali kendi tarafından asâleten ve karındaşları Ahmed ve Hüseyin ve Meh-
med taraflarından ikrâr-ı âti’z-zikri tasdîke vekîl olup bimâ hüve nehci’s-
sübût şer‘an vekâleti sâbite olmağın vekâleten mahzarında ikrâr ve takrîr-i 
kelâm edip akd-i âti’z-zikrin sudûruna değin silk-i mülk-i sahîhimde mün-
selik olan emlâkimden Arnavud Belgradı kazâsına tâbi‘ Penahor nâm karye-
de vâki‘ bir tarafdan Kula Hanaca mülkü ve bir tarafdan Ali İstirata mülkü 
ve bir tarafdan İbrahim mülkü ve bir tarafdan Hüseyin Koçi mülkü ve tarîk-i 
âm ile mahdûd bir bâb fevkānî oda ve altında ahır ve zât-ı eşcâr-ı müsmire 
ve gayr-ı müsmire bahçeyi müştemil mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık ve yine menzil-i mezbûr kurbunda 
vâki‘ lede’l-ahâlî ve’l-cîrân ma‘lûmetü’l-hudûd tahmînen beş çapalık bir kıt‘a 
mülk bağımı ve yine menzil-i mezbûr önünde inde’l-ahâlî hudûdu ma‘lûm 
bir kıt‘a mülk bostan yerimi, cemî‘ tevâbi‘ ve levâhıkı ile mezbûrûn Hasan 
ve Ahmed ve Hüseyin ve Mehmed’e tarafeynden îcâb ve kabûlü hâvî bey‘-i 
bâtt-ı sahîh-i kat‘î ile bin fıddî nakd-i râyic fi’l-vakt akçeye bey‘ edip anlar 
dahi ale’l-iştirâki’s-seviy iştirâ ve kabûl eylediklerinden sonra yine karye-i 
mezbûre sınırı dâhilinde vâki‘ inde ahâliyi’d-diyâr ma‘lûmetü’l-hudûd ve’l-
kıta‘ ve’l-mikdâr ve dere [ve] Papas tarlaları demekle ma‘rûf tarlalarımın 
hakk-ı tasarruflarını ma‘rifet-i sâhib-i arz ile yine merkūmûn Hasan ve Ah-
med ve Hüseyin ve Mehmed’e dört bin fıddî nakd-i râyic fi’l-vakt akçe be-
del mukābelesinde tefvîz bi’l-ferâğ eylediğimde anlar dahi iştirâk-i seviy üzre 
tefevvüz ve kabûl edip semen-i mezbûr ile bedel-i merkūm ki cem‘an beş 
bin akçeyi tamamen merkūmûn Hasan ve Ahmed ve Hüseyin ve Mehmed 
yedlerinden alıp kabz edip emlâk-i mezbûre ve arâzi-i mersûmeyi mahal-
linde iştirâk-i seviy üzre zabt u tasarrufa ve ahz ü kabza tarafımdan taslît 
eyledim min ba‘d emlâk-i mezbûre merkūmenin ale’l-iştirâki’s-seviy mülk-i 
müşterâları ve arâzi-i mersûme dahi ber minvâl-i muharrer dâhil-i taht-ı 
tasarrufları olmuşdur, keyfe mâ yeşâ’ mutasarrıf olsunlar dedikde gıbbe’t-
tasdîki’l-mu‘teber mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Hüseyin Beşe Sarac, Ömer b. Sinan, Yusuf Beşe b. Ömer, Ali Beşe b. 
Abdullah, Ali b. Sinan, Ali Beşe Çukadâr, Hüseyin muhzır ve gayruhüm mine’l-
hâzırîn.









411 [89a-2] Kaya bt. İsmail’in mirası hususunda oğlu Eyüb Çelebi’nin 
kardeşi Mehmed Çelebi ile sulh olması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Ali Paşa ma-
hallesinde sâkine iken bundan akdem vefât eden Kaya bt. İsmail nâm hâtunun 
verâseti, sadrî kebîr oğulları Mehmed Çelebi ve Eyüb Çelebi ibney Hasan nâm 
kimesnelere münhasıra olduğu şer‘an zâhir ve müte‘ayyin oldukdan sonra 
mezbûr Eyüb Çelebi meclis-i şer‘-i şerîfde li ebeveyn karındaşı işbu hâmilü’l-
kitâb mezbûr Mehmed Çelebi mahzarında tav‘an ikrâr ve takrîr-i kelâm edip 
vâlidemiz müteveffât-ı mezbûrenin emlâkinden olup mahalle-i mezbûrede 
vâki‘ bir tarafdan Hatice mülkü ve tarafeyni Rahime Hâtun mülkü ve bir taraf-
dan dayımız merhûm İbrahim Çelebi veresesi mülkü ve ba‘zan tarîk-i hâs ile 
mahdûd olan mecmû‘-ı menzil ber mûceb-i defter-i kassâm karındaşım mezbûr 
ile bi’l-irsi’ş-şer‘î bana isâbet ve intikāl edip lâkin ben ol zamânda sagīr olmağ-
la menzil-i mezbûr beynimizde tevzî‘ ve taksîm olunmayıp ilâ hâze’l-ân beyni-
mizde müşterek kalmışdı el-hâletü hâzihî menzil-i mahdûd-ı mezkûrdan irsen 
bana isâbet ve intikāl eden nısf hisse-i şer‘iyye-i şâyi‘amı, menzil-i mahdûd-ı 
mezkûrun mecmû‘una vâzı‘ü’l-yed olan karındaşım mezbûr Mehmed Çelebi’den 
taleb ve da‘vâ eylediğimde karındaşım mezbûr menzil-i mahdûd-ı mezkûru ba-
bamız olup vâlidemizden sonra fevt olan mezbûr Hasan hâl-i hayâtında bana 
hibe ve temlîk ve teslîm ve ben dahi ittihâb ve temellük ve tesellüm eylemi-
şimdir deyû cevâb vermeğin beynimizde münâza‘ât-ı kesîre cereyân etmişdi 
el-hâletü hâzihî beynimizde muslihûn tavassut edip menzil-i mahdûd-ı mezkûr 
bi’l-irsi’ş-şer‘î bana isâbet ve intikāl eden nısf hisse-i şâyi‘am da‘vâsından karın-
daşım mezbûr Mehmed Çelebi ile beni on üç bin fıddî nakd-i râyic fi’l-vakt akçe 
üzerine inşâ-i akd-i sulh eylediklerinde karındaşım mezbûr Mehmed Çelebi 
menzil-i mahdûd-ı mezkûr vâlidemiz müteveffât-ı mezbûreden kendisi ile bana 
irsen isâbet ve intikāl eylediğini huzûr-ı hâkimde ikrâr edip ikrârı sicil ve hüccet 
olundukdan sonra ben dahi sulh-i mezbûru kabûl ve bedel olan mezbûrü’n-na‘t 
on üç bin akçeyi karındaşım mezbûr Mehmed Çelebi yedinden tamamen alıp 
kabz edip menzil-i mahdûd-ı mezkûrdan bana isâbet eden nısf hisse-i şer‘iyye-i 
şâyi‘am da‘vâsından karındaşım mezbûr Mehmed Çelebi’nin zimmetini ibrâ ve 
iskāt eyledim min ba‘d karındaşım mezbûr Mehmed Çelebi ile vechen mine’l-
vücûh menzil-i mezbûra müte‘allik da‘vâ ve nizâ‘ım yokdur, zuhûr dahi ederse 
lede’l-hükkâmi’l-kirâm mesmû‘a olmasın deyicek gıbbe’t-tasdîki’l-mu‘teber mâ 
hüve’l-vâki‘ bi’t-taleb kayd şüd.
Fi’l-yevmi’s-sâbi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Receb Çavuş el-Mübâşir, Ali Çelebi b. Hızır, Mehmed Efendi 
el-İmâm, Ahmed Ağa b. İslâm, Halil Çelebi b. Hüdâverdi, Ali Çelebi el-Yesârî, 
el-Hâc İvaz Çelebi er-Râcil, Mehmed Çelebi b. Musli, Sâlih Efendi b. Mehmed, 
Ali Beşe Çukadâr, Hüseyin muhzır ve gayruhüm mine’l-hâzırîn.

412 [89b-1] Kaya bt. İsmail’den miras kalan evinin oğulları Mehmed 
Çelebi ve Eyüb Çelebi’ye kalması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Ali Paşa 
mahallesi sâkinlerinden olup yine mahalle-i mezbûre mescidinde hâlâ müez-
zin olan Kahvecizâde Mehmed Çelebi b. Hasan nâm kimesne meclis-i şer‘-i 
şerîf-i enver ve mahfil-i dîn-i münîf-i münevverde, li ebeveyn karındaşı işbu 
sâhibü’l-kitâb Eyüb Çelebi b. el-mezbûr Hasan mahzarında bi’t-tav‘ ve’r-rızâ 
ikrâr ve takrîr-i kelâm edip yine mahalle-i mezbûrede sâkine iken bundan ak-
dem vefât eden vâlidemiz Kaya bt. İsmail nâm hâtunun verâseti, zevci olan ba-
bamız mezbûr Hasan ile bana ve karındaşım mezbûr Eyüb Çelebi’ye münha-
sıra olmağın vâlidemiz müteveffât-ı mezbûrenin emlâkinden olup mahalle-i 
mezbûrede vâki‘ bir tarafdan Tireli Hatice mülkü ve tarafeyni Rahime Hâtun 
mülkü ve bir tarafdan dayımız merhûm İbrahim Çelebi veresesi mülkleri ve 
ba‘zan tarîk-i hâs ile mahdûd olan mecmû‘-ı menzil bi’l-irsi’ş-şer‘î cümlemi-
ze isâbet ve intikāl edip lâkin babamız mezbûr hissesini ber mûceb-i defter-i 
kassâm sâir muhallefâtından alıp kabz edip menzil-i mahdûd-ı mezkûr be-
nim ile birâderim mezbûr Eyüb Çelebi beynimizde kalmışdır el-hâletü hâzihî 
menzil-i mahdûd-ı mezkûrun nısfı benim ve nısf-ı âharı karındaşım mezbûr 
Eyüb Çelebi’nin mülk-i mevrûsumuzdur dedikde mukırr-ı mezbûru kelimât-ı 
meşrûhasında el-mukarru lehü’l-mezbûr vicâhen tasdîk ve şifâhen tahkīk et-
meğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Receb Çavuş el-Mübâşir, Ali Çelebi b. Hızır, Mehmed Efendi b. İbra-
him el-İmâm, Halil Çelebi b. Hüdâverdi, Veli Çelebi b. İsa, Mehmed Çelebi b. Mus-
li, Ali Çelebi el-Yesârî, el-Hâc İvaz Çelebi er-Râcil ve gayruhüm mine’l-hâzırîn.

413 [89b-2] Vefat eden Hayrünnisâ bt. Ömer’in mirası hususunda kız 
kardeşi Fâtıma’nın eniştesi Şaban b. Mehmed’in zimmetini ibrâ 
etmesi ve ölene kadar boşanmama sözü alması
Medîne-i Hazret-i Ebâ Eyyûb el-Ensârî -aleyhi rıdvânü’l-Bârî-’de Cebeciba-
şı mahallesinde sâkine iken bundan akdem vefât eden Hayrunnisâ Hâtun bt. 
Ömer’in verâseti, zevci Şaban b. Mehmed nâm kimesne ile sadriye sagīre kızı 
Emetullah nâm sagīre ile li ebeveyn kız karındaşı Fâtıma bt. Ömer nâm hâtuna 
münhasıra olduğu şer‘an zâhir ve müte‘ayyin oldukdan sonra mezbûre Fâtıma 
Hâtun meclis-i şer‘-i hatîr-i lâzımü’t-tevkīrde işbu râfi‘ü’l-kitâb merkūm Şaban 
mahzarında ikrâr-ı tâm ve takrîr-i kelâm edip mûrisemiz hemşîrem müteveffât-ı 
mezbûrenin muhallefâtı alâ mâ farazallâhu te‘âlâ beynimizde ber mûceb-i 
defter-i kassâm tevzî‘ ve taksîm olunup defter-i kassâmda her birimizin hissesi-
ne isâbet eden meblağı tamâm alıp kabz edip birbirimiz ile vechen mine’l-vücûh 
ve sebeben mine’l-esbâb da‘vâ ve nizâ‘ımız [ve] mûrisem hemşîrem müteveffât-ı 
mezbûre muhallefâtından bana isâbet [eden] hisse-i şer‘iyyem da‘vâsından zev-
ci merkūm Şaban’ın zimmetini ibrâ-i âmm-ı kātı‘ü’n-nizâ‘la ibrâ ve iskāt eyle-
dim deyicek gıbbe’t-tasdîki’l-mu‘teber mâ hüve’l-vâki‘ kayd şüd.
Fi’l-yevmi’t-tâsi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Hamza Efendi nâib-i recül, Receb Halîfe b. Maden, Ali Beşe b. Em-
rullah, Mehmed b. Kasım, Muharrem b. Cafer, Dilâver b. Abdullah ve gayruhüm 
mine’l-hâzırîn.

414 [89b-3] Âsiye bt. Üveys’in tüm malını ve mehrini kocası kayıkçı 
Abdullah Beşe b. Mehmed’e hibe etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Kiremitçi Sü-
leyman mahallesinde sâkine Âsiye bt. Üveys nâm hâtun meclis-i şer‘-i şerîf-i 
lâzımü’t-teşrîfde, zevci işbu sâhibü’l-kitâb kayıkçı Abdullah Beşe b. Mehmed 
nâm kimesne mahzarında bi tav‘ihâ ikrâr ve takrîr-i kelâm edip hibe-i âtiyyetü’z-
zikrin sudûruna değin silk-i mülk-i sahîhimde münselik olan emlâkimden iki 
beledî döşek ve çarşafleriyle dört yemeni yorgan ve sekiz aded yemeni yas-
tık ve dört aded ayaklı sahan ve üç tas ve dört tencere ve iki bakraç ve bir ye-
şil atlas kaftan ve bir sîm çengel kuşak ve iki minder ve iki kıt‘a köhne kaliçe 
ve bir kırmızı köhne kilim ve iki aded ayaklı sandık ve bir kahverengi bir çuka 
ferâce ve üç alaca dizlik ve altı aded gömlek ve üç aded zıbınımı ve yine zevcim 
mezbûrdan zimmetinde olan sekiz yüz akçe mehr-i müeccelimi ve sâir ism-i 
mâl ıtlâk olunur hırdavatımı zevcim mezbûr Abdullah Beşe’ye cümleten hibe-i 
sahîha-i şer‘iyye ile hibe ve temlîk ve teslîm eylediğimde ol dahi meclis-i hibe-
de ber minvâl-i muharrer ittihâb ve temellük ve tesellüm ve kabz ve kabûl ey-
ledi ba‘de’l-yevm zikr olunan eşyânın küllîsi zevcim mezbûr Abdullah Beşe’nin 
mülk-i mevhûbudur, keyfe mâ yeşâ’ ve hasbe mâ yahtâr mutasarrıf olsun benim 
alâka ve medhalim yokdur dedikde gıbbe’t-tasdîki’ş-şer‘î hâkim-i muvakki‘-i 
sadr-ı kitâb tûbâ-lehû ve hüsnü me’âb hazretleri kıbelinden sıhhat-i hibe-i 
mezkûreye ba‘de’l-hükm mezbûr Abdullah Beşe zevcesi mezbûre Âsiye mahza-
rında takrîr-i kelâm edip ba‘de’l-yevm zevcem mezbûre ile ömrümüz âhir olun-
ca hüsn-i mu‘âşeret edip mezbûreyi tatlîk etmemek üzre ta‘ahhüd eyledim deyi-
cek mâ hüve’l-vâki‘ bi’t-taleb kayd şüd.
Fi’l-yevmi’t-tâsi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed b. Şaban, Hasan b. Mehmed, Mehmed Beşe b. Abdullah, 
Mustafa Beşe b. Abdülkādir, İbrahim b. Veli, Derviş b. Hüseyin, Ahmed b. Meh-
med, Mehmed b. Veli, Veli b. Ali, Eyüb Çelebi el-Mukayyid el-Halvetî, Mehmed 
b. Mahmud ve gayruhüm mine’l-hâzırîn.

415 [90a-1] Hacı Hüseyin b. Abdullah’ın bahçıvan Mustafa b. Abdullah 
tarafından bıçakla yaralanması
Mahmiye-i İstanbul hısnı ebvâbından Yenikapı hâricinde Merkez Efendi ma-
hallesinde sâkin bâ‘isü’l-kitâb el-Hâc Hüseyin b. Abdullah nâm mecrûh, yine 
ol semtde bahçevân olan Mustafa b. Abdullah nâm kimesneyi Hâslar zâbiti 
mübâşeretiyle meclis-i şer‘a ihzâr ve mahzarında üzerine takrîr-i da‘vâ edip 
mezbûr Mustafa zimmetinde yedimden müşterâ hasır bahâsından dört guruş 
hakkım olmağla târih-i kitâbdan bir gün mukaddem semtden birkaç kimesneler 
ile bostandan hıyar almak için mezbûr Mustafa bahçesi semtine vardığımızda, 
mezbûr Mustafa’nın kapısını dak edip akçemi taleb eylediğimde mezbûr beni 
bahçesine da‘vet ben dahi içeri girdiğimde bahçe-i mezbûrda birkaç kimesneler 
birkaç nâ-mahrem avratlar ile oturup şürb-i hamr ve fısk ederler görüp zâbite 
eyü şikâr dediğim için mezbûr Mustafa ve ol kimesneler kalkıp varsak [ve] bı-
çak ve sopa ile beni bi gayri hakkın darb ve mecrûh etmişlerdir hâlâ suâl olu-
nup ihkāk-ı hak olunmak matlûbumdur deyicek mecrûh-ı mezbûrun cerâhına 
nazar olundukda fi’l-hakīka başında altı yerde yarası ve arkasında ve kolunda 
kara beresi olduğu muhakkak ve mukarrer olmağın gıbbe’s-suâl ve akībe’l-inkâr 
müdde‘î-i mezbûrdan müdde‘âsını mübeyyine beyyine taleb olundukda, udûl-i 
ricâlden yine mahalle-i mezbûrede sâkin Sâlih Bey b. Abdullah ve Musli Beşe b. 
Ali nâm kimesneler li ecli’ş-şehâde makām-ı kazâya hâzırân olup istişhâd olun-
duklarında, fi’l-hakīka târih-i mezbûrda ve vakt-i mersûmda müdde‘î-i mezbûr 
ile ma‘an bostana hıyar almağa vardığımızda, müdde‘î-i mezbûr el-Hâc Hü-
seyin merkūm Mustafa’nın kapısını dak ve akçesini taleb eylediğinde ol dahi 
müdde‘î-i mezbûru içeri da‘vet etmekle içeri girip cüz’î zamândan sonra içeri-
den bir feryâd zuhûr etmekle biz dahi içeri girip mezbûr Mustafa ve birkaç ki-
mesneler müdde‘î-i mezbûru aşağı alıp varsak ve bıçak ve sopa ile darb eder-
ler görüp hattâ mezbûr Mustafa bizim huzûrumuzda müdde‘î-i mezbûru darb 
ve başını şec etmeğin ellerinden güçle halâs eylemişizdir biz bu husûsa bu vech 
üzre şâhidleriz, şehâdet dahi ederiz deyû her biri edâ-i şehâdet-i şer‘iyye eyle-
diklerinde gıbbe ri‘âyeti şerâiti’l-kabûl şehâdetleri makbûle olmağın mâ hüve’l-
vâki‘ mecrûh-ı mezbûr talebiyle ketb olundu.
Fi’l-yevmi’r-râbi‘ aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Eş-Şeyh Kemaleddin el-Hindî, sâ‘atî Dede el-Müsâfir, Mehmed 
Beşe b. Musli, Mehmed b. Mahmud, Mahmud b. Süleyman, İbrahim b. Ahmed, 
Ali Beşe Çukadâr ve gayruhüm mine’l-hâzırîn.

416 [90a-2] İstaniye bt. Kasakti’nin Avasya köyündeki vakfa 
rehin olan bağını Dimo v. Kir’e sattığı ve vakıf mütevellisinin 
rehni kaldırdığı
Mahmiye-i İstanbul’da Mîrahur çarşısında sâkine İstaniye bt. Kasakti 
nâm nasrâniye meclis-i şer‘de işbu râfi‘ü’l-vesîka Dimo v. Kir nâm zimmî 
muvâcehesinde bi tav‘ihâ ikrâr ve takrîr-i kelâm edip akd-i âti’z-zikrin 
sudûruna değin silk-i mülk-i sahîhimde münselik olan emlâkimden Havâss-ı 
Aliyye kazâsına tâbi‘ Avasya nâm karye sınırı dâhilinde vâki‘ bir tarafdan 
sâbıkan Tanaş nâm zimmî mülkü olan bağ ve iki tarafdan Kaçavla bağı ve bir 
tarafdan Osman tarlası ile mahdûd tahmînen iki buçuk dönüm bir kıt‘a mülk 
bağımı cemî‘ tevâbi‘ ve levâhıkı ve âmme-i menâfi‘ ve merâfıkı ile mersûm 
Dimo’ya bin beş yüz elli nakd-i râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bâtten bey‘ ve teslîm, ol dahi vech-i 
muharrer üzre iştirâ ve tesellüm ve kabz ve kabûl edip semeni olan meblağ-ı 
mezbûr bin beş yüz elli akçeyi bi’t-tamâm ve’l-kemâl müşterî-i mezbûr Dimo 
yedinden alıp kabz eyledim ba‘de’l-yevm bağ-ı mahdûd-ı mezkûrda vechen 
mine’l-vücûh sebeben mine’l-esbâb alâka ve medhalim kalmadı müşterî-i 
mezbûr Dimo’nun mülk-i müşterâsı ve hakk-ı sarîhidir, keyfe mâ yeşâ’ ve 
hasbemâ yahtâr mutasarrıf olsun dedikde mukırra-i mezbûreyi kelimât-ı 
meşrûhasında el-mukarru lehü’l-mezbûr vicâhen tasdîk ve şifâhen tahkīk et-
tikden sonra medîne-i Hazret-i Ebâ Eyyûb el-Ensârî’de vâki‘ merhûm Âsım 
Ahmed Çelebi evkāfı’na bi’l-fi‘l mütevellî olan Davud Efendi b. Mehmed 
meclis-i mezbûrda, bundan akdem bağ-ı mahdûd-ı mezkûru bâyi‘-i mezbûr 
mâl-ı vakf-ı mezbûrdan zimmetinde lâzımü’l-edâ deyni olan on bir kıt‘a 
tâmmü’l-vezn riyâlî guruş-ı kebîr ve bir rub‘ mukābelesinde benim katımda 
rehn-i makbûz vaz‘ etmişdi el-hâletü hâzihî kable sudûri hâze’l-bey‘ mezbûr 
İstaniye mâl-ı vakf-ı mezbûrun asıl ve fer‘ini edâ ve teslîm, ben dahi kabz 
ve vakf-ı mezbûr için tesellüm ve fekk-i rehin etmişimdir deyicek gıbbe’t-
tasdîki’l-mu‘teber mâ hüve’l-vâki‘ kayd şüd.
Fi’l-yevmi’l-hâmis aşer min Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Çelebi b. Veli el-Kâtib, Mehmed Çelebi b. Musli, Mehmed 
b. Mahmud, Ali Çavuş zâbıta-i medîne-i mezbûre, Hüseyin Beş el-Muhtesib ve 
gayruhüm mine’l-hâzırîn.









417 [90a-3] Mustafa Bey b. Hüseyin’in üç adet tarlasının 
kullanım hakkını timar sahibinin bilgisi dahilinde 
Toto v. Duka’ya devretmesi
Vilâyet-i Rumeli’nden Premedi kazâsına tâbi‘ Şebani nâm karye sükkânından 
Mustafa Bey b. Hüseyin nâm şâbb-ı emred meclis-i şerî‘at-ı Muhammedî’de işbu 
hâmilü’s-sifri’ş-şer‘î Toto v. Duka nâm nasrâni muvâcehesinde ikrâr ve takrîr-i 
kelâm edip tefvîz-i âti’z-zikrin sudûruna değin zabt ve taht-ı tasarrufumda olan 
arâziden karye-i mezbûre sınırı dâhilinde vâki‘ Dalga demekle ma‘rûf mevzi‘de 
bir tarafdan Hasan tarlası ve bir tarafdan Angeli tarlası ve tarafeyni tepe ve 
tarîk-i âm ile mahdûd tahmînen dört keyl tohum istî‘âb ve yine bir tarafdan 
Hasan tarlası ve bir tarafdan diğer Hasan [b.] Bayram tarlası ve bir tarafdan İs-
tirati tarlası ve bir tarafdan tepe ile mahdûd tahmînen beş keyl tohum [istî‘âb 
eder] Dimo tarlası demekle meşhûr bir kıt‘a ve yine bir tarafdan Hasan tar-
lası ve bir tarafdan müşterî-i mezbûr menzili ve bir tarafdan vâdi ve bir ta-
rafdan Hüseyin Bey menzili ile mahdûd tahmînen bir keyl tohum alır bostan 
yeri demekle ma‘rûf bir kıt‘a ki cem‘an üç kıt‘a tarlaların hakk-ı tasarrufları-
nı ma‘rifet-i sâhib-i arz ile mersûm Toto’ya sekiz bin fıddî nakd-i râyic fi’l-vakt 
akçe bedel mukābelesinde tefvîz bi’l-ferâğ, ol dahi vech-i muharrer üzre tefev-
vüz ve kabûl edip bedel-i ferâğ olan mezbûrü’n-na‘t sekiz bin akçeyi tamamen 
müşterî-i merkūm Toto yedinden alıp kabz edip bâlâda zikr olunan üç kıt‘a tar-
laları mahallinde zabt ve tasarrufa tarafımdan mersûm Toto’yu taslît eyledim 
mârrü’z-zikr üç kıt‘a tarla merkūm Toto’nun dâhil-i taht-ı tasarrufu olmuşdur 
emsâli tasarrufu gibi mutasarrıf olsun deyicek [90b] gıbbe’t-tasdîki’l-mu‘teber 
mâ hüve’l-vâki‘ kayd şüd.
Fi’l-yevmi’l-hâmis aşer min Zilhicceti’l-harâm li seneti isneteyn ve seb‘în ve elf.
Şuhûdü’l-hâl: Ahmed Çelebi b. Hüseyin, İbrahim Bey b. Koçi el-Bostânî, Meh-
med Bey b. Koçi Bey, Hüseyin b. Yakub ve gayruhüm mine’l-hâzırîn.

418 [90b-1] Minho v. Roço’nun Ömer Bey b. Ali ve ortağı Mehmed 
b. Abdullah’tan alacaklı olması
Çoban tâifesinden işbu hâmilü’s-sifr Minho v. Roço nâm Bulgarî zimmî mahfil-i 
kazâda Ömer Bey b. Ali nâm cündî ve şerîki Mehmed b. Abdullah nâm kimesne 
mahzarında üzerlerine takrîr-i da‘vâ edip bundan akdem merkūmân Ömer Bey 
ve şerîki Mehmed her bir re’si yüz seksen beşer akçeye olmak üzre yedimden 
yüz elli iki re’s kurban koyunu iştirâ ve kabz ve semeninden bir mikdârını bana 
edâ ve teslîm ve ol koyunların dahi bir mikdârını bey‘le istihlâk ve bâkī koyun-
ları hizmetdir deyû bana red murâd eylediklerinde ben dahi kabzdan imtinâ‘ 
etmekle beynimizde münâza‘ât-ı kesîre cereyân etmişiken beynimize muslihûn 
tavassut edip her bir koyun yüz altmış beşer akçeye olmak hesâb-ı mezbûr üzre 
haklaşmağa mezbûrân Ömer Bey ve şerîki Mehmed ile inşâ-i akd-i sulh eyle-
diklerinde ben dahi sulh-i mezbûru kabûl ve hesâb-ı mezbûr üzre mezbûrân 
Ömer Bey ve şerîki Mehmed zimmetlerinde ba‘de külli hesâbin on bir bin elli 
akçe hakkım bâkī kalıp taleb eylediğimde teslîmden imtinâ‘ ederler hâlâ suâl 
olunup alıverilmek matlûbumdur deyicek gıbbe’s-suâl mezbûrân Ömer Bey ve 
şerîki Mehmed cevâblarında fi’l-hakīka hâl minvâl-i muharrer üzre olmuşdur 
hesâb-ı mezbûr üzre müdde‘î-i mezbûr Minho’ya ba‘de külli hesâb zimmeti-
mizde lâzımü’l-edâ ve vâcibü’l-kazâ on bir bin elli akçe deynimiz vardır deyû 
bi tav‘ihimâ ikrâr ve i‘tirâf eylediklerinde alâ mûcebi ikrârihimâ zikr olunan on 
bir bin elli akçeyi müdde‘î-i mezbûr Minho’ya beş bin beş yüz yirmi beş akçe-
yi edâ ve teslîm ile mezbûrân Ömer Bey ve şerîki Mehmed ilzâm olunup mâ 
hüve’l-vâki‘ kayd şüd.
Fi’l-yevmi’r-râbi‘ aşer min Zilhicceti’l-harâm li seneti isneteyn ve seb‘în ve elf.
Şuhûdü’l-hâl: Osman Çavuş el-Mübâşir, Hasan Bey b. Abdullah el-kasab, Hüse-
yin Muhzır, Ali Beşe Çukadâr ve gayruhüm mine’l-hâzırîn.

419 [90b-2] İbrahim b. Hacı Yusuf ’un yeni vasîsinin eski vasînin 
zimmetini ibrâ etmesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Evlice Baba ma-
hallesinde sâkin iken bundan akdem vefât eden el-Hâc Yusuf nâm müteveffânın 
sulbî sagīr oğlu İbrahim’in tesviye-i umûru için kıbel-i şer‘-i şerîfden mansûb vasî 
olan Mustafa Çelebi b. Hüdâverdi meclis-i şer‘de bundan akdem sagīr-i mezbûrun 
vasîsi olup sagīr-i mezbûrun malını zabt ve her hâlini hıfzda taksîr ve tekâsülü 
olmağla azl olunan bâ‘isü’l-kitâb Mehmed Çelebi b. Musli nâm râcil mahzarında 
bi’l-vesâye ikrâr ve takrîr-i kelâm edip mezbûr Mehmed Çelebi bundan akdem 
vesâyet-i mezkûreden azl ve yerine ben vasî olduğumda, mezbûr Mehmed Çele-
bi sagīr-i mezbûra babası müteveffâ-yı mezbûrdan bi’l-irsi’ş-şer‘î isâbet ve intikāl 
edip sâbıkan sagīr-i mezbûr üzerine vasî olan el-Hâc Halil’den ahz ü kabz eyle-
diği malın muhâsebesini gördüğümde ber mûceb-i defter bi’t-tamâm ve’l-kemâl 
vasiyy-i sâbık-ı mezbûr Mehmed Çelebi yedinden vesâyetim hasebiyle alıp kabz 
[edip] zimmetinde sagīr-i mezbûr malından bir akçe ve bir habbe bâkī kalma-
mışdır min ba‘d vasiyy-i sâbık-ı mezbûr Mehmed Çelebi ile sagīr-i mezbûr malı-
na müte‘allik da‘vâ ve nizâ‘ım yokdur deyicek gıbbe’t-tasdîki’ş-şer‘iyyi’l-mu‘teber 
mâ hüve’l-vâki‘ bi’t-taleb kayd şüd.
Tahrîren fi’l-yevmi’l-hâmis aşer min Zilhicceti’l-harâm li seneti isneteyn ve 
seb‘în ve elf.
Şuhûdü’l-hâl: El-Hâc Ali en-Nâzır, el-Hâc Ali [b.] Tayyib, Sâlih Efendi b. Meh-
med, Hüseyin Muhzır, Ali Beşe Çukadâr ve gayruhüm mine’l-hâzırîn.

420 [90b-3] İbrahim b. Hacı Yusuf üzerine Mustafa Çelebi 
b. Hüdâverdi’nin vasî tayin olunması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Evlice Baba 
mahallesinde sâkin iken bundan akdem vefât eden el-Hâc Yusuf ’un sulbî sagīr 
oğlu İbrahim’e babası müteveffâ-yı mezbûrdan intikāl eden malı zabt ve sagīr-i 
mezbûrun her hâlini hıfz için kıbel-i şer‘den mukaddemâ vasî nasb ve ta‘yîn 
olunan el-Hâc Halil b. Maden nâm bezzâz ticâret için diyâr-ı âhara mütevec-
cih olmağla kendi azlini ilhâh ve iltimâs etmeğin azl olunup sagīr-i mezbûr 
üzerine cânib-i şerî‘at-ı mutahharadan Mehmed Çelebi b. Musli vasî nasb ve 
ta‘yîn olunmuşdu, lâkin mezbûr Mehmed Çelebi dahi mâl-ı sagīri zabt ve her 
hâlini hıfzda tekâsül ve tehâvün üzre olduğundan mâ‘adâ te‘addîsiyle yedin-
de sagīr-i mezbûrun malı zâyi‘ ve telef olduğu takdîrce tazmîn için ism-i mâl 
ıtlâk olunur bir nesnesi olmamağla sagīr-i mezbûrun malı aynıyla mevcûd iken 
mezbûr Mehmed Çelebi azl ve yerine bir mütemevvil ve dindâr kimesne vasî 
nasb ve ta‘yîn olunmak sagīre her vechile evlâ ve enfa‘ olmağın işbu sâhibü’l-
kitâb Mustafa Çelebi b. Hüdâverdi her vechile mahal ve müstahık vesâyet uh-
desinden gelmeğe kādir ve mütemevvil ve perhîzkâr olup vesâyete ehil olmağ-
la sagīr-i mezbûr üzerine hâkim-i muvakki‘-i sadr-ı kitâb tûbâ-lehû ve hüsnü 
me’âb hazretleri dahi vasî nasb ve ta‘yîn etmeğin ol dahi vesâyet-i mezbûreyi 
kabûl ve hıdemât-ı lâzımesini edâya müte‘ahhid olmağın vâki‘ü’l-hâli bi’l-ibtigā 
sebt olundu.
Fi’l-yevmi’r-râbi‘ aşer min Zilhicceti’l-harâm min şühûri sene isneteyn ve seb‘în 
ve elf.
Şuhûdü’l-hâl: Mustafa Çelebi b. Pervâne, Sâlih Mehmed Efendi b. Mehmed, Ali 
Beşe b. Emrullah, Hüseyin Muhzır, Hasan muhzır ve gayruhüm mine’l-hâzırîn.

421 [91a-1] Kadı Hızır Efendi’nin bazı emlâkini satıp bazısının 
kullanım hakkını devretmesi
Vilâyet-i Rumeli’nde Avlonya sancağına tâbi‘ Arnavud Belgradı kazâsı a‘mâlinden 
Bahtalı nâm karye sükkânından fahrü’l-kuzât Hızır Efendi b. Bayram nâm kadı 
meclis-i şer‘-i hatîr-i lâzımü’t-tevkīrde işbu râfi‘ü’l-vesîka Simo ve Yano vele-
dey Mato nâm karındaşlar muvâcehelerinde bi’t-tav‘ ve’r-rızâ ikrâr ve takrîr-i 
kelâm edip bey‘-i câ’i’z-zikrin sudûruna değin silk-i mülk-i sahîhimde mün-
selik olan emlâkimden olup karye-i mezbûrede vâki‘ bir tarafdan Yuvan nâm 
zimmî mülkü ve bir tarafdan Reste v. Moce mülkü ve bir tarafdan Papa Nano 
nâm râhib mülkü ve taraf-ı râbi‘i tarîk-i âm ile mahdûd ve bir bâb fevkānî ve 
bir bâb tahtânî odaları ve bir anbarı ve menzil-i mezbûrda mevcûd üç aded 
fıçı ve şırahâneyi ve zât-ı eşcâr-ı müsmire ve gayr-ı müsmire bahçeyi müştemil 
çiftlik ta‘bîr olunur mülk menzilimi cümle tevâbi‘ ve levâhıkı ile yine karye-i 
mezbûre hudûdu dâhilinde vâki‘ bir tarafdan Reste v. Moce bağı ve bir tarafdan 
Yuvan v. Tebre bağı ve iki tarafdan Hristo [v.] Moce bağı ile mahdûd tahmînen 
sekiz çapalık mülk bağı ve yine hudûd-ı mezbûrda vâki‘ etrâf-ı erba‘ası Kosta 
v. Todori ve Reste [v.] Moce ve Kola v. Saraviçe bağları ile mahdûd tahmînen 
on çapalık bir kıt‘a mülk bağımı dahi merkūmân Simo ve Yano’ya tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bi safkatin vâhidetin ale’l-
iştirâki’s-seviy bâtten bey‘ eylediğimde anlar dahi ber vech-i iştirâk minvâl-i 
muharrer üzre iştirâ ve kabûl eylediklerinden sonra yine karye-i mezbûre sınırı 
dâhilinde tefvîz-i âti’z-zikrin sudûruna değin zabt ve taht-ı tasarrufumda olup 
inde’l-ahâliyi’d-diyâr ma‘lûmetü’l-kıta‘ ve’l-mikdâr beynimizde ma‘lûm tarlala-
rımın ve etrâfında vâki‘ olan on iki dib zeytin eşcârı ile otuz dib ceviz eşcârı ve 
yirmi dib armud eşcârlarımın dahi hakk-ı tasarrufların, sâhib-i arz ma‘rifetiyle 
merkūmân Simo ve Yano’ya ale’l-iştirâk iki bin akçe bedel mukābelesinde ferâğ 
ve tefvîz edip anlar dahi ale’ş-şirketi’s-seviyye vech-i meşrûh üzre tefevvüz ve 
kabûl eylediklerinden sonra semen-i mezbûr üç bin akçe ile bedel-i mersûm iki 
bin akçe ki cem‘an beş bin akçeyi merkūmân yedlerinden tamamen ahz ü kabz 
edip çiftlik-i mahdûd-ı mezkûru ve on sekiz çapalık bağları ile sâlifü’z-zikr tar-
laları mahallinde ale’l-iştirâk ahz ü kabz zabt u tasarrufa merkūmân Simo ve 
Yano’yu taslît eyledim min ba‘d benim alâkam yokdur emsâli gibi mutasarrıf ol-
sunlar deyicek gıbbe’t-tasdîki’ş-şer‘iyyi’l-vicâhiyyi’l-mu‘teber mâ cerâ kayd şüd.
Fî gurreti Zilhicceti’ş-şerîfe li seneti isneteyn ve seb‘în ve elf.
Şuhûdü’l-hâl: Kaldırımcı kethüdâsı Bayram b. Mehmed, Ali Beşe b. Sinan, Aydın 
Beşe b. Haydar, Ali Beşe b. Mahmud, Osman Beşe b. Abdullah, Abdülaziz b. Ah-
med ve gayruhüm mine’l-hâzırîn.

422 [91a-2] Yoğurtçu Yuvan v. Mitre’nin kardeşinin davasında çoban 
Ali’yi mesul tutmadığı
Yoğurtçu tâifesinden Yuvan v. Mitre nâm zimmî meclis-i şer‘-i hatîr-i lâzımü’t-
tevkīrde çoban tâifesinden işbu râfi‘ü’l-kitâb Ali b. Abdullah mahzarında bi’t-
tav‘ ve’r-rızâ lâ-bi’l-kerh ve’l-cezâ ikrâr ve takrîr-i kelâm edip Havâss-ı Aliyye 
kazâsı ihtivâsından Topçular nâm karye kurbunda vâki‘ Çiço Çiftliği demekle 
ma‘rûf mahal mukābelesinde koyun geçesi içinde târih-i kitâbdan bir gece mu-
kaddem li ebeveyn karındaşım Balaban v. Mitre mecrûhan maktûl bulunmağla 
kātili sensin ve yâhud kātili bilirsin deyû mezbûr Ali’den mukaddemâ da‘vâ ey-
lediğimde ol dahi inkâr etmişdi el-hâletü hâzihî da‘vâ-yı mezkûrumdan fâriğ 
olup husûs-ı mezbûra müte‘allik âmme-i de‘âvî ve mütâlebât ve eymân ve 
muhâsamâtdan merkūm çoban Ali’nin zimmetini ibrâ-i âmm-ı kātı‘ü’n-nizâ‘la 
ibrâ ve iskāt-ı tâmm-ı râfi‘ü’l-hisâm birle ibrâ ve iskāt eyledim min ba‘d mezbûr 
çoban Ali ile vechen mine’l-vücûh ve sebeben mine’l-esbâb da‘vâ ve nizâ‘ım 
yokdur, zuhûr dahi ederse lede’l-hükkâmi’l-kirâm mesmû‘a ve makbûle olma-
sın deyicek mukırr-ı mezbûrun minvâl-i meşrûh üzre cereyân eden ikrârını 
merkūm çoban Ali vicâhen ve şifâhen tasdîk ve tahkīk etmeğin mâ cerâ bi’t-
taleb kayd şüd.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li seneti isneteyn ve seb‘în ve 
elf.
Şuhûdü’l-hâl: Mustafa Çelebi b. Süleyman, Bereket b. Abdullah, Süleyman Beşe 
b. Ahmed, Musa Beşe b. Mehmed, Mahmud Beşe b. Musli ve gayruhüm mine’l-
hâzırîn.

423 [91a-3, Arapça] Ahmed Beşe b. Abdullah’ın muhallefâtı
Medîne-i Ebâ Eyyûb el-Ensârî -dâme fî rıdvâni’l-Bârî- mahallâtından Zeyneb 
Hâtun mahallesinde sâkin iken bundan akdem vefât eden ve geriye Müferrah 
bt. Abdullah nâm zevcesini ve Mehmed b. Ahmed nâm sagīr oğlunu bırakan 
merhûm Ahmed Beşe b. Abdullah’ın muhallefâtıdır. Verâseti bunlara münha-
sırdır.
Vaka‘a’t-tahrîr fi’l-yevmi’r-râbi‘ ve’l-ışrîn min Zilka‘de eş-şerîfe sene 1072.
An bahâi Şâhin gulâm: Meblağ 9.000
İbrahim Beşe yedindeki nakid akçe: Meblağ 900
Yekûn: 9.900
Min dükkân: Meblağ 400
Harc-ı hüccet: Meblağ 300
Ücret-i kadem: Meblağ 100
Dellâliyye: Meblağ 200
Harc-ı pençik: Meblağ 440
Def ‘-i hüccet-i defter: Meblağ 20
Resm-i kısmet-i âdî: Meblağ 240
Yekûn: 1.700
sagīr-i mezbûrun vâlidesi ve vasiyy-i şer‘î olunduğu hasebiyle kendiye isâbet 
ve intikāl eden sümün hisse-i şer‘iyyesini sagīr-i mezbûra hibe eylediği ecilden 
taksîm olunmamışdır.
el-Bâkī: Meblağ 7.200
sagīr-i mezbûr Mehmed’in vasîsi mezbûre Müferrah hâtuna teslîm olunmuşdur. 
Yalnız yedi bin iki yüz akçedir.
Havâss-ı Aliyye kadısı el-fakīr Mustafa b. Musa ma‘rifetiyle yazılmıştır.

424 [91b-1] Ayşe bt. Eyüb Ağa’nın evini bey‘ bi’l-istiğlâl yoluyla 
Aynîşah Sultan Vakfı’na satması
Husûs-ı âti’l-beyânın mahallinde tahrîri iltimâs olunmağın savb-ı şer‘-i şerîfden 
mevlânâ Sâlih Mehmed Efendi irsâl olunup ol dahi zeyl-i kitâbda muharrerü’l-
esâmî olan müslimîn ile medîne-i Hazret-i Ebâ Eyyûb el-Ensârî -dâme fî 
rıdvâni’l-Bârî-’de Zal Paşa câmi‘i mukābelesinde sâkine fahrü’l-muhadderât Ayşe 
Hâtun bt. el-merhûm Eyüb Ağa’nın menziline varılıp akd-i meclis-i şer‘ olun-
dukda, müşârün-ileyhâ Ayşe Hâtun meclis-i ma‘kūd-ı mezkûrda, mahmiye-i 
İstanbul’da vâki‘ dârü’s-sa‘âde ağası hazretleri taht-ı nezâretinde olan evkāfdan 
merhûm Aynîşah Sultan evkāfı’na bi’l-fi‘l mütevellî olan sâhibü’l-kitâb fahrü’l-
emâsil ve’l-akrân Abdülkādir Çelebi b. İbrahim mahzarında bi tav‘ihâ ikrâr edip 
silk-i mülk-i sahîhimde münselik olan emlâkimden medîne-i mezbûrede Baba 
Haydar-ı Nakşibendî mahallesinde vâki‘ etrâf-ı erba‘ası tarîk-i âm ile mahdûd 
fevkānî ve tahtânî hâriciyye ve dâhiliyye büyût-ı müte‘addide ve sofaları ve iki 
kıt‘a bahçeleri ve bahçe içinde yedi bâb odaları ve beş aded su kuyusunu müşte-
mil olup babam merhûm Eyüb Ağa’dan bi’l-irsi’ş-şer‘î bana isâbet ve intikāl eden 
mülk-i mevrûs menzilimi bi cümleti’t-tevâbi‘ ve’l-levâhık mâl-ı vakf-ı mezbûr 
ile mütevellî-i mûmâ-ileyh Abdülkādir Çelebi’ye her biri sekizer dirhem ge-
lir dört yüz kıt‘a riyâlî guruş-ı kebîre alâ tarîki’l-istiğlâl bey‘ ve teslîm edip ol 
dahi mâl-ı vakf-ı mezbûr ile tarîk-i mezbûr üzre iştirâ ve tesellüm ve kabûl 
edip kabz-ı semen-i ma‘dûd eylediğimden sonra mütevellî-i mezbûr menzil-i 
mahdûd-ı mezkûru ba‘de’t-tahliyye ve’t-tekābuz târih-i kitâb şehri gurresinden 
sene tamâmına değin altmış kıt‘a riyâlî guruş-ı kebîr icâre ile menzil-i mezbûru 
bana îcâr ve teslîm, ben dahi vech-i muharrer üzre istîcâr ve tesellüm ve kabz 
ve kabûl eyledim dedikde gıbbe’t-tasdîki’l-mu‘teber yine mukırra-i mezbûrenin 
tevâbi‘inden Fâtıma Hâcce bt. Mustafa nâm hâtun meclis-i mezbûrda, derk-i 
menzil-i mezbûre ve ücret-i merkūmeye ve asl-ı mâla emr ve kabûlü hâvî 
kefâlet-i sahîha-i şer‘iyye ile [kefîl] ta‘yîn oldum deyû bi tav‘ihâ ikrâr etmeğin 
men lehü’t-tasdîk kıbelinden ba‘de’l-kabûl vâki‘ü’l-hâli mevlânâ-yı mezbûr ma-
hallinde tahrîr, ba‘dehû meclis-i şer‘a gelip alâ vukū‘ihî inhâ ve takrîr etmeğin 
mukırra-i mezbûrenin sulbî kebîr oğlu fahrü’l-emâcid ve’l-ekârim Ahmed Ağa 
b. el-merhûm İbrahim Ağa kıbelinden Mehmed Çelebi b. Mustafa ve diğer 
Mehmed Çelebi b. Ahmed şehâdetleriyle vekâleti sâbite olan Abdülkādir Çele-
bi meclis-i şer‘de müvekkilem müşârün-ileyh dahi derk-i menzil-i mezbûra ve 
ücretine ve asl-ı mâla emr ve kabûlü hâvî kefâletle ta‘yîn olmuşdur deyû bi’l-
vekâle ikrâr etmeğin ba‘de’l-kabûl mâ cerâ kayd şüd.
Fî selh-i Zilka‘de sene 1072.
Şuhûdü’l-hâl: es-Seyyid Ahmed Efendi b. es-Seyyid Nesimi?, Osman Bey b. Ab-
durrahman, Receb Çelebi b. Mustafa, Ahmed Çelebi b. Mehmed, Receb Bey 
Kethüdâ, İbrahim b. Hasan, Mehmed Çelebi b. Mustafa, Sadık Çelebi b. Meh-
med ve gayruhüm.

425 [91b-2] Bedehşan bt. Abdullah’ın câriyesini kaybettirdiği iddiasıyla 
Sâliha bt. Derviş Mehmed aleyhine açtığı davada sulh olması
Mahmiye-i İstanbul’da Sinan Ağa mahallesinde sâkine Bedehşan bt. Abdullah 
tarafından sulh ve ibrâ-i câ’i’z-zikri ikrâra ve bedel-i sulhü kabza vekîl olup 
mezbûrenin zâtını ma‘rifet-i şer‘iyye ile ârifân olan Mehmed Çavuş b. Mus-
tafa ve el-Hâc Mehmed b. İbrahim şehâdetleriyle şer‘an vekâleti sâbite olan 
umdetü’l-kuzâti’l-İslâm Sunullah Efendi b. Ömer Efendi nâm vekîl meclis-i 
şer‘de Havâss-ı Aliyye kazâsı a‘mâlinden kasaba-i Hasköy’de Abdüsselâm ma-
hallesinde sâkine sâhibetü’l-kitâb Sâliha bt. Derviş Mehmed tarafından ikrâr-ı 
âti’z-zikri tasdîke vekîl olup bimâ hüve nehci’s-sübût şer‘an vekâleti sâbite olan 
Mehmed Bey oğlu Hasan Bey nâm vekîl mahzarında bi’l-vekâle ikrâr ve takrîr-i 
kelâm edip bundan akdem müvekkilem mezbûre Bedehşan Hâtun’un mülkün-
den Üftâde nâm Moskoviyyetü’l-asl câriye-i memlûkesi firâr ve gaybet etme-
ğin müvekkile-i mezbûre Sâliha Hâtun’dan zikr olunan câriyesini idlâl edip gay-
bet ettirmişsindir deyû da‘vâ ve kıymet-i şer‘iyyesini taleb eylediğinde ol dahi 
inkâr etmeğin beynlerinde münâza‘ât-ı kesîre cereyân etmişdi el-hâletü hâzihî 
müvekkilem mezbûre Bedehşan ile müvekkile-i mezbûre Sâliha Hâtun beynle-
rine muslihûn tavassut edip da‘vâ-yı mezkûrdan merkūme Sâliha ile müvekki-
lem mezbûre Bedehşan’ı üç bin beş yüz fıddî nakd-i râyic fi’l-vakt akçe üzerine 
inşâ-i akd-i sulh eylediklerinde ben dahi sulh-i mezbûru kabûl ve bedel-i sulh 
olan mezbûrü’n-na‘t üç bin beş yüz akçeyi tamamen müvekkile-i merkūme ye-
dinden vekâletim hasebiyle müvekkile-i mezbûre için alıp kabz edip zikr olu-
nan câriye da‘vâsından zimmetini ibrâ-i âmm-ı kātı‘ü’n-nizâ‘ ile ibrâ ve iskāt-ı 
tâmm-ı râfi‘ü’l-hisâm birle iskāt eyledim min ba‘d müvekkile-i mezbûre ile 
müvekkilim mezbûre Bedehşan’ın vechen mine’l-vücûh da‘vâ ve nizâ‘ı yok-
dur, zuhûr dahi ederse lede’l-hükkâmi’l-kirâm mesmû‘a olmasın deyicek 
gıbbe’t-tasdîki’l-mu‘teber müvekkile-i mezbûrenin zevci el-Hâc Mehmed nâm 
kimesne meclis-i mezbûrda vekîl-i mezbûr mahzarında bundan akdem zikr olu-
nan câriyenin nısfı benim idi deyû da‘vâ eylemişdim el-hâletü hâzihî da‘vâ-yı 
mezkûrdan fâriğ olup müvekkile-i mezbûrenin zimmetini da‘vâ-yı mezbûrdan 
ben dahi ibrâ eyledim deyicek mâ cerâ ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Mehmed Çelebi b. Musli, Abbas Efendi b. (  ) el-İmâm, Ali Çele-
bi el-Yesârî, Ramazan Efendi el-Müezzin, Ali Ağa b. ( ) el-Bostânî ve gayruhüm 
mine’l-hâzırîn.

426 [92a-1] Bahçe Belgrad köyü ahalisi ile Sinan Bey b. Ali’nin mera 
davasında sulh oldukları
Havâss-ı Aliyye kazâsına tâbi‘ Terkos âhiyesi a‘mâlinden su nâzırlarına mahsûs 
olan kurâdan Bahçe Belgrad karye zimmîlerinden Pandazi v. Yorgi ve Sakos-
ta v. Yanaki ve Todoş v. Yanaki ve Panayot v. Yani ve Yani v. Şirdilo ve Dimit-
ri v. Yorgi ve Zafiri v. Yorgi nâm zimmîler ve sâirleri bi isrihim meclis-i şer‘de 
karye-i mezbûre mer‘âsına mülâsık olan otlağın mutasarrıfı olan Sinan Bey 
b. Ali nâm cündî mahzarında her biri takrîr-i kelâm ve ifâde-i merâm edip 
sâlifü’z-zikr Bahçe Belgrad karyesi merhûm cennet-mekân firdevs-âşiyân Sul-
tan Bayezid Hân-ı Velî evkāfı arâzisinden olup hâl-i fetihden bu âna gelin-
ce ahâlî-i karye-i mezbûre zabt ve tasarruf ederken mezbûr Sinan Bey zikr 
olunan mer‘âmız kurbunda olan otlağa mukāta‘a ile mutasarrıf olmağın gâh 
ve bî-gâh koyunlarını bizim mer‘âmıza geçirip bizim ile nizâ‘ üzre olmağın 
biz dahi evkāf-ı mezbûre mütevellîsine karyemiz mer‘âsı için senevî mukāta‘a 
takdîr ettirdip yedimize temessük almak murâdımızdır el-hâletü hâzihî bi-
zim karyemizin merkūm Sinan Bey’in mutasarrıf olduğu otlak cânibinin sı-
nırı evvelâ Yeniköy’e giden tarîk-i âmmın sağ tarafında olan mermer taş, an-
dan Kara Yakub tarlası mukābelesinde yığılan sarı taşlar, andan Sinan Bey tar-
lası kurbunda olan incirlik andan dereye ki geçidden aşağı cereyân eden su-
dan mezbûr Sinan Bey, geçidden yukarı cereyân eden sudan biz intifâ‘ ederiz 
andan Kartaltepe’ye andan Ayas Ağa karyesine giden yol ki İstanbul yoludur, 
andan Ortapınar’a andan araba yolu ile yine karye-i mezbûreye varırız, zikr 
olunan hudûd karye-i mezbûr mer‘âsıyla merkūm Sinan Bey’in mutasarrıf 
olduğu otlak beyninde sınır-ı kadîmdir, hâlâ mezbûr Sinan Bey’den mârrü’z-
zikr sınır dâhilinde olan mer‘âmızda alâka ve medhali var mıdır suâl olunup 
takrîri tahrîr olunmak matlûbumuzdur dediklerinde isre’l-istintâk mezbûr Si-
nan Bey cevâbında fi’l-hakīka bundan akdem bâlâda zikr olunan tepenin bir 
cânibinde biz ve bir cânibinde siz mevâşîmizi saky edelim deyû ahâlî-i karye-i 
mezbûre ile gâh ve bî-gâh nizâ‘ eder idim, hâlâ nizâ‘ ve cidâlden fâriğ ol-
dum, mârrü’z-zikr sınır dâhilinde kat‘â alâka ve medhalim yokdur, zikr olu-
nan zimmîler evkāf-ı mezbûre mütevellîsine mer‘âları için mukāta‘a takdîr et-
tirdip temessük alıp mer‘âlarına keyfe mâ yeşâ’ûn mutasarrıf olsunlar deyicek 
vâki‘ hâli merkūmûn zimmîler talebleriyle ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe sene 1072.
Şuhûdü’l-hâl: Mehmed Çelebi b. Osman zâbıta-i karye-i mezbûre, el-Hâc İbra-
him Ser-bölük, İsmali Çelebi Râh-ı âbî, İsmail Bey el-Bostânî, Receb Beşe b. Ka-
sım, Mehmed Çelebi b. ( ) İmâm, diğer Receb Bey Kethüdâ, Dilâver Muhzır, Yah-
ya Çelebi b. Mehmed, Abdülaziz Çelebi b. Sinan, Musa b. Mustafa, Ali b. Cafer, 
Mehmed Efendi b. Ahmed.

427 [92a-2] Ali Çelebi b. Abdullah’ın alacağına karşılık rehin aldığı 
menzili Ayşe bt. Ali’ye iade etmesi
Fekk-i rehin ve kefîl-i mezbûrun dahi zimmetini ibrâ
Havâss-ı Aliyye kazâsına tâbi‘ kasaba-i Hasköy’de sâkin Ali Çelebi b. Abdullah 
nâm kimesne meclis-i şer‘de işbu râfi‘atü’l-kitâb Ayşe bt. Ali nâm hâtun mah-
zarında ikrâr ve takrîr-i kelâm edip kasaba-i mezbûr mahallâtından Kiremitçi 
Ahmed Çelebi mahallesinde vâki‘ iki tarafdan Ali Çelebi mülkü ve bir tarafdan 
Macarlar nâm yahudiler mülkleri ve bir tarafdan tarîk-i âm ile mahdûd mecmû‘ 
mülk menzilini mezbûre Ayşe Hâtun sene ihdâ ve seb‘în ve elf Şevvâlü’l-
mükerremi’nin yirmi dördüncü günü otuz kıt‘a esedî guruşa bana alâ tarîki’l-
istiğlâl bey‘ ve teslîm ve kabz-ı semen edip ben dahi tarîk-i mezbûr üzre iştirâ 
ve kabûl ve tesellüm eylediğimden sonra yine mahalle-i mezbûrede sâkin Yan-
bolu cemâ‘atinden Yako v. Papola nâm yahudi meblağ-ı mezbûru bana edâ ve 
teslîme emr ve kabûlü hâvî kefâlet-i sahîha-i şer‘iyye ile kefîl olmuşdu el-hâletü 
hâzihî zikr olunan otuz kıt‘a esedî guruşu tamamen merkūme Ayşe Hâtun ye-
dinden alıp kabz edip fekk-i istiğlâl eyledim min ba‘d mezbûre Ayşe ve kefîl-i 
merkūm ile vechen mine’l-vücûh alâkam kalmadı husûs-ı mezbûra müte‘allik 
mezbûre Ayşe ve kefîl-i merkūmun zimmetlerini ibrâ eyledim deyicek gıbbe’t-
tasdîki’l-mu‘teber mâ cerâ bi’t-taleb kayd şüd.
Fî selh-i Zilka‘deti’ş-şerîfe li seneti isneteyn ve seb‘în ve elf.
Şuhûdü’l-hâl: Yusuf b. Abdullah, Ali Beşe b. Mehmed er-Râcil, Mustafa Efen-
di imâm-ı Düğmeci, es-Seyyid Abdurrahman b. es-Seyyid eş-Şeyh Yakub, Meh-
med b. Abdullah ve gayruhüm mine’l-hâzırîn.









428 [92b-1] Saadet bt. Abdullah ile müderris Ali Efendi’nin boşanması
Yâ Fettâh
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Câmi‘-i 
Kebîr mahallesi sâkinelerinden Saadet bt. Abdullah nâm hâtun meclis-i şer‘-i 
hatîr-i lâzımü’t-tevkīrde zevc-i mutallıkı fahrü’l-müderrisîni’l-kirâm zahrü’l-
müdakkikīni’l-fihâm Ali Efendi b. (  ) mahzarında bi’t-tav‘ ve’r-rızâ lâ-bi’l-kerh 
ve’l-cezâ ikrâr-ı tâm ve takrîr-i kelâm edip mûmâ-ileyh Ali Efendi bundan ak-
dem zevcim olup beynimizde hüsn-i zindegânemiz olmamağla beni tatlîk et-
meğin zimmetinde mütekarrir altı bin akçe mehr-i müeccelimi bana def ‘ ve 
teslîm, ben dahi alıp kabz eylediğimden sonra nafaka-i iddetim için iki keyl pi-
rinç, beş vakıyye revgan-ı sâde, on vakıyye un ve beher yevm ikişer akçe ek-
mek ve iddetim tamâmına değin yevmî buçuk vakıyye lahm ve beher yevm 
üçer akçe me’ûnet-i süknâm için ta‘yîn ve huzûr-ı şer‘de zikr olunan zahîreyi 
bana def ‘ ve teslîme ta‘ahhüd eylediğinden sonra zevc-i mutallıkım mûmâ-
ileyh Ali Efendi zimmetinde mukaddemâ mütekarrir olan mehr-i müeccelim-
den bâkī üç bin akçem ve cihet-i karz-ı şer‘îden dahi üç bin akçem kalmışdır 
deyû da‘vâ ve taleb eylediğimde ol dahi inkâr ile cevâb vermeğin beynimiz-
de münâza‘ât-ı kesîre cereyân etmişidi el-hâletü hâzihî da‘vâ-yı mezkûremden 
mûmâ-ileyh Ali Efendi ile üç bin nakd-i râyic fi’l-vakt akçe üzerine vesâtat-ı 
muslihîn ile sulh olup bedel-i sulh olan mezbûrü’n-na‘t üç bin akçeyi zevc-i 
mutallıkım mûmâ-ileyh Ali Efendi yedinden tamamen alıp kabz edip zevciyye-
te müte‘allik âmme-i de‘âvî ve mütâlebât ve eymân ve muhâsamâtdan zimme-
tini ibrâ-i âmm-ı kātı‘ü’n-nizâ‘la ibrâ ve iskāt-ı tâmm-ı râfi‘ü’l-hisâm birle iskāt 
eyledim min ba‘d mûmâ-ileyh ile vechen mine’l-vücûh ve sebeben mine’l-esbâb 
da‘vâ ve nizâ‘ım yokdur, zuhûr dahi ederse lede’l-hükkâmi’l-kirâm mesmû‘a ve 
makbûle olmasın deyicek gıbbe’t-tasdîki’l-mu‘teber mâ cerâ kayd şüd.
Fî gurreti Zilhicceti’l-harâm li sene isneteyn ve seb‘în ve elf.
Şuhûdü’l-hâl: Fahri Efendi nâib-i recül, Eyüb Çelebi b. Mehmed, Sâlih Mehmed 
Efendi b. Mehmed, Hüseyin b. Hasan, Mehmed b. Mahmud ve gayruhüm.

429 [92b-2] Fâtıma Hatun bt. Ahmed Çavuş’un terekesinin mirasçıları 
arasında paylaşılması
Havâss-ı Aliyye kazâsına tâbi‘ kasaba-i Hasköy’de Turşucuzâde Hüseyin Çelebi 
mahallesinde Pîrî Paşa semtinde sâkine iken bundan akdem vefât eden Fâtıma 
Hâtun bt. Ahmed Çavuş’un verâseti, zevci fahrü’l-emâsil ve’l-akrân hamlacı Meh-
med Ağa ile sadriye kebîre kızı Ayşe Hâtun bt. Mehmed’e münhasıra olduğu şer‘an 
zâhir ve tashîh-i mes’eleleri bi hükmi’l-ferâ’iz dört sehimden farz ve i‘tibâr olunup 
sihâm-ı mezkûreden bir sehmi zevci mûmâ-ileyh Mehmed Ağa’ya ve üç sehmi 
kızı müşârün-ileyhâ Ayşe Hâtun’a isâbet ve intikāl eylediği hâkim-i muvakki‘-i 
sadr-ı kitâb huzûrunda müte‘ayyin ve mütehakkik oldukdan sonra müteveffâ-yı 
mezbûrenin muhallefâtından mahalle-i mezbûrede vâki‘ lede’l-ahâlî ve’l-cîrân 
ma‘lûmetü’l-hudûd menzil-i müteveffât-ı mezbûrenin zevci mûmâ-ileyh ile kızı 
müşârün-ileyhâ beynlerinde bi’t-terâzî tevzî‘ ve taksîm için kıbel-i şer‘den bi’t-
taleb irsâl olunan mevlânâ Sâlih Mehmed Efendi, ol dahi hâssa mi‘mârlarından 
Üstâd Ali Beşe b. Abdullah ve zeyl-i sahîfede muharrerü’l-esâmî olan müslimîn 
ile menzil-i mezbûra varıp akd-i meclis-i şer‘ eylediğinden sonra mûmâ-ileyh 
Mehmed Ağa asâleten ve müşârün-ileyhâ Ayşe Hâtun’un zevci ve tarafından her 
husûsuna vekâlet-i mutlaka ile vekîl-i şer‘î-i müsecceli olan mefhar-i erbâbi’t-
tahrîr ve’l-kalem Ali Efendi b. el-Hâc Hüdâverdi mahzarlarında mi‘mâr-ı mezbûr 
menzil-i mezbûrun dâhiliyye ve hâriciyye ve fevkānî ve tahtânî odalar ve sofa-
lar ve sâir binâlı ve binâsız olan yerlerini misâha ve takvîm eylediğinde menzil-i 
mezbûrun cem‘an binâlı olan yerleri tûlen ve arzen bi hesâb-ı terbî‘î bin beş 
yüz yetmiş dokuz zirâ‘ gelip ve zât eşcâr-ı müsmire ve gayr-ı müsmireli bah-
çeler ve bağı ve binâsız olan mahalli cem‘an altı bin üç yüz otuz beş zirâ‘ gelip 
menzil-i mezbûrun mebnî olan mahalline üç yüz doksan beş zirâ‘ı zevci mezbûr 
Mehmed Ağa’ya bin yüz seksen dört zirâ‘ı kızı müvekkile-i müşârün-ileyhâya ve 
binâsızdan dahi bin beş yüz seksen dört zirâ‘ı mezbûr Mehmed Ağa’ya ve dört 
bin yedi yüz elli bir zirâ‘ı müvekkile-i müşârün-ileyhâya isâbet ve intikāl etmeğin 
vekîl-i mûmâ-ileyh Ali Efendi meclis-i ma‘kūd-ı mezkûrda müşârün-ileyh Meh-
med Ağa mahzarında bi’l-vekâle ikrâr ve takrîr-i kelâm edip menzil-i mezkûrun 
binâlı ve binâsız olan yerlerinde zevci mezbûr Mehmed Ağa’ya cem‘an bin do-
kuz yüz yetmiş dokuz zirâ‘ yer isâbet etmeğin yine menzil-i mezbûrdan ikin-
ci sedde kemer üzerinde bir tarafdan Hanes Ermeni mülkü ve tarafeyni müvek-
kilem mezbûrenin mülk-i mevhûbu ve mülk-i mevrûsu ve bir tarafdan ba‘zan 
kâtib Mehmed Efendi mülkü ve ba‘zan tarîk-i âm ile mahdûd mebnî ve gayr-ı 
mebnî cem‘an iki bin sekiz yüz kırk zirâ‘ yer ki mezbûr Mehmed Ağa hissesin-
den sekiz yüz altmış bir zirâ‘ fazladır ve tûlen dokuz ve arzen dört buçuk zirâ‘ 
sakfı ve bir su kuyusunu ve havuzu ve üzerinde bir bâb fevkānî oda ve deh-
liz ve ocaklı ve ocaksız cem‘an altı bâb oda ve bir matbah ve fırını ve su kuyu-
sunu ve üç kıt‘a sed üzerinde ve sokak kapısı kurbunda zât eşcâr-ı müsmire ve 
gayr-ı müsmire bahçeyi müştemil olan mahal aşağı duvar Mehmed Ağa’nın, yu-
karı duvar müvekkilem mezbûrenin olmak üzre mûmâ-ileyh Mehmed Ağa his-
sesine bi’t-terâzî ta‘yîn olunup müvekkilem müşârün-ileyhânın hissesine isâbet 
eden mahal mezbûr Mehmed Ağa hissesinden şerîf olmağla ol fazla olan sekiz 
yüz altmış bir zirâ‘dan mezbûr Mehmed Ağa’nın zimmetini bi’l-vekâle ibrâ ve 
iskāt eylemişdir ba‘de’l-yevm hudûd-ı mezkûr ile mahdûd olan mahall-i mezbûr 
Mehmed Ağa’nın mülk-i mevrûsudur. Keyfe mâ yeşâ’ mutasarrıf olsun deyicek 
mezbûr Mehmed Ağa dahi kabûl ve mukırr-ı mezbûru bi’l-muvâcehe tasdîk et-
meğin vâki‘ü’l-hâli mevlânâ-yı mezbûr mahallinde tahrîr ba‘dehû meclis-i şer‘de 
alâ vukū‘ihî inhâ ve takrîr etmeğin mâ cerâ kayd şüd.
Fi’l-yevmi’s-sâbi‘ min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mehmed Ağa b. Pîrî, Bayram Ağa b. Ali, Hüseyin Efendi b. Ahmed 
el-Kâtib, es-Seyyid Bayram Ağa b. es-Seyyid Abdurrahman, Sinan Ağa b. Hasan, 
Mehmed Çelebi b. Hasan, Ali Efendi el-İmâm, Hüseyin Bey b. Ali, Ahmed Ağa b. 
Zünnun, Ahmed Ağa b. Ali, Ali Çelebi b. Hızır ve gayruhüm.

430 [93a-1] Mehmed Reis’in kendisinden haksız yere para aldıklarını 
bildirdiği Selânik Kadısı İsa Efendi ve vekiliyle olan davada 
anlaşma sağlandığı
Mellâh tâifesinden Mehmed Reis b. el-Hâc Veli nâm kimesne meclis-i şer‘-i 
hatîr-i lâzımü’t-tevkīrde medîne-i Selânik’de seccâde-nişîn-i şer‘-i Muhammedî 
olan iftihârül-ulemâ’i’l-mütehakkikīn, muhtârü’l-fuzalâ’i’l-müdakkikīn, 
hallâlü’l-müşkilât, keşşâfü’l-mu‘dilât hâfızü’l-kitâbi’l-müstetâb Abdullah Efendi 
[b.] el-mevlâ’l-mevâliyyi’l-merhûm Mustafa Efendi taraf-ı karîni’ş-şereflerinden 
ikrâr-ı âti’z-zikri tasdîke vekîl olup nehc-i şer‘î üzre vekâleti sâbite olan fahrü’l-
emâsil ve’l-eşbâh Mustafa Ağa b. Ahmed mahzarında ikrâr ve takrîr-i kelâm 
edip bundan esbak müvekkil-i müşârün-ileyh İsâ Efendi hazretleri medîne-i 
mezbûrede hâkim-i şer‘-i İlâh ve hâdim-i dîn-i risâlet-penâh iken ben sefînem 
ile medîne-i mezbûre iskelesine varıp etrâf kurâdan arpa ve buğday ve sâir te-
reke iştirâ etmek murâd eylediğimde müvekkil-i müşârün-ileyh efendi haz-
retleri bana vech-i mübeyyen üzre tereke iştirâ etmek üzre mürâsele verip ol 
mukābelede muhzırbaşı yediyle benden bi gayri hakkın elli kıt‘a riyâlî guruş 
ahz ü kabz etmeğin ben dahi zikr olunan elli guruşumu mûmâ-ileyh efendi haz-
retlerinden taleb ve da‘vâ eylediğimde inkâr ile cevâb verdiklerinde beynimiz-
de münâza‘ât-ı kesîre cereyân etmişidi el-hâletü hâzihî beynimize muslihûn ta-
vassut edip da‘vâ-yı mezkûrumdan müvekkil-i müşârün-ileyh efendi hazretleri 
ile beni an inkâr iki bin dört yüz fıddî nakd-i râyic fi’l-vakt akçe üzerine inşâ-i 
akd-i sulh eylediklerinde ben dahi sulh-i mezbûru kabûl ve bedel-i sulh olan 
mezbûrü’n-na‘t iki bin dört yüz akçeyi tamamen müvekkil-i mûmâ-ileyh Ab-
dullah Efendi yedinden tamamen alıp kabz edip mâ‘adâ da‘vâsından zimmet-i 
şerîflerini ibrâ-i âmm-ı kātı‘ü’n-nizâ‘la ibrâ eyledim. Müvekkil-i mûmâ-ileyh ile 
vechen mine’l-vücûh ve sebeben mine’l-esbâb da‘vâ ve nizâ‘ım yokdur, zuhûr 
dahi ederse lede’l-hükkâmi’l-kirâm mesmû‘a ve makbûle olmasın deyicek 
gıbbe’t-tasdîki’l-mu‘teber mâ hüve’l-vâki‘ kayd şüd.
Fi’l-yevmi’s-sâlis min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, el-Hâc Mustafa b. Yusuf, umdetü’l-
müderrisîni’l-kirâm Mehmed Kadri Efendi, Hüseyin b. Osman, Hasan b. Abdi, 
Ali Beşe Çukadâr ve gayruhüm mine’l-hâzırîn.

431 [93a-2] Ayşe Hatun bt. Abdullah’ın, Yako v. Papola’da olan 
alacaklarını tamamen tahsil etmesi
Havâss-ı Aliyye kazâsına tâbi‘ kasaba-i Hasköy’de Kiremitçi Ahmed Çele-
bi mahallesi sâkinelerinden Ayşe Hâtun bt. Abdullah meclis-i şer‘de Yanbolu 
cemâ‘atinden işbu râfi‘ü’s-sifri’ş-şer‘î Yako v. Papola nâm zimmî muvâcehesinde 
bi tav‘ihî ikrâr ve takrîr-i kelâm edip bundan akdem mesfûr Yako benden yüz 
on beş kıt‘a riyâlî guruş-ı kebîr istikrâz ve kabz edip târih-i kitâbdan beş sene 
mukaddem kasaba-i mezbûre mahkemesinde sicil ve hüccet olmuş iken, bi’d-
defe‘ât merkūm Yako yedinden yüz kıt‘a riyâlî guruş-ı kebîrini alıp kabz etmişi-
dim el-hâletü hâzihî meblağ-ı bâkī on beş kıt‘a riyâlî guruşu dahi bana meclis-i 
şer‘de def ‘ ve teslîm, ben dahi alıp kabz edip merkūmun zimmetinde bir akçe 
bâkī kalmamışdı. Lâkin merkūme Yako zikr olunan hücceti benden taleb ey-
lediğinde ben dahi hüccet-i mezkûreyi zâyi‘ etmişidim. Min ba‘d mesfûr Yako 
zimmetinde zikr olunan yüz on beş kıt‘a riyâlî guruşdan bir akçe ve bir hab-
be hakkım bâkī kalmadı ba‘de’l-yevm hüccet-i mezbûre bulunup benden veya 
vekîlimden zikri sâbık yüz on beş kıt‘a guruşa müte‘allik da‘vâ ve nizâ‘ım zuhûr 
ederse lede’l-hükkâmi’l-kirâm mesmû‘a ve makbûle olmasın deyicek gıbbe’t-
tasdîki’ş-şer‘iyyi’l-mu‘teber mâ hüve’l-vâki‘ kayd şüd.
Tahrîren fî selh-i Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Ali Çelebi b. Abdullah, Yusuf b. Abdullah zevc-i mukırra, Musta-
fa Efendi imâm-ı Düğmeci, es-Seyyid Abdurrahman b. es-Seyyid eş-Şeyh Yakub, 
Mehmed Beşe karcıbaşı ve gayruhüm mine’l-hâzırîn.

432 [93a-3] Mehmed Beşe ortağı Himmet Beşe’nin kendilerinden 
haksız para aldığını bildirdikleri Selânik Kadısı Abdullah Efendi 
ile olan davada anlaşma sağlandığı
Mellâh tâifesinden Mehmed Beşe b. Musa ve şerîki Himmet Beşe b. Hüseyin nâm 
kimesneler meclis-i şer‘-i şerîfde medîne-i Selânik’de mesned-nişîn-i şerî‘at-ı 
garrâ olan a‘lemü’l-ulemâ’i’l-izâm, efdalü’l-fuzalâ’i’l-fihâm, sâhibü’l-me‘âlî ve’l-
mefâhir, vârisü’l-mecd ve’ş-şeref kâbiren an kâbir, sâhibü’l-kitâbi’l-müstetâb 
Abdullah Efendi necli’l-mevlâ’l-merhûm Mustafa Efendi cenâb-ı şerîflerinden 
ikrâr-ı âti’z-zikri tasdîke vekîl olup bimâ hüve nehci’s-sübût şer‘an vekâleti 
sâbite olan Mustafa Ağa b. Ahmed mahzarında her biri ikrâr ve takrîr-i kelâm 
edip müvekkil-i mûmâ-ileyh Abdullah Efendi hazretleri bundan medîne-i 
mezbûre kadı ve hükûmeti beyne’l-ibâd cârî iken, biz sefînemiz ile medîne-i 
mezbûre iskelesine varıp etrâf kurâdan arpa ve buğday ve sâir tereke iştirâsına 
râgıb olduğumuzda, mûmâ-ileyh Efendi hazretleri etrâf kurâ ahâlîlerinden 
murâd eylediğimiz üzre akçemiz ile tereke almak için yedimize mürâsele ve-
rip ol mukābelede bizden muhzırbaşı yediyle altmış kıt‘a riyâlî guruş almışi-
di el-hâletü hâzihî zikr olunan altmış guruşu müvekkil-i müşârün-ileyh efen-
di hazretlerinden taleb ve da‘vâ eylediğimizde inkâr ile cevâb vermeğin beyni-
mizde münâza‘ât-ı kesîre cereyân etmişidi hâlâ beynimize muslihûn tavassut 
edip da‘vâ-yı mezkûremizden müşârün-ileyh efendi hazretleri ile bizi an inkâr 
üç bin beş yüz fıddî nakd-i râyic fi’l-vakt akçe üzerine inşâ-i akd-i sulh eyledik-
lerinde biz dahi sulh-i mezbûru kabûl ve bedel-i sulh olan mezbûrü’n-na‘t üç 
bin beş yüz akçeyi tamamen müvekkil-i mûmâ-ileyh Abdullah Efendi hazret-
leri yed-i şerîflerinden alıp kabz edip mâ‘adâ da‘vâsından mûmâ-[ileyh] efen-
di hazretlerinin zimmetini ibrâ ve iskāt eyledik ba‘de’l-yevm mûmâ-ileyh ile 
vechen ve sebeben mine’l-esbâb da‘vâ ve nizâ‘ımız yokdur. Zuhûr dahi ederse 
lede’l-hükkâmi’l-kirâm mesmû‘a olmasın dediklerinde gıbbe’t-tasdîk mâ cerâ 
kayd şüd.
Fi’l-yevmi’s-sâlis min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Receb Çavuş el-Mübâşir, el-Hâc Mustafa b. Yusuf, Fahrü’l-
müderrisîni’l-kirâm Mehmed Kadri Efendi, Hüseyin b. Osman, Hasan b. Abdi, 
Ali Beşe Çukadâr, Receb Kethüdâ [b.] Maden, Dilâver muhzır ve gayruhüm 
mine’l-hâzırîn.

433 [93b-1] Çavuş Ali Çelebi’nin bahçıvan Mustafa Çelebi’de olan 
alacağını tahsil etmesi
Sâbıkan Dergâh-ı âlî yeniçerileri mumcularından olup hâlâ Çavuş olan Ali Çe-
lebi b. Üveys nâm kimesne meclis-i şer‘de işbu hâfızü’l-kitâb Mustafa Çelebi b. 
Mehmed nâm bahçevân mahzarında ikrâr ve takrîr-i kelâm edip sâbıkan ye-
niçeri efendisi olup Matbah-ı âmire emîni olan iftihârü’l-emâcid ve’l-ekârim 
câmi‘ü’l-mehâmid ve’l-mekârim Yusuf Efendi’nin medîne-i Hazret-i Ebâ 
Eyyûb’da vâki‘ lede’l-ahâlî ve’l-cîrân ma‘lûmetü’l-hudûd bostanda bundan esbak 
ben müste’cir iken mûmâ-ileyh ile fesh-i akd-i icâre edip mezbûr Mustafa Çele-
bi bostan-ı mezkûru îcâr eylediğinde bostan-ı mezkûrda benim mülküm olan 
tereke ve sâir âlâtımı üstâdlar hesâb ve kitâb eylediklerinde kâmil otuz beş bin 
akçelik rızkım zuhûr etmeğin zikr olunan tereke ve âlâtımı merkūm Mustafa 
Çelebi’ye huzûr-ı müslimînde vech-i muharrer üzre bey‘ ve teslîm, ol dahi iştirâ 
ve tesellüm ve semeni olan meblağ-ı mezbûrdan on beş bin akçesini bana def ‘ ve 
teslîm, ben dahi alıp kabz eylediğimden sonra on sekiz bin akçesini mûmâ-ileyh 
Yusuf Efendi’ye bostan-ı mezkûr îcâresinden ve sâir husûsdan deynim olan on 
sekiz bin akçe mukābelesinde mezbûr Mustafa Çelebi’den havâle eylemişiken, 
meblağ-ı bâkī iki bin akçeyi mezbûr Mustafa Çelebi’den taleb eylediğimde senin 
Yusuf Efendi’ye yirmi bin akçe deynin vardır, ben ana yirmi bin akçe vermişi-
dim deyû cevâb vermeğin ben dahi huzûr-ı hâkimde meblağ-ı mezbûr merkūm 
Mustafa Çelebi’den da‘vâ eylediğimde ba‘de’l-ikrâr edâsına hükm-i hâkim lâhık 
olmuşidi el-hâletü hâzihî yedinde zikr olunan iki bin akçeyi tamamen merkūm 
Mustafa Çelebi yedinden alıp kabz edip mezbûrü’n-na‘t otuz beş bin akçeden 
mezbûr Mustafa Çelebi ve mûmâ-ileyh Yusuf Efendi zimmetlerinde bir akçe 
hakkım kalmadı. Husûs-ı mezbûra müte‘allik âmme-i de‘âvîden ikisinin dahi 
zimmetlerini ibrâ eyledim dedikde gıbbe’t-tasdîki’l-mu‘teber mâ cerâ kayd şüd.
Fî selhi Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Abdülkerim Çelebi b. eş-Şeyh Mehmed, Ali Çelebi b. Müyesser, 
Mehmed b. Hasan, Hamza Efendi nâib-i recül, Hüseyin Çelebi b. Mehmed ve 
gayruhüm mine’l-hâzırîn.

434 [93b-2] Hasan b. Müyesser’in hamile boşadığı eşi Payidar 
bt. Abdullah’a, nafaka ödemesi
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Aşçıbaşı ma-
hallesinde sâkine hâmiletü’l-kitâb Payidâr bt. Abdullah nâm hâtun mahfil-i 
kazâ ve mahall-i hükm ve imzâda zevc-i mutallıkı Hasan b. Müyesser nâm ki-
mesne mahzarında takrîr-i kelâm ve ifâde-i merâm edip mezbûr Hasan bundan 
akdem zevcim olup beynimizde şikāk vâki‘ olmağla merkūm Hasan beni tatlîk 
edip lâkin mezbûrun firâşından hâsıl beş aylık hamlim olmağla inkızâ-i idde-
tim vaz‘-ı hamlime mevkūf olmağın bi hasebi’ş-şer‘i’ş-şerîf zevc-i mutallıkım 
merkūm Hasan üzerine iddetim münkaziye olunca kadr-i ma‘rûf nafaka farz 
ve takdîr olunmak matlûbumdur deyicek hâkim-i muvakki‘-i sadr-ı kitâb tûbâ-
lehû ve hüsnü me’âb hazretleri dahi tarafeynin rızâlarıyla zevce-i mutallaka-
sı merkūm Payidâr’ın nafaka ve kisve ve sâir havâic-i zarûriyesi için zevc-i mu-
tallıkı merkūm Hasan üzerine merkūme talebiyle târih-i kitâbdan beher yevm 
üçer akçe nafaka farz ve takdîr ve inde’z-zarûre istidâne ve lede’z-zafer zevc-i 
mutallıkı mersûm Hasan üzerine rücû‘a izin birle mâ cerâ bi’t-taleb kayd şüd.
Fi’l-yevmi’s-sâmin aşer min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Hamza Efendi nâib-i recül, Hüseyin Muhzır, Receb Kethüdâ b. 
Maden, Mehmed Beşe b. Musli ve gayruhüm mine’l-hâzırîn.









435 [93b-3] Naime bt. Abdullah’ın menzilini Rabia Hatun 
bt. Mehmed’e satması
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Baba Haydar-ı 
Nakşibendî mahallesinde sâkine Naime bt. Abdullah nâm hâtun meclis-i şer‘-i 
şerîfde işbu kitâb-ı sıhhat-nisâbın sâhibesi fahrü’l-muhadderât Râbia Hâtun bt. 
Mehmed tarafından ikrâr-ı âti’z-zikri tasdîke vekîl olup bimâ hüve nehci’s-sübût 
şer‘an vekâleti sâbite olan sadrî kebîr oğlu Çorbacızâde Mehmed Çelebi b. Mah-
mud mahzarında ikrâr ve takrîr-i kelâm edip akd-i âti’z-zikrin sudûruna değin 
silk-i mülk-i sahîhimde münselik olan emlâkimden mahalle-i mezbûrede vâki‘ 
bir tarafdan suyolcu el-Hâc Mehmed mülkü ve bir tarafdan Belkıs Hâtun vak-
fı ve bir tarafdan kurşuncu Yusuf mülkü ve bir tarafdan tarîk-i âm ile mahdûd 
mülk menzilimi cemî‘ tevâbi‘ ve levâhıkı ve âmme-i menâfi‘ ve merâfıkı ile 
ki bir bâb tahtânî ve bir bâb fevkānî odaları ve bir su kuyusunu ve hadîka-i 
zât-ı eşcâr-ı müsmire ve gayr-ı müsmireyi müştemildir, müvekkile-i mezbûre 
Râbia Hâtun’a yirmi altı bin fıddî nakd-i râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i kat‘î ile bey‘ ve teslîm eylediğimde ol dahi 
ber minvâl-i muharrer iştirâ ve tesellüm ve kabz ve kabûl edip semeni olan 
mezbûrü’n-na‘t yirmi altı bin akçeyi tamamen müşteriye-i mezbûre yedinden 
alıp kabz edip menzil-i mezkûrda vechen mine’l-vücûh alâka ve medhalim yok-
dur. Ba‘de’l-yevm menzil-i mahdûd-ı mezkûr müşteriye-i mezkûrenin mülk-i 
mahz-ı müşterâsı ve hakk-ı sarîhidir. Keyfe mâ yeşâ’ mutasarrıfe olsun dedikde 
gıbbe’t-tasdîki’l-mu‘teber mâ cerâ kayd şüd.
Tahrîren fi’l-yevmi’r-râbi‘ min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Eş-Şeyh Abdullah el-Halvetî, Halil Halîfe el-Müezzin, Hasan Çe-
lebi el-Hattât, Yusuf Çelebi el-Hattât, Ebûbekir Çelebi b. Mustafa el-Kazzâz, Ali 
Beşe Çukadâr, muhzır Mehmed, Hasan b. Abdullah, Dilâver Muhzır ve gayru-
hüm mine’l-hâzırîn.

436 [94a-1] Polo bt. Şemuyil’in menzil hissesini kardeşlerine satması
Havâss-ı Aliyye kazâsı tevâbi‘inden kasaba-i Hasköy’de Pîrîpaşa mahallesi 
sâkinelerinden Polo bt. Şemuyil nâm yahudiye meclis-i şer‘-i hatîr-i lâzımü’t-
tevkīrde li eb ve üm karındaşları olup yahud tâifesinden işbu ashâbü’l-vesîka 
Yasef ve Sabatay ve Menahem evlâd-ı Şimoyil nâm yahudiler muvâcehelerinde 
bi’t-tav‘ ve’r-rızâ lâ-bi’l-kerh ve’l-cezâ ikrâr ve takrîr-i kelâm edip akd-i âti’z-
zikrin sudûruna değin karındaşlarım mezbûrûn ile ale’l-iştirâki’s-seviy mülk-i 
mevrûsumuz olan emlâkden olup mahalle-i mezbûrede vâki‘ bir tarafdan Mus-
li Paşa mülkü ve taraf-ı selâsesi Matadinye ve ba‘zan Avraham v. Yakob nâm 
yahudiler mülkleri ile mahdûd ve mümtâz olan iki bâb tahtânî oda ve bir su 
kuyusunu ve zât eşcâr-ı müsmire ve gayr-ı müsmire bahçeyi ve kenîfi müşte-
mil olan mülk-i mevrûs menzilde, benim hisseme isâbet ve intikāl eden dokuz 
sehimde bir sehim hisse-i şer‘iyye-i şâyi‘amı, karındaşlarım merkūmûna yet-
miş kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm, anlar dahi ale’ş-şirketi’s-seviyye minvâl-i muharrer üzre iştirâ 
ve tesellüm ve kabz ve kabûl eyleyip semeni olan mezbûrü’n-na‘t yetmiş kıt‘a 
esedî guruşu merkūmûn karındaşlarım Yasef ve Sabatay ve Menahem yedle-
rinden tamamen alıp kabz eylediğimden sonra sâlifü’z-zikr menzil-i mahdûd-ı 
mezkûrda o[lan] dokuz sehmin bir sehminde benim vechen mine’l-vücûh ve 
sebeben mine’l-esbâb alâka ve medhalim kalmadı ba‘de’l-yevm karındaşlarım 
merkūmûn Yasef ve Sabatay ve Menahem’in mülk-i müşterâları olmuşdur. Key-
fe mâ yeşâ’ân her biri ale’l-iştirâk mutasarrıf olsunlar dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fî gurreti Zilhicceti’ş-şerîf li sene isneteyn ve seb‘în ve elf.
Şuhûdü’l-hâl: Çukadâr Ali Beşe, Mehmed Çelebi b. Mustafa, Hüseyin Çelebi b. 
Ali, Diğer Hüseyin b. Hasan ve Arslan v. Samarya ve Abraham v. İlya ve İlya v. 
Kalfa ve Menahiye v. Arakil gayruhüm mine’l-hâzırîn.

437 [94a-2] Ahmed b. Abdullah’ın beytülmâldeki hissesinin 
kendisine teslimi
Fi’l-asl vilâyet-i Rumeli’nde Şumnu kazâsına tâbi‘ Durmuşköyü demekle ma‘rûf 
karyeden olup hâlâ Havâss-ı Aliyye kazâsına tâbi‘ Karaahmedli nâm karye-
de mütemekkin olan bâ‘isü’l-kitâb Ahmed b. Abdullah nâm mühtedî meclis-i 
şer‘de mahmiye-i İstanbul’da Gümrük emîni Mahmud kıbelinden Büyük 
Hâslar zâbiti olan beytülmâl-i âmme ve hâssa zabtına emâneten memûr olup 
muhallefât-ı âti’z-zikre vaz‘-ı yedi ikrârıyla sâbit olan fahrü’l-emâsil Hüseyin 
Bey b. Hamza mahzarında üzerine da‘vâ ve takrîr-i kelâm edip fi’l-asl mârrü’z-
zikr Durmuşköyü’nde olup hâlâ karye-i mezbûrede sâkin ve müte’ehhil iken, 
bundan akdem fevt olan Uzun Mehmed b. Abdullah benim li ebeveyn karında-
şım olup verâseti zevcelerine ve bana münhasır olmağla muhallefâtının rub‘u 
zevceleri mezbûretâna ve selâse-i erbâ‘ı bi’l-irsi’ş-şer‘î bana isâbet ve intikāl 
ederken, emîn-i mezbûr karındaşım müteveffâ-yı mezbûrun zevcelerinden gay-
rı vâris-i ma‘rûfu olmamak zannıyla muhallefâtının bana isâbet eden selâse-i 
erbâ‘ına vaz‘-ı yed edip bana teslîmden imtinâ‘ eder hâlâ suâl olunup alıveril-
mek matlûbumdur deyicek gıbbe’s-suâl emîn-i mezbûr müteveffâ-yı mezbûrun 
muhallefâtının selâse-i erbâ‘ına vaz‘-ı yedini ikrâr, lâkin müdde‘î-i mezbûrun 
vech-i muharrer üzre verâsetini inkâr edicek müdde‘î-i mezbûrdan müdde‘âsını 
mübeyyin beyyine taleb olundukda, udûl-i ahrâr-ı müslimînden olup fi’l-asl 
mârrü’z-zikr Durmuşköyü’nde olan Mehmed b. Kurd nâm kimesne ile yine 
karye-i merkūmeden Mihal v. Kostantin nâm zimmî makām-ı kazâya li’ecli’ş-
şehâde hâzırân olup isre’l-istişhâd fi’l-vâki‘ müdde‘î-i mezbûr müteveffâ-yı 
merkūm ile li ebeveyn karındaşlardır. Babaları ismi Dobra, anaları ismi Estano, 
maskat-ı re’sleri mârrü’z-zikr Durmuşköyüdür müteveffâ-yı mezbûrun verâseti 
zevceleri ile karındaşı müdde‘î-i mezbûre münhasıradır vâris-i âhar olmadı-
ğı ma‘lûmumuzdur biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye eylediklerinde isbât-ı nesebde müslim 
beytülmâl emîni yüzüne zimmînin şehâdeti câiz ve meşrû‘ olmağın ba‘de’t-ta‘dîl 
ve’t-tezkiyye şehâdetleri makbûle oldukdan sonra emîn-i mezbûr i‘âde-i kelâm 
edip müdde‘î-i mezbûr müteveffâ-yı mezbûrun li ebeveyn karındaşı olduğu 
takdîrce ba‘de vefâtihî İslâm’a gelmeğin müteveffâ-yı mezbûra vâris olamaz 
binâen aleyh müteveffâ-yı mezbûrun muhallefâtının selâse-i erbâ‘ını teslîmden 
imtinâ‘ ederin deyicek isre’l-istintâk müdde‘î-i mezbûr karındaşım müteveffâ-
yı mezbûrun vefâtından mukaddem şeref-i İslâm ile müşerref olmuşdur de-
yicek merkūm mühtedî Ahmed’in takrîr-i meşrûhuna mutâbık beyyine taleb 
olundukda, karye-i mezbûre imâmı es-Seyyid Mehmed b. Davud ve Mustafa 
Bey b. Osman ve Kurd Bey b. Mehmed meclis-i mezbûrda, münkir-i merkūm 
mahzarında, fi’l-vâki‘ müdde‘î-i mezbûr karındaşı müteveffâ-yı mezbûrun fev-
tinden mukaddem bizim huzûrumuzda şeref-i İslâm ile müşerref olmuşdur. 
Biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın müdde‘î-i mezbûrun verâsetine hükm ve müteveffâ-yı mezbûrun 
muhallefâtının selâse-i erbâ‘ından emîn-i mezbûrun kasr-ı yedine tenbîh-i şer‘î 
olunup mâ cerâ bi’l-ibtigā sebt olundu.
Fi’l-yevmi’s-sâlis min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Fahrü’l-akrân Mustafa Ağa b. Musa, Musli Bey b. Ali, Hamza Efen-
di nâib-i recül, Hüseyin Muhzır, Ali Beşe Çukadâr, Dilâver Muhzır ve gayruhüm 
mine’l-hâzırîn.

438 [94a-3, Arapça] Hâkimin Şaban b. Mehmed’i kızına vasî atadığı
İşbu vasî nasb edildiğinden bahseden hukūkī bir vesîkadır. Hâkim, hâmil-i 
hâze’l-kitâb Şaban b. Mehmed nâm kimesneyi, Yasemin? nâm sagīre kızının 
hıfz-ı ahvâli ve medîne-i Hazret-i Ebâ Eyyûb el-Ensârî -dâme fî rıdvâni’l-Bârî- 
mahallâtından Cebecibaşı mahallesinde sâkine iken bundan akdem vefât eden 
annesinden irs-i şer‘le kendisine intikāl eden emvâlin zabtı için rüşd ve hadd-i 
bülûğuna kadar ihtiyâcına binâen vasî nasb etti. O da vesâyet-i mezbûreyi kabûl 
edip hizmet-i lâzımesini edâyı ta‘ahhüd etti.
Cerâ zâlike ve hurrire fi’l-yevmi’s-sâmin aşer min Zilhicceti’ş-şerîfe sene isne-
teyn ve seb‘în ve elf.
Şuhûdü’l-hâl: Mahalle-i mezbûre imâmı Hamza Efendi b. Hasan, Receb Halîfe 
b. Maden, Mehmed b. Kasım, Ali b. Emrullah, muhzır Hüseyin b. Hasan ve gay-
ruhüm mine’l-hâzırîn

439 [94b-1] Mehmed b. Abdullah’ın vârisleri arasında taksim 
edilen terekesi
&lt;&lt; Battâl
Muhallefâtü’l-merhûm Mehmed b. Abdullah
Mâte min kablin sâkinen bi karyeti Kara Ahmedli min tevâbi‘i kazâ-i Havâss-ı 
Aliyye ve tereke zevceteyn Hayâtî bt. Abdullah ve Ümmühâni bt. İsmail ve ahan 
li ebeveyn er-recül el-med‘uv Ahmed b. Abdullah ve’l-verâsetü münhasıratün 
fîhim vaka‘a’t-tahrîr fi’l-yevmi’r-râbi‘ min Zilhicceti’l-harâm li sene isneteyn ve 
seb‘în ve elf.
Kara sığır öküzü re’s 5 kıymet 4000
Kara sığır ineği 
ma‘a buzağı re’s 2 kıymet 1000
Mükemmel araba Aded 2 kıymet 600
Buğday-ı mezrû‘ 
ve alef, ber vech-i 
tahmîn
kıymet 5000
Alef-i mevcûd Keyl 5 kıymet 125
Saman araba Aded 1 kıymet 200
Menzil ve bahçe 
ve harman yeri der 
karye-i mezbûre
kıymet 8000
Mâî kantoş 
müsta‘mel Aded 1 kıymet 850
Erguvânî diz çakşırı Aded 1 kıymet 150

Âlât-ı zirâ‘at ve 
esbâb-ı harâset ber 
vech-i tahmîn
kıymet 500
Eyâdî-i nâsda olan 
akçe Aded 295
Yekûn 20720 [akçe]
Minhâ’l-ihrâcât
Mehr-i müsbet-i Hayâtî el-
mezbûre Meblağ 1000
Mehr-i müsbet-i Ümmühâni 
el-merkūme Meblağ 1200
Resm-i kısmet Meblağ 600
Ücret-i kadem-i kâtib ve 
kalemiyye Meblağ 350
İhzâriyye ve hüddâmiyye Meblağ 250
Harc-ı müteferrika ve 
kaydiyye Meblağ 100
Yekûn 3500 [akçe]
Sahhe’l-bâkī li’t-taksîm beyne’l-verese akçe 17320
Hissetü’z-zevceteyni’l-mezbûreteyn rub‘ meblağ 4330
Minhâ hissetü’l-Hayâtî el-mezbûre 2165
Minhâ hissetü’l-Ümmühâni el-merkūme 2165
Hissetü’l-ah li ebeveyn Ahmed el-merkūm selâsetü erbâ‘ 12990
Hurrire bi ma‘rifeti min ...? ketebehü’l-fakîr ileyhi sübhânehû
Mustafa el-Kadı bi’l-Havâssi’l-Aliyye
-ufiye anhümâ-.&gt;&gt;

440 [94b-2] Huri bt. İbrahim’in Şeref b. Ataullah’ta olan 
alacağının tahsil edilmesi
İşbu bâ‘isetü’l-kitâb Huri bt. İbrahim nâm hâtun mahfil-i kazâda Şeref b. Atâullah 
mahzarında üzerine takrîr-i da‘vâ edip mezbûr Şeref benim ile hemşehir olmağ-
la târih-i kitâbdan iki ay mukaddem bi tarîki’l-vedî‘a yedi kıt‘a esedî ve beş kıt‘a 
riyâlî guruş merkūm Şeref yedine def ‘ ve teslîm, ol dahi tarîk-i mezbûr üzre kabz 
ve tesellüm etmişiken meblağ-ı mezbûrun altı kıt‘a esedî guruşunu bana def ‘ ve 
teslîm, ben dahi kabz ve tesellüm edip bâkī bir esedî ve beş kıt‘a riyâlî guruşu-
mu dahi merkūm Şeref ’den taleb eylediğimde huzûr-ı müslimînde ikrâr dahi 
etmişiken hâlâ teslîmden imtinâ‘ eder suâl olunup alıverilmek matlûbumdur 
deyicek gıbbe’s-suâl ve akībe’l-inkâr müdde‘iye-i mezbûreden müdde‘âsını mü-
beyyine beyyine taleb olundukda, udûl-i ricâlden medîne-i Hazret-i Ebâ Eyyûb 
el-Ensârî -dâme fî rıdvâni’l-Bârî-’de Kiremitçi Süleyman mahallesinde sâkin 
Ahmed Çelebi b. Mehmed ve Şaban Beşe b. Mahmud el-Hallâk nâm kimesneler 
li ecli’ş-şehâde makām-ı kazâya hâzırân olup istişhâd olunduklarında, fi’l-
hakīka işbu târih-i kitâb günü müdde‘iye-i mezbûre merkūm Şeref ’e adam sana 
emânet olmak üzre def ‘ ve teslîm eylediğim akçemi niçin vermezsin dediğin-
de ol dahi bizim huzûrumuzda müdde‘iye-i mezbûre Huri’ye senden on iki gu-
ruş aldım altı guruşunu sana def ‘ ve teslîm eyledim bâkī zimmetimde altı gu-
ruş hakkın kalmışdır anı dahi şey’en fe-şey’en sana edâ ve teslîm ederim deyû 
ikrâr eylemişdir biz bu husûsa şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle 
olmağın mûcebiyle meblağ-ı bâkī altı guruşu müdde‘iye-i mezbûre Huri’ye edâ 
ve teslîme merkūm Şeref ’e tenbîh-i şer‘î birle mâ hüve’l-vâki‘ kayd şüd.
Fi’l-yevmi’l-hâmis min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: İbrahim b. Nasrullah, Musa Dede b. Şaban el-Halvetî, Hamza 
Efendi b. Hasan, Ali Beşe Çukadâr, Receb Kethüdâ ve gayruhüm mine’l-hâzırîn.

441 [95a-1] Hacı Ahmed Çelebi’nin muallimhâne para vakfına 
mütevelli tayini
Havâss-ı Aliyye kazâsı a‘mâlinden kasaba-i Hasköy’de Kiremitçi Ahmed Çelebi 
mahallesi sâkinlerinden muhtârü’l-ulemâ Receb Efendi b. Ali ve Abdülbâkī Çele-
bi b. Ahmed el-Müezzin ve Hasan Ağa b. Hızır ve Ahmed b. Abdullah ve Mehmed 
Ağa b. Ahmed nâm kimesneler ve sâir cemm-i gafîr meclis-i şer‘a hâzırûn olup 
her biri takrîr-i kelâm ve ifâde-i merâm edip sâlifü’z-zikr Kiremitçi el-Hâc Ah-
med kasaba-i mezbûrede hasbeten lillâhi te‘âlâ binâ eylediği mu‘allimhânesinin 
mu‘allimliği câmi‘-i şerîfi imâmına şart edip lâkin vazîfesi şey’-i kalîl ve ta‘lîm-i 
sıbyâna imdâd için mu‘ayyen halîfesi olmamağla mu‘allimhâne-i mezkûr nice 
zamân hâlî ve mu‘attal kalmağın târih-i kitâbdan bir sene mukaddem evkāf-ı 
mezbûre müstagallâtından olup Süleyman Paşa’ya cânib-i vakıfdan iki yüz 
elli bin akçe icâre-i mu‘accele ile îcâr olunan Kiremithâne hissesinin vakıf için 
kabz olunan mârrü’z-zikr iki yüz elli bin akçenin mesârif-i mu‘ayyeneden faz-
lası vâkıf-ı mezbûrun evlâdı beyninde şart-ı vâkıf üzre tevzî‘ olunmak üzre 
iken, evlâd-ı vâkıf-ı mezbûr kendi rızâlarıyla meblağ-ı mezbûrdan yirmi iki bin 
akçe ifrâz ve vakf edip meblağ-ı mezbûr istirbâh olunup hâsıl olan murâbahası 
mu‘allimhâne-i mezkûrenin halîfesine vazîfe olmak üzre ta‘yîn eylediklerin-
de sicil ve hüccet olunmuşken, merhûm-ı mezbûrun evkāfına mütevellî olan 
Mehmed Çavuş meblağ-ı mezbûru kendi zimem olmak üzre kabz ve üzerine 
ilzâm-ı ribh-i şer‘î olunmuşken, hâlâ sene hulûl etmeğin meblağ-ı mezbûrun 
murâbahasını mu‘allimhâne-i mezkûra halîfe[sine] edâda ta‘allül etmeğin 
meblağ-ı mezbûra müstakillen bir mütedeyyin kimesne mütevellî olmayıcak 
mezbûr Mehmed Çavuş yedinde bi’l-külliyye zâyi‘ ve telef olmak mukarrer ve 
muhakkakdır el-hâletü hâzihî mahalle-i mezbûre ahâlîsinden hâzır bi’l-meclis 
Ali Çelebi b. Mehmed mârrü’z-zikr yirmi iki bin akçe üzerine hasbî mütevellî 
nasb ve ta‘yîn olunmak matlûbumuzdur dediklerinde hâkim-i muvakki‘-i sadr-ı 
kitâb hazretleri dahi hâmilü’l-kitâb mezbûr Ali Çelebi’yi zikr olunan yirmi iki 
bin akçe üzerine hasbî mütevellî nasb ve mukaddemâ ta‘yîn olunduğu üzre 
istirbâh ve istiğlâl edip her sene mezkûr halîfesine vazîfesini edâ etmek üzre 
tenbîh buyurup ol dahi tevliyyet-i mezbûreyi kabûl ve hıdemât-ı lâzımesini 
edâda müte‘ahhid olmağın mâ cerâ bi’t-taleb kayd şüd.
Fi’l-yevmi’l-hâmis min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Mustafa Çelebi b. Hüdâverdi, Mehmed b. Mahmud, Ali Beşe b. 
Emrullah, Mehmed Beşe b. Musli, Dilâver b. Abdullah, Hüseyin Muhzır ve gay-
ruhüm mine’l-hâzırîn.

442 [95a-2] Nikola v. Yorgi’nin mirasının taksimi
Havâss-ı Refî‘a kazâsı tevâbi‘inden Cebeci nâm karyede sâkin iken bundan ak-
dem hâlik olan Nikola v. Yorgi nâm merdûdun verâseti, sulbî kebîr oğulları Yor-
go ve Dimitri ve Panayot nâm zimmîler ile sulbiye-i kebîre kızı Kortişe nâm 
nasrâniyeye münhasıra olduğu şer‘an zâhir ve müte‘ayyin oldukdan sonra ev-
velen merkūm Yorgo meclis-i şer‘de karındaşları merkūmân Dimitri ve Pana-
yot ve hemşîresi merkūme Kortişe muvâcehelerinde ikrâr ve takrîr-i kelâm edip 
mûrisimiz babam hâlik-i mezbûr düyûnu terekesini müstağraka olmağla min 
ba‘d babam hâlik metrûkâtından kasr-ı yed ve kat‘î alâka eyledim karındaş-
larım mezbûrân ve hemşîrem merkūme babam hâlik-i mezbûrun düyûnunu 
edâ ve muhallefâtına dahi keyfe mâ yeşâ’ mutasarrıf olsunlar dedikde gıbbe’t-
tasdîk ve’l-kabûl bülûğunu mu‘terif olup sin ve cüssesinin bülûğa tahammü-
lü olan mersûm Panayot ile merkūme Kortişe meclis-i şer‘de işbu hâmilü’s-sifr 
merkūme Kortişe’nin zevci Nikola v. Todori nâm zimmî muvâcehesinde her 
biri ikrâr ve takrîr-i kelâm edip mûrisimiz babamız hâlik-i mezbûrun on iki 
bin akçe düyûnu olup ba‘de helâkihî ism-i mâl ıtlâk olunur metrûkât kısmın-
dan karye-i mezbûrede vâki‘ bir tarafdan Yorgi Kalma mülkü ve bir tarafdan 
Papas’a meşrûta menzil ve tarafeyni mer‘â ve bayır ve tarîk-i âm ile mahdûd 
bir bâb fevkānî oda ve sundurma ve tahtında ahırı müştemil on iki bin kıymet-
li mülk menzilinden gayrı bir nesnesi kalmamağla karındaşımız mersûm Yor-
go menzil-i mezbûrdan kasr-ı yed ve kat‘-ı alâka etmeğin biz dahi zikr olunan 
on iki bin akçe düyûnu malımızdan dörder bin akçe verip ashâbına edâ edip 
menzil-i mahdûd-ı mezbûru kabz ve zabt etmişidik el-hâletü hâzihî menzil-i 
mahdûd-ı mezkûrun üç sehimde iki sehm-i şâyi‘ini merkūm Nikola’ya sekiz 
bin fıddî nakd-i râyic fi’l-vakt akçe tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bâtten bey‘ eylediğimizde ol dahi vech-i muharrer üzre iştirâ 
ve tesellüm ve kabz ve kabûl eyledikden sonra semeni olan meblağ-ı mezbûr 
sekiz bin akçeyi tamamen mersûm Nikola yedinden alıp kabz edip menzil-i 
mezkûrun iki sehm-i şâyi‘inde kat‘an bizim alâka ve medhalimiz kalmadı 
ba‘de’l-yevm menzil-i mahdûd-ı mezkûrun üç sehimde iki sehmi cemî‘ tevâbi‘ 
ve levâhıkı ile merkūm Nikola’nın mülk-i müşterâsıdır. Keyfe mâ yeşâ’ mutasar-
rıf olsun ve bir sehmi dahi karındaşım mesfûr Dimitri’nin zabt ve taht-ı yedin-
de kalmışdır dediklerinde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’l-hâmis min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Hüseyin b. Hasan, Mehmed Çelebi b. Turâbî, Mehmed b. Mahmud, 
Receb Bey Kethüdâ, Hüseyin muhzır ve gayruhüm mine’l-hâzırîn.

443 [95a-3] Mülâyim bt. Abdullah ile Ali b. Pîrî’nin boşanması
Medîne-i hazret-i Ebâ Eyyûb el-Ensârî -radıyallâhu anhu Rabbühü’l-Bâ[rî]-
de Düğmecibaşı mahallesi sâkinelerinden Mülâyim bt. Abdullah nâm hâtun 
meclis-i şer‘de zevci işbu bâ‘isü’l-vesîka Ali b. Pîrî nâm darîr mahzarında bi 
tav‘ihâ ikrâr ve takrîr-i kelâm edip mezbûr Ali ile beynimizde şikāk vâki‘ olma-
ğın zimmetinde mütekarrir olan altı yüz akçe mehr-i müeccelimden ve nafaka-i 
iddet-i mu‘ayyene ve me’ûnet-i süknâmdan fâriğa olmak üzre zevcim mezbûr Ali 
ile muhâla‘a eyleyip zevciyyete müte‘allik âmme-i de‘âvî ve mütâlebât ve eymân 
ve muhâsamâtdan zimmetini ibrâ-i âmm-ı kātı‘ü’n-nizâ‘la ibrâ ve iskāt-ı tâm ve 
râfi‘ü’l-hisâm birle iskāt eyledim deyicek mezbûr Ali dahi meclis-i mezbûrda 
zevcim mezbûre Mülâyim ile minvâl-i muharrer üzre olan hul‘-ı mezbûru ben 
dahi kabûl eyleyip zevciyyete müte‘allik kâffe-i de‘âvî ve mütâlebât ve eymân 
ve muhâsamâtdan mezbûre Mülâyim’in zimmetini ibrâ ve iskāt eyledim min 
ba‘d birbirimiz ile vechen mine’l-vücûh da‘vâ ve nizâ‘ımız yokdur deyicek 
ahadühümâ âharın kelimât-ı meşrûhasını vicâhen tasdîk ve şifâhen tahkīk et-
meğin mâ cerâ kayd şüd.
Fi’l-yevmi’r-râbi‘ aşer min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Mustafa Efendi imâm-ı mahalle-i mezbûre, Veli Beşe b. Ali el-
Bostânî, Hüseyin b. Abdullah, Hüseyin muhzır ve gayruhüm mine’l-hâzırîn.

444 [95b-1] Hasan Paşa’nın mirasının oğulları Mehmed Çelebi ve Eyüb 
Çelebi’ye ait olduğu
Medîne-i Hazret-i Ebâ Eyyûb el-Ensârî -dâme fî rıdvâni’l-Bârî-’de Ali Paşa mahal-
lesinde sâkin iken bundan akdem vefât eden kahveci Hasan Paşa demekle ma‘rûf 
müteveffânın verâseti, sulbî kebîr oğulları Mehmed Çelebi ve Eyüb Çelebi’ye 
münhasıra olduğu şer‘an zâhir ve müte‘ayyin oldukdan sonra mezbûr Mehmed 
Çelebi meclis-i şer‘de karındaşı hâmilü’l-kitâb merkūm Eyüb Çelebi mahzarın-
da bi tav‘ihî ikrâr ve takrîr-i kelâm edip hazret-i müşârün-ileyh evkāfından olup 
medîne-i mezbûrede Haffâflar mukābelesinde vâki‘ Üstâd Mehmed dükkânı 
demekle ma‘rûf bir bâb ve imâret mukābelesinde vâki‘ musluk önünde köşe-
de olan bir bâb ki cem‘an iki bâb hallâk dükkânı ve hamam kurbunda vâki‘ bir 
bâb ve yoğurtçular mukābelesinde vâki‘ bir bâb ki cem‘an iki bâb attâr dükkânı 
icâre-i mu‘accele ve müeccele-i ma‘lûmeteyn ile ile’l-vefât babam müteveffâ-yı 
mezbûrun zabt ve taht-ı icâresinde olup ba‘de vefâtihî zikr olunan dört bâb 
dükkânlar intikāl-i âdî ile bana ve karındaşım mezbûr Eyüb Çelebi’ye intikāl 
edip defter-i vakıfda dahi ikimizin üzerine kayd olunup temessük olunmuşdur. 
Karındaşım mezbûr Eyüb Çelebi zikr olunan dört bâb dükkânları murâd eder-
se bey‘ edip hakk-ı ferâğlarını münâsafa üzre beynimizde tevzî‘ ve taksîm olun-
sun ve eğer murâd ederse sâlifü’z-zikr dört bâb dükkânların kirâlarını beyni-
mizde tansîf oluna deyicek vâki‘ü’l-hâl hıfzan li’l-makāl mezbûr Eyüb Çelebi ta-
lebiyle ketb olundu.
Fi’l-yevmi’l-hâmis min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Hamza Efendi b. Hasan el-Kadı, Mustafa Efendi el-Kadı, eş-Şeyh 
İlmüddin el-İmâm, Ahmed b. Emrullah, Mehmed b. Mahmud ve gayruhüm 
mine’l-hâzırîn

445 [95b-2] Fâtıma Hatun bt. Ahmed’in menzilini Cafer Bey 
b. Abdullah’a satması
Medîne-i Hazret-i Eyyûb el-Ensârî -dâme fî rıdvâni’l-Bârî-’de Kara Süleyman 
Çelebi mahallesi sâkinelerinden Fâtıma Hâtun bt. Ahmed tarafından bey‘-i âti’z-
zikri ve kabz-ı semeni ikrâra vekîl olup mezbûrenin zâtını ma‘rifet-i şer‘iyye ile 
ârifân olan İsmail Çelebi b. Hasan nâm vekîl meclis-i şer‘de işbu sâhibü’l-kitâb 
Cafer Bey b. Abdullah mahzarında bi’l-vekâle ikrâr ve takrîr-i kelâm edip akd-i 
âti’z-zikrin sudûruna değin müvekkilim mezbûrenin silk-i mülk-i sahîhinde 
münselik olan emlâkinden mahalle-i mezbûrede vâki‘ bir tarafdan el-Hâc Ab-
durrahman mülkü ve bir tarafdan Ömer Reis mülkü ve ba‘zan Hüseyin b. İsâ 
mülkü ve bir tarafdan Şaban Bey mülkü ve bir tarafdan tarîk-i hâs ile mahdûd iki 
bâb fevkānî oda ve bir sofa ve iki bâb tahtânî oda ve bir sofa ve kenîfi ve mezbûr 
Ömer Reis ile müşterek su kuyusunu ve zât eşcâr-ı müsmire ve gayr-ı müsmire 
bahçeyi müştemil mülk menzilini bi cümleti’t-tevâbi‘ ve’l-levâhık mezbûr Ca-
fer Bey yirmi dokuz bin beş yüz fıddî nakd-i râyic fi’l-vakt akçeye müvekkilem 
mezbûre tarafeynden îcâb ve kabûlü hâvî bey‘-i bâtt-ı sahîh-i şer‘î ile bâtten 
bey‘ ve teslîm, ol dahi ber minvâl-i muharrer iştirâ ve tesellüm ve kabz ve kabûl 
eyledikden sonra semeni olan mezbûrü’n-na‘t yirmi dokuz bin beş yüz akçeyi 
bi’t-tamâm ve’l-kemâl müvekkilem mezbûre Fâtıma Hâtun müşterî-i merkūm 
Cafer Bey yedinden tamamen alıp kabz edip menzil-i mahdûd-ı mezkûrda vec-
hen mine’l-vücûh alâkam kalmadı ba‘de’l-yevm müşterî-i merkūm Cafer Bey’in 
mülk-i mahz-ı müşterâsı ve hakk-ı sarîhidir. Keyfe mâ yeşâ’ mutasarrıf olsun 
dedi dedikde gıbbe’t-tasdîki’l-mu‘teber mâ cerâ kayd şüd.
Fi’l-yevmi’s-sâmin (min) Zilhicceti’l-harâm li sene isneteyn ve seb‘în ve elf.
Şuhûdü’l-hâl: Mahmud Efendi el-İmâm, Veli Çelebi el-Müezzin, Süleyman Bey 
b. Abdullah, Mehmed Bey b. Ahmed, Musli b. Osman, Hasan b. Mehmed, Meh-
med Efendi b. Süleyman ve gayruhüm mine’l-hâzırîn.

446 [95b-3] Dimo v. Yorgi ve İstoyan oğlu Yuvan’ın peynir satışında 
İbrahim Beşe b. Resul ile anlaştıkları
Havâss-ı Aliyye kazâsı a‘mâlinden Büyükçekmece nâhiyesine tâbi‘ Moha nâm 
karye yaylağında işbu târih-i kitâb senesi koyun yayladıp, çandile peyniri de-
mekle ma‘rûf peynir işleyen Dimo v. Yorgi ve şerîki İstoyan oğlu Yuvan nâm 
zimmîler meclis-i şer‘-i hatîr-i lâzımü’t-tevkīrde medîne-i Hazret-i Ebâ Eyyûb 
el-Ensârî -dâme [fî] rıdvâni’l-Bârî-’de sâkin olup işbu sene dil peyniri işleyen 
sâhibü’l-kitâb Pirinçci İbrahim Beşe b. Resul nâm kimesne mahzarında bi’t-
tav‘i’s-sâf ikrâr ve i‘tirâf edip zikr olunan Moha yaylağında olan koyunlarımız 
sütünden hâsıl olan çandile peynirimizi işbu târih-i kitâb şehri Ramazânü’l-
mübâreki gurresinden târih-i mezbûr Şevvâli’l-mükerremi’nin altıncı gününe 
değin beher vakıyyesi yedişer akçeye ve Şevvâl’in altıncı gününden peynir-i 
âhar olunca altışar akçeye olmak üzre narh-ı rûzî üzre kadrini beynimizde ilm-i 
şer‘î birle ma‘lûm çandile peynirimizi mezbûr İbrahim Beşe’ye bey‘ ve teslîm, 
ol dahi vech-i muharrer üzre iştirâ ve tesellüm ve kabz ve kabûl eylemişdir se-
meni olan meblağ-ı mezbûru hesâb-ı merkūm üzre haklaşmak için beynimiz-
de cârî olan ikrâr ve tasdîkimiz sicil ve hüccet olunmak matlûbumuzdur dedik-
lerinde merkūm İbrahim Beşe dahi mukırrân-ımeğin vâki‘ü’l-hâl kayd şüd.
Fi’l-yevmi’s-sâmin min Zilhicceti’l-harâm li sene isneteyn ve seb‘în ve elf.
Şuhûdü’l-hâl: El-Hâc Hüseyin el-Muhtesib, Eyüb Çelebi b. Mehmed el-Mukayyid, 
Ali Beşe b. Emrullah, Himmet Beşe b. Mehmed, el-Hâc Abdullah ve gayruhüm 
mine’l-hâzırîn.447 [96a-1] Kiremitçi Ahmed Çelebi Vakfı’ndan hissesine isabet eden 
miktarın Abdi Çelebi’nin vekiline teslimi
Havâss-ı Aliyye kazâsına tâbi‘ kasaba-i Hasköy’de câmi‘-i şerîfi olan Kiremit-
çi Ahmed Çelebi evlâdı evlâdının evlâdından olup vilâyet-i Anadolu’da Miha-
liç kazâsı a‘mâlinden Kirmasti kasabasında sâkin olan Abdi Çelebi tarafından 
meblağ-ı âti’z-zikri taleb ve da‘vâ ve ahz ü kabz ve kendisine îsâle ve inde’l-hâce 
lede’l-hükkâmi’l-kirâm mürâfa‘a ve muhâsamaya ve kabz ve îsâle mütevakkıf ol-
duğu umûrun küllîsine vekîl olup hasm-ı şer‘î-i câhid mahzarında Mehmed Bey 
b. Ebûbekir ve diğer Mehmed b. Hüseyin şehâdetleri ile şer‘an vekâleti sâbite olan 
Mustafa Ağa b. Sinan nâm vekîl mahfil-i kazâda merhûm-ı mezbûrun evkāfına 
meşrûtiyyet üzre bi’l-fi‘l mütevellî olan Mehmed Çavuş b. Ebûbekir mahzarın-
da üzerine bi’l-vekâle takrîr-i da‘vâ edip merhûm-ı mezbûr vakfının gallâtının 
mesârif-i mu‘ayyeneden fazlası li’z-zekeri mislü hazzi’l-ünseyeyn evlâdına ve 
evlâd-ı evlâdına ve evlâd-ı evlâd-ı evlâdına şart ve ta‘yîn ve vakfiye-i ma‘mûlün-
bihâsında tahrîr ve tastîr ettirmeğin hâlâ evkāf-ı mezbûre mütevellîsi olan mezbûr 
Mehmed Çavuş evkāf-ı mezbûre müstagallâtından kasaba-i mezbûrede vâki‘ 
inde’l-ahâlî ma‘lûmetü’l-hudûd olup hâlâ mahlûl olmağla vilâyet-i Anadolu’da 
medîne-i Tire’de sâkin (  ) nâm kimesneye îcâr eylediği Kiremithâne hisse-
sinin icâre-i mu‘accelesi için vakıf için kabz eylediği beş bin akçeden hâkim-i 
muvakki‘-i sadr-ı kitâb huzûrunda hesâb ve kitâb olunup şart-ı vâkıf üzre her 
bir evlâd-ı ricâl-i kebîr bin altı yüz altmış altı akçe ve her bir evlâd-ı inâsa se-
kiz yüz otuz üç akçe isâbet ve intikāl etmişiken mütevellî-i vakf-ı mezbûr mü-
vekkilim mezbûr Abdi Çelebi hissesine isâbet eden bin altı yüz altmış altı akçe-
yi müvekkilim mezbûr için bana teslîmde ta‘allül eder hâlâ suâl olunup alıveril-
mek matlûbumdur deyicek gıbbe’s-suâl mütevellî-i mezbûr cevâbında fi’l-vâki‘ 
hâlâ bâlâda bast ve tahrîr olunan minvâl üzre olmuşdur deyû bi’t-tav‘ihî ikrâr 
ve i‘tirâf etmeğin alâ mûcebi ikrârihî zikr olunan bin altı yüz altmış altı akçeyi 
müvekkil-i mezbûr için şart-ı vâkıf üzre vekîl-i merkūm Mustafa Ağa’ya edâ ve 
teslîme tenbîh-i şer‘î birle mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene isneteyn ve seb‘în ve elf.
Şuhûdü’l-hâl: Mustafa Çavuş b. İbrahim, es-Seyyid Mustafa Çelebi b. es-Seyyid 
Mehmed, Ali Beşe b. Emrullah, Hüseyin b. Hasan ve gayruhüm mine’l-hâzırîn.

448 [96a-2] Mikayil v. Hücemir’in, Süleyman Ağa b. Ramazan 
aleyhindeki bağ ve menzil davasında sulh olması
Fi’l-asl vilâyet-i Anadolu’da kasaba-i Eğin zimmîlerinden olup hâlâ mahmiye-i 
İstanbul’da mütemekkin olan Mikayil v. Hücemir nâm Ermeni meclis-i şer‘de 
fahrü’l-emâsil ve’l-eşbâh bâ‘isü’l-kitâb Süleyman Ağa b. Ramazan mahzarın-
da ikrâr ve takrîr-i kelâm edip kasaba-i mezbûre mahallâtından Kızılca ma-
hallesinde sâkin iken bundan akdem mürd olan babam merkūm Hücemir ve 
ammim Bedros ve Budak nâm Ermenilerin ale’l-iştirâki’s-seviy mülkleri olup 
kasaba-i mezbûre bağları dâhilinde vâki‘ lede’l-ahâlî ve’l-cîrân ma‘lûmetü’l-
hudûd bir kıt‘a mülk bağda olan sülüsân hisse-i şer‘iyye-i şâyi‘alarını ammim 
merkūm Bedros ile mesfûr Budak mûmâ-ileyh Süleyman Ağa fuzûlen zabt ve 
tasarruf üzre iken babam merkūm hâlik olup verâseti bana münhasıra olup 
bağ-ı mezbûrda olan sülüs hissesi dahi bi’l-irsi’ş-şer‘î bana isâbet ve intikāl et-
meğin ben dahi zikr olan sülüs hisse bağı mûmâ-ileyh Süleyman Ağa’dan taleb 
ve da‘vâ eylediğimde mûmâ-ileyh Süleyman Ağa dahi sene selâse ve isneteyn 
ve elf Recebü’l-ferdi’nin yirmi beşinci günü ammim merkūm Bedros kendi ta-
rafından asâleten ve babam hâlik-i mezbûr tarafından vekâleten ve mersûm Bu-
dak dahi asâleten mahalle-i mezbûrede vâki‘ bir tarafdan Bektaş mülkü ve bir 
tarafdan Şirvan oğlu mülkü ve bir tarafdan Bozacıoğlu Agop mülkü ve bir taraf-
dan tarîk-i âm ile mahdûd eşcâr-ı müsmire ve gayr-ı müsmireyi müştemil olup 
ale’l-iştirâki’s-seviy mülkleri olan menzili ve lede’l-ahâlî ve’l-cîrân ma‘lûmü’l-
hudûd sâlifü’z-zikr bir kıt‘a bağı bana altı yüz kıt‘a riyâlî guruş-ı kebîre tara-
feynden îcâb ve kabûlü hâvî bey‘-i bâtt-ı sahîh-i kat‘î ile bey‘ ve bi’l-asâle ve 
bi’l-vekâle kabz-ı semen ve mebî‘-i mezbûru mahallinde zabt ve tasarrufa beni 
taraflarından taslît eylediklerinde ben dahi iştirâ ve kabûl ve târih-i mezbûrda 
mahmiye-i İstanbul’da Davudpaşa mahallesinde nâibü’ş-şer‘ olan İbrahim 
Efendi huzûrunda ikrârları sicil ve hüccet olmağın menzil-i mezbûr ve bağ-ı 
merkūmu mülk-i müşterâm olmak üzre zabt ve tasarruf ederim deyû cevâb 
ve takrîrine muvâfık hüccet-i şer‘iyye ibrâz etmeğin beynimizde münâza‘ât-ı 
kesîre cereyân etmişidi el-hâletü hâzihî beynimize muslihûn tavassut edip 
da‘vâ-yı mezkûrumdan mûmâ-ileyh Süleyman Ağa kasr-ı yed ve bana teslîm 
etmek üzre inşâ-i akd-i sulh eylediklerinde her biri sulh-i mezbûru kabûl ve 
mûmâ-ileyh Süleyman Ağa dahi zikr olunan bağın merkūm Bektaş mülküne 
muttasıl olan tarafından altı hissede bir hissesinden kasr-ı yed ve mahallinde 
kabz ve zabt ve tasarrufa beni tarafından taslît etmeğin ben dahi kabûl ve da‘vâ-
yı mezkûrumdan mûmâ-ileyh Süleyman Ağa’nın zimmetini ibrâ ve iskāt eyle-
dim min ba‘d mûmâ-ileyh Süleyman Ağa ile husûs-ı mezbûra müte‘allika da‘vâ 
ve nizâ‘ım yokdur, zuhûr dahi eder ise lede’l-hükkâm mesmû‘a olmasın deyicek 
gıbbe’t-tasdîk mâ hüve’l-vâki‘ bi’t-taleb kayd şüd.
Fi’l-yevmi’s-sânî aşer min Zilhicceti’ş-şerîfe min şühûr sene isneteyn ve seb‘în 
ve elf.
Şuhûdü’l-hâl: Umdetü’l-müderrisîni’l-kirâm Abdülbâkī Efendi eş-şehîr bi 
Uşşâkīzâde, Osman Çavuş b. el-Hâc Evren el-Mübâşir, Mustafa b. Abdülkerim, 
Mustafa b. Ali, Ahmed Ağa b. Murad, Sâlih Çelebi b. Mustafa, Hamza Efendi 
nâib-i recül, Mehmed Beşe b. Musli ve gayruhüm mine’l-hâzırîn.

449 [96b-1] Dimitri v. Riga’nın Kalo v. Pavli’nin zimmetini ibrâ etmesi
Fi’l-asl vilâyet-i Rumeli’nde medîne-i İlbasan’dan olup hâlâ mahmiye-i 
İstanbul’da mütemekkin olan Dimitri v. Riga nâm zimmî meclis-i şer‘-i hatîr-i 
lâzımü’t-tevkīrde işbu bâ‘isü’l-vesîka Kalo v. Pavli nâm zimmî muvâcehesinde 
bi’t-tav‘i’s-sâf ikrâr ve takrîr-i kelâm edip medîne-i mezbûrede vâki‘ lede’l-ahâlî 
ve’l-cîrân ma‘lûmetü’l-hudûd olup bundan akdem silk-i mülk-i sahîhimde 
münselik olan mülk menzilimi semen-i misli ile bey‘ ve teslîm ve kabz-ı se-
men ve bana îsâle mukaddemâ merhûm Kalo’yu tarafımdan tevkîl eylediğim-
de ol dahi vekâlet-i mezbûreyi kabûl ve vekâleti hasebiyle zikr olunan menzili-
mi yedi bin dört yüz elli nakd-i râyic fi’l-vakt akçeye bey‘ ve teslîm ve semeni 
olan mezbûrü’n-na‘t yedi bin dört yüz elli akçeyi bi’l-vekâle alıp kabz edip hâlâ 
meblağ-ı mezbûru vekîl-i mezbûr yedinden bi’t-tamâm ve’l-kemâl alıp kabz 
edip zimmetinde menzil-i merkūm semeni olan mârrü’z-zikr yedi bin dört yüz 
elli akçeden bir akçe hakkım bâkī kalmadı. Min ba‘d menzil-i mezbûra ve se-
menine müte‘allik vekîl-i mezbûr ile da‘vâ ve nizâ‘ım yokdur deyicek gıbbe’t-
tasdîki’l-mu‘teber mâ cerâ bi’t-taleb ketb olundu.
Fi’l-yevmi’s-sânî aşer min Zilhicceti’l-harâm li sene isneteyn ve seb‘în ve elf.
Şuhûdü’l-hâl: Ali b. Hasan el-Hayyât, Mehmed Beşe b. Musli, el-Hâc Ali, Ali 
Hâce el-Müezzin, Süleyman b. Mustafa ve gayruhüm mine’l-hâzırîn.

450 [96b-2] Kötü halleri sebebiyle Ali b. Abdullah ve eşi Sâliha’nın 
mahalleden çıkartılması
Medîne-i Hazret-i Ebâ Eyyûb el-Ensârî -dâme rıdvânü’l-Bârî-’de Kiremitçi Sü-
leyman mahallesi sâkinlerinden olup yine mahalle-i mezbûre mescidi evkāfına 
bi’l-fi‘l mütevellî olan Mehmed Çelebi b. Ahmed ve mahalle-i mezbûre müez-
zini el-Hâc Ebûbekir Dede b. Mehmed ve ahâlî-i mahalle-i mezbûrdan İslâm b. 
Abdullah ve Mehmed Beşe b. Abdullah ve Mustafa b. Sâlih nâm kimesneler ve 
sâirleri bi isrihim meclis-i şer‘a, yine mahalle-i mezbûr ahâlîsinden Ali b. Abdul-
lah nâm kimesneyi ihzâr ve mahzarında her biri takrîr-i kelâm ve ta‘bîr ani’l-
merâm edip mezbûr Ali zevcesi gāibetü’l-meclis Semîne Sâliha demekle [ma‘rûf] 
hâtun nâ-mahremden tehâşîleri olmayıp merhûm-ı mezbûrun mescid-i şerîfi 
kurbunda vâki‘ müte’ehhilîn odalarında hâlâ sâkin oldukları odaya kendilerine 
nâ-mahrem olan ba‘zı er ve avratı getirip fısk-ı fücûr ettirdiler bundan akdem 
merkūm ve zevcesi mezbûreye bi’d-defe‘ât tenbîh eylediğimizde mütenebbih 
olmadıkları ecilden mahalle-i mezbûrdan ihrâclarına kıbel-i şer‘den dahi tenbîh 
olunmuşken, hâlâ yine ke’l-evvel fesâd ve şenâ‘atden hâlî değillerdir fi’l-hakīka 
mezbûr Ali mahalle-i merkūmede bu hâl üzre bir nice zamân kalırsa bir fesâd-ı 
azîm olmak emr-i mukarrer ve muhakkakdır mezbûr Ali’nin zevcesi merkūme 
Sâliha’[nın] mahalle-i mezbûreden ihrâcları için kıbel-i şer‘den tenbîh olun-
mak matlûbumuzdur dediklerinde fi’l-vâki‘ mezbûr Ali ve zevcesi mezbûrenin 
hâlleri ve nâ-mahremden tehâşîler olmadığı ihbâr-ı sikāt ile müte‘ayyin olma-
ğın min ba‘d mahalle-i mezbûreden ihrâclarına kıbel-i şer‘den tenbîh birle mâ 
hüve’l-vâki‘ bi’t-taleb kayd şüd.
Fi’l-yevmi’r-râbi‘ aşer min Zilhicceti’ş-şerîfe li sene isneteyn ve [seb‘în] ve elf.
Şuhûdü’l-hâl: Mustafa Çelebi b. Pervâne, Mehmed b. Mahmud, Ali Beşe b. 
Abdullah, Mehmed Çelebi b. Musli, Hüseyin Muhzır ve gayruhüm mine’l-
hâzırîn.

451 [96b-3] Kaloyani v. Baratan’ın bağını içindeki mahsulü ile Kozma 
v. Rupa’ya satması
Vilâyet-i Rumeli’nde Göllükesri kazâsına tâbi‘ Mavrud nâm karyede sâkin Kalo-
yani v. Baratan nâm zimmî meclis-i şer‘-i hatîr-i lâzımü’t-tevkīrde. işbu râfi‘ü’s-
sifri’ş-şer‘î Kozma v. Rupa nâm zimmî muvâcehesinde ikrâr ve takrîr-i kelâm 
edip bey‘-i câ’i’z-zikrin sudûruna değin silk-i mülk-i sahîhimde münselik olan 
emlâkimden olup karye-i mezbûre hudûdu dâhilinde vâki‘ bir tarafdan Yani 
Forti bağı ve bir tarafdan Zali nâm zimmî bağı ve iki tarafdan tarîk-i âm ile 
[mahdûd] tahmînen sekiz dönüm bir kıt‘a mülk bağımı hâlâ içinde mevcûd 
olan mahsûlü ile merkūm Kozma’ya tarafeynden [îcâb] ve kabûlü hâvî bey‘-i 
bâtt-ı sahîh-i şer‘î ile on iki bin iki yüz nakd-i râyic fi’l-vakt akçeye bey‘, ol 
dahi vech-i muharrer üzre iştirâ ve kabûl eyleyip semeni olan mezbûrü’n-na‘t 
on iki bin iki yüz akçeyi müşterî-i [merkūm] Kozma yedinden tamamen alıp 
kabz eylediğimden sonra sâlifü’z-zikr bir kıt‘a bağı mevcûd olan mahallinde 
zabt ve tasarrufa tarafımdan merkūm Kozma’yı taslît eyledim min ba‘d bağ-ı 
mahdûd-ı mezkûrda benim vechen [mine’l-vücûh] alâka ve medhalim yokdur. 
Merkūm Kozma’nın mülk-i müşterâsıdır. Keyfe mâ yeşâ’ mutasarrıf olsun de-
dikde gıbbe’t-[tasdîk] mâ hüve’l-vâki‘ kayd şüd.
Fi’l-yevmi’t-tâsi‘ min Zilhicceti’ş-şerîfe li sene isneteyn ve seb‘în ve elf.
Şuhûdü’l-hâl: Resul b. Osman, İbrahim b. Ahmed, Sâlih b. Musli, Ali b. Emrul-
lah, Ahmed b. Süleyman, Hüseyin b. Hasan, Yani v. Hrista, Rali v. Ergiri, Ez-
manak v. Yuvan, Nastak v. Baratan, diğer Rali v. Nastak ve gayruhüm mine’l-
hâzırîn.
Eyup 74 nolu sicil.indd   424Eyup 74 nolu sicil.indd   424 31.05.2011   19:11:2631.05.2011   19:11:26