



1 [İç kapak-1] / 47

2 [1a-1] Eyüp’ün hicrî 1066 yılına ait muhtelif narh kayıtları / 47

3 [1b-1] Yorgo v. Dimo’nun [Dimo] v. Banko’ya? içindekilerle birlikte 
mülk menzilini ve bağını sattığı, tasarrufundaki üç tarlayı devrettiği / 48

4 [1b-2] Arslan ile Ahmed’in ninelerinden intikal eden evden ölen 
babaları Mehmed’in hissesi hakkında amcaları Hüseyin Beşe ile olan 
davalarında sulh oldukları / 49

5 [2a-1] Ali Efendi b. Haydar’ın Abdüllatif Bey b. Mehmed Paşa’daki 
alacağını tahsil ettiği / 49

6 [2a-2] Abdüllatif Bey b. Mehmed Paşa’nın Ali Efendi b. Haydar’a borcu 
olduğunu ikrarı / 50

7 [2a-3] Osman Ağa b. Hüseyin’in mülk evini Osman Bey b. Mustafa’ya sattığı / 51

8 [2b-1] Mustafa Beşe b. Abdullah ile zevcesi Ümmühâni Hatun bt. Mustafa’nın 
Fâtıma Hatun bt. Mustafa’ya ortak oldukları çiftlikteki mülklerini sattıkları 
ve tarlaların tasarruf hakkını devrettikleri / 51

9 [2b-2] Rizo v. İstati’nin mülk bağını Zaharya v. Petro’ya sattığı / 52

10 [2b-3] İstanbul patriği Yuanikiyos v. Manol’un Cafer Ağa b. Hasan’a 
borcu olduğu ve vade sonunda ödenmesine metrepolitler ile bazı 
şahısların kefil oldukları / 53

11 [3a-1] Yorgaki v. İstemad’ın Yani’ye otuz zeytin ağacını sattığı / 54







12 [3a-2] Vefat eden Mustafa Ağa b. Abdullah’ın vârislerinin Mustafa 
Ağa’nın kethüdâsı Hasan Bey b. Ali’nin elinde olan miras malıyla ilgili 
davadan sulh oldukları / 54

13 [3b-1] Hıristo v. Duka’nın kardeşi Panko’ya mülk bağını ve harman yerini sattığı 
ve arazi hissesinin tasarruf hakkını devrettiği / 55

14 [3b-2] Fedâyî Hatun bt. Abdullah’ın Ali Bey’den muhâlaa ile boşandığı / 56

15 [3b-3] Yani v. Kulu’nun evini Hüseyin b. Hasan’ın vasîsi Cafer’e bey‘ 
bi’l-istiğlâl yoluyla sattığı / 56

16 [4a-1] Yani v. Dimo’nun alacaklı olduğu Nikola v. Rizo’nun borcunu kefili olan 
babası Rizo’nun ödemesi gerektiği / 57

17 [4a-2] Emine bt. Abdullah’ın zevci Hüseyin b. Mehmed’den 
muhâlaa ile boşandığı / 58

18 [4a-3] Belkıs bt. İsa’nın mülk evinin Ali Beşe b. Bâli’ye satılması / 58

19 [4b-1, Arapça] Mâhi Hatun’un vakfettiği evin Kasımpaşa’daki Zâviye-i cedîde 
fukarasına ait olduğu / 59

20 [4b-2] Rıdvan b. Abdülbâki’nin Ömer Beşe b. Eyüp’e altı bin 
akçesini hibe ettiği / 60

21 [4b-3] Zâhide Hatun bt. Ahmed’in mülk menzilinin Mehmed Efendi 
b. Surûrî’ye satılması / 60

22 [5a-1] İslâm Bey Evkafı’na mütevelli olan Mustafa Efendi’nin önceki mütevelli 
Mehmed Çelebi ile hesaplaştığı / 61

23 [5a-2] Dimitri v. Hıristo’nun mülk menzilini Asam Ahmed Çelebi’nin para 
vakfına bey‘ bi’l-istiğlâl yoluyla sattığı / 62

24 [5a-3] Havva bt. Mehmed’in zevci Ali b. Yakub’dan muhâlaa ile boşandığı / 62

25 [5b-1] Kiremitçi Süleyman Çelebi Evkafı’ndan olan mescid ile imam ve 
müezzine meşruta olan evlerin mütevelli tarafından tamir ettirildiği ve talebi 
üzerine yapılan harcamaların keşfinin yapıldığı / 63

26 [6a-1, Arapça] Kocasının nerede olduğu bilinmeyen Sabiha Hatun’a nafaka 
tayin edildiği / 65

27 [6a-2] Rali v. İstati’nin Hüseyin b. Hasan’dan aldığı borca karşılık evi ile bağını 
rehin gösterdiği / 65

28 [6a-3] Petro v. Göka’nın mülk menzilini Panko v. Decka’ya sattığı / 66

29 [6b-1] Vasiliki bt. Yani’nin mülk menzili ile bahçesini İlya 
v. Polharoni’ye sattığı / 66







30 [6b-2] Lefteri v. Mihayil’in mülk menzili ile bahçesini Dimitri 
v. Polharoni’ye sattığı / 67

31 [6b-3] Ahmed Çelebi b. Ali’nin mülk menzilini Ahmed Beşe 
b. Mahmud’a sattığı / 68

32 [6b-4] Kondile bt. Yani’nin mülk menzilini Franko v. Nikola’ya sattığı / 68

33 [7a-1] Zafire bt. Dimitri’nin mülk menzili ile dalyan hissesini kocası 
Göni v. Toka’ya sattığı / 69

34 [7a-2] Siyavuş Paşa Vakfı’na ait çeşmenin su yolunun tamiri için 
mütevelliye izin verilmesi / 70

35 [7a-3] Mustafa b. Receb’in tasarrufundaki tarlayı kiraladığı Ahmed’in vefatı 
üzerine sipahi vekili Şaban Bey’in başkasına tapu ile vermek istediği ve 
Mustafa’nın talebi ile menedildiği / 70

36 [7b-1] Vefat eden Fâtıma bt. Mehmed’in vârislerinin zevci Hüseyin Bey 
b. Abdullah’ın terekeden bazı eşyaları sakladığı iddiasıyla açtıkları davalarını 
ispat edemedikleri / 71

37 [7b-2] Panayot v. Yorgi’nin tasarrufundaki iki tarlanın tasarruf hakkını İstati 
v. Todori’ye devrettiği / 72

38 [7b-3, Arapça] Kayıp olan İbrahim’in çocukları Ali ile Âişe’ye ninelerinin talebi 
ile nafaka tayin edilmesi / 73

39 [8a-1] Bağcinâne Hatun bt. Abdülmennân’ın Rus asıllı câriyesini vasiyet 
yoluyla âzat ettiği / 73

40 [8a-2] Hüseyin Beşe b. Receb’in tartıştığı Hasan Beşe b. Abdullah’ı 
hançer ile yaraladığı / 74

41 [8a-3] Hac dönüşü yolda vefat eden Mustafa Beşe’nin Hacı Nasuh b. Mustafa’ya 
emanet verdiği altınlarını vârislerinin teslim aldıkları / 75

42 [8b-1] Havva Hatun bt. Hacı’nın tasarrufundaki odada miras yoluyla 
hak talep eden Mehmed b. Hüseyin’in vârislerinin bedeli karşılığında 
sulh oldukları / 75

43 [8b-2] Vefat eden Fâtıma bt. Ahmed’in annesi Hatice Hatun hamile olduğu için 
karnındaki çocuğa mirastan hisse ayrıldığı, müddeti dolduğu halde doğum 
yapmadığından ayrılan hissenin diğer vârislere verildiği / 76

44 [8b-3] Çayırda silahla öldürülmüş olarak bulunan İsteyan ile balta ile yaralanan 
Miho v. Dedo’nun durumlarının keşfedilmesi / 77







45 [9a-1] Ömer b. Şaban’ın vârislerinden kızı İsmihân’ın babasına ödünç 
verdiği paranın bir kısmını kardeşlerinin vasîsinden tahsil edip 
kalanından feragat ettiği / 78

46 [9a-2] Todori v. Vasilaki’nin mülk menzilini Hırsando v. Todori’ye sattığı / 79

47 [9a-3] Ahmed Ağa b. Mehmed’in Salih Ağa ile Ali Ağa’daki alacağını kefil olan 
Yusuf Efendi’den tahsil ettiği / 79

48 [9b-1] Ahmed’in oğulları Mehmed ile Receb’in ortak mülk menzillerini Emine 
Hatun bt. Hızır’a sattıkları / 80

49 [9b-2] Mumcuların işledikleri mumu eskiden olduğu gibi sadece bakkallara 
satacakları; attarlara satmamak üzere anlaştıkları / 81

50 [9b-3] Dimitri v. Yorgi’nin Hasan b. Süleyman’a mülk menzil ile iki 
bağ ve bir değirmendeki hisselerini sattığı, tasarrufundaki tarla 
hisselerini devrettiği / 81

51 [10a-1] Papa Dimitri v. Miho’nun zeytin ağaçlarını bey‘ bi’l-vefâ yoluyla İstilo 
v. Yani’ye sattığı / 82

52 [10a-2] Karaca v. Koco’nun Hasan b. Abdullah ile Yani v. Yorgi’ye sattığı 
koyunların bedelini talep ettiği / 83

53 [10a-3] Abdurrahman Çelebi b. Habib’in tasarrufundaki vakıf menzil ile 
yoğurtçu dükkânını zevcesi Kalender bt. Abdullah’a devrettiği / 83

54 [10b-1] Avyuri v. Mihal’in mülk menzilini Yani v. Verato’ya sattığı / 84

55 [10b-2] Mehmed b. el-Hâc Mehmed ile kardeşi İbrahim’in mülk menzillerini 
Mehmed b. Ahmed’e sattıkları / 85

56 [10b-3] Dimitri v. İstemad’ın İstati v. İskarlet’e sattığı koyun bedelinden 
alacağı olduğu / 85

57 [10b-4] Rizo v. Todori’nin mülk bağını Dimitri v. Yorgi’ye sattığı / 86

58 [11a-1] Rukiye bt. Abdülmennân’ın Tavşan Yani’den olan oğlu Mehmed’in 
nafaka davasında sulh olduğu / 86

59 [11a-2] Rahime Hatun bt. Abdülbâki’nin menzilinin vârisleri tarafından Ali 
Çelebi b. Süleyman’a satıldığı / 87

60 [11a-3] Ahmed b. Mehmed’in Eyüp niyâbetinin sona erdiği / 88

61 [11b-1, Arapça] Hüccet ve sicillerin Eyüp kadısı Abdürrahim Efendi 
b. Mehmed Efendi zamanında ve İbrahim b. Mehmed’in nâib olduğu 
dönemde yazıldığı / 88







62 [11b-2] İbrahim b. Mehmed’in ölen annesi Canfeda bt. Abdullah’ın 
mehir alacağından hissesini talep ettiği üvey babası Mehmed Bey b. Hasan 
ile sulh oldukları / 89

63 [11b-3] Ahmed Bey’in Rüstem b. Abdullah’ı sebepsiz yere topuz ve 
kılıç ile yaraladığı / 89

64 [11b-4] İspelyob v. Kosta’nın Yorgi v. Todori’ye mülk menzili ile iki bağını 
sattığı, tasarrufundaki altı tarlanın tasarruf hakkını devrettiği / 90

65 [12a-1] Rahime Hatun bt. Osman’ın menzilinin vârisleri tarafından Musa 
b. Zekeriya’ya satıldığı / 90

66 [12a-2] Yani v. Rizo’nun mülk menzil yerini Franko v. Yani’ye sattığı / 91
67 [12b-1] Âişe bt. Mustafa’nın Ahmed Bey’de olan alacağını vekili Durmuş Çelebi 
vasıtasıyla tahsil ettiği / 92
68 [12b-2] Leka v. Koçi’nin mülk menzilini Teboş v. Karaf ’a sattığı / 93
69 [13a-1] Veli Beşe b. Hüseyin’in zevcesi Âişe bt. Hüseyin’e küfrettiği için 
ayrılmalarına hükmedildiği / 93
70 [13a-2] Yagop v. Cane’nin bağını Ahmed Ağa b. Murad’a bey‘ 
bi’l-vefâ yoluyla sattığı / 94
71 [13b-1] Vezîriâzam Murad Paşa’nın kethüdâsı Mehmed Ağa’nın evine akıtmak 
üzere Müderris köyünde tarlada açtırdığı kuyulardan çıkardığı suyun 
keşfinin yapıldığı / 94

72 [14a-1] Budakzâde Mehmed Efendi’nin evine akıtmak üzere Bedros köyünde 
açtırdığı kuyulardan çıkardığı suyun keşfinin yapıldığı / 96

73 [14a-2] Çobanların peynircilere sattıkları teleme peyniri için narhtan fazla para 
istedikleri, eskiden beri teleme peynirinin fiyatının dil peynirinin narhının 
yarısı kadar olduğunun tesbiti / 97

74 [14b-1] Yorgi v. Rizo’nun ölen Sofyanoz’da kalan alacağını vârisi olan oğlu 
Yorgi’den tahsil ettiği / 97

75 [14b-2] İsmail Efendi’nin kayık bedelinden alacağı hususunda Ali Beşe’nin 
zimmetini ibrâ ettiği / 98

76 [14b-3] Yamandi v. Yorgi’nin mülk menzil yerini Esteryo v. Vargo’ya sattığı / 98
77 [15a-1] Yorgi v. Sofyanoz ile kardeşi Panayot’un Manastır köyündeki muhtelif 
mülklerini Yorgi v. Rizo’ya sattıkları, bedelin bir kısmını babalarının Yorgi’ye 
olan borcu ile takas ve kalanını tahsil ettikleri / 99

78 [15a-2] Rahime bt. Hasan’ın mülk menzilini zevci Ali Beşe 
b. Mehmed’e sattığı / 100







79 [15a-3] Yorgo v. Dimitri’nin ölen karısı ve baldızına ait menzili daha 
önce vekâleten Alagöz v. Simo’ya sattığı, vereselerin menzilde 
haklarının kalmadığı / 101

80 [15b-1] Hasan Beşe b. Abdülbâki’nin zevcesi İsmihân’ın subaşı ve adamları 
tarafından darbedildiği ve öldüğünün tesbiti / 101

81 [15b-2] Duka v. Dedo’nun mülk menzilini Yorgo v. Niko’ya sattığı / 102
82 [15b-3] İsmihân bt. Ahmed’in subaşı tarafından darbedilerek öldürüldüğü, 
vârislerinin köy halkını mesul tutmadıkları / 103
83 [16a-1] Yani v. Dimo’nun İskolo v. Nikola’ya mülk menzilini sattığı ve 
tasarrufundaki on bir tarlayı devrettiği / 103
84 [16a-2] Koteni bt. Yani’nin kendisini boşayan kocası Manol v. Mihal’in 
zimmetini ibrâ ettiği / 104
85 [16b-1] Şamor v. Dimo’nun mülk bostanını Nikola v. Dimo’ya sattığı / 104
86 [16b-2] Paroş v. Yani’nin mülk değirmeni ile söğüt ağaçlarını 
Armağan’a sattığı / 105
87 [16b-3] Aspelot v. Andriye’nin Todori v. Dimo’ya muhtelif emlâkini sattığı ve 
tasarrufundaki arazileri devrettiği / 105
88 [17a-1] Fâtıma Hatun bt. Hüseyin ile zevcesi İsmail Çelebi b. İbrahim’in 
muhâlaa ile boşandıkları / 106
89 [17a-2] Cezerî Kasım Paşa Camii imamı Alemüddin Efendi’nin 
kendisine meşruta olduğunu iddia ettiği evin Mehmed Bey Vakfı 
akârâtından olduğu / 107

90 [17b-1] Fâtıma bt. Sefer’in Gürcü asıllı câriyesini âzat ettiği / 108
91 [17b-2] Rabia bt. Ali’nin mülk menzilini Hamza Çavuş Vakfı ile Mustafa Çavuş 
Vakfı’na bey‘ bi’l-istiğlâl yoluyla sattığı / 108
92 [17b-3] Rayko v. Duka’nın mülk bağını Dimo’ya sattığı / 109
93 [18a-1] Todoraki v. Yani’nin mülk menzilini Yanaki v. Dimitri’ye sattığı / 110
94 [18a-2] Ölen Trandafilo v. Yani’nin menzilinin borçları nedeniyle vârisleri 
tarafından yine vârislerinden Todori’ye devri / 110
95 [18b-1] Harsafo? bt. Dimo’nun tasarrufundaki vakıf mumhânenin dörtte bir 
hissesini Yorgo v. Dimo’ya devrettiği / 111
96 [18b-2] Hüseyin Çelebi b. Mustafa’nın Osman Çelebi’deki alacağının bir 
kısmını kefili Mehmed b. Osman’dan tahsil ettiği ve kalanını talep ettiği / 112
97 [18b-3] Osman Çelebi b. Hüseyin’in mülk menzilini Halil Efendi b. Çakır 
Ağa’ya sattığı / 113







98 [19a-1] Hüseyin Çelebi b. Mehmed’in mülk menzilini Halil Çelebi 
b. Mustafa’ya sattığı / 113

99 [19a-2] Lamro bt. Hıristo’nun mülk menzilinin İsteryo v. Zoti’ye satılması / 114

100 [19a-3] Hüseyin b. Ahmed’in vârisi olmadığı için muhallefâtı beytülmâle 
intikal eden Yusuf b. Ahmed’de alacağı olduğu / 114

101 [19b-1] Osman b. Mehmed ile Mehmed b. Ahmed’in Ali’yi değnek ve yumruk 
ile darbettikleri / 115

102 [19b-2] Ömer b. Rıdvan’ın evinden Habib b. İlyas tarafından muhtelif eşya ve 
parasının çalındığı iddiasını ispatlayamadığı / 116

103 [20a-1] Ölen Yusuf b. Ahmed’in ortak kerestecilik yaptığı Şahin v. Ergiri’deki 
sermaye payını beytülmâlce tahsil ettiği / 117

104 [20a-2] Mehmed Beşe ile Ahmed Beşe’nin Boğdan adlı zimmîdeki koyun 
bedelinden alacaklarını tahsil için açtıkları davada sulh oldukları / 117

105 [20a-3] Şahin v. Ergiri’nin ortağı olan Yusuf b. Ahmed’e sermaye olarak para 
verdiğinin tesbiti / 118

106 [20b-1] Papa İsterati’nin mülk menzilini Dedo’ya sattığı, bedelin 
bir kısmını daha önce satın aldığı evin bedeline saydıkları ve kalan 
miktarın ödendiği / 119

107 [20b-2] Mehmed Bey b. Mustafa’nın mülk bahçesini Muslu Bey 
b. Hüseyin’e sattığı / 119

108 [20b-3] Belkıs bt. Abdülbâki’nin Alibeyköy’deki çiftliğini müştemilâtıyla 
birlikte Fâtıma Sultan’a sattığı / 120

109 [21a-1] Hasan b. Abdullah’ın Yani v. Polo’ya mülk menzili ile bağını sattığı, 
tasarrufundaki tarla hisselerinin tasarruf hakkını devrettiği / 121

110 [21a-2] Âişe Hatun bt. Abdullah’ın mülk menzilini Rıdvan Beşe 
b. Abdülmennân’a sattığı / 122

111 [21b-1] Âişe bt. Mustafa’nın tasarrufundaki vakıf tarlalar ile bostanı ve çayırı 
Durmuş Beşe’ye devrettiği / 122

112 [21b-2] Hasan b. Abdullah’ın mülk menzilini Hacı İbrahim b. Hacı Hasan’a 
sattığı ve bedelini satın aldığı câriye bedeline saydıkları / 123

113 [21b-3] Subaşı Salih Bey’in Dimitri’nin evinde içki içilip fuhuş 
yapıldığını tesbiti / 124

114 [22a-1] Cezerî Kasım Paşa Vakfı’nın nâzırı Fethullah Bey b. Lütfullah görevini 
yapamadığından yerine Mehmed Efendi b. Abdi’nin nâzır olduğu / 124







115 [22a-2] Hüseyin Çelebi b. Mehmed’in mülk menzilini Emine Hatun 
bt. Abdullah’a sattığı / 125

116 [22b-1] Mehmed b. Mustafa’nın mülk menzilinin Ömer 
b. Osman’a satılması / 126

117 [22b-2, Arapça] Rahime bt. Mustafa’nın zevci Hacı Hüseyin b. Abdullah 
kaybolduğundan talebi üzerine kendisine nafaka tayin olunması / 126

118 [22b-3] Yamandi v. Yorgi’nin mülk menzilini bey‘ bi’l-vefâ ile Yeni Saray 
bostancıları odasının para vakfına sattığı / 127

119 [23a-1] İbrahim Efendi b. Mehmed’in Kâğıthane’deki evine akıttığı su yollarına 
müdahale eden Mehmed Çelebi’nin menedilmesi / 127

120 [23a-2] Hüseyin b. Mahmud’un eski zevcesi Emine bt. Hızır’a emanet verdiği 
eşyalar ile parayı alması gerektiği / 128

121 [23a-3] Ahmed Çavuş’un vefat eden babası Osman Çavuş b. Abdülbâki’den 
intikal eden menzildeki hissesini Kiremitçi Süleyman Evkafı’na bey‘ bi’l-
istiğlâl yoluyla sattığı / 129

122 [23b-1, Arapça] Anne babası boşanan Rabia bt. Yusuf adlı sagīre için babası 
üzerine nafaka tayin edilmesi / 130

123 [23b-2] Manol v. Hıristo’nun mülk menzilini ve ortak oldukları bozahânedeki 
hissesini Vasil v. Duka’ya sattığı / 130

124 [24a-1] Şah Sultan Vakfı’na ait harap durumdaki evin vakfa daha faydalı 
olacağı için Şaban Ağa b. Abdülbâki’nin mülk evi ile istibdâl edildiği / 131

125 [24a-2] Yano v. Yasko’nun amcasının oğlu Hıristo’ya muhtelif emlâkteki yarı 
hissesini sattığı ve tasarrufundaki arazinin yarı hissesini devrettiği / 132

126 [24b-1] Lavrendi v. Noka’nın Apostol v. Gini’ye borcu olduğu / 133
127 [24b-2] Öldürülen İstati v. Yorgi’nin vârisleri adına vasîleri Zafiri 
Yorgi’nin Fazlullah Beşe’nin katil olduğu iddiasıyla açtığı davayı ispat 
edemediği ve sulh oldukları / 134

128 [24b-3] Sava v. Yanko’nun Abdullah b. Mehmed’in vasîsinden aldığı borç için 
Yani ile Kiryako’nun kefil oldukları / 135

129 [25a-1] Mustafa b. Abdülbâki’nin mülk menzilinin Todori 
v. Kostantin’e satılması / 135

130 [25a-2] Muhyiddin Halîfe b. İlyas’ın mülk menzilinin Habibe Hatun 
bt. Abdullah’a satılması / 136

131 [25a-3, Arapça] Sabiha bt. Mehmed ile Ahmed b. Mehmed’in 
nikâhlandıkları / 136







132 [25b-1] Rabia Hatun bt. Ali’nin zevci Mustafa b. Ahmed ile 
muhâlaa ile boşandıkları / 137

133 [25b-2] Kasap Sinan Vakfı’nın vakfiyesinde kitabet ücreti şartı bulunmadığı 
için Musa Halîfe’nin hasbî kâtip olduğu / 137

134 [25b-3] Kasap Sinan Vakfı’nın vakfiyesinde cibâyet ücreti şartı bulunmadığı 
için Ali Halîfe’nin hasbî câbî olduğu / 138

135 [25b-4] Mehmed Ağa ile Bayram Bey’in Ali Beşe’ye sattıkları sığır bedelinden 
alacakları olduğu / 138

136 [26a-1] Mehmed Ağa ile Bayram Bey’in Mustafa Halîfe’ye sattıkları öküz 
bedelinden alacakları olduğu / 139

137 [26a-2] Âişe Hatun bt. Hüseyin’in kendisini boşayan kocası Şeyh Şaban 
Efendi’den alacaklarını tahsil ettiği / 139

138 [26a-3] Yani v. Yorgi’nin mülk menzilinin Yani v. Rizo’ya satılması / 140

139 [26b-1] Şeyhülislâm Ebû Said Efendi’nin mülk menzilinin Vezir 
Yusuf Paşa’ya satıldığı / 141

140 [26b-2] Kenan b. Abdullah’ın İmam Osman Efendi Vakfı’ndan ödünç 
aldığı / 142

141 [26b-3] Ali Çelebi b. Şaban’ın Hacı Hüseyin’e mülk evini, bağını 
ve bir miktar buğdayını sattığı, tasarrufundaki vakıf tarlaların tasarruf 
hakkını devrettiği / 142

142 [27a-1, Arapça] Servi Hatun bt. Mustafa’nın zevci Şaban b. Ömer’den muhâlaa 
ile boşandığı / 143

143 [27a-2] Ölen Yorgi v. Franko’nun bakkal dükkânında beytülmâl emîninin el 
koyduğu eşyaları vârisine iadesi / 144

144 [27b-1] İsak v. Portugal’ın Kiremitçi Ahmed Çelebi Evkafı’ndan kiraladığı 
evin kirasının bir kısmını ödemediğini iddia eden mütevelli Mehmed 
Çavuş’un davasının reddi / 145

145 [28a-1] Hakverdi b. Hüdaverdi’nin ölen Abdurrahman Çelebi 
b. Hüseyin ile ortak yoğurtçuluk yaptıkları ve şirketin feshinden zimmetinde 
alacağı kaldığı / 146

146 [28a-2] Yorgi v. Zafiri’nin mülk menzilini Yani v. Nikola’ya bey‘ 
bi’l-vefâ yoluyla sattığı / 147

147 [28b-1] Rizo v. Tupi’nin Kalender Hatun b. Abdülbâki’nin evine hırsızlık 
amacıyla girdiği iddiasının reddi / 148







148 [28b-2] Nikola ile kardeşlerinin Nikola v. Yogo’ya mülk bağlarını sattıkları ve 
tasarruflarındaki tarlanın tasarruf hakkını devrettikleri / 148

149 [29a-1] Papa Galgori v. Nikola’nın mülk bağını beş yıl önce 
Laskari’ye sattığı / 149

150 [29a-2] İstati v. Yani’nin ölen Mile’deki alacağını kefillerinden talebi, sonra da 
davasından vazgeçmesi / 150

151 [29a-3] Vârisi olmadığı için beytülmâl emîni tarafından el konulan Cafer 
b. Abdullah’ın metrûkâtı / 150

152 [29a-4] Kasandıra bt. Yani’nin Kostantin v. Aleksi ile nikâhlandığı / 151
153 [29b-1] Yorgo v. Duka’nın tasarrufundaki vakıf tarlaların tasarruf hakkını Pelaş 
v. Manol’a devrettiği / 151
154 [29b-2] Cafer Bey b. Abdülbâki’nin tasarrufunda olan Davud Ağa Vakfı’na ait 
harap durumdaki menzilin tamir edildiği ve yapılan tamiratın keşfi / 152
155 [30a-1] Ümmühâni bt. Süleyman’ın zevci Halil b. İbrahim’den 
muhâlaa ile boşandığı / 154
156 [30a-2] Timurhan bt. Abdullah’ın muhallefâtı / 154
157 [30b-1] Alacaklılarından kaçan Yusuf Bey b. Mahmud Paşa’nın tayin edilen 
mübâşir vasıtasıyla mallarına el konulduğu, vekilinin borçları ödemek üzere 
malları teslim aldığı / 156

158 [30b-2] Mavridi v. Nikola’nın mülk bağının Hıristo v. Şizo’ya satılması / 157
159 [30b-3] Anagdoşdi? v. Todori’nin mülk bağının Rizo v. Yorgi’ye satılması / 157
160 [31a-1] Behram b. Abdullah’ın Mehmed b. Abdullah’ın başına ve koluna balta 
ile vurarak yaraladığı / 158
161 [31a-2] Yusuf Bey b. Mahmud’un Sinan Beşe’den cebren muhtelif koyun, sığır 
ve beygiri aldığının tesbiti / 158
162 [31b-1] Ahmed Ağa’nın tasarrufundaki bostanın kuyusunda bir ceset 
bulunduğu ve keşfinin yapıldığı / 159
163 [31b-2] Despino bt. Mihal’in mülk bağının Giro’ya satıldığı / 160
164 [31b-3] Ali Bey b. Mustafa’nın Hasan Beşe b. Mahmud’un yolunu keserek 
zorla parasını aldığı / 160
165 [32a-1] Polharoni’nin kiraladığı bostan kirası ve bostanda açtırdığı kuyunun 
masrafı için Bostanzâde Mehmed Efendi ve hemşîresi Fâtıma Hatun ile olan 
davalarından karşılıklı vazgeçerek sulh oldukları / 161

166 [32a-2] Kirkor v. Senap’ın vârislerine intikal eden tasarrufundaki vakıf 
menzilin vârisler arasında taksim edilmesi / 162







167 [32b-1] Yorgi ile Perakob’un sattıkları kürk bedelinden alacakları olduğu / 163
168 [32b-2] Yani v. Dimo’nun mülk menzili ile bağını Tanaş v. Yorgi’ye sattığı / 164
169 [32b-3] Muhâlaa ile boşanan Mustafa b. Yusuf ile zevcesi Fâtıma 
bt. Abdullah’ın birbirlerinin zimmetlerini ibrâ ettikleri / 164
170 [33a-1] Himmet Beşe’nin Hacı Mustafa’ya mülk çiftliğini içindekilerle birlikte 
sattığı ve tasarrufundaki vakıf tarlaları devrettiği / 165
171 [33a-2] Vakıf odalarındaki kiracılar ile yine vakfa ait olup çöp ve lağım 
için ayrılan arsanın kiracısı arasındaki davada, arsanın bu iş için 
ayrıldığının tesbiti / 166

172 [33b-1] Mahmud b. Yahya ile zevcesi Şemsihân Hatun bt. Mehmed’in mülk 
menzillerini Hasan Bey b. Mehmed’e sattıkları / 167

173 [33b-2] Ekmekçi Yani v. Nikola’nın Serkis v. Karabet’e sattığı ekmek bedelinden 
alacağını talep ettiği / 168

174 [34a-1] Rabia Hatun bt. Hasan’ın mülk menzilini Yahuda v. Yerhayam ile 
Mosi v. İsak’a sattığı / 168

175 [34a-2] Servinaz bt. Abdullah’ın mülk menzilini Mustafa Çelebi 
b. Cafer’e sattığı / 169

176 [34a-3] Hızır Efendi’nin evlâdının kendilerine meşruta olan vakıf evin 
arsası ve enkazı hakkında vakıf mütevellisi Sunullah Çelebi ile olan 
anlaşmazlıklarında sulh olduğu / 170

177 [35a-1] Despino bt. Mihal’in mülk menzili ile bağının Yorgi 
v. Göni’ye satılması / 171

178 [35a-2] Yani v. Yorgi’nin mülk samanlığının Yani v. Oyori’ye satılması / 172
179 [35a-3] Yani v. Haran’ın mülk bağının İstati v. Yani’ye satılması / 172
180 [35b-1] Âişe bt. Mehmed’in mülk menzilinin vârisleri tarafından es-Seyyid Ali 
b. es-Seyyid İbrahim’e satıldığı / 173
181 [35b-2] Dede Beşe’nin Alibeyköy’deki çiftliğinin içindekilerle birlikte vârisleri 
tarafından Bedahşân Hatun bt. Abdullah’a satıldığı / 173
182 [36a-1] Kayıp olan Mehmed Çelebi b. Mehmed’in arsasının çocuklarının 
ihtiyaçlarını karşılamak için Şeyh Abdullah Efendi’ye satıldığı / 174
183 [36a-2] Sultan Bayezid Evkafı’ndan olan Azadlı köyünün sınırındaki 
tarlaların öşrünü Ayayorgi köyü mülteziminin aldığı, Azadlı köyü 
mülteziminin hakkı olduğu / 175

184 [36b-1] Hızır Beşe b. Haydar’ın Dimo v. Kosta’ya sattığı koyun bedeli ile ödünç 
ve kefaletten alacağını talep ettiği / 176







185 [36b-2] Ümmühâni Hatun bt. Yusuf ’un zevci Mustafa b. Abdülkerim’den 
muhâlaa ile boşandığı / 176

186 [36b-3] Kasap Mustafa Halîfe’nin ortaklarıyla birlikte satın aldığı 
öküzlerin bedelini kendisinin ödediği, ortaklarının hisselerine düşeni 
ona ödemesi gerektiği / 177

187 [37a-1] Seher Hatun bt. Abdülmennân’ın mülk evinin yarı hissesini zevci 
Mehmed Subaşı b. Mahmud’a sattığı / 178

188 [37a-2] İbrahim Beşe b. Abdülbâki’nin tasarrufundaki vakıf tarlanın tasarruf 
hakkını Derviş Ağa’ya devrettiği / 179

189 [37b-1] Seher Hatun bt. Abdülmennân’ın muhtelif eşyasını zevci Mehmed 
Subaşı b. Mahmud’a hibe ettiği / 179

190 [37b-2] Seher Hatun bt. Abdülmennân’ın Rus asıllı Kamer adlı câriyesini âzat 
ettiği ve muhtelif eşyasını hibe ettiği / 180

191 [38a-1] Seher Hatun bt. Abdülmennân’ın Rus asıllı Kâtibe adlı câriyesini âzat 
ettiği ve muhtelif eşyasını hibe ettiği / 181

192 [38a-2] Mehmed b. Mehmed’in Receb Beşe hakkında kendisini ve annesini 
darbettiği iddiasıyla açtığı davada sulh oldukları / 182

193 [38a-3] Seher Hatun bt. Abdülmennân’ın zevci Mehmed Subaşı 
b. Mahmud’da olan mehir alacağının üç bin akçesini tahsil ettiği, 
bin akçe alacağı kaldığı / 182

194 [38b-1] Ali Çelebi b. Hüseyin’in mülk menzilinin zevcesi Meryem 
Hatun bt. İbrahim’e satılması / 183

195 [38b-2] Seher Hatun bt. Abdülmennân’ın mülk evinin yarı hissesini 
âzat ettiği câriyeleri Kamer ile Kâtibe’ye sattığı ve bedelinden 
zimmetlerini ibrâ ettiği / 184

196 [39a-1] Mustafa Çelebi’nin zevcesi Âişe Hatun’a ait çiftlik ile değirmeni 
ve muhtelif hayvanı ile ziraat aletlerini Ali Ağa’ya sattığı; vakıf tarlaların 
tasarruf hakkını devrettiği / 185

197 [39a-2] Rukiye bt. Muslu’nun mülk menzilinin Dilaver Hatun 
bt. Abdülmennân’a satılması / 186

198 [39b(1)-1] Vefat eden Abdurrahman Çelebi b. Ali’nin evinin mehir ve sair 
alacakları karşılığında mirasçıları arasında taksim edildiği / 187

199 [40a(1)-1] Vefat eden İsmail Çelebi’nin sağlığında Gürcü asıllı Kaytas 
b. Abdullah’ı âzat ettiği / 188







200 [40a(1)-2] Vefat eden Abdurrahman Çelebi’nin evinin mehir ve sair 
alacakları karşılığında mirasçıları arasında taksim edildikten sonra karısının 
hissesini aldığını beyanı / 189

201 [39b(2)-1] Vefat eden Mehmed b. Arslan’ın sağlığında kardeşi Mustafa’nın 
babalarından kalan evdeki hissesini satın aldığı ve evin Mehmed’in 
mirasçılarına intikal ettiği / 191

202 [39b(2)-2] Hazine kethüdâsı Hüseyin Ağa’nın mülk suyu için açtığı bacanın 
Yakub Ağa Vakfı’na ait olduğu zannıyla müdahale edildiği, ancak Hüseyin 
Ağa’nın mülkü olduğunun anlaşıldığı / 192

203 [40a(2)-1] Dimo v. Lanbo’nun ölen Yani’nin kardeşi ve tek vârisi olduğu, 
Yani’nin Bako v. Yorgi zimmetinde kalan alacağını talep ettiği / 193

204 [40b-1] Mehmed Beşe b. Bayram’ın mülk menzilinin Mustafa 
b. Mehmed’e satılması / 194

205 [40b-2] Ölen Vasil’in oğlu Dimo’nun miras hissesini kardeşleri Nano 
ve Beto’ya sattığı / 194

206 [40b-3, Arapça] Fâtıma Hatun bt. Hasan’ın zevci Mehmed Çelebi 
b. Ahmed’den muhâlaa ile boşandığı / 195

207 [41a-1] Eyüp Çelebi b. Süleyman’ın talebi ile vakıf arsa üzerine kendi mülkü 
olmak üzere inşa ettiği menzilin keşf ve maliyetinin tahmin edilmesi / 196

208 [41b-1] Lanbo v. Kosta’nın mahkemeye gidip kendisini Yorgaki olarak 
tanıtıp Yorgaki’nin Manolaki zimmetindeki alacağını tahsil ettiğine 
dair hüccet düzenlettirdiği / 197

209 [41b-2] Neslihan bt. Mustafa’nın yetim kızlarına büyük annelerinin 
vasî tayin edildiği / 198

210 [41b-3, Arapça] Muslu Çelebi b. Mirza’nın Arife ve Fâtıma’nın vasiyyeleri 
Ümmühâni Hatun bt. Ebî Tâlib üzerine nâzır tayin edildiği / 198

211 [42a-1] Pandazi v. Angeli’nin ölen annesi Dimitro’ya ait olduğu iddiasıyla talep 
ettiği ineğin üvey babası Angeli v. Todori’nin mülkü olduğu / 199

212 [42a-2] Bitişiğindeki bostanın mutasarrıfı Çavuşzâde Mehmed Efendi’nin avlu 
duvarı yıkılıp Ahmed Ağa’nın mülk bahçesine girdiği ve durumun keşfi / 199

213 [42b-1] Ahmed Çelebi ile kız kardeşi Âişe’ye ait menzille harman 
yerinin Hasan Beşe’ye satıldığı, Ahmed Çelebi’nin tasarrufundaki vakıf 
tarlaların da devredildiği / 200

214 [42b-2] Rabia bt. Mehmed ile zevci Mehmed Beşe b. Ahmed’in 
muhâlaa ile boşandıkları / 201







215 [43a-1] Bâli v. Avanos’un Bostanzâde Mehmed Efendi’nin ölen babası Mehmed 
Efendi’de kalan alacağı hususunda sulh olduğu / 202

216 [43a-2] Piyâle Beşe’nin Ali b. Abdülbâki’ye tüfekle vurup yaraladığı / 203

217 [43b-1] Ölen Dimitri’nin cizyesinin oğlundan talep edilemeyeceği / 204

218 [43b-2] Murad Beşe b. Mehmed’in mülk çiftliğini içindekilerle birlikte İbrahim 
Beşe b. Mehmed’e sattığı ve çiftliğe bağlı çayır, bostan ve on yedi tarlanın 
tasarruf hakkını devrettiği / 204

219 [44a-1] Hasan Ağa b. Abdülbâki’nin âtıl durumdaki Yakub Ağa Vakfı’na 
ait çeşmenin su yollarını tamir ettirdiği, getirdiği suyun yeteri kadarının 
çeşmeden akıtılacağı, kalanının kendisine ait olduğu / 205

220 [44a-2] Abdurrahman Bey b. Halil’in değirmendeki hissesini Hüseyin Bey 
b. Mehmed’e sattığı / 206

221 [44b-1] Bedahşân Hatun bt. Abdullah’ın çiftliğini içindekilerle birlikte İbrahim 
Beşe’ye sattığı / 207

222 [44b-2] Nâfile Hatun bt. Aydın’ın mülk evini vakfederek vakfiyesini 
düzenlettiği, vakfiyeye uygun hüccet talep ettiği / 207

223 [44b-3] Hüseyin b. Mustafa’nın mülk menzilinin vârislerince 
Ahmed Beşe’ye satıldığı / 208

224 [45a-1] Mustafa Beşe’nin oğullarının babalarından miras kalan muhtelif 
eşyalarını vasîlerinden teslim aldıkları / 209

225 [45a-2] Franko v. Komno’nun mülk menzilini Kiryazi v. Yani’ye sattığı / 210

226 [45b-1] Mehmed Çelebi’nin Mehmed Beşe’yi bıçakla yaralama 
davasında sulh oldukları / 210

227 [45b-2] Yorgi v. Yani’nin dükkânını Komno v. Franko’ya sattığı / 211

228 [45b-3] Kürk bedelinden borcu dolayısıyla hapse atılan İbrâil metropolidinin 
alacaklılarıyla anlaşıp borcunu vadeye bağladığı / 211

229 [46a-1] Yorgi ile Paragob’un sattıkları kürk bedelinden alacakları için 
hapsedilen Meletyoz v. Yorgi ile sulh oldukları ve vade verdikleri / 212

230 [46a-2] Ahmed Bey b. Hüseyin’in kaçan kölesi Siyavuş’un Ebûbekir Beşe’de 
bulunduğu ve kendisine teslimi / 213

231 [46b-1] Miho’nun oğullarının mülk ev ile beş parça mülk bağlarını sattıkları, 
tarlalarının tasarrufunu da devrettikleri / 214

232 [46b-2] Giro ve Lasko’nun tasarruflarındaki tarlanın tasarruf hakkını Leço 
v. Yani’ye devrettikleri / 214







233 [47a-1] Hasan Bey b. Mahmud’un mülk menzilini Dilaver 
b. Abdullah’a sattığı / 215

234 [47a-2] Mustafa Bey’in babası Ali’nin âzat ettiği câriyesinin vefatıyla 
terekesinden hissesini talep ettiği / 215

235 [47b-1] Hasan Bey b. Mahmud’un mülk menzil arsasını Mehmed Çelebi 
b. Mustafa’ya sattığı / 216

236 [47b-2] Hasan Bey b. Ahmed’in Rus asıllı Ahmed b. Dilaver adlı kölesini 
vasiyet yoluyla âzat eylediği / 217

237 [47b-3] Âişe bt. Ali’nin mülk menzilini İlya’nın oğulları Kosta 
ve Laskari’ye sattığı / 217

238 [48a-1] Şaban Efendi b. Ebîbekir’in mülk menzilinin Fâtıma Hatun 
bt. Mustafa’ya satılması / 218

239 [48a-2] Yusuf Beşe b. Mehmed’in mülk menzilini Otakçı mahallesinin avârız 
vakfına bey‘ bi’l-istiğlâl yoluyla sattığı / 219

240 [48a-3] Âişe bt. Hasan’ın zevci Abdullah b. Mahmud ile muhâlaa ile 
boşandıkları / 219

241 [48b-1] Efendire bt. Andon ile kız kardeşinin Hamza Çavuş’un para vakfından 
aldıkları borca karşılık evlerini rehin verdikleri / 220

242 [48b-2] Handan Beşe’nin evine hırsızlık için giren Kurd’u harbe ile başına 
vurarak öldürdüğü, cesedinin keşfi / 221

243 [49a-1] Kostantin v. Yorgi’nin aldığı borcu ödeyen kefiline mülk evini 
bey‘ bi’l-vefâ ile sattığı / 221

244 [49a-2, Arapça] Hatice Hatun bt. Abdülbâki’nin zevci Mehmed b. Kurd’dan 
muhâlaa ile boşandığı / 222

245 [49a-3] Abdurrahman b. el-Hâc Kalender’in mülk menzilinin Ali Ağa 
b. Abdülbâki ile zevcesi Fağfur Hatun bt. Abdülhâdi’ye satılması / 223

246 [49b-1] Halime Hatun bt. Abdülfettah’ın mülk menzilinin Fağfur Hatun 
bt. Abdülmennân’a satıldığı / 224

247 [49b-2] Subaşı Ali Bey b. İbrahim’in ölen İsteyan’ın Mustafa Beşe’deki parası 
ile eşyalarını talep ettiği, iddiasından daha az malı çıktığı / 225

248 [50a-1] Ahmed Çelebi b. Abdünnebi’nin mülk menzilini vefat eden Âişe 
Hatun’a vefatından beş yıl önce sattığı / 225

249 [50a-2] Melika bt. Mustafa’nın muhtelif eşya ve hayvanını oğlu Arslan 
b. Ramazan’a hibe ettiği / 226







250 [50b-1] Ali Beşe b. Abdullah’ın tasarrufundaki vakıf ev küçük 
olduğu için mütevelli izniyle yeniden yaptırdığı ve binanın keşfi ile 
maliyetinin tahmini / 226

251 [51a-1] Hızır Ağa b. Emrullah’ın mülk menzili ile çiftliğini Rıdvan Ağa 
b. Abdullah’a bey‘ bi’l-vefâ ile sattığı / 229

252 [51a-2] Emetullah Hatun bt. Hasan’ın mülk menzilini Zühre Hatun Vakfı’na 
bey‘ bi’l-istiğlâl yoluyla sattığı / 230

253 [51a-3] Mehmed Çelebi b. Sefer’in ölen Emine bt. Abdullah’ın 
zimmetinde kalan alacağını muhallefâtına vaz‘-ı yed eden subaşı Ali 
Bey’den alması gerektiği / 230

254 [51b-1] Hacı Hasan’ın mülk menzilini Fâtıma bt. Mehmed’in vasîsi Mustafa 
Çelebi’ye bey‘ bi’l-istiğlâl yoluyla sattığı / 231

255 [51b-2] Halil Bey b. İbrahim’in Halil Beşe b. Mustafa’daki alacağını talep ettiği, 
inkâr etmesi üzerine borcunun şahitlerle ispatlandığı / 232

256 [52a-1] Hüseyin Bey ile Mahmud Beşe’nin Ebûbekir b. Ali’ye 
mülk menzillerini sattıkları ve tasarruflarındaki sekiz tarlanın tasarruf 
hakkını devrettikleri / 232

257 [52a-2] Âmile Hatun bt. Hüseyin’in mülk menzilini Mahmud Çelebi 
b. Ali’ye sattığı / 233

258 [52b-1] Nikola v. Manol’un Mihal v. Yani’ye mülk menzildeki yarı hissesini 
sattığı, tasarrufundaki tarladaki yarı hisseyi devrettiği, bedellerini ödünç 
aldığı para ile takas ettikleri / 234

259 [52b-2] Ünzile bt. Mustafa’nın mülk menzil, bahçe ve ağaçlardaki beşte bir 
hissesini Mehmed Beşe b. Ömer’e sattığı / 234

260 [52b-3] İsmail Beşe’nin Bağcinâne bt. Abdullah’ı boşadığının tesbiti / 235

261 [53a-1] Ahmed Efendi b. Mahmud’un vârislerinden oğlu Mahmud Ağa’nın 
mülk menzildeki miras hissesini Osman Ağa b. Hüseyin’e sattığı / 235

262 [53b-1] Beto v. Kika’nın mülk menzil ile bağdaki yarı hissesini Suter 
v. Mestı’ya sattığı / 237

263 [53b-2] Ahmed Beşe b. Yusuf ’un mülk menzilini Ahmed Beşe b. İslâm’a bey‘ 
bi’l-vefâ ile sattığı / 237

264 [53b-3] Dimo v. İstati’nin Yani v. Nikola’ya mudârebeye verdiği parayı talep 
ettiği, inkâr etmesi üzerine borcunun şahitlerle ispat edildiği / 238







265 [54a-1] Sabiha Hatun bt. Hasan Efendi’nin mülk menzil arsasını oğlu 
Mustafa Çelebi’ye sattığı ve bedelini oğlundan satın aldığı câriyenin bedeli 
ile takas ettikleri / 239

266 [54a-2] Muammer bt. Abdullah’ın zevci Mehmed b. Veli ile muhâlaa 
ile boşandıkları / 239

267 [54a-3] Kino v. Andon’un mülk menzilinin Niko v. Todori’ye satılması / 240
268 [54b-1] Âişe Hatun bt. Hüseyin Efendi’nin vakfiyesi / 240
269 [55a-1] Ali Çelebi b. Mehmed’in zevcesi Âişe Hatun’a borcu olduğu / 243
270 [55a-2] Ârif Mehmed Efendi b. Mehmed’in mülk bahçe arsasını 
Abdürrahim Efendi’ye sattığı / 244
271 [55b-1] Ebüssuûdzâde Mehmed Efendi’nin vârislerinden kızı Emetullah 
Hatun’un mülk menzilden payına düşen hisseyi kardeşi Sadık Mehmed 
Efendi’ye sattığı / 244

272 [56a-1] Osman b. Abdullah’ın mülk arsasının Ahmed Bey 
b. Yusuf ’a satılması / 246

273 [56a-2] Hakverdi b. Hüdaverdi’nin mülk menzildeki yarı hissesini Hasan 
Çelebi b. Hakverdi’ye sattığı / 246

274 [56a-3] Kurd Ağa’nın oğlu Mehmed’in vefat eden babası ile 
kardeşi Mustafa’dan kendisine miras kalan menzil hissesini Derviş 
Ağa b. Ali’ye sattığı / 247

275 [56a-4] Meryem bt. Abdülbâki’nin Mehmed Çavuş b. Abdullah’a sattığı menzil 
bedelinden alacağı kaldığı / 248

276 [56b-1] Sefer Efendi b. Mahmud’un Nakşibendiyye fukarası için vakfettiği evin 
Mehmed Efendi’ye tahsisi / 249

277 [56b-2] Kiremitçi Süleyman Evkafı câbîsi iken vefat eden Murad Dede’nin 
üzerinde vakıf akçesi kaldığı / 249

278 [57a-1] Vefat eden Ahmed Efendi b. Mahmud’un menzilinin talepleri üzerine 
vârisleri arasında taksim olunması / 250

279 [57a-2] Tanaş v. Yuvan’ın mülk menzilini Kirko v. Ander’e sattığı / 251
280 [57b-1] Hasan Beşe b. İsa’nın mülk bağ yerini Totoş? v. Şemu?’ya sattığı / 252
281 [57b-2] Hasan Bey b. Hüseyin’in mülk bağını Sofyanoz v. Lanbo’ya sattığı / 252
282 [57b-3, Arapça] Müstakim Han bt. Abdullah’ın zevci İslâm Beşe 
b. Mehmed’den muhâlaa ile boşandığı / 253
283 [57b-4] Vefat eden Davud Çelebi b. Hacı Sefer’in vârislerinin menzil hisselerini 
Davud Çelebi’nin zevcesi Vildan Hatun’a sattıkları / 253







284 [58a-1] Âişe Hatun bt. Hüseyin’in Gürcü asıllı mükâteb câriyesi Fîrûz 
bt. Abdullah’ı bedelini ödeyerek âzat ettiği / 254

285 [58a-2, Arapça] Fâtıma bt. Ali’nin zevci Mehmed Beşe b. Mustafa’dan 
muhâlaa ile boşandığı / 255

286 [58a-3] Hatice bt. Abdullah’ın mülk menzilinin Âişe Hatun 
bt. Abdülmennân’a satılması / 255

287 [58b-1] İbrahim b. Turgud’un kızlarına intikal eden evde oturan kızı Fâtıma ile 
kocasından vârislerin otuz senelik kirayı isteyemeyeceği / 256

288 [58b-2] Trandafilo v. Panayot’un Yusuf b. Veli’ye sattığı un bedelinden 
alacağını talep ettiği / 257

289 [58b-3] Osman Ağa b. Ali’nin vefat eden Emine Hatun bt. Abdullah’ta 
alacağı kaldığı / 258

290 [59a-1] Mustafa Beşe b. Şaban’ın berber dükkânı ile attar dükkânını Mustafa 
Çelebi b. Cafer’e sattığı / 258

291 [59b-1] Osman Beşe b. Ahmed’in Ahmed Beşe b. Hüseyin tarafından bıçakla 
darbedilerek yaralandığı iddiasıyla açtığı davada sulh oldukları / 259

292 [59b-2] Yani v. Andriye’nin mülk bağının Dimo v. Apostol’a satılması / 260
293 [59b-3] Sâime bt. Abdullah’ın mülk menzilinin Mustafa Çelebi 
b. Cafer’e satılması / 260
294 [60a-1] Donanma ile seferde iken şehit olan Mustafa Ağa b. Ömer’in 
Ahmed Ağa b. Ali Ağa’ya emanet olarak bıraktığı eşyalarının vârislerine 
teslim edildiği / 261

295 [60b-1] Eski Eflak Beyi …? v. İstefan’ın Kosta v. Andriye’de kalan alacağını 
vârislerinden dava ettiği ve sulh oldukları / 262

296 [60b-2] ..? v. Yad? ..? v. Dimo’nun mülk menzilinin Cafer Ağa b. Hasan’a 
satıldığı ve bedelinin kefil olduğu Cafer Ağa’nın İstanbul patriğindeki alacağı 
ile takas ettikleri / 263

297 [60b-3, Arapça] Babası vefat eden Hatice bt. el-Hâc Pîrî’ye annesinin talebi ile 
nafaka tayin edilmesi / 264

298 [61a-1] Müslüman olduğu için boşanan Hatice Hatun’un eski kocası Bogas 
v. Beyler’de muhtelif eşyasının kaldığı iddiasını ispatlayamadığı / 264

299 [61a-2] Âişe bt. Abdullah’ın kendisini boşayan Mahmud Beşe’den haklarının 
tamamını aldığı / 265

300 [61a-3] Fâtıma bt. Abdülmennân’ın muhtelif eşya ile mehrini kocası 
Ali’ye hibe ettiği / 266







301 [61b-1] Viladin’in oğulları Nikola ile Marko’nun mülk 
menzillerini sattıkları / 266

302 [61b-2] Arpa emîni Mehmed Efendi’nin Çakal deresindeki 
kuyulardan çıkardığı suyu yaptırdığı çeşmeye ve evine akıtması ile ilgili 
keşif yapıldığı / 267

303 [62a-1] Mehmed Beşe’nin Perviz Efendi Vakfı’ndan borç aldığı / 268

304 [62a-2, Arapça] Eleni bt. Kuka ile Nika v. Yani’nin nikâhlandıkları / 268

305 [62a-3] Hasan Beşe b. Süleyman’ın vakıf menzildeki süknâ hakkını bedeli 
karşılığında kardeşi Hüseyin Beşe’ye devrettiği / 269

306 [62a-4] Hasan Beşe b. Hüseyin’in mülk menzili ile bağını Mehmed b. İsmail’e 
bey‘ bi’l-istiğlâl yoluyla sattığı / 269

307 [62b-1] Fâtıma bt. Mehmed’in Rus asıllı kölesi Yusuf b. Abdullah’ı vasiyet 
yoluyla âzat ettiği / 270

308 [62b-2] Cafer Paşa’nın vakfettiği paranın yeni mütevellisi Halil Çelebi ile eski 
mütevelli Hasan Çelebi’nin muhasebeleri / 271

309 [63a-1] Yorgi v. Yani’nin kızı Panayote’yi içindeki eşyalarla birlikte mülk 
menzilinin yarısı ile muhtelif emlâkinin yarısını sattığı, tasarrufundaki sekiz 
tarlanın tasarruf hakkının yarısını devrettiği / 271

310 [63a-2] Mehmed b. Ramazan’ın mülk menzilini Rıdvan b. Abdullah ile zevcesi 
Kerime bt. Abdülmennân’a sattığı / 272

311 [63b-1] Mehmed b. Abdülmennân’ın Nikola v. Yani’de daha önce sattığı mülk 
menzil bedelinden alacağı kaldığı / 273

312 [63b-2] Rıdvan b. Abdullah ile zevcesi Kerime’nin mülk menzillerini İbrahim 
b. Ali’ye sattıkları / 273

313 [63b-3] Aleksi v. Yani’nin borcuna karşılık mülk menzilini ve bağını 
rehin verdiği / 274

314 [64a-1] Diyani v. Agapo’nun mülk menzil, bağ ve harman yerini oğlu Aleksi’ye 
sattığı ve tarlalarının da tasarrufunu devrettiği / 275

315 [64b-1] Dimitri v. Kiryazi’nin mülk menzil yerini Mustafa Çelebi 
b. Ali’ye sattığı / 276

316 [64b-2] Fotoki v. Aleksandra’nın mülk menzilini Mustafa Çelebi 
b. Ali’ye sattığı / 276

317 [64b-3] Hacı Ali b. İslâm’ın ekmekçilik yapan ortağı Yorgi ile ortaklığı 
feshedip hesaplaşmaları / 277







318 [65a-1] Ölen Dimetoka metrepolidi Danyal v. Kanakoz’un Kostantin 
v. Hıristo’ya emanet verdiği para ve eşyasının vârisince teslim alındığı / 277

319 [65a-2] Kostantin v. Hıristo’nun Papa Petro v. Niko’nun borcuna kefil olan 
Yorgaki’yi elinde rehin olduğu için kefaletten çıkardığı / 278

320 [66b-1] İbrahim Bey b. Hamza’nın vârislerine intikal eden menzilin vârisler 
arasında ifrâz ve taksim edildiği / 278

321 [66b-2] İbrahim Bey b. Hamza’nın vârislerine intikal eden menzilin vârisler 
arasında ifrâz ve taksim edildiği / 279

322 [66a-1] Mîrî hizmetle mükellef olan köy ahâlisinin hizmetlerini gerektiği 
şekilde yapmadığından Subaşı Ali Bey’in talebi ile herkesin yapacağı işin 
belirlendiği ve hizmetlerini yerine getirmeye söz verdikleri / 280

323 [66a-2] Türbe hamamının kira süresi dolup hamamı işleten Mehmed Çelebi 
b. Ömer’in kirayı arttırarak yeniden kiraladığı / 281

324 [66a-3] Mühtedi Hasan Beşe b. Abdullah’ın zevcesi 
Zagrobi’den boşandığı / 282

325 [66b-1] Hasan Beşe b. Hüseyin’in mülk menzilini sekiz sene önce Mahmud 
Beşe b. Hasan’a sattığı ve bedelini tahsil ettiği / 282

326 [66b-2] Mahmud Beşe b. Hasan’ın mülk menzilini Mustafa Çavuş Vakfı’na 
bey‘ bi’l-istiğlâl yoluyla sattığı / 283

327 [67a-1] Ali Beşe b. Mehmed ile zevcesi Âişe bt. İbrahim’in mülk menzillerini 
Mustafa Çavuş Vakfı’na bey‘ bi’l-istiğlâl yoluyla sattıkları / 284

328 [67a-2] Aleksandri v. Mihal’in dört yıllık kira borcunu ödediği ve borcu 
kalmadığını ikrar ettiği halde Ali Beşe’nin alacak iddiasında bulunduğu, ispat 
edemediği için menedildiği / 285

329 [67b-1] Senyo v. Panayot’un mülk değirmen ve dolaptaki hissesini sattığı / 285

330 [67b-2] Fâtıma Hatun bt. Memi’nin bakımını üstlendiği torunu için babası Ali 
Beşe b. Mehmed’den nafaka alacaklarını talep ettiği ve sulh oldukları / 286

331 [67b-3] Fâtıma bt. Memi’nin yanında olan torunu Ahmed’i, babası Ali Beşe’nin 
haksız yere alıkoyduğu, ninesine teslim etmesinin tembih edildiği / 287

332 [68a-1] Mehmed’in Hasan adlı kişideki alacağının tahsiline 
dair buyruldu / 287

333 [68a-2] Mustafa Paşa’nın hanımının hakkının alınması için buyruldu / 288

334 [68a-3] Edirnekapı dışındaki subaşılık mukātaasının Şerîf 
Mehmed’e verildiği / 288







335 [68a-4] Ulûfesi kesilen Ahmed’in Seydi Pîrî Tekkesi’ne zâviyenişîn olarak tayin 
edildiğine dair berat sureti / 288

336 [68b-1] Haslar kazasına bağlı yerlerdeki hıristiyan ahaliye İstanbul Patriği’nin 
arzı üzerine Atanasyos’un metrepolit olarak tayin edildiği ve görev ve 
yetkilerini bildiren berat / 289

337 [69a-1] Baba Ali Tekkesi zâviyedârlığının talebi üzerine vâkıfın 
evlâdından olan Hatice Hatun’a verilmesi ve haksız yere zabteden 
Mustafa’nın menedilmesi / 290

338 [69a-2] Yeniçerilerden Hüseyin Beşe’nin kızı Ezmerağda’ya mülk 
menzili ile harman yerini sattığı, tasarrufundaki on tarlanın tasarruf 
hakkını devrettiği / 291

339 [69b-1] Eyüp subaşılığının Eyüp Vakfı’na ait olan kısmının ödenmesine 
dair buyruldu / 291

340 [69b-2] Emine bt. Mustafa ile vâlidesi Emetullah bt. Ali’nin mülk evlerini 
Nasuh Odabaşı’ya bey‘ bi’l-istiğlâl yoluyla sattıkları / 292

341 [69b-3] Emine Hatun bt. Abdülbâki’nin muhallefâtı / 293
342 [70a-1] Hüseyin’in Eyüp’teki bahçe bostancılarına kethüdâ tayin 
edildiğine dair berat / 294
343 [70a-2] Vâkıfın şartına aykırı olarak Baba Ali Tekkesi zâviyedârı olan 
Mustafa’nın görevden alındığı ve yerine vâkıfın evlâdından Hatice Hatun’un 
zâviyedâr olduğuna dair berat / 294

344 [70a-3] Eyüp subaşılığından vakfa ait olanın ödenmesine dair buyruldu / 295
345 [70a-4] Vefat eden Zülfikar Ağa’nın mallarının kaydedilmesine 
dair buyruldu / 295
346 [70b-1] Seyyid Pîrî Tekkesi’nde Veli ile Ahmed’in birlikte zâviyedârlık 
yapacaklarına dair berat / 295
347 [70b-2] Bayram günlerinde alınacak tedbirlerle ilgili Eyüp subaşısına 
gönderilen buyruldu / 296
348 [70b-3] Emine Hatun bt. Abdullah’ın muhallefâtı / 296
349 [70b-4] Orhanlı köyündeki avârız haneleri hakkında / 298
350 [71a-1] …? Evkafı tevliyetinin tevcih olunmasına dair? / 298
351 [71a-2] Edirnekapı haricindeki subaşılık mukātaasının 1065 yılı Zilhiccesinden 
itibaren Ali Bey’e verildiği / 298
352 [71a-3] Şâkire Hatun bt. Abdullah’ın muhallefâtı / 299
353 [71b] 1065 yılına ait gıda maddelerinin narh listeleri / 301
İSTANBUL KADI SİCİLLERİ
EYÜB MAHKEMESİ
(HAVÂSS-I REFÎA)

61
NUMARALI SİCİL

(H. 1065 - 1066 / M. 1655)










1 [İç kapak-1]
1065 ve 1066 seneleri hücec ve defter-i kassâm Eyüp Mahkemesi’nde an B [Receb] 
ilâ RA [Rebî‘ulevvel?] İbrahim Efendi, Türkî ve Arabiyyü’l-ibâredir.
Ba‘zı mahalleri köhne ve kopmuş ve noksandır.
Perâkendelerden tertîb olunmuşdur.

2 [1a-1] Eyüp’ün hicrî 1066 yılına ait muhtelif narh kayıtları
(...)

(...) 
yoğurdu
beher 
vakıyye 
kelle?
kıyye

4
Leben-i hâlis
kıyye

3
Gāyet a‘lâ kaymak
18
20
Kepçe tutmaz 
yoğurdu
kıyye
2
Torba 
yoğurdu
Gāyet 
a‘lâsı
kıyye

5
yoğurdu
(...)
(...)
Kasımpaşa yoğurdu 
çanağı
bir vakıyye gelmek 
üzre
Kıyye

4
Üsküdar yoğurdu
çanağı bir vakıyye 
gele
kıyye

4
Pekmez gāyet a‘lâsı
vakıyye

5
6

[yevmü’s-s]ebt fî 23 Safer sene [10]66.

(...) pasdırması
Şirevgan
vakıyye

14
16
Bezir yağı
kıyye
13
14
Yevmü’l-ehad sene 1066 Rebî‘ulevvel.
Asel
kıyye
10
12
Bâ-tezkere kaydı
Ber mûceb-i tezkere-i Efendi Hazretleri
99 s.
ta‘allaka bimâ fîhi nazar Mustafa el-Konevî







3 [1b-1] Yorgo v. Dimo’nun [Dimo] v. Banko’ya? içindekilerle 
birlikte mülk menzilini ve bağını sattığı, tasarrufundaki üç 
tarlayı devrettiği
Yâ Fettâh Yâ Rezzâk Yâ Vehhâb
Allâhümme yâ müfettiha’l-ebvâb iftah lenâ hayre’l-bâb
Vilâyet-i Rumeli’nde livâ-i Avlonya’da Ergirikasrı kazâsına tâbi‘ Sinagopolos 
nâm karyede sâkin Yorgo v. Dimo nâm zimmî meclis-i şer‘-i şerîf-i lâzı mü’t-
tevkīrde dâmâdı işbu râfi‘ü’l-vesîka [Dimo] v. Banko? nâm zimmî muvâce-
hesinde bi tav‘ihî ikrâr ve i‘tirâf edip silk-i mülk-i sahîhimde münselik ol[up] 
karye-i mezbûrede vâki‘ bir tarafdan Duka Koma mülkü ve bir tarafdan Safo 
Giro mülkü ve bir tarafdan Duka Kohok mülkü ve bir tarafdan tarîk-i âm ile 
mahdûd bir bâb fevkānî ve üç bâb tahtânî odaları ve ahırı ve anbarı ve saman-
lığı ve zât-ı eşcâr-ı müsmire ve gayr-ı müsmire bahçeyi müştemil mülk men-
zilimi cemî‘ tevâbi‘ ve levâhıkı ile ve menzil-i mezkûr içinde mevcûd üç re’s 
kara sığırı ineği ve iki kazgan ve iki tencere ve yedi tepsi ve on üç aded sahan 
ve sâ[ir] âlât-ı zirâ‘at ve esbâb-ı hirâsetimi ve yine karye-i merkūmede vâki‘ 
etrâf-ı erba‘adan Yorgo Pano ve Nika Lakaki? ve Vasil nâm zimmîler bağları 
ve vâdi ile mahdûd ve mümtâz tahmînen dokuz çapalık bir kıt‘a mülk bağı-
mı mezbûr Dimo’ya bi safkatin vâhidetin fıddî râyic fi’l-vakt yirmi sekiz bin 
akçeye tarafeynden îcâb ve kabûlü hâvî bey‘-i bâtt-ı kat‘î ile bey‘ edip ol dahi 
vech-i mübeyyen üzre iştirâ ve kabûl eyledikden sonra yine karye-i mezbûrede 
mevâzi‘-i müteferrikada her birinin hudûdu beynimizde ma‘lûm üç kıt‘a tar-
lalarımın hakk-ı tasarruflarını dahi merkūm Dimo’ya iki bin cedîd akçe bedel 
mukābelesinde tefvîz ve ferağ eylediğimde ol dahi tefevvuz ve kabûl eyleyip 
semen-i mezbûr ile bedel-i merkūm cem‘an otuz bin mezbûru’n-na‘t akçeyi 
merkūm Dimo yedinden bi’t-tamâm ve’l-kemâl ahz ü kabz eylediğimden sonra 
emlâk-i mer[kûm] ile arâzi-i mersûmeyi mahallinde zabt ve tasarrufa tarafım-
dan mezbûr Dimo’yu taslît eyledim dedikde gıbbe’t[-tasdîki’]ş-şer‘iyyi’l-vicâhî 
mâ hüve’l-vâki‘ bi’l-ibtigā ketb olundu.
Fi’l-yevmi’s-sâlis ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Dilâver b. Abdullah, Hü-
seyin b. Ali, Banko, Yorgi, Papa, Duka, Cika, Kerci, Yani, Duka, İstati, Koco, 
Duka, Dimo, Dedo, Dimo, Köni, Yano, Pano, Duka, ..? ve gayruhüm mine’l-
hâzırîn







4 [1b-2] Arslan ile Ahmed’in ninelerinden intikal eden evden ölen 
babaları Mehmed’in hissesi hakkında amcaları Hüseyin Beşe ile 
olan davalarında sulh oldukları
Medîne-i Hazret-i Ebî Eyyûb el-Ensârî -aleyhi rahmetü’l-Bârî- mahallâtından 
Evlice Baba mahallesi sâkinlerinden Arslan ve Ahmed ibney Mehmed nâm ki-
mesneler meclis-i şer‘-i şerîf-i lâzımü’t-teşrîfde ammileri işbu hâmilü’l-kitâb Hü-
seyin Beşe b. Arslan nâm kimesne muvâcehesinde her biri ikrâr-ı tâm ve takrîr-i 
kelâm edip mahalle-i mezbûrede vâki‘ bir tarafdan Arslan b. Mehmed mülkü ve 
bir tarafdan Mumcu Mehmed Çelebi b. Mustafa mülkü ve bir tarafdan Muslu 
Çelebi b. Osman mülkü ve bir tarafdan tarîk-i hâs ile mahdûd ve mümtâz olan 
menzil ceddemiz olup babamız ile mezbûr Hüseyin Beşe’nin vâlidesi Fâtıma bt. 
Kasım nâm hâtundan bi hasebi’l-irsi’ş-şer‘î intikāl edip lâkin babamız menzil-i 
mahdûd-ı mezkûrdan hisse-i şer‘iyyesini kabz etmeden fevt olup hisse-i mezbûre 
bize irsen intikāl etmişdir deyû merkūm Hüseyin Beşe’den taleb ve da‘vâ ol dahi 
inkâr ile cevâb vermekle beynimizde münâza‘ât-ı kesîre cereyânından sonra 
vesâtat-i muslihîn ile hisse-i mezbûre da‘vâsından bizi on altı kıt‘a riyâlî guruş-ı 
kebîr üzerine sulh eylediklerinde ben dahi sulh-ı mezbûru kabûl ve bedel-i sulh-ı 
mezbûru mersûm Hüseyin Beşe yedinden tamâmen ahz ü kabz edip husûs-ı 
mezbûra müte‘allik cemî‘ da‘vâdan zimmetini ibrâ ve iskāt eyledik min ba‘d da‘vâ 
ve nizâ‘ımız yokdur sudûr dahi ederse lede’l-hükkâmi’l-kirâm istimâ‘ olunmaya 
dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Şaban Bey b. Mustafa, Nasuh Beşe b. Mehmed, Mehmed Çelebi b. 
Mustafa, Ebûbekir Beşe b. Ali, Mahmud Beşe b. Ali, el-Hâc Mehmed b. Zülfikar, 
Ömer Beşe b. Osman, Ali Beşe b. Ebîbekir ve gayruhüm

5 [2a-1] Ali Efendi b. Haydar’ın Abdüllatif Bey b. Mehmed Paşa’daki 
alacağını tahsil ettiği
Husûs-ı âti’z-zikrin mahallinde ketb ve terkīmi iltimâs olunmağın cânib-i şer‘-i 
kavîmden fahrü’l-kuzât Mevlânâ Mehmed Efendi b. Nasuh Ağa irsâl olunup ol 
dahi zeyl-i kitâbda isimleri mastûr olan müslimîn ile medîne-i Hazret-i Ebî Eyyûb 
el-Ensârî’de Câmi‘-i kebîr mahallesi sâkinlerinden umdetü’l-emâsil ve’l-akrân 
Mehmed Ağa b. Abdülmennân nâm müteferrikanın menziline varıp akd-i meclis-i 
şer‘ eyledikde vilâyet-i Anadolu’da medîne-i Ankara’da Pazar-ı ganem mahalle-
si sükkânından olup yine vilâyet-i mezbûrede muvakkaten Hân-ı cedîd kadısı 
olan mefharü kuzâti’l-İslâm Ali Efendi b. Haydar nâm kadı meclis-i mezbûrede 
işbu râfi‘ü’l-kitâbi’l-müstetâb kapıcıbaşılarından iftihârü’l-emâcid ve’l-ekârim 
Abdüllatîf Bey b. el-merhûm el-mebrûr ed-dâric Mehmed Paşa mahzarında bi’t-
tav‘ ve’r-rızâ ikrâr-ı tâm ve ta‘bîr ani’l-merâm edip müşârun-ileyh Abdüllatîf Bey 
zimmetinde cihet-i deyn-i şer‘îden iki yük seksen bin cedîd akçe hakkım olup 
hâlen meblağ-ı mezbûr iki yük seksen bin akçeyi müşârun-ileyh Abdüllatîf Bey 
yedlerinden bi’t-tamâm ve’l-kemâl ahz ü kabz eyledim ba‘de’l-yevm müşârun-
ileyh Abdüllatîf Bey zimmetlerinde bir akçe ve bir habbe hakkım kalmadı de-
dikde mukırr-ı mezbûrun minvâl-i mübeyyen üzre cârî ve sâdır olan ikrârını 
müşârun-ileyh Abdüllatîf Bey bi’l-muvâcehe tasdîk ve bi’l-müşâfehe tahkīk eyle-
diğini Mevlânâ-yı mûmâ-ileyh mahallinde tahrîr ba‘dehû gelip meclis-i şer‘de alâ 
vukū‘ihî inhâ ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Fahrü’l-eşbâh Mehmed Ağa b. Abdülmennân, zahrü’l-a‘yân Osman 
Ağa b. Hüseyin, Ahmed Bey b. Osman, Hüseyin Efendi b. Abdülmü’min, Mehmed 
Çelebi b. Hasan el-Kâtib, Ali Çelebi b. el-Hâc Mehmed, Hasan b. Abdullah, Mus-
tafa Beşe pazarbaşı sâbıkan, Mehmed Ağa ah-ı Mehmed Ağa el-mezbûr, Dilâver b. 
Abdullah ve gayruhüm mine’l-hâzırîn

6 [2a-2] Abdüllatif Bey b. Mehmed Paşa’nın Ali Efendi b. Haydar’a 
borcu olduğunu ikrarı
Husûs-ı âti’z-zikrin mahallinde tahrîri iltimâs olunmağın savb-ı şer‘-i şerîfden 
umdetü’l-kuzât Mevlânâ Mehmed Efendi b. Nasuh Ağa irsâl olunup ol dahi 
zeyl-i vesîkada muharrerü’l-esâmî müslimîn ile Medîne-i Hazret-i Ebî Eyyûb 
el-Ensârî’de Câmi‘-i kebîr mahallesi sükkânından fahrü’l-emâsil ve’l-akrân Meh-
med Ağa b. Abdülmennân nâm müteferrikanın menziline varıp akd-i meclis-i şer‘ 
eyledikde Dergâh-ı âlî -dâme mahfûfen bi’l-me‘âlî- kapıcıbaşılarından iftihârü’l-
emâcid ve’l-ekârim Abdüllatîf Bey b. el-merhûm el-mebrûr ed-dâric Mehmed Paşa 
meclis-i mezkûrda işbu kitâb-ı sıhhat-nisâbın sâhibi olup muvakkaten vilâyet-i 
Anadolu’da Hân-ı cedîd kadısı olan Ali Efendi b. Haydar nâm kadı mahzarında bi 
tav‘ihî ikrâr ve i‘tirâf edip târih-i kitâbdan kırk gün tamâmına değin müeccel ve 
mev‘ûd iki tahta samur kürk bahâsından mezbûr Ali Efendi’ye kırk bin fıddî râyic 
fi’l-vakt akçe zimmetimde lâzımü’l-edâ ve vâcibü’l-kazâ deynim vardır dedikde 
mukırr-ı mezbûrun minvâl-i meşrûh üzre cârî ve sâdır olan ikrârını mûmâ-ileyh 
Ali Efendi bi’l-muvâcehe tasdîk ve bi’l-müşâfehe tahkīk eylediğini Mevlânâ-yı 
mezbûr mahallinde ketb ü terkīm ba‘dehû gelip meclis-i şer‘de alâ vukū‘ihî inhâ 
ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Fahrü’l-emsâl Mehmed Ağa b. Abdülmennân, Osman Ağa b. Hü-
seyin, Ahmed Bey b. Osman, Hüseyin Efendi b. Abdülmü’min, Mehmed Çelebi b. 
Hasan el-Kâtib, Ali Çelebi b. el-Hâc Mehmed, Hasan Beşe b. Abdullah, Mustafa 
Beşe pazarbaşı sâbıkan, Mehmed Ağa ah-ı diğer Mehmed Ağa el-mezbûr, Dilâver 
Beşe b. Abdullah ve gayruhüm mine’l-hâzırîn

7 [2a-3] Osman Ağa b. Hüseyin’in mülk evini Osman Bey 
b. Mustafa’ya sattığı
Medîne-i Hazret-i Ebî Eyyûb el-Ensârî -aleyhi rahmetü’l-Bârî-de Zal Mahmud 
Paşa Câmi‘-i şerîfi kurbunda Mehmed Bey el-Hamzavî mahallesinde sâkin fahrü’l-
emâcid ve’l-emsâl Osman Ağa b. Hüseyin meclis-i şer‘de işbu râfi‘ü’l-kitâb diğer 
Osman Bey b. Mustafa tarafından husûs-ı âti’z-zikri tasdîke vekîl-i sâbitü’l-vekâle 
olan fahrü’l-hutebâ Hüseyin Efendi b. Abdülmü’min nâm vekîl muvâcehesinde 
ikrâr ve i‘tirâf edip medîne-i mezbûrede Bıçakçı Ferhad mahallesinde vâki‘ bir 
tarafı Abdünnebi b. ( ) mülkü ve bir tarafı Topal Şaban Efendi tasarrufunda olan 
vakıf menzil ve iki [tarafı] tarîk-i âm ile mahdûd iki bâb fevkānî odaları ve kenîf 
ve üç tahtânî odaları ve iki sofayı ve bir câmekânıyla hamamı ve iki kıt‘a kenîfi ve 
zât-ı eşcâr-ı müsmire ve gayr-ı müsmire hadîkayı müştemil olan mülk menzilimi 
cümle tevâbi‘ ve levâhıkı ile müvekkil-i müşârun-ileyh Osman Bey’e tarafeynden 
îcâb ve kabûlü hâvî bey‘-i bâtt-ı sahîh-i şer‘î ile doksan bin cedîd akçeye bâtten 
bey‘ ve teslîm müvekkil-i müşârun-ileyh dahi minvâl-i mübeyyen üzre iştirâ ve 
tesellüm ve kabûl ve kabz eyledikden sonra semeni olan meblağ-ı mezbûr doksan 
bin akçeyi müvekkil-i müşârun-ileyh Osman Bey yedinden tamâmen alıp kabz 
eyledim ba‘de’l-yevm [2b] menzil-i mahdûd-ı mezkûrda benim vechen mine’l-
vücûhi’ş-şer‘iyye ve sebeben mine’l-esbâbi’l-mer‘iyye alâka ve medhalim yokdur 
müşârun-ileyh Osman Bey’in mülk-i müşterâsı olmuşdur keyfemâ yeşâ mutasar-
rıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Umdetü’l-eşbâh Mehmed Ağa b. Abdülbâkī, Osman b. Hüdâverdi, 
Ahmed Bey b. Osman, Mehmed Çelebi b. Hasan el-Kâtib, Ali Çelebi b. el-Hâc 
Mehmed, Mustafa Beşe b. Abdullah, Mehmed Ağa ah-ı mezbûr Mehmed Ağa ve 
gayruhüm [mine’l-hâzırîn?].

8 [2b-1] Mustafa Beşe b. Abdullah ile zevcesi Ümmühâni 
Hatun bt. Mustafa’nın Fâtıma Hatun bt. Mustafa’ya ortak 
oldukları çiftlikteki mülklerini sattıkları ve tarlaların tasarruf 
hakkını devrettikleri
Havâss-ı Kostantıniyye kazâsına tâbi‘ Küçük Halkalı demekle ma‘rûf karye 
sâkinlerinden olup zikri câ’î çiftlikden üç sehimden bir sehim hisseye mutasarrıf olan 
Mustafa Beşe b. Abdullah ile iki sehim hisseye mutasarrıfe olan zevcesi Ümmühâni 
Hâtun bt. Mustafa meclis-i şer‘-i şerîf-i lâzımü’t-teşrîfde işbu hâmiletü’l-kitâb 
fahrü’l-muhadderât Fâtıma Hâtun bt. Mustafa muvâcehesinde her biri ikrâr ve 
i‘tirâf edip tafsîl olunduğu minvâl üzre mülkümüz olup karye-i merkūmede vâki‘ 
cevânib-i erba‘ası tarîk-i âm ile mahdûd iki bâb tahtânî odaları ve bir kıt‘a ahırı ve 
bir kıt‘a harman yerini ve zât-ı eşcâr-ı müsmire ve gayr-ı müsmire hadîkayı müşte-
mil mülk menzilimizi ve içinde mevcûd üç re’s kara sığırı ineklerini ve üç buzağıyı bi 
safkatin vâhidetin merkūme Fâtıma Hâtun’a yirmi sekiz bin –28.000- cedîd akçeye 
bey‘-i kat‘î ile bâtten bey‘ ve tesl[î]m ol dahi ber vech-i mübeyyen iştirâ ve tesellüm 
ve kabûl ve kabz eyledikden sonra yine karye-i mezbûrede vâki‘ her birinin hudûdu 
beynimizde ma‘lûm sekiz kıt‘a tarlalarımızın hakk-ı tasarruflarını dahi merhûm 
Sultan Bayezid Hân Hazretleri Evkāfı arâzisinden olmağla mütevellîsi ma‘rifetiyle 
merkūme Fâtıma Hâtun’a beş bin -5000- cedîd akçe bedel mukābelesinde tefvîz 
bi’l-ferağ eylediğimizde mersûme Fâtıma Hâtun dahi vech-i muharrer üzre tefev-
vuz ve kabûl eyledikden sonra semen-i merkūm ile bedel-i mezbûr cem‘an otuz üç 
bin akçeyi mesfûre Fâtıma Hâtun yedinden bi’t-tamâm ve’l-kemâl alıp kabz eyledik 
ba‘de’l-yevm emlâk-i merkūme mezbûre Fâtıma Hâtun’un emlâk-i müş[te]râsı ol-
muşdur keyfemâ teşâ mutasarrıfe ola ve ol tarlalar dahi dâhil-i taht-ı tasarrufu ol-
muşdur emsâli tasarrufu gibi mutasarrıfe olsun dediklerinde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Hasan Efendi b. Resul, Muharrem Usta b. Ahmed, Ramazan Beşe 
b. Receb, Durmuş Beşe b. Tâlib, Mustafa Beşe b. Abdullah, İbrahim Beşe b. Ars-
lan, Ahmed Beşe el-Bostânî, Mahmud el-Bostânî, Yusuf Beşe el-Bostânî, Ali Beşe 
b. Mustafa, Hüseyin Çelebi b. Ali ve gayruhüm mine’l-hâzırîn

9 [2b-2] Rizo v. İstati’nin mülk bağını Zaharya v. Petro’ya sattığı
Vilâyet-i Rumeli’nde Yacağaç kazâsına tâbi‘ Yanice nâm karye sâkinlerinden Rizo 
v. İstati nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka Za-
harya v. Petro nâm zimmî muvâcehesinde bi’t-tav‘ ve’r-rızâ ikrâr ve i‘tirâf edip 
emlâkimden olup karye-i mezbûrede vâki‘ bir tarafdan Rizo bağı ve bir taraf-
dan Dimo tarlası ve iki tarafdan müşterî-i merkūm Zaharya çayırı ile mahdûd ve 
mümtâz tahmînen on çapalık bir kıt‘a mülk bağımı mersûm Zaharya’ya dört bin 
cedîd akçeye bey‘-i kat‘î ile bey‘ edip ol dahi vech-i meşrûh üzre iştirâ ve kabûl ey-
leyip semeni olan meblağ-ı mezbûru mersûm Zaharya yedinden tamâmen ahz ü 
kabz eylediğimden sonra mebî‘-i mahdûdu mahallinde zabt ve tasarrufa mersûm 
Zaharya’yı tarafımdan taslît eyledim dedikde gıbbe’t-tasdîki’ş-şer‘iyyi’l-vicâhî mâ 
hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Ali b. Mustafa, Abdullah Beşe b. İskender, Hüseyin Çelebi b. Ali, 
Dilâver Beşe b. Abdullah ve gayruhüm mine’l-hâzırîn
Kiryazi, Danyal, Yani, Dimo, Dimo, Nikola, Rizo, Dimo, Yorgo, Yani, Dimo, Yani, 
Kosta, Dimo ve gayr

10 [2b-3] İstanbul patriği Yuanikiyos v. Manol’un Cafer Ağa b. Hasan’a 
borcu olduğu ve vade sonunda ödenmesine metrepolitler ile bazı 
şahısların kefil oldukları
Husûs-ı câ’i’z-zikrin mahallinde ketb ve terkīmi iltimâs olunmağın cânib-i 
şer‘-i kavîmden fahrü’l-kuzât Mevlânâ Mehmed Efendi b. Nasuh Ağa irsâl olu-
nup ol dahi zeyl-i kitâbda isimleri mastûr olan müslimîn ile medîne-i Hazret-i 
Ebî Eyyûb el-Ensârî’de Câmi‘-i kebîr mahallesi sâkinlerinden mefharü’l-ekârim 
ve’l-e‘âlî Cafer Ağa b. Hasan nâm kimesnenin sâkin olduğu menzile varıp akd-i 
meclis-i şer‘ eyledikde mahrûse-i İstanbul patriği olan Yuanikiyos v. Manol nâm 
nasrânî meclis-i mezkûrda işbu hâmilü’l-kitâbi’l-müstetâb müşârun-ileyh Cafer 
Ağa mahzarında bi’t-tav‘ ve’r-rızâ ikrâr-ı tâm ve takrîr-i kelâm edip [3a] târih-i 
kitâbdan iki yüz yetmiş gün tamâmına değin müeccel ve mev‘ûd cihet-i deyn-i 
şer‘îden müşârun-ileyh Cafer Ağa’ya bin beş yüz kıt‘a riyâlî kebîr guruş zimme-
timde lâzımü’l-edâ ve vâcibü’l-kazâ deynim vardır dedikde mukırr-ı mezbûrun 
minvâl-i muharrer üzre cârî ve sâdır olan ikrârını müşârun-ileyh Cafer Ağa 
bi’l-muvâcehe tasdîk ve bi’l-müşâfehe tahkīk eyledikden sonra yine mahrûse-i 
merkūmede kürkçü tâ’ifesinden Duka v. Panayot ve Yani v. Dimo ve Pavlo v. An-
don ve Anastaş v. Adam ve kasaba-i Tırnovi metrepolidi Diyonisyos v. Manol ve 
Gördos metrepolidi Grigor v. Kosta ve Dimetoka metrepolidi Yakovas v. Yorgi 
ve Bursa metrepolidi Partenyoz v. Mihal ve Mezistre metrepolidi Gavril v. Yorgi 
ve Ilıca metrepolidi Teodosyos v. Andon ve Yenişehir metrepolidi Diyonisyos v. 
Yani ve İzmir metrepolidi Makaryoz v. Miho ve Silistre metrepolidi diğer Makar-
yoz v. Nikola ve Marmara metrepolidi Yeremya v. Hıristodlo ve Filibe metrepolidi 
Gavril v. İstefano ve Edirne metrepolidi Neofito v. Mihal ve Manisa metrepolidi 
Ignetyoz v. Nikola ve İznikmid metrepolidi Krilos v. Nikola ve Ereğli metrepolidi 
Mesodiyo v. Yani nâm nasrânîler müşârun-ileyh Cafer Ağa muvâcehesinde her 
biri tav‘an ikrâr ve i‘tirâf edip meblağ-ı merkūmü’l-vasf bin beş yüz riyâlî guruşa 
tarafeynden emr ve kabûlü hâvî kefâlet-i sahîha[-i] şer‘iyye ile her birimiz kefîl 
bi’l-mâl olduk dediklerinde vâki‘ hâli Mevlânâ-yı mûmâ-ileyh mahallinde tahrîr 
ba‘dehû gelip meclis-i şer‘de alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Osman Ağa b. Ferhad, Şaban Dede b. Mehmed, el-Hâc Pîrî Beşe b. 
Abdullah, Osman Bey b. Ahmed, Mustafa Çelebi b. Mehmed el-Attâr, Ali Beşe b. 
Abdullah, Mahmud Beşe b. Abdullah ve gayruhüm mine’l-hâzırîn

11 [3a-1] Yorgaki v. İstemad’ın Yani’ye otuz zeytin ağacını sattığı
Vilâyet-i Rumeli’nde livâ-i Mezistre’de yine Mezistre kazâsına tâbi‘ Ketürse? nâm 
karyede sâkin Yorgaki v. İstemad nâm zimmî meclis-i şer‘-i şerîf-i lâzımü’t-
tevkīrde işbu bâ‘isü’l-vesîka Yani v. Panipero nâm zimmî muvâcehesinde bi’t-tav‘ 
ve’r-rızâ ikrâr ve i‘tirâf edip emlâkimden olup karye-i mezbûrede vâki‘ her birinin 
mevzi‘i beynimizde ma‘lûm otuz dip zeytin eşcârımı merkūm Yani’ye bin cedîd 
akçeye bey‘-i bâtt-ı kat‘î ile bey‘ edip ol dahi vech-i muharrer üzre iştirâ ve kabûl 
eyleyip semeni olan meblağ-ı mezbûru mersûm Yani yedinden tamâmen ahz ü 
kabz eylediğimden sonra zikr olunan eşcârı mahallinde zabt ve tasarrufa tarafım-
dan merkūm Yani’yi taslît eyledim dedikde gıbbe’t-tasdîki’ş-şer‘iyyi’l-vicâhî mâ 
hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Ali Beşe b. Mustafa, Abdullah Beşe b. İskender, Dilâver b. Abdullah, 
Hüseyin b. Ali ve gayruhüm mine’l-hâzırîn
İstemad, Dimo, Kostantin, Yorgi, Yorgi, Kostantin, Kostantin, Yorgi ve gayr

12 [3a-2] Vefat eden Mustafa Ağa b. Abdullah’ın vârislerinin Mustafa 
Ağa’nın kethüdâsı Hasan Bey b. Ali’nin elinde olan miras malıyla 
ilgili davadan sulh oldukları
Mahrûse-i İstanbul’da Acem Ağa mahallesi sâkinlerinden olup bundan akdem 
vefât eden Mustafa Ağa b. Abdullah nâm kimesnenin verâseti li ebeveyn kız ka-
rındaşları Âişe ve Emine ve Fâtıma nâm hâtunlar ile li ebeveyn er karındaşı oğul-
ları Hasan ve Ali nâm kimesnelere münhasıra olduğu şer‘an zâhir ve müte‘ayyin 
oldukdan sonra mezbûrât Âişe ve Fâtıma ve Emine ile merkūmân Hasan ve Ali 
taraflarından husûs-ı âti’z-zikri sulh ve ibrâya vekîlleri olup Mehmed Beşe b. Ah-
med ve Ramazan b. Mehmed nâm kimesneler şehâdetleriyle şer‘an vekâleti sâbite 
olan Hüseyin Efendi b. Abdullah nâm vekîl meclis-i şer‘-i şerîf-i lâzımü’t-tevkīrde 
müteveffâ-yı mezbûr Mustafa Ağa’nın kethüdâsı ve muhallefâtına vaz‘-ı yed eden 
işbu râfi‘ü’l-kitâb Hasan Bey b. Ali nâm cündî mahzarında bi’l-vekâle ikrâr-ı 
tâm ve ta‘bîr ani’l-merâm edip mezbûr Hasan Bey müvekkilûn-ı mezbûrûnun 
mûrisleri olan müteveffâ-yı merkūm Mustafa Ağa’nın muhallefâtına vaz‘-ı yed 
etmekle mezbûr Hasan Bey’den mukaddemâ iki yüz elli aded altın ve bir sîm raht 
ve bir zümrüd taşlı hâtem ve bir kanaviz yağmurluk ve bir kırmızı ferâce ve bir eyer 
ve bir donluk yeşil kadife vekâlet-i mahkiyem hasebiyle taleb ve da‘vâ eylediğimde 
ol dahi inkâr ile cevâb vermeğin beynimiz[d]e münâza‘ât-ı kesîre ve muhâsamât-ı 
şedîde cereyânından sonra vesâtat-i muslihîn ile da‘vâ-yı mezkûreden vekâletim 
hasebiyle beni yüz elli kıt‘a riyâlî kebîr guruş üzerine sulh eylediklerinde ol dahi 
sulh-ı mezbûru kabûl ve bedel-i sulh olan meblağ-ı merkūmü’l-vasf yüz elli gu-
ruşu mezbûr Hasan Bey yedinden bi’t-tamâm ve’l-kemâl ahz ü kabz [3b] eyledim 
ba‘de’l-yevm mezbûr Hasan Bey zimmetinde müteveffâ-yı mezbûrun bir akçe ve 
bir habbesi kalmadı vekâletim hasebiyle mezbûr Hasan Bey’in zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde mukırr-ı mezbûrun bi’l-
vekâle cârî ve sâdır olan ikrârını mezbûr Hasan Bey vicâhen ve şifâhen tasdîk ve 
tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Recebi’l-mürecceb li sene hamsin ve sittîn 
ve elf.
Şuhûdü’l-hâl: Ali Efendi b. Mustafa, Receb Efendi b. Abdi, Hasan Çelebi b. Abdul-
lah, Mustafa b. Memi, Derviş Bey b. Abdullah el-Bevvâbü’s-sultânî, Mustafa Bey 
el-Cündî, Ali Beşe b. Mustafa, Dilâver Beşe b. Abdullah, Abdullah Beşe b. İsken-
der, Hüseyin Çelebi b. Ali ve gayruhüm mine’l-hâzırîn

13 [3b-1] Hıristo v. Duka’nın kardeşi Panko’ya mülk bağını ve harman 
yerini sattığı ve arazi hissesinin tasarruf hakkını devrettiği
Vilâyet-i Rumeli’nde livâ-i Avlonya’da Ergirikasrı kazâsına tâbi‘ Haskova nâm kar-
yede sâkin Hıristo v. Duka nâm nasrânî meclis-i şer‘-i şerîf-i lâzımü’t-tevkīrde 
li ebeveyn er karındaşı işbu râfi‘ü’l-vesîka Panko nâm zimmî muvâcehesinde 
bi tav‘ihî ikrâr ve i‘tirâf edip emlâkimden olup karye-i mezbûrede vâki‘ etrâf-ı 
erba‘adan Sağlo Duka ve Panko ve Arto ve Nikozto nâm zimmîler bağları ile 
mahdûd ve mümtâz tahmînen beş çapalık bir kıt‘a mülk bağımı ve yine karye-i 
mezbûrede vâki‘ bir tarafdan Dimo Hırsako mülkü ve iki tarafdan Hıristo Yani 
ve taraf-ı râbi‘i tarîk-i âm ile mahdûd bir kıt‘a harman yerimi dahi karındaşım 
merkūm Panko’ya dört bin fıddî râyic fi’l-vakt akçeye bey‘-i bâtt-ı sahîh-i şer‘î 
ile bey‘ edip ol dahi vech-i meşrûh üzre iştirâ ve kabûl eyledikden sonra yine 
karye-i merkūme sınırı dâhilinde mevâzi‘-i müteferrikada vâki‘ inde’l-ahâlî ve’l-
cîrân ma‘lûmü’l-hudûd ve’l-mikdâr olup tahmînen on dönüm arâzide olan rub‘ 
hisse-i şâyi‘amın dahi hakk-ı tasarrufunu sâhib-i arz ma‘rifetiyle mezbûr Panko’ya 
üç bin cedîd akçe bedel mukābelesinde tefvîz ve ferağ eylediğimde ol dahi te-
fevvuz ve kabûl eyleyip semeni mezbûr ile bedel-i mezkûr cem‘an yedi bin akçe-
yi merkūm Panko yedinden tamâmen ahz ü kabz eylediğimden sonra mebî‘ayn-i 
mezkûreyn ile arâzi-i merkūmede olan rub‘ hisse-i şâyi‘amı mahallinde zabt ve ta-
sarrufa merkūm Panko’yu taslît eyledim dedikde gıbbe’t-tasdîki’ş-şer‘iyyi’l-vicâhî 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin ve’l-ışrîn min şehri Recebi’l-ferd li sene hamsin ve sittîn ve 
elf.
Şuhûdü’l-hâl: Ali b. Mustafa, Hüseyin b. Ali, Dilâver b. Abdullah, Abdullah b. İs-
kender ve gayruhüm mine’l-hâzırîn
Hıristo, Laluç, Duka, Nika, Göni, Hıristo, Yani, Hıristo, Yorgo, Göni, Kondi, Dimo, 
Kirko, Todori, Yani, Hıristo ve gayr

14 [3b-2] Fedâyî Hatun bt. Abdullah’ın Ali Bey’den muhâlaa ile boşandığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Sofular ma-
hallesi sâkinelerinden Fedâyî Hâtun bt. Abdullah nâm hâtun meclis-i şer‘-i 
şerîf-i lâzımü’t-tevkīrde zevci işbu râfi‘ü[’l-]kitâb Ali Bey b. Rıdvan nâm ki-
mesne mahzarında bi tav‘ihâ ikrâr-ı tâm ve takrîr-i kelâm edip zevcim mezbûr 
Ali Bey ile hüsn-i zindegânemiz olmayıp beynimizde şikāk-ı küllî vâki‘ olma-
ğın zimmetinde mütekarrir olan elli kıt‘a riyâlî kebîr guruş mehr-i müecce-
limden ve nafaka-i iddet ve me’ûnet-i süknâmdan fâriğa olmak üzre merkūm 
Ali Bey ile muhâla‘a-i sahîha-i şer‘iyye ile muhâla‘a eyleyip zimmetini zevciye-
te müte‘allik âmme-i da‘vâdan ibrâ ve iskāt eyledim dedikde ol dahi minvâl-i 
meşrûh üzre olan hul‘ı kabûl ve ahadühümâ âharı zevciyete müte‘allik cemî‘ 
de‘âvî ve mütâlebâtdan ibrâ ve iskāt eyledik[de] gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fî evâhiri şehri Recebi’l-ferd li sene hamsin ve sittîn ve elf.
Şuhûdü’l-hâl: Mehmed Çelebi b. Perviz, Süleyman b. Abdullah, Ali Beşe b. Musta-
fa, Abdullah b. İskender, Hüseyin b. Ali ve gayruhüm mine’l-hâzırîn

15 [3b-3] Yani v. Kulu’nun evini Hüseyin b. Hasan’ın vasîsi Cafer’e bey‘ 
bi’l-istiğlâl yoluyla sattığı
Havâss-ı refî‘a kazâsına tâbi‘ Küçükköy demekle ma‘rûf karyede sâkin Yani v. Kulu 
nâm nasrânî meclis-i şer‘-i şerîf-i lâzımü’t-tevkīrde Hüseyin b. Hasan nâm sagīrin 
kıbel-i şer‘den mansûb vasîsi olan işbu hâmilü’l-kitâb Cafer b. Ahmed nâm ki-
mesne mahzarında bi’t-tav‘ ve’r-rızâ ikrâr-ı tâm ve takrîr-i kelâm edip silk-i mül-
kümde münselik olup karye-i mezbûrede vâki‘ bir tarafdan İsteryanoz mülkü ve 
bir tarafdan Pano mülkü ve bir tarafdan Roso çayırı ve bir tarafdan tarîk-i âm ile 
mahdûd mülk menzilimi bi cümleti’t-tevâbi‘ ve’l-levâhık vasiyy-i mezbûr Cafer’e 
bi tarîki’l-istiğlâl yüz kıt‘a riyâlî kebîr guruşa bey‘ ve teslîm edip ol dahi sagīr-i 
mezbûr mâlıyla vech-i muharrer üzre iştirâ ve tesellüm ve kabûl eyleyip semeni 
olan merkūmü’l-vasf yüz guruşu mezbûr Cafer yedinden bi’t-tamâm ve’l-kemâl 
ahz ü kabz eylediğimden sonra yine menzil-i mezkûru ba‘de’t-tahliye ve’t-tekābuz 
vasiyy-i merkūm târih-i kitâbdan bir sene tamâmına değin on beş guruş icâre ile 
bana îcâr ve teslîm ben dahi vech-i mübeyyen üzre istîcâr ve tesellüm ve kabûl 
eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb 
olundu.
Fî gurreti Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali Beşe b. Mustafa, Bayram Sofu b. Mehmed, Abdullah Beşe b. İs-
kender, Hüseyin Beşe b. Ali ve gayruhüm mine’l-hâzırîn

16 [4a-1] Yani v. Dimo’nun alacaklı olduğu Nikola v. Rizo’nun borcunu 
kefili olan babası Rizo’nun ödemesi gerektiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Çömlekçi-
ler sûkunda bakkal tâ’ifesinden işbu hâmilü’l-vesîka Yani v. Dimo nâm nasrânî 
meclis-i şer‘-i şerîf-i lâzımü’t-tevkīrde Rizo v. Todori nâm zimmî muvâcehesinde 
üzerine da‘vâ ve takrîr-i kelâm edip mezbûr Rizo’nun sulbî kebîr oğlu gāib ani’l-
meclis Nikola nâm zimmî zimmetinde cihet-i sermâyeden on bin beş yüz akçe 
hakkım olup merkūm Rizo meblağ-ı mersûma emr ve kabûlü hâviye kefâlet-i 
sahîha[-i] şer‘iyye ile kefîl bi’l-mâl olmuşidi, hâlen meblağ-ı mezbûru kefâleti 
hasebiyle merkūm Rizo’dan taleb eylediğimde edâdan imtinâ‘ eder suâl olunup 
alıverilmesi murâdımdır dedikde gıbbe’s-suâl ve akībe’l-inkâr müdde‘î-i mezbûr 
Yani’den da‘vâsını mübeyyine beyyine taleb olundukda yine tâ’ife-i merkūmeden 
Yani v. Rizo ve Mavridi v. Rizo ve Yani v. Petro nâm zimmîler meclis-i şer‘a 
li ecli’ş-şehâde hâzırûn olup istişhâd olunduklarında fi’l-hakīka müdde‘î-i 
mezbûrun gāib-i mersûm Nikola zimmetinde olan on altı bin mezbûru’n-na‘t 
akçeye merkūm Rizo minvâl-i meşrûh üzre bizim huzûrumuzda kefîl bi’l-mâl 
oldu biz bu husûsa vech-i mübeyyen üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde isre ri‘âyeti şerâ’iti’l-kabûl şehâdetleri 
makbûle ve mesmû‘a oldukdan sonra mûcebiyle müdde‘î-i merkūma meblağ-ı 
mezbûru edâsıyla mersûm Rizo ilzâm olunup mâ hüve’l-vâki‘ bi’l-ibtigā ketb 
olundu.
Fî gurreti Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: es-Seyyid Mehmed Çelebi b. Veli, Ali Beşe b. Ramazan, Abdullah 
Beşe b. İskender, Hüseyin Çelebi b. Ali, Mustafa Beşe b. Abdullah çukadâr ve gay-
ruhüm mine’l-hâzırîn.







17 [4a-2] Emine bt. Abdullah’ın zevci Hüseyin b. Mehmed’den 
muhâlaa ile boşandığı
Havâss-ı aliyye kazâsına tâbi‘ Kağıthâne demekle ma‘rûf karye sâkinlerinden Emi-
ne bt. Abdullah nâm hâtun meclis-i şer‘-i şerîf-i enverde zevci işbu râfi‘ü’l-kitâb 
Hüseyin b. Mehmed nâm kimesne mahzarında bi tav‘ihâ ikrâr-ı tâm ve takrîr-i 
kelâm edip zevcim mezbûr Hüseyin ile beynimizde şikāk-ı küllî vâki‘ olmağla zim-
metinde mütekarrir olan iki yüz akçe mehr-i müeccelimden ve nafaka-i iddet ve 
me’ûnet-i süknâmdan fâriğa olmak üzre ve yine cihet-i deyn-i şer‘îden zimmetin-
de olan bin akçe hakkımdan geçip zevcim mezbûr Hüseyin ile muhâla‘a-i sahîha-i 
şer‘iyye ile muhâla‘a eylediğimden sonra bedel-i hul‘ olmak üzre bir re’s kara sığı-
rı ineğimi yedine teslîm edip ol dahi kabz ve tesellüm eyledikden sonra zimme-
tini zevciyete müte‘allik da‘vâdan ibrâ ve iskāt eyledim dedikde ol dahi minvâl-i 
meşrûh üzre olan hul‘ı kabûl ettikden sonra ben dahi merkūme Emine’nin zim-
metini zevciyete müte‘allik de‘âvî ve mütâlebât ve eymân-ı muhâsamâtdan ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde ahadühümâ âharın minvâl-i 
mübeyyen üzre cereyân eden ikrâr ve takrîrini vicâhen ve şifâhen tasdîk ve tahkīk 
etmeğin mâ hüve’l-vâki‘ bi’l-ibtigā ketb olundu.
Fî gurreti Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Hasan Beşe b. Abdullah, Ali Beşe b. Mustafa, Dilâver Bey b. Abdul-
lah el-Muhtesib, Abdi Beşe b. İskender, Mustafa Beşe b. Abdullah çukadâr ve gay-
ruhüm mine’l-hâzırîn

18 [4a-3] Belkıs bt. İsa’nın mülk evinin Ali Beşe b. Bâli’ye satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından Şah 
Sultan mahallesi sâkinelerinden Belkıs bt. İsâ nâm hâtun tarafından bey‘-i câ’i’z-
zikri ikrâra vekîl olup mezbûrenin zâtını ma‘rifet-i şer‘iyye ile ârifân olan Receb 
Efendi b. Abdi el-Müderris ve Ahmed Beşe b. Yusuf nâm kimesneler şehâdetleriyle 
şer‘an vekâleti sâbite olan Mehmed b. Ahmed nâm vekîl meclis-i şer‘-i şerîf-i 
enverde işbu râfi‘ü’l-kitâb Ali Beşe b. Bâli nâm kimesne mahzarında bi’l-vekâle 
ikrâr-ı tâm ve ta‘bîr ani’l-merâm edip müvekkilem mezbûre Belkıs Hâtun silk-i 
mülk-i sahîhinde münselik olup medîne-i mezbûrede Çavuş Kasım mahallesinde 
vâki‘ bir tarafdan Ağlamış nâm kimesne mülkü ve bir tarafdan Perviz b. Abdullah 
mülkü bir tarafdan bayır ve bir tarafdan tarîk-i âm ile mahdûd iki bâb fevkānî ve 
iki bâb tahtânî odaları ve bir sofayı ve bi’r-i mâ’ı ve zât-ı eşcâr-ı müsmire ve gayr-ı 
müsmire bahçeyi müştemil mülk menzilini mezbûr Ali Beşe’ye on altı bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i meşrûh üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûru’n-na‘t on altı bin akçeyi mezbûr 
Ali Beşe yedinden tamâmen ahz ü kabz eyledim ba‘de’l-yevm menzil-i mahdûd-ı 
mezkûrda benim vechen mine’l-vücûhi’ş-şer‘iyye alâkam kalmadı mezbûr Ali 
Beşe’nin mülk-i müşterâsıdır keyfemâ yeşâ ve hasbemâ yehtâr mutasarrıf olsun 
dedi dedikde mukırr-ı mezbûrun minvâl-i muharrer üzre bi’l-vekâle cârî ve sâdır 
olan ikrârını el-mukarru lehü’l-mezbûr bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ bi’l-ibtigā ketb olundu.
Fî gurreti Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Hüseyin Efendi b. Mehmed el-İmâm, İbrahim Beşe b. İsmail, Hüse-
yin b. Eyüb, Ömer b. Eyüb, Süleyman b. Ömer, Hasan b. Abdullah, Mahmud Beşe 
b. Yusuf er-Râcil, Ahmed Beşe b. Yusuf, Abdullah Beşe b. İskender, Oruc b. ( ) ve 
gayruhüm mine’l-hâzırîn

19 [4b-1, Arapça] Mâhi Hatun’un vakfettiği evin Kasımpaşa’daki Zâviye-i 
cedîde fukarasına ait olduğu
Mahrûse-i Galata tevâbi‘inden kasaba-i Kasımpaşa’da kâine Zâviye-i cedîdede 
hâlen sâkin olan Seyyid Halil Efendi b. Seyyid Abdülhay ve Derviş Zünnûn b. Ali 
ve Derviş Receb taraflarından vekîl olup husûs-ı âti’l-beyâna vekâleti bimâ hüve 
nehcü’s-sübût şer‘an sâbit olan Mehmed Efendi b. Ahmed nâm kimesne meclis-i 
şer‘-i şerîf ve mahfil-i dîn-i münîfde kendi yazısı ile muvakkı‘-ı a‘le’l-kitâb olan 
hâkim huzûrunda medîne-i Hazret-i Ebî Eyyûb el-Ensârî mahallâtından Hacı 
Hüsrev mahallesinde kâin olup bir tarafdan Kamer Hâtun mülkü ve bir tarafdan 
mekābir-i müslimîn ve bir tarafdan Hüseyin b. Ali mülkü ve bir tarafdan tarîk-i âm 
ile mahdûd olan cemî‘ menzile vâzı‘ü’l-yed olan Mahmud b. Ahmed nâm kimesne 
muvâcehesinde iddi‘â edip üzerine takrîr-i da‘vâ eyledi ki menzil-i mezbûr zâviye-i 
merkūme fukarâsına vakıfdır, Mâhi Hâtun nâm hâtun hâl-i hayâtında ve kemâl-i 
sıhhatinde cemî‘ menzil-i mezbûru evvelâ hayâtda olduğu müddetçe kendi nefsi-
ne ve vefâtından sonra Derviş Mehmed b. Kasım nâm oğluna sonra evlâdına ve 
evlâd-ı evlâdına neslinin kesilmesinden sonra menzil-i mezbûr zâviye-i merkūme 
fukarâsına âid olmak üzre vakf ve habs etmişdi dedikden sonra elindeki bin yirmi 
dokuz yılının evâhiri Zilka‘deti’ş-şerîfe târihiyle müverraha ve Havâss-ı aliyyede 
kadı olan Mehmed Efendi b. Mahmud’un imzâladığı vakfiyesini ibrâz eyleyerek 
suâl olunup cevâb alınmasını taleb eylemeğin mezbûr müdde‘â aleyhden suâl 
olunup inkâr ile cevâb vericek müdde‘i’l-mezbûrdan da‘vâsına şehâdet edecek 
beyyine taleb olundukda Mehmed Beşe b. Yusuf ile Hüseyin Beşe b. Bâli şehâdet 
için hâzır olup gıbbe’l-istişhâdi’ş-şer‘î müdde‘â aleyh muvâcehesinde mezbûre 
Mâhi Hâtun nâm hâtun bizim huzûrumuzda menzilin bu şekilde vakıf olduğu-
nu ikrâr etti ve menzil-i mezbûr elân mezbûr zâviyenin fukarâsına dönmüşdür 
deyû şehâdet-i şer‘iyye ile şehâdet ettiklerinde şer‘an makbûle olmağın hâkim 
mevlânâ-yı mûmâ-ileyh kezâlik bununla hükmetmeğin hükm-i mes’ûl bi’t-taleb 
tahrîr olundu.
Fi’l-yevmi’s-sâbi‘ ve’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: Derviş Ahmed b. İsmail, Mehmed Efendi b. Nasuh, Abdullah Efen-
di b. Mehmed, Ali Beşe b. Mustafa, Abdullah Beşe b. İskender, Hüseyin Çelebi 
b. Ali

20 [4b-2] Rıdvan b. Abdülbâki’nin Ömer Beşe b. Eyüp’e altı bin 
akçesini hibe ettiği
Mahrûse-i İstanbul’da Müftü Ali Çelebi mahallesi sâkinlerinden Rıdvan b. 
Abdülbâkī nâm kimesne meclis-i şer‘-i şerîf-i lâzımü’t-teşrîfde işbu râfi‘ü’l-kitâb 
Ömer Beşe b. Eyüb nâm kimesne mahzarında bi’t-tav‘ ve’l-ihtiyâr lâ bi’l-kerh ve’l-
icbâr ikrâr-ı tâm ve takrîr-i kelâm ve ifâde-i merâm edip mülk-i mahz-ı sarîhim 
olup işbu mevcûd bi’l-meclis olan altı bin akçemi mezbûr Ömer Beşe’ye hibe-i 
sahîha-i şer‘iyye ile hibe ve teslîm ve temlîk eylediğimde mezbûr Ömer Beşe dahi 
meclis-i hibede minvâl-i mübeyyen üzre ittihâb ve tesellüm ve kabûl ve kabz edip 
mukābelesinde bir çuka dolama bana ivaz verip ben dahi ol dolamayı ivaz ol-
mak üzre kabz ve kabûl eyledim ba‘de’l-yevm meblağ-ı mezbûrda vechen mine’l-
vücûhi’ş-şer‘iyye ve sebeben mine’l-esbâbi’l-mer‘iyye benim alâka ve medhalim 
yokdur mezbûr Ömer Beşe’nin mülk-i mevhûbudur keyfemâ yeşâ ve hasbemâ 
yehtâr mutasarrıf olsun dedikde mukırr-ı mezbûr Rıdvan Beşe’nin vech-i meşrûh 
üzre cârî ve sâdır olan cemî‘ ikrâr ve i‘tirâfını merkūm Ömer Beşe vicâhen tasdîk 
ve şifâhen tahkīk etmeğin mâ hüve’l-vâki‘ bi’t-taleb ketb olundu.
Fî gurreti Şa‘bâni’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mustafa Efendi b. Hasan el-Müderris, Ahmed Efendi b. İbrahim 
Efendi, Ahmed Halîfe b. Mehmed el-Müezzin, Ali Çelebi b. Mehmed el-Kayyım, 
Abdullah Beşe b. Mehmed, Receb Beşe b. Hasan, Halil Beşe b. Muharrem ve gay-
ruhüm mine’l-hâzırîn

21 [4b-3] Zâhide Hatun bt. Ahmed’in mülk menzilinin Mehmed Efendi 
b. Surûrî’ye satılması
Mahrûse-i Kostantıniyye hısnı ebvâbından Yenikapı hâricinde Emânî Çelebi ma-
hallesi sâkinelerinden Zâhide Hâtun bt. Ahmed tarafından bey‘-i câ’i’z-zikri ikrâra 
vekîl olup mezbûrenin zâtını ma‘rifet-i şer‘iyye ile ârifân olan Mehmed Çelebi b. 
Yusuf el-Müezzin ve Ahmed Efendi b. Muslihiddin şehâdetleriyle şer‘an vekâleti 
sâbite olan fahrü’l-eşbâh Mustafa Çelebi b. Mehmed nâm vekîl meclis-i şer‘-i 
şerîf-i enverde işbu râfi‘ü’l-kitâbi’l-müstetâb Mehmed Efendi b. Surûrî mahzarın-
da bi’l-vekâle ikrâr-ı tâm ve ifâde-i merâm edip müvekkilem merkūme Zâhide 
Hâtun silk-i mülk-i sahîhinde münselik olup mahalle-i mezbûrede vâki‘ bir ta-
rafdan Saliha Hâtun mülkü ve bir tarafdan Receb Paşa veresesi mülkü ve tarafey-
ni tarîk-i âm ile mahdûd bir bâb tahtânî odayı ve bi’r-i mâ’ı ve zât-ı eşcâr-ı müs-
mire gayr-ı müsmire bahçeyi müştemil mülk menzilini cemî‘ tevâbi‘ ve levâhıkı 
ile mezbûr Mehmed Efendi’ye on dört bin fıddî râyic fi’l-vakt akçe ile hîn-i kabz-
da muzî‘a bir kabza fülûs-ı mechûletü’l-kadre tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre iştirâ 
ve tesellüm ve kabz ve kabûl eyledikden sonra semeni olan meblağ-ı mezbûru 
merkūm Mehmed Efendi yedinden tamâmen ahz ü kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûhi’ş-şer‘iyye alâkam kalmadı 
mezbûr [5a] Mehmed Efendi’nin [mülk-i] müşterâsıdır keyfemâ yeşâ ve hasbemâ 
yehtâr mutasarrıf olsun dedi dedikde mukırr-ı mezbûrun minvâl-i muharrer üzre 
bi’l-vekâle cereyân eden ikrârını mezbûr Mehmed Efendi bi’l-muvâcehe ve bi’l-
müşâfehe tasdîk ve tahkīk etmeğin mâ vaka‘a bi’l-ibtigā ketb olundu.
Fi’l-yevmi’s-sânî min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Süleyman Çelebi b. Osman, Mehmed Beşe b. Hasan, Ali Beşe b. Veli, 
Ramazan Halîfe b. Ahmed, Mehmed Bey b. Ahmed, Musa b. Derya, eş-Şeyh Meh-
med b. Abdullah, Abdullah Efendi b. Ali ve gayruhüm mine’l-hâzırîn

22 [5a-1] İslâm Bey Evkafı’na mütevelli olan Mustafa Efendi’nin önceki 
mütevelli Mehmed Çelebi ile hesaplaştığı
Medîne-i Hazret-i Ebî Eyyûb el-Ensârî’de merhûm İslâm Bey Evkāfı’na hâlen mü-
te vellî olan fahrü’l-hutebâ Mustafa Efendi b. Mehmed nâm mütevellî meclis-i şer‘-i 
şerîf-i lâzımü’t-tevkīrde râfi‘-i hâze’l-kitâb sâbıkan evkāf-ı merkūmeye mütevellî 
olan Mehmed Çelebi b. Abdullah nâm râcil muvâcehesinde ikrâr-ı tâm ve takrîr-i 
kelâm edip bundan esbak mezbûr Mehmed Çelebi evkāf-ı merkūmeye mütevellî 
olup lâkin mezbûr azl ve yerine ben mütevellî nasb ve ta‘yîn olunmuşidim, el-hâletü 
hâzihî mütevellî-i sâbık mezbûr Mehmed Çelebi’nin muhâsebesini gördüğümde 
usûl ve gallât ve icârât mahsûlâtını bana yerli yeriyle gösterip benim dahi makbûlüm 
olmuşdur, hâlen mezbûr Mehmed Çelebi zimmetinde ancak mâl-ı vakf-ı mezbûrdan 
beş yüz akçe zuhûr etmekle mezbûr Mehmed Çelebi zimmetinde meblağ-ı merkūm 
beş yüz akçeden gayrı bir akçe ve bir habbe mâl-ı vakf-ı mersûmdan bâkī kalma-
dı dedikde mütevellî-i lâhık Mustafa Efendi’nin minvâl-i meşrûh üzre cârî ve sâdır 
olan ikrâr-ı meşrûhunu mütevellî-i sâbık Mehmed Çelebi vicâhen tasdîk ve şifâhen 
tahkīk etmeğin mâ hüve’l-vâki‘ bi’l-ibtigā ketb olundu.
Fî evâili Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Mustafa Halîfe b. İlyas, Mehmed Efendi b. Nasuh Ağa, Ali Beşe b. 
Mustafa, Hüseyin Beşe b. Ali ve gayruhüm mine’l-hâzırîn

23 [5a-2] Dimitri v. Hıristo’nun mülk menzilini Asam Ahmed Çelebi’nin 
para vakfına bey‘ bi’l-istiğlâl yoluyla sattığı
Havâss-ı aliyye kazâsına tâbi‘ Avasya demekle ma‘rûf karyede sâkin Dimitri v. Hı-
risto nâm nasrânî meclis-i şer‘-i şerîf-i lâzımü’t-tevkīrde medîne-i Hazret-i Ebî 
Eyyûb el-Ensârî’de merhûm Asam Ahmed Çelebi vakf eylediği nukūda hâlen 
mütevellî olan işbu hâmilü’l-kitâb Eyüb Çelebi b. Süleyman nâm kimesne mahza-
rında bi tav‘ihî ikrâr-ı tâm ve takrîr-i kelâm edip silk-i mülkümde münselik olup 
karye-i mezbûrede vâki‘ bir tarafdan Karakaş nâm zimmî mülkü ve bir tarafdan 
Osman b. Abdullah mülkü ve tarafeyni tarîk-i âm ile mahdûd ve mümtâz mülk 
menzilimi bi cümleti’t-tevâbi‘ ve’l-levâhık mütevellî-i mezbûr Eyüb Çelebi’ye beş 
bin fıddî râyic fi’l-vakt akçeye bi tarîki’l-istiğlâl bey‘ ve teslîm edip ol dahi minvâl-i 
muharrer üzre vakf-ı mezbûr mâlıyla iştirâ ve tesellüm ve kabz ve kabûl eyleyip 
semeni olan meblağ-ı mezbûru’n-na‘t beş bin akçeyi mütevellî-i mezbûr yedinden 
tamâmen ahz ü kabz eylediğimden sonra yine menzil-i mahdûd-ı mezkûru târih-i 
kitâb şehri gurresinden ba‘de’t-tahliye ve’t-tekābuz mütevellî-i mezbûr beher sene 
yedi yüz elli akçeden üç sene tamâmına değin iki bin iki yüz elli akçe icâre ile bana 
îcâr ve teslîm edip ben dahi vech-i mübeyyen üzre istîcâr ve tesellüm ve kabûl ey-
ledim dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Veli Çelebi b. İsâ el-Kâtib, Ahmed Çelebi b. Eyüb, Mustafa Beşe b. 
Abdullah çukadâr, Abdullah Beşe b. İskender, Hüseyin Çelebi b. Ali ve gayruhüm 
mine’l-hâzırîn

24 [5a-3] Havva bt. Mehmed’in zevci Ali b. Yakub’dan 
muhâlaa ile boşandığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Otakçılar mahal-
lesi sâkinelerinden Havva bt. Mehmed nâm hâtun meclis-i şer‘-i şerîf-i lâzımü’t-
tevkīrde zevci işbu râfi‘ü’l-kitâb Ali b. Yakub nâm kimesne mahzarında bi tav‘ihâ 
ikrâr-ı tâm ve ifâde-i merâm edip zevcim mezbûr Ali ile hüsn-i zindegânemiz ol-
mayıp beynimizde şikāk-ı küllî vâki‘ olmağın zimmetinde mütekarrir olan bin beş 
yüz elli cedîd akçe mehr-i müeccelimden ve nafaka-i iddetimden fâriğa olup ve 
me’ûnet-i süknâm kendi üzerime olmak üzre merkūm Ali ile muhâla‘a-i sahîha-i 
şer‘iyye ile muhâla‘a eyleyip zimmetini zevciyete müte‘allik cemî‘ da‘vâdan ibrâ ve 
iskāt eyledim dedikde ol dahi vech-i meşrûh üzre olan hul‘ı kabûl edip zevciyete 
müte‘allik âmme-i de‘âvîden biribirimizi ibrâ ve iskāt eyledik dedikde ahadühümâ 
âharın minvâl-i mübeyyen üzre cârî ve sâdır olan ikrârını vicâhen ve şifâhen 
tasdîk ve tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Mustafa b. Musa el-Müezzin, Ahmed Beşe b. Mehmed, Ramazan 
Beşe b. Muharrem, Abdullah Beşe b. İskender, Dilâver b. Abdullah ve gayruhüm 
mine’l-hâzırîn

25 [5b-1] Kiremitçi Süleyman Çelebi Evkafı’ndan olan mescid ile 
imam ve müezzine meşruta olan evlerin mütevelli tarafından tamir 
ettirildiği ve talebi üzerine yapılan harcamaların keşfinin yapıldığı
Medîne-i Hazret-i Ebî Eyyûb el-Ensârî -aleyhi rahmetü’l-meliki’l-Bârî-de merhûm 
Kiremitçi Süleyman Çelebi Evkāfı’na bi’l-fi‘il mütevellî olan bâ‘is-i hâze’l-kitâb 
umdetü’l-eşbâh Mehmed Çelebi b. Ahmed meclis-i şer‘-i şerîfde ikrâr-ı tâm ve 
takrîr-i kelâm edip vâkıf-ı merhûm-ı müşârun-ileyhin yine medîne-i mezbûrede 
binâ eylediği mescid-i şerîf ve yine mescid-i mezbûr imâmına ve müezzinine 
meşrûta olan menziller mürûr-ı eyyâm ile harâba müşrif olmağla bundan akdem 
mescid-i mezbûru ve ol evleri ta‘mîr ve termîme kıbel-i şer‘-i şerîfden me’zûn 
olmuşidim, hâlen tevliyet-i mahkiyem hasebiyle mescid-i mezbûrun lâzımü’l-
meremmet olan mevâzi‘i ile ol imâm ve müezzine meşrûta olan evleri vakf-ı 
mezbûrun intikālâtı mahsûlünden izn-i şer‘le imâret ve meremmet etmişimdir, 
kıbel-i şer‘-i hatîrden üzerine varılıp ba‘de’l-keşf ve’l-mesâha harc u sarf eylediğim 
akçe beyân ve ta‘yîn ve tahmîn-i sahîh ile tahmîn olunmak matlûbumdur dedikde, 
savb-ı şer‘-i kavîmden Mevlânâ Surûrî Mustafa Efendi el-Müderris irsâl olunup ol 
dahi hâssa mi‘mârlardan üstâd el-Hâc Hasan b. Ömer ve Mustafa b. Ali ve zeyl-i 
kitâbda mastûretü’l-esâmî olan bî-garaz müslimîn ile evvelâ mescid-i mezbûra 
varıp akd-i meclis-i şer‘-i şerîf olundukdan sonra mi‘mârân-ı mezbûrân evkāf-ı 
merkūme mürtezikası mahzarlarında mesâha ve tahmîn eyledikde müceddeden 
binâ olunan tûlen otuz dört zirâ‘ ve arzan on üç zirâ‘ bi hesâbi’s-satrancî dört yüz 
kırk iki zirâ‘ tavanın beher zirâ‘ı yirmişer akçeden sekiz bin sekiz yüz akçe ve yine 
tûlen ve arzan bi hesâb-ı satrancî beş yüz zirâ‘ tavan-ı mezbûr sakfının beher zirâ‘ı 
onar akçeden beş bin akçe ve yine tûlen on beş zirâ‘ ve arzan on üç buçuk zirâ‘ 
bi hesâbi’l-mezbûr yüz seksen beş zirâ‘ ta‘mîr olunan mescid-i mezbûr sakfının 
beher zirâ‘ı onar akçeden bin dokuz yüz yirmi akçe ve altı aded cam tellerinin 
beher dânesi yüzer akçeden altı yüz akçe ve bir cedîd mükemmel kapı ile dört 
aded tırabzan ber vech-i maktû‘ bin sekiz yüz akçe ve mescid-i şerîf için bir kıt‘a 
ceviz ağacından masnû‘ cedîd mükellef kapı ber vech-i tahmîn bin akçe ve tûlen 
on üç zirâ‘ ve arzan sekiz zirâ‘ bi hesâb-ı terbî‘î yüz dört zirâ‘ mescid-i şerîf tahta 
döşemesinin beher zirâ‘ı kırkar akçeden dört bin seksen akçe ve mahfil için binâ 
olunan cedîd nerdübân ve iki dolab ber vech-i maktû‘ sekiz yüz akçe ve mücedde-
den binâ olunan bir musanna‘ mihrâb ber vech-i tahmîn iki yüz akçe ve mescid-i 
mezbûrun sokak kapısında vâki‘ tûlen altı zirâ‘ [ve] arzan dört zirâ‘ bi hesâbi’s-
satrancî yirmi dört zirâ‘ müceddeden binâ olunan kapı üstü turası tavanının beher 
zirâ‘ı ellişer akçeden bin iki yüz akçe ve tûlen ve arzan bi hesâbi’l-mezbûr otuz 
zirâ‘ tavan-ı mezbûr sakfının beher zirâ‘ı kırkar akçeden bin iki yüz akçe ve sokak 
kapısı meremmâtı ber vech-i maktû‘ yüz akçe ve abak? meremmâtıyla taşra duvar 
sıvası ber vech-i tahmîn iki yüz seksen akçe ve müceddeden binâ olunan kestane 
perde tahtasının beher dânesi onar akçeden dört yüz kırk akçe ve on dört aded 
Samanlı? merteği beher dânesi onar akçeden yüz kırk akçe ve üç aded haydarî dı-
raga tahtasının beher dânesi onar akçeden kırk akçe ve mescid-i mezbûrun râyici 
sıvası ber vech-i tahmîn iki yüz kırk akçe ve dört kıt‘a müceddeden binâ olunan 
kenîfler ber vech-i maktû‘ altı bin akçe ve mescid-i mezbûrun ta‘mîrâtı için sarf 
olunan kırk dört vakıyye kurşunun beher vakıyyesi on beşer akçeden altı yüz yet-
miş beş akçe ve tûlen ve arzan bi hesâbi’s-satrancî yüz elli zirâ‘ minâre ta‘mîrinin 
beher zirâ‘ı on beşer akçeden iki bin üç yüz akçe ve bir kıt‘a cedîd kilid seksen 
iki akçe ve mescid-i mezbûr imâmına meşrûta olan menzilin cemî‘ ta‘mîrâtı için 
ber vech-i maktû‘ dokuz yüz yirmi akçe ve tûlen ve arzan bi hesâbi’s-satrancî kırk 
zirâ‘ mescid-i mezbûr müezzinine meşrûta olan menzil sakfının beher zirâ‘ı onar 
akçeden dört yüz akçe ve tûlen ve arzan bi hesâbi’l-mezbûr yetmiş zirâ‘ abak? 
meremmâtı olan sakfın beher zirâ‘ı beşer akçeden üç yüz yetmiş akçe ve on bir 
aded İznikmid tahtasının beher dânesi onar akçeden yüz on akçe ve sokak kapısı 
üzerinde vâki‘ tûlen sekiz zirâ‘ ve arzan altı zirâ‘ bi hesâbi’s-satrancî kırk sekiz zirâ‘ 
abak? meremmâtı sakfının beher zirâ‘ı beşer akçeden iki yüz kırk akçe ve bir aded 
Bartın direği ber vech-i tahmîn yirmi akçe ve yine bi hesâbi’l-mezbûr su kuyu-
su sakfının beher zirâ‘ı beşer akçeden cem‘an yirmi zirâ‘ yüz akçe ve yirmi dört 
aded kestane ve otuz aded haydarî tahtasının beher dânesi dörder akçeden iki yüz 
on altı akçe ki cem‘an otuz sekiz bin doksan üç akçeye bâliğ oldukda mi‘mârân-ı 
merkūmân ile sukūf ve ebniye ahvâline kemâl mertebe vukūf ve şu‘ûru olan bî-
garaz müslimîn işbu ta‘mîrât ancak zikr olunan otuz sekiz bin doksan üç akçe ile 
olur bundan ekal ve noksan ile mümkün değildir deyû her biri icmâ‘ ve ittifâk ve 
tahmîn-i sahîh ile tahmîn ve takvîm eylediklerini Mevlânâ-yı müşârun-ileyh [6a] 
mahallinde ketb ve terkīm ba‘dehû meclis-i şer‘de bi’l-ittifâk inhâ ve takrîr etme-
ğin mâ hüve’l-vâki‘ bi’l-ibtigā ketb olundu.
Fî evâhiri şehri Recebi’l-ferd min şuhûri sene hamsin ve sittîn ve elf.
Şuhûdü’l-hâl: Umdetü kuzâti’l-İslâm İbrahim Efendi b. el-merhûm ( ), Abdurrah-
man Efendi b. Hüdâverdi, el-Hâc Mahmud Bey b. Mirza, Ali Çelebi b. el-merhûm 
el-Hâc Halil, Fahrü’l-müderrisîn Abdülbâkī Efendi b. Mustafa Efendi, Ali Çelebi 
b. Süleyman, Halil Çelebi b. Hüdâverdi, Mehmed Çelebi b. Osman, diğer Mehmed 
Çelebi b. Mehmed, Ebûbekir Dede b. Hasan el-Müezzin, Mehmed Efendi b. Yu-
suf el-İmâm, Hüseyin Çelebi b. Mehmed, İsmail Çelebi b. İbrahim, Mustafa Beşe 
çukadâr, Ali Beşe b. Mustafa ve gayruhüm min[e’l-hâzırîn]

26 [6a-1, Arapça] Kocasının nerede olduğu bilinmeyen Sabiha Hatun’a 
nafaka tayin edildiği
Medîne-i Hazret-i Ebî Eyyûb el-Ensârî –aleyhi rahmetü’l-Bârî-de Câmi‘-i kebîr 
mahallesinde sâkine Sabiha Hâtun bt. Uğurlu nâm hâtun gāib zevci Fethullah b. 
Abdülbâkī’nin kendisine nafaka ve kisve ve nafaka cinsinden bir şey bırakmadı-
ğına tahlîf-i sahîh-i şer‘î ile yemîn billâhi te‘âlâ etmeğin hâkim-i muvakkı‘-ı a‘lâ 
hâze’l-kitâb bi tevkī‘ihi’ş-şerîfi’l-müstetâb -tûbâ lehû ve hüsnü me’âb- talebi üze-
rine nafakası ve kisvesi ve sâir havâic-i zarûriyyesi için zeyl-i kitâbın târihinden 
mürûr edip geçen her bir gün için mezbûr gāib zevci üzerine farz ve takdîr-i 
sahîhayn-i şer‘iyyeyn ile fıddî râyic fi’l-vakt beş akçe farz ve takdîr edip meblağ-ı 
mefrûz-ı mezbûru levâzım-ı zarûriyyesine sarfa ve vakt-i zarûretde istidâneye ve 
lede’z-zafer zevcine rücû‘a izn-i sarîh-i mer‘î ile izin vermeğin cerâ zâlike ve hur-
rire fi’l-yevmi’r-râbi‘ min Şa‘bâni’l-mu‘azzam min şuhûri sene hamsin ve sittîn ve 
elf.
Şuhûdü’l-hâl: Mustafa Beşe b. Abdülbâkī, Hüseyin Beşe b. Ali, Ali Beşe b. Musta-
fa, Bayram Dede b. Mehmed ve gayruhüm mine’l-hâzırîn

27 [6a-2] Rali v. İstati’nin Hüseyin b. Hasan’dan aldığı borca karşılık evi 
ile bağını rehin gösterdiği
Havâss-ı aliyye kazâsına tâbi‘ Küçükköy demekle ma‘rûf karyede sâkin Rali v. İs-
tati nâm zimmî meclis-i şer‘-i şerîf-i lâzımü’t-tevkīrde Hüseyin b. Hasan nâm 
sagīrin kıbel-i şer‘-i kavîmden mansûb vasîsi olan işbu hâmilü’l-kitâb Cafer b. Ah-
med nâm kimesne mahzarında bi’t-tav‘ ve’r-rızâ ikrâr-ı tâm ve takrîr-i kelâm edip 
târih-i kitâbdan üç yüz altmış gün tamâmına değin müeccel ve mev‘ûd cihet-i 
deyn-i şer‘îden sagīr-i mezbûr Hüseyin mâlından yüz doksan kıt‘a riyâlî kebîr gu-
ruş zimmetimde lâzımü’l-edâ ve vâcibü’l-kazâ deynim olmağın meblağ-ı mezbûr 
mukābelesinde karye-i mezbûrede vâki‘ bir tarafdan Ruso mülkü ve bir tarafdan 
Zaharya mülkü ve bir tarafdan Suyolcu Yanko mülkü ve bir tarafdan tarîk-i âm ile 
mahdûd mülk menzilim ile yine karye-i merkūme[de] vâki‘ etrâf-ı erba‘ası Yani ve 
Franko ve Nikola nâm zimmîler bağları ve kenîse bağı ile mahdûd bir kıt‘a mülk 
bağımı vasiyy-i mezbûr Cafer’in yedine rehin vaz‘ ve teslîm edip ol dahi vech-i 
muharrer üzre irtihân [ve] kabz ve tesellüm ve kabûl eyledi dedikde mukırr-ı 
mezbûrun minvâl-i meşrûh üzre cârî ve sâdır olan ikrârını merkūm Cafer vicâhen 
ve şifâhen tasdîk ve tahkīk etmeğin mâ vaka‘a bi’l-ibtigā ketb olundu.
Fi’l-yevmi’s-sâdis min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Mehmed Efendi b. Habil, Mustafa Beşe b. Abdullah çukadâr, Abdul-
lah Beşe b. İskender, Osman Beşe b. Bayram ve gayruhüm mine’l-hâzırîn
Zağri?, Yani, Nikola, Yamandi ve İstepan, Kiro?, diğer Kiro ve gayr

28 [6a-3] Petro v. Göka’nın mülk menzilini Panko v. Decka’ya sattığı
Vilâyet-i Rumeli’nde Premedi kazâsına tâbi‘ İzgoraliç nâm karye sükkânından Pet-
ro v. Göka nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka 
Panko v. Decka nâm zimmî muvâcehesinde bi’t-tav‘ ve’r-rızâ ikrâr ve i‘tirâf edip 
silk-i mülkümde münselik olup bir tarafdan Kika Yano mülkü ve bir tarafdan Pan-
ko Göka mülkü ve bir tarafdan diğer Panko Göka mülkü ve bir tarafdan tarîk-i 
âm ile mahdûd bir bâb tahtânî odayı ve bir samanlığı ve bir harman yerini ve 
zât-ı eşcâr-ı müsmire ve gayr-ı müsmire bahçeyi ve bir dip ceviz ağacını müştemil 
mülk menzilimi cemî‘ tevâbi‘ ve levâhıkı ile merkūm Panko’ya dört bin cedîd ak-
çeye tarafeynden îcâb ve kabûlü hâvî bey‘-i bâtt-ı kat‘î ile bey‘ edip ol dahi vech-i 
muharrer üzre iştirâ ve kabûl eyleyip semeni olan dört bin mezbûru’n-na‘t ak-
çeyi merkūm Panko yedinden tamâmen alıp kabz eylediğimden sonra mebî‘-i 
mahdûd-ı mezkûru mahallinde zabt ve tasarrufa tarafımdan merkūm Panko’yu 
taslît eyledim dedikde gıbbe’t-tasdîki’ş-şer‘iyyi’l-vicâhî mâ vaka‘a gıbbe’t-taleb 
ketb olundu.
Fi’l-yevmi’s-sâdis min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Hüseyin b. Ali, Dilâver b. Abdullah, Abdullah b. İs-
kender ve gayruhüm mine’l-hâzırîn
Panko, Göka, Kika, Pano, Muço, Kika, Panko, Göka, Kiro, Kika, Tucko, Kika, Ka-
noş, Göka, Kirko ve Sika, Panko, Sika, Payo, Aleksi ve gayr

29 [6b-1] Vasiliki bt. Yani’nin mülk menzili ile bahçesini İlya 
v. Polharoni’ye sattığı
Vilâyet-i Rumeli’nde Mezistre kazâsına tâbi‘ Komosta? nâm karye sâkinelerinden 
Vasiliki bt. Yani nâm nasrâniyenin zevci ve tarafından bey‘-i âti’z-zikri ikrâra vekîl 
olup İlya v. Sinadino ve Luzi v. Yorgo nâm zimmîler şehâdetleriyle şer‘an vekâleti 
sâbite [olan ] Diyani v. Zafiri nâm nasrânî meclis-i şerî’at-i şerîfede işbu râfi‘ü’l-
vesîka İlya v. Polharoni nâm zimmî muvâcehesinde bi’l-vekâle ikrâr ve i‘tirâf edip 
zevcem müvekkile-i mezbûre emlâkinden karye-i merkūmede vâki‘ bir taraf-
dan Yani Sideri mülkü ve bir tarafdan İlya Ağosi mülkü ve bir tarafdan Cano Pet-
ro mülkü ve bir tarafdan tarîk-i âm ile mahdûd bir bâb fevkānî odayı ve havlu-
yu müştemil mülk menzilini cümle tevâbi‘iyle ve yine karye-i merkūmede vâki‘ 
etrâf-ı erba‘adan Dimitri ve Cano Risto ve Dimitri Kılu nâm zimmîler mülkle-
ri ve tarîk-i âm ile mahdûd ve mümtâz zât-ı eşcâr-ı müsmire ve gayr-ı müsmireyi 
müştemil bir kıt‘a mülk bahçesini dahi merkūm İlya’ya iki bin cedîd akçeye bey‘-i 
bâtt-ı kat‘î ile bey‘ edip ol dahi vech-i muharrer üzre iştirâ ve kabûl eyledikden 
sonra semeni olan meblağ-ı mezbûru mersûm İlya yedinden tamâmen ahz u kabz 
eyleyip mebî‘ayn-i mezkûreyni mahallinde zabt ve tasarrufa merkūm İlya’yı taslît 
eyledim dedi dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb 
ketb olundu.
Fi’l-yevmi’s-sâmin min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Hüseyin b. Ali, Mustafa Beşe b. Abdullah, Abdullah b. İskender, 
Dilâver b. Abdullah ve gayruhüm mine’l-hâzırîn
Nikola, Dimitri, İlya, Yorgo, Panayot, İstati, Niko, ..? ve gayr

30 [6b-2] Lefteri v. Mihayil’in mülk menzili ile bahçesini Dimitri 
v. Polharoni’ye sattığı
Vilâyet-i Rumeli’nde Mezistre kasabası mahallâtından Parol nâm mahalle 
sâkinlerinden Lefteri v. Mihayil nâm zimmî meclis-i şer‘-i şerîf-i lâzımü’t-tevkīrde 
işbu râfi‘ü’s-sifr Dimitri v. Polharoni nâm nasrânî muvâcehesinde bi’t-tav‘ ve’r-rızâ 
ikrâr ve i‘tirâf edip silk-i mülkümde münselik olup mahalle-i mezbûrede vâki‘ bir 
tarafdan Dimitri İstematopulo mülkü ve bir tarafdan Kosta mülkü ve bir tarafdan 
Manol Ronebli mülkü ve bir tarafdan tarîk-i âm ile mahdûd bir bâb fevkānî ve bir 
bâb tahtânî odaları ve samanlığı ve on dip dut ağacını müştemil mülk menzilimi 
cemî‘ tevâbi‘ ve levâhıkı ile ve yine kasaba-i mezbûre tevâbi‘inden Apayani nâm 
karyede vâki‘ etrâf-ı erba‘adan alay beyi tarlası ve Kaloyor ve Yorgo Kofra bahçele-
ri ve tarîk-i âm ile mahdûd ve mümtâz zât-ı eşcâr-ı müsmire ve gayr-ı müsmireyi 
ve bir bâb tahtânî odayı müştemil bir kıt‘a mülk bahçemi dahi merkūm Dimitri’ye 
yüz kıt‘a riyâlî kebîr guruşa tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ edip ol dahi vech-i meşrûh üzre iştirâ ve kabûl eyleyip semeni olan 
merkūmü’l-vasf yüz guruşu mersûm Dimitri yedinden bi’t-tamâm alıp kabz ey-
lediğimden sonra mebî‘ayn-i mezkûreyni mahallinde zabt ve tasarrufa tarafım-
dan merkūm Dimitri’yi taslît eyledim dedikde gıbbe’t-tasdîki’ş-şer‘iyyi’l-vicâhî 
mâ vaka‘a bi’l-ibtigā ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Mustafa Beşe b. Abdullah, Abdullah b. İskender, 
Dilâver b. Abdullah ve gayruhüm mine’l-hâzırîn
İlya, Todori, Hıristo, Felo, Kostantin ve gayr

31 [6b-3] Ahmed Çelebi b. Ali’nin mülk menzilini Ahmed Beşe 
b. Mahmud’a sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından 
Otakçılar mahallesinde sâkin Ahmed Çelebi b. Ali meclis-i şer‘-i şerîf-i lâzımü’t-
tevkīrde işbu râfi‘ü’l-kitâb Ahmed Beşe b. Mahmud nâm kimesne mahzarında bi’t-
tav‘i’s-sâf ikrâr ve i‘tirâf edip silk-i mülkümde münselik olup mahalle-i mezbûrede 
vâki‘ iki tarafdan Mehmed Çelebi b. Hasan mülkü ve bir tarafdan imâma meşrût 
menzil ile Oruc Ağa çayırı ve bir tarafdan tarîk-i âm ile mahdûd bir bâb tahtânî 
odayı ve bir sofayı ve cüneyneyi müştemil mülk menzilimi cemî‘ tevâbi‘ ve 
levâhıkı ile mezbûr Ahmed Beşe’ye dört bin beş yüz fıddî râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i meşrûh üzre iştirâ ve tesellüm ve kabz ve kabûl eyledikden sonra se-
meni olan mezbûru’n-na‘t dört bin beş yüz akçeyi mezbûr Ahmed Beşe yedinden 
tamâmen ahz ü kabz eyledim ba‘de’l-yevm mârrü’z-zikr menzilde vechen mine’l-
vücûhi’ş-şer‘iyye alâkam kalmadı mezbûr Ahmed Beşe’nin mülk-i müşterâsıdır 
keyfemâ yeşâ ve yehtâr mutasarrıf olsun dedikde gıbbe’t-tasdîki’ş-şer‘iyyi’l-vicâhî 
mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali Efendi b. Himmet el-İmâm, Mehmed b. Sefer el-İmâm, Re-
ceb Beşe b. Mustafa, Selim Beşe b. Ali, Murad Beşe b. Abdullah er-Râcil, Musta-
fa b. Halil el-Müezzin, Mehmed b. Ali, Mahmud Çelebi b. Mustafa ve gayruhüm 
mine’l-hâzırîn

32 [6b-4] Kondile bt. Yani’nin mülk menzilini Franko 
v. Nikola’ya sattığı
Vilâyet-i Rumeli’nde Kerpiniş kazâsına tâbi‘ Cermahorya nâm karye sâkinelerinden 
Kondile bt. Yani nâm nasrâniye tarafından bey‘-i câ’i’z-zikre vekîl olup Danyal v. 
Dimo ve Miho v. Polo nâm zimmîler şehâdetleriyle şer‘an vekâleti sâbite olan Ni-
kola v. Yorgi nâm vekîl zimmî meclis-i şer‘-i şerîf-i ezherde [7a] işbu râfi‘ü’l-vesîka 
Franko v. Nikola nâm zimmî muvâcehesinde bi’l-vekâle ikrâr ve i‘tirâf edip mü-
vekkilem mezbûre emlâkinden karye-i merkūmede vâki‘ bir tarafdan Nikola Pav-
laki mülkü ve bir tarafdan Miho Pavlaki mülkü ve tarafeyni tarîk-i âm ile mahdûd 
bir bâb tahtânî odayı ve zât-ı eşcâr-ı müsmire ve gayr-ı müsmire bahçeyi müştemil 
mülk menzilini cemî‘ tevâbi‘ ve levâhıkı ile mezbûr Franko’ya üç bin altı yüz cedîd 
akçeye bey‘-i bâtt-ı kat‘î ile bey‘ edip ol dahi vech-i muharrer üzre iştirâ ve kabûl 
eyleyip semeni olan meblağ-ı mezbûru merkūm Franko yedinden tamâmen ahz ü 
kabz eylediğimden sonra mebî‘-i mahdûd-ı mezkûru mahallinde zabt ve tasarru-
fa mersûm Franko’yu taslît eyledim dedikde gıbbe’t-tasdîki’ş-şer‘iyyi’l-vicâhî mâ 
vaka‘a bi’l-ibtigā ketb olundu.
Fi’l-yevmi’s-sâmin min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Abdullah b. İskender, Dilâver b. Abdullah, Hüseyin b. Ali, Bayram b. 
Mehmed ve gayruhüm mine’l-hâzırîn
Danyal, İsterati, Yorgo, İsterati, Kerci, İsterati, Todori, Pavlaki, Nika, Agori ve gayr

33 [7a-1] Zafire bt. Dimitri’nin mülk menzili ile dalyan hissesini 
kocası Göni v. Toka’ya sattığı
Havâss-ı aliyye kazâsına tâbi‘ kasaba-i Çekmece-i suğrâ sâkinelerinden Zafire bt. 
Dimitri nâm nasrâniye meclis-i şer‘-i şerîf-i lâzımü’t-tevkīrde zevci işbu râfi‘ü’l-
vesîka Göni v. Toka nâm zimmî muvâcehesinde bi tav‘ihâ ikrâr ve i‘tirâf edip 
silk-i mülkümde münselik olup kasaba-i mezbûrede vâki‘ bir tarafdan kenîse ve 
bir tarafdan Todoraki mülkü ve bir tarafdan Yani mülkü ve bir tarafdan tarîk-i 
âm ile mahdûd iki bâb fevkānî odaları ve altında ahırı ve müşterek su kuyu-
sunu ve bahçeyi müştemil mülk menzilimi cemî‘ tevâbi‘iyle ve yine kasaba-i 
mezbûrede sâhil-i bahrda vâki‘ dalyanda olan rub‘ hisse-i şâyi‘amı dahi zevcim 
merkūm Göni’ye on bin beş yüz fıddî râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i 
meşrûh üzre iştirâ ve tesellüm ve kabz ve kabûl eyledikden sonra semeni olan 
mezbûru’n-na‘t on bin beş yüz akçeyi mersûm Göni yedinden tamâmen ahz ü 
kabz eyledim ba‘de’l-yevm menzil-i mahdûd ile dalyanda olan rub‘ hissem zev-
cim mezbûr Göni’nin mülk-i müşterâsıdır keyfemâ yeşâ ve hasbemâ yehtâr mu-
tasarrıf olsun dedikde gıbbe’t-tasdîki’ş-şer‘iyyi’l-vicâhî mâ vaka‘a bi’t-taleb ketb 
olundu.
Fi’l-yevmi’s-sâmin min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Yusuf Beşe b. Ali, Ali Beşe b. Abdullah, Mehmed Bey b. Mustafa, Sü-
leyman Çelebi b. Ali, Muharrem Beşe b. Abdullah, Nasuh Çelebi b. Handan, Meh-
med Ağa b. Mustafa, Ahmed Çelebi b. Mustafa, Hüseyin Çelebi b. Ali, İspandon, 
Manol, Trandafilo?, Bandiri?, Dimo, Dimitri, Zağiri, Dimo, Balıkçı Dimo, Kirya-
ni, Mavridi, Todori ve gayruhüm mine’l-hâzırîn







34 [7a-2] Siyavuş Paşa Vakfı’na ait çeşmenin su yolunun tamiri için 
mütevelliye izin verilmesi
Belde-i mübâreke-i hâlidiyye medîne-i Hazret-i Ebî Eyyûb el-Ensârî -dâme 
fî rıdvâni’l-Bârî-’de merhûm ve mağfûrun-leh Siyavuş Paşa Vakfı’na bi’l-fi‘il 
mütevellî olan işbu hâmilü’l-kitâbi’l-müstetâb fahrü’l-emâsil ve’l-akrân el-Hâc 
Mustafa Ağa b. Abdülmennân nâm mütevellî meclis-i şer‘-i şerîf-i enver ve 
mahfil-i dîn-i münîf-i ezherde takrîr-i kelâm ve ifâde-i merâm edip merhûm-ı 
müşârun-ileyhin medîne-i mezbûrede medfûn olduğu türbesi duvarında has-
beten lillâhi te‘âlâ binâ eylediği çeşmede cereyân eden suyun yolu zikr olunan 
çeşmeden yine medîne-i mezbûrede başhâne dükkânı önüne varınca mürûr-ı 
eyyâm ile harâb olmağın tevliyet-i mahkiyem hasebiyle cânib-i şer‘-i şerîfden 
müceddeden binâya izin taleb ederim dedikde kıbel-i şer‘-i kavîmden vech-i 
muharrer üzre zikr olunan suyolunu mârrü’z-zikr çeşmeden başhâne dükkânı 
önüne varınca müceddeden binâya izin verilip mâ hüve’l-vâki‘ gıbbe’t-taleb ketb 
olundu.
Fi’l-yevmi’t-tâsi‘ min Şa‘bâni’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mehmed Çelebi b. İbrahim el-Hâfız, Abdullah Halîfe b. Abdullah, 
Mehmed Beşe el-Câbi, Mustafa Çelebi el-Kâtib ve gayruhüm mine’l-hâzırîn

35 [7a-3] Mustafa b. Receb’in tasarrufundaki tarlayı kiraladığı Ahmed’in 
vefatı üzerine sipahi vekili Şaban Bey’in başkasına tapu ile vermek 
istediği ve Mustafa’nın talebi ile menedildiği
Vilâyet-i Anadolu’da Bolu sancağında vâki‘ Ulak? kazâsına tâbi‘ Boyalı nâm kar-
ye ahâlîsinden hâmil-i hâze’l-kitâb Mustafa b. Receb nâm kimesne meclis-i şer‘-i 
şerîfde karye-i mezbûre sipâhisi Mehmed Ağa nâm kimesne tarafından karye-i 
mezbûreyi zabt ve tasarrufa vekâlet-i mutlaka ile vekîli ve zikri câ’î tarlaya âti’l-
beyân vechi üzre vâzı‘ü’l-yed idiği şer‘an zâhir ve müte‘ayyin olan Şaban Bey 
b. Muharrem nâm kimesne muvâcehesinde üzerine takrîr-i da‘vâ edip karye-i 
mezbûrede vâki‘ bir tarafı Himmet tarlası ve bir tarafı Mustafa b. Abdullah tarlası 
ve bir tarafı Derek tarlası ve bir tarafı Süleyman tarlası ile mahdûd bir kıt‘a muta-
sarrıf olduğum tarlamı bundan akdem bu husûs için İstanbul’a azîmet eylediğim-
de tarla-yı mezbûr boz ve hâlî kalmamak için yine karye-i mezbûre ahâlîsinden 
olup mukaddemâ fevt olan Ahmed nâm kimesneye ücret-i ma‘lûme ile verdiğim-
de ol dahi kabûl ve zirâ‘at edip hâsıl olan mahsûlâtdan vekîl-i mezbûr öşrünü alıp 
hâlî ve boz kalmış değil iken mücerred celâ-yi vatan etmişdir deyû bilâ-vech-i şer‘î 
mezbûr Ahmed’e tapu ile vermiş hâlen mezbûr Ahmed ölmeğle tarla-yı mezbûru 
âhara tapu ile [7b] vermek murâd edip vaz‘-ı yed eder suâl olunup kasr-ı yedine 
tenbîh ve ta‘arruzdan men‘ olunmak matlûbumdur dedikde, gıbbe’s-suâl vekîl-i 
mezbûr cevâbında fi’l-vâki‘ tarla-yı mezbûr hâlî ve mu‘attal kalmakla minvâl-i 
muharrer üzre mezbûr Ahmed’e tapu ile vermişidim hâlen mezbûr Ahmed bilâ-
veledin zük[û]r fevt olmağla yine ol tarlamı âhara tapu ile vermek için vaz‘-ı yed 
eyledim deyû ikrâr lâkin mezbûr Mustafa’nın müteveffâ-yı mezbûra hâl-i sıhha-
tinde ücret ile verip ve hâsıl olan terekeden öşür aldığını münkir olıcak müdde‘î-i 
mezbûr Mustafa’dan da‘vâsına muvâfık beyyine taleb olundukda udûl-i ricâlden 
olup yine karye-i mezbûre sâkinlerinden Receb Bey b. Kalender ve Mehmed Efen-
di b. Eyüb nâm kimesneler li ecli’ş-şehâde meclis-i şer‘a hâzırân olup isre’l-istişhâd 
fi’l-vâki‘ müdde‘î-i mezbûr mukaddemâ İstanbul’a azîmet murâd eyledikde zikr 
olunan tarlayı müteveffâ-yı mezbûr Ahmed’e beher sene beşer keyl buğday üc-
ret ile bizim huzûrumuzda îcâr ve teslîm mezbûr Ahmed dahi vech-i mübeyyen 
üzre istîcâr ve tesellüm ve kabûl edip ve hâsıl olan terekeden vekîl-i mezbûr öşrü-
nü dahi almışidi biz bu husûsa şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri makbûle ol-
mağın mûcebiyle tarla-yı mezbûr müdde‘î-i merkūm yedinde ibkā olunmağla ol 
vechile merkūm Şaban Bey bî-vech ta‘arruzdan men‘ olunup mâ hüve’l-vâki‘ bi’t-
taleb ketb olundu.
Fi’l-yevmi’l-âşir min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Yusuf Çelebi b. Zeynelâbidin, Mehmed Beşe b. Mahmud, Şaban b. 
Hasan, Ali Beşe b. Mustafa, Hüseyin Beşe b. Ali, Bayram el-Muhzır ve gayruhüm 
mine’l-hâzırîn

36 [7b-1] Vefat eden Fâtıma bt. Mehmed’in vârislerinin zevci Hüseyin 
Bey b. Abdullah’ın terekeden bazı eşyaları sakladığı iddiasıyla 
açtıkları davalarını ispat edemedikleri
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Hazret-i 
Emir Buhârî -hamâha’llâhu te‘âlâ bi lütfihi’l-cârî- mahallesinde sâkine iken bun-
dan akdem müteveffât olan Fâtıma bt. Mehmed nâm hâtunun verâseti zevc-i 
metrûkü Hüseyin Bey b. Abdullah ile li ebeveyn kız karındaşı kızları Ümmühâni 
ve Rahime nâm hâtunlara münhasıra olduğu şer‘an zâhir ve müte‘ayyin oldukdan 
sonra mezbûretân Ümmühâni ve Rahime Hâtun meclis-i şer‘-i hatîr-i lâzımü’t-
tevkīrde işbu hâmilü’l-vesîka mezbûr Hüseyin Bey muvâcehesinde her biri üzerine 
da‘vâ ve takrîr-i kelâm edip müteveffât-ı merkūmenin hîn-i vefâtında muhallefât-ı 
mevcûdesini alâ mâ farazallâhû te‘âlâ beynimizde tevzî‘ ve taksîm etmişidik lâkin 
mezbûr Hüseyin Bey müteveffât-ı mezbûrenin muhallefâtından iki beledî döşek 
ve bir yemeni yorgan ve iki yastık ve iki merdi? kilim ve bir yan keçesi ve bir tence-
re ve bir tavası? ve üç baklava tepsisi ve on üç sahan ve bir leğen ve bir ibrik ve üç 
güğüm ve iki kahve ibriği ve kırk zirâ‘ üstüpü ipliği ve bir makrama ve beş minder 
çadırını ve üç ihrâm ve iki tâbe ve iki kefgir ve iki kefgir sahan ve otuz sikke-i 
haseneyi kabz ve ketm edip hâlen eşyâ-i mezbûreden hisse-i şer‘iyyemizi taleb 
eylediğimizde mezbûr Hüseyin Bey te‘allül eder suâl olunup teslîme tenbîh olun-
mak matlûbumuzdur dediklerinde gıbbe’s-suâl mezbûr Hüseyin Bey cevâbında 
müteveffât-ı merkūmenin metrûkâtından ancak yirmi zirâ‘ üstüpü ipliği ile bir 
hamam tası almışdır deyû ikrâr, lâkin eşyâ-i mezbûre müteveffât-ı merkūmenin 
metrûkâtından olu[p] ketm eylediğini bi’l-külliye [inkâr edicek] mezbûretândan 
da‘vâlarına muvâfık beyyine taleb olundukda ikāmet-i beyyineden izhâr-ı acz edip 
istihlâf etmeğin fi’l-vâki‘ eşyâ-i mezbûreyi ketm edip müteveffât-ı merkūmenin 
metrûkâtından olmadığına yemîn teklîf olundukda yemîn billâhi te‘âlâ etmeğin 
mûcebiyle bî-vech mu‘ârazadan? men‘ olunup mâ hüve’l-vâki‘ gıbbe’t-taleb ketb 
olundu.
Fi’l-yevmi’l-hâdî aşer min Şa‘bâni’l-mu‘azzam sene [10]65.
Şuhûdü’l-hâl: Muharrirü’l-hurûf Mustafa Efendi b. Hüseyin?, Şeyh Mehmed 
Efendi b. Ramazan?, Mehmed Efendi b. Nasuh el-Kadı, Ali Beşe b. Mustafa, Hüse-
yin Çelebi b. Ali, Abdi el-Muhzır

37 [7b-2] Panayot v. Yorgi’nin tasarrufundaki iki tarlanın tasarruf 
hakkını İstati v. Todori’ye devrettiği
Vilâyet-i Rumeli’nde livâ-i Mora’da Kalavrite kazâsına tâbi‘ İstrezeva nâm karye-
de sâkin Panayot v. Yorgi nâm zimmî meclis-i şer‘-i şerîf-i lâzımü’t-tevkīrde işbu 
râfi‘ü’l-vesîka İstati v. Todori nâm zimmî muvâcehesinde tav‘an ikrâr ve i‘tirâf 
edip karye-i merkūme hudûdu dâhilinde vâki‘ bir tarafdan İstati tarlası ve bir ta-
rafdan Katora tarlası ve bir tarafdan Yorgo Franci tarlası ve bir tarafdan tarîk-i 
âm ile mahdûd ve mümtâz iki kıt‘a tarlalarımın hakk-ı tasarruflarını sâhib-i arz 
ma‘rifetiyle merkūm İstati’ye beş yüz cedîd akçe bedel mukābelesinde tefvîz ve fe-
rağ eylediğimde ol dahi minvâl-i muharrer üzre tefevvuz ve kabûl eyleyip hakk-ı 
ferağ olan meblağ-ı mezbûru mersûm İstati yedinden tamâmen ahz ü kabz ey-
lediğimden sonra zikr olunan tarlaları mahallinde zabt ve tasarrufa tarafımdan 
merkūm İstati’yi taslît eyledim dedikde gıbbe’t-tasdîki’ş-şer‘iyyi’l-vicâhî mâ vaka‘a 
bi’l-ibtigā ketb olundu.
Fi’l-yevmi’l-âşir min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Dilâve[r] b. Abdullah, Hüseyin b. Ali, Abdullah b. İs-
kender ve gayruhüm mine’l-hâzırîn
Yorgi, Kosta, Panayot, Todori, Partan, Dimo, Karoni, Andriye, Kanlo Yorgi, Kan-
lo Yani ve gayr







38 [7b-3, Arapça] Kayıp olan İbrahim’in çocukları Ali ile Âişe’ye 
ninelerinin talebi ile nafaka tayin edilmesi
Hâkim-i muvakkı‘-ı a‘le’l-kitâb bi tevkī‘ihi’ş-şerîfi’l-müstetâb -tûbâ lehû ve hüs-
nü me’âb- İbrahim’in çocukları Ali ve Âişe nâm sagīreynin nafakaları ve sâir 
havâic-i zarûriyyeleri için medîne-i Hazret-i Ebî Eyyûb el-Ensârî mahallâtından 
( ) mahallesinde sâkine olan hacr ve terbiyesi altında oldukları nineleri ve dadıları 
olan Fâtıma bt. ( ) talebi ile babaları gāib-i mezbûr İbrahim üzerine zeyl-i kitâb 
târihinden mürûr edip geçen her bir gün için râyic fi’l-vakt altı akçe farz ve takdîr-i 
sahîhayn-i şer‘iyyeyn ile farz eyledikden sonra meblağ-ı mefrûzu havâiclerine sar-
fa ve vakt-i zarûretde istidâneye ve lede’z-zafer rücû‘a izn-i sarîh-i mer‘î ile izin 
vermeğin [kayd olundu].
Cerâ zâlike ve hurrire fi’l-yevmi’l-hâmis aşer min Şa‘bâni’l-mu‘azzam li sene ham-
sin ve sittîn ve elf.
Şuhûdü’l-hâl: Ali Beşe b. Mustafa, Abdullah Beşe b. İskender, Dilâver Beşe b. Ab-
dullah, Hüseyin b. Ali ve gayruhüm mine’l-hâzırîn

39 [8a-1] Bağcinâne Hatun bt. Abdülmennân’ın Rus asıllı câriyesini 
vasiyet yoluyla âzat ettiği
Husûs-ı âti’z-zikrin mahallinde tahrîri iltimâs olunmağın kıbel-i şer‘den fahrü’l-
kuzât Mevlânâ Mehmed Efendi b. Nasuh Ağa irsâl olunup ol dahi zeyl-i kitâbda 
mastûretü’l-esâmî olan müslimîn ile medîne-i Hazret-i Ebî Eyyûb el-Ensârî’de 
merhûm Kiremitçi Süleyman Çelebi mahallesi sükkânından umdetü kuzâti’l-
İslâm İbrahim Efendi’nin menziline varıp akd-i meclis eyledikde yine mahalle-i 
mezbûre sâkinelerinden Bağcinâne Hâtun bt. Abdülmennân meclis-i mezkûrda 
kendiye rıkkını mu‘terife olup orta boylu açık kaşlı gök elâ gözlü Rusiyyetü’l-asl 
olan hâmiletü hâze’l-kitâb Şahbaz bt. Abdullah nâm câriye-i memlûkesi mah-
zarında bi tav‘ihâ ikrâr ve i‘tirâf edip câriye-i mevsûfe-i merkūmeyi mevtimden 
kırk gün mukaddem âzâd olmak üzre tedbîr-i mukayyed ile müdebber eyledim 
kazâ-i nahb ve likā-i rab eylediğimde câriye-i mezbûre cemî‘ mâlımdan âzâd ve 
tahrîr ve sâir harâir-i asliyyât gibi hürre olsun dedikde mukırra-i merkūmenin 
minvâl-i meşrûh üzre cârî olan ikrârını câriye-i mezbûre bi’l-muvâcehe tasdîk ve 
bi’l-müşâfehe tahkīk etmeğin vâki‘-i hâli Mevlânâ-yı mezbûr mahallinde tahrîr 
ba‘dehû gelip meclis-i şer‘de alâ vukū‘ihî inhâ ve takrîr etmeğin mâ hüve’l-vâki‘ 
bi’l-ibtigā ketb olundu.
Fi’l-yevmi’l-âşir min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: İbrahim Efendi b. Mahmud, Mustafa Efendi b. el-Hâc Receb, Meh-
med Efendi el-İmâm, el-Hâc Ebîbekir el-Müezzin, Mahmud Beşe b. İbrahim, 
Mehmed Çelebi b. Ahmed Bey, Ahmed Bey b. Haydar, Ak Mehmed Çelebi b. 
Mehmed ve gayruhüm

40 [8a-2] Hüseyin Beşe b. Receb’in tartıştığı Hasan Beşe b. Abdullah’ı 
hançer ile yaraladığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de yoğurtçu 
tâ’ifesinden Hasan Beşe b. Abdullah nâm kimesnenin mevlâsı ve tarafından 
husûs-ı âti’z-zikri da‘vâya vekîl olup bimâ hüve tarîkü’s-sübût şer‘an vekâleti sâbite 
olan hâmil-i hâze’l-kitâb Mehmed Çelebi b. Turâbî nâm râcil meclis-i şer‘-i hatîr-i 
lâzımü’t-tevkīrde Hüseyin Beşe b. Receb nâm kimesne muvâcehesinde bi’l-vekâle 
üzerine da‘vâ ve takrîr-i kelâm edip işbu târih-i kitâb günü müvekkil-i mezbûr Ha-
san medîne-i mezbûrede müste’ciri olduğu yoğurtçu kârhânesinde kendi hâlinde 
dururken mezbûr Hüseyin Beşe ol kârhâneye gelip mezbûr Hasan ile münâkaşa 
ederken mezbûr Hasan’ı bilâ-hak sol koltuğu altına yarma siyah saplı hançer ile 
urup mecrûh eylemişdir, mecrûh-ı mezbûr keşf ve müşâhede olundukdan son-
ra mûcebi icrâ olunmak matlûbumdur dedikde, fi’l-hakīka müvekkil-i merkūm 
Hasan’ın vech-i muharrer üzre hançer ile sol koltuğu altında eser-i cerhi oldu-
ğu kıbel-i şer‘den keşf ve müşâhede olundukdan sonra husûs-ı mezbûr mesfûr 
Hüseyin Beşe’den suâl olundukda kaziyye-i merkūmeyi bi’l-külliye münkir olıcak 
vekîl-i mezbûr Mehmed Çelebi’den da‘vâsına muvâfık beyyine taleb olundukda 
udûl-i ricâlden olup medîne-i mezbûrede Çavuş Kasım mahallesi sâkinlerinden 
Hüseyin Çelebi b. el-Hâc Pîrî ve Hasan Çelebi b. el-Hâc Ömer ile mahrûse-i 
İstanbul’da Cebe Ali Kapısı kurbunda sâkin Mustafa Beşe b. Mehmed nâm ki-
mesneler li ecli’ş-şehâde meclis-i şer‘a hâzırûn olup istişhâd olunduklarında fi’l-
hakīka işbu kitâb günü vakt-i duhâda mezbûr Hasan müste’ciri olduğu yoğurtçu 
kârhânesinde kendi hâlinde dururken merkūm Hüseyin Beşe bizim huzûrumuzda 
yarma saplı hançer ile vech-i muharrer üzre sol koltuğu altına urup mecrûh eyledi 
biz bu husûsa vech-i mübeyyen üzre şâhidleriz şehâdet dahi ederiz deyû her biri 
münkir-i mezbûr muvâcehesinde edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiye şehâdetleri makbûle ve mesmû‘a olmağın mâ hüve’l-vâki‘ bi’t-
taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: İbrahim Ağa b. Abdülbâkī çorbacı hâlen, Mehmed Çavuş b. Abdul-
lah, Ahmed Beşe b. İslâm, Hasan Beşe b. Abdullah, Mehmed Beşe b. Yusuf, Mus-
tafa Beşe b. Hasan, Bayram Beşe b. Ahmed, Mehmed Beşe b. Mehmed, Mehmed 
Çelebi b. Ahmed ve gayruhüm







41 [8a-3] Hac dönüşü yolda vefat eden Mustafa Beşe’nin Hacı Nasuh 
b. Mustafa’ya emanet verdiği altınlarını vârislerinin teslim aldıkları
Bundan akdem hacc-ı şerîfden gelirken vefât eden el-Hâc Mustafa Beşe b. Abdul-
lah nâm müteveffânın verâseti zevce-i metrûkesi Cenâne bt. Abdullah nâm hâtun 
ile mukarrun leh bi’n-neseb cihetinden li ebeveyn er karındaşı oğlu İslâm Beşe b. 
Abdullah nâm kimesneye münhasıra olduğu şer‘an zâhir ve müte‘ayyin oldukdan 
sonra merkūm İslâm Beşe kendi tarafından asâleten ve mezbûre Cenâne tarafın-
dan husûs-ı âti’z-zikre vekîli olup mezbûrenin zâtını ma‘rifeti şer‘iyye ile ârifân 
olan Abdülbâkī Efendi b. Mustafa ve Mehmed Çelebi b. Ahmed şehâdetleriyle 
şer‘an vekâleti sâbite olmağın vekâleten meclis-i şer‘-i şerîf-i lâzımü’t-tevkīrde 
işbu râfi‘ü’l-kitâb el-Hâc Nasuh b. Mustafa nâm kimesne mahzarında bi’l-vekâle 
ve bi’l-asâle ikrâr-ı tâm ve takrîr-i kelâm edip mûrisimiz müteveffâ-yı mezbûr el-
Hâc Mustafa Beşe hâl-i hayâtında mukaddemâ el-Hâc Nasuh’un yedine yüz yir-
mi aded tâmmü’l-vezn sahîhü’l-ayâr altın alâ tarîki’l-vedî‘a vaz‘ ve teslîm ol dahi 
vech-i meşrûh üzre kabz ve tesellüm etmişidi el-hâletü hâzihî zikr olunan altını 
mezbûr el-Hâc Nasuh yedinden bi’t-tamâm ve’l-kemâl ahz ü kabz eyledik ba‘de’l-
yevm müteveffâ-yı mezbûrun merkūm el-Hâc Nasuh zimmetinde bir akçe ve bir 
habbesi bâkī kalmamışdır dedikde, mukırr-ı mezbûr İslâm Beşe’nin asâleten ve 
vekâleten minvâl-i mübeyyen üzre cârî ve sâdır olan ikrârını el-mukarru lehü’l-
mezbûr vicâhen ve şifâhen tasdîk ve tahkīk etmeğin mâ vaka‘a bi’t-taleb ketb 
olundu.
Fi’l-yevmi’l-ışrîn min şehri Recebi’l-ferd li sene hamsin ve sittîn ve elf.
Şuhûdü’l-hâl: El-Hâc Mahmud Bey b. Mirza, Hasan Çelebi b. Mustafa el-İmâm, 
Mehmed Çelebi b. Ahmed, Ahmed Bey b. Haydar, Mehmed Efendi b. Yusuf el-
İmâm, Mehmed Beşe odabaşı, Mustafa Çelebi el-Attâr, Üveys Beşe b. Mehmed, 
Mustafa Beşe b. Abdullah çukadâr, Abdullah Beşe b. İskender ve gayruhüm 
mine’l-hâzırîn

42 [8b-1] Havva Hatun bt. Hacı’nın tasarrufundaki odada miras 
yoluyla hak talep eden Mehmed b. Hüseyin’in vârislerinin bedeli 
karşılığında sulh oldukları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Çavuş Ka-
sım mahallesi sâkinlerinden olup bundan akdem fevt olan Hüseyin Çelebi nâm 
müteveffânın verâseti vâlidesi Havva bt. Mehmed nâm hâtun ile sulbî oğlu Mehmed 
nâm şâbb-ı emrede münhasıra olup ba‘dehû kable’l-kısme mezbûr dahi fevt olup 
verâseti zevce-i metrûkesi Ümmühâni Hâtun bt. Mahmud Bey’e ve sulbî sagīr oğlu 
Mehmed’e ve vâlidesi Âişe Hâtun bt. Mahmud’a münhasıra olduğu şer‘an zâhir ve 
müte‘ayyin oldukdan sonra sagīr-i mezbûr Mehmed’in tesviye-i umûruna kıbel-i 
şer‘-i şerîfden mansûb vasî olan mezbûr Mahmud Bey sagīr-i merkūm kıbelinden 
vesâyeten ve sulbiye kızı mesfûre Ümmühâni Hâtun tarafından husûs-ı câ’i’z-zikri 
da‘vâ ve talebe ve sulh ve ibrâya vekîli olup mezbûreyi ma‘rifet-i şer‘iyye ile ârifân 
olan Mustafa b. Mehmed ve Hüseyin b. Hasan şehâdetleriyle şer‘an vekâleti sâbite 
oldukdan sonra vekâleten meclis-i şer‘-i şerîf-i lâzımü’t-teşrîfde işbu râfi‘atü’l-
vesîka mezbûre Havva Hâtun bt. Hacı mahzarında bi’l-vesâye ve bi’l-vekâle ikrâr 
ve i‘tirâf edip mezbûre Havva Hâtun’un mülkü olup mahalle-i mezbûrede vâki‘ 
lede’l-ahâlî ve’l-cîrân ma‘lûmü’l-hudûd menzilde mâlikesi merkūme Havva Hâtun 
izniyle müteveffâ-yı evvel mülkü olmak üzre bir bâb fevkānî oda binâ ve ihdâs 
edip tasarruf üzre iken fevt oldukda oda-i mezbûre yine merkūme Havva Hâtun 
ile mezbûr Mehmed’e irsen intikāl eyleyip ba‘dehû kable’l-kısme mezbûr Meh-
med dahi fevt olmağla hissesi sulbî sagīr oğlu mezbûr ile merkūmetâna irs-i şer‘le 
intikāl etmişdir deyû oda-i merkūmeden sagīr-i mezbûrun hissesini vesâyeten 
ve mersûme Ümmühâni’nin hissesini vekâleten ol odaya vâzı‘atü’l-yed olan 
merkūme Havva Hâtun’dan taleb ve da‘vâ eylediğimde münkire olmağla beyni-
mizde münâza‘ât-ı kesîre ve muhâsamât-ı şedîde cereyân etmişidi el-hâletü hâzihî 
beynimize muslihûn [ve] müslimûn tavassut edip sulh min külli’l-vücûh sagīr-i 
mezbûr Mehmed’e enfa‘ olmağın oda-i mezbûre da‘vâsından vesâyet ve vekâletim 
hasebiyle beni an inkâr üç bin akçe üzerine inşâ’-i akd-i sulh eylediklerinde ben 
dahi sulh-ı mezbûru kabûl ve bedel-i sulh olan meblağ-ı mezbûru yedinden alıp 
kabz edip oda-i mezbûreden merkūmânın hisse-i şer‘iyyelerine müte‘allik cemî‘ 
da‘vâ ve mütâlebâtdan mezbûre Havva Hâtun’un zimmetini ibrâ ve iskāt eyledim 
dedikde mezbûr Mahmud Bey’in minvâl-i meşrûh üzre cârî olan cemî‘ ikrâr ve 
takrîrini mersûme Havva Hâtun vicâhen ve şifâhen tasdîk etmeğin mâ hüve’l-vâki‘ 
bi’l-ibtigā ketb olundu.
Fî evâsıtı şehri Recebi’l-ferd li sene hamsin ve sittîn ve elf.
Şuhûdü’l-hâl: Mehmed Efendi b. Murad, Ahmed Çelebi b. Mehmed, Mehmed Çe-
lebi b. Hasan, Mehmed Çelebi b. Ali, Mustafa Beşe b. Muharrem, Mehmed Bey b. 
Mehmed, Yusuf Çelebi b. Zülfikar ve gayruhüm mine’l-hâzırîn

43 [8b-2] Vefat eden Fâtıma bt. Ahmed’in annesi Hatice Hatun hamile 
olduğu için karnındaki çocuğa mirastan hisse ayrıldığı, müddeti 
dolduğu halde doğum yapmadığından ayrılan hissenin diğer 
vârislere verildiği
Husûs-ı câ’i’z-zikrin mahallinde ketb ve terkīmi iltimâs olunmağın küttâb-ı 
mahkeme-i muhkemetü’l-beyândan fahrü’l-müderrisîn Mevlânâ Surûrî Musta-
fa Efendi irsâl olunup ol dahi zeyl-i kitâbda mastûretü’l-esâmî olan müslimîn ile 
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Zal Mahmud 
Paşa mahallesi sâkinlerinden umdetü erbâbü’t-tahrîr ve’l-kalem zübdetü ashâbü’t-
takrîr ve’r-rakam Mahmud Efendi b. el-merhûm Ahmed Efendi’nin sâkin olduğu 
menziline varıp akd-i meclis-i şer‘-i şerîf eyledikde medîne-i mezkûrede merhûm 
Kiremitçi Süleyman mahallesi sâkinelerinden olup bundan akdem vefât eden 
Fâtıma bt. Ahmed Efendi nâm müteveffâtın verâseti vâlidesi Hatice Hâtun bt. 
Ali ile li eb er karındaşı müşârun-ileyh Mahmud Efendi’ye ve li üm er karındaşı 
Mehmed b. Hüseyin nâm sagīre münhasıra olduğu şer‘an zâhir ve müte‘ayyin ol-
dukdan sonra mûmâ-ileyh Mahmud Efendi meclis-i mezbûrda işbu hâmileyü’l-
kitâb merkūme Hatice Hâtun kıbelinden husûs-ı âti’z-zikri tasdîke vekîli olup 
merkūmeyi ma‘rifet-i şer‘iyye ile ârifân olan Mehmed Çelebi b. Ahmed ve Musta-
fa Çelebi b. Mehmed şehâdetleriyle şer‘an vekâleti sâbite olan fahrü’l-kuzât Mus-
tafa Efendi b. Mehmed ile sagīr-i mezbûr Mehmed’in babası ve tesviye-i umûruna 
kıbel-i şer‘-i şerîfden vasî nasb olan Hüseyin Çelebi b. Ahmed nâm kimesne mah-
zarlarında ikrâr-ı tâm ve takrîr-i kelâm edip mûrisimiz merkūme Fâtıma’nın cüm-
le metrûkâtı tahrîr ve bundan akdem beynimizde alâ mâ farazallâhü te‘âlâ tevzî‘ 
ve taksîm olundukda merkūme Hatice Hâtun’un hamli olmağla benim hisse-i 
şer‘iyyemden kırk üç bin akçe haml-i mezbûrun hissesi olmak üzre ifrâz olunmu-
şidi, lâkin li üm ihve ve ahavât hamlinin müddeti yüz seksen gün olduğu kütüb-i 
fıkhiyyede mastûr ve mukayyed olmağın tevakkuf olunup ve meblağ-ı mezbûr 
dahi emânet vaz‘ olunmuşidi, hâlen müddet-i mezbûre hulûl edip haml-i mezbûr 
zuhûr etmemekle meblağ-ı mezbûru müvekkile-i mezbûre ile vasiyy-i mersûm 
yedlerinden ahz ü kabz edip meblağ-ı mezbûra müte‘allik da‘vâdan zimmetlerini 
ibrâ-i âmm-ı kātı‘ü’n-nizâ‘ ile ibrâ ve iskāt eyledim dedikde, gıbbe’t-tasdîki’ş-şer‘î 
husûs-ı mezbûru Mevlânâ-yı müşârun-ileyh mahallinde ketb ü tahrîr ba‘dehû 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Süleyman Ağa b. Hüseyin, Mehmed Çelebi b. Ahmed, Mehmed Çe-
lebi b. Mustafa, Mahmud Ağa b. Abdülbâkī, Osman Çelebi b. Mehmed ve gayru-
hüm mine’l-hâzırîn

44 [8b-3] Çayırda silahla öldürülmüş olarak bulunan İsteyan ile balta ile 
yaralanan Miho v. Dedo’nun durumlarının keşfedilmesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Süleyman Suba-
şı mahallesi sâkinlerinden olup zikri câ’î çayırın otlağını iştirâ eden işbu râfi‘ayi’l-
kitâb Mahmud Beşe b. Abdullah ve Hasan Beşe b. Bâli nâm kimesneler meclis-i 
şer‘-i şerîf-i lâzımü’t-tevkīrde her biri takrîr-i kelâm ve ta‘bîr ani’l-merâm edip 
medîne-i mezbûre tevâbi‘inden Terkos nâhiyesinde Mağlova kemeri kurbunda 
vâki‘ Nakkaş Paşazâde Çayırı demekle ma‘rûf çayırda târih-i kitâbdan bir gün 
mukaddem İsteyan nâm zimmî maktûl ve Miho v. Dedo nâm zimmî mecrûh bu-
lunmuşdur, hâlen cânib-i şer‘-i şerîfden üzerlerine varılıp eser-i cerhleri keşf ve 
müşâhede olunmak murâdımızdır dediklerinde, kıbel-i şer‘-i kavîmden fahrü’l-
kuzât Mevlânâ Mehmed Efendi b. Nasuh irsâl olunup ol dahi zeyl-i kitâbda 
mastûretü’l-esâmî müslimîn ile üzerlerine varıp keşf [9a] olundukda merkūm 
İsteyan’ın ensesinde ve sol kulağı yanında ve perçemi içinde âlet-i harb darbından 
katîl olduğu müşâhede olunup ve mersûm Miho’nun ağzında balta darbından bir 
dişinden gayrı dişleri kırılıp mecrûh olduğu müşâhede ve mu‘âyene olundukdan 
sonra merkūm Miho’ya cârihin kimdir deyû suâl olundukda cevâbında târih-i 
kitâb gecesi otlakçı mezbûr Hasan Beşe bi ga[y]r-ı hak vech-i muharrer üzre beni 
balta ile urup mecrûh eyledi dedikde, husûs-ı mezbûru Mevlânâ-yı mezbûr ma-
hallinde tahrîr ba‘dehû gelip meclis-i şer‘de alâ vukū‘ihî [inhâ] ve takrîr etmeğin 
mâ vaka‘a bi’l-ibtigā ketb olundu.
Fi’l-yevmi’s-sânî aşer min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Habib Hoca b. Ali, Hızır Beşe b. Mustafa, Mustafa Beşe b. Abdul-
lah, İbrahim b. Bayram, Hüseyin Beşe b. İbrahim mandıracı, Ali Beşe b. Ahmed, 
Hüseyin Çelebi b. Bayram, Hüseyin Bey b. Abdullah, Veli b. Abdullah, Ali Beşe b. 
Abdullah, Mustafa Beşe b. Abdullah çukadâr, Abdullah Beşe b. İskender ve gayru-
hüm mine’l-hâzırîn

45 [9a-1] Ömer b. Şaban’ın vârislerinden kızı İsmihân’ın babasına 
ödünç verdiği paranın bir kısmını kardeşlerinin vasîsinden tahsil 
edip kalanından feragat ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Kire-
mitçi Süleyman Çelebi binâ eylediği mescid-i şerîfde müezzin olup bundan akdem 
vefât eden Ömer b. Şaban nâm kimesnenin verâseti zevce-i metrûkesi Fâtıma bt. 
İbrahim nâm hâtuna ve sulbiye kebîre kızı İsmihân ile sulbiye sagīre kızı Âişe’ye 
ve sulbî oğlu Ahmed nâm sagīre münhasıra olduğu şer‘an zâhir oldukdan son-
ra merkūme İsmihân meclis-i şer‘-i şerîf-i lâzımü’t-tevkīrde işbu râfi‘ayi’l-kitâb 
sagīrân-ı mezbûrân Ahmed ve Âişe’nin kıbel-i şer‘-i şerîfden mansûb vasîleri olan 
Hasan Halîfe b. İbrahim nâm kimesne mahzarında bi tav‘ihâ ikrâr ve i‘tirâf edip 
babam müteveffâ-yı mezbûr Ömer zimmetinde cihet-i deyn-i şer‘îden dört bin 
akçe hakkım olup hâlen meblağ-ı mezbûrun iki bin sekiz yüz akçesini vasiyy-i 
mezbûr Hasan Halîfe yedinden bi’t-tamâm ve’l-kemâl ahz ü kabz eylediğimden 
sonra mâ‘adâ bin iki yüz akçe da‘vâsından sagīrân-ı mezbûrânın zimmetlerini 
ibrâ ve iskāt eyledim dedikde mukırra-i mezbûrenin minvâl-i muharrer üzre cârî 
ve sâdır olan ikrârını vasiyy-i mezbûr Hasan Halîfe vicâhen ve şifâhen tasdîk ve 
tahkīk etmeğin mâ vaka‘a bi’l-ibtigā ketb olundu.
Fî evâsıtı Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Fahrü’ş-şüyûh Şaban Efendi b. Yahya Efendi, eş-Şeyh Hasan Efendi 
b. Mustafa, Ali Çelebi b. Hasan el-İmâm, Şaban Efendi b. Kenan, Hüseyin Dede b. 
Şaban, Mustafa Çelebi b. Bayram ve gayruhüm

46 [9a-2] Todori v. Vasilaki’nin mülk menzilini Hırsando 
v. Todori’ye sattığı
Vilâyet-i Rumeli’nde livâ-i Mora’da Kalavrite kazâsına tâbi‘ Sobotos nâm karye 
sâkinlerinden Todori v. Vasilaki nâm zimmî meclis-i şer‘-i şerîf-i lâzımü’t-tevkīrde 
işbu râfi‘ü’l-vesîka Hırsando v. Todori nâm zimmî muvâcehesinde bi’t-tav‘ ve’r-rızâ 
ikrâr ve i‘tirâf edip silk-i mülkümde münselik olup karye-i mezbûrede vâki‘ bir ta-
rafdan Peraskolo mülkü ve bir tarafdan Petrakolo mülkü ve bir tarafdan Vasiliko 
mülkü ve bir tarafdan tarîk-i âm ile mahdûd bir bâb fevkānî oda ve altında ahırı ve 
zât-ı eşcâr-ı müsmire ve gayr-ı müsmire bahçeyi ve havluyu müştemil mülk men-
zilimi cemî‘ tevâbi‘ ve levâhıkı ile merkūm Hırsando’ya elli kıt‘a riyâlî kebîr guruşa 
bey‘-i bâtt-ı kat‘î ile bey‘ edip ol dahi vech-i meşrûh üzre iştirâ ve kabûl eyleyip 
semeni olan merkūmü’l-vasf elli guruşu mersûm Hırsando yedinden bi’t-tamâm 
ve’l-kemâl ahz ü kabz eylediğimden sonra mebî‘-i mahdûd-ı mezkûru mahallinde 
zabt ve tasarrufa mezbûr Hırsando’yu tarafımdan taslît eyledim dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Abdullah Beşe b. İskender, Hüseyin Çelebi b. Ali, 
Dilâver b. Abdullah ve gayruhüm mine’l-hâzırîn
Kınlı Panayot, Yani, Andriye, Nikola, Todori, Andriye, Yani, Panayot, Yani, İste-
mad, Dimo, Yani, Andriye, Panayot, Yani, Petro, Dimo, Yani, Dimo, İstati, Panayot

47 [9a-3] Ahmed Ağa b. Mehmed’in Salih Ağa ile Ali Ağa’daki alacağını 
kefil olan Yusuf Efendi’den tahsil ettiği
Mahrûse-i İstanbul’da (  ) mahalle[si] sükkânından olup Dergâh-ı âlî -dâme 
mahfûfen bi’l-me‘âlî- yeniçerileri çorbacılarından olan fahrü’l-eşbâh Ahmed 
Ağa b. Mehmed nâm kimesne meclis-i şer‘-i şerîf-i lâzımü’t-tevkīrde işbu râfi‘ü’l-
kitâbi’l-müstetâb umdetü erbâbü’t-tahrîr ve’l-kalem zübdetü ashâbü’t-tastîr ve’r-
rakam Yusuf Efendi b. Hüseyin mahzarında ikrâr-ı tâm ve ifâde-i merâm edip 
gāibeyni’l-meclis Salih Ağa ve Ali Ağa zimmetlerinde iki bin kıt‘a riyâlî guruş 
hakkım olup mûmâ-ileyh Yusuf Efendi meblağ-ı mezbûra kefîl olmuşidi hâlen 
meblağ-ı merkūmü’l-vasf iki bin guruş hakkımı kefâleti hasebiyle mûmâ-ileyh 
Yusuf Efendi yedinden bi’t-tamâm ve’l-kemâl ahz ü kabz eyledim, ba‘de’l-yevm 
mûmâ-ileyh Yusuf Efendi zimmetinde ve asîlân-ı mezbûrân Salih Ağa ve Ali Ağa 
zimmetlerinde bir akçe ve bir habbe hakkım kalmadı dedikde mukırr-ı mezbûrun 
minvâl-i meşrûh üzre cârî ve sâdır olan ikrârını mûmâ-ileyh Yusuf Efendi vicâhen 
ve şifâhen tasdîk ve tahkīk etmeğin mâ vaka‘a bi’l-ibtigā ketb olundu.
Fi’l-yevmi’l-hâmis aşer min Şa‘bâni’l-mu‘azzam min şuhûri sene hamsin ve sittîn 
ve elf.
Şuhûdü’l-hâl: Hüseyin Çelebi b. İsa, Ali Beşe b. Kurd, Mehmed Efendi b. Habil, 
Bayram Halîfe b. Ebîbekir el-Müezzin, Hasan Beşe b. Hüseyin, Abdullah Efendi 
b. Mehmed el-Mukayyid, Mustafa Beşe b. Abdullah çukadâr ve gayruhüm mine’l-
hâzırîn

48 [9b-1] Ahmed’in oğulları Mehmed ile Receb’in ortak mülk 
menzillerini Emine Hatun bt. Hızır’a sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Bıçakçı Fer-
had mahallesi sâkinlerinden Mehmed ve Receb ibney Ahmed nâm kimesneler 
meclis-i şer‘-i şerîf-i lâzımü’t-teşrîfde işbu hâmiletü’l-vesîka Emine Hâtun bt. Hı-
zır muvâcehesinde her biri ikrâr ve i‘tirâf edip ber vech-i iştirâk mülkümüz olup 
mahalle-i mezbûrede vâki‘ cevânib-i erba‘ası İbrahim Beşe b. Abdülbâkī ve Sekrî 
Mehmed b. Ahmed ve Hatice Hâtun bt. Mahmud mülkleri ve tarîk-i âm ile mahdûd 
iki bâb tahtânî odaları ve bir sofayı ve bir su kuyusunu ve zât-ı eşcâr-ı müsmire ve 
gayr-ı müsmire hadîkayı ve kenîfi müştemil mülk-i müşterek menzilimizi cümle 
tevâbi‘ ve levâhıkı ile merkūme Emine Hâtun’a bey‘-i kat‘î ile on dokuz bin cedîd 
akçeye bâtten bey‘ ve teslîm eylediğimizde ol dahi minvâl-i mübeyyen üzre iştirâ 
ve tesellüm ve kabûl ve kabz eyledikden sonra semen-i mezbûrun on bin beş yüz 
akçesini yedinden ahz ü kabz eyleyip semen-i bâkī sekiz bin beş yüz akçesini târih-i 
kitâbdan doksan gün tamâmına değin te’cîl eyledik, ba‘de’l-yevm menzil-i mahdûd-ı 
mezkûrda vechen mine’l-vücûhi’ş-şer‘iyye bizim alâka ve medhalimiz yokdur 
merkūme Emine Hâtun’un mülk-i müşterâsı olmuşdur keyfemâ teşâ ve hasbemâ 
tehtâ[r] mutasarrıfa olsun dediklerinde mukırrân-ı merkūmânın minvâl-i meşrûh 
üzre cârî ve sâdır olan ikrârını merkūme Emine Hâtun bi’l-muvâcehe tasdîk ve bi’l-
müşâfehe tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâdî aşer min Şa‘bâni’l-mükerrem li sene hamsin ve sittîn ve elf.
Şuhûdü’l-hâl: Ahmed Ağa b. Mehmed, Mehmed Çelebi b. el-Hâc Mehmed, Be-
şir Çelebi b. Ahmed, Hasan Beşe b. Abdullah, Ali Beşe b. Mustafa ve gayruhüm 
mine’l-hâzırîn







49 [9b-2] Mumcuların işledikleri mumu eskiden olduğu gibi 
sadece bakkallara satacakları; attarlara satmamak üzere anlaştıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de pazarbaşı olan 
işbu bâ‘isü’l-kitâb Mehmed Beşe b. Abdülbâkī nâm kimesne meclis-i şer‘-i şerîf-i 
lâzımü’t-tevkīrde yine medîne-i merkūmede mumcu tâ’ifesinden Argiri v. İsta-
ti ve Yani v. Armağan ve Apostol v. Papa ve Rizo v. Avyuri ve Sina v. Argiri ve 
Siro v. Papa nâm zimmîler muvâcehelerinde üzerlerine da‘vâ ve takrîr-i kelâm 
edip kadîmü’l-eyyâmdan medîne-i mezbûrede olan tâ’ife-i bakkalân mezbûrûn 
zimmîlerin işledikleri mumlarını iştirâ ve kendi dükkânlarında bey‘ edip tâ’ife-i 
mezbûreden gayrı kimesneye bey‘ edegelmiş değiller iken hâlen mezbûrûn 
zimmîler hilâf-ı kānûn ve kadîm attâr tâ’ifesine işledikleri mumu bey‘ edip 
nizâ‘dan hâlî değillerdir suâl olunup ikrârları tahrîr olunmak matlûbumdur de-
dikde gıbbe’s-suâl mezbûrûn zimmîler cevâblarında fi’l-vâki‘ kadîmü’l-eyyâmdan 
işlediğimiz mumu bakkal tâ’ifesine bey‘ edegelmişizdir deyû her biri mukır ve 
mu‘terif olmağın mûcebiyle min ba‘d işledikleri mumu bakkal tâ’ifesinden gay-
rı attâr tâ’ifesine vermemeğe beynlerinde kavl ve ta‘ahhüd eylediklerinde mâ 
hüve’l-vâki‘ bi’l-ibtigā ketb olundu.
Fi’l-yevmi’s-sânî aşer min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Ahmed Beşe b. Hasan, 
Mustafa Beşe çukadâr, Bayram Sofu b. Mehmed ve gayruhüm mine’l-hâzırîn

50 [9b-3] Dimitri v. Yorgi’nin Hasan b. Süleyman’a mülk menzil ile 
iki bağ ve bir değirmendeki hisselerini sattığı, tasarrufundaki tarla 
hisselerini devrettiği
Vilâyet-i Rumeli’nde livâ-i Mora’da Karitine kazâsına tâbi‘ Valteşinik nâm karyede 
sâkin Dimitri v. Yorgi nâm zimmî meclis-i şer‘-i şerîf-i enverde işbu râfi‘ü’l-vesîka 
Hasan b. Süleyman nâm kimesne mahzarında bi tav‘ihî ikrâr ve i‘tirâf edip kazâ-i 
mezbûr tevâbi‘inden Olense nâm karyede vâki‘ bir tarafdan Mehmed Beşe b. Ab-
dullah mülkü ve bir tarafdan Papa Tero mülkü ve bir tarafdan Lazari mülkü ve bir 
tarafdan tarîk-i âm ile mahdûd cevânib-i erba‘ası taş duvarlı mülk menzil yerinde 
olan nısf hissemi ve yine Akova nâm karyede vâki‘ hudûdu beynimizde ma‘lûm 
bir kıt‘a mülk menzil yeri ile iki kıt‘a mülk bağlarda olan nısf hissemi ve yine Mav-
radaz nâm karye kurbunda vâki‘ bir kıt‘a değirmende olan hisse-i şâyi‘amı dahi 
mezbûr Hasan’a bi safkatin vâhidetin yirmi kıt‘a riyâlî kebîr guruşa bey‘-i bâtt-ı 
kat‘î ile bey‘ edip ol dahi vech-i meşrûh üzre iştirâ ve kabûl eyledikden sonra 
yine zikr olunan Akova ve Olense? ve Cervık? nâm karyelerde vâki‘ inde’l-ahâlî 
ve’l-cîrân ma‘lûmü’l-hudûd ve’l-mikdâr tarlalarda nısf hisse-i şâyi‘amın hakk-ı 
tasarruflarını dahi ma‘rifet-i sâhib-i arz [ile] mezbûr Hasan’a elli kıt‘a riyâlî kebîr 
guruş bedel mukābelesinde tefvîz ve ferağ eylediğimde ol dahi vech-i muharrer 
üzre tefevvuz ve kabûl eyleyip semen-i mezbûr ile bedel-i merkūm cem‘an yetmiş 
guruşu mezbûr Hasan yedinden tamâmen ahz ü kabz eylediğimden sonra emlâk-i 
merkūme ile arâzi-i mersûmeyi mahallinde zabt ve tasarrufa mezbûr Hasan’ı ta-
rafımdan taslît eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ 
bi’l-ibtigā ketb olundu.
Fi’l-yevmi’l-ışrîn min Şa‘bâni’l-mu‘azzam min şuhûri sene hamsin ve sittîn ve elf.
Şuhûdü’l-hâl: El-Hâc Resul b. Hasan, Mehmed Efendi b. Ali, Mustafa Beşe b. Toy?, 
Ali Beşe b. Derviş, Ali Beşe b. Yusuf, Mehmed b. İbrahim, Memi Beşe b. Mahmud, 
İbrahim b. Abdullah Usta, Hüseyin b. Zülfikar, Kasım b. Memi, Yahya b. Memi, 
Hızır b. Mustafa ve gayruhüm mine’l-hâzırîn
Dimitri v. Yorgi, Rizo, Yani, Anastaş ve gayr

51 [10a-1] Papa Dimitri v. Miho’nun zeytin ağaçlarını bey‘ bi’l-vefâ 
yoluyla İstilo v. Yani’ye sattığı
Vilâyet-i Rumeli’nde Mazarak kazâsına tâbi‘ Kızılkaya nâm karye sâkinelerinden 
Papa Dimitri v. Miho nâm râhib tarafından husûs-ı âti’z-zikre vekîl olup Zaho 
v. Kamene ve Yani v. Dimo nâm zimmîler şehâdetleriyle şer‘an vekâleti sâbite 
olan Göni v. Nikola nâm vekîl meclis-i şer‘-i şerîf-i ezherde işbu râfi‘ü’l-vesîka 
İstilo v. Yani nâm zimmî muvâcehesinde bi’l-vekâle ikrâr ve i‘tirâf edip mü-
vekkilim merkūm Papa Dimitri emlâkinden karye-i mezbûrede mevâzi‘-i mü-
teferrikada vâki‘ on beş dip zeytin eşcârını mersûm İstilo’ya târih-i kitâbdan 
yüz elli gün tamâmına değin on beş kıt‘a riyâlî kebîr guruşa bey‘ bi’l-vefâ vec-
hi üzre bey‘ edip ol dahi vech-i meşrûh üzre iştirâ ve kabûl eyledikden sonra 
semeni olan meblağ-ı mezbûru merkūm İstilo yedinden tamâmen ahz ü kabz 
eyledim, eğer meblağ-ı mezbûru ecel-i mezbûr hulûlünde mersûm İstilo’ya 
edâ ve teslîm etmez isem bey‘-i mezbûr bâtte münkalib olsun ve zikr olunan 
eşcârı mahallinde zabt ve tasarrufa merkūm İstilo’yu taslît eyledim dedi dedik-
de, mukırr-ı mezbûrun minvâl-i muharrer üzre bi’l-vekâle cârî ve sâdır olan 
ikrârını mersûm İstilo vicâhen ve şifâhen tasdîk ve tahkīk etmeğin mâ vaka‘a 
bi’l-ibtigā ketb olundu.
Fi’l-yevmi’l-ışrîn min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Hüseyin b. Ali, Dilâver b. Ab-
dullah ve gayruhüm mine’l-hâzırîn
İstati, Nikola, Dimo, Kiryaki, Yorgo, Hıristo, Miho, Yani, Simo, Zeto ve gayr







52 [10a-2] Karaca v. Koco’nun Hasan b. Abdullah ile Yani v. Yorgi’ye 
sattığı koyunların bedelini talep ettiği
Çoban tâ’ifesinden işbu râfi‘ü’l-vesîka Karaca v. Koco nâm zimmî meclis-i şer‘-i 
şerîf-i enverde yine tâ’ife-i mezbûreden Hasan b. Abdullah nâm kimesne ile Yani 
v. Yorgi nâm zimmî muvâcehelerinde üzerlerine da‘vâ ve takrîr-i kelâm edip 
mezbûrân Hasan ve Yani zimmetlerinde seksen re’s koyun her re’si yüz on be-
şer akçeye ve on re’s koyun her re’si altmışar akçeden cem‘an doksan re’s koyun 
bahâsından dokuz bin sekiz yüz akçe hakkım olup hâlen taleb ederin suâl olunsun 
dedikde gıbbe’s-suâl merkūmân Hasan ve Yani cevâblarında fi’l-hakīka müdde‘î-i 
mezbûr Karaca’ya minvâl-i meşrûh üzre koyun bahâsından meblağ-ı mezbûru’n-
na‘t dokuz bin sekiz yüz akçe zimmetimizde lâzımü’l-edâ ve vâcibü’l-kazâ dey-
nimiz vardır deyû her biri tav‘an ikrâr ve i‘tirâf ettiklerinde ikrârları mûcebince 
meblağ-ı mezbûru müdde‘î-i merkūma edâsıyla mersûmân Hasan ve Yani ilzâm 
olunup mâ hüve’l-vâki‘ bi’l-ibtigā ketb olundu.
Fi’l-yevmi’l-ışrîn min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Abdullah Efendi b. Mehmed el-Mukayyid, Mustafa Beşe b. Abdul-
lah çukadâr, Ali Beşe b. Mustafa, Abdullah Beşe b. İskender, Hüseyin Çelebi b. Ali, 
Dilâver b. Abdullah ve gayruhüm mine’l-hâzırîn

53 [10a-3] Abdurrahman Çelebi b. Habib’in tasarrufundaki vakıf 
menzil ile yoğurtçu dükkânını zevcesi Kalender 
bt. Abdullah’a devrettiği
Husûs-ı âti’z-zikrin mahallinde ketb ve terk[ī]mi iltimâs olunmağın kıbel-i şer‘-i 
kavîmden fahrü’l-müderrisîn Surûrî Mustafa Efendi b. Hasan irsâl olunup ol 
dahi zeyl-i kitâbda mastûretü’l-esâmî müslimîn ile medîne-i Hazret-i Ebî Eyyûb 
el-Ensârî’de Cezerî Kasım Paşa mahallesi sâkinlerinden fahrü’l-eşbâh Abdurrah-
man Çelebi b. Habib nâm kimesnenin menziline varıp akd-i meclis-i şer‘-i şerîf 
eyledikde müşârun-ileyh Abdurrahman Çelebi meclis-i ma‘kūd-ı mezkûrda zev-
cesi hâmilet-i hâzihi’l-vesîka Kalender bt. Abdullah nâm hâtun muvâcehesinde 
tasarrufât-ı şer‘iyyesi nâfize olduğu hâlde ikrâr ve i‘tirâf edip mahrûse-i Kostan-
tıniyye’de merhûm Ferhad Kethüdâ Vakfı’ndan icâre-i mu‘accele-i ma‘lûme ve 
yevmî iki akçe ücret-i müeccele ile tasarrufumda olup mahalle-i mezbûrede vâki‘ 
bir tarafdan ba‘zan Mustafa Çelebi b. el-Hâc Mehmed mülkü ve ba‘zan Osman 
Çelebi b. Ahmed mülkü ve bir tarafdan ba‘zan Eyüb Çelebi ve ba‘zan Mustafa 
Beşe b. Hasan tasarrufunda olan dükkân ve iki tarafdan tarîk-i âm ile mahdûd 
beş bâb fevkānî ve iki bâb tahtânî odaları ve bir matbah ve bir su kuyusu ve bir 
mikdâr hadîkayı ve kenîfi müştemil olup mutasarrıf olduğum vakıf menzilimi ve 
muttasıl yoğurtçu dükkânını merkūme Kalender Hâtun’a vakf-ı mezbûr mütevellîsi 
ma‘rifetiyle otuz bin cedîd akçe bedel mukābelesinde tefvîz ve ferağ eylediğimde 
zevcem mezbûre Kalender Hâtun dahi minvâl-i mübeyyen üzre tefevvuz ve kabûl 
eyledikden sonra mukābele-i ferağında olan bedel-i mezbûr otuz bin akçeyi zev-
cem merkūm Kalender Hâtun yedinden bi’t-tamâm ve’l-kemâl ahz ü kabz eyle-
dim, ba‘de’l-yevm menzil-i mahdûd-ı mezkûrda ve muttasıl yoğurtçu dükkânında 
benim vechen mine’l-vücûh alâka ve medhalim yokdur, mezbûre Kalender Hâtun 
menzil-i mezbûr ile zikr olunan yoğurtçu dükkânını emsâli tasarrufu gibi muta-
sarrıfe olsun dedikde gıbbe’t-tasdîki’ş-şer‘iyyi’l-vicâhî husûs-ı mezbûru Mevlânâ-
yı mezbûr mahallinde ketb ü tahrîr ba‘dehû meclis-i şer‘a gelip alâ vukū‘ihî inhâ 
ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Fahrü’l-ekârim Ahmed Ağa b. Ali, Alemüddîn Efendi b. Süleyman, 
Şeyh Mehmed Efendi b. Ramazan, Süleyman Ağa b. Hasan, Şeyh Abdullah Efendi 
b. İsa, el-Hâc Mehmed b. Mustafa, Sinan Efendi b. Derviş, Mehmed Çelebi b. Veli, 
Mehmed Çelebi b. Yusuf, Mustafa Beşe b. Hasan, Mustafa Beşe b. Mehmed, Ali 
Beşe b. Mustafa ve gayruhüm mine’l-hâzırîn

54 [10b-1] Avyuri v. Mihal’in mülk menzilini Yani v. Verato’ya sattığı
Vilâyet-i Rumeli’nde Çatalca kazâsına tâbi‘ Nihor nâm karye sâkinlerinden Avyu-
ri v. Mihal nâm [zimmî] meclis-i şer‘-i şerîf-i lâzımü’t-tevkīrde işbu râfi‘ü’l-vesîka 
Yani v. Verato nâm zimmî muvâcehesinde bi tav‘ihî ikrâr ve i‘tirâf edip karye-i 
mezbûrede vâki‘ bir tarafdan Nikola v. Mihal ve bir tarafdan mezbûr Yani mülkü 
ve iki tarafdan tarîk-i âm ile mahdûd ve mümtâz bir kıt‘a bostanı ve havluyu müş-
temil mülk menzil yerimi merkūm Yani’ye iki bin cedîd akçe[ye] tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre 
iştirâ ve kabûl eyleyip semeni olan mezbûru’n-na‘t iki bin akçeyi mersûm Yani ye-
dinden tamâmen ahz ü kabz eylediğimden sonra mebî‘-i mezkûru mahallinde 
zabt ve tasarrufa mezbûr Yani’yi taslît eyledim dedikde gıbbe’t-tasdîki’ş-şer‘iyyi’l-
vicâhî mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Hüseyin b. Ali, Dilâver b. Ab-
dullah ve gayruhüm mine’l-hâzırîn
Pavli, Yani, Miho, Dimo, Nikola, Tortoh, Mihal, Harkani, Yorgi, Kolota?, Miho, 
Yani, Andriye, Uyuri?, Dimo, Todori, Nikola, Mihal ve gayr







55 [10b-2] Mehmed b. el-Hâc Mehmed ile kardeşi İbrahim’in mülk 
menzillerini Mehmed b. Ahmed’e sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından Ev-
lice Baba mahallesi sâkinlerinden Mehmed b. el-Hâc Mehmed nâm kimesne ile li 
ebeveyn er karındaşı olup bülûğuna mu‘terif olan İbrahim nâm mürâhık meclis-i 
şer‘-i şerîf-i enver ve mahfil-i dîn-i münîf-i ezherde işbu râfi‘ü’l-kitâb Mehmed b. 
Ahmed nâm kimesne mahzarında her biri tâyi‘an ikrâr ve i‘tirâf edip silk-i mülkü-
müzde münselik olup mahalle-i mezbûrede vâki‘ bir tarafdan Zeynî Hâtun mülkü 
ve bir tarafdan Ali Beşe b. Osman mülkü ve bir tarafdan mekābir-i müslimîn ve 
taraf-ı râbi‘i tarîk-i âm ile mahdûd bir bâb fevkānî ve bir bâb tahtânî odaları ve 
bir su kuyusunu ve kenîfi ve hadîkayı müştemil mülk menzilimizi cemî‘ tevâbi‘ ve 
levâhıkı ile mezbûr Mehmed’e sekiz bin cedîd akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh üzre 
iştirâ ve tesellüm ve kabz ve kabûl eyledikden sonra semeni olan mezbûru’n-na‘t 
sekiz bin akçeyi mezbûr Mehmed yedinden tamâmen ahz ü kabz eyledik ba‘de’l-
yevm menzil-i mahdûd-ı mezkûrda vechen mine’l-vücûhi’ş-şer‘iyye alâkamız kal-
madı mezbûr Mehmed’in mülk-i müşterâsı ve hakk-ı sırfı olmuşdur keyfemâ yeşâ 
ve hasbemâ yehtâr mutasarrıf olsun dediklerinde mukırrân-ı mezbûrân Mehmed 
ve İbrahim’in minvâl-i muharrer üzre cârî ve sâdır olan ikrârlarını el-mukarru 
lehü’l-mezbûr Mehmed vicâhen ve şifâhen tasdîk ve tahkīk etmeğin mâ hüve’l-
vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min Şa‘bâni’l-mu‘azzam li sene hamsin ve sittîn ve elf.
Şuhûdü’l-hâl: Şaban Efendi b. Ebîbekir el-İmâm, el-Hâc Mehmed b. Zülfikar, Bâli 
Beşe b. Derviş, Mehmed Beşe b. Hızır, Ebûbekir b. Ali, Hasan Çelebi b. Mehmed, 
Mustafa Beşe b. Abdullah, Ali Beşe b. Mustafa, Abdullah Beşe b. İskender ve gay-
ruhüm [mine’l-hâzırîn]

56 [10b-3] Dimitri v. İstemad’ın İstati v. İskarlet’e sattığı koyun 
bedelinden alacağı olduğu
Celebkeşân tâ’ifesinden işbu râfi‘ü’l-kitâb Dimitri v. İstemad nâm nasrânî meclis-i 
şer‘-i şerîf-i lâzımü’t-tevkīrde sütçü tâ’ifesinden İstati v. İskarlet nâm zimmî 
muvâcehesinde üzerine da‘vâ ve takrîr-i kelâm edip mezbûr İstati zimmetinde 
beher re’si yüz doksan dokuz akçeye olmak üzre cem‘an beş yüz yirmi yanı ku-
zulu koyun semeninden yüz üç bin beş yüz seksen akçe hakkım olup meblağ-ı 
mezbûrun bundan akdem elli yedi bin altı yüz akçesini yedinden ahz ü kabz edip 
hâlen semen-i bâkī kırk beş bin dokuz yüz seksen akçe hakkımı taleb eylediğimde 
vermede te‘allül eder suâl ol[un]sun dedikde gıbbe’s-suâl merkūm İstati cevâbında 
fi’l-hakīka müdde‘î-i mesfûr Dimitri’ye vech-i muharrer üzre zikr olunan koyun 
bahâsından cem‘an yüz üç bin beş yüz seksen akçe deynim olmağla bundan ak-
dem elli yedi bin altı yüz akçesini müdde‘î-i merkūm Dimitri’ye teslîm etmek-
le hâlen zimmetimde semen-i bâkī kırk beş bin dokuz yüz seksen akçe müdde‘î-i 
mezbûra vâcibü’l-kazâ deynim vardır deyû bi tav‘ihî ikrâr ve i‘tirâf etmeğin 
mûcebiyle ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Şa‘bâni’l-mükerrem li sene hamsin ve sittîn ve elf.
Şuhûdü’l-hâl: Mustafa Beşe b. Abdullah, Ali Beşe b. Mustafa, Hüseyin Beşe b. Ali, 
Bayram b. Mehmed ve gayruhüm mine’l-hâzırîn

57 [10b-4] Rizo v. Todori’nin mülk bağını Dimitri v. Yorgi’ye sattığı
Vilâyet-i Rumeli’nde Kerpiniş kazâsına tâbi‘ Pavlop[ulo] nâm karyede sâkin Rizo 
v. Todori nâm nasrânî meclis-i şer‘-i şerîf-i lâzımü’t-tevkīrde işbu râfi‘ü’l-vesîka 
Dimitri v. Yorgi nâm zimmî muvâcehesinde bi’t-tav‘ ve’r-rızâ ikrâr ve i‘tirâf edip 
emlâkimden olup karye-i mezbûrede vâki‘ etrâf-ı erba‘adan mezbûr Dimitri ve 
Franko ve Todori nâm zimmîler bağları ve tarîk-i âm ile mahdûd ve mümtâz 
tahmînen otuz çapalık bir kıt‘a mülk bağımı mersûm Dimitri’ye üç bin dört yüz 
elli cedîd akçeye bey‘-i bâtt-ı kat‘î ile bey‘ edip ol dahi vech-i muharrer üzre iştirâ 
ve kabûl eyleyip semeni olan mezbûru’n-na‘t üç bin dört yüz elli akçeyi mezbûr 
Dimitri yedinden tamâmen alıp kabz eylediğimden sonra mebî‘-i mahdûd-ı 
mezkûru mahallinde zabt ve tasarrufa merkūm Dimitri’yi tarafımdan taslît ey-
ledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb 
olundu.
Fi’l-yevmi’r-râbi‘ ve’l-ışrîn min Şa‘bâni’l-mükerrem li sene hamsin ve sittîn ve elf.
Şuhûdü’l-hâl: Mustafa Beşe b. Abdullah çukadâr, Hüseyin b. Ali, Dilâver b. Abdul-
lah, Abdi b. İskender ve gayruhüm mine’l-hâzırîn
Yani, Rizo, Yorgi, Dimitri, Yani, Şero, Yorgi, Todori, Nikola, Yorgi, Panayot, Yorgi, 
Yani, Dimo, Yorgi, Franko, Anastaş, Yani ve gayr

58 [11a-1] Rukiye bt. Abdülmennân’ın Tavşan Yani’den olan oğlu 
Mehmed’in nafaka davasında sulh olduğu
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Serv mahalle-
si sâkinelerinden Rukiye bt. Abdülmennân nâm hâtun meclis-i şerî’at-i şerîfede 
işbu râfi‘ü’s-sifr Tavşan Yani v. (  ) nâm nasrânî tarafından husûs-ı câ’i’z-zikre 
vekîl olup Hüseyin Efendi b. Mahmud ve Hasan Çavuş b. Hızır şehâdetleriyle 
şer‘an vekâleti sâbite olan fahrü’l-cüyûş Mehmed Çavuş b. Ahmed nâm vekîl 
muvâcehesinde tav‘an ikrâr ve i‘tirâf edip müvekkil-i mezbûr Tavşan Yani’nin 
kendi firâşından hâsıl olan sulbî oğlu Mehmed nâm sagīrin dört buçuk sene-
de müctemi‘ olan yevmî dörder akçe nafaka-i mefrûzasından cem‘an beş bin 
yedi yüz altmış akçe nafakasını bundan esbak mezbûr Tavşan Yani’den da‘vâ 
ve taleb eylediğimde vermede te‘allül etmekle beynimizde münâza‘ât-ı kesîre 
ve muhâsamât-ı şedîde cereyânından sonra vesâtat-i muslihîn ile nafaka-i 
mezbûreden beni üç bin akçe üzerine sulh eylediklerinde ben dahi sulh-ı 
mezbûru kabûl ve bedel-i sulh olan meblağ-ı mezbûru yedinden tamâmen ahz ü 
kabz eyledim târih-i kitâba gelince mezbûr Tavşan Yani’nin nafakaya müte‘allik 
da‘vâdan zimmetini ibrâ ve iskāt eyledim dedikde mezbûre Rukiye Hâtun’un 
kelimât-ı mahkiyesini vekîl-i mezbûr vicâhen ve şifâhen tasdîk etmeğin mâ 
hüve’l-vâki‘ bi’l-ibtigā ketb olundu.
Fî selhi Şa‘bâni’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mehmed Çelebi b. Abdullah, İbrahim Efendi b. Halil, Ramazan Bey 
b. Mahmud, Mustafa Çavuş b. Ali, Mahmud Beşe b. Yusuf, Mustafa Beşe b. Safer?, 
Mehmed Efendi el-Müezzin, Mehmed Beşe b. Abdullah ve gayruhüm

59 [11a-2] Rahime Hatun bt. Abdülbâki’nin menzilinin vârisleri 
tarafından Ali Çelebi b. Süleyman’a satıldığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Nazperver ma-
hallesi sâkinelerinden olup bundan akdem vefât eden Rahime Hâtun bt. Abdülbâkī 
nâm müteveffânın verâseti sadrî kebîr oğulları Kaya ve Hüseyin nâm kimesnele-
re ve sadriye kebîre kızı Kerime nâm hâtuna münhasıra olduğu şer‘an zâhir ve 
müte‘ayyin oldukdan sonra mezbûr Hüseyin Çelebi husûs-ı câ’i’z-zikre kendi 
tarafından asâleten ve karındaşı mezbûr Kaya tarafından vekîl olup bimâ hüve 
tarîkü’s-sübût şer‘an vekâleti sâbite oldukdan sonra vekâleten ve merkūme Keri-
me Hâtun’un dahi zevci ve tarafından husûs-ı âti’z-zikre vekîl-i sâbitü’l-vekâlesi 
Halil Çelebi b. Hüdâverdi nâm kimesne meclis-i şer‘-i şerîf-i lâzımü’t-tevkīrde 
işbu râfi‘ü’l-kitâb Ali Çelebi b. Süleyman muvâcehesinde her biri bi’l-asâle ve 
bi’l-vekâle ikrâr ve i‘tirâf edip müteveffât-ı merkūmenin muhallefâtından olup 
mahalle-i merkūmede vâki‘ bir tarafdan Kaytas Bey b. Abdülmennân mülkü ve bir 
tarafdan müezzine meşrûta menzil ve bir tarafdan vâdi ve bir tarafdan tarîk-i âm 
ile mahdûd bir bâb fevkānî ve bir bâb tahtânî odaları ve bir su kuyusunu ve hav-
luyu müştemil olan mülk-i mevrûs menzilimizi mesfûr Ali Çelebi’ye sekiz bin beş 
yüz akçeye bey‘-i kat‘î ile bey‘ ve teslîm ol dahi minvâl-i muharrer üzre iştirâ ve te-
sellüm ve kabz ve kabûl eyledikden sonra semen-i mezbûr sekiz bin beş yüz akçeyi 
yedinden tamâmen ahz ü kabz eyledik ba‘de’l-yevm menzil-i mezbûr mesfûr Ali 
Çelebi’nin mülk-i müşterâsı olmuşdur keyfemâ yeşâ ve hasbemâ yehtâr mutasarrıf 
olsun dediklerinde gıbbe’t-tasdîki’ş-şer‘iyyi’l-vicâhî mâ hüve’l-vâki‘ gıbbe’t-taleb 
ketb olundu.
Fi’l-yevmi’s-sânî min şehri Ramazâni’l-mübârek min şuhûri sene hamsin ve sittîn 
ve elf.
Şuhûdü’l-hâl: Mehmed Bey b. Ahmed, Ahmed Çelebi b. Hasan, Ahmed Bey b. 
Haydar, Mehmed Çelebi b. Ahmed, Receb Efendi b. Abdi, Mustafa Çelebi b. Meh-
med ve gayruhüm mine’l-hâzırîn

60 [11a-3] Ahmed b. Mehmed’in Eyüp niyâbetinin sona erdiği
Temme’l-kelâm fî hâze’l-makām
Ve ene’l-fakīr Ahmed b. Mehmed en-Nâib
Bi Medîne-i Ebî Eyyûb el-Ensârî
(mühür)

61 [11b-1, Arapça] Hüccet ve sicillerin Eyüp kadısı Abdürrahim Efendi 
b. Mehmed Efendi zamanında ve İbrahim b. Mehmed’in nâib 
olduğu dönemde yazıldığı
Bu, müslimîn ve müslimâtın umûrunun hücec ve sicillâtda yazıldığı bir harîtadır 
ki; a‘lemü’l-ulemâ’i’l-izâm efdalü’l-fuzalâ’i’l-fihâm câmi‘u eştâti’l-ulûm ve’l-
ma‘ârif nâsibu râyâti’l-fezâ’il ve’l-avârif câmi‘u’l-fürû‘ ve’l-usûl hâvi’l-ma‘kūl 
ve’l-menkūl yenbû‘ü’l-fezâ’il metbû‘ü’l-efâzıl ki, bununla kasdettiğim kişi o va-
kitte medîne-i Hazret-i Ebî Eyyûb el-Ensârî –dâme fî rıdvâni’l-Bârî-’de kadı olan 
Hazret-i mevlânâ ve seyyidünâ Abdürrahim Efendi b. el-merhûm el-mebrûr ed-
dâric ilâ medâric-i rahmeti rabbihi’l-gafûr Mehmed Efendi’dir, onun zamânında 
vâki‘ olmuşdur. Âmelehu’llâhu bi lütfihi’l-cârî lâ zâlet ayâtü fezâilihî mastûraten fî 
sahâifi’l-leyâlî ve’l-eyyâm ve mâ berahet li etnâbü hiyâm, sa‘âdetühû marbûteten 
bi evtâdi’l-hulûdi ve’d-devâm hafezehu’llâhu te‘âlâ min âfâti’l-leyâlî ve’l-a‘vâm bi 
hurmeti men dâreti’l-eflâk bi sebebi vücûdihi’l-kerîm sallallâhu te‘âlâ aleyhi ve 
âlihi’l-ahyâri’l-kirâm.
Ben ganî ve kadîr olan rabbinin rahmetine muhtâc olan abd-i fakīr medîne-i 
mezbûrede -hamâha’llâhu te‘âlâ ani’l-âfât ve’l-beliyye- kadı nâibi olan İbrahim b. 
Mehmed’im.
Gökleri ve iki yeri yaratan Allah onları affetsin ve onlara mağfiret eylesin.







62 [11b-2] İbrahim b. Mehmed’in ölen annesi Canfeda bt. Abdullah’ın 
mehir alacağından hissesini talep ettiği üvey babası Mehmed Bey 
b. Hasan ile sulh oldukları
Medîne-i Hazret-i Ebî Eyyûb el-Ensârî’de Ali Paşa-yı cedîd mahallesinde sâkine 
iken bundan akdem vefât eden Canfeda bt. Abdullah nâm hâtunun verâseti zevc-i 
metrûkü Mehmed Bey b. Hasan nâm kimesne ile sadrî kebîr oğulları Abdülke-
rim ve İbrahim ibney Mehmed nâm kimesnelere münhasıra olduğu şer‘an zâhir 
ve müte‘ayyin oldukdan sonra mezbûr İbrahim meclis-i şer‘-i şerîf-i lâzımü’t-
tevkīrde üvey babası mesfûr Mehmed Bey muvâcehesinde ikrâr-ı tâm ve takrîr-i 
kelâm edip vâlidem merkūme Canfeda’nın zevci mezbûr Mehmed Bey zimme-
tinde iki bin cedîd akçe mehr-i müecceli olup kable’l-ahz müteveffât olmağla 
mezbûr Mehmed Bey zimmetinde kalmışidi hâlen meblağ-ı mezbûr iki bin ak-
çeden bi hasebi’l-irsi’ş-şer‘î bana isâbet eden sekiz yüz akçe hisse-i mevrûsemi 
mezbûr Mehmed Bey’den taleb ve da‘vâ eylediğimde vermede te‘allül etmekle bey-
nimizde münâza‘ât-ı kesîre cereyân etmişidi el-hâletü hâzihî beynimize muslihûn 
[ve] müslimûn tavassut edip hisse-i ma‘hûdum da‘vâsından üç yüz akçe üzerine 
sulh eylediklerinde ben dahi sulh-ı mezbûru kabûl ve bedel-i sulh olan meblağ-ı 
mezbûru yedinden tamâmen ahz ü kabz edip hisse-i mezbûrenin mâ‘adâsı beş yüz 
akçeden merkūm Mehmed Bey’in zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim ba‘de’l-yevm mezbûr Mehmed Bey ile mehr-i müeccel-i mesfûrdan 
hisse-i şer‘iyyeme müte‘allik vechen mine’l-vücûhi’ş-şer‘iyye da‘vâ ve nizâ‘ımız 
yokdur dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb 
olundu.
Fi’l-yevmi’s-sânî min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Çelebi b. Ali, Mehmed Beşe b. Hasan, 
Sefer Beşe b. Hızır, Ahmed Beşe b. Mehmed, Abdullah Beşe b. İskender ve gayru-
hüm

63 [11b-3] Ahmed Bey’in Rüstem b. Abdullah’ı sebepsiz yere topuz ve 
kılıç ile yaraladığı
Havâss-ı aliyye kazâsı nevâhîsinden Terkos nâhiyesi muzâfâtından Hacı Miha-
liç nâm karye sükkânından Rüstem b. Abdullah nâm kimesne meclis-i şerî’at-i 
şerîfede takrîr-i kelâm ve bast-ı merâm edip târih-i kitâbdan üç gün mukaddem 
vakt-i zuhrda karye-i mezbûrede vâki‘ tarlamdan araba ile buğday demedi getirir-
ken yine karye-i mezbûre sâkinlerinden Ahmed Bey nâm cündî önüme gelip bi 
gayr-ı vech-i şer‘î başıma topuz ile urup iki yerde mecrûh eyledikden sonra arka-
ma kılıç ile darb edip arkamın sol tarafını mecrûh eylemişdir, hâlen eser-i cerhim 
keşf ve ba‘de’n-nazar tahrîr olunması matlûbumdur dedikde mukırr-ı mezbûrun 
eser-i cerhi keşf olundukda fi’l-hakīka vech-i muharrer üzre başının iki yerde to-
puz yarası ve arkasının sol tarafında kılıç yarası olduğu müşâhede ve mu‘âyene 
olunmağın vâki‘ hâl hıfzan li’l-makāl bi’l-ibtigā ketb olundu.
Fi’l-yevmi’s-sâdis min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Mehmed Ağa b. Abdülbâkī, Muslu Çelebi b. Mehmed, Oruc Beşe b. 
Ebîbekir, Ali Beşe [b.] Mustafa

64 [11b-4] İspelyob v. Kosta’nın Yorgi v. Todori’ye mülk menzili ile 
iki bağını sattığı, tasarrufundaki altı tarlanın tasarruf 
hakkını devrettiği
Vilâyet-i Rumeli’nde Kalavrite kazâsına tâbi‘ Felebecerato nâm karyede sâkin İs-
pelyot v. Kosta nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Yorgi v. Todori nâm zimmî muvâcehesinde bi tav‘ihî ikrâr ve i‘tirâf edi[p] 
emlâkimd[en] olup karye-i mezbûrede vâki‘ bir tarafdan Yani v. Koma mülkü ve 
bir tarafdan Panol v. Kondu mülkü ve bir tarafdan İspelyot v. Düşer mülkü ve bir 
tarafdan tarîk-i âm ile mahdûd bir bâb fevkānî odayı ve anbarı ve bir şırahâneyi 
ve bahçeyi müştemil mülk menzilimi ve yine karye-i mezbûre kurbunda vâki‘ 
hudûdu beynimizde ma‘lûm iki kıt‘a mülk bağlarımı dahi merkūm Yorgi’ye on kıt‘a 
riyâlî kebîr guruşa bey‘-i bâtt-ı kat‘î ile bey‘ edip [12a] ol dahi vech-i meşrûh üzre 
iştirâ ve kabûl eyled[ikde]n sonra yine karye-i merkūme sınırı dâhilinde mevâzi‘-i 
müteferrikada vâki‘ her birinin hudûdu beynimizde ma‘lûm altı kıt‘a tarlalarımın 
hakk-ı tasarruflarını ma‘rifet-i sâhib-i arz ile mersûm Yorgi’ye beş kıt‘a riyâlî gu-
ruş bedel mukābelesinde tefvîz ve ferağ eylediğimde ol dahi tefevvuz ve kabûl 
eyleyip semen-i mezbûr ile bedel-i mezkûr cem‘an on beş guruşu merkūm Yor-
gi yedinden tamâmen ahz ü kabz eylediğimden sonra emlâk-i mezbûre ile arâzi-i 
mezkûreyi mahallinde zabt ve tasarruf[a] mersûm Yorgi’yi tarafımdan taslît ey-
ledim dedikde gıbbe’t-tasdîki’ş-şer‘iyyi’l-vicâhî mâ vaka‘a bi’l-ibtigā ketb olundu.
Fi’l-yevmi’s-sâbi‘ min şehri Ramazân min şuhûri sene hamsin ve sittîn ve elf.
Şuhûdü’l-hâl: Ali Beşe b. Mustafa, Abdullah b. Mustafa, Hüseyin Çelebi b. Ali, Sü-
leyman b. Karagöz, Dilâver Beşe b. Abdullah, Bayram Dede b. Mehmed, Andriço 
v. Nikola, İspelyot v. Nikola

65 [12a-1] Rahime Hatun bt. Osman’ın menzilinin vârisleri tarafından 
Musa b. Zekeriya’ya satıldığı
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-cârî-de 
merhûm Cezerî Kasım Paşa mahallesi sâkinelerinden iken bundan akdem fevt 
olan Rahime Hâtun bt. Osman nâm müteveffâtın verâseti zevc-i metrûkü İbrahim 
Halîfe b. Hasan ile li ebeveyn ibn-i ammi Mehmed b. Mehmed nâm kimesneye 
münhasıra olduğu şer‘an zâhir ve müte‘ayyin oldukdan sonra mezbûrân İbrahim 
Halîfe ve Mehmed meclis-i şer‘-i şerîf-i enverde işbu râfi‘ü’l-kitâb Musa b. Zekeriya 
nâm kimesne mahzarında her biri tav‘an ikrâr ve i‘tirâf edip mûrisemiz müteveffât-ı 
merkūme Rahime Hâtun’un muhallefâtından olup medîne-i mezbûrede Nazper-
ver mahallesinde vâki‘ bir tarafdan mahalle-i mezbûre imâmına meşrûta menzil 
ve bir tarafdan el-Hâc Ali nâm kimesne tasarrufunda olan menzil ve bir tarafdan 
tarîk-i hâs ve bir tarafdan tarîk-i âm ile mahdûd iki bâb fevkānî ve bir bâb tahtânî 
odaları ve su kuyusunu ve kenîfi ve hadîkayı müştemil mülk-i mevr[û]s menzili-
mizi cemî‘ tevâbi‘ ve levâhıkı ile mezbûr Musa’ya on dört bin fıddî râyic fi’l-vakt 
akçeye bey‘-i bâtt-ı kat‘î ile bey‘ ve teslîm edip ol dahi vech-i muharrer üzre iştirâ 
ve tesellüm ve kabz ve kabûl eyledikden sonra semeni olan mezbûru’n-na‘t on 
dört bin akçeyi mezbûr Musa yedinden tamâmen ahz ü kabz eyledik ba‘de’l-yevm 
menzil-i mahdûd-ı mezkûrda bizim vechen mine’l-vücûhi’ş-şer‘iyye alâkamız 
kalmadı mezbûr Musa’nın mülk-i müşterâsı olmuşdur keyfemâ yeşâ ve hasbemâ 
yehtâr mutasarrıf olsun dediklerinde gıbbe’t-tasdîki’ş-şer‘iyyi’l-vicâhî mâ hüve’l-
vâki‘ bi’l-ibtigā ketb olundu.
Fi’l-yevmi’s-sâbi‘ min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Davud Efendi b. Mehmed el-İmâm, el-Hâc Mustafa b. Şaban el-
Müezzin, Mehmed Bey b. Hasan el-Yesârî?, Mustafa Bey b. İbrahim, Yusuf Bey b. 
Abdullah, İbrahim Çelebi b. Mehmed, el-Hâc İbrahim Halîfe b. Ebîbekir, Ali Beşe 
b. Mustafa, Hüseyin Çelebi b. Ali, İbrahim Çelebi b. Ahmed, Dilâver Beşe b. Ab-
dullah ve gayruhüm mine’l-hâzırîn

66 [12a-2] Yani v. Rizo’nun mülk menzil yerini Franko v. Yani’ye sattığı
Vilâyet-i Rumeli’nde Çatalca kazâsına tâbi‘ Nihor Kosta nâm karyede sâkin Yani v. 
Rizo nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka Fran-
ko v. Yani nâm zimmî muvâcehesinde bi tav‘ihî ikrâr ve i‘tirâf edip silk-i mülküm-
de münselik karye-i mezbûrede vâki‘ bir tarafdan Yani v. Yorgi mülkü ve bir taraf-
dan yine benim âhar mülküm ve iki tarafdan tarîk-i âm ile mahdûd ve mümtâz 
bir kıt‘a bostan yerini müştemil mülk menzil yerimi mersûm Franko’ya beş bin 
beş yüz fıddî râyic nakid fi’l-vakt akçeye taraf[ey]nden îcâb ve kabûl[ü] hâvî bey‘-i 
bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl eyleyip 
semeni olan mezbûru’n-na‘t beş bin beş yüz [akçe]yi merkūm Franko yedinden 
tamâmen ahz ü kabz eylediğimden sonra mebî‘-i mahdûd-ı mezkûru mahallin-
de zabt ve tasarrufa mersûm Franko’yu tarafımdan [12b] taslît eyledim dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ min şehri Ramazâni’l-mübârek min şuhûri sene hamsin ve sittîn 
ve elf min hicreti men lehü’l-izzu ve’ş-şeref.
Şuhûdü’l-hâl: Ali Beşe b. Mustafa, Abdullah b. İskender, Dilâver b. Abdullah, Hü-
seyin b. Ali
İstati, Yani, Pavlo, Yani, Verato, Franko, Mestro, Miho, Yani, Yorgi, Todori, Dimo, 
Kılota?

67 [12b-1] Âişe bt. Mustafa’nın Ahmed Bey’de olan alacağını vekili 
Durmuş Çelebi vasıtasıyla tahsil ettiği
Medîne-i Hazret-i Ebî Eyyûb el-Ensârî -razıye anhü rabbühü’l-melikü’l-Bârî-
de Takyecibaşı mahallesi sâkinelerinden Âişe bt. Mustafa nâm hâtun tarafından 
husûs-ı câ’i’z-zikri ikrâra vekîl olup mezbûreyi ma‘rifet-i şer‘i[yye] ile ârifân olan 
Ali Çelebi b. Mehmed ve Mustafa Bey b. Mehmed şehâdetleriyle şer‘an vekâlet-i 
sâbite olan Mahmud Beşe b. Hüseyin nâm kimesne meclis-i şer‘-i şerîf-i enver 
ve mahfil-i dîn-i münîf-i ezherde işbu râfi‘ü’l-kitâbi’l-müstetâb Durmuş Çelebi 
b. Ebî Tâlib nâm kimesne muvâcehesinde bi’l-vekâle ikrâr-ı tâm ve takrîr-i kelâm 
edip vilâyet-i Rumeli‘nde Burgos kazâsına tâbi‘ Turgud Bey demekle ma‘rûf kar-
yede sâkin Ahmed Bey nâm kimesne zimmetinde olan karz-ı şer‘îden on beş 
bin akçe hakkımı kabza ve yine karye-i mezbûrede mevcûd olan aded[i] beyni-
mizde ma‘lûm öküzlerimi bey‘a ve semeni[ni] kabza ve bana îsâle bundan esbak 
mezbûr Durmuş Çelebi’yi tarafımdan vekîl ve nâib-i menâbına nasb ve ta‘yîn ol 
dahi kabûl eyledikden sonra mezbûr Durmuş Çelebi merkūm Ahmed Bey zim-
metinde olan on beş bin akçe hakkımı vekâleti hasebiyle kabz edip ve karye-i 
mezbûrede mevcûd mülk öküzlerimi sekiz bin akçeye bey‘ etmekle cem‘an yir-
mi üç bin akçe hakkımı ahz ü kabz etmişidi, hâlen meblağ-ı mezbûr yirmi üç 
bin akçe hakkımı vekîlim olan mezbûr Durmuş Çelebi yedinden tamâmen ahz ü 
kabz eyledim, ba‘de’l-yevm meblağ-ı mezbûr yirmi üç bin akçeden merkūm Dur-
muş Çelebi zimmetinde bir akçe ve bir habbe hakkım bâkī kalmadı dedi dedikde 
vekîl-i mezbûrun minvâl-i mübeyyen üzre cârî ve sâdır olan kelimât-ı mahkiye-
sini mezbûr Durmuş Çelebi vicâhen tasdîk ve şifâhen tahkīk etmeğin mâ hüve’l-
vâki‘ bi’l-ibtigā ketb olundu.
Fi’l-yevmi’s-sâmin min şehri Ramazâni’l-mübârek min şuhûri sene hamsin ve 
sittîn ve elf.
Şuhûdü’l-hâl: Mustafa Çelebi b. Musa, İsmail Çelebi b. Muslu, Ali Çelebi b. İb-
rahim, Ahmed Çelebi b. Ali, Ali Beşe b. Mustafa, Ahmed b. Mehmed, Hüseyin 
b. Ali







68 [12b-2] Leka v. Koçi’nin mülk menzilini Teboş v. Karaf ’a sattığı
Vilâyet-i Rumeli’nde Ergirikasrı kazâsına tâbi‘ Arnavud viranizi demekle ma‘rûf 
karye sâkinlerinden Leka v. Koçi nâm nasrânî meclis-i şer‘-i şerîfü’t-tevkīrde işbu 
râfi‘ü’l-vesîka Teboş v. Karaf nâm zimmî muvâcehesinde bi’t-tav‘ ve’r-rızâ ikrâr 
ve i‘tirâf edip silk-i mülk-i sahîhimde münselik olup karye-i mezbûrede vâki‘ bir 
tarafdan Giro v. Dedo mülkü ve iki tarafdan yine benim mülküm ve bir taraf-
dan tarîk-i âm ile mahdûd bir bâb fevkānî ve bir bâb tahtânî odaları ve anba-
rı ve bir kıt‘a bağı ve bir mikdâr arsa-i hâliyeyi müştemil mülk menzilimi cemî‘ 
tevâbi‘iyle merkūm Teboş’a dokuz bin cedîd akçeye bey‘-i bâtt-ı kat‘î ile bey‘ edip 
ol dahi vech-i mübeyyen üzre iştirâ ve kabûl eyleyip semeni olan mezbûru’n-na‘t 
dokuz bin akçeyi mersûm Teboş yedinden tamâmen alıp kabz eylediğimden son-
ra mebî‘-i mahdûd-ı mezkûru mahallinde zabt ve tasarrufa mezbûr Teboş’u [13a] 
tarafımdan taslît eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ 
bi’l-ibtigā ketb olundu.
Fi’l-yevmi’t-tâsi‘ min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Dilâver b. Abdullah, Hüseyin 
b. Ali
Kiro, Dimo, Yani, Köni, Kiro, Könö, Dimo, Kiti, Yani, Pano, Staso, Kiroş, Koçi, 
Köni, Dimo, Dimo, Zeto?

69 [13a-1] Veli Beşe b. Hüseyin’in zevcesi Âişe bt. Hüseyin’e küfrettiği 
için ayrılmalarına hükmedildiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Takyecibaşı 
mahallesi sâkinelerinden Âişe bt. Hüseyin meclis-i şer‘-i şerîf-i lâzımü’t-tevkīrde 
zevci Veli Beşe b. Hüseyin nâm râcil mahzarında üzerine da‘vâ ve takrîr-i kelâm 
edip zevcim mezbûr Veli Beşe târih-i kitâb günü bi gayr-ı vech-i şer‘î benim 
vâlideme ve dîn-i imânıma cimâ‘ lafzı ile şetm eylediğinden mâ‘adâ bre kahbe 
bre rospu deyû şetm eylemişdir, hâlen suâl olunup mûceb-i şer‘îsi icrâ olunmak 
matlûbumdur dedikde, gıbbe[’s-]suâl ve akībe’l-inkâr müdde‘î-i merkūme Âişe 
Hâtun’dan da‘vâsını mübeyyine beyyine taleb olundukda udûl-i ricâlden olup 
yine mahalle-i mezbûre sâkinlerinden Ahmed Çelebi b. Ali ve Mustafa b. Musa 
el-Müezzin ve diğer Mustafa b. Süleyman ve diğer Mustafa [b.] Şaban nâm ki-
mesneler li ecli’ş-şehâde meclis-i şer‘a hâzırûn olup istişhâd olunduklarında fi’l-
hakīka mezbûr Veli Beşe târih-i kitâb günü zevcesi müdde‘iye-i merkūmenin 
vâlidesine ve dîn-i imânına minvâl-i muharrer [üzre] cimâ‘ lafzı ile şetm eyle-
diğinden mâ‘adâ bre kahbe bre rospu deyû bizim huzûrumuzda şetm eyledi biz 
bu husûsa minvâl-i muharrer üzre [vech-i] mübeyyen üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-
tezkiye şehâdetleri makbûle ve mesmû‘a oldukdan sonra mûcebiyle müdde‘iye-i 
mezbûrenin merkūmdan firkati[n]e hükm olunup mâ vaka‘a gıbbe’t-ta[l]eb ketb 
olundu.
Fi’l-yevmi’t-tâsi‘ min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Selman b. Hamza el-Mübâşir, Hasan Beşe b. Abdullah, Sefer b. Meh-
med, Fazlullah b. Ma‘den?

70 [13a-2] Yagop v. Cane’nin bağını Ahmed Ağa b. Murad’a 
bey‘ bi’l-vefâ yoluyla sattığı
Vilâyet-i Anadolu’da Eğin kasabası sükkânından Yagop v. Cane nâm Ermeni 
meclis-i şer‘-i şerîf-i lâzımü’t-tevkīrde işbu râfi‘ü’l-kitâb yine kasaba-i merkūme 
sâkinlerinden Ahmed Ağa b. Murad nâm kimesnenin sulbî kebîr oğlu ve tarafın-
dan ikrâr-ı âti’z-zikri tasdîke vekîl olup bimâ hüve tarîkü’s-sübût şer‘an vekâleti 
sâbite olan Mehmed Çelebi nâm vekîl mahzarında bi tav‘ihî ikrâr ve i‘tirâf edip 
emlâkimden olup kasaba-i mezbûre kurbunda vâki‘ bir tarafdan Emre bağı bir 
tarafdan Ağacan bağı ve bir tarafdan Can Azîz bağı ve taraf-ı râbi‘i tarîk-i âm ile 
mahdûd ve mümtâz bir kıt‘a mülk bağımı odasıyla mezbûr Ahmed Ağa’ya târih-i 
kitâbdan üç yüz seksen gün tamâmına değin bey‘ bi’l-vefâ vechi üzre yüz kırk 
kıt‘a riyâlî kebîr guruşa bey‘ edip ol dahi vech-i muharrer üzre iştirâ ve kabûl 
eyledikden sonra semeni olan merkūmü’l-vasf yüz kırk guruşu mezbûr Ahmed 
Ağa yedinden tamâmen ahz ü kabz eyledim eğer meblağ-ı mezbûru ecel-i mezkûr 
hulûlünde merkūm Ahmed Ağa’ya edâ ve teslîm etmez isem bey‘-i mezbûr bâtte 
münkalib olsun ve mebî‘-i mezbûru mahallinde zabt ve tasarrufa mezbûr Ahmed 
Ağa’yı tarafımdan taslît eyledim dedikde mukırr-ı mezbûrun minvâl-i mübeyyen 
üzre cârî ve sâdır olan ikrârını vekîl-i mezbûr Mehmed Çelebi vicâhen ve şifâhen 
tasdîk ve tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-âşir min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Mehmed b. Abdullah, Ali b. Mustafa, Abdullah b. İskender, Dilâver 
b. Abdullah, David v. Yagop, Hoşan v. Yagop, Mardoros v. Belot ve gayruhüm 
mine’l-hâzırîn

71 [13b-1] Vezîriâzam Murad Paşa’nın kethüdâsı Mehmed Ağa’nın evine 
akıtmak üzere Müderris köyünde tarlada açtırdığı kuyulardan 
çıkardığı suyun keşfinin yapıldığı
[Derkenâr] Murad Paşa Suyu
Hâlen sadrazam vezir-i mu‘azzam düstûr-ı mübeccel müşîr-i müşârun-ileyh 
bi’l-benân sâhibü’l-cûd ve’l-ihsân nâzım-ı nizâmü’l-âlem muslih-ı mesâlih-i benî 
âdem râfi‘-i a‘lâmü’l-adli ve’l-insâf dâfi‘-i zalâmü‘z-zulmeti ve’l-a‘tâf vekîlü’s-
sa[l]tanati’s-seniyye emînü’d-devleti’l-aliyye el-mahsûs bi umûmi’l-meliki’l-a‘lâ 
Vezîriazam Murad Paşa -yesserallâhu bi’l-hayri mâ yeşâ- hazretlerinin kethüdâları 
işbu kitâbü’s-sıhhat-nisâbın sâhibi iftihârü’l-emâcid ve’l-ekârim câmi‘u[’l-]
mehâmid ve’l-mekârim zü’l-kadri[’r-]refî‘ ve’l-câhi’l-menî‘ Mehmed Ağa haz-
retlerinin babası ve taraf-ı pür-şereflerinden husûs-ı âti’z-zikre sâbitü’l-vekâle 
vekîl-i şer‘îleri umdetü’l-eşbâh Ramazan Ağa b. Cafer nâm kimesne meclis-i şer‘-i 
şerîfde bi’l-vekâle takrîr-i kelâm ve ta‘bîr ani’l-merâm [edip] müvekkil-i müşârun-
ileyh Mehmed Ağa’nın mahrûse-i Kostantıniyye hısn-ı ebvâbından Silivri Kapısı 
dâhilinde Karabaş mahallesinde vâki‘ mülk menzilinde icrâ için Havâss-ı refî‘a 
-hamâha’llâhu te‘âlâ ani’l-beliyye- kazâsına tâbi‘ Müderris köyü demekle ma‘rûf 
karye sınırı dâhilinde vezîr-i rûşen-zamîr müşîr-i müşterî-pezîr sâbıkan kapudân 
olan Mustafa Paşa hazretlerinin tasarruflarında vâki‘ ma‘lûmü’l-hudûd tarla-
da bundan akdem paşa-yı müşârun-ileyh Mustafa Paşa’nın izniyle müvekkil-i 
mûmâ-ileyh âbâr-ı müte‘addide hafr ettirmişidi, hâlen ol âbâr-ı müteferrikadan 
cem‘ ve tahsîl olunan miyâhın savb-ı şer‘-i şerîfden üzerine varılıp erbâb-ı miyâh 
beynlerinde mu‘tâd olan tarz-ı ma‘rûf ve semt-i me’lûf üzre hafr olunan âbârdan 
hâsıl olan mâ’nın mikdârı vezn ve ayâr ve tahmîn-i sahîh ile tahmîn ve ilhâk ve 
ifrâzı ta‘yîn olunmak murâdımdır [de]dikde, kıbel-i şer‘den fahrü’l-müderrisîn 
Surûrî Mustafa Efendi irsâl olunup ol dahi hâssa mi‘mârbaşı iftihârü’l-[e]mâcid 
ve’l-e‘âlî câmi‘u’l-mehâmid ve’l-me‘âlî Mustafa Ağa b. Abdülbârî ve hâssa suyo-
lu nâzırlarından a‘yünü’l-a‘yân makbûlü’s-sudûr ve’l-erkân Ali Ağa b. Yunus ve 
râh-ı âbîler kethüdâsı el-Hâc Mehmed b. Mustafa ve yiğitbaşıları el-Hâc Ahmed 
b. Ömer ve el-Hâc Abbas b. Mehmed ve Ahmed b. Ömer ve Osman b. Murtaza ve 
zeyl-i kitâbda isimleri mastûr olan bî-garaz müslimîn ile miyâh-ı mezkûrun üze-
rine varıp keşf ve müşâhede ve vezn ve ayâr olundukda kâmil iki masura su cârî 
olup mevcûd olduğunu erbâb-ı miyâh icmâ‘ ve ittifâk eyledikden sonra cennet-
mekân firdevs-i âşiyân merhûm Sultan Mehmed Hân hazretlerinin Turunçluk 
Suyu demekle ma‘rûf olan suyu ol mevzi‘e karîb olmağla mütevellî izniyle ona 
ilhâk olunup bir masura su hakk-ı icrâ alınıp bâkī bir masura suyu müvekkil-i 
müşârun-ileyh mahrûse-i merkūmede murâd eylediği mahalleden ifrâz ve zik-
ri sebk eden menzilden icrâ etmek üzre alâ vechi’l-mu‘tâd ve neski’l-i‘tiyâd vezn 
ve ayâr ve tahmîn ve ta‘yîn eylediklerini Mevlânâ-yı mezbûr mahallinde tahrîr 
ba‘dehû meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’l-
ibtigā ketb olundu.
Fî evâili Ramazâni’l-mübârek li sene hamsin ve sittîn ve elf.
Şuhûdü’l-hâl: El-Hâc Ömer b. Abdullah, Halil Beşe b. Mehmed, Mustafa Çelebi 
b. Mustafa, Ahmed b. el-Hâc Ahmed, İbrahim b. el-Hâc Ramazan, [14a] el-Hâc 
Yahya b. Abdullah, Abdullah b. Abdullah, Ahmed b. el-Hâc Ahmed, İbrahim 
Efendi el-Müderris, Muslu Çelebi b. Hasan

72 [14a-1] Budakzâde Mehmed Efendi’nin evine akıtmak üzere Bedros 
köyünde açtırdığı kuyulardan çıkardığı suyun keşfinin yapıldığı
[Derkenâr] Budakzâde Mehmed Efendi Suyu
Dârü’l-hilâfeti’l-aliyye Kostantıniyyetü’l-mahmiyye hısnı ebvâbından Silivri Ka-
pısı dâhilinde vâki‘ Karabaş mahallesi sükkânından işbu râfi‘ü’l-kitâbi’l-müstetâb 
umdetü’l-emâcid ve’l-e‘âlî Budakzâde Mehmed Efendi nâm kimesne meclis-i 
şer‘de ikrâr-ı tâm ve takrîr-i kelâm edip zikr olunan mâ’nın menzilimde cârî ol-
mak için bundan akdem Havâss-ı aliyye kazâsına tâbi‘ Bedros nâm karye kur-
bunda umdetü’l-havâs ve’l-mukarrebîn mu‘temedü’l-mülûk ve’s-selâtîn hâlen 
Dârü’s-sa‘âde ağası izzetlü Bayram Ağa hazretlerinin yed-i tasarruflarında olan 
ma‘lûmü’l-hudûd ve’l-cevânib çayırda kendi hâlis mâlım ile âbâr-ı müteferri-
ka hafr ettirmişidim, hâlen ol hafr olunan âbâr-ı müte‘addideden cem‘ ve tahsîl 
olunan miyâhın kıbel-i şer‘-i şerîfden üzerine varılıp erbâb-ı miyâh beynlerin-
de mu‘tâd olan tarz-ı ma‘rûf ve semt-i me’lûf üzre cem‘ ve tahsîl olunan mâ’nın 
mikdârı vezn ve ayâr ve tahmîn ve takvîm olunmak matlûbumdur dedikde, 
cânib-i şer‘-i kavîmden umdetü’l-müderrisîn Surûrî Mustafa Efendi irsâl olunup 
hâssa mi‘mârbaşı umdetü’l-e‘âlî ve’l-ekârim zübdetü’l-me‘âlî ve’l-mekârim Mus-
tafa Ağa b. Abdürrahim ve hâssa suyolu nâzırı olan aynü’l-a‘yân makbûlü’s-sudûr 
ve’l-erkân Ali Ağa b. Yunus ve râh-ı âbîler kethüdâsı el-Hâc Mehmed b. Musta-
fa ve yiğitbaşıları el-Hâc Ahmed b. Ömer ve el-Hâc Abbas b. Mehmed ve Ahmed 
b. Ömer ve Osman b. Murtaza ve zeyl-i vesîkada mastûrü’l-esâmî bî-garaz ehl-i 
vukūf müslimîn ile cem‘ ve tahsîl olunan miyâhın üzerine varıp keşf ve müşâhede 
ve vezn ve ayâr eylediklerinde kâmil bir masura su cârî olup mevcûd olduğunu 
icmâ‘ ve ittifâk eylediklerinden sonra cennet-mekân firdevs-âşiyân merhûm Sul-
tan Mehmed Hân -aleyhi’r-rahmetü ve’l-gufrân- hazretlerinin Turunçluk Suyu 
demekle ma‘rûf olan suyu ol mahalle karîb olmağla mütevellîsi izniyle âna ilhâk 
ve idrâc olunup bir masura suyun buçuk masurası hakk-ı mecrâ alıkonuldukdan 
sonra bâkī kalan buçuk masura suyu müşârun-ileyh Mehmed Efendi mahmiye-i 
mezbûrede murâd eylediği mahalden ifrâz ve zikri mürûr eden mülk menzilinde 
icrâ etmek üzre her biri alâ vechi’l-mu‘tâd ve neski’l-i‘tiyâd vezn-i sahîh ile vezn 
ve ayâr ve tahmîn-i sarîh ile tahmîn ve ta‘yîn eylediklerini Mevlânâ-yı müşârun-
ileyh mahallinde ketb ve terkīm ba‘dehû meclis-i şer‘a gelip alâ vukū‘ihî inhâ ve 
takrîr-i etmeğin mâ hüve’l-vâki‘ gıbbe’t-taleb ketb olundu.
Fî evâili şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Es-Sâbikūne’l-evvelûn







73 [14a-2] Çobanların peynircilere sattıkları teleme peyniri için narhtan 
fazla para istedikleri, eskiden beri teleme peynirinin fiyatının dil 
peynirinin narhının yarısı kadar olduğunun tesbiti
Medîne-i Hazret-i Ebî Eyyûb el-Ensârî -razıyallâhü anhü rabbühü’l-melikü’l-
Bârî- peynirci tâ’ifesinden Himmet Beşe b. Mehmed ve İbrahim Beşe b. Resul 
nâm kimesneler ile Yani v. Dimo ve diğer Yani v. Niko ve Dimo v. Miro nâm 
zimmîler meclis-i şer‘-i şerîf-i lâzımü’t-teşrîfde her biri takrîr-i kelâm ve ta‘bîr-i 
merâm edip biz kadîmî teleme peynirinden dil peyniri işleyegelmekle bu âna 
gelince Havâss-ı Kostantıniyye kazâsına tâbi‘ Terkos nâhiyesinde vâki‘ yaylak-
da olan çoban tâ’ifesinden koyunlarının sütlerini teleme peyniri yapıp bize altı-
şar akçe[ye] bey‘ edip biz dahi teleme peynirinden dil peyniri yapıp mahrûse-i 
Kostantıniyye’de bakkal tâ’ifesine on ikişer akçeye bey‘ eyleyip anlar dahi on dör-
der akçeye bey‘ ederler idi hâlen narh-ı pâdişâhî dahi bu minvâl üzre cârî olmuşi-
ken işbu sene-i mübârekede iştirâ eylediğimiz teleme peynirinin semenlerini edâ 
ve teslîm murâd eylediğimizde zikr olunan çoban tâ’ifesini mücerred bize narh 
cârî olmamışdır deyû bey‘ ve teslîm eyledikleri teleme peynirinin her vakıyye-
sine bizden yedişer akçe taleb edip bizimle nizâ‘dan hâlî değillerdir vukūfu olan 
bî-garaz müslimînden suâl olunup ihbârları tahrîr olunmak matlûbumuzdur de-
diklerinde mahrûse-i merkūmede bakkal tâ’ifesinden Mehmed b. Abdullah ve Ali 
Beşe b. Mahmud ve Üveys Beşe b. Mehmed ve Muharrem Beşe b. Ahmed nâm 
kimesneler li ecli’l-ihbâr meclis-i şer‘-i şerîfe hâzırûn olup fi’l-hakīka zikr olunan 
Terkos nâhiyesinde vâki‘ yaylakda olan çoban tâ’ifesi koyunlarının sütlerini tele-
me peyniri yapıp mezbûrûna altışar akçeye bey‘ edegelmişler ve narh-ı pâdişâhî 
dahi altışar akçeyedir kadîmü’l-eyyâmdan bu âna gelince çoban tâ’ifesi yapdıkları 
teleme peynirini dil peyniri narhının nısfına bey‘ edegeldikleri ma‘lûmumuzdur 
deyû her biri peynirci tâ’ifesinin takrîrlerine muvâfık haber verdiklerinde vâki‘ü’l-
hâl hıfzan li’l-makāl ketb olundu.
Fi’l-yevmi’l-hâdî aşer min şehri Ramazâni’l-mübârek li sene hamsin ve sittîn ve 
elf.
Şuhûdü’l-hâl: Ali Beşe b. Müyesser?, Kara Mehmed Beşe b. Abdullah, Ali Beşe b. 
Mustafa, Hüseyin b. Ali, Ahmed b. Hüseyin, …? b. Mehmed ve gayruhüm mine’l-
hâzırîn

74 [14b-1] Yorgi v. Rizo’nun ölen Sofyanoz’da kalan alacağını vârisi 
olan oğlu Yorgi’den tahsil ettiği
Fi’l-asl vilâyet-i Rumeli’nde Yenişehir kazâsı ihtivâsından Fenar nâhiyesi 
muzâfâtından Manastıraki nâm karyeden olup hâlen mahrûse-i İstanbul’da 
bakkal tâ’ifesinden olan Yorgi v. Rizo nâm zimmî meclis-i şer‘-i şerîf-i lâzımü’t-
teşrîfde tâ’ife-i merkūmeden diğer Yorgi v. Sofyanoz nâm [zimmî] muvâcehesinde 
üzerine da‘vâ ve takrîr-i kelâm edip merkūm diğer Yorgi’nin babası olup bundan 
akdem hâlik olan mersûm Sofyanoz zimmetinde cihet-i deyn-i şer‘îden on iki bin 
cedîd akçe hakkım olup kable’l-ahz hâlik olmağla zimmetinde kalmışidi, hâlen 
metrûkâtına vâzı‘ü’l-yed olan oğlu merkūm diğer Yorgi’den meblağ-ı mezbûru ta-
leb ederin suâl olunsun dedikde gıbbe’s-suâl mersûm Yorgi cevâbında fi’l-hakīka 
babam hâlik-i mezbûrun müdde‘î-i mezbûr Yorgi’ye minvâl-i muharrer üzre 
cihet-i merkūmeden meblağ-ı mezbûr on iki bin akçe lâzımü’l-edâ deyni var idi 
deyû tav‘an ikrâr ve i‘tirâf etmeğin ikrârı mûcebince meblağ-ı mezbûru babası 
hâlik-i merkūmun metrûkâtından müdde‘î-i mersûma edâ ve teslîme mezbûr 
Yorgi’ye tenbîh birle mâ hüve’l-vâki‘ ketb olundu.
Fi’l-yevmi’s-sânî aşer min Ramazâni’l-mübârek sene 1065.
Şuhûdü’l-hâl: Abdullah Efendi b. ( ) el-Müderris, Mehmed Efendi b. Habil, Mah-
mud Beşe çukadâr, Ali Beşe b. Mustafa, Hüseyin Çelebi b. Ali ve gayruhüm mine’l-
hâzırîn

75 [14b-2] İsmail Efendi’nin kayık bedelinden alacağı hususunda 
Ali Beşe’nin zimmetini ibrâ ettiği
Mahrûse-i Kostantıniyye’de Çoban Çavuşbaşı mahallesi sâkinlerinden İsmail 
Efendi b. Cafer nâm kimesne meclis-i şer‘-i şerîf-i lâzımü’t-tevkīrde işbu râfi‘ü’l-
kitâb Ali Beşe b. Himmet nâm râcil mahzarında bi tav‘ihî ikrâr-ı tâm ve takrîr-i 
kelâm edip mezbûr Ali Beşe zimmetinde kayık bahâsından bâkī altı yüz akçe hak-
kım olup hâlen meblağ-ı mezbûrdan merkūm Ali Beşe’nin zimmetini ibrâ ve iskāt 
eyledim ba‘de’l-yevm zimmetinde bir akçe ve bir habbe hakkım kalmadı dedik-
de, mukırr-ı mezbûr İsmail Efendi’nin minvâl-i muharrer üzre cârî ve sâdır olan 
ikrârını mezbûr Ali Beşe vicâhen ve şifâhen tasdîk ve tahkīk etmeğin mâ vaka‘a 
bi’l-ibtigā ketb olundu.
Fî 13 min Ramazân li sene 1065.
Şuhûdü’l-hâl: Ali Beşe b. Mustafa, Hüseyin Çelebi b. Ali, Abdullah b. İskender, 
Dilâver b. Abdullah, Mehmed Beşe b. Berâtî, Bayram Dede b. Mehmed, Mustafa 
Beşe b. Mehmed ve gayruhüm mine’l-hâzırîn

76 [14b-3] Yamandi v. Yorgi’nin mülk menzil yerini Esteryo 
v. Vargo’ya sattığı
Havâss-ı Kostantıniyye -hamâha’llâhu te‘âlâ ani’l-âfât ve’l-beliyye- kazâsına tâbi‘ 
Çatalca nâhiyesi muzâfâtından Oklağolu demekle ma‘rûf karye sükkânından 
Yamandi v. Yorgi nâm nasrânî meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Esteryo v. Vargo nâm zimmî muvâcehesinde bi’t-tav‘ ve’r-rızâ ikrâr ve i‘tirâf 
edip silk-i mülkümde münselik olup karye-i mezbûrede vâki‘ iki tarafdan mezbûr 
Esteryo mülkü ve bir tarafdan Todor Kosta mülkü ve bir tarafdan ba‘zan yine be-
nim mülküm ve ba‘zan tarîk-i âm ile mahdûd ve mümtâz zât-ı eşcâr-ı müsmire 
ve gayr-ı müsmire bahçeyi müştemil mülk menzil yerimi merkūm Esteryo’ya on 
üç bin cedîd akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i meşrûh üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûru’n-na‘t on üç bin akçeyi Esteryo 
yedinden tamâmen ahz ü kabz eyledim, ba‘de’l-yevm zikr olunan menzil yerin-
de alâkam kalmadı, merkūm Esteryo’nun mülk-i müşterâsıdır keyfemâ yeşâ ve 
yehtâr mutasarrıf olsun dedikde gıbbe’t-tasdîki’ş-şer‘iyyi’l-vicâhî mâ vaka‘a bi’l-
ibtigā ketb olundu.
Fî 13 min Ramazâni’l-mübârek li sene 1065.
Şuhûdü’l-hâl: El-Hâc Mehmed b. İbrahim, Salih Beşe b. Hasan, Ali Beşe b. Mus-
tafa, Abdullah b. İskender, Şimo, Pavlo, Manol, Anaştaş, Yorgi, Yani, Todori, Kir-
yazi, Diyo Mandi, Yorgi, Eksoderki, İstemad, Papa Şolo, Gorki, Dimitri, Kosta ve 
gayruhüm mine’l-hâzırîn

77 [15a-1] Yorgi v. Sofyanoz ile kardeşi Panayot’un Manastır 
köyündeki muhtelif mülklerini Yorgi v. Rizo’ya sattıkları, bedelin 
bir kısmını babalarının Yorgi’ye olan borcu ile takas ve kalanını 
tahsil ettikleri
Vilâyet-i Rumeli’nde Yenişehir kazâsına tâbi‘ Fenar nâhiyesi muzâfâtından Ma-
nastır karyesi sükkânından olup hâlen mahrûse-i İstanbul’da bakkal tâ’ifesinden 
olan Yorgi v. Sofyanoz nâm zimmî kendi tarafından asâleten ve li ebeveyn er ka-
rındaşı Panayot nâm zimmî tarafında husûs-ı câ’i’z-zikre vekîl olup bimâ hüve 
nehcü’s-sübût şer‘an vekâleti sâbite oldukdan sonra vekâleten meclis-i şer‘-i şerîf-i 
lâzımü’t-teşrîfde işbu râfi‘ü’l-vesîka diğer Yorgi v. Rizo nâm zimmî muvâcehesinde 
asâleten ve vekâleten ikrâr ve i‘tirâf edip silk-i mülkümüzde münselik olup karye-i 
merkūmede vâki‘ bir tarafdan Yani mülkü ve bir tarafdan Andon mülkü ve bir ta-
rafdan Vasilaki mülkü ve bir tarafdan tarîk-i âm ile mahdûd üç bâb fevkānî ve iki 
bâb tahtânî odaları ve havluyu müştemil mülk menzilimi ve kurbunda vâki‘ bir 
matbahımızı ve yine karye-i mezbûrede vâki‘ Karındaş Bostanı demekle ma‘rûf 
bir kıt‘a bostanı ve yine karye-i merkūme kurbunda vâki‘ lede’l-cîrân ma‘lûmü’l-
hudûd bir kıt‘a bostanı ve yine karye-i mezbûre hudûd[u] dâhilinde mevâzi‘-i 
müte‘addide[de] vâki‘ her birinin hudûdu beynimizde ma‘lûm dört kıt‘a bostan 
yeri ki cem‘an altı kıt‘a bostanlarımızı ve yine karye-i mezbûrede Kotlani nâm 
mevzi‘de vâki‘ yedi dip ceviz eşcârını ve yine karye-i mezbûre sınırı dâhilinde 
vâki‘ inde’l-ahâlî ma‘lûmü’l-hudûd bir kıt‘a mülk çayırımızı dahi merkūm diğer 
Yorgi’ye bi safkatin vâhidetin yirmi bir bin beş yüz cedîd akçeye bey‘-i bâtt-ı kat‘î 
ile bey‘ edip ol dahi vech-i muharrer üzre iştirâ ve kabûl eyledikden sonra seme-
ni olan mezbûru’n-na‘t yirmi bir bin beş yüz akçenin dokuz bin beş yüz akçesini 
mersûm Yorgi yedinden tamâmen ahz ü kabz eyleyip semen-i bâkī on iki bin ak-
çeyi babamız mesfûr Sofyanoz’un merkūm Yorgi’ye deyni olan on iki bin akçeye 
takas ol dahi mukāssa ve kabûl eyledikden sonra emlâk-i mersûmeyi mahallin-
de zabt ve tasarrufa merkūm Yorgi’yi tarafımdan taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Dilâver b. Abdullah, Hüseyin 
Çelebi b. Ali, Nikola, Rizo, Hıristo, Mavrik, Panayot, Esteryo, Hıristo, Yorgi, Rizo, 
Manol ve gayruhüm

78 [15a-2] Rahime bt. Hasan’ın mülk menzilini zevci Ali Beşe 
b. Mehmed’e sattığı
Mahrûse-i İstanbul’da Karagümrük kurbunda sâkine Rahime bt. Hasan nâm 
hâtun meclis-i şerî’at-i şerîfede zevci işbu râfi‘ü’l-kitâb Ali Beşe b. Mehmed 
nâm kimesne mahzarında ikrâr-ı tâm ve takrîr-i kelâm edip Havâss-ı sultâniyye 
kazâsına tâbi‘ Yeniceköy demekle ma‘rûf karyede vâki‘ bir tarafdan Anadolulu İs-
mail Beşe nâm kimesne mülkü ve bir tarafdan Kurd Beşe çayırı ve bir tarafdan 
Celebzâde tarlası ve bir tarafdan tarîk-i âm ile mahdûd olup bir bâb tahtânî oda-
yı ve bir sofayı ve bir su kuyusunu ve bir fırını ve iki gözlü bir kıt‘a anbarı ve zât-ı 
eşcârı müsmire ve gayr-ı müsmire hadîkayı ve kenîfi müştemil olan mülk menzili-
mi bi cümleti’t-tevâbi‘ ve’l-levâhık zevcim mezbûr Ali Beşe’ye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile altı bin cedîd akçeye bey‘ ve teslîm ol dahi 
minvâl-i mübeyyen üzre iştirâ ve tesellüm ve kabz ve kabûl eyledikden sonra se-
meni olan meblağ-ı mezbûr altı bin akçeyi mezbûr Ali Beşe yedinden bi’t-tamâm 
ve’l-kemâl ahz ü kabz eyledim ba‘de’l-yevm menzil-i mahdûd-ı mezkûrda vec-
hen mine’l-vücûhi’ş-şer‘iyye benim alâkam kalmadı zevcim mezbûr Ali Beşe’nin 
mülk-i müşterâsı olmuşdur keyfemâ yeşâ ve yehtâr mutasarrıf olsun dedikde 
gıbbe’t-tasdîki’ş-şer‘iyyi’l-vicâhî mâ vaka‘a bi’l-ibtigā ketb olundu.
Fi’l-yevmi’s-sâdis aşer min şehri Ramazâni’l-mübârek li sene hamsin ve sittîn ve elf.
Şuhûdü’l-hâl: Mustafa Bey b. Ebîbekir, Kurd Beşe b. Yusuf, Hüseyin Beşe b. Mus-
tafa, Ahmed Beşe b. Mehmed, Hüseyin Kethüdâ b. Ahmed, Ali Beşe el-Muhzır, 
Hüseyin el-Muhzır ve gayr







79 [15a-3] Yorgo v. Dimitri’nin ölen karısı ve baldızına ait menzili 
daha önce vekâleten Alagöz v. Simo’ya sattığı, vereselerin menzilde 
haklarının kalmadığı
Havâss-ı Kostantıniyye kazâsına tâbi‘ Bahçe-i Belgrad köyü demekle ma‘rûf karye 
sâkinlerinden Yorgo v. Dimitri nâm zimmî meclis-i şer‘-i şerîf-i lâzımü’t-tevkīrde 
işbu râfi‘ü’l-vesîka Alagöz v. Simo nâm zimmî muvâcehesinde ikrâr-ı tâm ve 
takrîr-i kelâm edip karye-i merkūmede vâki‘ bir tarafdan Yani nâm zimmî mülkü 
ve etrâf-ı selâseden tarîk-i âm ile mahdûd bir bâb tahtânî odayı ve havluyu müş-
temil mülk menzil bundan akdem birbiri ardınca hâlike olan zevcem Lesaro bt. 
Şütün nâm nasrânîye ile li ebeveyn kız karındaşı Alekse nâm nasrâniyenin mül-
kü olup târih-i kitâbdan bir sene mukaddem hâliketân-ı merkūmetân menzil-i 
mezkûru bey‘a ve kabz-ı semene beni vekîl etmişler idi, ben dahi vekâlet-i mah-
kiyem hasebiyle târih-i mezbûrda menzil-i mahdûd-ı mezkûru merkūm Alagöz’e 
üç bin cedîd akçeye bey‘-i bâtt-ı kat‘î ile bey‘ ve teslîm edip ol dahi vech-i muhar-
rer üzre iştirâ ve tesellüm ve kabz ve kabûl eyledikden sonra semeni olan meblağ-ı 
mezbûru mersûm Alagöz yedinden tamâmen alıp kabz etmişidim, el-hâletü hâzihî 
menzil-i mezbûrda ne benim ve ne sâir veresenin alâkası kalmamışdır, mersûm 
Alagöz’ün mülk-i müşterâsıdır keyfemâ yeşâ ve yehtâr mutasarrıf olsun dedik-
de, mukırr-ı mezbûrun minvâl-i meşrûh üzre cârî ve sâdır olan ikrâr ve takrîrini 
merkūm Alagöz vicâhen ve şifâhen tasdîk ve tahkīk etmeğin mâ hüve’l-vâki‘ bi’l-
ibtigā ketb olundu.
Fî 16 min Ramazâni’l-mübârek li sene 1065.
Şuhûdü’l-hâl: El-Hâc Mehmed b. Abdülbâkī, Ali b. Mustafa, Hüseyin b. Ali, 
Dilâver b. Abdullah, Zaharya, Esteryo, Şenedomine?, Diyako, Yani, Paroş, Andri-
ye, Polharoni?, Avyori?, Panayot, Yorgo ve gayruhüm mine’l-hâzırîn

80 [15b-1] Hasan Beşe b. Abdülbâki’nin zevcesi İsmihân’ın subaşı ve 
adamları tarafından darbedildiği ve öldüğünün tesbiti
Havâss-ı Kostantıniyye kazâsına tâbi‘ Terkos nâhiyesi muzâfâtından Yassıviran 
nâm karye sâkinlerinden hâmil-i hâze’l-kitâb Hasan Beşe b. Abdülbâkī nâm ki-
mesne meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr ani’l-merâm 
edip karye-i merkūme kurbunda vâki‘ Çayırlı tarla demekle ma‘rûf mevzi‘de târih-i 
kitâbdan bir gün mukaddem zevcem İsmihân bt. Ahmed nâm hâtun ile kendi 
hâllerimizde buğday biçerken karye-i mezbûre subaşısı olup gāibü’l-meclis Mah-
mud nâm kimesne beş nefer hizmetkârıyla gelip zevcem mezbûrenin başına ve ar-
kasına ve ellerine ve kollarına yumruk ve tepme ile bi gayr-ı hakkın darb etmek-
le mecrûh etmişidi, hâlen zevcem mezbûre İsmihân Hâtun ol darbdan müteveffât 
olmuşdur, kıbel-i şer‘den üzerine [varılıp] eser-i darbı keşf ve müşâhede olunma-
sın taleb ederin dedikde, cânib-i şer‘-i kavîmden Mevlânâ Ahmed Efendi irsâl 
olunup ol dahi zeyl-i kitâbda mastûrü’l-esâmî müslimîn ile üzerine varılıp keşf 
olundukda fi’l-hakīka mezbûrenin sağ elinin ayası ve sol elinin salavât parma-
ğı ile orta parmağı ve göğsü üstü ve boynu ve sağ cânibi koltuğuna varınca kara 
ve bere olup vech-i muharrer üzre yumruk ve tepme darbından vefât eylediğini 
müşâhed[e] ve mu‘âyene eylediklerinden sonra vâki‘ü’l-hâli Mevlânâ-yı mezbûr 
mahallinde ketb ü tahrîr, ba‘dehû meclis-i şer‘a gelip alâ vukū‘ihî inhâ ve takrîr et-
meğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis aşer min şehri Ramazâni’l-mübârek li sene hamsin ve sittîn ve 
elf.
Şuhûdü’l-hâl: Musa Efendi b. Yahya el-İmâm, Halil Halîfe b. Abdullah el-Müezzin, 
Habib Beşe b. Kasım, İbrahim b. Mehmed, Mehmed Çelebi b. Subaşı, Rıdvan Beşe 
b. Abdullah, Abd[ullah] b. İskender, Bayram Sofu b. Mehmed, Ali Beşe b. Musta-
fa, Hüseyin Beşe b. Ali

81 [15b-2] Duka v. Dedo’nun mülk menzilini Yorgo v. Niko’ya sattığı
Vilâyet-i Rumeli’nde Ergirikasrı kazâsına tâbi‘ Taranosta nâm karye sâkinlerinden 
Duka v. Dedo nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Yorgo v. Niko nâm zimmî muvâcehesinde bi tav‘ihî ikrâr ve i‘tirâf edip 
silk-i mülk-i sahîhimde münselik olup karye-i mezbûrede vâki‘ bir tarafdan 
Sago v. Hıristo mülkü ve bir tarafdan Duka v. Dimo mülkü ve bir tarafdan Papa 
Komun mülkü ve tarafı râbi‘i tarîk-i âm ile mahdûd taşdan mebnî üç tabaka ku-
leyi ve samanlığı ve zât-ı eşcârı müsmire ve gayr-ı müsmire bahçeyi müştemil 
mülk menzilimi cemî‘ tevâbi‘iyle merkūm Yorgo’ya dört bin cedîd akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i 
muharrer üzre iştirâ ve kabûl eyleyip semeni olan mezbûru’n-na‘t dört bin ak-
çeyi mersûm Yorgo yedinden tamâmen ahz ü kabz eylediğimden sonra mebî‘-i 
mahdûd-ı mezkûru mahallinde zabt ve tasarrufa mezbû[r] Yorgo’yu tarafım-
dan taslît eyledim dedikde gıbbe’t-tasdîki’ş-şer‘iyyi’l-vicâhî mâ vaka‘a bi’l-ibtigā 
ketb olundu.
Fi’l-yevmi’s-sâmin aşer min şehri Ramazâni’l-mübârek li sene hamsin ve sittîn ve 
elf.
Şuhûdü’l-hâl: Ali b. Mustafa, Hüseyin b. Ali, Dilâver b. Abdullah, Abdullah b. İs-
kender, Kiro, Yani, Sago?, Hıristo, Nasari?, Keroh?, Stokoni?, Giro, Duka, Niko, 
Panko, Anderico, Papa Angeli, Dimo







82 [15b-3] İsmihân bt. Ahmed’in subaşı tarafından darbedilerek 
öldürüldüğü, vârislerinin köy halkını mesul tutmadıkları
Husûs-ı câ’i’l-beyânın mahallinde ketb ve terkīmi iltimâs olunmağın kıbel-i 
şer‘-i kavîmden Mevlânâ Ahmed Efendi irsâl olunup ol dahi zeyl-i vesîkada 
muharrerü’l-esâmî bî-garaz müslimîn ile Havâss-ı Kostantıniyye -hamâha’llâhu 
te‘âlâ ani’l-ahrufi’l-beliyye- kazâsı [i]htivâsından Terkos nâhiyesine tâbi‘ Yassıvi-
ran nâm karyede sâkin Hasan Beşe b. Abdülbâkī nâm kimesnenin menziline varıp 
akd-i meclis-i şer‘-i şerîf eyledikde târih-i kitâbdan bir gün mukaddem madrûben 
fevt olan İsmihân bt. Ahmed nâm müteveffâtın verâseti zevc-i metrûkü mez[bû]
r Hasan Beşe [ve] sadrî kebîr oğlu Ahmed ve sadriye kebîre kızı Râbia Hâtun’a 
münhasıra olduğu şer‘an zâhir ve müte‘ayyin oldukdan sonra verese-i merkūme 
zikr olunan Yassıviran karyesi ahâlîsi mahzarında her biri verâseti hasebiyle 
ikrâr ve takrîr-i kelâm edip târih-i kitâbdan bir gün mukaddem mûrisemiz [16a] 
merkūme İsmihân’ı karye-i merkūme subaşısı Mahmud nâm kimesne katl eyle-
diği ma‘lûmumuz olmağla mûrisemiz müteveffât-ı merkūmenin dem ve diyetine 
müte‘allik ahâlî-i karye-i merkūme [ile] da‘vâ ve niza‘mız yokdur ve zimmetleri-
ni ibrâ-i âmm-ı kātı‘ü’n-nizâ[‘la] ibrâ ve iskāt eyledik, min ba‘d da‘vâ ve nizâ‘mız 
yokdur, sudûr dahi ederse lede’l-hükkâ[m-ı] zevi’l-ihtirâm istimâ‘ olunmaya de-
diklerinde gıbbe’t-tasdîki’ş-şer‘î vâki‘ü’l-hâli Mevlânâ-yı müşârun-ileyh mahallin-
de ketb ü tahrîr ba‘dehû meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’l-ibtigā ketb olundu.
Fi’l-yevmi’l-hâmis aşer min Ramazâni’l-mübârek li sene hamsin ve sittîn ve elf.
Şuhûdü’l-hâl: Mehmed b. Veli el-İmâm, el-Hâc Mahmud b. İbrahim, Rıdvan Beşe 
b. Abdullah, Sefer Beşe, Abdi b. İskender

83 [16a-1] Yani v. Dimo’nun İskolo v. Nikola’ya mülk menzilini 
sattığı ve tasarrufundaki on bir tarlayı devrettiği
Havâss-ı aliyye kazâsına tâbi‘ Pendaniçe demekle ma‘rûf karye sâkinlerinden Yani 
v. Dimo meclis-i şer‘-i şerîf-i lâzımü’t-tevkīrde işbu râfi‘ü’l-vesîka İskolo v. Nikola 
nâm nasrânî muvâcehesinde bi tav‘ihî ikrâr ve i‘tirâf edip silk-i mülk-i sahîhimde 
münselik olup karye-i mezbûre[de] vâki‘ bir tarafdan Kasab Hıristo mülkü ve bir 
tarafdan Zeto mülkü ve iki tarafdan tarîk-i âm ile mahdûd iki tahtânî odalarını 
ve bir bakkal dükkânını ve bir bağını ve bahçeyi müştemil mülk menzilimi cemî‘ 
tevâbi‘ ve levâhıkı ile merkūm İskolo’ya yedi bin cedîd akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh 
üzre iştirâ ve kabûl ve kabz eyledim dedikden sonra merhûm ve mağfûrun-leh Sul-
tan Bayezid Hân -aleyhi’r-rahmetü ve’r-rıdvân- hazretlerinin evkāfı arâzisinden 
olup karye-i mezbûrede mevâzi‘-i müteferri[ka]da her birinin hudûdu beynimiz-
de ma‘lûm on bir kıt‘a tarlalarımın dahi hakk-ı tasarruflarını ma‘rifet-i mütevellî 
ile mersûm İskolo’ya iki bin akçe bedel mukābelesinde tefvîz ve ferağ eylediğim-
de ol dahi tefevvuz ve kabûl eyledikden sonra semen-i mezkûr ile bedel-i mezbûr 
cem‘an dokuz bin akçeyi merkūm İskolo yedinden tamâ[men] ahz ü kabz eyledim 
ba‘de’l-yevm menzil-i mahdûd-ı [mez]kûr mezbûr İskolo’nun mülk-i müşterâsıdır 
keyfemâ yeşâ ve yehtâr mutasarrıf olsun tarlalar dahi dâhil-i taht-ı tasarruf[u] ol-
muşdur emsâli tasarrufu gibi tasarruf eylesin dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’l-hâdî [ve]’l-ışrîn min Ramazâni’l-mübârek li sene hamsin ve sittîn ve 
elf.
Şuhûdü’l-hâl: Hüseyin Beşe b. Ali, Abdullah b. İskender, Dilâver b. Abdullah, Ma-
nol, Pendaz, Hıristo, Sano, Atnaş, Kamanoz, Yani, İstemad, Yorgi, Rizo, Petro, İs-
temad, Nikola

84 [16a-2] Koteni bt. Yani’nin kendisini boşayan kocası Manol v. Mihal’in 
zimmetini ibrâ ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Defterî Mah-
mud Efendi mahallesi sâkinelerinden Koteni bt. Yani nâm nasrânîye meclis-i şer‘-i 
şerîf-i lâzımü’t-tevkīrde zevc-i sâbıkı işbu hâmilü’l-vesîka Manol v. Mihal nâm 
zimmî muvâcehesinde bi tav‘ihâ ikrâr ve takrîr-i kelâm edip mezbûr Manol zevcim 
olup bundan mukaddem talâk-ı bâ’in ile beni tatlîk etmişidi, hâlen merkūm Ma-
nol firâşından hâsıl olan hâzır bi’l-meclis Dimitri nâm sagīri hakk-ı hidâne tamâm 
oluncaya değin kendi mâlım ile infâk ve iksâ edip mezbûr Manol’un zimmeti-
ni zevciyete müte‘allik âmme-i da‘vâdan ibrâ ve iskāt eyledim dedikde, mukırr-ı 
mersûmenin minvâl-i muharrer üzre cârî olan ikrârını merkūm Manol vicâhen ve 
şifâhen tasdîk ve tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek min şuhûri sene ham-
sin ve sittîn ve elf.
Şuhûdü’l-hâl: Mehmed b. Mustafa, Abdülcelîl Beşe b. Ebîbekir, Mustafa b. Ömer, 
Mahmud b. Mustafa, Abdullah b. İskender, Yanyalı ve Dimo ve Yani evlâd-ı Mihal

85 [16b-1] Şamor v. Dimo’nun mülk bostanını Nikola v. Dimo’ya sattığı
Vilâyet-i Rumeli’nde Kerpiniş kazâsına tâbi‘ Kalazmeni nâm karye sâkinlerinden 
Şamor v. Dimo nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Nikola v. Dimo nâm zimmî muvâcehesinde bi’t-tav‘ ve’r-rızâ ikrâr ve i‘tirâf 
edip emlâkimden olup karye-i merkūmede vâki‘ bir tarafdan Esteryanoz mülkü 
ve etrâf-ı selâseden tarîk-i âm ile mahdûd üç dip dut eşcârını müştemil bir kıt‘a 
mülk bostanımı merkūm Nikola’ya bin cedîd akçeye bey‘-i bâtt-ı kat‘î ile bey‘ edip 
ol dahi vech-i meşrûh üzre iştirâ ve kabûl eyleyip semeni olan meblağ-ı mezbûru 
mersûm Nikola yedinden tamâmen ahz ü kabz eylediğimden sonra mebî‘-i 
mahdûd-ı mezkûru mahallinde zabt ve tasarruf[a] merkūm Nikola’yı tarafımdan 
taslît eyledim dedikde gıbbe’t-tasdîki’ş-şer‘iyyi’l-vicâhî mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene hamsin ve 
sittîn ve elf.
Şuhûdü’l-hâl: Hüseyin Çelebi b. Ali, Abdullah Beşe b. İskender, Dilâver b. Ab-
dullah, Bayram b. Mehmed, Rizo, Yorgi, Franko, Esteryanoz, Yani, Harito?, Yor-
gi, Yani, Andriye, Dimo

86 [16b-2] Paroş v. Yani’nin mülk değirmeni ile söğüt ağaçlarını 
Armağan’a sattığı
Vilâyet-i Rumeli’nde Yenişehir kazâsı ihtivâsından Fenar nâhiyesine tâbi‘ Beret-
li nâm karyede sâkin Paroş v. Yani nâm zimmî meclis-i şer‘-i şerîf-i lâzımü’t-
tevkīrde işbu râfi‘ü’l-vesîka Armağan v. Nanbu nâm zimmî muvâcehesinde bi’t-
tav‘ ve’r-rızâ ikrâr ve i‘tirâf edip emlâkimden olup karye-i mezbûre kurbunda vâki‘ 
Kızılcık Suyu demekle ma‘rûf nehir [ile] dâir bir kıt‘a mülk değirmenimi ve yine 
[karye-i] merkūme kurbunda mevâzi‘-i müteferrikada vâki‘ on dip söğüt eşcârımı 
dahi merkūm Armağan’a bin yüz cedîd akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl ey-
leyip semeni olan meblağ-ı mezbûru mersûm Armağan yedinden tamâmen ahz 
ü kabz eylediğimden sonra zikr olunan değirmen ile söğüt eşcârını mahallinde 
zabt ve tasarrufa merkūm Armağan’ı tarafımdan taslît eyledim dedikde, gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene hamsin sittîn 
ve elf.
Şuhûdü’l-hâl: Mustafa b. Abdullah, Hüseyin b. Ali, Abdullah b. İskender, Dilâver 
b. Abdullah, Dimo, Lanbo, Panayot, Kaladşilo?, Kosta, Karakaş, Lanbo, Diyako

87 [16b-3] Aspelot v. Andriye’nin Todori v. Dimo’ya muhtelif emlâkini 
sattığı ve tasarrufundaki arazileri devrettiği
Vilâyet-i Rumeli’nde Kalavrite kazâsına tâbi‘ Delvine nâm karye sâkinlerinden Aspe-
lot v. Andriye nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka 
Todori v. Dimo nâm zimmî muvâcehesinde bi tav‘ihî ikrâr ve i‘tirâf edip silk-i mül-
kümde münselik olup karye-i mezbûrede vâki‘ bir tarafdan Yani mülkü ve bir ta-
rafdan Dimo mülkü ve bir tarafdan mezbûr Todori mülkü ve taraf-ı râbi‘i tarîk-i 
âm ile mahdûd bir bâb fevkānî ve bir bâb tahtânî odaları ve bahçeyi müştemil mülk 
menzilimi cümle tevâbi‘iyle ve kurbunda vâki‘ bir kıt‘a mülk bahçe ile bir kıt‘a har-
man yerimi ve yine karye-i mezbûrede Ayvasil nâm mevzi‘de vâki‘ bir kıt‘a bağ ve 
Ku[r]d Beşe bağı kurbunda bir kıt‘a bağ ve iki dağ ortasında bir kıt‘a ki cem‘an üç 
kıt‘a mülk bağlarımı ve yine karye-i mezbûrede mevâzi‘-i müteferrikada vâki‘ otuz 
dip dut eşcârımı dahi merkūm Todori’ye altı bin yedi yüz cedîd akçeye bi safkatin 
vâhidetin bey‘-i bâtt-ı kat‘î ile bey‘ edip ol dahi minvâl-i muharrer üzre iştirâ ve 
kabûl eyledikden sonra yine karye-i mezbûre sınırı dâhilinde mevâzi‘-i adîdede 
vâki‘ inde’l-ahâlî ve’l-cîrân ma‘lûmü’l-hudûd ve’l-kıtâ‘ ve’l-mikdâr tahmînen bir 
müd tohum istî‘âb eder tarlalarımın hakk-ı tasarruflarını [dahi] ma‘rifet-i sâhib-i 
arz ile merkūm Todori’ye iki bin akçe bedel mukābelesinde tefvîz bi’l-ferağ eyledi-
ğimde ol dahi tefevvuz ve kabûl eyleyip semen-i mezbûr ile bedel-i mezkûr cem‘an 
sekiz bin beş yüz akçeyi mersûm Todori yedinden tamâmen ahz ü kabz eyledi-
ğimden sonra emlâk-i mezbûre ile arâzi-i mersûmeyi mahallinde zabt ve tasarru-
fa mezbûr Todori’yi tarafımdan taslît eyledim dedikde gıbbe’t-tasdîki’ş-şer‘iyyi’l-
vicâhî mâ hüve’l-vâki‘ bi’l-ibtigā ketb olundu.
Fî 26 min Ramazâni’l-mübârek li sene 1065.
[Şuhûdü’l-hâl:] Mustafa Beşe b. Hasan, Osman Beşe b. Abdullah, Hüseyin Çelebi 
b. Ali , Dilâver Beşe b. Abdullah ve gayruhüm mine’l-hâzırîn
Riga, Yani İstati ve Lesari Yani Andriye, Menun, Lenkoni, Islav, Alikoni, Zaharya, 
Velesko, Nikola, Yani, Andriye, Nikola

88 [17a-1] Fâtıma Hatun bt. Hüseyin ile zevcesi İsmail Çelebi 
b. İbrahim’in muhâlaa ile boşandıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Çavuş Kasım 
mahallesi sâkinelerinden fahrü’l-muhadderât Fâtıma Hâtun bt. Hüseyin tarafın-
dan hul‘ ve ibrâ-i âti’z-zikri ikrâra vekîl olup mezbûrenin zâtını ma‘rifet-i şer‘iyye 
ile ârifân olan Ahmed b. Ali ve Yusuf b. Hasan şehâdetleriyle şer‘an vekâletleri 
sâbite olan Hasan Çelebi b. Ahmed nâm vekîl meclis-i şer‘-i şerîf-i enverde 
müvekkile-i mezbûrenin zevc-i muhâlı‘ı hâmilü’l-kitâb İsmail Çelebi b. İbrahim 
tarafından kezâlik hul‘ ve ibrâ-i câ’i’z-zikri tasdîke vekîl olup şâhidân-ı mezbûrân 
şehâdetleriyle şer‘an vekâ[le]ti sâbite olan Mehmed Beşe b. Mehmed mahzarın-
da bi’l-vekâle ikrâr-ı tâm ve takrîr-i kelâm edip müvekkilem merkūme Fâtıma 
Hâtun’un müvekkil-i mezbûr İsmail Çelebi’nin zevcesi olup hüsn-i zindegâneleri 
olmamağla beynlerinde şikāk-ı küllî vâki‘ olmağın müvekkilem mezbûrenin 
müvekkil-i merkūm İsmail Çelebi zimmetinde mütekarrir olan on bin cedîd akçe 
mehr-i müeccelinden geçip ve nafaka-i iddet ve me’ûnet-i süknâsı kendi üzerine 
olmak üzre mezbûr İsmail Çelebi ile muhâla‘a-i sahîha-i şer‘iyye ile muhâla‘a ey-
leyip zevciyete müte‘allik âmme-i da‘vâdan mezbûr İsmail Çelebi’nin zimmetini 
ibrâ ve iskāt eyledi dedikde vekîl-i mezbûr Mehmed Beşe dahi vekâleti hasebiyle 
minvâl-i muharrer üzre olan hul‘ı kabûl ve ahadühümâ âharın zimmetini zevciye-
te müte‘allik cemî‘ da‘vâdan ibrâ ve iskāt eyledi dedikde mukırr-ı mezbûr Hasan 
Çelebi’nin vech-i mübeyyen üzre bi’l-vekâle cârî ve sâdır olan ikrârını vekîl-i âhar 
Mehmed Beşe vicâhen ve şifâhen tasdîk ve tahkīk etmeğin mâ hüve’l-vâki‘ bi’l-
ibtigā ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene hamsin ve sittîn 
ve elf.
Şuhûdü’l-hâl: El-Hâc Mehmed b. Ömer, Dilâver Bey b. Abdullah, Mehmed Efen-
di b. İbrahim, Abdi Efendi b. Ömer, Mustafa Beşe b. Hasan

89 [17a-2] Cezerî Kasım Paşa Camii imamı Alemüddin Efendi’nin 
kendisine meşruta olduğunu iddia ettiği evin Mehmed Bey Vakfı 
akârâtından olduğu
Medîne-i Ebî Eyyûb el-Ensârî -razıye anhü rabbühü’l-melikü’l-Bârî-de merhûm 
Cezer[î] Kasım Paşa Câmi‘-i şerîfi’nde imâm olan Alemüddîn Efendi b. Süleyman 
mahfil-i kazâ ve mahall-i hükm ve imzâda yine medîne-i mezbûrede merhûm 
Mehmed Bey el-Hamzavî Vakfı’na kıbel-i şer‘-i kavîmden mansûb mütevellî 
olan râfi‘-i hâze’l-kitâbi’l-müstetâb Mehmed Çelebi b. Mehmed nâm mütevellî 
muvâcehesinde üzerine da‘vâ ve takrîr-i kelâm edip mârrü’z-zikr Cezerî Kasım 
Paşa mahallesinde vâki‘ hudûdu ve müştemilâtı beynimizde ma‘lûm olan men-
zil merhûm-ı mezbûr Cezerî Kasım Paşa hâdimlerinden Süleyman nâm hâdimin 
mülkü olmağla hasbeten lillâhi te‘âlâ vakf edip süknâsı kendiden sonra efendi-
si Paşa’yı müşârun-ileyhin binâ eylediği câmi‘-i şerîfde kâinen men kâne imâm 
olanlara şart ve ta‘yîn edip hakk-ı mesken benim meşrûtum iken mütevellî-i 
mezbûr mütevellîsi olduğu mezbûr Mehmed Bey Vakfı akārâtından olmak üzre 
vaz‘-ı yed eder, suâl olunsun dedikde gıbbe’s-suâl mütevellî-i mezbûr cevâbında 
fi’l-hakīka menzil-i mezbûr mütevellîsi olduğum vakfın hudûdu dâhilinde ol-
duğundan mâ‘adâ bu âna değin cânib-i vakf-ı mezbûrdan zabt olunagelmişdir, 
binâ’en aleyh tevliyetim hasebiyle vaz‘-ı yed ederin deyû bir vakfiye ibrâz ve nazar 
olundukda fi’l-hakīka mezbûr Mehmed Bey Vakfı’nın hudûdu dâhilinde olduğu 
mastûr ve mukayyed bulunup lâkin hudûdunda ihtilâf olmağla müşâhede için 
savb-ı şer‘den Surûrî Mustafa Efendi irsâl olunup ol dahi zeyl-i hüccetde isimleri 
mastûr müslimîn ile münâza‘un fîh olan menzi[l-i] mezbûra varıp vakfiyesinde 
tahrîr olunduğu üzre menzi[l-i] mezbûrun cevânib-i erba‘asına nazar eylediğin-
de mezbûr Mehmed Bey Vakfı’nın hudûdu dâhilinde olduğunu müşâhede ve 
mu‘âyene eylediklerinden sonra vâki‘ü’l-hâli mahallinde tahrîr ba‘dehû meclis-i 
şer‘de bi’l-ittifâk ihbâ[r] edip ba‘dehû mezbû[r] Alemüddîn Efendi’den beyyine 
taleb olundukda müdde‘âsını isbâta kādir olmayıp husûs-ı mezbûr için bir temes-
sük dahi ibrâz etmemekle ol vechile ta‘arruzdan men‘ olunup mâ vaka‘a bi’t-taleb 
ketb olundu.
Tahrîr[en] fî âhiri Ramazâni’l-mübârek li sene hamsin ve sittîn ve elf.
Şuhûdü’l-hâl: Eyüb Çelebi b. Mustafa, Ali Bey b. Mustafa, Hasan Beşe b. Mehmed, 
Ali Beşe b. Mehmed, Mehmed Çelebi b. Hüsrev, Halil Çelebi b. Murtaza

90 [17b-1] Fâtıma bt. Sefer’in Gürcü asıllı câriyesini âzat ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Câmi‘-i kebîr 
mahallesi sâkinelerinden Fâtıma bt. Sefer nâm hâtun kıbelinden husûs-ı âti’l-
beyânı ikrâra vekîli olup mezbûrenin zâtını ma‘rifet-i şer‘iyye ile ârifân olan Yusuf 
Beşe b. Abdullah ve Memi Beşe b. Mehmed şehâdetleriyle şer‘an vekâleti sâbite 
olan fahrü’l-eşbâh Mehmed Çelebi b. Abdülbâkī nâm vekîl meclis-i şer‘-i şerîf-i 
enverde rıkkına mu‘terife olup müvekkile-i merkūmenin câriye-i memlûkesi olan 
işbu orta boylu kara kaşlı kara gözlü Gürciyyetü’l-asl Timurhan bt. Abdullah 
muvâcehesinde bi’l-vekâle ikrâr-ı tâm ve takrîr-i kelâm edip câriye-i mevsûfe-i 
merkūmeyi târih-i kitâbdan üç yüz altmış gün tamâmına değin bana hizmet edip 
müddeti tamâm oldukda sâir ahrâr-ı asliyyât gibi hürre olmak üzre mezbûre 
Timurhan’ı kitâbete kesdim bundan sonra câriye-i mevsûfe-i mezbûre hizmet-i 
mersûmeyi edâ eyledikde sâir ahrâr-ı asliyyât gibi hürre olsun dedi dedikde vekîl-i 
mezbûr Mehmed Çelebi’nin minvâl-i meşrûh üzre cârî ve sâdır olan kelimât-ı 
meşrûhasını câriye-i mevsûfe-i merkūme bi’l-muvâcehe tasdîk ve bi’l-müşâfehe 
tahkīk etmeğin mâ hüve’l-vâki‘ bi’l-ibtigā ketb olundu.
Fî 26 min Ramazân li sene 1065.
Şuhûdü’l-hâl: İsmail Beşe b. Muharrem, Ali Beşe b. Mustafa, Hüseyin Beşe [b.] 
Ali, Bayram Dede b. Mehmed, Abdi Beşe b. İskender ve gayruhüm mine’l-hâzırîn

91 [17b-2] Rabia bt. Ali’nin mülk menzilini Hamza Çavuş Vakfı ile 
Mustafa Çavuş Vakfı’na bey‘ bi’l-istiğlâl yoluyla sattığı
Medîne-i Hazret-i Ebî Eyyûb el-Ensârî -dâme [fî] rıdvâni’l-Bârî-’de Nişâncı 
Paşa mahallesi sâkinelerinden Râbia bt. Ali nâm hâtun meclis-i şer‘-i şerîf-i 
lâzımü’t-tevkīrde medîne-i merkūmede merhûm Hamza Çavuş Vakfı ile Mustafa 







Çavuş vakf eylediği nukūda bi’l-fi‘il mütevellî olan işbu râfi‘ü’l-kitâbi’l-müstetâb 
fahrü’ş-şüyûh Mehmed Efendi b. Ramazan mahzarında bi tav‘ihâ ikrâr ve i‘tirâf 
edip silk-i mülkümde münselik olup mahalle-i merkūmede vâki‘ iki tarafdan 
Abdülbâkī mülkü ve bir tarafdan Ahmed Efendi mülkü ve bir tarafdan tarîk-i âm 
ile mahdûd mülk menzilimi cemî‘ tevâbi‘ ve levâhıkı ile mütevellî-i merkūm Meh-
med Efendi’ye bi tarîki’l-istiğlâl beş bin nakd-i râyic fi’l-vakt akçeye ki bi hesâb-ı 
riyâlî elli sekiz guruş ile üç rub‘a bey‘ ve teslîm edip ol dahi vech-i muharrer üzre 
vakfeyn-i mezbûreyn mâlıyla iştirâ ve tesellüm ve kabz ve kabûl eyleyip seme-
ni olan mez[bû]ru’n-na‘t beş bin akçeyi mütevellî-i mezbûr yedinden tamâmen 
ahz ü kabz eylediğimden yine menzi[l-i] mahdûd-ı mezkûru mütevellî-i mezbûr 
Mehmed Efendi ba‘de’t-tahliyeti’ş-şer‘iyye târih-i kitâb şehri gurresinden üç sene 
tamâmına değin beher sene yedişer yüz ellişer akçeden cem‘an iki bin iki yüz elli 
akçe icâre ile bana îcâr ve teslîm ben dahi vech-i mübeyyen üzre istîcâr ve tesellüm 
ve kabûl eyledim dedikde gıbbe’t-tasdîk-i şer‘î yine mukırra-i mezbûrenin vâlidesi 
Fâtıma bt. Muslu nâm hâtun ile li ebeveyn er karındaşı Abdurrahman nâm kimes-
ne mütevellî-i mezbûr mahzarında her biri ikrâr ve takrîr-i kelâm edip menzi[l-i] 
mahdûd-ı mezkûrun derkine ve ücret-i merkūmeye tarafeynden emr ve kabûlü 
hâvî kefâlet-i sahîh[a]-i şer‘iyye ile kefîl olduk dediklerinde mâ hüve’l-vâki‘ bi’l-
ibtigā ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene hamsin ve sittîn 
ve elf.
Şuhûdü’l-hâl: Mustafa Efendi el-Müderris, Mehmed Efendi b. Hasan el-İmâm, Ali 
Çelebi b. Himmet, Mustafa b. Mehmed el-Müezzin, Bayram Halîfe b. Ebîbekir el-
Müezzin, Mehmed Dede el-Kayyım, Mustafa Efendi b. Abdullah, Mehmed Çelebi 
el-Attâr, Mustafa Halîfe el-Müezzin

92 [17b-3] Rayko v. Duka’nın mülk bağını Dimo’ya sattığı
Vilâyet-i Rumeli’nde Filorine kazâsına tâbi‘ Şirzeka nâm karye sâkinlerinden 
Rayko v. Duka nâm zimmî meclis-i şer‘-i [şerîf-i] lâzımü’t-tevkīrde işbu râfi‘ü’l-
vesîka Dimo v. Güre? nâm zimmî muvâcehesinde bi’t-tav‘i’s-sâ[f] ikrâr ve i‘tirâf 
edip silk-i mülk-i sahîhimde münselik olup karye-i mezbûrede vâki‘ etrâf-ı 
erba‘adan Yeno v. Yuvaniç ve Rumana nâm zimmîler mülkleri ve tarîk-i âm ile 
mahdûd ve mümtâz tahmînen bir buçuk dönüm bir kıt‘a mülk bağımı merkūm 
Dimo’ya bin beş yüz fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı kat‘î ile bey‘ edip ol dahi vech-i meşrûh üzre iştirâ ve kabûl 
eyleyip semeni olan mezbûru’n-na‘t bin beş yüz akçeyi mersûm Dimo yedin-
den tamâmen ahz ü kabz eylediğimden sonra mebî‘-i mahdûd-ı mezkûru ma-
hallinde zabt ve tasarrufa merkūm Dimo’yu tarafımdan taslît eyledim dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fî 28 min Ramazâni’l-mübârek li sene 1065. [18a]
Şuhûdü’l-hâl: Mustafa Beşe b. Abdullah, Dilâver Beşe b. Abdullah, Hüseyin Çelebi 
b. Ali, Abdullah Beşe b. İskender, Kiro, İstati, Tarika, Milo, Metro, Nikola ve gay-
ruhüm mine’l-hâzırîn

93 [18a-1] Todoraki v. Yani’nin mülk menzilini Yanaki 
v. Dimitri’ye sattığı
Mahrûse-i Kostantıniyye hısn-ı ebvâbından Fener Kapısı hâricinde Abdi Suba-
şı mahallesi sâkinlerinden Todoraki v. Yani nâm zimmî meclis-i [şer‘-i] şerîf-i 
lâzımü’t-tevkīrde işbu râfi‘ü’l-vesîka Yanaki v. Dimitri nâm zimmî muvâcehesinde 
bi tav‘ihî ikrâr ve i‘tirâf edip silk-i mülkümde münselik olup mahmiye-i Edir-
ne ihtivâsından Ada nâhiyesine tâbi‘ Karaağaç nâm karyede vâki‘ bir tarafı Ha-
san Bey b. Abdullah mülkü ve bir tarafdan Kosta v. Apostol mülkü ve bir tarafdan 
Dimo mülkü ve bir tarafdan tarîk-i âm ile mahdûd bir bâb fevkānî odayı ve sofayı 
ve altında ahırı ve su kuyusunu ve zât-ı eşcâr-ı müsmire ve gayr-ı müsmire bahçe-
yi müştemil mülk menzilimi cemî‘ tevâbi‘ ve levâhıkı ile mezbûr Yanaki’ye on iki 
bin cedîd akçeye tarafeynden îcâb ve kabûlü hâvî bey‘-i bâtt-ı kat‘î ile bey‘ edip ol 
dahi vech-i muharrer üzre iştirâ ve kabûl eyleyip semeni olan mezbûru’n-na‘t on 
iki bin akçeyi merkūm Yanaki yedinden tamâmen ahz ü kabz eylediğimden sonra 
zikr olunan menzilimi mahallinde zabt ve tasarrufa merkūm Yanaki’yi tarafımdan 
taslît eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā 
ketb olundu.
Fî 28 min Ramazâni’l-mübârek li sene 1065.
Şuhûdü’l-hâl: Abdi Beşe b. İskender, Dilâver Beşe b. Abdullah, Hüseyin Çelebi b. 
Ali, Bayram Sofu b. Mehmed ve gayruhüm mine’l-hâzırîn

94 [18a-2] Ölen Trandafilo v. Yani’nin menzilinin borçları nedeniyle 
vârisleri tarafından yine vârislerinden Todori’ye devri
Havâss-ı aliyye kazâsına tâbi‘ kasaba-i Çatalca’da Papaz Adniyos? nâm mahalle s[â]
ki[n]lerinden iken bundan akdem hâlik olan Trandafilo v. Yani nâm nasrânînin 
verâseti zevce-i metrûkesi Marola bt. Piyo? nâm nasrânîye ile helâkinden sonra 
şeref-i İslâm ile müşerref olan sulbî kebîr oğlu Mustafa nâm mühtediye ve sul-
biye kebîre kızı Ferşeni nâm nasrânîye ile evlâd-ı sulbiyesi Todori ve Hırsa Kov-
so? nâm zimmîlere münhasıra olduğu şer‘an zâhir ve müte‘ayyin oldukdan son-
ra merkūmûn Mustafa ve Hırsa Kovso? asâleten ve mersûme Marola ve ....? ve 
tarafından asîl ve sadriye kebîr[e] kızı merkūme Ferşeni tarafından husûs-ı âti’z-
zikre vekîl olup Dimitri v. Zografo ve Rizo v. İstemad nâm zimmîler şehâdetler[i] 
ile şer‘an vekâleti sâbite oldukdan sonra vekâleten meclis-i şer‘-i şerîf-i lâzımü’t-
tevkīrde işbu râfi‘ü’l-vesîka mersûm Todori muvâcehesinde her biri asâleten ve 
vekâleten ikrâr ve i‘tirâf edip mûrisimiz hâlik-i mezbûrun metrûkâtından olup 
mahalle-i merkūmede vâki‘ bir tarafdan Yorgi ve bir tarafdan Todori mülkü ve 
bir tarafdan Yani mülk[ü] ve taraf-ı râbi‘i tarîk-i âm ile mahdûd bir bâb fevkānî 
odayı ve altında ahırı ve havluyu müştemil olan mülk menzil hâlik-i merkūmun 
mülkü olmağın zarûret-i deyni için bey‘ olmak lâzım gelmeğin biz dahi asâlet ve 
vekâletimiz hasebiyle menzil-i mezkûrda olan hisse-i şâyi‘amızı mezbûr Todori’ye 
taraf[eyn]den îcâb ve kabûlü hâvî bey‘-i bâtt-ı kat‘î ile altı bin cedîd akçeye bey‘ 
edip kabz-ı semen ve teslîm-i mebî‘ eyledik ba‘de’l-yevm menzil-i mahdûd-ı 
mezkûrda vechen mine’l-vücûhi’ş-şer‘iyye alâka ve medhalimiz kalmadı mersûm 
Todori’nin irsen ve şirâ’en mülk-i mahzı ve hakk-ı sırfı olmuşdur keyfemâ yeşâ ve 
yehtâr mutasarrıf olsun dediklerinde mukırrûn-ı mezbûrûnun bi’l-asâle ve bi’l-
vekâle cârî ve sâdır olan ikrârlarını el-mukarru lehü’l-merkūm Todori vicâhen ve 
şifâhen tasdîk ve tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâmin ve’l-ışrîn min şehri Ramazâni’l-mübârek li sene hamsin ve 
sittîn ve elf.
Şuhûdü’l-hâl: Veli Beşe [b.] Ali, Hasan Beşe b. Yayla?, Mustafa Beşe b. Abdul-
lah, Abdullah Beşe b. İskender, Bayram Dede [b.] Mehmed ve gayruhüm mine’l-
hâzırîn

95 [18b-1] Harsafo? bt. Dimo’nun tasarrufundaki vakıf mumhânenin 
dörtte bir hissesini Yorgo v. Dimo’ya devrettiği
Vilâyet-i Rumeli’nde Yenişehir kazâsı ihtivâsından Fenar nâhiyesine tâbi‘ Mirba-
lo nâm karye sâkinelerinden Harsafo? bt. Dimo nâm nasrâniyenin zevci ve tara-
fından husûs-ı âti’z-zikre vekîli olup mezbûreyi ârifân olan Dimoli v. Hırito ve 
diğer Dimo ve İskarlet nâm zimmîler şehâdetleriyle şer‘an vekâleti sâbite olan 
Papa Polezo? v. Aleksi nâm nasrânî meclis-i şer‘-i şerîf-i lâzımü’t-tevkīrde işbu 
râfi‘ü’l-vesîka Yorgo v. Dimo nâm zimmî muvâcehesinde bi’l-vekâle ikrâr-ı tâm ve 
takrîr-i kelâm edip merhûm ( ) Vakfı’ndan olup müvekkile-i merkūmenin icâre-i 
mu‘accele-i ma‘lûme ve ücret-i müeccele ile taht-ı tasarrufunda olup mahrûse-i 
Galata hısnı ebvâbından Kalora? Kapısı hâricinde vâki‘ bir tarafdan hisar duva-
rı ve bir tarafdan sâhil-i bahr ve iki tarafdan merhûm Haydar Paşa Vakfı’ndan 
Anderon ve Franko nâm zimmîler tasarruflarında olan dükkânlar ile mahdûd ve 
mümtâz bir kıt‘a şem‘hâne dört sehim olup bir sehim hisse-i şâyi‘asını zevcem 
müvekkile-i mersûme bundan akdem merkūm Yorgo’ya altı bin beş yüz cedîd akçe 
bedel mukābelesinde ma‘rifet-i mütevellî ile tefvîz bi’l-ferağ edip ol dahi tefevvuz 
ve kabûl eyledikden sonra hakk-ı ferağ olan meblağ-ı mezbûr altı bin beş yüz ak-
çenin beş bin beş yüz akçesini mukaddemâ merkūm Yorgo yedinden müvekkile-i 
mezbûre kabz etmişidi, hâlen meblağ-ı bâkī bin akçeyi dahi vekâlet-i mahkiyem 
hasebiyle mezbûr Yorgo yedinden ahz ü kabz eyledim, ba‘de’l-yevm zikr olunan 
şem‘hâneden dört sehimden bir sehim hissede zevcem müvekkile-i mezbûrenin 
vechen mine’l-vücûhi’ş-şer‘iyye alâkası yokdur, mersûm Yorgo emsâli tasarrufu 
gibi tasarruf eylesin dedikde, vekîl-i mezbûrun vech-i mübeyyen üzre cârî ve 
sâdır olan ikrârını merkūm Yorgo vicâhen ve şifâhen tasdîk ve tahkīk etmeğin mâ 
hüve’l-vâki‘ bi’l-ibtigā ketb olundu.
Fî 29 min Ramazâni’l-mübârek li sene 1065.
Şuhûdü’l-hâl: Abdullah Beşe b. İskender, Mehmed Efendi el-Kadı, Abdullah Efen-
di el-Kadı, Hüseyin Çelebi b. Ali ve gayruhüm mine’l-hâzırîn
Franko, Todori, Todoraki, Yani, Duka, Dimitri, Yani, Hıristo, Yani, Hıristo, An-
geli, Yani, Androya, Todori, Aleksi ve Yorgi veledey Paroş, Esteryanoz, Armağan

96 [18b-2] Hüseyin Çelebi b. Mustafa’nın Osman Çelebi’deki 
alacağının bir kısmını kefili Mehmed b. Osman’dan tahsil ettiği 
ve kalanını talep ettiği
Medîne-i Hazret-i Eyyûb el-Ensârî -dâme fî rıdvâni’l-Bârî-’de Câmi‘-i kebîr ma-
hallesi sükkânından işbu râfi‘ü’l-kitâb Hüseyin Çelebi b. Mustafa nâm kimesne 
meclis-i şer‘-i şerîf-i enverde Mehmed b. Osman nâm kimesne üzerine da‘vâ ve 
takrîr-i kelâm edip gāib ani’l-meclis Osman Çelebi b. (  ) nâm kimesne zimme-
tinde evsâfı ve cinsi beynimizde ma‘lûm ( ) nâm câriye bahâsından yedi bin beş 
yüz akçe hakkım olup mezbûr Mehmed meblağ-ı merkūma kefîl bi’l-mâl olmağla 
bundan akdem beş bin akçesin mezbûr Mehmed yedinden tamâmen ahz ü kabz 
edip meblağ-ı bâkī iki bin beş yüz akçeyi hâlen taleb eylediğimde edâdan imtinâ‘ 
eder suâl olunsun dedikde gıbbe’s-suâl ve akībe’l-inkâr müdde‘î-i mezbûr Hüse-
yin Çelebi’den da‘vâsını mübeyyine beyyine taleb olundukda udûl-i müslimînden 
olup mahalle-i mezbûre sâkinlerinden Mustafa Beşe b. Mehmed ve Ali Beşe b. 
Murtaza nâm kimesne meclis-i şer‘a li ecli’ş-şehâde hâzırân olup istişhâd olunduk-
larında fi’l-hakīka müdde‘î-i mezbûrun gāib-i merkūm zimmetinde yedi bin beş 
yüz akçe hakkına mersûm Mehmed kefîl bi’l-mâl oldu biz bu husûsa şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tenkîr şehâdetleri makbûle ve mesmû‘a olmağın mûcebiyle meblağ-ı 
merkūm bâkī iki bin beş yüz akçeyi müdde‘î-i mezbûra edâ ve teslîme merkūm 
Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ min Şevvâli’l-mükerrem li sene hamsin ve sittîn ve elf.
Şuhûdü’l-hâl: Fahrü’l-kuzât Mehmed Efendi b. Habil?, Abdi Efendi b. Mehmed 
el-Kadı, Dilâver Beşe b. Abdullah, Bayram b. Mehmed

97 [18b-3] Osman Çelebi b. Hüseyin’in mülk menzilini Halil Efendi 
b. Çakır Ağa’ya sattığı
Medîne-i Ebî Eyyûb Ensârî -aleyhi rahmetü’l-Bârî-de vâki‘ merhûm Zal Paşa 
Câmi‘-i şerîfi kurbunda sâkin Osman Çelebi b. Hüseyin el-Cündî nâm kimesne 
meclis-i şer‘-i şerîf-i lâzımü’t-tevkīrde işbu hâfizu’l-kitâb Dâr-ı hilâfeti’l-aliyye 
Kostantıniyyetü’l-mahmiyye’de vâki‘ Mahmud Paşa Medresesi’nin bi’l-fi‘il mü-
derrisi olan umdetü’l-müderrisîni’l-kirâm zübdetü’l-muhakkıkīni’l-fihâm Halil 
Efendi necl-i el-merhûm el-Hâc Çakır Ağa mahzarında bi tav[‘i]’s-sâf ikrâr ve 
i‘tirâf edip medîne-i mezbûre mahallâtından Düğmecibaşı mahallesinde vâki‘ bir 
tarafdan merhûm Rahime Hâtun veresesi mülkleri ve bir tarafdan Düğmecizâde 
Vakfı ve bir tarafdan Ayni Hâtun Vakfı ve bir tarafdan tarîk-i âm ile mahdûd ve 
mümtâz olan hâriciye ve dâhiliyesi büyût-i müte‘addideyi muhteviye olan mülk 
menzilimi bi cümleti’t-tevâbi‘ ve’l-levâhık fıddî râyicü’l-vakt yüz otuz beş bin ak-
çeye mûmâ-ileyh Halil Efendi’ye bey‘-i bâtt-ı kat‘î ile bey‘ ve teslîm ve semeni olan 
meblağ-ı mezbûr yüz otuz beş bin akçeyi müşârun-ileyh Halil Efendi yedinden 
bi’t-tamâm ve’l-kemâl ahz ü kabz [19a] edip ol dahi iştirâ ve tesellüm ve kabz ey-
ledi ba‘de’l-yevm menzil-i mahdûd-ı mezbûr mûmâ-ileyh Halil Efendi’nin mülk-i 
müşterâsıdır, keyfemâ yeşâ ve yehtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fî gurreti Şevvâli’l-mükerrem li sene hamsin ve sittîn ve elf.
Şuhûdü’l-hâl: Hâcib? ah-ı Mehmed Efendi, Mehmed Efendi b. Mahmud, Yusuf 
Efendi b. eş-Şeyh Ahmed, Mehmed Efendi b. Hasan el-Kadı, Hasan Bey b. Musta-
fa, Ali Çavuş b. Muslu, eş-Şeyh Kasım

98 [19a-1] Hüseyin Çelebi b. Mehmed’in mülk menzilini Halil Çelebi 
b. Mustafa’ya sattığı
Medîne-i Ebî Eyyûb el-Ensârî -âmelehu’llâhu te‘âlâ bi lütfihi’l-cârî-de Evlice Baba 
mahallesi sâkinlerinden Hüseyin Çelebi b. Mehmed nâm kimesne meclis-i şer‘-i 
şerîf-i lâzımü’t-tevkīrde işbu hâmilü’l-kitâb Halil Çelebi b. Mustafa mahzarın-
da bi’t-tav‘ ve’r-rızâ ikrâr ve i‘tirâf edip silk-i mülk-i sahîhimde münselik olup 
mahalle-i merkūmede vâki‘ etrâf-ı erba‘adan el-Hâc Mehmed b. Abdülbâkī ve 
Nasuh Beşe b. Abdülmennân ve Mehmed Çavuş b. Mahmud mülkleri ve tarîk-i 
âm ile mahdûd olup iki bâb tahtânî odaları ve bir sofayı ve bir kileri ve bir fırını 







[ve] müşterek su kuyusunu ve havluyu ve zât-ı eşcâr-ı müsmire ve gayr-ı müsmire 
hadîkayı ve kenîfi müştemil olan mülk menzilimi bi cümleti’t-tevâbi‘ ve’l-levâhık 
ve kâffeti’l-hukūk ve’l-merâfık müşârun-ileyh Halil’e bey‘-i kat‘î ile on dokuz 
bin akçeye bâtten bey‘ ve teslîm ol dahi vech-i mübeyyen üzre iştirâ ve kabûl ve 
kabz eyledikden sonra semen-i mezbûr on dokuz bin akçeyi mersûm Halil Çe-
lebi yedinden bi’t-tamâm ve’l-kemâl alıp kabz eyledim ba‘de’l-yevm menzi[l-i] 
mahdûd-ı mezkûrda benim vechen mine’l-vücûhi’ş-şer‘iyye ve sebeben mine’l-
esbâbi’l-mer‘iyye alâka ve medhalim yokdur, müşârun-ileyh Halil Çelebi’nin 
mülk-i müşterâsıdır keyfemâ yeşâ ve hasbemâ yehtâr mutasarrıf olsun dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Şevvâli’l-mükerrem min şuhûri sene hamsin ve sittîn ve 
elf.
Şuhûdü’l-hâl: Şaban Efendi b. Ebîbekir el-İmâm, Mehmed Beşe b. Ali, Mahmud 
Beşe b. Ali, Ali Beşe b. Hasan, Ali Dede b. Ömer, Kenan b. Abdullah, el-Hâc Yusuf 
b. Abdullah, Abdullah Beşe b. İskender, Dilâver Beşe b. Abdullah

99 [19a-2] Lamro bt. Hıristo’nun mülk menzilinin İsteryo 
v. Zoti’ye satılması
Vilâyet-i Rumeli’nde kasaba-i Yanya’da Hamam mahallesinde sâkine Lamro bt. 
Hıristo tarafından bey‘-i âti’z-zikre ve kabz-ı semene vekîli olup Köni v. Mihal ve 
Yani v. İstati şehâdetleriyle şer‘an vekâleti sâbite olan Yorgi v. Nikola nâm zimmî 
meclis-i şer‘de işbu râfi‘ü’l-vesîka İsteryo v. Zoti nâm zimmî muvâcehesinde ikrâr 
edip müvekkile-i mezbûrenin emlâkinden olup mahalle-i mezbûrede vâki‘ bir ta-
rafdan Habbâz Köle mülkü ve bir tarafdan Yani mülkü ve bir tarafdan Apostol 
mülkü ve taraf-ı râbi‘i tarîk-i âm ile mahdûd mülk menzilini ve nısf bostanını 
mersûm İsteryo’ya altmış kıt‘a riyâlî guruşa bey‘-i kat‘î ile bey‘ edip ol dahi iştirâ 
ve kabûl eyleyip semeni olan altmış guruşu mezbûr İsteryo yedinden tamâmen 
alıp kabz eylediğimden sonra mebî‘ayn-i mezkûreyni mahallinde zabt ve tasar-
rufa mezbûr İsteryo’yu taslît eyledim dedikde gıbbe’t-tasdîk mâ vaka‘a kayd şüd.
Hurrire fî 6 min Şevvâli’l-mükerrem sene 1065.
Şuhûdü’l-hâl: Ahmed Çelebi kethüdâ, Dilâver b. Abdullah, Miho, Yani, Nikola, 
Dimitri, Dimo, Deleki, Pano, İstati, Ergiri, Hıristo, Nikola, Yani

100 [19a-3] Hüseyin b. Ahmed’in vârisi olmadığı için muhallefâtı 
beytülmâle intikal eden Yusuf b. Ahmed’de alacağı olduğu
Medîne-i Ebî Eyyûb el-Ensârî -dâme fî rıdvâni’l-Bârî-’de Kiremitçi Süleyman ma-
hallesi sükkânından işbu hâmilü’l-vesîka umdetü’l-eşbâh Hüseyin b. Ahmed nâm 
cündî mahfil-i kazâ ve mahall-i hükm ve imzâda bundan esbak fevt olan Yusuf b. 
Ahmed nâm müteveffânın metrûkâtına zâhirde vâris-i ma‘rûfu olmamağla vâzı‘ü’l-
yed ettiği mu‘ayyen olup medîne-i mezbûrede âmme ve hâssa beytülmâl emîni olan 
fahrü’l-emsâl Ahmed Çelebi b. Mehmed nâm kimesne mahzarında üzerine da‘vâ 
ve takrîr-i kelâm edip müteveffâ-yı mezbûr zimmetinde cihet-i karz-ı şer‘îden yüz 
kıt‘a riyâlî guruş-ı kebîr hakkım olup mukaddemâ yirmi dört guruşunu yedinden 
ahz ü kabz edip meblağ-ı bâkī yetmiş altı guruş hakkım kable’l-istîfâ fevt olmağla 
zimmetinde kalmışdı hattâ meblağ-ı mezbûr yetmiş altı guruş zimmetinde oldu-
ğunu mezbûr Yusuf hâl-i hayâtında ve kemâl-i akl ve sıhhatinde şuhûd-ı müslimîn 
huzûrunda ikrâr dahi etmişdir, hâlen muhallefât-ı vâfiyesinden taleb ederin, 
emîn-i mezbûrdan suâl olunup teslîmi matlûbumdur dedikde gıbbe’s-suâl emîn-i 
merkūm cevâbında müteveffâ-yı mezbûrun vech-i mübeyyen üzre muhallefâtına 
vaz‘-ı yed eylediğini ikrâr lâkin müteveffâ-yı mersûmun [19b] müdde‘î-i mezbûra 
olan deyn-i mezbûrunu münkir olıcak müdde‘î-i merkūmdan da‘vâsına muvâfık 
beyyine taleb olundukda udûl-i ricâlden olup medîne-i mezbûrede Zal Paşa 
mahallesi sâkinlerinden Mustafa Çelebi b. Mehmed ve diğer Mustafa Çelebi 
b. Mehmed nâm kimesne[ler] li ecli’ş-şehâde meclis-i şer‘-i şerîfe hâzırân olup 
isre’l-istişhâd fi’l-hakīka müteveffâ-yı mezbûr hâl-i hayâtında müdde‘î-i merkūm 
Hüseyin Çelebi’ye cihet-i karz-ı şer‘îden zimmetimde yüz kıt‘a riyâlî guruş dey-
nim vardır deyû bizim huzûrumuzda bi tav‘ihî ikrâr ve biz[i] işhâd etmişidi, biz 
müteveffâ-yı mezbûrun ikrârına şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri makbûle ol-
dukdan sonra meblağ-ı mezbûru dahi müteveffâ-yı merkūmdan hâl-i hayâtında 
küllen ve ba‘zan ahz ü kabz veya hibe veya havâle veyâhud vücûh-ı şer‘îden bir 
vechile zimmetini ibrâ etmediğine müdde‘î-i mezbûr Hüseyin Çelebi’ye yemîn 
billâh teklîf olundukda ol dahi yemîn billâhi’l-aliyyi’l-a‘lâ etmeğin mûcebiyle 
ba‘de’l-hükm mâ hüve’l-vâki‘ bi’t-taleb ketb olundu.
Fî evâili şehri 9 Şevvâli’l-mu‘azzam li sene hamsin ve sittîn ve elf.
Şuhûdü’l-hâl: Mehmed b. Veli, Mehmed Efendi b. Kābil, diğer Mehmed Efendi b. 
Nasuh, Mustafa Efendi b. Hasan

101 [19b-1] Osman b. Mehmed ile Mehmed b. Ahmed’in Ali’yi 
değnek ve yumruk ile darbettikleri
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Baba 
Haydar mahallesi sâkinlerinden işbu râfi‘ü’l-vesîka Ali b. ( ) nâm kimesne meclis-i 
şer‘-i şerîf-i lâzımü’t-teşrîfde Osman b. Mehmed ve Mehmed b. Ahmed nâm ki-
mesneler muvâcehelerinde üzerlerine da‘vâ ve takrîr-i kelâm edip târih-i kitâbdan 
bir gün mukaddem ben kendi hâlimde gelirken merkūmân Osman ve Mehmed bi 
gayr-ı vech-i şer‘î başıma ve omuzlarıma ve arkama değnek ve yumruk ile darb edip 
beni mecrûh etmişlerdir suâl olunup mûceb-i şer‘îsi icrâ olunmak matlûbumdur 
dedikde gıbbe’s-suâl ve akībe’l-inkâr müdde‘î-i mezbûr Ali’den müdde‘âsını mü-
beyyine beyyine taleb olundukda udûl-i ricâlden olup sâlif Baba Haydar mahal-
lesi sâkinlerinden Süleyman Çelebi b. Ali ve Mehmed b. Ali ve el-Hâc Halil b. 
Mehmed nâm kimesneler li ecli’ş-şehâde meclis-i şer‘a hâzırûn olup istişhâd olun-
duklarında fi’l-hakīka merkūmân Osman ve Mehmed târih-i kitâbdan bir gün 
mukaddem müdde‘î-i mezbûr Ali’yi değnek ile ve muşt ile başına ve omuzlarına 
ve arkasına bizim huzûrumuzda darb-ı şedîd ile darb etmişleridi, biz bu husûsa 
minvâl-i meşrûh üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiye şehâdetleri makbûle ve mesmû‘a 
olup ba‘dehû mezbûrun başına ve omuzlarına nazar olundukda fi’l-vâki‘ değnek 
ve yumruk darbından kara ve bere olduğu dahi müşâhede ve mu‘âyene olunup mâ 
hüve’l-vâki‘ bi’l-ibtigā ketb olundu.
Fî 5 min Şevvâli’l-mükerrem li sene 1065.
Şuhûdü’l-hâl: es-Seyyid Mehmed Çelebi b. Ahmed, eş-Şeyh Abdullah Efendi b. 
İsa, Hüseyin Çelebi b. Cafer, Veli Bey b. Ramazan, Ahmed Çelebi b. Hasan, Mus-
tafa Beşe b. Mehmed, Mehmed Çelebi b. Veli, Mehmed Bey b. Ali el-Cündî, Ali 
Efendi b. Ahmed, Yusuf Efendi b. Abdülbâkī, Mehmed Çelebi b. Turâbî ve gayru-
hüm mine’l-hâzırîn

102 [19b-2] Ömer b. Rıdvan’ın evinden Habib b. İlyas tarafından muhtelif 
eşya ve parasının çalındığı iddiasını ispatlayamadığı
Havâss-ı refî‘a kazâsına tâbi‘ Kadı Yakublu demekle ma‘rûf karye sükkânından 
Ömer b. Rıdvan nâm kimesne meclis-i şer‘-i şerîf-i enver ve mahfil-i dîn-i 
münîf-i ezherde işbu hâmilü’l-vesîka Habib b. İlyas nâm kimesne mahzarında 
üzerine da‘vâ ve takrîr-i kelâm edip mezbûr Habib târih-i kitâbdan iki ay mu-
kaddem karye-i mezbûrede vâki‘ menzilimden bir top bez ve bir gömlek ve do-
kuz aded makrama ve bin nakid akçemi serika eylemişdir, hâlen suâl olunsun de-
dikde gıbbe’s-suâl ve akībe’l-inkâr müdde‘î-i mezbûr Ömer’den da‘vâsını mübey-
yine beyyine taleb olundukda ikāmet-i beyyineden izhâr-ı acz edip istihlâf etme-
ğin fi’l-hakīka müdde‘î-i mezbûr Ömer’in menzilinden minvâl-i mübeyyen üzre 
bir top bez ve bir gömlek ve dokuz makrama ve bin akçesini serika eylemediğine 
merkūm Habib’e yemîn teklîf olundukda ol dahi alâ vefki’l-mes’ûl yemîn billâhi 
te‘âlâ etmeğin mûcebiyle müdde‘î-i mezbûr Ömer bî-vech mu‘ârazadan men‘ olu-
nup mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis min şehri Şevvâli’l-mu‘azzam sene 1065.
Şuhûdü’l-hâl: Selim Bey b. İskender, Halil Beşe b. İsmail, Mustafa b. Mehmed, 
Mehmed Beşe b. Abdullah

103 [20a-1] Ölen Yusuf b. Ahmed’in ortak kerestecilik yaptığı Şahin 
v. Ergiri’deki sermaye payını beytülmâlce tahsil ettiği
Medîne-i Hazret-i Ebî Eyyûb el-Ensârî’de Davud Ağa mahallesi sâkinlerinden iken 
bundan akdem vefât eden Yusuf b. Ahmed nâm kimesnenin zâhirde vârisi olma-
mağla muhallefâtının rub‘u zevcesi gāibe ani’l-meclis Siyavuş bt. Abdullah nâm 
hâtuna ve selâse erbâ‘ı beytülmâle intikāl etmeğin medîne-i mezbûrede emîn-i 
beytülmâl olan Ahmed Çelebi b. Mehmed nâm kimesne meclis-i şer‘de işbu 
râfi‘ü’l-vesîka Şâhin v. Ergiri nâm zimmî muvâcehesinde müteveffâ-yı mezbûr 
Yusuf ’un kerestecilik san‘atından şerîki olan mezbûr Şâhin muvâcehesinde bi’l-
asâle ikrâr eder ki mezbûr Şâhin müteveffâ-yı mezbûr ile san‘at-ı mezbûrede 
şerîkler olmağla mersûm Şâhin yedinde müteveffâ-yı mezbûrun ba‘de küllî hesâb 
cihet-i sermâyeden dört bin akçe hakkı zuhûr etmişidi, hâlen şerîk-i merkūm 
Şâhin yedinden meblağ-ı mezbûr dört bin akçeyi bi’t-tamâm ahz ü kabz eyledim 
dedikde gıbbe’t-tasdîki’ş-şer‘î mâ vaka‘a kayd şüd.
Hurrire fî 6 min Şevvâl sene 1065.
Şuhûdü’l-hâl: Rıdvan Kethüdâ b. Abdullah, el-Hâc Mehmed b. Mehmed, Meh-
med Efendi b. Habil, Abdullah b. İskender ve gayruhüm mine’l-hâzırîn

104 [20a-2] Mehmed Beşe ile Ahmed Beşe’nin Boğdan adlı 
zimmîdeki koyun bedelinden alacaklarını tahsil için açtıkları 
davada sulh oldukları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de sütçü tâ’ifesinden 
Mehmed Beşe b. Abdullah ve Ahmed Beşe b. Abdullah nâm kimesneler meclis-i 
şer‘-i şerîf-i lâzımü’t-teşrîfde işbu hâmilü’s-sifri’ş-şer‘î Boğdan v. Mahsum nâm 
nasrânî muvâcehesinde her biri bi’t-tav‘ ve’l-ihtiyâr lâ-bi’l-kerh ve’l-icbâr ikrâr-ı 
tâm ve takrîr-i kelâm edip mezbûr Boğdan zimmetinde adedi beynimizde ilm-i 
şer‘î ile ma‘lûm yedimizden müşterâ ve makbûz koyun semeninden otuz bin 
cedîd akçe hakkımız olup mukaddemâ meblağ-ı mezbûru mesfûr Boğdan’dan 
da‘vâ ve taleb eylediğimizde mezbûr Boğdan meblağ-ı merkūmu def ‘aten edâya 
iktidârı olmamağla beynimizde münâza‘ât-ı kesîre cereyânından sonra hâlen 
vesâtat-i muslihîn ile meblağ-ı mezbûrdan bizi an ikrâr yirmi altı bin akçe üzerine 
inşâ’-i akd-i sulh eylediklerinde biz dahi sulh-ı mezbûru kabûl ve bedel-i sulh olan 
meblağ-ı mezbûr mukābelesinde beher re’si yüz akçe olmak üzre cem‘an iki yüz 
altmış re’s koyun merkūm Boğdan’ın kendi mülkü olmağla yedinden tamâmen 
ahz ü kabz edip meblağ-ı mâ‘adâ da‘vâsından zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledik ba‘de’l-yevm mezbûr Boğdan zimmetinde bir akçe ve bir 
habbe hakkımız bâkī kalmamışdır dediklerinde mukırrân-ı mezbûrânın minvâl-i 
mübeyyen üzre cârî ve sâdır olan ikrârlarını merkūm Boğdan bi’l-muvâcehe 
tasdîk ve bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Şevvâli’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mehmed Efendi b. Habil, Mehmed Beşe b. Mustafa, Ali Beşe b. Pîrî, 
Mehmed Beşe b. Hasan ve gayruhüm

105 [20a-3] Şahin v. Ergiri’nin ortağı olan Yusuf b. Ahmed’e sermaye 
olarak para verdiğinin tesbiti
Keresteci tâ’ifesinden işbu hâmilü’s-sifri’ş-şer‘î Şâhin v. Ergiri nâm zimmî meclis-i 
şer‘-i şerîf-i lâzımü’t-teşrîfde yine tâ’ife-i mezbûreden olup bundan akdem fevt 
olan Yusuf b. Ahmed nâ[m] müteveffânın zâhirde vâris-i ma‘rûfu olmamağla 
muhallefâtının selâse erbâ‘ına vâzı‘ü’l-yed olan beytülmâl-i âmme ve hâssa emîni 
olan Ahmed Çelebi b. Mehmed nâm kimesne muvâcehesinde üzerine da‘vâ ve 
takrîr-i kelâm edip müteveffâ-yı mezbûr Yusuf ile zikr olunan kerestecilik san‘atında 
şirket-i vücûh vechi üzre şerîkler olmağla hâl-i hayâtında alâ tarîki’s-sermâye yedine 
yirmi beş bin cedîd akçe teslîm ol dahi vech-i muharrer üzre kabz ve tesellüm, lâkin 
kable’l-edâ fevt olmağla zimmetinde kalmışidi hâlen muhallefât-ı vâfiyesinden ta-
leb ederin, suâl olunup teslîme emîn-i mezbûra tenbîh olunmak matlûbumdur de-
dikde gıbbe’s-suâl emîn-i mezbûr cevâbında müteveffâ-yı mezbûrun vech-i muhar-
rer üzre muhallefâtının selâse erbâ‘ına vaz‘-ı yed eylediğini ikrâr lâkin müteve[ff]
â-yı mezbûr ile şerîkler olup cihet-i sermâyeden meblağ-ı mezbûr zimmetinde 
olduğunu münkir olıcak müdde‘î-i mezbûr Şâhin’den da‘vâsına mutâbık beyyi-
ne taleb olundukda udûl-i ricâlden olup tâ’ife-i mezbûre kethüdâsı olan Rıdvan 
Kethüdâ b. Abdullah ve yiğitbaşıları el-Hâc Mehmed b. Mehmed nâm kimesneler 
li ecli’ş-şehâde hâzırân olup istişhâd olunduklarında fi’l-vâki‘ müdde‘î-i mezbûr 
ile müteveffâ-yı merkūm bundan akdem beynlerinde akd-i şirket eylediklerinde 
müdde‘î-i mezbûr müteveffâ-yı merkūm Yusuf ’a hâl-i hayâtında ve kemâl-i akl ve 
sıhhatinde vech-i muharrer üzre yirmi beş bin akçe teslîm merkūm Yusuf dahi bi-
zim huzûrumuzda kabz etmişidi, biz bu husûsa şâhidleriz şehâdet dahi ederiz deyû 
her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri 
makbûle oldukdan sonra meblağ-ı mezbûru müteveffâ-yı merkūm yedinden 
hâl-i sıhhatinde küllen ve ba‘zan ahz ü kabz veya hibe veya havâle veyâhud taraf-ı 
şer‘iyyeden bir vechile zimmetini ibrâ ve iskāt eylemediğine müdde‘î-i merkūm 
Şâhin’e yemîn teklîf olundukda yemîn billâhi’llezî enzele’l-İncîle alâ İsâ -aleyhi’s-
selâm- etmeğin mûcebiyle ba‘de’l-hükm mâ vaka‘a bi’t-taleb ketb olundu.
Fî Şevvâli’l-mükerrem sene 1065.
Şuhûdü’l-hâl: Mustafa Efendi b. Hüseyin el-muharrirü’l-vesîka, Mehmed Efen-
di b. Nasuh, diğer Mehmed Efendi b. en-Nâib min kabl, Hüseyin b. Ali, Abdullah 
Beşe b. İskender

106 [20b-1] Papa İsterati’nin mülk menzilini Dedo’ya sattığı, bedelin 
bir kısmını daha önce satın aldığı evin bedeline saydıkları ve kalan 
miktarın ödendiği
Vilâyet-i Rumeli’nde Ergirikasrı kazâsına tâbi‘Yokava demekle ma‘rûf kar-
ye sâkinlerinden Papa İsterati v. Papa Sava nâm nasrânî meclis-i şer‘-i 
şerîf-i lâzımü’t-teşrîfde işbu hâmilü’s-sifri’ş-şer‘î Dedo v. Hıslo nâm zimmî 
muvâcehesinde bi tav‘ihî ikrâr ve i‘tirâf edip karye-i merkūmede vâki‘ bir tarafı 
Dedo v. Göni nâm nasrânî mülkü ve bir tarafı Koçu v. Gön? nâm zimmî mülkü 
ve iki tarafı tarîk-i âm ile mahdûd olup iki bâb fevkānî odaları ve bir kuleyi 
ve havluyu müştemil olan mülk menzilimi bi cümleti’t-tevâbi‘ ve’l-levâhık ve 
kâffeti’l-menâfi‘ ve’l-merâfık mesfûr Dedo’ya tarafeynden îcâb ve kabûlü hâvî 
bey‘-i kat‘î ile on bin cedîd akçeye bâtten bey‘ ve teslîm ol dahi minvâl-i mu-
harrer üzre iştirâ ve kabûl eyleyip semen-i mezkûrun yedi bin akçesini hudûdu 
beynimizde ilm-i şer‘î ile ma‘lûm olup bundan akdem bana bey‘ eylediği menzil 
bahâsından zimmetinde olan yedi bin akçe hakkı ile takas ol dahi mukāssa ve 
kabûl eyleyip semen-i bâkī üç bin akçeyi dahi mesfûr Dedo yedinden tamâmen 
ahz ü kabz eyledikden sonra [me]bî‘-i mahdûd-ı mezkûru mahallinde zabt ve 
tasarrufa merkūm Dedo’yu taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fî Şevvâli’l-mu‘azzam li sene hamsin ve sittîn ve elf.
Şuhûdü’l-hâl: Hüseyin Beşe b. Ali, Bayram Dede b. Mehmed, Abdi Beşe b. İsken-
der, Dilâver b. Abdullah
Kosta, Mirka, Koçi, Göni, Değarina, Sino, Hakasine

107 [20b-2] Mehmed Bey b. Mustafa’nın mülk bahçesini Muslu Bey 
b. Hüseyin’e sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Cebecibaşı ma-
hallesi sükkânından Mehmed Bey b. Mustafa nâm kimesne meclis-i şer‘-i şerîf-i 
lâzımü’t-teşrîfde işbu râfi‘ü’l-kitâb hâssa helvacılardan Muslu Bey b. Hüseyin nâm 
kimesne mahzarında ikrâr ve i‘tirâf edip silk-i mülk-i sahîhimde münselik olup 
mahalle-i mezbûrede vâki‘ bir tarafdan Yusuf Çelebi b. el-Hâc Osman mülkü ve 
bir tarafdan mekābir-i müslimîn ve bir tarafdan tarîk-i âm ve bir tarafdan tarîk-i 
hâs ile mahdûd ve mümtâz olup iki kıt‘a su kuyusunu ve zât-ı eşcâr-ı müsmire ve 
gayr-ı müsmireyi ve havluyu müştemil olan mülk bahçemi mezbûr Muslu Bey’e 
tarafeynden îcâb ve kabûlü hâvî bey‘-i bâtt-ı sahîh-i şer‘î ile üç yüz kıt‘a riyâlî gu-
ruşa bey‘ ve teslîm ol dahi minvâl-i muharrer üzre iştirâ ve tesellüm ve kabûl ve 
kabz eyledikden sonra semen-i mezbûru müşterî-i merkūm yedinden bi’t-tamâm 
ahz ü kabz eyledim ba‘de’l-yevm zikr olunan bahçede vechen mine’l-vücûhi’ş-
şer‘iyye ve esbâbi’l-mer‘iyye benim alâka ve medhalim yokdur, mezbûr Muslu 
Bey’in mülk-i müşterâsı olmuşdur keyfemâ yeşâ ve hasbemâ yehtâr mutasarrıf 
olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâmin min Şevvâli’l-mükerrem li sene hamsin ve sittîn ve elf.
Şuhûdü’l-hâl: El-Hâc Receb Efendi b. Ali el-İmâm, Ahmed Efendi b. Mehmed el-
İmâm, Mustafa Halîfe b. Ramazan el-Müezzin, Murad Beşe b. Mehmed er-Râcil, 
Yusuf Çelebi ve Ramazan ibney el-Hâc Osman, Ahmed Efendi b. Hasan, Yunus 
Beşe b. Murad, İbrahim Beşe b. Yusuf ve gayr

108 [20b-3] Belkıs bt. Abdülbâki’nin Alibeyköy’deki çiftliğini 
müştemilâtıyla birlikte Fâtıma Sultan’a sattığı
Husûs-ı câ’i’z-zikrin mahallinde ketb ü tahrîri iltimâs olunmağın küttâb-ı 
mahkeme-i şerîfeden umdetü’l-kuzât Mevlânâ Mehmed Efendi irsâl olunup 
ol dahi hilâl-i sutûrda mastûrü’l-esâmî müslimîn ile mahmiye-i Kostantıniy-
ye hısn-ı ebvâbından Hazret-i Ebî Eyyûb el-Ensârî Kapısı hâricinde sâkine 
umdetü’l-muhadderât zübdetü’l-muvakkarât tâcü’l-afâifi’l-mestûrât aliyyetü’z-
zât safiyyetü’s-sıfât Âişetü’z-zamân Râbiatü’d-devrân Fâtıma Sultan -dâmet 
ismetuhâ- hazretlerinin sa‘âdethânelerinde akd-i meclis-i şer‘-i şerîf eyledikde 
yine mahmiye-i merkūme hısnı ebvâbından Cebe Ali Kapısı dâhilinde Seferi-
koz mahallesi sâkinelerinden Belkıs bt. Abdülbâkī nâm hâtun meclis-i ma‘kūd-ı 
mezkûrda işbu kitâb-ı sıhhat-nisâbın sâhibeleri Sultân-ı müşârun-ileyhâ hazret-
leri taraf-ı şerîflerinden şirâ-i câ’i’z-zikri tasdîke vekîl-i sâbitü’l-vekâleleri fahrü’l-
eşbâh Ali Bey b. Mustafa nâm vekîl muvâcehesinde ikrâr ve i‘tirâf edip silk-i 
mülkümde münselik olup Havâss-ı aliyye [21a] -humiyet ani’l-beliyye- kazâsına 
tâbi‘ Alibeyköyü demekle ma‘rûf karye (…) bir tarafı Mustafa mülkü ve bir tarafı 
vâdi ve bir tarafı mîrî bahçe ve taraf-ı râbi‘i (…) ile mahdûd olup hâriciyesi bir 
bâb fevkānî oda ve bir kameriyye ta‘bîr olunu[r] tahtapûş ve bir tahtânî oda ve 
bir ahırı ve dâhiliyesi iki bâb tahtânî oda ve bir köşk ve bir fırın ve bir kenîf ve 
zât-ı eşcâr-ı müsmire ve gayr-ı müsmire hadîkayı ve iki dönüm bağ ve on dönüm 
arsa-i hâliyeyi müştemil olup çiftlik ta‘bîr olunur mülk menzilimi cümle tevâbi‘ ve 
levâhıkıyla Sultân-ı müşârun-ileyhâ hazretlerine tarafeynden îcâb ve kabûlü hâvî 
bey‘-i bâtt-ı sahîh-i şer‘î ile tâmmü’l-vezn üç yüz kıt‘a riyâlî guruş-ı kebîreye bey‘ 
ve teslîm ol dahi minvâl-i muharrer üzre iştirâ ve tesellüm ve kabz ve kabûl eyle-
dikden sonra semen-i mezbûru yed-i şerîfelerinden tamâmen ahz ü kabz eyledim, 
ba‘de’l-yevm çiftlik-i mahdûd-ı mezkûrda vechen mine’l-vücûh benim alâka ve 
medhalim yokdur, Sultân-ı müşârun-ileyhâ hazretlerinin mülk-i müşterâları ol-
muşdur, keyfemâ teşâ ve tehtâr mutasarrıfe olsun dedikde mukırra-i merkūmenin 
vech-i mukarrer üzre cârî ve sâdır olan cemî‘ ikrârları[nı] vekîl-i mezbûr Ali Bey 
bi’l-muvâcehe tasdîk ve bi’l-müşâfehe tahkīk etmeğin husûs-ı mezbûru Mevlânâ-
yı müşârun-ileyh mahallinde ketb ü tahrîr ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene hamsin ve sittîn ve elf min hicre-
ti men lehü’l-izzu ve’ş-şeref.
Şuhûdü’l-hâl: Mehmed Çelebi b. Osman, Ömer Çelebi b. Mustafa, Ebûbekir Beşe 
b. Mehmed, Hüseyin Beşe b. Abdullah, İbrahim Bey b. Yakub ve gayr

109 [21a-1] Hasan b. Abdullah’ın Yani v. Polo’ya mülk menzili ile bağını 
sattığı, tasarrufundaki tarla hisselerinin tasarruf hakkını devrettiği
Vilâyet-i Rumeli’nde Yenişehir kazâsı nevâhîsinde Kuhistân nâhiyesine tâbi‘ Pal-
yo Kasrı nâm karye sâkinlerinden Hasan b. Abdullah nâm kimesne meclis-i şer‘-i 
şerîfde işbu râfi‘ü’l-vesîka Yani v. Polo nâm zimmî muvâcehesinde bi’t-tav‘i’s-sâf 
ikrâr ve i‘tirâf edip karye-i mezbûrede vâki‘ etrâf-ı erba‘ası İstamo ve Kara İstemad 
ve Rizo mülkleri ve tarîk-i âm ile mahdûd iki bâb tahtânî odaları ve zât-ı eşcâr-ı 
müsmire ve gayr-ı müsmire bahçeyi müştemil mülk menzilden ve yine karye-i 
mezbûrede Gavrili nâm mevzi‘de vâki‘ bir kıt‘a bağ ile Gorona nâm mevzi‘de vâki‘ 
bir kıt‘a mülk bağdan ve yine mevzi‘ayn-i mezbûreyn kurbunda vâki‘ zât-ı eşcâr-ı 
müsmireyi müştemil bir kıt‘a mülk bostanda olan beş sehimden bir sehim hisse-i 
şer‘iyye-i şâyi‘amı mezbûr Yani’ye iki bin beş yüz cedîd akçeye tarafeynden îcâb 
ve kabûlü hâvî bey‘-i bâtt-ı kat‘î ile bey‘ edip ol dahi vech-i meşrûh üzre iştirâ 
ve kabûl eyledikden sonra yine karye-i mezbûre sınırı dâhilinde mevâzi‘-i mü-
tesarrıfe vâki‘ her birinin hudûdu beynimizde ma‘lûm yirmi yedi kıt‘a tarlalarda 
olan beş sehimden bir sehim hisse-i şâyi‘amın dahi hakk-ı tasarruflarını ma‘rifet-i 
sâhib-i arz ile beş yüz akçe bedel mukābelesinde tefvîz ve ferağ eylediğimde ol 
dahi tefevvuz ve kabûl eyleyip semen-i mezbûr ile bedel-i mezkûr olan üç bin ak-
çeyi merkūm Yani yedinden tamâmen ahz ü kabz eylediğimden sonra zikr olunan 
emlâk ve arâzide olan hisse-i şâyi‘alarımı mahallinde zabt ve tasarrufa tarafımdan 
mersûm Yani’yi taslît eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-
vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mehmed Efendi el-Kadı, Ahmed Çelebi el-Mukayyid, Mustafa Beşe 
b. Mehmed, Abdi Beşe b. İskender, Dilâver b. Abdullah, Yani, Zanyel?, Yorgi, Yani, 
Franko, Yorgi

110 [21a-2] Âişe Hatun bt. Abdullah’ın mülk menzilini Rıdvan Beşe 
b. Abdülmennân’a sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Dökmecibaşı 
mahallesi sâkinelerinden Âişe Hâtun bt. Abdullah meclis-i şer‘-i şerîf-i lâzımü’t-
teşrîfde işbu râfi‘ü’l-kitâb Rıdvan Beşe b. Abdülmennân nâm kimesne mahzarın-
da bi tav‘ihâ ikrâr ve i‘tirâf edip silk-i mülk-i sahîhimde münselik olup mahalle-i 
mezbûrede vâki‘ bir tarafdan Râbia Hâtun mülkü ve bir tarafdan Hasan Beşe mül-
kü ve bir tarafdan Âişe Hâtun mülkü ve bir tarafdan tarîk-i hâs ile mahdûd ve 
mümtâz olup bir bâb fevkānî ve bir bâb tahtânî odaları ve sofayı ve kenîfi ve zât-ı 
eşcâr-ı müsmire ve gayr-ı müsmire bahçe ve bağı müştemil mülk menzilimi cemî‘ 
tevâbi‘ ve levâhıkı ile mezbûr Rıdvan Beşe’ye sekiz bin beş yüz fıddî nakd-i râyic 
fi’l-vakt akçeye taraf[ey]nden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm edip ol dahi minvâl-i meşrûh üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûr sekiz bin beş yüz akçeyi merkūm 
Rıdvan Beşe yedinden bi’t-tamâm ve’l-kemâl ahz ü kabz eyledim ba‘de’l-yevm 
menzil-i mezkûrda alâka ve medhalim kalmadı mezbûr Rıdvan Beşe’nin mülk-i 
müşterâsı olmuşdur [21b] [keyfemâ yeşâ ve] hasbemâ yehtâr mutasarrıf olsun de-
dikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ [bi’t-taleb] ketb olundu.
Fi’l-yev[mi]’t-tâsi‘ min Şevvâli’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mustafa Efendi b. Ahmed el-İmâm, Mehmed b. Beşe ed-dellâl, Meh-
med ve Mustafa ibney İsmail, Mehmed Çelebi b. Kadri ...?, Bayra[m] b. Abdullah, 
Osman Çelebi b. Hüseyin, Mustafa Beşe el-Habbâz

111 [21b-1] Âişe bt. Mustafa’nın tasarrufundaki vakıf tarlalar ile bostanı 
ve çayırı Durmuş Beşe’ye devrettiği
Medîne-i Hazret-i Eyyûb’de Takyecibaşı mahallesinde sâkine fahrü’l-muhadderât 
Âişe bt. Mustafa nâm hâtun tarafından tasdîk-i câ’i’z-zikri ikrâra vekîl olup 
merkūmenin zâtını ma‘rifet-i şer‘iyye ile ârifân olan Ahmed Çelebi b. Mehmed ve 
Ali b. Mehmed şehâdetleriyle şer‘an vekâleti sâbite olan Mahmud Beşe b. Hüseyin 
nâm kimesne meclis-i şer‘-i şerîf-i lâzımü’t-teşrîfde işbu râfi‘ü’l-kitâbi’l-müstetâb 
Durmuş Beşe b. Ebî Tâlib nâm kimesne mahzarında bi’l-vekâle ikrâr ve i‘tirâf edip 
merhûm eş-Şeyh Hasan Efendi Evkāfı arâzisinde olup vilâyet-i Rumeli’nde Bur-
gos kazâsına tâbi‘ Turgud Bey karyesinde ve Taşlı nâm karyede vâki‘ her birinin 
hudûdu beynimizde ma‘lûm tahmînen on bir müd tohum istî‘âb eder dokuz kıt‘a 
tarlalarımın ve iki kıt‘a bir çayır yeri bostanımın hakk-ı tasarruflarını evkāf-ı 
merkūme mütevellîsi ma‘rifetiyle merkūm Durmuş Çelebi’ye on bin nakd-i râyic 
fi’l-vakt akçe bedel mukābelesinde ferağ ve tefvîz eylediğimde ol dahi vech-i mü-
beyyen üzre tefevvuz ve kabûl eyleyip hakk-ı ferağ olan meblağ-ı mezbûr on bin 
akçeyi yedinden tamâmen ahz ü kabz eylediğimden sonra sâlifü’z-zikr bostan ve 
çayırı ve ol tarlaları mahallinde zabt ve tasarrufa mezbûr Durmuş Çelebi’yi taslît 
eyledim dedi dedikde vekîl-i mezbûrun minvâl-i muharrer üzre cârî ve sâdır olan 
cemî‘ ikrâr ve i‘tirâfını mezbûr Durmuş vicâhen tasdîk ve şifâhen tahkīk etmeğin 
mâ hüve’l-vâki‘ bi’l-ibtigā ketb olundu.
Fi’l-yevmi’r-râbi‘ min Şevvâli’l-mükerrem li sene hamsin ve sittîn ve elf.
Şuhûdü’l-hâl: Ali Efendi b. Himmet el-İmâm, İsmail Çelebi b. Mehmed, Sefer? Beşe 
b. İsa, Mehmed Beşe b. Ahmed, Ahmed Beşe b. Ali, Mustafa Çelebi b. Derviş, (….), 
Mustafa Bey b. Memi? el-Attâr, Ahmed Bey b. Abdullah, Ali Beşe b. Abdullah, diğer 
Ali b. Mustafa, Bayram Dede b. Mehmed, Mustafa Beşe b. Mehmed ve gayr[uhüm]

112 [21b-2] Hasan b. Abdullah’ın mülk menzilini Hacı İbrahim b. Hacı 
Hasan’a sattığı ve bedelini satın aldığı câriye bedeline saydıkları
Mahrûse-i Kostantıniyye ebvâbından Topkapısı hâricinde merhûm Merkez Efen-
di mahallesi sükkânından Hasan b. Abdullah nâm kimesne meclis-i şer‘-i şerîf-i 
lâzımü’t-teşrîfde işbu râfi‘ü’l-kitâb el-Hâc İbrahim b. el-Hâc Hasan nâm kimes-
ne muvâcehesinde bi tav‘i’s-sâf ikrâr-ı tamâm ve takrîr-i kelâm edip mahalle-i 
mezbûrede vâki‘ bir tarafdan mahalle-i mezbûre imâmına meşrûta olan menzil 
ve bir tarafdan Hüseyin Bey Vakfı ve bir tarafdan Ali Efendi Vakfı ve bir taraf-
dan tarîk-i âm ile mahdûd olup iki bâb tahtânî odaları ve bir sofayı ve fırını ve 
zât-ı eşcâr-ı müsmire ve gayr-ı müsmire hadîkayı ve kenîfi müştemil olan mülk 
menzilimi bi cümleti’t-tevâbi‘ ve’l-levâhık ile müşârun-ileyh el-Hâc İbrahim’e ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile sekiz bin cedîd akçe-
ye bâtten bey‘ ve teslîm ol dahi minvâl-i muharrer üzre iştirâ ve kabûl eyledikden 
sonra semeni olan meblağ-ı mezbûr sekiz bin akçeyi müşterî-i merkūm el-Hâc İb-
rahim evsâfı beynimizde ilm-i şer‘î ile ma‘lûm müşterâ ve makbûz Kalender nâm 
câriye bahâsından zimmetinde olan sekiz bin akçe hakkıyla takas eylediğimde 
ol dahi mukāssa ve kabûl eyledi, ba‘de’l-yevm menzil-i mahdûd-ı mezkûrda vec-
hen mine’l-vücûhi’ş-şer‘iyye ve sebeben mine’l-esbâbi’l-mer‘iyye benim alâka ve 
medhalim yokdur müşterâ-yı mezbûr el-Hâc İbrahim’in mülk-i müşterâsı olmuş-
dur keyfemâ yeşâ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-âşir min Şevvâli’l-mükerrem sene hamsin ve sittîn ve elf.
Şuhûdü’l-hâl: Ahmed? b. ( ) el-İmâm, Mustafa Halîfe b. Hızır el-Müezzin, Meh-
med Çelebi b. Hasan, Ahmed ve Kadri b. Hızır, Nasuh b. Hasan, Ahmed b. Ali, 
Mehmed Beşe b. Ali, Abdi Beşe b. İskender, Abdülhalim Beşe er-Râcil

113 [21b-3] Subaşı Salih Bey’in Dimitri’nin evinde içki içilip fuhuş 
yapıldığını tesbiti
Medîne-i Ebî Eyyûb el-Ensârî -dâme fî rıdvâni’l-Bârî-’de za‘îmü’l-vakt olan işbu 
hâmilü’l-kitâb Salih Bey b. Ahmed nâm subaşı Âişe bt. Abdullah ve Havva bt. 
Abdullah nâm hâtunlar ile nâ-mahrem olan Hasan Beşe b. Abdullah nâm râcili 
ve kürekçi tâ’ifesinden Apostol v. Nikola ve kasab tâ’ifesinden Lanyo v. Mihal nâm 
zimmîler meclis-i şer‘-i şerîfe ihzâr ve muvâcehelerinde üzerlerine da‘vâ ve takrîr-i 
kelâm edip mezbûrûn işbu târih-i kitâb gecesi medîne-i merkūmede Yâvedûd ma-
hallesinde vâki‘ hâzır bi’l-meclis Dimitri v. Göko nâm zimmînin taht-ı icâresinde 
olan menzilinde şürb-i hamr edip mu‘âmele-i fuhş ederken ahz [22a] olunmuş-
dur, mezbûr Hasan Beşe’den ve sâirlerden suâl olunup takrîrleri tahrîr olunmak 
murâdımdır dedikde gıbbe’s-suâl mezbûr Hasan Beşe ve sâirleri cevâblarında 
fi’l-vâki‘ işbu târih-i kitâb gecesi mahalle-i merkūmede merkūm Dimitri’nin 
taht-ı icâresinde olan menzilinde bir oda içinde cümlesi şürb-i hamr eyledikleri-
ni merkūmetân Âişe ve Havva kendilere nâ-mahrem olduklarını mezbûr Hasan 
Beşe bi’t-tav‘ ve’l-ihtiyâr lâ-bi’l-kerh ve’l-icbâr ikrâr ve i‘tirâf eyledikde mezbûr 
subaşı dahi merkūm Hasan Beşe’nin minvâl-i meşrûh üzre cârî ve sâdır olan cemî‘ 
ikrâr ve takrîrini vicâhen tasdîk ve şifâhen tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’l-hâdî aşer min Şevvâli’l-mükerrem min şuhûri sene hamsin ve sittîn 
ve elf.
Şuhûdü’l-hâl: Mustafa Efendi b. Mehmed, Hasan Beşe b. Mehmed, Mehmed Beşe 
b. Abdülbâkī, Mustafa Beşe b. Mahmud, Mahmud Beşe b. Ahmed, Ahmed Efendi 
b. Mehmed, Ahmed Efendi b. Osman, Hüseyin Beşe b. Ali ve gayruhüm

114 [22a-1] Cezerî Kasım Paşa Vakfı’nın nâzırı Fethullah Bey 
b. Lütfullah görevini yapamadığından yerine Mehmed Efendi 
b. Abdi’nin nâzır olduğu
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Cezerî 
Kasım Paşa Vakfı’nın nâzırı ve evlâdından olup vilâyet-i Rumeli’nde mahrûse-i 
Selânik mahallâtından Ayasofya mahallesi sükkânından olan fahrü’l-eşbâh Fet-
hullah Bey b. Lütfullah nâm kimesne meclis-i şer‘-i hatîr-i lâzımü’t-tevkīrde işbu 
hâmilü’l-kitâb Mehmed Efendi b. Abdi nâm kimesne mahzarında takrîr-i kelâm 
edip ceddim merhûm-ı mezbûrun vakfının ben meşrûtiyet üzre nâzırı olup âhar 
diyârda sâkin olmağla hizmet-i nezâreti edâya iktidârım olmadığı ecilden mezbûr 
Mehmed Efendi dahi hizmet-i merkūme[yi] kabûl ve merâsimini edâya ta‘ahhüd 
ve iltizâm etmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mehmed Çelebi b. Mehmed eş-şehîr bi Arabzâde, Mehmed Efendi 
b. Abdi el-Hatîb, Alemüddîn Efendi b. Süleyman el-İmâm, Mustafa Çelebi b. Yu-
suf, Mehmed Halîfe b. Mustafa el-Müezzin, Abdullah Beşe b. İskender, Dilâver 
Beşe b. Abdullah ve gayruhüm
[Derkenâr] Bu hüccetde olan hak? ve tebdîl bu fakīr ma‘rifetiyledir gaflet olunma-
ya (mühür)

115 [22a-2] Hüseyin Çelebi b. Mehmed’in mülk menzilini Emine 
Hatun bt. Abdullah’a sattığı
Medîne-i Ebî Eyyûb el-Ensârî -dâme fî rıdvâni’l-Bârî- mahallâtından merhûm 
Defterdâr Kara Süleyman Çelebi mahallesi sâkinlerinden Hüseyin Çelebi b. Meh-
med nâm kimesne meclis-i şer‘-i şerîfde işbu râfi‘atü’l-kitâb Emine Hâtun bt. Ab-
dullah mahzarında bi’t-tav‘i’s-sâf ikrâr ve i‘tirâf edip mahalle-i mezbûrede vâki‘ bir 
tarafdan Hâfızzâde Mustafa Çelebi mülkü ve bir tarafdan Berber Mustafa mülkü 
ve iki tarafdan tarîk-i âm ile mahdûd fevkānî ve tahtânî üç bâb odaları ve kenîfi 
ve cüneyneyi müştemil mülk menzilimi bi cümleti’t-tevâbi‘ ve’l-levâhık mezbûr 
Emine Hâtun’a yüz elli üç kıt‘a riyâlî kebîr guruşa tarafeynden îcâb ve kabûlü hâvî 
bey‘-i bâtt-ı kat‘î ile bey‘ ve teslîm edip ol dahi vech-i meşrûh üzre iştirâ ve tesel-
lüm ve kabz ve kabûl eyledikden sonra semeni olan mezbûru’n-na‘t yüz elli üç gu-
ruşu merkūme Emine Hâtun yedinden tamâmen ahz ü kabz eyledim ba‘de’l-yevm 
menzil-i mezkûr mezbûre Emine Hâtun’un mülk-i müşterâsıdır keyfemâ teşâ ve 
tehtâr mutasarrıfe olsun dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ 
bi’l-ibtigā ketb olundu.
Fi’l-yevmi’s-sânî aşer min Şevvâli’l-mu‘azzam li sene hamsin ve sittîn ve elf.
Şuhûdü’l-hâl: Mahmud Efendi b. Mehmed el-İmâm, Şaban Bey b. Mustafa, Veli 
Çelebi b. İsa? el-Müezzin, Mehmed Beşe b. Şaban, Hasan Beşe b. Nasuh, Hasan 
Beşe b. Abdullah, Mehmed Beşe b. Ahmed ed-dellâl, Mehmed Çelebi b. Sunullah, 
Abdullah Beşe b. İskender, Hüseyin Çelebi b. Ali







116 [22b-1] Mehmed b. Mustafa’nın mülk menzilinin Ömer 
b. Osman’a satılması
Medîne-i Ebî Eyyûb el-Ensârî -dâme fî rıdvâni’l-Bârî- mahallâtından Serv ma-
hallesi sükkânından Mehmed b. Mustafa nâm kimesne meclis-i şer‘-i şerîf-i en-
verde işbu râfi‘ü’l-kitâb Ömer b. Osman nâm kimesne [ma]hzarında bi tav‘ihî 
ikrâr ve i‘tirâf edip emlâkimden olup mahalle-i mezbûrede vâki‘ bir tarafdan 
Yakub Beşe b. Abdullah mülkü ve bir tarafdan Pîr Ahmed nâm kimesne mül-
kü ve bir tarafdan mekābir-i müslimîn ve bir tarafdan tarîk-i âm ile mahdûd 
bir bâb fevkānî ve bir [bâb] tahtânî odaları ve bir sofayı ve bir su kuyusunu ve 
hadîka-i zât-ı eşcâr-ı müsmire ve gayr-ı müsmireyi ve kenîfi müştemil olan 
mülk menzilimi cümle tevâbi‘iyle mezbûr Ömer’e yedi bin beş yüz cedîd akçeye 
tarafeynden îcâb [ve] kabûlü hâvî bey‘-i bâtt-ı kat‘î [ile] bey‘ ve teslîm ol dahi 
vech-i mübeyyen üzre iştirâ ve tesellüm ve kabz ve kabûl eyledikden sonra se-
meni olan meblağ-ı mezbûr yedi bin beş yüz akçeyi merkūm Ömer yedinden 
tamâmen ahz ü kabz eyledim ba‘de’l-yevm menzi[l-i] mezkûr mezbûr Ömer’in 
mülk-i müşterâsıdır ve hakk-ı sırfı olmuşdur keyfemâ yeşâ ve yehtâr mutasarrıf 
olsun dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb 
olundu.
Fi’l-yevmi’l-hâmis aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mustafa Halîfe el-İmâm, Himmet Beşe b. Mehmed, Mustafa Beşe b. 
Kurd, diğer Mustafa b. Yusuf, Hasan Beşe b. Abdullah ed-dellâl, Abdullah Beşe b. 
İskender, Hüseyin Çelebi b. Ali

117 [22b-2, Arapça] Rahime bt. Mustafa’nın zevci Hacı Hüseyin b. Abdullah 
kaybolduğundan talebi üzerine kendisine nafaka tayin olunması
Bu bir hüccet-i sahîha-i şer‘iyyedir ki onda olanın zikri ile mazmûnu bilinir.
Medîne-i Hazret-i Ebî Eyyûb el-Ensârî mahallâtından Veli Baba mahallesinde 
sâkine olan Rahime bt. Mustafa nâm hâtun meclis-i şerî‘atü’ş-şerîfeti’l-garrâ ve 
mahfil-i tarîkatü’r-refî‘atü’z-zehrâda –Allahü te‘âlâ onu kötülüklerden ve zararlar-
dan korusun- gāib zevci el-Hâc Hüseyin b. Abdullah’ın kendisine nafaka veya kisve 
veya nafaka cinsinden bir başka şey bırakmadığına tahlîf-i sahîh-i şer‘î ile yemîn 
billâhi te‘âlâ etmeğin hâkim-i muvakkı‘-ı a‘lâ hâze’l-kitâb bi tevkī‘ihi’ş-şerîfi’l-
müstetâb -tûbâ lehû ve hüsnü me’âb- onun nafakası ve kisvesi ve sâir havâic-i 
zarûriyyesi için gāib-i mezbûr zevcinden taleb etmek üzre zeyl-i kitâb târihi gur-
resinden mürûr edip geçen her bir gün için râyic fi’l-vakt fıddî beş akçe farz ve 
takdîr-i sahîhayn-i şer‘iyyeyn ile farz ve takdîr ettikden sonra meblağ-ı mefrûz-ı 
mezbûru levâzım-ı zarûriyyesine sarf etmeye ve vakt-i zarûretde istidâneye ve 
lede’z-zafer rücû‘a izn-i sarîh-i mer‘î ile izin vermeğin cerâ zâlike ve hurrire fî 
gurreti Şevvâli’l-mu‘azzam min şuhûri sene hamsin ve sittîn ve elf.
Şuhûdü’l-hâl: Mustafa Beşe b. Mehmed, Mahmud Beşe b. Mustafa çukadâr, Abdi 
Beşe b. İskender, Hüseyin b. Ali

118 [22b-3] Yamandi v. Yorgi’nin mülk menzilini bey‘ bi’l-vefâ ile Yeni 
Saray bostancıları odasının para vakfına sattığı
Havâss-ı Kostantıniyye kazâsına tâbi‘ Çatalca nâhiyesi muzâfâtından Oklağolu 
nâm karyede sâkin Yamandi v. Yorgi nâm zimmî meclis-i şer‘-i şerîf-i lâzımü’t-
tevkīrde Yeni Saray bostancıları odalarında dolab odası mühimmâtına mevkūfe 
olan nukūda meşrûtiyet üzre bi’l-fi‘il mütevellî olan Dolabcıbaşı Sefer Usta b. 
Abdülbâkī tarafından kāimmakām-ı mütevellî ve vekîl-i sâbitü’l-vekâlesi râfi‘-i 
hâze’l-kitâb Salih Beşe b. Hasan nâm bostânî muvâcehesinde bi’t-tav‘i’s-sâf ikrâr-ı 
tâm ve takrîr-i kelâm edip silk-i mülkümde münselik olup karye-i merkūmede vâki‘ 
iki tarafdan tarîk-i âm ve bir tarafdan Estarpo v. Laskari nâm nasrânî mülkü ve bir 
tarafdan Aleksandri v. Mihal nâm zimmî mülkü ile mahdûd ve mümtâz olan mülk 
menzilimi merkūm Salih Beşe’ye târih-i kitâbdan doksan gün tamâmına değin 
bey‘ bi’l-vefâ vechi üzre iki yüz yirmi yedi kıt‘a riyâlî guruş-ı kebîre bey‘ ve teslîm 
ol dahi vech-i mübeyyen üzre iştirâ ve tesellüm ve kabz ve kabûl eyledikden sonra 
mârrü’z-zikri yedinden tamâmen ahz ü kabz eyledim eğer meblağ-ı merkūm iki 
yüz yirmi yedi merkūmü’l-vasf guruşu müşârun-ileyh Salih Beşe’ye ecel-i mezbûr 
hulûlünde edâ ve teslîmden âciz olursam bey‘-i mezbûr bâtte münkalib olsun de-
dikde mukırr-ı merkūm Yamandi zimmînin minvâl-i meşrûh üzre cârî ve sâdır 
olan cemî‘ ikrârını ve takrîrini müşârun-ileyh Salih Beşe bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ gıbbe’t-taleb ketb olundu.
Fi’l-hâmis aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Hızır Beşe b. Haydar, Mustafa Beşe b. Ayas, Hüseyin Çelebi b. Ali, 
Mustafa Beşe b. Mehmed, Ahmed Çelebi b. Hasan, Mehmed Efendi el-Kadı, Bay-
ram Dede b. Mehmed, Abdi el-Muhzır, Dilâver el-Muhzır

119 [23a-1] İbrahim Efendi b. Mehmed’in Kâğıthane’deki evine akıttığı su 
yollarına müdahale eden Mehmed Çelebi’nin menedilmesi
[Derkenâr] Su hücceti
İşbu râfi‘ü’l-kitâbi’l-müstetâb umdetü erbâbü’t-tahrîr ve’l-kalem İbrahim Efendi 
b. Mehmed meclis-i şer‘-i şerîfde takrîr-i kelâm ve bast-ı merâm edip Havâss-ı 
sultâniyye -hamâha’llâhu te‘âlâ ani’l-âfât ve’l-beliyye- kazâsına tâbi‘ Kağıthâne de-
mekle ma‘rûf mesîrede mülk menzilim olup ol menzile kadîmü’l-eyyâmdan cârî 
olan mülk suyumun mürûr-ı eyyâm ve kürûr-ı a‘vâm ile yolları harâb olup ta‘mîr 
sadedinde iken ecânibinden Mehmed Çelebi nâm mütevellî bi gayr-ı vech-i şer‘î ol 
mülk suyumun yollarını bozup tağallüben zabt etmek murâd eder kıbel-i şer‘den 
üzerine varılıp keşf ve müşâhede olundukdan sonra ma‘lûmları mevkūfları olan 
müslimînin haberleri tahrîr olunmak matlûbumdur dedikde cânib-i şer‘-i mu-
tahhardan umdetü’l-müderrisîn Mevlânâ Mustafa Efendi b. Hasan irsâl olunup 
ol dahi zeyl-i vesîkada mastûrü’l-esâmî müslimîn ile mezbûr İbrahim Efendi’nin 
mesîre-i merkūmede vâki‘ menziline varıp mâ’-i mezbûrun mecrâsından 
cereyân-ı kadîmine değin nazar olundukda mâ’-i mezbûr mukaddemâ menzil-i 
merkūma cârî olduğunu müşâhede ve mu‘âyene eylediklerinden sonra udûl-i 
ricâlden fahrü’l-müderrisîn Mehmed Efendi b. Mustafa ve Mustafa Efendi b. 
Mehmed ve Halil Efendi b. Mehmed ve Mehmed Efendi b. Abdülkerim ve Dilâver 
Bey b. Abdullah nâm kimesneler fi’l-hakīka mâ’-i mezbûr müşârun-ileyh İbra-
him Efendi’nin mülk-i müşterâsıdır, zîrâ kadîmü’l-eyyâmdan menzil-i merkūma 
cereyân eylediği ma‘lûmumuzdur deyû her biri haber verdiklerinde vâki‘ü’l-hâli 
Mevlâ[nâ]-yı mûmâ-ileyh mahallinde ketb ü tahrîr ba‘dehû meclis-i şer‘-i şerîfe 
gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mustafa Efendi b. Mehmed el-Kadı, Sunullah Çelebi b. Mehmed, 
Hüseyin Çelebi b. Ali, Mehmed Çelebi b. Hasan, İbrahim Çelebi b. Ali, Ömer Bö-
lükbaşı b. Abdullah, Hüseyin Çelebi b. Ali, Mehmed Beşe b. Ali

120 [23a-2] Hüseyin b. Mahmud’un eski zevcesi Emine bt. Hızır’a emanet 
verdiği eşyalar ile parayı alması gerektiği
İşbu hâmilü’l-kitâb Hüseyin b. Mahmud nâm kimesne meclis-i şer‘-i şerîf-i 
lâzımü’t-tevkīrde sâbıkan zevcesi olan Emine bt. Hızır nâm [hâ]tun mahzarında 
üzerine da‘vâ ve takrîr-i kelâm edip mezbûre Emine mukaddemâ zevcem olup 
ben âhar diyâra gitmek iktizâ ettikde emlâkimden üç aded beledî döşek ve üç 
aded beledî yorgan ve üç aded kilim ve bir mısır hasırı ve altı aded beledî yastık 
ve iki sahan ve bir tencere ve on yedi aded sîm baftalı bir raht kuşak ile yirmi beş 
kıt‘a riyâlî guruşumu mezbûre Emine’nin yedine alâ tarîki’l-vedî‘a vaz‘ ve teslîm ol 
dahi vech-i muharrer üzre kabz ve tesellüm eylemişidi, hâlen eşyâ-i merkūm ile 
meblağ-ı mezbûru taleb ederin suâl olunsun dedikde gıbbe’s-suâl mezbûre Emine 
Hâtun cevâbında fi’l-hakīka mezbûr Hüseyin mukaddemâ zevcim olup minvâl-i 
meşrûh üzre eşyâ-i mersûm ile meblağ-ı merkūm yirmi beş guruşu bana teslîm 
ben dahi kabz ve tesellüm etmişidim deyû bi tav‘ihâ ikrâr ve i‘tirâf etmeğin ikrârı 
mûcebince eşyâ-i mezbûr ile meblağ-ı mezbûru mezkûr Hüseyin’e edâ ve teslîme 
merkūme Emine’ye tenbîh birle mâ vaka‘a bi’l-ibtigā ketb olundu.
Fi’l-yevmi’s-sâdis aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mustafa b. Cafer, Mehmed b. Abdullah, Mahmud Beşe çukadâr, 
Abdi Beşe el-Muhzır, Hüseyin Beşe b. Ali

121 [23a-3] Ahmed Çavuş’un vefat eden babası Osman Çavuş 
b. Abdülbâki’den intikal eden menzildeki hissesini Kiremitçi 
Süleyman Evkafı’na bey‘ bi’l-istiğlâl yoluyla sattığı
Medîne-i Ebî Eyyûb el-Ensârî -razıye anhü rabbühü’l-Melikü’l-Bârî-de Serv ma-
hallesi sâkinlerinden olup bundan akdem fevt olan Osman Çavuş b. Abdülbâkī 
nâm müteveffânın verâseti zevce-i metrûkesi Âişe b. Abdülmennân nâm hâtun 
ile sulbî kebîr oğlu Ahmed Çavuş ve sulbiye kızı sagīre kızı Mü’mine’ye münha-
sıra olduğu ve menzil-i câ’i’z-zikr beynlerinde iktisâm olundukda merkūmûnun 
tashîh-i mes’eleleri yirmi dört sehimden farz olunup sihâm-ı merkūmeden üç 
sehim mersûme Âişe Hâtun’a ve yedi sehmi mezbûre Mü’mine’ye ve on dört 
sehmi müşârun-ileyh Ahmed Çavuş’a bi hasebi’l-irsi’ş-şer‘î isâbet ve intikāl ey-
lediği hâkim-i muvakkı‘-ı kitâb -tûbâ lehû ve hüsnü me’âb- huzûrunda zâhir 
ve müte‘ayyin oldukdan sonra merkūm Ahmed Çavuş meclis-i şer‘-i şerîf-i 
lâzımü’t-teşrîfde medîne-i mezkûrede merhûm Kiremitçi Süleyman Evkāfı’na 
meşrûtiyet üzre bi’l-fi‘il mütevellî olan fahrü’l-eşbâh Mehmed Çelebi b. Ah-
med nâm mütevellî mahzarında ikrâr-ı tâm ve takrîr-i kelâm edip müteveffâ-yı 
mezbûrun muhallefâtından olup mahalle-i merkūmede vâki‘ [23b] etrâf-ı erba‘ası 
es-Seyyid Mehmed Çelebi ve ( ) mülkleri ve tarîk-i âm ile mahdûd olup fevkānî 
ve tahtânî büyût-i müte‘addideyi ve iki sofa ve bir matbah ve bir ahırı ve bi‘r-i 
mâ ve hadîkayı ve kenîfi müştemil olan mülk-i mevrûs menzilden bâlâda mastûr 
olan hisse-i ma‘hûde-i müfrezemi mütevellî-i merkūm Mehmed Çelebi’ye dok-
san dört kıt‘a riyâlî guruş-ı kebîre bi tarîki’l-istiğlâl bey‘ ve teslîm ol dahi mâl-ı 
vakf-ı mezbûr ile iştirâ ve tesellüm ve kabûl eyleyip semen-i merkūm doksan dört 
guruşu mütevellî-i mersûm Mehmed Çelebi yedinden tamâmen ahz ü kabz eyle-
diğimden sonra yine mütevellî-i müşârun-ileyh menzil-i mahdûd-ı mezkûrdan 
ifrâz olunan hisse-i mu‘ayyeneyi ba‘de’t-tahliyeti’ş-şer‘iyye târih-i kitâb şehri gur-
resinden üç sene tamâmına değin kırk iki buçuk guruş ve rub‘ guruş ücret ile bana 
îcâr ve teslîm eyledikde ben da[hi] hisse-i ma‘hûdeyi vech-i muharrer üzre istîcâr 
ve tesellüm ve kabz ve kabûl eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’l-hâmis min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mahmud Ağa b. Abdullah, Halil Çelebi b. Hüdâverdi, Hasan Ağa 
b. Hüseyin, Mustafa Çelebi b. Yusuf, Hasan Çelebi b. Mustafa, Ahmed Beşe b. 
Abdullah, Mehmed Efendi el-Kadı, Bereket Beşe b. Abdullah, Hüseyin b. Ali ve 
gayruhüm

122 [23b-1, Arapça] Anne babası boşanan Rabia bt. Yusuf adlı sagīre için 
babası üzerine nafaka tayin edilmesi
Bu bir hüccet-i sahîha-i şer‘iyye ve vesîka-i sarîha-i mer‘iyyedir ki onda olanın 
zikri ile mazmûnu bilinir.
Hâkim-i muvakkı‘-ı a‘lâ hâze’l-kitâb bi tevkī‘ihi’ş-şerîfi’l-müstetâb -tûbâ lehû ve 
hüsnü me’âb- Râbia bt. Yusuf nâm sagīrenin nafakası ve kisvesi ve sâir havâic-i 
zarûriyyesi için Medîne-i Hazret-i Ebî Eyyûb el-Ensârî –razıye anhü rabbühü’l-
melikü’l-Bârî- mahallâtından Evlice Baba mahallesinde sâkine olan hacr ve terbi-
yesi altında bulunduğu annesi ve dadısı olup mezbûr babasından boşanmış olan 
Havva Hâtun bt. Ali nâm hâtunun talebi ile mezbûr babası üzerine zeyl-i kitâb 
târihi gurresinden mürûr edip geçen her bir gün için râyic fi’l-vakt fıddî üç akçe 
farz ve takdîr-i sahîhayn-i şer‘iyyeyn ile farz ve takdîr ettikden sonra meblağ-ı 
mefrûz-ı mezbûru sagīre-i merkūmenin levâzım-ı zarûriyyesine sarf etmeye ve 
vakt-i zarûretde istidâneye ve lede’z-zafer rücû‘a izn-i sarîh-i mer‘î ile izin ver-
meğin cerâ zâlike ve hurrire fi’l-yevmi’s-sâbi‘ aşer min Şevvâli’l-mükerrem min 
şuhûri sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Bayram Sofu b. Mehmed, 
Abdi b. İskender, Mehmed Efendi b. Abdullah

123 [23b-2] Manol v. Hıristo’nun mülk menzilini ve ortak oldukları 
bozahânedeki hissesini Vasil v. Duka’ya sattığı
Mahmiye-i Edirne’de Yeni İmâret mahallesi sâkinlerinden olup mahrûse-i 
İstanbul’da bakkal tâ’ifesinden olan Manol v. Hıristo nâm nasrânî meclis-i şer‘-i 
hatîr-i lâzımü’t-tevkīrde hâmil-i hâze’s-sifri’ş-şer‘î Vasil v. Duka nâm nasrânî 
muvâcehesinde bi tav‘in sâf ikrâr ve i‘tirâf edip mahalle-i mezkûrede vâki‘ bir 
tarafdan Mehmed Ağa nâm kimesne mülkü ve bir tarafdan mesfûr Vasil mül-
kü ve bir tarafdan Ahmed Çelebi b. Abdülbâkī mülkü ve iki tarafdan tarîk-i âm 
ile mahdûd olup bir bâb tahtânî odayı ve bir ahırı ve bir su kuyusunu ve havlu-
yu müştemil mülk menzil ile yine mahalle-i mezbûre sûkunda vâki‘ bir tarafdan 
Mehmed Çelebi b. Abdülbâkī mülkü ve bir tarafdan Osman Beşe mülkü ve iki ta-
rafdan tarîk-i âm ile mahdûd ve mümtâz olan bir kıt‘a bozahâne alâ iştirâki’s-seviy 
merkūm Vasil ile mülkümüz olup hâlen sâlifü’z-zikr menzil ile bozahâneden nısf 
hisse-i şer‘iyye-i şâyi‘amı mezbûr Vasil zimmîye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile iki bin beş yüz cedîd akçeye bey‘ edip ol dahi iştirâ ve 
kabûl eyleyip semen-i mârrü’z-zikri yedinden tamâmen ahz ü kabz eyledim de-
dikden sonra menzil-i mahdûd-ı mezkûr ile zikri sebk eden bozahâneden nısf 
hisse-i şer‘iyyeleri mahallinde zabt ve tasarrufa merkūm Vasil’i taslît eyledim min 
ba‘d benim alâkam yokdur ba‘de’l-yevm mecmû‘-ı menzil-i mahdûd-ı mezkûr ve 
mârrü’z-zikr bozahâne mersûm Vasil’in mahz-ı sarîhi olmuşdur keyfemâ yeşâ 
ve hasbemâ yehtâr mutasarrıf olsun dedikde gıbbe’t-tasdîk-i şer‘î mâ hüve’l-vâki‘ 
bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Ali Beşe b. Abdullah, Ali Beşe b. Abdülbâkī, Hüseyin Beşe b. Ali, 
Abdi Beşe b. İskender, Mustafa Beşe b. Mehmed, Yako v. Kiro, Dimitri v. Kosta ve 
Mili v. Dimitri

124 [24a-1] Şah Sultan Vakfı’na ait harap durumdaki evin vakfa 
daha faydalı olacağı için Şaban Ağa b. Abdülbâki’nin mülk evi ile 
istibdâl edildiği
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-cârî- 
mahallâtından merhûme Şah Sultan mahallesinde vâki‘ merhûme-i mezbûre vak-
fından olup iki tarafdan iftihârü’l-ekârim ve’l-e‘âlî Şaban Ağa b. Abdülbâkī mülkü 
ve bir tarafdan yine merhûme-i müşârun-ileyhânın câmi‘-i şerîfi ve bir tarafdan 
tarîk-i âm ile mahdûd harâba müşrif menzilin hâlen mütevellîsi olan fahrü’l-
eşbâh Hasan Çelebi b. Ali meclis-i şer‘-i hatîrde sevk-i kelâm ve tabîr ani’l-merâm 
edip menzil-i mahdûd-ı mezkûr Ağa-yı müşârun-ileyh hazretlerinin mücedde-
den binâ eylediği menzile muttasıl olmağın taraf-ı pür-şereflerinden husûs-ı âti’z-
zikre vekîl-i sâbitü’l-vekâleleri olan mefharü’l-emâcid ve’l-ekârim Mehmed Ağa 
b. Ahmed menzil-i mezbûru bi’l-vekâle müvekkil-i müşârun-ileyhin mülkü olup 
yine mahalle-i mezbûrede vâki‘ iki tarafdan iftihârü’l-emâcid ve’l-ekârim Süley-
man Bey b. el-merhûm Davud Paşa? mülkü ve bir tarafdan Evliyâ Efendi veresesi 
mülkleri ve taraf-ı râbi‘i tarîk-i âm ile mahdûd olup on bir bâb tahtânî odaları ve 
bir bakkal dükkânını müştemil menzil ile istibdâl etmek murâd edinir, el-hâletü 
hâzihî menzil-i mezbûr rey‘ ve kıymet cihetinden vakf-ı mezbûrdan evfer ve ek-
ser olduğunu müşâhede için vakıf olan menzilin üzerine varılmasın taleb ederin 
dedikde kıbel-i şer‘-i şerîfden fahrü’l-müderrisîn Mevlânâ Mustafa Efendi irsâl 
olunup ol dahi hâssa mi‘mârlarından üstâd Mehmed b. Abdullah ve sukūf ve eb-
niye ahvâline kemâl mertebe vukūf ve şu‘ûru olan bî-garaz müslimîn ile evvelâ 
vakıf olan menzilin üzerine varıp mi‘mâr-ı mezbûr arsasını müşâhede eyledikde 
hesâb-ı mezbûr üzre bin üç yüz doksan dört zirâ‘ geldikde ol mahalde hâzırûn 
olan ehl-i vukūf bî-garaz müslimîn vakıf olan menzil arsasının kıymeti her zirâ‘ı 
ellişer akçeden bin beş yüz akçe ve binâsının kıymeti yirmi bin akçe ki cem‘an 







[arsasının] ve binâsının kıymeti ber vech-i tahmîn bin guruş ki cem‘an iki bin üç 
yüz doksan dört guruş ve icâre-i misli yevmî on ikişer akçe olmağla istibdâl min 
külli’l-vücûh cânib-i vakf-ı mezbûra enfa‘ ve evlâdır deyû icmâ‘ ve ittifâk eyledik-
lerini meclis-i şer‘-i şerîfde ihbâr ettiklerinde, bu husûsda vakf-ı mezbûra istibdâl 
enfa‘ ise istibdâl oluna deyû izn-i âlî sâdır olmağın muvakkı‘u sadr-ı kitâb olan 
hâkim-i câsim fukahâ-yı ulü’l-[el]bâbdan vakfı tecvîz edenler kavli üzre vech-i 
meşrûh üzre istibdâle izin verdikde vakıf olan menzil-i mezbûru mütevellî-i 
mezkûr müvekkil-i mûmâ-ileyh Şaban Ağa’nın mülkleri olan mârrü’z-zikr menzil 
ile istibdâl edip vekîl-i mezbûr dahi mülk-i merkūmu vakıf olan menzile bedel 
vermekle mülk olan menzil-i mezbûr vakıf olup vakıf olan menzil-i mezkûr mülk 
oldukdan sonra vekîl-i sâlifü’z-zikr Mehmed Ağa takrîr-i kelâm edip mütevellî-i 
merkūm sâbıkan vakıf olan menzil-i merkūma vaz‘-ı yed edip vakıf için tasar-
ruf eder, ref ‘ olunup istibdâl-i mezbûr muktezâsınca mülk olmak üzre müvekki-
lime teslîm olunmak matlûbumdur dedikde gıbbe’l-istintâk mütevellî-i mezbûr 
cevâbında v[â]kıf vakfiye-i ma‘mûlün bihâsında istibdâl oluna deyû şart ve 
ta‘ayyün etmediği? için? câiz olmamağın kemâkân menzil-i mahdûd-ı mezkûra 
vakfiyyet üzre vaz‘-ı yed edip tasarruf ederin, müvekkil-i mûmâ-ileyh mülk-i 
sâbıkına mutasarrıf olsun dedikde vekîl-i mezbûr Mehmed Ağa i‘âde-i kelâm edip 
vâkıf istibdâl şart etmediği sûretde dahi hâkim için istibdâle kudret vardır, zîrâ 
vakfa nev‘an za‘f târî olsa mütevellî rey‘-i galle cihetinden ekser ve vâfir buldu-
ğu takdîrce hâkim izn-i sultânî ile istibdâl edicek nakz ve nakza mecâl muhâl ve 
adîmü’l-ihtimâldir binâ’en alâ zâlik istibdâl-i mezbûrun sıhhatinde hüküm taleb 
ederiz dedikde hâkim-i mûmâ-ileyh -esbağallâhu ni‘âmehû aleyh- âlimen bi’l-hilâf 
istibdâl-i mezkûrun sıhhatinde ve bedel verilen menzil-i mahdûd-ı mezkûrun 
vakfiyyetine ve sâbıkan vakıf olan menzilin mülkiyetine hüküm buyurduklarında 
mâ vaka‘a bi’t-taleb ketb olundu.
Fi’l-yevmi’s-sâlis aşer min Şevvâli’l-mu‘azzam min şuhûri sene hamsin ve sittîn 
ve elf.
Şuhûdü’l-hâl: Fahrü’l-e’imme Mehmed Efendi el-İmâm, Ahmed Halîfe b. Meh-
med el-Müezzin, Ali Çelebi b. Mehmed el-Kayyım, Abdullah Beşe b. İskender, Ali 
Beşe b. Mustafa, ...? Ağa b. Abdülbâkī, Ali Beşe b. Mustafa

125 [24a-2] Yano v. Yasko’nun amcasının oğlu Hıristo’ya muhtelif 
emlâkteki yarı hissesini sattığı ve tasarrufundaki arazinin yarı 
hissesini devrettiği
Vilâyet-i Rumeli’nde Avlonya sancağında Iskarapar kazâsına tâbi‘ Odrice nâm 
karye sâkinlerinden Yano v. Yasko nâm nasrânî meclis-i şer‘-i şerîf-i lâzımü’t-
teşrîfde li ebeveyn ibn-i ammi hâmil-i hâze’s-sifri’ş-şer‘î Hıristo v. İlya nâm zimmî 
muvâcehesinde ikrâr ve i‘tirâf edip karye-i mezbûrede vâki‘ bir tarafdan Biho v. 
Dimo nâm zimmî mülkü ve bir tarafdan Adzegur v. Tomo nâm nasrânî mülkü ve 
bir tarafdan cidâr-ı kenîse ve bir tarafdan tarîk-i âm ile mahdûd iki bâb tahtânî 
odaları ve bir kıt‘a samanlık ve bir kıt‘a harman yerini müştemil olan menzil ile 
içinde mevcûd olup adedi ve mikdârı beynimizde ilm-i şer‘î ile ma‘lûm esâs-ı beyt 
ve evânî-i nühâsiyye ve gayr-ı nühâsiyyeden nısf hisse-i şâyi‘a-i şer‘iyyemi ve yine 
karye-i mezbûrede vâki‘ birinin hudûdu beynimizde ma‘lûm iki kıt‘a mülk bağlar-
dan nısf hisse-i şâyi‘amı ve mevâzi‘-i müteferrikada olan ma‘lûmü’l-mikdâr ceviz 
ve dut ve armud eşcârının nısfların ve menzil-i mezbûrun kurbunda mülk eşcâr-ı 
gayr-ı müsmirenin nısfını bi safkatin vâhidetin mezbûr Hıristo’ya sekiz bin cedîd 
akçeye bey‘-i kat‘î ile bâtten bey‘ ol dahi emlâk-i merkūmenin nısflarını nefsi için 
vech-i muharrer üzre iştirâ ve kabûl eyledikden sonra yine karye-i mersûmede 
mevâzi‘-i adîdede vâki‘ ma‘lûmetü’l-hudûd ve’l-mikdâr olan arâziden mutasar-
rıf olduğum nısf arâzi-i ma‘lûmemi sâhib-i arz ma‘rifetiyle merkūm Hıristo’ya 
iki bin cedîd akçe bedel mukābelesinde tefvîz ve ferağ ol dahi vech-i mübeyyen 
üzre tefevvuz ve kabûl eyleyip semen-i mezbûr ile bedel-i merkūm cem‘an on bin 
cedîd akçeyi merkūm Hıristo yedinden tamâmen ahz ü kabz eylediğimden son-
ra emlâk-i merkūmenin nısflarıyla arâzi-i merkūmenin nısfını mahallinde ahz ü 
kabz ve zabt [24b] ve tasarrufa merkūm Hıristo’yu taslît eyledim dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene hamsin ve sittîn ve elf.
Şuhûdü’l-hâl: Kasım Beşe b. Sinan, Ali Beşe b. Abdullah, Mehmed Beşe b. İbra-
him, Ali Beşe b. Sinan, Mehmed Bey b. Hasan, Hüseyin Beşe b. Ali, Ogur, Vastad-
ya?, Hıristo, Petro, Viço, Vaso, Mihayil, Vaso, Orgur, Bağdan?

126 [24b-1] Lavrendi v. Noka’nın Apostol v. Gini’ye borcu olduğu
Vilâyet-i Rumeli’nde İstefe kasabası sâkinlerinden orta boylu kara gözlü çatık 
kaşlı kaba sakallı sâbıkan kasaba-i mezbûrede metrepolid olan Lavrendi v. Noka 
nâm râhib meclis-i şer‘-i şerîf-i lâzımü’t-tevkīrde mahrûse-i İstanbul’da kürkçü 
tâ’ifesinden olup Mahmud Paşa Hânı’nda sâkin râfi‘ü hâze’s-sifri’ş-şer‘î Apostol 
v. Gini nâm nasrânî muvâcehesinde ikrâr-ı tâm ve takrîr-i kelâm edip târih-i 
kitâbdan yedi sene mukaddem kasaba-i merkūme metrepolidi olduğumda 
mersûm Apostol’dan beş yüz kıt‘a [ri]yâlî guruş-ı kebîr istikrâz ve kabz etmişidim, 
hâlen meblağ-ı mezbûr beş yüz kıt‘a merkūmü’n-na‘t guruş mersûm Apostol’a 
zimmetinde vâcibü’l-edâ ve lâzımü’l-kazâ deynim vardır [d]eyû bi’t-tav‘ ve’l-
ihtiyâr lâ-bi’l-kerh ve’l-icbâr ikrâr ve i‘tirâf etmeğin mâ hüve’l-vâki‘ bi’t-taleb ketb 
olundu.
Fi’l-yevmi’l-ışrîn min Şevvâli’l-mükerrem li sene hamsin ve sittîn [ve elf].
Şuhûdü’l-hâl: es-Seyyid Cafer Çelebi b. Kemal, es-Seyyid Mehmed Çelebi b. Ah-
med, Ahmed Çelebi b. Mehmed, muharrirü’l-hurûf Mustafa Efendi b. Hasan
İstati v. Todori, Rali v. Yani, Atnaş v. Dimo, Panayot v. Yani

127 [24b-2] Öldürülen İstati v. Yorgi’nin vârisleri adına vasîleri Zafiri 
Yorgi’nin Fazlullah Beşe’nin katil olduğu iddiasıyla açtığı davayı 
ispat edemediği ve sulh oldukları
Havâss-ı Kostantıniyye -hamâha’llâhu te‘âlâ ani’l-beliyye- kazâsına tâbi‘ Küçükköy 
demekle ma‘rûf karye sâkinlerinden olup mukaddemâ maktûlen hâlik [olan] İsta-
ti v. Yorgi nâm hâlikin verâseti sulbî oğulları Yorgo ve Tanaş nâm sagīrlere mün-
hasıra olduğu şer‘an zâhir ve müte‘ayyin oldukdan sonra sagīrân-ı merkūmânın 
tesviye-i umûrlarına kıbel-i şer‘-i şerîfden mansûb vasî olan Zafiri Yorgi nâm 
nasrânî meclis-i şer‘-i şerîf-i lâzımü’t-teşrîfde râfi‘-i hâze’l-kitâbi’l-müstetâb Faz-
lullah Beşe b. Receb nâm kimesne mahzarında vesâyeti hasebiyle ikrâr-ı tâm ve 
takrîr-i kelâm edip merkūm İstati’yi bi gayr-ı hakkın sen katl eyledin deyû dem 
ve diyetini mersûm Fazlullah Beşe’den bundan akdem da‘vâ ve taleb edip mezbûr 
Fazlullah Beşe dahi bi’l-külliye münkir olup biz dahi müdde‘âmızı isbâta kirâren 
ve mirâren kādir olmayıp mezbûr İstati[‘yi] merkūm Fazlullah Beşe[’nin] katl 
eylediğini görmüş kimesne olmamağla bi’l-vesâye istihlâf eylediğimde mezbûr 
Fazlullah Beşe dahi yemîn etmek sadedinde iken beynimize muslihûn tavassut 
edip sagīrân-ı merkūmâna sulh min külli’l-vücûh enfa‘ ve evlâ olmağın husûs-ı 
mezbûr da‘vâsından beni on yedi bin cedîd akçe üzerine sulh eylediklerinde ben 
dahi vesâyet-i mahkiyem hasebiyle sulh-ı mezbûru kabûl ve bedel-i sulh olan 
meblağ-ı mezbûr on yedi bin akçeyi merkūm Fazlullah Beşe yedinden tamâmen 
ahz ü kabz edip husûs-ı mezbûra müte‘allik cemî‘ da‘vâ ve mütâlebât ve eymân ve 
muhâsamâtdan merkūm Fazlullah Beşe’nin zimmetini vesâyetim hasebiyle ibrâ-i 
âmm-ı kātı‘ü’n-nizâ[‘] ile ibrâ ve iskāt eyledim, mezbûr sagīrân-ı merkūmânın 
mezbûr Fazlullah Beşe ile vechen mine’l-vücûhi’ş-şer‘î da‘vâ ve nizâ‘ları kalma-
mışdır, sudûr dahi ederse lede’l-hükkâm-ı zevi’l-ihtirâm makbûle olmaya dedikde 
vasiyy-i mezbûrun minvâl-i meşrûh üzre cârî ve sâdır olan cemî‘ ikrârını merkūm 
Fazlullah Beşe vicâhen ve şifâhen tasdîk etmeğin mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ aşer min Şevvâli’l-mükerrem li sene hamsin ve sittîn ve elf.
Şuhûdü’l-hâl: Ali Çelebi b. Mustafa, İbrahim Çelebi b. Ebîbekir, Hasan Beşe 
b. Ahmed, Bayram Beşe b. Ahmed, Mustafa Beşe b. Mehmed, Hüseyin Beşe b. 
Abdülbâkī







128 [24b-3] Sava v. Yanko’nun Abdullah b. Mehmed’in vasîsinden aldığı 
borç için Yani ile Kiryako’nun kefil oldukları
Havâss-ı aliyye kazâsına tâbi‘ Cuhûd Burgos demekle ma‘rûf karye sükkânından 
Yani v. Nikola nâm zimmî ile Kiryako bt. Panayot nâm nasrâniye meclis-i şer‘-i 
şerîf-i lâzımü’t-tevkīrde işbu hâmilü’l-vesîka Abdullah b. Mehmed nâm sagīrin üvey 
babası ve kıbel-i şer‘-i kavîmden mansûb vasîsi olan Ali Beşe [b.] Abdülmennân 
nâm kimesne mahzarında her biri tav‘an ikrâr-ı tâm ve ifâde-i merâm edip sagīr-i 
mezbûrun mâlından gāib ani’l-meclis Sava v. Yanko nâm nasrânî zimmetinde 
dört [25a] bin cedîd akçe asıl ve murâbaha-i şer‘iyyesinden dahi altı yüz akçe ki 
cem‘an dört bin altı yüz akçe olup meblağ-ı merkūma tarafeynden emr ve kabûlü 
hâviye kefâlet-i sahîha-i şer‘iyye ile her birimiz kefîl bi’l-mâl olduk dediklerinde 
mukırrân-ı mezbûrânın minvâl-i meşrûh üzre cârî ve sâdır olan ikrâr ve takrîrini 
vasiyy-i merkūm vicâhen ve şifâhen tasdîk ve tahkīk etmeğin mâ hüve’l-vâki‘ bi’l-
ibtigā ketb olundu.
Fî 21 min Şevvâli’l-mükerrem li sene 1065.
Şuhûdü’l-hâl: Mehmed Efendi b. Habil el-Kadı, muharrirü’l-vesîka Mehmed Efen-
di el-Eyyûbî, Abdullah Beşe b. İskender, Hüseyin Çelebi b. Ali, Dilâver el-Muhzır 
ve gayruhüm mine’l-hâzırîn

129 [25a-1] Mustafa b. Abdülbâki’nin mülk menzilinin Todori 
v. Kostantin’e satılması
Vilâyet-i Rumeli’nde cezîre-i İmroz’da hisar dâhilinde Papa Yorgi mahalle-
si sâkinlerinden olup mahmiye-i İstanbul’da tüccâr tâ’ifesinden olan Mustafa b. 
Abdülbâkī nâm kimesne meclis-i şer‘-i şerîfde işbu râfi‘ü’l-vesîka Todori v. Kos-
tantin nâm zimmî muvâcehesinde tav‘an ikrâr ve i‘tirâf edip emlâkimden olup 
mahalle-i mezbûrede vâki‘ iki tarafdan mezbûr Todori mülkü ve bir tarafdan Kos-
tantin mülkü ve bir tarafdan tarîk-i âm ile mahdûd ve mümtâz bir bâb fevkānî 
odayı ve havluyu müştemil mülk menzilimi cümle tevâbi‘iyle merkūm Todori’ye 
dört yüz cedîd akçeye bey‘-i kat‘î ile bâtten bey‘ edip ol dahi vech-i muharrer üzre 
iştirâ ve kabz ve kabûl eyleyip semeni olan meblağ-ı mezkûru mezbûr Todori ye-
dinden alıp kabz eylediğimden sonra mebî‘-i mahdûdu mahallinde zabt ve tasar-
rufa mersûm Todori’yi tarafımdan taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mustafa Çelebi el-Müezzin, Ali Efendi el-Müezzin, Muharrem b. 
Pîrî, Abdullah Beşe b. İskender, Bayram Sofu ve gayr







130 [25a-2] Muhyiddin Halîfe b. İlyas’ın mülk menzilinin Habibe Hatun 
bt. Abdullah’a satılması
Medîne-i Ebî Eyyûb el-Ensârî -dâme fî rıdvâni’l-Bârî-’de Câmi‘-i şerîf-i kebîr ma-
hallesi sâkinlerinden Muhyiddin Halîfe b. İlyas tarafından bey‘-i câ’i’z-zikri ikrâra 
vekîl olup hasm-ı şer‘î-i câhid mahzarında Halil Çelebi [b.] Hüdâverdi ve Mustafa 
Çelebi b. Mehmed şehâdetleriyle şer‘an vekâleti sâbite olan fahr[ü’l-]e’imme Şaban 
Efendi b. Ebîbekir nâm vekîl meclis-i şer‘-i şerîf-i lâzımü’t-teşrîfde işbu hâmilü’l-
vesîka Habibe bt. Abdullah nâm hâtun tarafından husûs-ı câ’i’z-zikri tasdîke vekîli 
olup bimâ hüve tarîkü’s-sübût şer‘an vekâlet-i sâbite olan fahrü’l-emâsil Mehmed 
Çelebi b. Ahmed nâm bevvâb-ı sultânî mahzarında bi’l-vekâle ikrâr ve i‘tirâf edip 
medîne-i merkūmede Çavuş Kasım mahallesinde vâki‘ bir tarafdan Hüseyin Efen-
di b. Mehmed mülkü ve bir tarafdan Hanım demekle ma‘rûf hâtun mülkü ve bir 
tarafdan Râzıye Hâtun ve ba‘zan Mehmed Çelebi b. Hüseyin mülkü ve bir tarafdan 
tarîk-i âm ile mahdûd olup dâhiliye ve hâriciyesi büyût-i adîdeyi ve üç sofayı ve 
hadîkayı ve kenîfi müştemil olan mülk menzilimi bi cümleti’t-tevâbi‘ ve’l-levâhık 
müvekkile-i merkūme Habibe Hâtu[n’a] bey‘-i kat‘î ile altmış sekiz bin cedîd ak-
çeye bey‘ ve teslîm ol dahi minvâl-i muharrer üzre iştirâ ve tesellüm eyledikden 
sonra semeni olan meblağ-ı mezbûr altmış sekiz bin akçeyi müvekkil-i merkūm 
yedinden tamâmen ahz ü kabz eyledim ba‘de’l-yevm benim alâka ve medhalim 
yokdur müvekkile-i mersûmenin mülk-i müşterâsı olmuşdur keyfemâ teşâ [ve] 
tehtâr mutasarrıfe olsun dedikde vekîl-i mezbûr Şaban Efendi’nin minvâl-i mu-
harrer üzre cârî ve sâdır olan cemî‘ ikrârını vekîl-i âhar mezbûr Mehmed Çelebi 
vicâhen tasdîk ve şifâhen tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâdî ve’l-ışrîn min Şevvâli’l-mükerrem min şuhûri sene hamsin ve 
sittîn ve elf men lehü’l-izzu ve’ş-şeref.
Şuhûdü’l-hâl: Hüseyin Efendi b. Mehmed, Mehmed Çelebi b. Abdullah, Mehmed 
Beşe b. Ahmed, Hasan Beşe b. Abdullah, Ahmed Efendi b. Mehmed, Cafer Çele-
bi b. Hasan, Mustafa b. Abdullah, Ali Beşe b. Abdullah, Hüseyin Beşe b. Ali, Mus-
tafa Beşe b. Mehmed

131 [25a-3, Arapça] Sabiha bt. Mehmed ile Ahmed b. Mehmed’in 
nikâhlandıkları
Havâss-ı aliyye kazâsına tâbi‘ Papaz köyü demekle ma‘rûf karye sâkinelerinden 
Sabiha bt. Mehmed nâm bikr-i bâliğaHavâss-ı Kostantıniyye tevâbi‘inden Papaz karyesinde sâkine Sabiha bt. Meh-
med nâm bikr-i [bâliğa] meclis-i şerî’at-i şerîfe-i garrâya hâzır olup nefsini karye-i merkūmede sâkin olan hâmil-i hâze’l-kitâb Ahmed b. Mehmed’e kadri ve nisâbı 
fıddî râyic fi’l-vakt elif-i tesniye ile iki bin akçe olan mehr-i müeccel ile tezvîc ey-
ledikde ol dahi onu vech-i meşrûh üzre kendi nefsine tezevvüc eylemeğin tezvîc 
ve tezevvüc-i sahîhayn-i şer‘iyyeyn olup zeyl-i kitâbda isimleri yazılan sözleri işi-
tilmiş ve şehâdetleri kabûl edilmiş şâhidler mahzarında cerâ zâlike ve hurrire fi’l-
yevmi’s-sânî ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Ali b. Abdullah der karye-i mezbûre, Mustafa b. Abdullah der 
karye-i mezbûre, Mehmed b. Mustafa der karye-i mezbûre, Abdülkādir? Efendi 
el-Kadı, Mehmed Efendi el-Kadı ve gayruhüm

132 [25b-1] Rabia Hatun bt. Ali’nin zevci Mustafa b. Ahmed ile 
muhâlaa ile boşandıkları
Mahrûse-i Galata muzâfâtından Demirci demekle ma‘rûf karye sâkinelerinden 
Râbia Hâtun bt. Ali meclis-i şer‘-i şerîf-i enver ve mahfil-i dîn-i münîf-i ezherde 
zevci işbu hâmilü’l-kitâb Mustafa b. Ahmed nâm kimesne mahzarında bi tav‘ihâ 
ikrâr-ı tâm ve takrîr-i kelâm edip zevcim mezbûr Mustafa ile hüsn-i zindegânem 
olmamağla beynimizde şikāk-ı küllî vâki‘ olmağın zimmetinde mütekarrir olan 
beş yüz cedîd akçe mehr-i müeccelimden geçip ve nafaka-i iddet ve me’ûnet-i 
süknâm kendi üzerime olmak üzre mezbûr Mustafa ile muhâla‘a-i sahîha-i 
şer‘iyye ile muhâla‘a eyleyip zimmetini zevciyete müte‘allik âmme-i [da‘vâdan] 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde merkūm Mustafa dahi 
minvâl-i meşrûh üzre olan hul‘ı kabûl edip ben dahi zevciyete müte‘allik cemî‘ 
da‘vâdan merkūm Râbia’nın zimmetini ibrâ ve iskāt eyledim dedikde gıbbe’t-
tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min Şevvâli’l-mükerrem min şuhûri sene hamsin ve 
sittîn ve elf min hicreti men lehü’l-izzu ve’ş-şeref.
Şuhûdü’l-hâl: Ali Beşe b. Mustafa, Hüseyin Çelebi b. Ali, Abdullah Beşe b. İsken-
der, Dilâver Beşe b. Abdullah, Bayram Sofu b. Mehmed

133 [25b-2] Kasap Sinan Vakfı’nın vakfiyesinde kitabet ücreti şartı 
bulunmadığı için Musa Halîfe’nin hasbî kâtip olduğu
Havâss-ı Kostantıniyye kazâsına tâbi‘ Büyük Çekmece nâhiyesi ihtivâsından Ka-
sab Sinan vaz‘ eylediği İkşenoz demekle ma‘rûfe karyede mezbûr Kasab Sinan 
binâ eylediği câmi‘-i şerîf vakfına Hidâyetullah b. Abdullah nâm kimesne yevmî 
üç akçe vazîfe ile kâtib olup lâkin vakfiye-i ma‘mûlün-bihâsından olmadığından 
mâ‘adâ vakf-ı mezbûrun müsâ‘adesi olmamağla mezbûr Hidâyetullah azl olunup 
hasbî kâtib olmak cânib-i vakfa min külli’l-vücûh enfa‘ ve evlâ olmağın erbâb-ı 
istihkākdan işbu bâ‘isü’l-vesîka Musa Halîfe b. Mehmed nâm kimesne vakf-ı 
mezbûra kıbel-i şer‘-i şerîfden hasbî kâtib nasb ve ta‘yîn olunup tasarrufu için bu 
hurûf alâ tarîki’t-temessük ketb ve sebt olunup [yed-i] tâlibe vaz‘ olundu.
Fî evâhiri Şevvâli’l-mükerrem li sene hamsin ve sittîn ve elf.
Şuhûdü’l-hâl: Hüseyin Beşe b. Ali, Bayram Sofu b. Mehmed, Mustafa Beşe b. 
Mehmed, Abdi Beşe b. İskender, Ahmed Beşe b. Hasan, Mahmud Beşe b. Receb, 
Dilâver Beşe b. Abdullah

134 [25b-3] Kasap Sinan Vakfı’nın vakfiyesinde cibâyet ücreti şartı 
bulunmadığı için Ali Halîfe’nin hasbî câbî olduğu
Havâss-ı Kostantıniyye kazâsına tâbi‘ İkşenoz nâm karyede merhûm Kasab Sinan 
binâ eylediği câmi‘-i şerîf vakfına Şeyh Mehmed b. Mustafa yevmî üç akçe vazîfe 
ile câbi olup lâkin vâkıf vakfiye-i ma‘mûlün-bihâsında şart ve ta‘yîn etmediğinden 
gayrı vakf-ı mezbûrun müsâ‘adesi dahi olmamağla mezbûr Şeyh Mehmed cânib-i 
merkūmeden azl olunup hasbî câbi olmak taraf-ı vakf-ı merkūma her vechile enfa‘ 
ve evlâ olmağın erbâb-ı müstehıkkīnden olup câmi‘-i mezbûr müezzini olan işbu 
bâ‘isü’l-vesîka Ali Halîfe b. Bilal nâm kimesne vakf-ı mezbûra hasbî câbi nasb ve 
ta‘yîn olunup tasarrufu için bu vesîka alâ tarîki’t-temessük kıbel-i şer‘-i şerîfden 
ketb ve sebt olunup mezbûr Ali Halîfe yedine def ‘ olundu.
Fî evâhiri Şevvâli’l-mükerrem min şuhûri sene hamsin ve sittîn ve elf.
Şuhûdü’l-hâl: Es-Sâbikūn

135 [25b-4] Mehmed Ağa ile Bayram Bey’in Ali Beşe’ye sattıkları sığır 
bedelinden alacakları olduğu
Medîne-i Üsküdar mahallâtından Yeni Mahalle sâkinlerinden Mehmed Ağa b. 
Mehmed ve Bayram Bey b. Yusuf nâm kimesneler meclis-i şer‘-i şerîf-i lâzımü’t-
tevkīrde Ali Beşe b. Mehmed nâm râcil mahzarında her biri üzerine da‘vâ ve 
takrîr-i kelâm edip mezbûr Ali Beşe zimmetinde sığır bahâsından ba‘de küllî hesâb 
beş bin yüz altmış altı akçe hakkım olup hâlen taleb eylediğimizde edâdan imtinâ‘ 
eder suâl olunup alıverilmesi murâdımızdır dediklerinde gıbbe’s-suâl mezbûr Ali 
Beşe cevâbında fi’l-hakīka müdde‘iyân-ı mezbûrân Mehmed Ağa ve Bayram Bey’e 
minvâl-i muharrer üzre sığır bahâsından ba‘de küllî hesâb meblağ-ı mezbûr beş 
bin yüz altmış altı akçe zimmetimde lâzımü’l-edâ ve vâcibü’l-kazâ deynim vardır 
deyû bi tav‘ihî ikrâr ve i‘tirâf etmeğin ikrârı mûcebince müdde‘iyân-ı merkūmâna 
meblağ-ı mezkûru edâsıyla mezbûr Ali Beşe ilzâm olunup mâ hüve’l-vâki‘ gıbbe’t-
taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mehmed Çelebi b. Abdullah el-Mütevellî, Ali Çelebi b. Süleyman, 
Hüseyin Çelebi b. Ali, Mustafa Bey b. Mehmed ed-dellâl, Bayram Dede b. Meh-
med, Dilâver Beşe b. Abdullah, Abdullah Beşe b. İskender ve gayr

136 [26a-1] Mehmed Ağa ile Bayram Bey’in Mustafa Halîfe’ye sattıkları 
öküz bedelinden alacakları olduğu
Medîne-i Üsküdar mahallâtından Yeni Mahalle sâkinlerinden Mehmed Ağa b. 
Mehmed ve Bayram Bey b. Yusuf nâm kimesneler meclis-i şer‘-i şerîfde Mus-
tafa Halîfe b. İlyas nâm kimesne mahzarında her biri üzerine da‘vâ ve takrîr-i 
kelâm edip min ba‘d Mustafa Halîfe zimmetinde öküz bahâsından beş bin yüz 
altmış altı akçe hakkımız olup ve gāib ani’l-meclis Derviş Çelebi zimmetinde 
dahi öküz bahâsından beş bin yüz altmış altı akçe hakkımız olmağla meblağ-ı 
mezkûra mezbûr Mustafa Halîfe tarafeynden emr ve kabûlü hâviye kefâlet-i 
sahîha-i şer‘iyye ile kefîl bi’l-mâl olmuşdur hâlen kendi zimmetinde olan hak-
kımız ile gāib-i mezbûr zimmetinde olan meblağ-ı mezbûru kefâleti hasebiyle 
mezbûr Mustafa Halîfe’den taleb eylediğimizde vermede te‘allül eder suâl olunsun 
dedikde gıbbe’s-suâl merkūm Mustafa Halîfe cevâbında fi’l-hakīka müdde‘iyân-ı 
mezbûrân Mehmed Ağa ve Bayram Bey’e minvâl-i meşrûh üzre öküz bahâsından 
meblağ-ı mezbûr beş bin yüz altmış altı akçe zimmetimde vâcibü’l-edâ deynim 
olup ve gāib-i mezbûr zimmetinde olan meblağ-ı mezkûra vech-i mübeyyen üzre 
kefîl bi’l-mâl olmuşidim deyû tav‘an ikrâr ve i‘tirâf etmeğin ikrârı mûcebince 
meblağayn-i mezkûreyni müdde‘iyân-ı mezbûrâna edâsıyla mezbûr Mustafa 
Halîfe’ye ilzâm olunup mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mehmed Çelebi b. Abdullah el-Mütevellî, Ali Çelebi b. Süleyman 
el-Mübâşir, Hüseyin Çelebi b. Ali, Abdullah Beşe b. İskender, Dilâver el-Muhzır 
ve gayr

137 [26a-2] Âişe Hatun bt. Hüseyin’in kendisini boşayan kocası Şeyh 
Şaban Efendi’den alacaklarını tahsil ettiği
Husûs-ı âti’z-zikrin mahallinde tahrîri iltimâs olunmağın kıbel-i şer‘-i kavîmden 
fahrü’l-kuzât Mevlânâ Mehmed Efendi b. Nasuh irsâl olunup ol dahi zeyl-i kitâbda 
mastûretü’l-esâmî olan müslimîn ile medîne-i Hazret-i Ebî Eyyûb el-Ensârî’de 
Câmi‘-i kebîr mahallesi sükkânından umdetü’s-sâlikîn eş-Şeyh Şaban Efendi b. 
Yahya nâm kimesnenin menziline varıp akd-i meclis-i şer‘ eyledikde mezbûr Şa-
ban Efendi’nin zevce-i mutallakası fahrü’l-muhadderât Âişe Hâtun bt. Hüseyin 
meclis-i mezkûrda işbu hâmil-i hâze’l-kitâbi’l-müstetâb mûmâ-ileyh eş-Şeyh Şa-
ban Efendi mahzarında bi tav‘ihâ ikrâr ve i‘tirâf edip mezbûr Şaban Efendi’nin 
zevce-i menkûhası olup beni talâk-ı bâ’in ile tatlîk etmekle zimmetinde mütekar-
rir olan dört bin cedîd akçe mehr-i müeccelim ile nafaka-i iddet-i şer‘iyyem ve 
me’ûnet-i süknâm mukābelesinde dört yüz elli akçe ki cem‘an dört bin dört yüz 
elli akçe hakkımı mûmâ-ileyh eş-Şeyh Şaban Efendi yedinden ahz ü kabz edip 
zevciyete müte‘allik âmme-i da‘vâdan mûmâ-ileyh eş-Şeyh Şaban Efendi’nin zim-
metini ibrâ ve iskāt eyledim dedikde mukırra-i mezbûre Âişe Hâtun’un minvâl-i 
muharrer üzre cârî ve sâdır olan ikrârını mûmâ-ileyh eş-Şeyh Şaban Efendi bi’l-
muvâcehe tasdîk ve bi’l-müşâfehe tahkīk eyledikde husûs-ı mezbûru Mevlânâ-yı 
müşârun-ileyh mahallinde ketb ve terkīm ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ vaka‘a bi’l-ibtigā ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Abdurrahman Beşe b. Yahya, Mustafa Beşe b. Mahmud, Mehmed 
Çelebi b. Hayreddin, Hüseyin Dede b. Şaban, Abdi Beşe b. Yahya, Dilâver el-
Muhzır ve gayruhüm

138 [26a-3] Yani v. Yorgi’nin mülk menzilinin Yani v. Rizo’ya satılması
Vilâyet-i Rumeli’nde Yacağaç kazâsına tâbi‘ Banco demekle ma‘rûf karye sâkin-
lerinden Yani v. Yorgi nâm nasrânî meclis-i şer‘-i şerîfde râfi‘-i hâze’s-sifri’ş-
şer‘î diğer Yani v. Rizo nâm zimmî muvâcehesinde ikrâr ve i‘tirâf edip karye-i 
merkūmede vâki‘ bir tarafdan İstati v. ( ) nâm nasrânî mülkü ve bir tarafdan Çe-
londi nâm zimmî mülkü ve bir tarafdan Yani v. Gandi nâm nasrânî mülkü ve 
bir tarafdan tarîk-i âm ile mahdûd bir bâb tahtânî odayı ve bir samanlığı ve bir 
kıt‘a bostan yeri ve zât-ı eşcâr-ı müsmire ve gayr-ı müsmireyi müştemil olan mülk 
menzilimi mezbûr diğer Yani’ye tarafeynden îcâb ve kabûlü hâvî bey‘-i kat‘î ile 
dört bin altı yüz cedîd akçeye bâtten bey‘ ve teslîm ol dahi vech-i muharrer üzre 
iştirâ ve kabûl eyleyip semen-i mezbûru yedinden tamâ[men] ahz ü kabz eyledi-
ğimden sonra mebî‘-i mahdûd-ı mezkûru mahallinde ahz ü kabza ve zabt ve tasar-
rufa mezbûr diğer Yani’yi taslît eyledim dedikde gıbbe’t-tasdîki’ş-şer‘iyyi’l-vicâhî 
mâ hüve’l-vâki‘ bi’t-taleb ketb olundu.
Fi’l-hâmis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Hüseyin b. Ali, Bayram Beşe b. Mehmed, Abdi Beşe b. İskender, 
Mustafa Beşe b. Mehmed, Yorgo, Rizo, İstati, Yorgo, Kosta, Dimo, Rizo, Seto, İsta-
ti, Yani, İstaryo, Yani







139 [26b-1] Şeyhülislâm Ebû Said Efendi’nin mülk menzilinin Vezir 
Yusuf Paşa’ya satıldığı
Zikri câ’î husûsun mahallinde ketb ü tahrîri iltimâs olunmağın kıbel-i şer‘-i 
şerîfden umdetü kuzâti’l-İslâm Mevlânâ Mehmed Efendi b. Nasuh irsâl olunup 
ol dahi zeyl-i kitâbda mastûretü’l-esâmî müslimîn ile medîne-i Hazret-i Ebî 
Eyyûb el-Ensârî’de Câmi‘-i kebîr mahallesinde sâkine umdetü’l-muhadderât 
zübdetü’l-muvakkarât Afîfe Hâtun hazretlerinin sa‘âdethânelerine varıp akd-i 
meclis-i şer‘-i şerîf eyledikde bundan esbak şeyhülislâm olan sultânü’l-ulemâ 
burhânü’l-fuzalâ’ câmi‘u eştâti’l-ulûm ve’l-ma‘ârif nâsıbu râyâti’l-fezâ’il ve’l-
avârif keşşâfü’l-müşkilâti’d-dîniyye hallâlü’l-mu‘dilâti’l-yakīniyye müstekmilü 
kavânîni’l-ulûmi’l-Arabiyye müstahsilü berâhînü’l-fünûni’l-edebiyye câmi‘u’l-
fürû‘ ve’l-usûl hâviyü’l-ma‘kūl ve’l-menkūl Ebû Said Efendi hazretlerinin 
kıbel-i şerîflerinden menzil-i âti’z-zikri bey‘a ve kabz-ı semene vekîl olup Ab-
dullah Çelebi b. Rüstem ve Hasan Çelebi b. Mehmed el-Yesârî şehâdetleriyle 
şer‘an vekâlet-i sâbite olan umdetü’l-cüyûş Hüseyin Ağa b. Abdülbâkī meclis-i 
makūd-ı mezkûrda vezîr-i rûşen-zamîr müşîr-i müşterî-tedbîr sâhibü’l-cûd 
ve’l-ihsân müşîr-i müşârun-ileyh bi’l-benân râfi‘-i a‘lâmü’l-adli ve’l-insâf 
dâfi‘-i zalâmü’z-zulmi ve’l-i‘tisâb el-muhtas bi mezîdi’l-meliki’l-a‘lâ Hazret-i 
Yusuf Paşa -yesserallâhu bi’l-hayri mâ yeşâ- taraf-ı karînü’ş-şerîflerinden zik-
ri câ’î menzili şirâya ve def ‘-i semene vekîlleri olup bimâ hüve tarîkü’s-sübût 
şer‘an vekâlet-i sâbite olup Paşa-yı müşârun-ileyhin kethüdâları hizmetleriy-
le şerefyâb olan iftihârü’l-emâcid ve’l-ekârim Süleyman Ağa b. Ali el-vekîl 
muvâcehesinde bi’l-vekâle ikrâr eder ki müvekkil-i mûmâ-ileyh Ebû Said 
Efendi hazretlerinin emlâklarinden olup medîne-i mezbûrede Şah Sultan ma-
hallesinde Taşlı Burunu demekle meşhûr mevzi‘de vâki‘ bir tarafdan Ferruh 
Kethüdâ bahçesi ve bir tarafdan sâhil-i bahr ve bir tarafdan merhûm Mehmed 
Paşa çayırı ve bir tarafdan tarîk-i âm ile mahdûd büyût-i adîdeyi ve hadîkayı 
müştemil olan mülk menzili cümle tevâbi‘iyle kethüdâ-i müşârun-ileyh Süley-
man Ağa’ya bin beş yüz kıt‘a riyâlî guruş-ı kebîre bey‘-i kat‘î ile bâtten bey‘ ve 
teslîm ol dahi müvekkili paşa-yı mûmâ-ileyh Yusuf Paşa hazretleri nefsi için 
vech-i mübeyyen üzre iştirâ ve tesellüm ve kabz ve kabûl eyledikden sonra 
semen-i merkūmü’n-na‘t bin beş yüz kıt‘a guruşu vekâletim hasebiyle vekîl-i 
mezbûr Süleyman Ağa yedinden bi’t-tamâm ahz ü kabz eyledim, ba‘de’l-yevm 
mûmâ-ileyh Ebû Said Efendi hazretlerinin alâka ve medhalleri kalmamışdı[r] 
Paşa-yı müşârun-ileyh keyfemâ yeşâ ve hasbemâ yehtâr mutasarrıf olsun de-
dikde gıbbe’t-tasdîki’ş-şer‘î husûs-ı merkūmu Mevlânâ-yı mûmâ-ileyh mahal-
linde ketb ü tahrîr ba‘dehû meclis-i şer‘de alâ vukū‘ihî inhâ ve takrîr etmeğin 
mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: İsâ Ağa b. Abdülmennân, Ebûbekir Efendi b. Abdülbâkī, Mustafa 
Ağa b. Perviz hazînedâr, Sinan Bey kethüdâ-i teberdârân, Mehmed Ağa b. Ali, İb-
rahim Ağa b. ( ), Mehmed Ağa b. Kösec ( ), Mustafa b. Abdullah ve gayr

140 [26b-2] Kenan b. Abdullah’ın İmam Osman Efendi Vakfı’ndan 
ödünç aldığı
Mahmiye-i İstanbul’da merhûm İmâm Osman Efendi vakf eylediği nukūda bi’l-
fi‘il mütevellî olan işbu râfi‘ü’l-kitâb umdetü’s-sâdât es-Seyyid Abdülkerim Efen-
di b. es-Seyyid Şaban meclis-i şer‘-i şerîf-i lâzımü’t-teşrîfde Kenan b. Abdullah 
nâm bevvâb-ı sultânî mahzarında üzerine da‘vâ ve takrîr-i kelâm edip mezbûr 
Kenan zimmetinde mâl-ı vakf-ı mezbûrdan elli kıt‘a riyâlî guruş asl-ı mâl ve yir-
mi bir ayda müctemi‘ olup ilzâm-ı rıbh-ı şer‘î olunan murâbahadan bin elli akçe 
ki cem‘an riyâlî guruş seksen beşer akçeye olmak üzre beş bin üç yüz akçe olup 
hâlen taleb eylediğimde edâdan imtinâ‘ eder suâl olunup teslîmine tenbîh olun-
mak matlûbumdur dedikde gıbbe’s-suâl mezbûr Kenan Bey cevâbında fi’l-vâki‘ 
vech-i muharrer üzre mâl-ı vakf-ı mezbûrdan elli kıt‘a riyâlî guruş-ı kebîr asl-ı 
mâl ve ilzâm-ı rıbh-ı şer‘î olunan murâbahadan minvâl-i muharrer üzre bin elli 
akçe ki beher guruş seksen beşer akçeye olmak üzre cem‘an vakf-ı mezbûra beş bin 
üç yüz akçe zimmetimde lâzımü[’l-edâ ve] lâzımü’l-kazâ deynim vardır deyû bi 
tav‘ihî ikrâr ve i‘tirâf etmeğin mûcebince meblağ-ı mezbûru mütevellî-i merkūm 
es-Seyyid Abdülkerim Efendi’ye edâ ve teslîm mersûm Kenan Bey’e tenbîh olunup 
mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Hüseyin Çelebi b. Ali, Bayram Sofu b. Mehmed, Dilâver b. Abdul-
lah, Mehmed Efendi el-Kadı, Mustafa Beşe b. Mehmed

141 [26b-3] Ali Çelebi b. Şaban’ın Hacı Hüseyin’e mülk evini, bağını ve 
bir miktar buğdayını sattığı, tasarrufundaki vakıf tarlaların 
tasarruf hakkını devrettiği
Mahrûse-i Kostantıniyye mahallâtından Hürrem Çavuş mahallesi sükkânından Ali 
Çelebi b. Şaban nâm kimesne meclis-i şer‘-i şerîf-i lâzımü’t-tevkīrde işbu râfi‘ü’l-
kitâb el-Hâc Hüseyin b. Abdünnebi mahzarında bi’t-tav‘i’s-sâf ikrâr ve i‘tirâf edip 
silk-i mülkümde münselik olup Havâss-ı Kostantıniyye kazâsına tâbi‘ Çekmece-i 
kebîr muzâfâtından Kaparak nâm karyede vâki‘ bir tarafdan Muslu Çelebi mülkü 
ve bir tarafdan çeşme ve bir tarafdan cidâr-ı mescid ve bir tarafdan tarîk-i âm ile 
mahdûd fevkānî ve tahtânî iki bâb odaları ve bir anbarı ve bir fırını ve iki kıt‘a 
ahırı ve bir kıt‘a samanlığı ve bir kıt‘a harman yerini ve zât-ı eşcâr-ı müsmire ve 
gayr-ı müsmire bahçeyi müştemil mülk menzilimi cemî‘ tevâbi‘ ve levâhıkı ile ve 
menzil-i mezbûr içinde mevcûd bir çift kara sığır öküzünü ve sâir âlât-ı zirâ‘at ve 
esvâb-ı hirâsetimi ve yine karye-i mezbûrede vâki‘ bir tarafdan Ahmed Çelebi mül-
kü [27a] iki tarafdan mezbûr el-Hâc Hüseyin mülkü ve bir tarafdan tarîk-i âm [ile] 
mahdûd tahmînen bir dönüm bir kıt‘a mülk bağımı ve mârrü’z-zikr harman yerin-
de mevcûd vezn [ve] keyli beynimiz[de] ma‘lûm buğdayımı dahi mezbûr el-Hâc 
Hüseyin’e otuz bin fıddî nakd-i râyic fi’l-vakt akçeye bi safkatin vâhidetin bey‘-i 
bâtt-ı kat‘î [ile] bey‘ ve teslîm ol dahi vech-i meşrûh üzre iştirâ ve tesellüm ve kabz 
ve kabûl eyledikden sonra yine karye-i merkūme sınır[ı] kurbunda mev[â]zi‘-i mü-
teferrikada vâki‘ merhûm ve mağfûrun-leh Sultan Bayezid Hân Evkāfı’ndan olup 
hudûdu beynimizde ma‘lûm bir kıt‘a çayır ile dokuz kıt‘a tarlalarımın hakk-ı ta-
sarrufların ma‘rifet-i mütevellî-i evkāf-ı mezbûre ile merkūm el-Hâc Hüseyin’e altı 
bin cedîd akçe bedel mukābelesinde tefvîz ve ferağ eylediğimde ol dahi vech-i mu-
harrer üzre tefevvuz ve kabûl eyleyip semen-i mezbûr ile bedel-i mezkûr ki cem‘an 
otuz altı bin akçeyi mezbûr el-Hâc Hüseyin yedinden tamâmen ahz ü kabz eyle-
dim ba‘de’l-yevm emlâk-i merkūme mezbûr el-Hâc Hüseyin’in mülk-i müşterâsı 
olmuşdur keyfemâ yeşâ ve yehtâr mutasarrıf olsun ve arâzi dahi dâhil-i taht-ı ta-
sarrufu olmuşdur emsâli tasarrufu gibi mutasarrıf olsun dedikde gıbbe’t-tasdîki’ş-
şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâdis ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Mehmed Beşe b. Veli, Ali b. Hüseyin, Ahmed b. Mustafa, Ahmed 
Çelebi b. Abdullah, Mehmed Beşe b. Ali, Yusuf b. Murad

142 [27a-1, Arapça] Servi Hatun bt. Mustafa’nın zevci Şaban b. Ömer’den 
muhâlaa ile boşandığı
Medîne-i Hazret-i Ebî Eyyûb el-Ensârî -razıye anhü rabbühü’l-Bârî- mahallâtından 
merhûm Cezerî Kasım Paşa mahallesinde sâkine Servi Hâtun bt. Mustafa nâm 
hâtun meclis-i şerî‘ati’ş-şerîfeti’l-garrâ ve mahfil-i tarîkatü’r-refî‘atü’z-zehrâda -Al-
lahü te‘âlâ kötülüklerden ve zararlardan korusun- zevci işbu hâmil-i hâze’l-kitâb 
Şaban b. Ömer nâm kimesne ile muhâla‘a oldukda ol dahi onunla nikâhlarında 
akdedilmiş olan râyic fi’l-vakt fıddî beş yüz akçe mehr-i müecceli ve nafaka-i id-
deti ve me’ûnet-i süknâsı kendi üzerine olmak üzre muhâla‘a-i sahîha-i şer‘iyye 
ile muhâla‘a olmağın akd-i cedîd ve sadâk-ı müste’nef olmaksızın kendisine helâl 
olmayacak şekilde bâ’in oldukdan sonra her biri âharın zimmetini cemî‘ da‘vâ 
ve mütâlebâtdan ve eymân ve muhâsamâtdan umûmen ve husûsan zevciyete 
müte‘allik hukūkdan ibrâ-i âmm-ı kātı‘un li’n-nizâ‘ ve râfi‘ün li’l-husûmet ile ibrâ 
eyledikde cerâ zâlike ve hurrire fi’l-yevmi’s-sâbi‘ ve’l-ışrîn min Şevvâli’l-mükerrem 
li sene hamsin ve sittîn ve elf min hicreti men lehü’l-izzu ve’ş-şeref.
Şuhûdü’l-hâl: El-Hâc Hüseyin b. Ali, Ahmed Beşe b. Mustafa, Ali Beşe b. Hüseyin, 
Mehmed Beşe b. Veli, Ali Beşe b. Mehmed ve gayr

143 [27a-2] Ölen Yorgi v. Franko’nun bakkal dükkânında beytülmâl 
emîninin el koyduğu eşyaları vârisine iadesi
Vilâyet-i Rumeli’nde Kerpiniş kazâsına tâbi‘ Kalazmeni nâm karye sâkinlerinden 
Nikola v. Andriye nâm zimmînin li ebeveyn er karındaşı ve tarafından husûs-ı 
âti’z-zikre vekîl olup hasm-ı şer‘î-i câhid mahzarında Mehmed Beşe b. Abdul-
lah ve Abdülkerim Beşe b. Hamza nâm kimesneler mahzar-ı şehâdetleriyle şer‘an 
vekâleti sâbite olan işbu bâ‘isü’l-kitâb Hasan Beşe b. Abdülmennân nâm râcil 
meclis-i şer‘-i şerîfde medîne-i Hazret-i Ebî Eyyûb el-Ensârî’de beytülmâl-i âmme 
ve hâssa emîni olup zikr-i câ’î bakkal dükkânında mevcûd me’kûlât kısmından olan 
eşyâ bundan akdem hâlik olan Yorgi v. Franko nâm zimmînin mülkü olup zâhirde 
vâris-i ma‘rûfu olmamak zu‘muyla vâzı‘ü’l-yed olan fahrü’l-eşbâh Ahmed Çelebi 
b. Mehmed nâm kimesne mahzarında bi’l-vekâle üzerine da‘vâ ve takrîr-i kelâm 
edip medîne-i mezbûrede Çömlekçiler sûkunda vâki‘ ma‘lûm‘ü’l-hudûd bakkal 
dükkânı karındaşım müvekkil-i mezbûrun taht-ı tasarrufunda olmağla içinde 
mevcûd olup tahmînen elli bin akçe kıymetli me’kûlât kısmından olan eşyâ ka-
rındaşım gāib-i mezbûrun mülkü olup mukaddemâ vilâyetine azîmet eylediğinde 
hâlik-i mezbûru ücret [ile] destgâhdâr edip gitmişidi, hâlen eşyâ-i mezbûre hâlik-i 
merkūmun olmak üzre emîn-i mezbûr vaz‘-ı yed eder hattâ hâlik-i merkūm hâl-i 
hayâtında şuhûd-ı müslimîn huzûrunda ikrâr ve işhâd dahi etmişdir suâl olunup 
emîn-i mezbûrun kasr-ı yedine tenbîh olunmak matlûbumdur dedikde gıbbe’s-
suâl emîn-i mezbûr cevâbında hâlik-i mezbûrun metrûkâtından olmak üzre eşyâ-i 
merkūmeye vech-i muharrer üzre vaz‘[-ı yed] eylediği[ni] [27b] ikrâr lâkin eşyâ-i 
mezbûre müvekkil-i merkūmenin mülkü olup hâlik-i merkūmun tarafından ücret 
ile destgâhdâr olduğunu münkir olıcak vekîl-i mezbûr Hasan Beşe’den da‘vâsını 
mübeyyine beyyine taleb olundukda medîne-i mezbûrede Cezerî Kasım mahalle-
si sükkânından Mehmed Çelebi b. Haydar ve İbrahim Çelebi b. Mehmed ve Mus-
tafa Çelebi b. Süheyl nâm kimesneler li ecli’ş-şehâde meclis-i şer‘a hâzırûn olup 
istişhâd olunduklarında fi’l-hakīka hâlik-i mezbûr Yorgi hâl-i hayâtında dükkân-ı 
mezkûr içinde mevcûd olan elli bin akçe kıymetli eşyâ gāib-iolup ve kendi ücret ile tarafından destgâhdâr olduğunu bizim huzûrumuzda bi 
tav‘ihî ikrâr ve alâ ru’ûsi’l-işhâd bizi işhâd etmişidi, biz hâlik-i mezbûrun vech-i 
meşrûh üzre ikrârına şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiye şehâdetleri makbûle ve mesmû‘a 
olmağın mûcebiyle emîn-i mezbûrun eşyâ-i merkūmeden kasr-ı yedine tenbîh 
birle mâ vaka‘a bi’t-taleb ketb olundu.Fi’s-sâbi‘ ve’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Şaban Efendi el-Müderris, Musa Efendi b. Nasuh, Abdi Beşe b. İs-
kender, Hüseyin b. Ali

144 [27b-1] İsak v. Portugal’ın Kiremitçi Ahmed Çelebi Evkafı’ndan 
kiraladığı evin kirasının bir kısmını ödemediğini iddia eden 
mütevelli Mehmed Çavuş’un davasının reddi
Havâss-ı Kostantıniyye -hamâha’llâhu te‘âlâ ani’l-beliyye- kazâsına tâbi‘ kasaba-i 
Hasköy’de vâki‘ merhûm Kiremitçi Ahmed Çelebi Evkāfı’na hâlen meşrûtiyet üzre 
mütevellî olan fahrü’l-eşbâh Mehmed Çavuş b. Ebîbekir nâm kimesne meclis-i 
şer‘-i şerîf-i enverde mahmiye-i İstanbul’da Kalavrite cemâ‘atinden olup kasaba-i 
merkūmede merhûm Pîrîpaşa mahallesinde sâkin işbu râfi‘ü’s-sifr İsak v. Portu-
gal nâm Yahudi muvâcehesinde tevliyeti hasebiyle üzerine da‘vâ ve takrîr-i kelâm 
edip vakf-ı mezbûrdan olup mahalle-i merkūmede vâki‘ iki tarafdan vakf-ı mezbûr 
odaları ve iki tarafdan tarîk-i âm ile mahdûd olup tabaka-i ulyâda ve vustâda yedi 
bâb fevkānî odaları ve iki matbahı ve iki tahtapûşu ve dört aded kenîfi ve iki deh-
lizi ve süflâda bir bâb tahtânî odayı ve iki odun mahzeni ve iki aded su kuyusunu 
ve iki havluyu ve bir bakkal ve iki hayyât dükkânlarını müştemil olan vakıf men-
zil bundan esbak mahrûse-i Galata’da Lonca mahallesinde sâkin Lorice v. Lor? 
nâm zimmînin tasarrufunda olup lâkin bilâ-veled hâlik olmağla menzil-i mezbûr 
intikāl-i cârî üzre vakf-ı mezbûra intikāl eyledikde mezbûr İsak tâlib olup rağabât-ı 
nâs münkatı‘a oldukdan sonra vakf-ı mezbûra meşrûtiyet üzre mütevellîye olan 
Belkıs nâm hâtun menzil-i mahdûd-ı mezkûru tevliyeti hasebiyle mezbûr İsak’a 
sekiz yüz kıt‘a riyâlî guruşa icâre-i mu‘accele ve beher ay yetmiş akçe ücret-i mü-
eccele ile îcâr ve teslîm etmişidi, lâkin icâre-i mu‘accelesi olan sekiz yüz guruşun 
dört yüz seksen guruşunu mezbûre Belkıs Hâtun vakf-ı mezbûr için kabz edip 
bâkī kalan üç yüz yirmi kıt‘a riyâlî guruşunu kable’l-ahz mütevellîye-i mezbûre 
fevt olmağla mersûm İsak zimmetinde kalmışidi, hâlen tevliyet-i mahkiyem ha-
sebiyle taleb ederin suâl olunsun dedikde gıbbe’s-suâl mezbûr İsak cevâbında fi’l-
hakīka menzil-i mahdûd-ı mezkûru vech-i muharrer üzre istîcâr ve tesellüm etmi-
şidim lâkin icâre-i mu‘accele-i merkūme sekiz yüz guruşu mütevellîye-i merkūme 
Belkıs Hâtun’a hâl-i hayâtında şuhûd-ı müslimîn huzûrunda bi’t-tamâm def ‘ ve 
teslîm ol dahi vakf-ı mezbûr için tevliyeti hasebiyle tamâmen kabz ve tesellüm 
etmişdir deyû def ‘le mukābele edicek gıbbe’l-istintâk ve akībe’l-inkâr mezbûr 
İsak’dan def ‘-i mezbûru mübeyyine beyyine taleb olundukda udûl-i ricâlden 
olup mahmiye-i İstanbul’da Acı Musluk mahallesi sükkânından el-Hâc Salih Bey 
b. Satılmış ve yine mahmiye-i mezbûrede Tahta Minâre mahallesi sükkânından 
Halil Bey b. Mehmed nâm kimesneler li ecli’ş-şehâde meclis-i şer‘a hâzırân olup 
istişhâd olundukda fi’l-hakīka menzil-i mezbûrun icâre-i mu‘accelesi olan sekiz 
yüz kıt‘a riyâlî guruşu merkūm İsak mütevellîye-i mersûme Belkıs Hâtun’a bi-
zim huzûrumuzda def ‘ ve teslîm ol dahi tevliyeti hasebiyle vakf-ı mezbûr için 
tamâmen ahz ü kabz etmişidi, biz bu husûsa şâhidleriz şehâdet dahi ederiz deyû 
şehâdet eylediklerinde mütevellî-i mezbûr şâhidân-ı merkūmân şehâdetlerinde 
kâziblerdir deyû ta‘n etmekle tezkiye için ihtimâmen kıbel-i şer‘den Mustafa Efen-
di irsâl olunup ol dahi şâhidân-ı mersûmânın zikri mürûr eden mahallelerine 
varıp mezbûrânın ahvâllerini sırran ve alenen suâl eyledikde her birinin mahal-
lesi ahâlîsi şâhidân-ı merkūmân ehl-i sünnet ve’l-cemâ‘atden olup her biri sâlih 
[28a] ve dindâr kimesnelerdir deyû her birinin hüsn-i hâllerine haber verdiklerini 
Mevlânâ-yı müşârun-ileyh mahallinde ketb ü tahrîr ba‘dehû meclis-i şer‘a gelip 
alâ vukū‘ihî inhâ ve takrîr eyledikde gıbbe ri‘âyeti şerâ’iti kabûlihâ şehâdetler[i] 
makbûle ve mesmû‘a olmağın mûcebiyle mütevellî-i mezbûr Mehmed Çavuş bî-
vech ta‘arruzdan men‘ olunup mâ hüve›l-vâki‘ bi›t-taleb ketb olundu.
Fî evâhiri Şevvâli›l-mükerrem li sene hamsin ve sittîn ve elf.
Şuhûdü›l-hâl: Umdetü›l-müderrisîn Ömer Efendi b. Sadi, fahrü›l-kuzât Mehmed 
b. Nasuh Ağa, umdetü kuzâti›l-İslâm Hasan Efendi, Sinan Efendi el-Kadı, Ali Beşe 
b. Mustafa, Hüseyin Beşe b. Ali, Bayram Dede b. Mehmed, Dilâver Beşe b. Abdul-
lah ve gayr

145 [28a-1] Hakverdi b. Hüdaverdi’nin ölen Abdurrahman Çelebi 
b. Hüseyin ile ortak yoğurtçuluk yaptıkları ve şirketin feshinden 
zimmetinde alacağı kaldığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de yoğurt-
çu tâ’ifesinden işbu râfi‘ü’l-kitâb Hakverdi b. Hüdâverdi nâm kimesne meclis-i 
şer‘-i şerîf-i lâzımü’t-teşrîfde bundan akdem fevt olan Abdurrahman Çelebi b. 
Hüseyin’in verâseti zevce-i metrûkesi Kalender bt. Abdullah nâm hâtun ile mu-
karrun leh bi’n-neseb cihetinden karındaşı oğlu İsmail nâm kimesneye münhasıra 
olup kable’l-kısme mezbûr İsmail dahi fevt olup verâseti zevce-i metrûkesi İsmihân 
bt. Abdülbâkī’ye ve sulbî oğulları Mehmed ve Mustafa nâm sagīrlere ve sulbiye 
kebîre kızı ( ) nâm hâtuna münhasıra olup şer‘an zâhir ve müte‘ayyin oldukdan 
sonra sagīrân-ı merkūmânın tesviye-i umûruna kıbel-i şer‘-i şerîfden mansûbe 
vasî olan merkūme İsmihân tarafından muhâsama ve redd-i cevâba vekâlet-i mut-
laka ile vekîl olup mezbûreyi ma‘rifet-i şer‘iyye ile ârifân olan Ali Beşe b. Ah-
med ve Mustafa Çelebi b. Mehmed şehâdetleri [ile] şer‘an vekâleti sâbite olan 
Ömer Çelebi b. Mehmed nâm kimesne muvâcehesinde üzerine da‘vâ ve takrîr-i 
kelâm edip mukaddemâ müteveffâ-yı evvel Abdurrahman Çelebi ile yoğurtçu-
luk san‘atında şerîkler olup fesh-i şirket edip beynimizde hesâb ve kitâb edip on 
altı bin akçe hakkım zuhûr edip meblağ-ı mezbûru kable’l-edâ fevt olmağla zim-
metinde kalmışdır, hâlen meblağ-ı mezbûru merkūm Abdurrahman Çelebi’nin 
muhallefâtından taleb ederin suâl olunsun dedikde gıbbe’s-suâl ve akībe’l-inkâr 
müdde‘î-i mezbûr Hakverdi’den müdde‘âsını mübeyyine beyyine taleb olundukda 
medîne-i mezbûrda Câmi‘-i kebîr mahallesi sâkinlerinden el-Hâc Pîrî b. Abdülbâkī 
ve yine medîne-i merkūmede Çavuş Kasım mahallesi sükkânından Mustafa Beşe b. 
Ali nâm kimesne li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
müdde‘î-i mezbûr Hakverdi müteveffâ-yı evvel merkūm Abdurrahman Çelebi ile 
yoğurtçuluk san‘atında mukaddemâ şerîkler olup fesh-i şirket eyleyip beynlerinde 
hesâb ve kitâb eylediklerinde ba‘de küllî hesâb mezbûr Abdurrahman Çelebi zim-
metinde müdde‘î-i mersûmun on altı [bin] akçe hakkı zuhûr eyledikde mezbûr 
Abdurrahman Çelebi dahi bizim huzûrumuzda mukır ve mu‘terif olmuşidi, biz bu 
husûsa şâhidleriz şehâdet dahi ederiz deyû her biri edâ-i şehâdet-i şer‘iyye eyle-
diklerinde ba‘de’t-ta‘dîl ve’t-tezkiye şehâdetleri makbûle oldukdan sonra meblağ-ı 
mezbûru müteveffâ-yı merkūm Abdurrahman Çelebi’den hâl-i hayâtında küllen 
ve ba‘zan ahz ü kabz veya hibe veya havâle veyâhud turuk-ı şer‘iyyeden her vechile 
zimmetini ibrâ ve iskāt etmediğine mezbûr Hakverdi’ye yemîn teklîf olundukda 
ol dahi alâ hasebi’l-mes’ûl yemîn edip mûcebiyle meblağ-ı mezbûr on altı bin ak-
çeyi müdde‘î-i mezbûr Hakverdi’ye edâ ve teslîm vekîl-i mezbûr Ömer Çelebi’ye 
tenbîh olunup ba‘de’l-hükm mâ hüve’l-vâki‘ bi’t-taleb ketb olundu.
Fi’l-âhir min Şevvâli’l-mükerrem sene 1065.
Şuhûdü’l-hâl: Muharrirü’l-vesîka Mustafa Efendi, fahrü’l-kuzât Mehmed Efendi, 
Sinan Efendi b. Derviş, Hüseyin Beşe b. Ali, Ahmed Bey b. Haydar

146 [28a-2] Yorgi v. Zafiri’nin mülk menzilini Yani v. Nikola’ya bey‘ 
bi’l-vefâ yoluyla sattığı
Vilâyet-i Rumeli’nde Delvine kazâsına tâbi‘ Livne nâm karye sâkinlerinden Yorgi v. 
Zafiri nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka Yani v. 
Nikola nâm zimmî muvâcehesinde bi tav‘ihî ikrâr ve i‘tirâf edip emlâkimden olup 
karye-i mezbûrede vâki‘ bir tarafdan İstaro v. Miho? mülkü ve bir tarafdan Yani v. 
Martin ve bir tarafdan Yako v. Salamon mülkü ve bir tarafdan tarîk-i âm ile mahdûd 
bir bâb fevkānî ve bir bâb tahtânî odaları ve bir kileri ve bir kıt‘a üç göz anbarı ve 
zât-ı eşcâr-ı müsmire ve gayr-ı müsmire bahçeyi müştemil mülk menzilimi cemî‘ 
tevâbi‘iyle mezbûr Yani’ye târih-i kitâbdan üç yüz [28b] gün tamâmına değin üç bin 
cedîd akçeye bey‘ bi’l-vefâ tarîki üzre bey‘ edip ol dahi minvâl-i meşrûh üzre iştirâ 
ve kabûl eyleyip semen-i mezkûru merkūm Yani yedinden tamâmen ahz ü kabz 
eylediğim[den] sonra mebî‘-i mahdûdu mahallinde zabt ve tasarrufa tarafımızdan 
mersûm Yani’yi taslît eyledim eğer meblağ-ı mezbûru ecel-i mezkûr hulûlünde 
merkūm Yani’ye edâ ve teslîm etmez isem bey‘-i mezbûr bâtte münkalib olsun de-
dikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fî 1 Zilka‘de li sene 1065.
Şuhûdü’l-hâl: Dilâver b. Abdullah, Abdi b. İskender, Bayram b. Mehmed, Mustafa 
b. Mehmed ve gayruhüm mine’l-hâzırîn
Niko, Pandazi, Popo Menasi v. Hıristo, Dimo v. Nikomani

147 [28b-1] Rizo v. Tupi’nin Kalender Hatun b. Abdülbâki’nin evine 
hırsızlık amacıyla girdiği iddiasının reddi
Medîne-i Ebî Eyyûb el-Ensârî -dâme fî rıdvâni’l-Bârî-’de Cezerî Kasım mahallesi 
sâkinelerinden umdetü’l-muhadderât Kalender Hâtun b. Abdülbâkī tarafından 
da‘vâ-yı âtiyetü’z-zikre vekîli olup mezbûreyi ma‘rifet-i şer‘le ârifân olan Mus-
tafa b. Ali ve Mehmed Beşe b. Osman şehâdetleriyle şer‘an vekâleti sâbite olan 
Mustafa b. Hasan nâm kimesne meclis-i şer‘-i şerîfde işbu râfi‘ü’s-sifr Rizo v. Tupi 
nâm zimmî muvâcehesinde üzerine bi’l-vekâle takrîr-i da‘vâ edip mezbûr Rizo 
medîne-i mezbûrede yoğurtçu tâ’ifesinden olup müvekkilem mezbûre civârında 
sâkin olmağla ba‘zı hizmet için menziline varır idi lâkin işbu târih-i kitâb günü 
serika kasdıyla müvekkilem mersûmenin menziline girip odasının kilidini bı-
çak ile açarken merkūm Rizo ahz olunmuşdur suâl olunup mûcebi icrâ olunmak 
matlûbumdur dedikde gıbbe’s-suâl merkūm Rizo cevâbında işbu târih-i kitâb 
günü yava harâccısı beni rencîde eyledikde ben dahi halâs olmak için menzil-i 
mezbûreye girmişidim deyû ikrâr lâkin serika kasd edip bıçak ile odasının kilidini 
açarken ahz olunduğunu inkâr edicek müdde‘î-i mezbûrdan müdde‘âsını mübey-
yine beyyine taleb olundukda ikāmet-i beyyineden izhâr-ı acz edip istihlâf etme-
ğin fi’l-hakīka menzil-i mezbûrda müvekkile-i merkūmenin odası kapısını serika 
kasdıyla açmağa sa‘y etmediğine mezbûr Rizo’ya yemîn teklîf olundukda ol dahi 
alâ hasebi’l-mes’ûl yemîn billâhi’llezî enzele’l-İncîle alâ [İsa] -aleyhi’s-selâm- et-
meğin mûcebiyle vekîl-i merkūm Mustafa Beşe bî-vech ta‘arruzdan men‘ olundu.
Fî gurreti Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Nasuh, Mustafa Efendi b. Hasan, Ali Beşe b. 
Mustafa, Ahmed Beşe b. Hüseyin

148 [28b-2] Nikola ile kardeşlerinin Nikola v. Yogo’ya mülk bağlarını 
sattıkları ve tasarruflarındaki tarlanın tasarruf hakkını devrettikleri
Vilâyet-i Rumeli’nde livâ-i Delvine’de Mazarak kazâsına tâbi‘ Plaşota? nâm karye-
de sâkin Nikola v. ( ) nâm zimmî kendi tarafından asîl ve li ebeveyn er karındaşlar 
Koca ve Dimo nâm zimmîler tarafından zikr-i âtî bağ ve tarlada olan hisselerini 
bey‘a ve kabz-ı semene vekîl olup İstati v. Dimo [ve ( )] nâm zimmîler şehâdetleriyle 
şer‘an vekâleti sâbite olmağın vekâleten meclis-i şer‘-i şerîf-i lâzımü’t-tevkīrde işbu 
râfi‘ü’l-vesîka Nikola v. Yogo nâm zimmî muvâcehesinde bi’l-asâle ve bi’l-vekâle 
ikrâr ve i‘tirâf edip emlâkimden olup karye-i mezbûrede vâki‘ bir tarafdan Mas-
non mülkü ve bir tarafdan vâdi ve iki tarafdan tarîk-i âm ile mahdûd ve mümtâz 
tahmînen on iki çapalık bir kıt‘a mülk bağımızı ve içinde mevcûd beş dip incir ve 
iki dip armud ve bir dip meşe eşcârımızı merkūm Nikola’ya üç bin cedîd akçeye 
bey‘-i kat‘î ile bey‘ edip ol dahi vech-i muharrer üzre iştirâ ve kabûl eyledikden 
sonra yine mârrü’z-zikr bağ kurbunda vâki‘ hudûdu beynimizde ma‘lûm bir kıt‘a 
tarlamızın dahi hakk-ı tasarrufunu ma‘rifet-i sâhib-i arz ile mezbûr Niko[la]’ya 
beş yüz akçe bedel mukābelesinde tefvîz ve ferağ eylediğimde ol dahi tefevvuz ve 
kabûl eyleyip semen-i mezbûr ile bedel-i mezkûr ki cem‘an üç bin beş yüz akçeyi 
mersûm Niko[la] yedinden tamâmen ahz ü kabz eylediğimden sonra zikr olunan 
bağ ve tarlayı mahallinde zabt ve tasarrufa merkūm Niko[la]’yı taslît eyledim de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Abdi Beşe b. İskender, Dilâver b. Abdullah, Hüseyin Çelebi b. Ali, 
Bayram Dede b. Mehmed
İstati, Kostantin, Kara Dimo, Kondi, Dimo, Kondi, Miho, Hargâh, Koco, Porgo, 
Marko, Komni, Kosta, Toya, Yorgo, Zaferi, Niko, Yani

149 [29a-1] Papa Galgori v. Nikola’nın mülk bağını beş yıl önce 
Laskari’ye sattığı
Vilâyet-i Rumeli’nde Trapoliçe kazâsına tâbi‘ Kabaşa nâm karye sâkinlerinden Papa 
Galgori v. Nikola nâm râhib meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Laskari v. Yorgi nâm zimmî muvâcehesinde bi’t-tav‘i’s-sâf ikrâr ve i‘tirâf edip 
karye-i mezbûrede vâki‘ bir tarafdan Latif Ağa mülkü ve bir tarafdan Ramazan Çe-
lebi mülkü ve iki tarafdan mezbûr Laskari mülkü ile mahdûd ve mümtâz tahmînen 
iki dönüm bir kıt‘a mülk bağımı merkūm Laskari’ye otuz bir kıt‘a riyâlî kebîr guru-
şa bey‘-i kat‘î ile beş sene mukaddem bâtten bey‘ edip kabz-ı semen ve mahallinde 
teslîm-i mebî‘-i etmişidim hâlen zikr olunan bağda vechen mine’l-vücûhi’ş-şer‘iyye 
alâkam kalmadı merkūm Laskari keyfemâ yeşâ mutasarrıf olsun dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fî 2 min şehri Zilka‘de li sene 1065.
Şuhûdü’l-hâl: Mustafa Çelebi b. Derviş Çavuş, Mehmed Çelebi b. Yusuf Çelebi, 
Ahmed Beşe b. Hoca, Abdullah Beşe b. İskender, Dilâver b. Abdullah, Yani, Niko, 
Totoroni, İstemad ve gayruhüm mine’l-hâzırîn







150 [29a-2] İstati v. Yani’nin ölen Mile’deki alacağını kefillerinden 
talebi, sonra da davasından vazgeçmesi
Mahrûse-i İstanbul’da bakkal tâ’ifesinden İstati v. Yani nâm zimmî meclis-i şer‘-i 
şerîf-i lâzımü’t-tevkīrde işbu hâmileyü’l-vesîka Dimo v. Keşro ve diğer Dimo v. 
Niko nâm zimmîler muvâcehelerinde üzerlerine da‘vâ ve takrîr-i kelâm edip bun-
dan akdem hâlik olan Mile nâm zimmî zimmetinde cihet-i deyn-i şer‘îden altı 
bin akçe hakkım olup meblağ-ı mezbûra mezbûrân Dimo ve diğer Dimo emr ve 
kabûlü hâvî kefâlet-i sahîha-i şer‘iyye ile kefîl bi’l-mâl olmuşlar idi, hâlen meblağ-ı 
mezbûru kefâletleri hasebiyle merkūmândan taleb ederin suâl olunsun dedikde 
gıbbe’s-suâl mezbû[r]ân zimmîler cevâblarında hâlik-i mezbûrun nefsine kefîl ol-
muş idik lâkin vech-i muharrer üzre kefîl bi’l-mâl olduklarını münkirler olduk-
larında müdde‘î-i mezbûrdan müdde‘âsını mübeyyine beyyine taleb olunduk-
da ikāmet-i beyyineden izhâr-ı acz edip istihlâf eyledikde anlar dahi yemîn sade-
dinde iken mezbûr İstati mezbûrân zimmîleri yemînden afv ve husûs-ı mezbûra 
müte‘allik cemî‘ da‘vâdan mezbûrân zimmîlerin zimmetlerini ibrâ ve iskāt etme-
ğin mâ hüve’l-vâki‘ bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Bayram Sofu, Mustafa Beşe, Hüseyin Beşe, Abdi Beşe

151 [29a-3] Vârisi olmadığı için beytülmâl emîni tarafından el konulan 
Cafer b. Abdullah’ın metrûkâtı
Metrûkâtü’l-merhûm Cafer b. Abdullah
Bundan akdem fevt olup zâhirde vâris-i ma‘rûfu olmamak ile medîne-i Hazret-i 
Eyyûb el-Ensârî’de âmme ve hâssa beytülmâl emîni bâ‘isü’d-defter Ahmed Çelebi 
b. Mehmed talebiyle ketb ü tahrîr olunan eşyâdır ki zikr ve beyân olunur.
Vaka‘a’t-tahrîr fi’l-yevmi’s-sâlis min Zilka‘deti’ş-şerîfe sene 1065.
Mükemmel tüfek
kıymet
600
Nakid cedîd akçe
Aded
5400
Cem‘an yekûn
6000
Minhâ
El-ihrâcât
Resm-i âdî
Aded
300
Kassâmiyye
Aded
150
Kalemiyye ve 
ihzâriyye
Aded
150
Dîdebâniyye
Aded
600
Resm-i mütevellî-i vakf-ı hazreti müşârun-ileyh
Aded
430
Yekûn
1230
Sahhe’l-bâkī
4770
Yalnız dört bin yedi yüz yetmiş akçedir emîn-i mezbûr yedine vaz‘ olunmuşdur.

152 [29a-4] Kasandıra bt. Yani’nin Kostantin v. Aleksi ile nikâhlandığı
Havâss-ı aliyye kazâsına tâbi‘ Avasya demekle ma‘rûf karye sâkinelerinden Kasan-
dıra bt. Yani nâm nasrâniye tarafından tezvîc-i âti’z-zikre vekîli olup merkūmeyi 
ârifân olan Nikola v. Yorgo ve Yorgi v. Yani nâm zimmîler şehâdetleriyle şer‘an 
vekâleti sâbite olan Yani v. Meleş nâm zimmî meclis-i şer‘-i şerîf-i enver ve 
mahfil-i dîn-i münîf-i ezherde işbu hâmilü’s-sifri’ş-şer‘î Kostantin v. Aleksi nâm 
zimmî muvâcehesinde bi’l-vekâle ikrâr-ı tâm ve takrîr-i kelâm edip müvekkilem 
merkūm[e] Kasandıra’nın nefsini üç bin akçe mehr-i müeccel ile vekâlet-i mahki-
yem hasebiyle mersûm Kostantin’e tezvîc-i inkâh eyledim merkūm Kostantin dahi 
müvekkil[e]-i merkūmeyi nefsi için vech-i meşrûh üzre tezevvüc ve kabûl eyle-
dim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-ışrîn min Şevvâli’l-mükerrem li sene hamsin ve sittîn ve elf.
Şuhûdü’l-hâl: Sinan Efendi el-Kadı, Abdullah Efendi el-Kadı, Ahmed Efendi b. 
Mehmed, Mehmed Efendi b. Nasuh, Ali Beşe b. İskender, Bayram Dede

153 [29b-1] Yorgo v. Duka’nın tasarrufundaki vakıf tarlaların tasarruf 
hakkını Pelaş v. Manol’a devrettiği
Havâss-ı aliyye kazâsına tâbi‘ Ayapa demekle ma‘rûf karye sâkinlerinden Yorgo 
v. Duka nâm zimmî meclis-i şer‘-i şerîf-i lâzımü’t-teşrîfde işbu râfi‘ü’l-vesîka Pe-
laş v. Manol nâm zimmî muvâcehesinde bi tav‘ihî ikrâr ve i‘tirâf edip merhûm 
ve mağfûrun-leh Sultan Bayezid Hân -aleyhi’r-rahmetü ve’r-rıdvân- evkāfı 
arâzisinden hâlen taht-ı tasarrufumda olup karye-i mezbûre hudûdu dâhilinde 
mevâzi‘-i müteferrikada vâki‘ adedi ve hudûdu beynimizde ilm-i şer‘î ile ma‘lûm 
olan tahmînen yirmi üç keyl tohum istî‘âb eder tarlalarımın hakk-ı tasarrufları-
nı ma‘rifet-i mütevellî-i evkāf-ı mezbûr ile merkūm Pelaş’a dört bin cedîd akçe 
bedel mukābelesinde tefvîz ve ferağ eylediğimde ol dahi vech-i muharrer üzre 
tefevvuz ve kabûl eyledikden sonra bedel-i ferağ olan meblağ-ı mezkûru mersûm 
Pelaş yedinden tamâ[men] ahz ü kabz eyledim ba‘de’l-yevm mârrü’z-zikr tarlalar-
da alâkam kalmadı mezbûr Pelaş emsâ[li] tasarrufu gibi mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Hüseyin Beşe b. Mustafa, Ali Beşe b. Abdullah, el-Hâc Mehmed b. 
Abdülgaffâr, Abdullah b. İskender?, Yorgi v. Kosta, Dimitri v. Mihal, Angeli v. Anastaş

154 [29b-2] Cafer Bey b. Abdülbâki’nin tasarrufunda olan 
Davud Ağa Vakfı’na ait harap durumdaki menzilin tamir edildiği 
ve yapılan tamiratın keşfi
Medîne-i Ebî Eyyûb el-Ensârî -dâme fî rıdvâni’l-Bârî-’de Takyecibaşı mahalle-
sinde sâkin umdetü’l-eşbâh Cafer Bey b. Abdülbâkī nâm kimesne meclis-i şer‘-i 
şerîf-i lâzımü’t-teşrîfde takrîr-i kelâm [ve] ta‘bîr ani’l-merâm edip mahrûse-i 
Galata’da vâki‘ merhûm Davud Ağa Vakfı’ndan olup mahalle-i mezbûr[e]de 
vâki‘ bir tarafdan Yakub Çelebi b. Mehmed nâm kimesne mülkü ve bir tarafdan 
mahalle-i merkūme imâmına meşrûta olan vakıf menzil ve bir tarafdan Bîzebân 
nâm hâtun vakfı ve bir tarafdan tarîk-i âm ile mahdûd olup fevkānî ve tahtânî 
büyût-i müte‘addideyi ve bir kıt‘a bostanı müştemil olan menzil icâre-i müecce-
le ve mu‘accele-i ma‘lûme[teyn ile] tasarrufumuzda olup lâkin menzil-i mezbûr 
mürûr-ı eyyâm ve kürûr-ı a‘vâm ile harâba müşrif oldukda bundan akdem izn-i 
mütevellî-i vakf-ı mezbûr ile menzil-i merkūmu ta‘mîr ve termîm ve ihdâs-ı 
binâ etmişidim, hâlen icâre-i mu‘acceleme mahsûb olmak üzre ihdâs eylediğim 
bir kıt‘a bakkal dükkânı ile iki bâb oda ve bir kıt‘a bostan kapısının mertebe-i 
tahammülü keşf ve mesâha olunmak bâbında kıbel-i şer‘den üzerine varılmasın 
murâd ederin dedikde savb-ı şer‘-i şerîfden umdetü’l-müderrisîn Surûrî Mustafa 
Efendi irsâl olunup ol dahi hâssa mi‘mârlarından üstâd Şaban b. Veli ve sukūf 
ve ebniye ahvâline kemâl mertebe vukūfu ve şu‘ûru olup zeyl-i kitâbda isimle-
ri mastûr olan bî-garaz müslimîn ile üzerine varıp mi‘mâr-ı mezbûr zikr olunan 
Davud Ağa Vakfı’na hâlen mütevellî olan fahrü’l-emsâl el-Hâc Musa Bey b. Veli 
nâm bevvâbü’s-sultânî muvâcehesinde mesâha ve takvîm eyledikde tûlen on üç 
arzan on zirâ‘ bi hesâb-ı satrancî yüz otuz zirâ‘ müceddeden binâ olunan bakkal 
dükkânı sakfının beher zirâ‘ı kırkar akçeden beş bin iki yüz akçe ve tûlen ve arzan 
bi hesâbi’l-mezbûr iki yüz zirâ‘ cedîd tavanın beher zirâ‘ı kezâlik kırkar akçeden 
sekiz bin akçe ve tûlen ve arzan bi hesâbi’l-mezbûr iki kat tahta döşemesinin beher 
zirâ‘ı onar akçeden cem‘an iki yüz zirâ‘ iki bin akçe ve tûlen yirmi ve arzan on zirâ‘ 
bi hesâbi’l-mezbûr iki yüz zirâ‘ tahta perdenin beher zirâ‘ı onar akçeden iki bin 
akçe ve tûlen altmış ve kadden üç zirâ‘ bi hesâb-ı terbî‘î yüz seksen zirâ‘ taş duva-
rın beher zirâ‘ı ellişer akçeden dokuz bin akçe ve tûlen ve kadden bi hesâb-ı terbî‘î 
iki yüz elli zirâ‘ dolma duvarın beher zirâ‘ı kırkar akçeden on iki bin akçe ve tûlen 
ve arzan bi hesâb-ı satrancî yüz kırk zirâ‘ kepenk tavanının beher zirâ‘ı kırkar ak-
çeden dokuz bin altı yüz akçe ve yüz aded İznikmid tahtasının beher dânesi onar 
akçeden bin akçe ve altı direk kırkar akçeden iki yüz kırk akçe ve müceddeden 
binâ olunan bir bâb fevkānî odanın sakfı ve dolma duvarları ve direkleri ve ocağı 
ve nerdübânı ve dolabları ve taş duvarları ber vech-i maktû‘ yirmi bin akçe ve 
müceddeden binâ olunan dört kıt‘a fevkānî kenîf beher dânesi biner akçeden dört 
bin akçe ve yirmi aded başlığıyla direk beher dânesi yüzer akçeden iki bin akçe ve 
müceddeden ihdâs olunan dokuz kıt‘a odalar musandarasının beher dânesi biner 
akçeden dokuz bin akçe ve üç kıt‘a mükemmel nerdübân ber vech-i tahmîn iki bin 
akçe ve odalar ifrâzına ve bostan havlusuna binâ olunan bin aded İznikmid tahta-
sının beher dânesi onar akçeden on bin akçe ve tûlen on altı zirâ‘ [ve] arzan dört 
bi hesâb-ı terbî‘î altmış dört zirâ‘ havzın beher zirâ‘ı kırkar akçeden iki bin beş 
yüz seksen akçe ve müceddeden kârîz için binâ olunan altmış aded künkün beher 
dânesi yirmişer akçeden altı yüz akçe ve tûlen on iki zirâ‘ kadden sekiz bi hesâb-ı 
satrancî doksan altı zirâ‘ dolma oda duvarı[nı]n beher zirâ‘ı kırkar akçeden üç bin 
sekiz yüz kırk akçe ve bostan için müceddeden binâ olunan kuyu üzerinde vâki‘ 
dolab ve ve çarh ve ipin ber vech-i maktû‘ beş bin yedi yüz kırk akçe ve ol bostan 
kuyusunun dibinde vâki‘ su celb? etmek için binâ olunan üç aded lağım her birisi 
on [30a] on bin akçeden otuz bin akçe ve on iki kulaç müceddeden binâ olunan 
bostan kuyusunun beher kulacı biner akçeden on iki bin akçe ve bâlâda ta‘mîr olu-
nan odaların ta‘mîr olan pencereleri ve sâir odaların ta‘mîrâtına ber vech-i maktû‘ 
bin akçe ki cem‘an yüz elli bin akçeye bâliğ mi‘mâr-ı mezbûr ve sâir ehl-i vukūf 
işbu ihdâs olunan ebniye ve sâir ta‘mîrât ancak yüz elli bin akçe ile olur bundan 
ekal ve noksan ile olmaz deyû her biri icmâ‘ ve ittifâk eylediklerini Mevlânâ-yı 
müşârun-ileyh mahallinde ketb [ve] tahrîr ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ alâ hâze’l-minvâl ketb ve sebt olundu.
Fî gurreti Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Ali el-İmâm, diğer Mehmed Efendi b. Mehmed 
el-Müezzin, Mustafa Çelebi b. Mehmed, Mustafa Çelebi [b.] Musa, Mehmed Çe-
lebi b. Şeyh Hızır, Mehmed Beşe b. Abdülbâkī, Mustafa Çelebi b. Ahmed, Hasan 
Beşe b. Mustafa, Mehmed b. Bayezid, Mehmed Beşe b. Ahmed, diğer Mehmed 
Beşe b. Ali, Mahmud Beşe b. Hüseyin, Abdi Beşe b. İskender, Mustafa Beşe b. 
Mehmed ve gayruhüm mine’l-hâzırîn







155 [30a-1] Ümmühâni bt. Süleyman’ın zevci Halil b. İbrahim’den 
muhâlaa ile boşandığı
Medîne-i Hazret-i Ebî Eyyûb el-Ensârî -razıye anhü rabbühü’l-Meliki’l-Bârî- 
mahallâtından Ali Paşa mahallesi sâkinelerinden Ümmühâni bt. Süleyman nâm 
hâtun meclis-i şer‘-i şerîf-i lâzımü’t-tevkīrde zevci işbu hâmilü’l-kitâbi’l-müstetâb 
Halil b. İbrahim nâm kimesne mahzarında bi tav‘ihâ ikrâr ve i‘tirâf edip zevcim 
mezbûr Halil ile hüsn-i zindegânemiz olmayıp beynimiz[de] şikāk-ı küllî vâki‘ 
olmağın zimmetinde mütekarrir olan bin dört yüz cedîd akçe mehr-i müecce-
limden geçip ve nafaka-i iddet-i şer‘iyyem ve me’ûnet-i süknâm kendi üzerime 
olmak [üzre] mezbûr Halil ile muhâla‘a-i sahîha-i şer‘iyye ile muhâla‘a eyledik-
den sonra bedel-i hul‘ olmak üzre emlâkimden iki zincir yastık ve bir münakkaş 
yüz yastığı ve bir sırmaî atlas yorgan ve bir çarşaf ve iki münakkaş bohça ve bir 
döşeğimi mezbûr Halil yedine teslîm ol dahi minvâl-i muharrer üzre kabz ve te-
sellüm eyleyip zimmetini zevciyete müte‘allik âmme-i da‘vâdan ibrâ ve iskāt eyle-
dim dedikde merkūm Halil dahi vech-i meşrûh üzre olan hul‘ı kabûl edip mezbûr 
Ümmühâni’nin zimmetini ze[v]ciyyete müte‘allik cemî‘ da‘vâ ve mütâlebeden ibrâ 
ve iskāt eyledim dedikde ahadühümânın âharın kelimât-ı mahkiyesini vicâhen ve 
şifâhen tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Abdullah Efendi b. Mehmed el-Kadı, İsmail Bey b. Hasan, Halil Çe-
lebi b. İbrahim, Mustafa Çelebi b. İdris, Davud Halîfe b. Mehmed el-İmâm

156 [30a-2] Timurhan bt. Abdullah’ın muhallefâtı
Muhallefâtü’l-merhûme Timurhan bt. Abdullah mâtet min kabl sâkineten bi ma-
halleti Şah Sultan min mahallâtı medîneti Hazret-i Ebî Eyyûb el-Ensârî ve tereket 
zevcen med‘uvven Piyâle b. Abdullah ve ibneyn-i sagīreyn med‘uvveyn Mustafa 
ve Ahmed ve’l-verâsetü münhasıratün fîhim.
Vaka‘a’t-tahrîr fî gurreti Zilka‘deti’ş-şerîfe li sene hamsin ve sittîn ve elf.

[Aded] [Akçe]
Yorgan 3 372
Neftî ferâce 1 250
Beyaz velense 1 70
Beyaz kebe 1 113
Yastık 7 139
Beledî döşek 2 177
Tencere 5 438
Bakır sini 1 240
Siyah kebe 1 40
Sahan kebîr ve sagīr 6 233
Kevgir sahan 1 18
Tepsi sagīr 1 42
Kahve ibriği 1 55
Güğüm sagīr 1 50
Orta kepçesi 1 300
Minder köhne 2 97
Yük perdesi 1 80
Köhne kaftan 1 65
Köhne yan keçesi 1 40
Beledî döşek yüzü 1 88
Köhne anteri 1 40
Kutnî anteri 1 130

Çarşaf 2 85
Şamdan ma‘a tas 20
Tas ma‘a tepsi 99
Leğen ma‘a ibrik 125
Tâbe ma‘a kepçe 49
Dârâyî kaftan 1 203
Sandık 1 20
Araka 1 72
Beyaz anteri 1 37
Kilim alaca 1 110
Hamam rahtı 75
Kadife serpûş 1 46
Alaca peşkir 1 50
Mehr-i müeccel 1000
Cem‘an 5048
Minhâ
El-ihrâcât
Resm-i âdî 130
Kalemiyye 50
Ücret-i dükkân 30
Dellâliyye 85
Yekûn 295
Sahhe’l-bâkī li’t-taksîm beyne’l-verese 4753
Yalnız dört bin yedi yüz elli üç akçedir
Hisse-i zevc el-mezbûr 1187
Hisse-i ibn Mustafa el-mezbûr 1783
Hisse-i ibn Ahmed el-mezkûr 1783

157 [30b-1] Alacaklılarından kaçan Yusuf Bey b. Mahmud Paşa’nın 
tayin edilen mübâşir vasıtasıyla mallarına el konulduğu, vekilinin 
borçları ödemek üzere malları teslim aldığı
Vilâyet-i Rumeli’nde Avlonya kasabası sâkinlerinden fahrü’l-eşbâh Yusuf Bey b. el-
merhûm Mahmud Paşa tarafından husûs-ı âti’z-zikre vekîl olup Mehmed Beşe b. 
Hasan ve Hasan Beşe b. Abdi nâm kimesneler şehâdetleri ile şer‘an vekâleti sâbite 
olan Mustafa Beşe b. Mehmed nâm vekîl meclis-i şer‘-i şerîf-i lâzımü’t-teşrîfde 
Dergâh-ı âlî çavuşlarından işbu hâmilü’l-kitâb umdetü’l-cüyûş Yusuf Çavuş b. 
Abdülmennân mahzarında bi’l-vekâle ikrâr-ı tâm ve takrîr-i kelâm edip müvekki-
lim mezbûr Yusuf Bey bundan akdem dâyinlerinden firâr etmekle erbâb-ı düyûn 
yediyle firâr eylediği menzilde mevcûd olan eşyâsı kabz olunmak için buyruldu-
yı şerîf vârid olup mezbûr Yusuf Çavuş mübâşir ta‘yîn olunmağla müvekkilim 
mezbûr Yusuf Bey’in mârrü’z-zikr menzilde mevcûd olan eşyâsını mukaddemâ 
mübâşir-i mezbûr yedinde olan buyruldu-yı şerîf mûcebince kabz etmişidi, hâlen 
erbâb-ı düyûn huzûr-ı hâkimde? haklarını muvâcehemde isbât etmeğin ben dahi 
vekâlet-i mahkiyem hasebiyle mübâşir-i mezbûr fermân-ı âlî ile kabz edip yedin-
de mevcûd olan bir çarşaf ve bir berber peşkiri ve üç makrama ve bir beyaz sâde ve 
iki gömlek ve bir don ve bir beyaz bohça ve bir sarık ve bir sarı şal ve bir uçkur ve 
bir yüz yastığı ve bir abdest makraması ve bir çift papuç ve bir zıbın ve iki kavuk ve 
bir kalpak ve bir tarak ve bir yorgan ve bir kırmızı velençe ve bir kırmızı çultar ve 
bir kırmızı kilim ve bir yeşil kadife yastık ve iki ibrik ve bir leğen ve bir sofra ve bir 
güğüm ve iki tencere ve altı sahan ve bir baklava tepsisi ve bir tâbe ve bir satır ve 
bir kevgir ve otuz kaşık ve bir şamdan ve bir mikdâr zeytin ve üç zil ve sekiz çakşır 
ak ve iki çan ve iki matbah sepeti ve üç garâr ve bir balta ve bir kırmızı ihrâm ile 
bir doru ve bir siyah iki re’s katırları mübâşir-i merkūm Yusuf Çavuş yedinden 
tamâmen ahz ü kabz eyledim ba‘de’l-yevm mübâşir-i mezbûr yedinde müvekki-
lim mezbûr Yusuf Bey’in bir şeyi kalmadı dedikde mukırr-ı mezbûrun bi’l-vekâle 
cârî olan ikrârını mezbûr Yusuf Çavuş vicâhen tasdîk ve şifâhen tahkīk edicek mâ 
hüve’l-vâki‘ bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene hamsin ve sittîn ve elf min hicreti 
men lehü’l-izzu ve’ş-şeref.
Şuhûdü’l-hâl: Sinan Efendi b. el-Hâc Derviş, Mehmed Efendi b. Nasuh, Mustafa 
Efendi b. Hasan el-Müderris, Ahmed Çelebi b. Mehmed, Abdullah b. İskender ve 
gayr

158 [30b-2] Mavridi v. Nikola’nın mülk bağının Hıristo v. Şizo’ya satılması
Vilâyet-i Rumeli’nde Yenişehir kazâsı nevâhîsinden Kuhistân nâhiyesi muzâfâtından 
Ayatrıyanda nâm karyede sâkin Mavridi v. Nikola nâm zimmî meclis-i şer‘-i şerîf-i 
lâzımü’t-tevkīrde işbu râfi‘ü’l-vesîka Hıristo v. Şizo nâm zimmî muvâcehesinde 
bi’t-tav‘i’s-sâf ikrâr ve i‘tirâf edip emlâkimden olup karye-i mezbûrede vâki‘ bir ta-
rafdan Yorgi Dresolmeki mülkü ve bir tarafdan tarîk-i âm ve bir tarafdan mezbûr 
Hıristo mülkü ve bir tarafdan mer‘â ile mahdûd ve mümtâz bir kıt‘a mülk bağımı 
merkūm Hıristo’ya iki bin üç yüz yirmi beş akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ edip ol dahi vech-i meşrûh üzre iştirâ ve kabûl ey-
leyip semeni olan meblağ-ı mezkûru mersûm Hıristo yedinden tamâ[men] ahz ü 
kabz eylediğimden sonra mebî‘-i mahdûdu mahallinde zabt ve tasarrufa merkūm 
Hıristo’yu tarafımdan taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Hüseyin b. Ali, Abdi b. İskender, Dilâver b. Abdullah, Bayram b. 
Mehmed
İstati, Şiro, Dimo, Nikola, Bur, Dimo, Panayot, İstati, Yorgi, Nikola, Yorgi, İstemad

159 [30b-3] Anagdoşdi? v. Todori’nin mülk bağının Rizo 
v. Yorgi’ye satılması
Vilâyet-i Rumeli’nde Yenişehir kazâsı nevâhîsinden Kuhistân nâhiyesine tâbi‘ Bü-
yük Asova nâm karyede sâkin Anagnoşdi v. Todori nâm zimmî meclis-i şer‘-i 
şerîfde işbu râfi‘ü’l-vesîka Rizo v. Yorgi nâm zimmî muvâcehesinde tav‘an ikrâr ve 
i‘tirâf edip emlâkimden olup karye-i mezbûrede Karmıça nâm mevzi‘de vâki‘ bir 
tarafdan Nikola bağı ve bir tarafdan Teraze Filo bağı ve bir tarafdan Panayot bağı 
ve bir tarafdan tarîk-i âm ile mahdûd tahmînen on çapalık bir kıt‘a mülk bağımı 
merkūm Rizo’ya yedi bin beş yüz cedîd akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘ edip ol dahi vech-i muharrer üzre iştirâ ve kabûl 
[31a] eyleyip semeni olan meblağ-ı mezbûr yedi bin beş yüz akçeyi merkūm Rizo 
yedinden tamâmen ahz ü kabz eylediğimden sonra mebî‘-i mahdûd-ı mezkûru 
mahallinde zabt ve tasarrufa tarafımdan mersûm Rizo’yu taslît eyledim dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene hamsin ve sittîn ve elf min hicreti 
men lehü’l-izzu ve’ş-şeref.
Şuhûdü’l-hâl: Hüseyin b. Ali, Abdi b. İskender, Dilâver b. Abdullah, Bayram Sofu
Yani, İskarlet, Todori, İsteryanoz, Todori, Mavridi, Todori, Todori, Dimitri, Ange-
laki, İsteryanaki, Panayot, Kirbaki, Yorgi, Dimitri, Todori, Dimitri ve gayr

160 [31a-1] Behram b. Abdullah’ın Mehmed b. Abdullah’ın başına ve 
koluna balta ile vurarak yaraladığı
Medîne-i Ebî Eyyûb el-Ensârî -dâme fî rıdvâni’l-Bârî-’de Nişâncı Paşa mahallesi 
sâkinlerinden umdetü’l-eşbâh Süleyman Ağa b. Abdülbâkī meclis-i şer‘-i şerîfde 
takrîr-i kelâm edip işbu târih-i kitâb günü abd-i memlûküm olan Çerkesiyyü’l-asl 
Behram b. Abdullah nâm gulâm neccâr tâ’ifesinden olup bundan akdem şeref-i 
İslâm ile müşerref olan Mehmed b. Abdullah nâm mühtedînin başına ve sağ 
koluna balta ile bi gayr-ı hakkın darb edip mezbûr Mehmed’i mecrûh eylemiş-
dir kıbel-i şer‘-i şerîfden üzerine varılıp eser-i cerhi keşf ve müşâhede olunmak 
matlûbumdur dedikde, cânib-i şer‘-i kavîmden fahrü’l-müderrisîn Surûrî Musta-
fa Efendi irsâl olunup ol dahi zeyl-i kitâbda mastûrü’l-esâmî müslimîn ile üzerine 
varıp keşf ve nazar olundukda fi’l-hakīka merkūm Mehmed’in başının üç yerinde 
ve sağ kolunda balta cerhi olduğunu müşâhede ve mu‘âyene eyledim dediklerin-
den sonra merkūm Mehmed’e cârihin kimdir [deyû] suâl olundukda beni işbu 
târih-i kitâb günü gulâm-ı mezbûr Behram bi gayr-ı hakkın balta ile başıma ve sağ 
koluma urup mecrûh eylemişdir dedikde vâki‘ü’l-hâli Mevlânâ-yı müşârun-ileyh 
mahallinde ketb ü tahrîr ba‘dehû meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mustafa Ağa b. Kalender, Ali Beşe b. Mehmed, Dilâver Bey b. Ab-
dullah, Mustafa Beşe b. Mehmed

161 [31a-2] Yusuf Bey b. Mahmud’un Sinan Beşe’den cebren muhtelif 
koyun, sığır ve beygiri aldığının tesbiti
Vilâyet-i Rumeli’nde Premedi kazâsına tâbi‘ Istarova nâm karye sâkinlerinden işbu 
râfi‘ü’l-vesîka Sinan Beşe b. Hasan nâm râcil meclis-i şerî’at-i şerîfede vilâyet-i 
merkūmede Avlonya kasabası sâkinlerinden Yusuf Bey b. Mahmud nâm kimesne 
tarafından husûs-ı âti’z-zikri mürâfa‘a ve muhâsamaya vekîl olup hasm-ı şer‘î-i 
câhid mahzarında Mehmed Beşe b. Hasan ve Hasan Beşe b. Abdi şehâdetleriyle 
şer‘an vekâleti sâbite olan Mustafa Beşe b. Mehmed nâm râcil muvâcehesinde üze-
rine da‘vâ ve takrîr-i kelâm edip bundan akdem mülk koyunlarım Sinan Paşaoğ-
lu kışlası demekle ma‘rûf mevzi‘de iken mezbûr Yusuf Bey bi gayr-ı vech-i şer‘î 
üç yüz yirmi koyun ve yirmi beş aded koç ve on beş aded kara sığır ineği ve bir 
re’s doru bârgirimi ahz ü kabz etmişidi hâlen taleb ederin vekîl-i mesfûrdan suâl 
olunup mûcebi icrâ olunmak matlûbumdur dedikde gıbbe’s-suâl ve akībe’l-inkâr 
müdde‘î-i merkūmdan müdde‘âsını mübeyyine beyyine taleb olundukda udûl-i 
ricâlden olup vilâyet-i merkūmede Arnavud Belgradı’nda Mahkeme mahalle-
sinde sâkinlerinden Ali Bey b. Hasan ve yine zikri mürûr eden Arnavud Belg-
radı kazâsına tâbi‘ Malagas nâm karye sâkinlerinden Hüseyin Bey b. Yusuf nâm 
kimesne[ler] li ecli’ş-şehâde meclis-i şer‘a hâzırân olup isre’l-istişhâd fi’l-hakīka 
müvekkil-i müşârun-ileyh Yusuf müdde‘î-i mezbûr Sinan Beşe’nin zikr olunan 
koyunlarını ve yirmi beş aded koç ve on beş re’s kara sığır ineğini ve bir doru 
bârgirini bi gayr-ı vech-i şer‘î bizim huzûrumuzda cebren ahz ü kabz etmişidi biz 
bu husûsa vech-i muharrer üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri makbûle ve 
mesmû‘a olmağın mûcebiyle ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Yusuf Çavuş b. Abdullah el-Mübâşir, Süleyman Efendi b. (  ) el-
Müderris, Ahmed Çelebi b. Hüseyin, Süleyman Bey b. Ebîbekir, Abdi Beşe b. İs-
kender

162 [31b-1] Ahmed Ağa’nın tasarrufundaki bostanın kuyusunda bir 
ceset bulunduğu ve keşfinin yapıldığı
Dergâh-ı âlî -dâme mahfûfen bi’l-me‘âlî- kapıcılarından iftihârü’l-emâcid ve’l-
ekârim Ahmed Ağa nâm bevvâb-ı sultânînin taht-ı tasarrufunda olup medîne-i 
Hazret-i Ebî Eyyûb el-Ensârî -dâme fî rıdvâni’l-Bârî- de Ali Paşa mahallesinde 
vâki‘ bostanın müste’ciri olan işbu râfi‘ü’l-kitâb Mustafa Beşe b. Abdülbâkī nâm ki-
mesne meclis-i şer‘-i şerîf-i lâzımü’t-tevkīrde takrîr-i kelâm ve ifâde-i merâm edip 
mârrü’z-zikr bostanda vâki‘ kuyu içinde târih-i kitâb günü bir meyyit bulunmuş-
dur, kıbel-i şer‘-i şerîfden üzerine varılıp keşf ve nazar olunmak murâdımdır de-
dikde cânib-i şer‘-i kavîmden fahrü’l-kuzât Mevlânâ Mehmed Efendi b. Nasuh irsâl 
olunup ol dahi zeyl-i kitâbda mastûretü’l-esâmî müslimîn ile zikr olunan bostana 
varıp sâlifü’l-beyân kuyudan meyyit-i mezbûru ihrâc eylediklerinden sonra keşf 
ve nazar olundukda asla bir yerinde eser-i cerhi olmadığı müşâhede ve mu‘âyene 
olunmağın Mevlânâ-yı mezbûr vâki‘ hâli mahallinde tahrîr ba‘dehû gelip meclis-i 
şer‘de alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mustafa Efendi b. Mehmed el-İmâm, Mustafa Çelebi b. Mehmed, 
Mustafa b. Abdullah, el-Hâc İbrahim b. Mehmed, Hüseyin Beşe b. Mahmud, İbra-
him Beşe b. Ebîbekir, Mehmed Çelebi b. Davud Efendi, Ali Efendi b. Üveys, Halil 
Çelebi b. Murtaza, Mustafa Çelebi b. Rıdvan

163 [31b-2] Despino bt. Mihal’in mülk bağının Giro’ya satıldığı
Havâss-ı aliyye kazâsına tâbi‘ Küçükköy demekle ma‘rûf karyede sâkin iken 
bundan akdem hâlik olan Duka v. Dimo nâm zimmînin vâlidesi ve bi’l-inhisâr 
vârisi olup karye-i mezbûre sâkinelerinden Despino bt. Mihal nâm nasrâniye 
meclis-i şer‘-i şerîf-i lâzımü’t-tevkīrde işbu râfi‘ü’l-vesîka Giro v. Feyo nâm zimmî 
muvâcehesinde bi tav‘ihâ ikrâr ve i‘tirâf edip silk-i mülk-i sahîhimde münselik 
olan karye-i mezbûrede vâki‘ bir tarafdan Giro v. Dedo bağı ve bir tarafdan Ruso 
nâ[m] zimmî çayırı ve bir tarafdan merhûm Sultan Bayezid suyu yolu ve taraf-ı 
râbi‘i tarîk-i âm ile mahdûd tahmînen üç dönüm bir kıt‘a mülk bağımı merkūm 
Giro’ya on bir bin beş yüz nakid akçeye tarafeynden îcâb [ve] kabûlü hâvî bey‘-i 
bâtt-ı sahîh-i şer‘î ile bey‘ ve tesl[î]m ol dahi vech-i meşrûh üzre iştirâ ve kabûl 
eyleyip eyledikden sonra semeni olan on bir bin beş yüz akçeyi mezbû[r] Giro 
yedinden tamâ[men] ahz ü kabz eyledim ba‘de’l-yevm mârrü’z-zikr bağımda vec-
hen mine’l-vücûhi’ş-şer‘iyye alâkam yokdur merkūm Giro’nun mülk-i müşterâsı 
olmuşdur keyfemâ yeşâ mutasarrıf olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-âşir min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Hüseyin b. Ali, Dilâver b. Abdullah, Abdi b. İskender, Bayram b. 
Mehmed
Kero, Dedo, Yorgi, İstati, Dimo, Panko, Estapo, Toto, Panayo, Dimo, Zahri, Yorgi

164 [31b-3] Ali Bey b. Mustafa’nın Hasan Beşe b. Mahmud’un yolunu 
keserek zorla parasını aldığı
Vilâyet-i Rumeli’nde Kalamete kasabasında Mustafa Çelebi mahallesi sükkânından 
işbu râfi‘ü’l-kitâb Hasan Beşe b. Mahmud nâm kimesne meclis-i şer‘-i şerîf-i 
lâzımü’t-tevkīrde Ali Bey b. Mustafa nâm kimesne mahzarında üzerine da‘vâ ve 
takrîr-i kelâm edip târih-i kitâbdan bir sene mukaddem mezbûr Ali Bey kasaba-i 
merkūmeye hizmet ile geldikde ben dahi kasaba-i mezbûre kurbunda vâki‘ çiftli-
ğime giderken yoluma gelip beni ahz edip benden bi gayr-ı hakkın ücret-i kadem 
nâmına zulmen elli kıt‘a riyâlî guruşum almışdır, hâlen suâl olunup mârrü’z-zikr 
elli guruşun alıverilmek murâdımdır dedikde gıbbe’s-suâl ve akībe’l-inkâr 
müdde‘î-i mezbûr Hasan Beşe’den da‘vâsını mübeyyine beyyine taleb olundukda 
udûl-i ricâlden olup vilâyet-i Rumeli’nde Moton kazâsına tâbi‘ Yeni Avaran de-
mekle ma‘rûf karyede sâkin Abdurrahman Bey b. Hasan ve Yenihisar’dan Musta-
fa b. İbrahim nâm kimesneler li ecli’ş-şehâde meclis-i şer‘a hâzırân olup istişhâd 
olunduklarında fi’l-hakīka târih-i kitâbdan bir sene mukaddem vech-i muhar-
rer üzre müdde‘î-i mezbûr Hasan Beşe kasaba-i mezbûreden çiftliğine giderken 
mezbûr Ali Bey yoluna inip müdde‘î-i mezbûru ahz edip bi gayr-ı hakkın zul-
men elli kıt‘a riyâlî guruşunu bizim huzûrumuzda almışdır biz bu husûsa minvâl-i 
meşrûh üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde eser-i ri‘âyeti şerâ’it-i kabûlihâ şehâdetleri makbûle ve mesmû‘a ol-
mağın mûcebiyle ba‘de’l-hükm mâ hüve’l-vâki‘ bi’l-ibtigā ketb olundu.
Fî 9 min Zilka‘deti’ş-şerîfe li sene 1065.
Şuhûdü’l-hâl: Fahrü’l-kuzât Sinan Efendi [b.] el-Hâc Derviş, muharrirü’l-vesîka 
Mehmed Efendi el-Eyyûbî, Mehmed Efendi b. Habil, Ahmed Çelebi b. Mehmed, 
el-Hâc Mahmud b. Mustafa, Abdi Beşe b. İskender, Dilâver Beşe, Hasan Çelebi, 
Bayram Dede ve gayruhüm mine’l-hâzırîn

165 [32a-1] Polharoni’nin kiraladığı bostan kirası ve bostanda 
açtırdığı kuyunun masrafı için Bostanzâde Mehmed Efendi ve 
hemşîresi Fâtıma Hatun ile olan davalarından karşılıklı 
vazgeçerek sulh oldukları
Dâr-ı hilâfeti’l-aliyye Kostantıniyyetü’l-mahmiyye -hamâha’llâhu te‘âlâ ani’l-
beliyye- hısnı ebvâbından Eğrikapı hâricinde sâkin olan Polharoni v. ( ) nâm zimmî 
meclis-i şer‘-i şerîfde işbu kitâb-ı sıhhat-nisâbın sâhibleri a‘lemü’l-ulemâ’i’l-izâm 
efdalü’l-fuzalâ[’i]’l-fihâm menba‘u eştâti’l-ulûm ve’l-ma‘ârif nâsıbu râyâti’l-fezâ’il 
ve’l-avârif yenbû‘ü’l-fezâ’il metbû‘ü’l-efâzıl Bostanzâde Mehmed Efendi hazretleri 
ve hemşîreleri fahrü’l-muhadderât zahrü’l-muvakkarât Fâtıma Hâtun taraf-ı pür-
şereflerinden husûs-ı câ’i’z-zikri tasdîke vekîl olup hasm-ı şer‘î-i câhid mahzarın-
da Yusuf Efendi b. Ebîbekir ve Mustafa Efendi b. Ali şehâdetleriyle şer‘an vekâleti 
sâbite olan umdetü’l-müderrisîn Ömer Efendi b. Receb el-vekîl mahzarında ikrâr-ı 
tâm ve takrîr-i kelâm edip zikr olunan Eğrikapı hâricinde ma‘lûmü’l-hudûd ve’l-
cevânib bir kıt‘a bostan müvekkilân-ı müşârun-ileyhimânın zabt ve tasarrufların-
da olmağla bostan-ı mezbûrda ben bir su kuyusu ihdâs ve binâ eyledim, anlar dahi 
zikri câ’î olan ücretinin ikişer bin akçesini almamak şartıyla bostan-ı merkūm[u] 
minvâl-i mübeyyen üzre müvekkilân-ı müşârun-ileyhimâ hazretleri târih-i 
kitâbdan dokuz sene mukaddem yedişer bin akçe ücret ile bana îcâr ve teslîm ben 
dahi vech-i muharrer üzre istîcâr ve tesellüm eyleyip ba‘dehû bostan-ı mezbûra 
mâlımla bir su kuyusu ihdâs edip beşer bin akçe icâre-i müeccele ile tasarruf üzre 
iken müvekkilân-ı müşârun-ileyhimâ benden beşer bin akçeden ziyâde olan ücre-
ti da‘vâ ve taleb eyleyip ben dahi ol kuyuya sarf eylediğim ma‘lûmü’l-mikdâr ak-
çeyi müvekkilân-ı müşârun-ileyhimâdan taleb etmekle beynimizde münâza‘ât-ı 
kesîre cereyânından sonra vesâtat-i muslihîn ile müvekkilân-ı müşârun-ileyhimâ 
târih-i kitâb senesi rûz-ı Kasım’ına gelince beşer bin akçeden ziyâdesin merkūme 
hâsıl olan ücret da‘vâsından fâriğ olup ben dahi ihdâs eylediğim bostan kuyusu 
bahâsından fâriğ [olmak] üzre beynimizi ıslâh ve tevfîki ben dahi kabûl eylediği-
mizden sonra müvekkilân-ı müşârun-ileyhimâ zikr olunan ücret da‘vâsından be-
nim zimmetimi ibrâ ve iskāt eyledi ben dahi ihdâs eylediğim bostan kuyusuna sarf 
olunan ma‘lû[m]ü’l-mikdâr meblağ da‘vâsından müvekkilân-ı müşârun-ileyhimâ 
hazretlerinin zimmetlerin ibrâ-i âmm-ı kātı‘ü’n-nizâ[‘] ile ibrâ ve iskāt eyledim, 
ba‘de’l-yevm müvekkilân-ı müşârun-ileyhimâ ile ol bostan kuyusuna müte‘allik 
vechen mine’l-vücûhi’ş-şer‘i[yye] ve sebeben mine’l-esbâbi’l-mer‘iyye da‘vâ ve 
nizâ‘ım kalmamışdır dedikde merkūm Polharoni’nin vech-i muharrer üzre cârî ve 
sâdır olan kelimât-ı mahkiyesini vekîl-i merkūm Ömer Efendi vicâhen tasdîk ve 
şifâhen tahkīk etmeğin mâ hüve’l-vâki‘ bi’t-taleb ketb olundu.
Fi’l-yevm ( ) min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Muharrirü’l-hurûf Surûrî Mustafa Efendi, Mehmed Efendi b. Ali, 
Mehmed Efendi b. Yakub, Cafer Bey b. Abdülbâkī, Mehmed Çelebi b. Mahmud

166 [32a-2] Kirkor v. Senap’ın vârislerine intikal eden tasarrufundaki 
vakıf menzilin vârisler arasında taksim edilmesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm İslâm 
Bey mahallesi sâkinlerinden olup bundan akdem hâlik olan Kirkor v. Senap nâm 
Ermeni’nin verâseti sulbî kebîr oğulları Haron nâm Ermeni ile merkūm Kirkor’un 
helâkinden sonra şeref-i İslâm ile müşerref olan Mustafa’ya ve sulbiye kebîre kızı 
Bergade nâm nasrâniyeye münhasıra olduğu şer‘an zâhir ve müte‘ayyin oldukdan 
sonra mezbûr Haron Ermeni meclis-i şer‘-i şerîf-i enver-i lâzımü’t-teşrîfde ikrâr-ı 
tâm ve takrîr-i kelâm edip mahrûse-i İstanbul’da merhûm Çavuşbaşı Ali Ağa 
Vakfı’ndan olup mahalle-i merkūmede vâki‘ tarafeyn-i vakf-ı mezbûr ve bir tarafı 
merhûm Ahmed Efendi veresesi mülkü ve bir tarafı tarîk-i âm ile mahdûd olup 
tahtânî beş bâb odaları ve kenîfi müştemil olan vakıf menzil icâre-i mu‘accele-i 
ma‘lûme ve ücret-i müeccele ile babamız hâlik-i merkūmun tasarrufunda olup 
ba‘de helâkihî intikāl-i âdî ile bize intikāl edip biz dahi ale’ş-şeriketi’s-seviy tasar-
ruf üzre idik, lâkin birbirimiz[e] ta‘arruzdan hâlî olma[ma]ğla hâlen kıbel-i şer‘-i 
kavîmden üzerine varılıp rızâlarımız ile her birimizin hissesin ta‘yîn olunmak 
matlûbumuzdur dedikde kıbel-i şer‘-i şerîfden umdetü’l-kuzâti’l-İslâm Mevlânâ 
Mehmed Efendi irsâl olunup ol dahi hâssa mi‘mârlarından üstâd Mehmed b. 
Abdülbâkī ve zeyl-i vesîkada mastûrü’l-esâmî müslimîn ile menzil-i mezbûra va-
rıp akd-i meclis-i şer‘ olundukdan sonra mi‘mâr-ı mezbûr mesâha ve takvîm eyle-
dikde tûlen ve arzan bi hesâb-ı satrancî altmış zirâ‘ arsa üzerinde binâ olunan bir 
kebîr ve bir sagīr oda mezbûr Haron’un hissesine ta‘yîn olunup yine tûlen ve arzan 
bi hesâb-ı satrancî altmış zirâ‘ arsa üzerinde mebnî bir bâb tahtânî oda ile otuz 
bir zirâ‘ arsa-i hâliye merkūme Bergade’nin hissesine ta‘yîn ve yine tûlen ve arzan 
bi hesâbi’l-mezbûr doksan bir zirâ‘ arsa üzerinde binâ olunan bir bâb kebîr ve bir 
bâb sagīr oda merkūm mühtedî Mustafa’nın hissesine ta‘yîn olundukdan sonra 
her biri rızâsıyla hisse-i ma‘hûde-i ma‘lûmelerini kabz ve alâmet-i fâsıla vaz‘ ey-
lediklerini Mevlânâ-yı müşârun-ileyh mahallinde ketb ve tahrîr ba‘dehû meclis-i 
şer‘a gelip alâ vukū‘ihî inhâ ve takrîr etmeğin mâ hüve’l-vâki‘ alâ hâze’l-minvâl 
bi’t-taleb ketb olundu. [32b]
Fi’l-yevmi’l-hâmis min Zilka‘deti’ş-şerîfe min şuhûri sene hamsin ve sittîn ba‘de’l-
elf mine’l-hicreti’n-nebeviyye.
Şuhûdü’l-hâl: Mehmed Beşe b. Abdullah, Mustafa Beşe b. Mehmed, diğer Meh-
med Beşe b. Abdülbâkī, Ali Beşe b. Mustafa, Hüseyin Beşe b. Ali ve gayruhüm 
mine’l-hâzırîn

167 [32b-1] Yorgi ile Perakob’un sattıkları kürk bedelinden 
alacakları olduğu
Vilâyet-i Rumeli’nde cezîre-i Mora’da Ayapetre kazâsına tâbi‘ Ayayani nâm karye 
sâkinlerinden olup hâlen mahmiye-i İstanbul’da kürkçü tâ’ifesinden olan Yorgi v. 
Panayot ve mahrûse-i Galata tevâbi‘inden kasaba-i Beşiktaş’da Sinan Paşa mahal-
lesi sükkânından olup yine tâ’ife-i mezbûreden Perakob v. Kiryaki nâm zimmîler 
meclis-i şer‘-i şerîf-i lâzımü’t-tevkīrde vilâyet-i mezbûrede vâki‘ İbrâil kazâsı ke-
feresi metrepolidi olan Meledyoz? v. Kostantin nâm râhib muvâcehesinde her 
biri üzerine da‘vâ ve takrîr-i kelâm edip târih-i kitâbdan on yedi sene mukad-
dem merkūm Meledyoz’a iki tahta sırt samur kürkümüzü dokuz yüz kıt‘a riyâlî 
kebîr guruşa bey‘-i kat‘î ile bey‘ ve teslîm ol dahi vech-i mübeyyen üzre iştirâ ve 
tesellüm ve kabûl ve kabz edip semeni olan mârrü’z-zikr dokuz yüz guruş zim-
metinde kalmışdır, hâlen zikr olunan guruşu mersûm Meledyoz’dan taleb eyledi-
ğimizde edâdan imtinâ‘ eder suâl olunsun dedikde gıbbe’s-suâl merkūm Meled-
yoz cevâbında fi’l-hakīka târih-i kitâbdan on yedi sene mukaddem müdde‘iyân-ı 
mezbûrân Yorgi ve Perakob sâlifü’l-beyân kürkü vech-i muharrer üzre bana 
meblağu’l-merkūmü’l-vasf dokuz yüz guruşa bey‘ ve teslîm ben dahi iştirâ ve te-
sellüm ve kabz ve kabûl eylediğimden sonra semeni olan mârrü’z-zikr dokuz yüz 
guruş zimmetimde kalmışidi hâlen müdde‘iyân-ı merkūmâna meblağ-ı mezkûr 
dokuz yüz guruş zimmetimde lâzımü’l-edâ ve vâcibü’l-kazâ deynim vardır deyû 
tav‘an ikrâr ve i‘tirâf etmeğin ikrârı mûcebince müdde‘iyân-ı merkūmâna zikr 
olunan dokuz yüz guruşu edâsıyla mersûm Meledyoz? ilzâm olunup mâ hüve’l-
vâki‘ bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Receb Çavuş b. Abdullah, Mehmed Çelebi b. Hızır, Ali b. Ömer, 
Mehmed Çelebi b. Hüsrev, İbrahim Çelebi b. Mehmed el-Attâr, Mustafa Çelebi 
b. Süheyl, Ahmed Çelebi b. Mehmed el-Mukayyid, muharrirü’l-hurûf Mehmed 
Efendi b. Nasuh, Abdi Beşe b. İskender, Hüseyin Çelebi b. Ali, Dilâver Beşe b. Ab-
dullah

168 [32b-2] Yani v. Dimo’nun mülk menzili ile bağını Tanaş 
v. Yorgi’ye sattığı
Vilâyet-i Rumeli’nde Badracık kazâsına tâbi‘ Zemtani nâm karye sâkinlerinden 
Yani v. Dimo nâm hayyât zimmî meclis-i şer‘-i şerîf-i lâzımü’t-tevkīrde işbu râfi‘ü’l-
vesîka Tanaş v. Yorgi nâm zimmî muvâcehesinde tâyi‘an ikrâr ve i‘tirâf etmeğin 
emlâkimden olup karye-i mezbûrede vâki‘ bir tarafdan mezbûr Tanaş mülkü ve 
etrâf-ı selâseden tarîk-i âm ile mahdûd bir bâb tahtânî odayı ve cüneyneyi müş-
temil mülk menzilimi cemî‘ tevâbi‘iyle ve yine karye-i mezbûre kurbunda Kuril? 
nâm mevzi‘de vâki‘ etrâf-ı erba‘adan Yani, Karpaç ve Estamo Karfil ve Pagonaki 
nâm zimmîler bağları ve orman ile mahdûd tahmînen iki çapalık bir kıt‘a mülk 
bağımı dahi merkūm Tanaş’a iki bin cedîd akçeye bey‘-i kat‘î ile bey‘ edip ol dahi 
vech-i meşrûh üzre iştirâ ve kabûl eyleyip semeni olan meblağ-ı mârrü’z-zikr iki 
bin akçeyi mersûm Tanaş yedinden tamâ[men] ahz ü kabz eylediğimden sonra 
mebî‘ayn-i mezkûreyni mahallinde zabt ve tasarrufa merkūm Tanaş’ı tarafımdan 
taslît eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali b. Mustafa, Hüseyin b. Ali, Bayram b. Mehmed, Mustafa b. Meh-
med, Dilâver b. Abdullah
Polo, İsnayko, Dimo, Perşeke?, Yanako, Yorgi, Todor, Perşeke?, Draso, Leşteli, To-
dori, İstapo

169 [32b-3] Muhâlaa ile boşanan Mustafa b. Yusuf ile zevcesi Fâtıma 
bt. Abdullah’ın birbirlerinin zimmetlerini ibrâ ettikleri
İşbu râfi‘ü’l-kitâb Mustafa b. Yusuf nâm kimesne meclis-i şer‘-i şerîfde zevce-i 
mutallakası Fâtıma bt. Abdullah nâm hâtun mahzarında takrîr-i kelâm edip 
mezbûre Fâtıma bundan esbak zevce-i menkûham olduğu hâlde beynimizde 
hüsn-i zindegânemiz olmamağla zimmetimde mütekarrir olan iki bin cedîd akçe 
mehr-i müeccelinden ve nafaka-i iddet ve süknâsı kendi üzerine olmak üzre be-
nim ile muhâla‘a-i şer‘iyye ile muhâla‘a eyleyip biribirimizin zimmetini zevciye-
te müte‘allik cemî‘ da‘vâdan ibrâ ve iskāt eylemişidik hâlen merkūme Fâtıma’dan 
suâl olunup takrîri tahrîr olunmak matlûbumdur dedikde gıbbe’s-suâl mezbûre 
Fâtıma cevâbında fi’l-hakīka minvâl-i meşrûh üzre mezbûr Mustafa ile muhâla‘a 
eyledikden sonra ahadühümâ âharı zevciyete müte‘allik âmme-i da‘vâdan ibrâ ve 
iskāt etmişidik deyû bi tav‘ihâ ikrâr ve i‘tirâf etmeğin vâki‘ü’l-hâl hıfzan li’l-makāl 
ketb olundu.
Fi’l-yevmi’l-hâdî ve’l-aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi el-Kadı, Mustafa Çelebi b. el-mezbûr Mehmed, 
Mustafa b. Ali, Abdullah b. İskender

170 [33a-1] Himmet Beşe’nin Hacı Mustafa’ya mülk çiftliğini içindekilerle 
birlikte sattığı ve tasarrufundaki vakıf tarlaları devrettiği
Dârü’s-saltanati’l-aliyye Kostantıniyyetü’l-mahmiyye mahallâtından Nahılbend 
mahallesi sâkinlerinden Himmet Beşe b. Mustafa nâm kimesne meclis-i şer‘-i 
şerîf-i lâzımü’t-teşrîfde el-Hâc Mustafa b. Ahmed nâm cündî muvâcehesinde 
bi tav‘in sâf ikrâr ve i‘tirâf edip Havâss-ı refî‘a -hamâha’llâhu te‘âlâ ani’l-beliyye- 
kazâsına tâbi‘ Terkos nâhiyesi muzâfâtından Türkşe demekle ma‘rûfe karyede vâki‘ 
bir tarafı Hasan Ağa b. Mehmed mülkü ve bir tarafdan Topal Mustafa Beşe mül-
kü ve bir tarafdan bağ ve bir tarafdan tarîk-i âm ile mahdûd fevkānî iki bâb oda-
ları ve bir çatma odayı ve bir ahırı ve bir anbarı ve bir su kuyusunu ve zât-ı eşcâr-ı 
müsmire ve gayr-ı müsmire bahçeyi ve bir kıt‘a bağı müştemil olup çiftlik ta‘bîr 
olunur mülk menzilimi ve içinde mevcûd iki çift kara sığırı öküzü ve iki kara sı-
ğırı ineği ve iki kara sığırı danası ve iki aded arabamı ve âlât-ı zirâ‘at ve esvâb-ı 
hirâseti bi safkatin vâhidetin mezbûr el-Hâc Mustafa Bey’e bey‘-i bâtt-ı sahîh-i 
şer‘î ile kırk dört bin cedîd akçeye bey‘ ve teslîm ol dahi minvâl-i mübeyyen üzre 
iştirâ ve tesellüm ve kabz ve kabûl eyledikden sonra yine karye-i mezbûrede 
mevâzi‘-i adîde[de] vâki‘ olup çiftlik-i mezbûr[a] intimâ’ ile tahdîd ve tavsîfden 
müstağnî olan on üç kıt‘a tarla ve altı kıt‘a çayırlarımın hakk-ı tasarruflarını [mer]
hûm Gāzi Sultan Mehmed Hân -aleyhi’r-rahmetü ve’l-gufrân- hazretlerinin evkāfı 
arâzisinden olmağla mütevellîsi ma‘rifetiyle mezbûr el-Hâc Mustafa Bey’e altı bin 
akçe bedel mukābelesinde tefvîz bi’l-ferağ eylediğimde ol dahi vech-i muharrer 
üzre tefevvuz ve kabûl etmekle semen-i merkūm ile bedel-i mezbûr cem‘an elli bin 
akçeyi müşârun-ileyh el-Hâc Mustafa Bey yedinden tamâmen ahz ü kabz eyledim 
ba‘de’l-yevm ol çiftlikde vechen mine’l-vücûh benim alâka ve medhalim yokdur 
mezbûr el-Hâc Mustafa Bey mülken ve tefevvuzen keyfemâ yeşâ [ve] yehtâr mu-
tasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Süleyman Bey b. Mustafa Paşa, Mustafa Bey b. Mehmed Paşa, İbra-
him Ağa b. Ahmed, Hasan Ağa b. Abdullah, Kasım Efendi b. Mehmed el-İmâm, 
Mehmed Efendi el-İmâm, Yusuf Bey b. Abdullah, Dilâver Bey b. Abdullah, Şâhin 
Bey b. Abdullah, Kenan Bey b. Abdullah

171 [33a-2] Vakıf odalarındaki kiracılar ile yine vakfa ait olup çöp ve 
lağım için ayrılan arsanın kiracısı arasındaki davada, arsanın bu iş 
için ayrıldığının tesbiti
Husûs-ı câ’i’z-zikrin mahallinde istimâ‘ı iltimâs olunmağın bu fakīr küttâb-ı 
mahkeme-i şerîfden Mustafa Efendi ve zeyl-i kitâbda mastûrü’l-esâmî müslimîn 
ile medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm 
Dökmecibaşı mahallesinde vâki‘ ma‘lûmü’l-hudûd bostanda vech-i âtî üzre 
münâza‘un fîh olan mahalle varılıp akd-i meclis-i şer‘-i şerîf olundukda mahrûse-i 
İstanbul’da merhûm Defterî Kara Süleyman Çelebi Vakfı’ndan olup mahalle-i 
mezbûrede vâki‘ ma‘lûmetü’l-hudûd vakıf odaların müste’cirlerinden Mustafa 
Çelebi b. Mehmed ve Cafer b. Abdülbâkī ve Ömer b. Mehmed nâm kimesneler 
meclis-i şer‘-i ma‘kūd-ı mezkûrda bostan-ı mezbûr dahi vakf-ı merkūmdan ol-
mağla müste’ciri olan Kulu Beşe b. Mehmed nâm kimesne ile vakf-ı mezbûrun 
bi’l-fi‘il mütevellîsi olan Osman Çelebi b. ( ) nâm kimesne muvâcehelerinde üzer-
lerine her biri takrîr-i da‘vâ edip işbu iki tarafdan odalar ve bir tarafdan bostan-ı 
mezbûr ve bir tarafdan tarîk-i âm ile mahdûd olup bir armud ve iki incir ve iki 
ayva eşcârını müştemil olan arsayı vâkıf-ı mezbûr ol odaları binâ eyledikde sâkin 
olanların süpründüsü ve ol odaların kenîfinin fazalâtı vaz‘ olunmak için şart ve 
ta‘yîn etmekle kadîmü’l-eyyâmdan zikr olunan odaların fazalâtını ihrâc ve işbu 
müşârun-ileyh bi’l-benân arsada bir kuyu hafr edip ol kuyuya vaz‘ eyleyip yine 
lâzım geldikde işbu arsada bir âhar kuyu hafr edip kezâlik vaz‘ eyleyip bu minvâl 
üzre arsa-i merkūmeye mutasarrıflar iken mersûm Kulu Beşe bi gayr-ı vech-i 
şer‘î vaz‘-ı yed edip tasarruf eder, suâl olunsun yed-i mubtılesi işbu arsadan kasr 
ve izâle olunmak matlûbumuzdur dediklerinde gıbbe’s-suâl merkūm Kulu Beşe 
cevâbında bostan-ı mezbûru bundan akdem mutasarrıfı olan Mehmed Çelebi 
nâm kimesne bedel-i ma‘lûm mukābelesinde izn-i mütevellî-i vakf-ı mezbûr ile 
bana ferağ ve tefvîz eyledikde işbu arsa ile ma‘an tefvîz edip ben dahi bostan-ı 
mezbûr[u] işbu münâza‘un fîh olan arsa ile tefevvuz ve kabûl etmişidim binâ’en 
alâ zâlik tasarruf ederin deyû arsa-i merkūmeye vaz‘-ı yed eylediğini ikrâr, lâkin ol 
odalarda sâkin olanlar kadîmü’l-eyyâmdan kenîfleri fazalâtın arsa-i merkūmede 
vaz‘ edegeldiklerin münkir olıcak müdde‘iyyûn-ı merkū[mû]n Mustafa Çelebi ve 
Cafer ve Ömer’den [33b] sıdk-ı makāllerini mübeyyine beyyine taleb olundukda 
udû[l]-i ricâlden olup mahalle-i mezbûre sâkinlerinden Mustafa Dede b. Mehmed 
ve Mehmed Çelebi b. Kadri ve Câmi‘-i kebîr mahallesi sâkinlerinden Ali Çelebi 
b. Mustafa nâm kimesne[ler] li ecli’ş-şehâde meclis-i şer‘-i ma‘kūda hâzırûn olup 
istişhâd olunduklarında fi’l-vâki‘ zikr olunan odalar[da] sâkin olanlar kadîmü’l-
eyyâmdan kenîflerinin fazalâtını ihrâc eyleyip işbu arsada bir kuyu hafr edip 
ol kuyuya vaz‘ edegeldikleri kırk seneden beri ma‘lûmumuzdur, biz bu husûsa 
şâhidleriz şehâdet dahi ederiz deyû müdde‘iyyûn-ı merkūmûnun müdde‘âsına 
mutâbık edâ-i şehâdet-i şer‘iyye eylediklerinde ba‘de’t-ta‘dîl ve tezkiye şehâdetleri 
hayyiz-i kabûlde vâkı‘a olmağın mûcebiyle işbu arsadan kasr-ı yedine mezbûr 
Kulu Beşe’ye tenbîh birle mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Umdetü’l-müderrisîn Abdülbâkī b. Mustafa Efendi, Mehmed Çele-
bi b. Ahmed el-Bevvâbü’s-sultânî, Mustafa b. Ahmed, Halil Çelebi b. Hüdâverdi, 
Hüseyin b. Nasuh, Mustafa Beşe b. Abdülbâkī, Mehmed Çelebi b. Abdullah Çavuş, 
Hüseyin Beşe b. Murad

172 [33b-1] Mahmud b. Yahya ile zevcesi Şemsihân Hatun bt. Mehmed’in 
mülk menzillerini Hasan Bey b. Mehmed’e sattıkları
Medîne-i Hazret-i Ebî Eyyûb el-Ensârî -aleyhi rahmetü’l-Bârî- mahallâtından 
Nişâncı Paşa mahallesi sâkinlerinden Mahmud b. Yahya nâm kimesne ile zevcesi 
Şemsihân Hâtun bt. Mehmed meclis-i şer‘-i şerîf-i lâzımü’t-tevkīrde işbu sâhibü’l-
kitâb Hasan Bey b. Mehmed nâm cündî mahzarında her biri tâyi‘an ikrâr ve i‘tirâf 
edip silk-i mülkümüzde münselik olup mahalle-i mezbûrede vâki‘ bir tarafdan 
el-Hâc Hüseyin Bey mülkü ve bir tarafdan mezbûr Nişâncı Paşa Vakfı’ndan olan 
menzil ve bir tarafdan tarîk-i âm ve bir tarafdan tarîk-i hâs ile mahdûd iki bâb 
fevkānî odaları ve dehlizi ve altında ahırı ve bir su kuyusunu ve kenîfi ve zât-ı 
eşcâr-ı müsmire ve gayr-ı müsmire hadîkayı müştemil olan mülk menzilimizi bi 
cümleti’t-tevâbi‘ ve’l-levâhık mezbûr Hasan Bey’e on üç bin cedîd akçeye tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
vechi muharrer üzre iştirâ ve tesellüm ve kabz ve kabûl eyledikden sonra semen-i 
mârrü’z-zikr on üç bin akçeyi mezbûr Hasan Bey yedinden bi’t-tamâm ahz ü kabz 
eyledik min ba‘d menzil-i mahdûd-ı mezkûrda vechen mine’l-vücûhi’ş-şer‘iyye 
alâka ve medhalimiz kalmadı mezbûr Hasan Bey’in mülk-i müşterâsıdır keyfemâ 
yeşâ ve hasbemâ yehtâr mutasarrıf olsun dediklerinde gıbbe’t-tasdîki’ş-şer‘iyyi’l-
vicâhî mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ aşer min Zilka‘deti’ş-şerîfe sene hamsin ve sittîn ve elf.
Şuhûdü’l-hâl: Mehmed Efendi b. Nasuh el-İmâm, Selim Halîfe b. Abdullah el-
Müezzin, Mehmed Bey b. Musa, Mustafa b. Şaban, Aydın b. Kasım, Ramazan b. 
Ali, Ahmed b. Mustafa, Ali Bey b. Kasım

173 [33b-2] Ekmekçi Yani v. Nikola’nın Serkis v. Karabet’e sattığı ekmek 
bedelinden alacağını talep ettiği
Habbâz tâ’ifesinden işbu râfi‘ü’s-sifri’ş-şer‘î Yani v. Nikola nâm nasrânî meclis-i 
şer‘-i şerîf-i lâzımü’t-teşrîfde yine tâ’ife-i merkūmeden Serkis v. Karabet nâm Er-
meni muvâcehesinde üzerine da‘vâ ve takrîr-i kelâm edip merkūm Serkis zim-
metinde yedimden müşterâ ve makbûz hubz semeninden ba‘de küllî hesâb yedi 
bin beş yüz cedîd akçe hakkım olup hattâ şuhûd huzûrunda çetele kesip yedi-
me vermişiken hâlen [taleb] eylediğimde edâdan imtinâ‘ eder, suâl olunsun de-
dikde gıbbe’s-suâl mezbûr Serkis cevâbında fi’l-hakīka müdde‘î-i mezbûr Yani’ye 
vech-i mübeyyen üzre hubz bahâsından bir mikdâr akçe deynim olup bundan ak-
dem hesâb ve kitâb eylediğimizde ba‘de küllî hesâb zimmetimde ancak beş bin 
akçe hakkı bâkī kalmış iken şuhûd huzûrunda kâziben yedi bin beş yüz akçe dey-
nim vardır deyû ikrâr edip yedine çetele kesip vermişidim deyicek, bu husûsda 
alâ kavli’l-mu‘teberi’l-me’hûz müdde‘î-i mezbûr Yani’ye yemîn tevcîh etme-
ğin merkūm Yani dahi mukırr-ı merkūm Serkis’in ikrârında kâzib olmadığı-
na yemîn teklîf olundukda mersûm Yani yemîn billâhi’llezî enzele’l-İncîle alâ İsâ 
-aleyhi’s-selâm- etmeğin mûcebiyle meblağ-ı mezbûr [34a] yedi bin beş yüz akçe-
yi müdde‘î-i mezbûr Yani’ye tamâmen edâ ve teslîme merkūm Serkis üzerine hü-
küm ve kazâ olunup ol vechile mersûm Serkis bî-vech ta‘arruzdan men‘ birle mâ 
hüve’l-vâki‘ gıbbe’t-taleb ketb olundu.
Fi’l-yevmi’s-sâlis aşer min Şevvâli’l-mükerrem li sene hamsin ve sittîn ba‘de elf.
Şuhûdü’l-hâl: Mustafa Çelebi b. Mehmed, Mustafa Efendi el-Müderris, Mehmed 
Efendi el-Kadı, diğer Mehmed Efendi el-Kadı

174 [34a-1] Rabia Hatun bt. Hasan’ın mülk menzilini Yahuda 
v. Yerhayam ile Mosi v. İsak’a sattığı
Havâss-ı aliyye kazâsına tâbi‘ kasaba-i Hasköy mahallâtından Pîrîpaşa mahallesi 
sâkinelerinden Râbia Hâtun bt. Hasan meclis-i şerî’at-i şerîfede işbu râfi‘ayi’l-vesîka 
Eğriboz cemâ‘atinden Yahuda v. Yerhayam nâm Yahudi ile Portugal cemâ‘atinden 
Mosi v. İsak nâm Yahudi muvâcehelerinde bi tav‘ihâ ikrâr ve i‘tirâf edip silk-i 
mülk-i sahîhimde münselik olup mahalle-i mezbûrede vâki‘ bir tarafdan Avram v. 
David mülkü ve bir tarafdan Belkıs Hâtun bt. ( ) mülkü ve bir tarafdan Defterdâr 
Mahmud Çelebi bahçesi ve bir tarafdan tarîk-i âm ile mahdûd fevkānî ve tahtânî 
iki bâb odaları ve bir su kuyusunu ve zât-ı eşcâr-ı müsmire ve gayr-ı müsmire 
bahçeyi müştemil mülk menzilimi bey‘-i bâtt-ı sahîh-i şer‘î ile mezbûrân Yahuda 
ve Mosi’ye yirmi bir bin akçeye bâtten bey‘ ve teslîm ol dahi vech-i meşrûh üzre 
iştirâ ve tesellüm ve kabz ve kabûl eyledikden sonra semen-i mârrü’z-zikr yirmi 
bir bin akçeyi merkūmân yedlerinden tamâmen ahz ü kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûhi’ş-şer[‘iyye] alâkam kalma-
dı mezbûrân Yahuda ve Mosi’nın mülk-i müşterâları olmuşdur keyfemâ yeşâ’ân 
ve hasbemâ yehtârân her biri mutasarrıf olsun dedikde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’l-hâmis aşer min Zilka‘deti’ş-şerîfe sene [10]65.
Şuhûdü’l-hâl: Ömer Efendi b. Ramazan el-İmâm, Mehmed b. Mehmed, Hasan b. 
Abdullah, Yusuf b. Mustafa el-Bevvâb, Ali Bey b. Abdullah el-Bevvâb, Fazlullah 
Çelebi b. ( ), İbrahim Bey b. ( ).

175 [34a-2] Servinaz bt. Abdullah’ın mülk menzilini Mustafa Çelebi 
b. Cafer’e sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Nişâncı 
mahallesi sâkinelerinden Servinaz bt. Abdullah nâm hâtun mahfil-i kazâda işbu 
râfi‘ü’l-kitâb Mustafa Çelebi b. Cafer nâm kimesnenin li ebeveyn karındaşı ve 
husûs-ı câ’i’z-zikri tasdîke vekîl-i sâbitü’l-vekâlesi olan Hüseyin Çelebi nâm ki-
mesne muvâcehesinde tav‘an ikrâr ve i‘tirâf edip silk-i mülk-i sahîhimde munta-
zam olup mahalle-i merkūmede vâki‘ bir tarafdan Topal Yusuf mutasarrıf olduğu 
vakıf menzil ve bir tarafdan Medîne-i Münevvere Vakfı ve bir tarafdan Mustafa 
Çelebi b. Ali mülkü ve bir tarafdan tarîk-i âm ile mahdûd olup fevkānî bir bâb ve 
bir tahtânî odaları ve bir çatma odayı ve havluyu ve muhavvatayı ve kenîfi müş-
temil olan mülk menzilimi müvekkil-i mezbûr Mustafa Çelebi’ye on iki bin cedîd 
akçeye tarafeynden îcâb ve kabûlü hâvî bey‘-i kat‘î ile bâtten bey‘ ve teslîm ol 
dahi vech-i mübeyyen üzre iştirâ ve tesellüm ve kabz ve kabûl eyledikden sonra 
semen-i mezbûr on iki bin akçeyi müvekkil-i müşârun-ileyh yedinden tamâmen 
ahz ü kabz eyledim, ba‘de’l-yevm menzil-i mahdûd-ı mezkûrda vechen mine’l-
vücûhi’ş-şer‘iyye benim alâka ve medhalim yokdur müvekkil-i müşârun-ileyh 
Mustafa Çelebi’nin mülk-i müşterâsı olmuşdur keyfemâ yeşâ mutasarrıf olsun de-
dikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi el-İmâm, Selim Dede el-Müezzin, Mehmed Efen-
di el-Hatîb, Mahmud Bey b. Abdülbâkī, Mustafa Çelebi b. İbrahim, Şaban Efendi 
b. Hüseyin el-Müderris, Mehmed Efendi b. Nasuh el-Kadı, Mehmed Bey b. Musa, 
Ali b. Kasım ve gayr







176 [34a-3] Hızır Efendi’nin evlâdının kendilerine meşruta olan vakıf 
evin arsası ve enkazı hakkında vakıf mütevellisi Sunullah Çelebi ile 
olan anlaşmazlıklarında sulh olduğu
Dârü’l-hilâfeti’l-aliyye Kostantıniyyetü’l-mahmiyye’de Mi‘mâr Hayreddin mahal-
lesi sâkinlerinden Mehmed Efendi ve Kerime Hâtun ve Saliha Hâtun evlâdü’l-
merhûm el-mebrûr ed-dâric ilâ rahmeti rabbihi’l-gafûr eş-Şeyh Hızır Efendi 
meclis-i şer‘-i şerîf-i enver ve mahfil-i dîn-i münîf-i ezherde işbu hâmilü’l-kitâb 
el-Hâc Receb b. Fazlullah ve Ramazan b. Zülfikar nâm kimesneler mahzarında her 
biri ikrâr ve takrîr-i kelâm edip mahalle-i mezbûrede vâki‘ iki tarafdan İbrahim 
Çelebi Vakfı ve bir tarafdan vakıf menzil ve bir tarafdan tarîk-i âm ile mahdûd 
olup bir su kuyusu ve bir mikdâr taş duvarları müştemil olan menzili bundan 
akdem [34b] Kaliçeci Hasan nâm sâhibü’l-hayrât vakf ve habs edip süknâsını 
evvelâ kendi nefsine ba‘dehû zevcesi Selimşah nâm hâtuna ba‘dehû Selimşah’ın 
evlâdına ve evlâd-ı evlâd-ı evlâdına ba‘dehüm kendi utekāsına ve evlâdlarına ve 
evlâd-ı evlâd-ı evlâdlarına neslen ba‘de neslin ba‘de inkırâzi’l-kül vakfına her kim 
mütevellî bulunursa menzil-i mezbûru semen-i misli ile ba‘de’l-müzâyede âhara 
bey‘ ve semeninden tahammülü mikdârı eczâ vaz‘ olunup ve ba‘de salâti’l-fecr 
kırâ’at olundukdan sonra sevâbı rûhuma hibe ve ihdâ oluna deyû şart ve ta‘yîn 
ve vakfiye-i ma‘mûlün bihâsında tahrîr ve tasrîh olunup biz vâkıf-ı mezbûrun 
utekāsı evlâdından olmağla menzil-i mezbûr zabt ve tasarrufumuzda olup bun-
dan akdem vâki‘ olan ihrâk-ı azîmde menzil-i mezbûr muhterikkaldıkda kendi mâlımız ile ta‘mîr ve termîm ve ebniye ihdâs eyleyip tasarruf üzre 
iken menzil-i mezbûr yine muhterikvüs‘atim[iz] olmamağla menzil-i mezbûr nıkzı ile sırf arsa kalıp ol arsa zabt ve 
tasarrufum[uz]da iken vâkıf-ı mezbûrun vakf-ı âharına mütevellî olup hâzır bi’l-
meclis olan Sunullah Çelebi b. Hasan nâm mütevellî arsa-i mezbûre intikāl-i cârî 
üzre vakfa intikāl etmişdir deyû mezbûrân el-Hâc Receb ve Ramazan Efendi’ye 
bedel-i ma‘lûm mukābelesinde ferağ ve tefvîz anlar dahi tefevvuz ve kabûl eyleyip 
ta‘mîr ve termîm sadedinde iken biz dahi arsa-i mezbûra hakk-ı meşrûtamızdır 
deyû bir kaç def ‘a hâkimü’ş-şer‘de mürâfa‘a olup vech-i mübeyyen üzre vâkıf-ı 
mezbûrun utekāsı evlâdından olduğumuzu isbâta kādir olmayıp şer‘le kasr-ı ye-
dimize hükm-i hâkim lâhık oldukdan sonra tekrâr huzûr-ı hâkime varıp menzil-i 
mezbûrun nıkzı bizim kendi mülkümüz deyû mütevellî-i merkūm ile mersûmân 
el-Hâc Receb ile Ramazan Efendi yedinden taleb ve da‘vâ eylediğimizde anlar 
dahi ta‘allül ve mücâdele etmekle beynimizde münâza‘ât-ı kesîre ve muhâsamât-ı 
şedîde cereyân etmişidi, el-hâletü hâzihî beynimizde muslihûn-ı müslimûn tavas-
sut edip mukaddemâ izn-i şer‘le ve ma‘rifet-i mütevellî ile ihdâs eylediği ebniyenin nıkzı da‘vâsından bizi on beş bin cedîd akçe üzre sulh eylediklerinde biz dahi 
sulh-ı mezbûru kabûl ve bedel-i sulh olan meblağ-ı mezbûr on beş bin akçeyi yed-
lerinden bi’t-tamâm ahz ü kabz eyledik ba‘de’l-yevm menzil-i mezbûrda ve nık-
zında vechen mine’l-vücûhi’ş-şer‘iyye ve sebeben mine’l-esbâbi’l-mer‘iyye bizim 
alâka ve medhalimiz yokdur mütevellî-i merkūmun [ve] mezbûrân el-Hâc Receb 
ve Ramazan Efendi’nin zimmetlerini menzil-i mezbûra ve nıkzına müte‘allik cemî‘ 
de‘âvî ve mutâlebât ve eymân ve muhâsamâtdan ibrâ-i âmm-ı kātı‘ü’n-nizâ‘ ile 
ibrâ ve iskāt eyledik, min ba‘d da‘vâ ve nizâ‘ımız yokdur, sudûr dahi ederse lede’l-
hükkâm-ı zevi’l-efdal istimâ‘ olunmaya dediklerinde mukırrûn-ı merkūmûnun 
minvâl-i meşrûh üzre cârî ve sâdır [olan] kelimât-ı mahkiyelerin mütevellî-i 
mezbûr ile merkūmân el-Hâc Receb ve Ramazan Efendi bi’l-muvâcehe tasdîk ve 
bi’l-müşâfehe tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Derviş Çelebi b. Mehmed Efendi, Süleyman Ağa b. Hasan, eş-Şeyh 
Mehmed Efend[i] b. Ramazan, es-Seyyid Alâaddin b. Mehmed, es-Seyyid Fazlul-
lah Çelebi b. Mehmed, Hasan Efendi b. Derviş imâm-ı sultânî, Mehmed Çelebi b. 
Ali, diğer Mehmed Çelebi b. Ali, Ahmed Beşe b. Hasan el-Mübâşir, Mahmud Beşe 
b. eş-Şeyh Davud, Mehmed Efendi b. Abdülkādir, Mehmed Efendi b. Ebîbekir, 
Mehmed Efendi b. Abdülgaffâr, Yusuf Efendi b. Oruc kâtib-i vakf, muharrirü’l-
hurûf Mustafa Efendi b. Hasan, Mehmed Efendi b. Nasuh
Beyaz

177 [35a-1] Despino bt. Mihal’in mülk menzili ile bağının 
Yorgi v. Göni’ye satılması
Havâss-ı Kostantıniyye kazâsına tâbi‘ Küçük nâm karye sâkinelerinden Despino 
bt. Mihal nâm nasrâniye meclis-i şer‘-i şerîf-i lâzımü’t-teşrîfde işbu râfi‘ü’s-sifr 
Yorgi v. Göni nâm nasrânî muvâcehesinde ikrâr ve i‘tirâf edip karye-i mezbûr[e]
de vâki‘ bir tarafı Peska v. Yani mülkü ve bir tarafı Giro v. Felyo nâm nasrânî mül-
kü ve bir tarafı Giro v. Dedozi mülkü ve bir tarafı tarîk-i âm ile mahdûd iki bâb 
tahtânî odaları ve bir sofayı ve havluyu müştemil olan mülk menzilimi ve yine 
karye-i merkūmede vâki‘ bir tarafdan Ruso bağı ve bir tarafdan Apostol v. Dimo 
nâm nasrânî bağı ve bir tarafdan Lanbornos v. Yorgi bağı ve bir tarafdan tarîk-i 
âm ile mahdûd tahmînen bir buçuk dönüm bir kıt‘a mülk bağımı dahi bi safkatin 
vâhidetin merkūm Yorgi’ye bey‘-i kat‘î ile on beş bin iki yüz cedîd akçeye bâtten 
bey‘ ve teslîm ol dahi vech-i mübeyyen üzre iştirâ ve kabûl ve tesellüm eyledik-
den sonra semeni olan meblağ-ı mezbûr on beş bin iki yüz akçeyi merkūm Yorgi 
yedinden tamâmen ahz ü kabz eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mustafa Beşe b. Mehmed, Ali Beşe b. Mustafa, Hüseyin Beşe b. Ali, 
Ta‘bezi? v. Yorgi, Dimo v. Yanko, Yani v. Nikola, Kir v. Kalender, İstato v. Noş

178 [35a-2] Yani v. Yorgi’nin mülk samanlığının Yani v. Oyori’ye satılması
Vilâyet-i Rumeli’nde İnebahtı sancağında Yacağaç kazâsı tevâbi‘inden Panco nâm 
karye ahâlîsinden Yani v. Yorgi nâm nasrânî meclis-i şer‘-i şerîf-i lâzımü’t-teşrîfde 
işbu râfi‘ü’s-sifr Yani v. Oyori nâm zimmî muvâcehesinde bi’t-tav‘ ve’r-rızâ ikrâr ve 
i‘tirâf edip karye-i merkūmede vâki‘ bir tarafı Berirek v. Kaş nâm nasrânî mülkü 
ve bir tarafı Kosta v. Aleksi nâm zimmî mülkü ve bir tarafı Yani v. Meleka nâm 
nasrânî mülkü ve bir tarafı tarîk-i âm ile mahdûd olup bir mikdâr arsayı müşte-
mil olan bir kıt‘a mülk samanlığı mesfûr Yani’ye bey‘-i kat‘î ile bin cedîd akçeye 
bâtten bey‘ ve teslîm ol dahi minvâl-i mübeyyen üzre iştirâ ve tesellüm ve kabz 
ve kabûl eyleyip semen-i mezbûru yedinden tamâmen ahz ü kabz eylediğimden 
sonra mebî‘-i mezkûr-ı mahdûdu mahallinde zabt ve tasarrufa merkūm Yani’yi 
taslît eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mustafa Beşe b. Mehmed, Ali Beşe b. Mehmed, Hüseyin Beşe b. Ali, 
Bayram Beşe b. Mehmed, Dimo [v.] Nikola, Yani v. Nikola, Duka v. …?, Yorgo v. 
Dimo, Olonoya v. Yorgi, Rizo v. İstemad

179 [35a-3] Yani v. Haran’ın mülk bağının İstati v. Yani’ye satılması
Vilâyet-i Rumeli’nde İnebahtı sancağında Yacağaç kazâsına tâbi‘ Panco nâm karye 
ahâlîsinden Yani v. Haran nâm zimmî meclis-i şer‘-i hatîr-i lâzımü’t-tevkīrde işbu 
râfi‘ü’s-sifr İstati v. Yani nâm nasrânî muvâcehesinde bi’t-tav‘i’s-sâf ikrâr ve i‘tirâf 
edip karye-i mezbûrede Aşağı Bağlar demekle ma‘rûf mevzi‘de vâki‘ bir tarafdan 
vâdi ve bir tarafdan Tonde v. Yorgo nâm zimmî bağı ve bir tarafdan Dimo v. Manol 
bağı ve bir tarafdan tarîk-i âm ile mahdûd olup tahmînen yirmi çapalık bir kıt‘a 
mülk bağımı merkūm İstati’ye bey‘-i kat‘î ile dört bin cedîd akçeye bey‘ edip ol 
dahi vech-i mübeyyen üzre iştirâ ve kabûl eyleyip semen-i cârru’z-zikri yedinden 
tamâmen ahz ü kabz eyledim dendikden sonra mebî‘-i mahdûd-ı mezkûru ma-
hallinde zabt ve tasarrufa merkūm İstati’yi taslît eyledim dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Mustafa Beşe b. Mehmed, Abdi Beşe b. İsken-
der, Manol [v.] Yorgi, Rizo [v.] Yani, Yani [v.] Dimo, Ostoye? [v.] Divri, Yorgo [v.] 
Dimo, Hıristo [v.] Yani, Duka [v.] Musafer, Dimo [v.] Manol







180 [35b-1] Âişe bt. Mehmed’in mülk menzilinin vârisleri tarafından es-
Seyyid Ali b. es-Seyyid İbrahim’e satıldığı
Mahrûse-i İstanbul’da Küçük Ayasofya mahallesi sâkinelerinden iken bundan 
akdem fevt olan Âişe bt. Mehmed nâm müteve[ffâ]nın verâseti sadrî kebîr oğlu 
Mehmed b. Mustafa nâm kimesne ile sadriye kebîre kızı Fâtıma nâm hâtuna 
münhasıraasâleten ve merkūme Fâtıma’nın zevci ve tarafından zikr-i âtî menzilde olan sülüs 
hisse-i şer‘iyyesini bey‘a ve kabz-ı semene vekîli olup mezbûrenin zâtını ma‘rifet-i 
şer‘iyye ile ârifân olan Mansur b. Mustafa ve el-Hâc (  ) b. Hasan şehâdetleriyle 
şer‘an vekâleti sâbite olan Ahmed Çelebi b. Ömer nâm kimesne vekâleten meclis-i 
şer‘-i şerîf-i lâzımü’t-tevkīrde işbu sâhibü’l-kitâb es-Seyyid Ali b. es-Seyyid İbra-
him nâm kimesnenin vâlidesi tarafından ikrâr-ı câ’i’z-zikri tasdîke vekîl olup bimâ 
hüve nehcü’s-sübût şer‘an vekâleti sâbite olan Fâtıma bt. Ali nâm hâtun mahza-
rında her biri bi’l-asâle ve bi’l-vekâle ikrâr ve i‘tirâf edip mûrisimiz müteveffât-ı 
mezbûrenin metrûkâtından olup medîne-i Hazret-i Ebî Eyyûb el-Ensârî’de Çavuş 
Kasım mahallesinde vâki‘ bir tarafdan Mehmed b. Ahmed mülkü ve bir tarafdan 
ba‘zan Hasan Efendi mülkü ve ba‘zan Emine Hâtun Vakfı ve iki tarafdan tarîk-i 
âm ile mahdûd iki bâb tahtânî odaları ve bir su kuyusunu ve kenîfi ve zât-ı eşcârı 
müsmire ve gayr-ı müsmire bahçeyi müştemil mülk menzilimizi cemî‘ tevâbi‘iyle 
mezbûr es-Seyyid Ali’ye on sekiz bin cedîd akçeye bey‘-i kat‘î ile bey‘ ve teslîm 
ol dahi vech-i muharrer üzre iştir[â] ve kabz ve tesellüm ve kabûl eyledikden 
sonra semen-i mârrü’z-zikri müvekkil-i mezbûr Ali yedinden tamâ[men] ahz 
ü kabz eyledik ba‘de’l-yevm menzil-i mezkûr müvekkil-i mezbûr Ali’nin mülk-i 
müşterâsıdır keyfemâ yeşâ ve yehtâr mutasarrıf olsun dediklerinde mukırrân-ı 
merkūmânın asâleten ve vekâleten cârî ve sâdır olan ikrârlarını vekîl-i merkūme 
Fâtıma Hâtun vicâhen ve şifâhen tasdîk ve tahkīk etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Hüseyin Efendi b. Mehmed el-İmâm, Hasan Efendi b. Mansur, Şa-
ban Efendi b. Ebîbekir, Mehmed b. Hızır?, Ali Çelebi b. Murtaza

181 [35b-2] Dede Beşe’nin Alibeyköy’deki çiftliğinin içindekilerle birlikte 
vârisleri tarafından Bedahşân Hatun bt. Abdullah’a satıldığı
Havâss-ı refî‘a kazâsı tevâbi‘inden Alibeyköyü demekle ma‘rûfe karye 
sâkinlerinden olup bundan akdem fevt olan Dede Beşe b. ( ) nâm müteveffânın 
verâseti sulbiye kebîr oğulları Ali ve Ahmed nâm kimesnelere münhasıra olup kable’l-kısme mezbûr Ali dahi fevt olup verâseti zevce-i metrûkesi Sa‘âdet Hâtun 
bt. Yakub ile li ebeveyn er karındaşı merkūm Ahmed’e münhasıra olduğu şer‘an 
zâhir ve müte‘ayyin oldukdan sonra merkūmân Ahmed ve Sa‘âdet taraflarından 
bey‘-i câ’i’z-zikri ikrâra vekîl olup karye-i merkūme ahâlîsinden Hüseyin b. Ha-
san ve Hasan b. Yusuf nâm kimesneler şehâdetleriyle şer‘an vekâleti sâbite olan 
Mehmed Beşe b. Bayram nâm kimesne meclis-i şer‘-i şerîf-i lâzımü’t-teşrîfde işbu 
hâmiletü’l-kitâb Bedahşân Hâtun bt. Abdullah muvâcehesinde bi’l-vekâle ikrâr 
ve i‘tirâf edip müteveffâ-yı evvelin muhallefâtından olup karye-i mersûmede vâki‘ 
bir tarafı Ahmed Çelebi b. Mehmed mülkü ve bir tarafı İmâmzâde Çelebi mülkü 
ve bir tarafı Mehmed Beşe b. Hasan mülkü ve bir tarafı tarîk-i âm ile mahdûd 
fevkānî ve tahtânî üç bâb odaları ve iki sofa ve iki ahırı ve bir fırını ve zât-ı eşcârı 
müsmire ve gayr-ı müsmire hadîkayı müştemil olup çiftlik ta‘bîr olunur mülk-i 
mevrûs menzilimizi ve içinde mevcûd on aded kara sığırı ineği ve bir çift kara 
sığırı öküzü ve bir araba ve sâir âlât-ı zirâ‘at ve esvâb-ı hirâsetimizi merkūme 
Bedahşân Hâtun’a bey‘-i bâtt-ı sahîh-i şer‘î ile bi safkatin vâhidetin yirmi bir bin 
cedîd akçeye bey‘ [ve] teslîm ol dahi minvâl-i muharrer üzre iştirâ ve tesellüm ve 
kabz ve kabûl eyledikden sonra semeni olan meblağ-ı mezbûr yirmi bir bin akçeyi 
merkūme Bedahşân Hâtun yedinden tamâmen ahz ü kabz eyledik ba‘de’l-yevm 
mârrü’z-zikr çiftlikde vechen mine’l-vücûhi’ş-şer‘iyye ve sebeben mine’l-esbâbi’l-
mer‘iyye bizim alâka ve medhalimiz yokdur merkūme Bedahşân Hâtun’un mülk-i 
müşterâsı olmuşdur keyfemâ teşâ ve hasbemâ tehtâr mutasarrıfe olsun dediler de-
dikde vekîl-i merkūm Mehmed Beşe’nin bi’l-vekâle ferevân? eden kelimât-ı mah-
kiyesini merkūme Bedahşân Hâtun bi’l-muvâcehe tasdîk ve bi’l-müşâfehe tahkīk 
etmeğin mâ hüve’l-vâki‘ bi’t-taleb? ketb olundu.
Fi’l-yevmi’s-sâbi‘ aşer min Zilka‘deti’ş-şerîfe min şuhûri sene hamsin ve sittîn ve 
elf min hicreti men lehü’l-izzu ve’ş-şeref.
Şuhûdü’l-hâl: Ramazan Halîfe b. Hüseyin el-İmâm, İsmail Çelebi b. Mahmud, Ha-
san Beşe b. Abdullah, Mustafa Bey b. Yusuf, el-Hâc Mehmed Bey b. Davud, el-Hâc 
Receb b. Fazlullah, Mehmed Beşe b. Ahmed ve gayr

182 [36a-1] Kayıp olan Mehmed Çelebi b. Mehmed’in 
arsasının çocuklarının ihtiyaçlarını karşılamak için Şeyh 
Abdullah Efendi’ye satıldığı
Medîne-i Hazret-i Ebî Eyyûb Ensârî -dâme fî rıdvâni’l-Bârî-’de Baba Haydar ma-
hallesi sâkinlerinden olup bundan akdem gaybet-i münkatı‘a ile gaybet ve hayâtı 
ve memâtı nâ-ma‘lûm olan Mehmed Çelebi b. Mehmed nâm kimesnenin sulbî 
sagīr oğlu İbrahim ile sulbiye sagīre kızı Âişe’nin tesviye-i umûrlarına kıbel-i 
şer‘-i kavîmden mansûb vasîleri ve ammileri olan Mustafa Beşe b. Mehmed nâm 
râcil meclis-i şer‘-i şerîfde işbu râfi‘ü’l-kitâbi’l-müstetâb fahrü’l-meşâyih eş-Şeyh 
Abdullah Efendi b. İsâ mahzarında bi’l-vesâye ikrâr-ı tâm ve takrîr-i kelâm edip 
mahalle-i mezbûrede bir tarafdan Yakub Çelebi mülkü ve etrâf-ı selâsesi vakıf 
menzil ile mahdûd tûlen ve arzan bi hesâb-ı satrancî otuz altı zirâ‘ sırf arsa-i hâliye 
gāib-i mezbûrun mülkü olup lâkin sagīrân-ı mezbûrânın zarûreti nafakalar için 
âhara bey‘ olunmak lâzım gelmekle sûk-ı sultânîde ba‘de’l-müzâyede ve inkıtâ‘i’r-
rağbe mezbûr Abdullah Efendi üzerinde iki bin cedîd akçede karâr etmeğin arsa-i 
mezbûreyi merkūm Abdullah Efendi’ye vesâyetim hasebiyle meblağ-ı mezkûr 
iki bin akçeye bey‘-i kat‘î ile bey‘ edip kabz-ı semen-i ma‘dûd ve teslîm-i mebî‘-i 
mahdûd eyledim ba‘de’l-yevm arsa-i merkūmede sagīrân-ı mezbû[r]ânın vechen 
mine’l-vücûhi’ş-şer‘iyye alâkaları kalmadı mezbûr eş-Şeyh Abdullah Efendi’nin 
mülk-i müşterâsıdır keyfemâ yeşâ ve hasbemâ yehtâr mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Davud Efendi b. Ahmed el-Kadı, Mehmed Halîfe b. Ali el-Müezzin, 
Şaban b. Oruc, Ahmed Beşe b. Mustafa, Halil Beşe b. Mehmed, Veli Beşe b. Meh-
med ve gayruhüm mine’l-huzzâr

183 [36a-2] Sultan Bayezid Evkafı’ndan olan Azadlı köyünün 
sınırındaki tarlaların öşrünü Ayayorgi köyü mülteziminin aldığı, 
Azadlı köyü mülteziminin hakkı olduğu
Cennet-mekân firdevs-âşiyân Sultan Bayezid Hân -aleyhi’r-rahmetü ve’l-gufrân- 
hazretlerinin evkāfı karyelerinden olup Havâss-ı sultâniyye -humiyet ale’l-beliyye- 
kazâsına tâbi‘ Terkos nâhiyesi muzâfâtından Ayayorgi nâm karyenin mültezimi 
olan Palago v. Petro nâm nasrânî meclis-i şer‘-i şerîfde işbu râfi‘ü’l-kitâb Muslu 
Bey b. Abdülvehhâb nâm kimesne muvâcehesinde üzerine da‘vâ ve takrîr-i kelâm 
edip taht-ı iltizâmımda olan mezbûr Ayayorgi karyesi ahâlîsinden ba‘zılar nâhiye-i 
merkūme tevâbi‘inden Âzadlı nâm karye sınırı dâhilinde birkaç tarla zirâ‘at et-
mekle hâsıl olan terekeden kendi re‘âyâmın olmağla otuz iki keyl buğday ile on 
yedi keyl alef öşür almışidim, hâlen zikr olunan Âzadlı karyesi merkūm Muslu 
Bey’in taht-ı iltizâmında olmağla ol öşrü ben alırın de[yû] ta‘arruz eder suâl olun-
sun dedikde gıbbe’s-suâl merkūm Muslu Bey cevâbında kadîmü’l-eyyâmdan her 
kimin taht-ı iltizâmında olan toprakda bulunursa öşrünü ol alagelmişdir, hâlen 
merkūm Palago’nun bi gayr-ı vech-i şer‘î kabz eylediği öşrü taleb ederin deyû 
hâlen şeyhülislâm ve müfti’l-enâm -sellemehü’s-selâm- hazretlerinden yedinde 
olan fetvâ-yı şerîfesin ibrâz ve merkūm Palago muvâcehesinde feth ve kırâ’at olun-
dukda mazmûn-ı şerîfi bir vakfın karyelerinden birisini Zeyd der-uhde edip ve 
âhar karyenin Amr der-uhde eyledikden sonra Zeyd’in iltizâmında olan karyenin 
sınırında olan tarlaları âhar karyenin re‘âyâsı zirâ‘at edip hâsıl olan mahsûllerinden 
öşrünü Zeyd’e vermek istediklerinde Amr vermeyip elbette bana verin deyû cebre 
kādir olur mu deyû istiftâ olundukda cevâb-ı bâ-savâblarında olmaz deyû buyrul-
mağın ber mûceb-i fetvâ-yı şerîfe mezbûr Palago’nun bi gayr-ı vech-i şer‘î kabz 
eylediği otuz iki keyl buğday ile on yedi keyl alefi mersûm Muslu’ya teslîm etmeye 
mersûm Palago’ya tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mahmud Beşe b. Ömer, Mehmed Efendi b. Nasuh, Mustafa Beşe b. 
Mehmed, Hüseyin Beşe b. Ali, Dilâver b. Abdullah

184 [36b-1] Hızır Beşe b. Haydar’ın Dimo v. Kosta’ya sattığı koyun bedeli 
ile ödünç ve kefaletten alacağını talep ettiği
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-cârî-de ka-
sab tâ’ifesinden işbu râfi‘ü’l-kitâb Hızır Beşe b. Haydar nâm râcil meclis-i şer‘-i 
şerîf-i lâzımü’t-teşrîfde yine tâ’ife-i merkūmeden olup ...? kanadârî? olan Dimo v. 
Kosta nâm nasrânî muvâcehesinde üzerine da‘vâ ve takrîr-i kelâm edip mersûm 
Dimo zimmetinde vezn ve mikdârı beynimizde ilm-i şer‘î ile ma‘lûm yedinden 
müşter[â] ve makbûz lahm-ı ganem bahâsından bin dokuz yüz akçe ve cihet-i 
deyn-i şer‘îden yetmiş akçe ve cihet-i kefâletden doksan akçe ki cem‘an iki bin 
altmış akçe hakkım olup hâlen meblağ-ı mezbûru merkūm Dimo’dan taleb eyle-
diğimde edâdan imtinâ‘ eder suâl olunup meblağ-ı mezbûru bana def ‘ ve teslîm 
olunmasına tenbîh olunmak matlûbumdur dedikde gıbbe’s-suâl mezbûr Dimo 
cevâbında fi’l-hakīka müdde‘î-i merkūm Hızır Beşe’ye vech-i muharrer üzre 
lahm-ı ganem semeninden ve ciheteyn-i merkūmeteynden cem‘an iki bin altmış 
akçe hâlen zimmetimde vâcibü’l-edâ ve lâzımü’l-kazâ deynim vardır deyû tav‘an 
ikrâr ve i‘tirâf etmeğin ikrârı mûcebince meblağ-ı mezbûru merkūm Hızır Beşe’ye 
tamâmen edâ ve teslîme mesfûr Dimo’ya tenbîh olunup mâ hüve’l-vâki‘ bi’t-taleb 
ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Mustafa Beşe b. Mehmed, Hüseyin Beşe b. Ali, 
Bayram Sofu b. Mehmed ve gayr

185 [36b-2] Ümmühâni Hatun bt. Yusuf ’un zevci Mustafa 
b. Abdülkerim’den muhâlaa ile boşandığı
Medîne-i Hazret-i Ebî [Eyyûb] el-Ensârî -dâme fî [rı]dvâni’l-Bârî-’de Çavuş Ka-
sım mahallesi sâkin[e]lerinden Ümmühâni Hâtun bt. Yusuf meclis-i şer‘-i şerîfde 
zevci işbu râfi‘ü’l-kitâb Mustafa b. Abdülkerim nâm kimesne muvâcehesinde ikrâr 
ve takrîr-i kelâm edip mezbûr Mustafa zevcim olup lâkin hüsn-i mu‘âşeretimiz 
olmamağla beynimizde şikāk-ı küllî vâkı‘a olmağın mezbûr Mustafa zimmetinde 
mütekarrir olan dört yüz cedîd akçe mehr-i müeccel ile nafaka-i iddet ve me’ûnet-i 
süknâm mukābelesinde üç yüz seksen cedîd akçe ki cem‘an yedi yüz seksen cedîd 
akçeyi yedinden tamâmen ahz ü kabz eylediğimden sonra mehr-i mu‘accelim olup 
mezbûr Mustafa’nın zimmetinde olan bir yemeni yorgan ve bir beledî döşek ve bir 
kırmızı kilim ve bir dârâyî kaftan ve bir tencere ve bir sahan da‘vâsından fâriğ 
olup eşyâ-i merkūme ve zevciyete müte‘allik olan da‘vâdan mezbûr Mustafa’nın 
zimmetini ibrâ ve iskāt etmek üzre muhâla‘a-i sahîha-i şer‘iyye ile muhâla‘a olup 
ahadühümâ âharı zevciyete müte‘allik da‘vâ ve mütâlebeden ibrâ ve iskāt eyledik 
dedikde mezbûr Mustafa dahi merkūme Ümmühâni Hâtun’u vech-i muharrer 
üzre hul‘ edip zevciyete müte‘allik da‘vâ ve mütâlebâtdan her bir[i] âharın zimme-
tini ibrâ eyledikde gıbbe’t-tasdîk kayd olundu.
Fi’l-yevmi’t-tâsi‘ aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Bayram Sofu b. Mehmed, 
Abdi Beşe b. İskender, Mustafa b. Mehmed ve gayr

186 [36b-3] Kasap Mustafa Halîfe’nin ortaklarıyla birlikte satın aldığı 
öküzlerin bedelini kendisinin ödediği, ortaklarının hisselerine 
düşeni ona ödemesi gerektiği
Medîne-i Ebî Eyyûb el-Ensârî -dâme fî rıdvâni’l-Bârî- mahallâtından Çavuş Ka-
sım mahallesi sükkânından işbu râfi‘ü’l-kitâb Mustafa Halîfe b. İlyas nâm kimes-
ne meclis-i şer‘-i şerîf-i lâzımü’t-tevkīrde Ali Beşe b. Mehmed ve Derviş Beşe b. 
Mehmed nâm kimesneler muvâcehelerinde üzerlerine da‘vâ ve takrîr-i kelâm edip 
mezbûrân Ali Beşe ve Derviş Beşe ile mukaddemâ kasablık san‘atında şirket-i 
mufâvaza vechi üzre şerîkler olmağla işbu hâzır bi’l-meclis kasablar kethüdâsı 
olan İbrahim Ağa b. Şaban nâm kimesneden bundan akdem iştirâ eylediğimiz 
kara sığırı öküzleri bahâsından ba‘de küllî hesâb sekiz bin akçe deynimiz olmağın 
mezbûr İbrahim Ağa meblağ-ı mezbûru vech-i mübeyyen üzre her birimiz âharın 
zimmetine lâzım gelen mâla kefîl olmağla meblağ-ı mezbûru benden ahz ü kabz 
eylemişidi, ben dahi mezbûrânın her birinin zimmetine lâzım gelen ikişer bin al-
tışar yüz altmış altışar akçeden cem‘an beş bin üç yüz otuz iki akçeyi mezbûrân Ali 
Beşe ve Derviş Beşe’den taleb ederin suâl olunsun dedikde gıbbe’s-suâl mezbûrân 
Ali Beşe ve Derviş Beşe cevâblarında fi’l-hakīka müdde‘î-i mezbûr ile şirket-i 
mufâvaza vechi üzre şerîkler olup meblağ-ı mezbûr sekiz bin akçeyi mezbûr İbra-
him Ağa’ya müdde‘î-i mezbûr tamâmen def ‘ ve teslîm etmekle hâlen bizim zim-
metimize lâzım gelen cem‘an beş bin üç yüz otuz iki cedîd akçe mezbûr Mustafa 
Halîfe’ye zimmetimizde lâzımü’l-edâ deynimiz vardır [deyû] her biri tâyi‘an ikrâr 
ve i‘tirâf edip [37a] ikrârları mûcebince meblağ-ı mezbûr beş bin üç yüz otuz iki 
akçeyi merkūm Mustafa’ya Halîfe’ye edâ ve teslîme mezbûrân Ali Beşe’ye [ve Der-
viş Beşe’ye] tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Selman el-Mübâşir, Hasan Beşe b. Mustafa, el-Hâc Yusuf 
b. Şaban, Mahmud Beşe b. Mustafa

187 [37a-1] Seher Hatun bt. Abdülmennân’ın mülk evinin yarı hissesini 
zevci Mehmed Subaşı b. Mahmud’a sattığı
Husûs-ı âti’z-zikrin mahallinde tahrîri iltimâs olunmağın kıbel-i şer‘-i şerîfden 
fahrü’l-kuzât Mevlânâ Mehmed Efendi b. Nasuh irsâl olunup ol dahi zeyl-i 
kitâbda mastûrü’l-esâmî müslimîn ile medîne-i Hazret-i Ebî Eyyûb el-Ensârî 
mahallâtından Bıçakçı Ferhad mahallesi sâkinelerinden umdetü’l-muhadderât 
Seher Hâtun bt. Abdülmennân’ın menziline varıp akd-i meclis-i şer‘-i şerîf ey-
ledikde mezbûre Seher Hâtun cemî‘ tasarrufât-ı şer‘iyyesi nâfize olduğu hâlde 
meclis-i ma‘kūd-ı mezkûrda zevci işbu râfi‘ü’l-kitâb fahrü’l-eşbâh Mehmed Subaşı 
b. Mahmud nâm kimesne mahzarında bi tav‘ihâ ikrâr edip silk-i mülk-i sahîhinde 
münselik olup mahalle-i mezbûrede vâki‘ bir tarafdan Yusuf Bey nâm cündî mül-
kü ve bir tarafdan Canfeda Hâtun mülkü ve bir tarafdan Fâtıma Hâtun mülkü ve 
bir tarafdan tarîk-i âm ile mahdûd iki bâb fevkānî odaları ve tahtapûşu ve sofayı 
ve bir bâb tahtânî odayı ve ahırı ve su kuyusunu ve kenîfi müştemil mülk menzi-
limin tarîk-i âm tarafından nısf-ı şâyi‘ini zevcim mezbûr Mehmed Subaşı’ya on 
iki bin iki yüz elli cedîd fıddî akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘-i sahîh-i şer‘î ile bâtten bey‘ ve teslîm edip ol dahi vech-i 
muharrer üzre iştirâ ve tesellüm ve kabz ve kabûl eyledikden sonra semeni olan 
mârrü’z-zikr on iki bin iki yüz elli akçenin iki yüz elli akçesini zevcim mezbûr 
Mehmed Subaşı yedinden ahz ü kabz edip semen-i bâkī on iki bin akçeyi zev-
cim mezbûr Subaşı’ya cihet-i deyn-i şer‘îden zimmetimde deynim olan on iki bin 
akçe hakkıyla takas eyleyip ol dahi mukāssa ve kabûl eyledikden sonra min ba‘d 
menzil-i mahdûd-ı mezkûrun tarîk-i âm tarafından olan nısf-ı şâyi‘inde vechen 
mine’l-vücûhi’ş-şer‘iyye alâka ve medhalim kalmadı zevcim mezbûr Mehmed 
Subaşı’nın mülk-i müşterâsıdır keyfemâ yeşâ ve yehtâr mutasarrıf olsun dedikde 
gıbbe’t-tasdîki’ş-şer‘iyyi’l-vicâhî husûs-ı mezbûru Mevlânâ-yı müşârun-ileyh ma-
hallinde tahrîr ba‘dehû gelip alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb ü tahrîr olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: İsmail Çelebi b. Rüstem, Şaban Efendi b. Kenan, Halil Halîfe b. Hay-
dar el-İmâm, Ömer Ağa b. Mehmed, Halil Çelebi b. Hüdâverdi, Mustafa Ağa b. 
Kalender, Halil Çelebi b. İbrahim, Mehmed Bey b. Hasan, Mehmed Halîfe b. Yu-
suf el-Müezzin, İbrahim Beşe b. Mehmed, Mahmud Çelebi b. Ömer Ağa, Ahmed 
Çelebi b. Mehmed, Mustafa Ağa b. ( ) el-Cündî, Ali Beşe b. Mustafa, Osman Beşe 
b. Abdullah ve gayr

188 [37a-2] İbrahim Beşe b. Abdülbâki’nin tasarrufundaki vakıf tarlanın 
tasarruf hakkını Derviş Ağa’ya devrettiği
Mahrûse-i İstanbul’da Yenikapı dâhilinde vâki‘ Karabaş mahallesi sâkinlerinden 
İbrahim Beşe b. Abdülbâkī nâm kimesne meclis-i şer‘-i hatîr-i lâzımü’t-tevkīrde 
işbu hâmilü’l-kitâb Derviş Ağa b. ( ) nâm kimesne tarafından tefvîz-i câ’i’z-zikri 
tasdîke vekîl olup Ömer Beşe b. Abdülmennân ve Derviş b. Pîrî nâm kimesne-
ler şehâdetleri ile şer‘an vekâlet-i sâbite olan umdetü’l-eşbâh Mehmed Çelebi b. 
Kurd Ağa nâm kimesne muvâcehesinde bi tav‘ihâ ikrâr ve i‘tirâf edip merhûm 
Sultan Bayezid Hân -aleyhi’r-rahmetü ve’l-gufrân- hazretleri evkāfı arâzisinden 
olup Havâss-ı Kostantıniyye kazâsına tâbi‘ Çekmece-i kübrâ nâhiyesi ihtivâsından 
İskeçe nâm karyede vâki‘ bir tarafdan Velyazer v. Anastaş tarlası ve bir tarafdan 
Yanaki v. Papas tarlası ve bir tarafdan Ergiri v. (  ) nâm zimmî tarlası ve bir ta-
rafdan vâdi ile mahdûd olup tahmînen yirmi keyl tohum istî‘âb eder bir kıt‘a 
tarlanın hakk-ı tasarrufunu evkāf-ı mezbûr mütevellîsi ma‘rifetiyle müvekkil-i 
mezbûr Derviş Ağa’ya bin cedîd akçe bedel mukābelesinde tefvîz ve ferağ edip 
ol dahi vech-i mübeyyen üzre tefevvuz ve kabûl eyledikden sonra hakk-ı ferağ 
olan meblağ-ı mezbûru müvekkil-i müşârun-ileyh yedinden tamâmen ahz ü kabz 
eyledim ba‘de’l-yevm benim alâkam yokdur müvekkil-i mezbûr emsâli tasarrufu 
gibi mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb 
olundu.
Fî 23 min Zilka‘de sene 1065.
Şuhûdü’l-hâl: Süleyman Çelebi el-Cündî, Hasan Beşe b. Abdullah, Veli Çavuş b. 
Abdullah, es-Seyyid Abdullah Çelebi b. Vildan, Ali Beşe b. Mustafa ve gayr

189 [37b-1] Seher Hatun bt. Abdülmennân’ın muhtelif eşyasını zevci 
Mehmed Subaşı b. Mahmud’a hibe ettiği
Husûs-ı câ’i’z-zikrin mahallinde tahrîri iltimâs olunmağın cânib-i şer‘-i kavîmden 
Mevlânâ Mehmed Efendi b. Nasuh irsâl olunup ol dahi zeyl-i vesîkada muharrerü’l-
esâmî müslimîn ile medîne-i Hazret-i Ebî Eyyûb el-Ensârî mahallâtından Bıçakçı Fer-
had mahallesi sâkinelerinden fahrü’l-muhadderât Seher Hâtun bt. Abdülmennân’ın 
menziline varıp akd-i meclis-i şer‘-i şerîf eyledikde mezbûre Seher Hâtun cemî‘ 
tasarrufât-ı şer‘iyye[si] nâfize olduğu hâlde meclis-i makūd-ı mezkûrda zevci işbu 
râfi‘ü’l-kitâbi’l-müstetâb fahrü’l-emsâl Mehmed Subaşı b. Mahmud nâm kimesne 
mahzarında bi tav‘ihâ ikrâr ve i‘tirâf edip silk-i mülk-i sahîhimde münselik olan 
emlâkimden üç minder ve bir beledî döşek ve bir köhne orta keçesi ve beş mü-
nakkaş yastık [ve] dört köhne yorgan ve bir beyaz tiftik kebesi ve biri kebîr biri 
sagīr iki tencere ve iki sagīr sahan kapağıyla ve bir kebîr güğüm ve bir leğen ma‘a 
ibrik ve bir bakır kebîr sini ve bir sagīr tâbe ve bir şamdan ve bir tûc tasımı zev-
cim mezbûr Mehmed Subaşı’ya hibe-i sahîha-i şer‘iyye ile hibe ve teslîm ve temlîk 
edip ol dahi minvâl-i meşrûh üzre ittihâb ve tesellüm ve temellük eyledikden son-
ra min ba‘d eşyâ-i merkū[me]de vechen mine’l-vücûhi’ş-şer‘iyye alâkam kalmadı, 
zevcim mezbûr Mehmed Subaşı’nın emlâk-i mevhûbesi olmuşdur keyfemâ yeşâ ve 
hasbemâ yehtâr mutasarrıf olsun dedikde gıbbe’t-tasdîki’ş-şer‘iyyi’l-vicâhî vâki‘ hâli 
Mevlânâ-yı mûmâ-ileyh mahallinde tahrîr ba‘dehû gelip meclis-i şer‘de alâ vukū‘ihî 
inhâ ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe min şuhûri sene hamsin ve sittîn 
ve elf min hicreti men lehü’l-izzu ve’ş-şeref.
Şuhûdü’l-hâl: İsmail Çelebi b. Rüstem, Halil Çelebi b. Haydar el-İmâm, Ömer Ağa 
b. Mehmed, Halil Çelebi b. Hüdâverdi, Ahmed Çelebi b. Abdullah, Mustafa Ağa 
b. Kalender, Mehmed b. Yusuf el-Müezzin, Halil Çelebi b. İbrahim, Mehmed Bey 
b. Hasan, Mahmud Çelebi b. Mehmed Ağa, İbrahim Beşe b. Mehmed, Ahmed 
Çelebi b. Mehmed, Mustafa Beşe b. Mehmed, Osman Beşe b. Abdullah, Ali Beşe b. 
Mustafa, Mustafa Ağa b. ( ) el-Cündî ve gayruhüm mine’l-hâzırîn

190 [37b-2] Seher Hatun bt. Abdülmennân’ın Rus asıllı Kamer adlı 
câriyesini âzat ettiği ve muhtelif eşyasını hibe ettiği
Husûs-ı âti’z-zikrin mahallinde tahrîr-i iltimâs olunmağın savb-ı şer‘-i şerîfden 
fahrü’l-kuzât Mevlânâ Mehmed Efendi b. Nasuh irsâl olunup ol dahi zeyl-i 
kitâbda mastûrü’l-esâmî müslimîn ile medîne-i Hazret-i Ebî Eyyûb el-Ensârî 
mahallâtından Bıçakçı Ferhad mahallesi sâkinelerinden umdetü’l-muhadderât 
Seher Hâtun bt. Abdülmennân’ın menziline varıp akd-i meclis-i şerîf eyledikde 
merkūme Seher Hâtun cemî‘ tasarrufât-ı şer‘iyyesi nâfize olduğu hâlde meclis-i 
ma‘kūd-ı mezkûrda kendiye rıkkını mu‘terife uzun boylu gök elâ gözlü açık kaş-
lı Rusiyyetü’l-asl olan işbu sâhibetü’l-kitâb Kamer bt. Abdullah nâm câriye-i 
memlûkesi mahzarında bi tav‘ihâ ikrâr-ı sahîh-i şer‘î kılıp câriye-i mevsûfe-i 
mezbûreyi cemî‘ mâlımdan ifrâz ve i‘tâk-ı sahîh-i şer‘î ile i‘tâk ve tahrîr edip 
mezbûr sâir harâir-i asliyyât gibi hürre olsun ba‘de’l-yevm üzerinde hakk-ı 
velâdan gayrı hakkım bâkī kalmadı dedikde gıbbe’t-tasdîki’ş-şer‘iyyi’l-vicâhî yine 
mukırra-i mezbûre Seher Hâtun mu‘takası merkūme mahzarında i‘âde-i kelâm 
edip emlâkimden üç minder [ve] dört yastık ve bir bağdâdî döşek ve üç münakkaş 
köhne yorga[n] ve iki sahan ve bir güğüm ve bir hamam leğeni ve bir leğen ma‘a ib-
rik ve bir baklava tepsisi ve bir köhne örme keçesi ve bir kırmızı velençe ve bir tâbe 
ve bir tasımı mezbûre Kamer’e hibe-i sahîha-i şer‘iyye ile hibe ve teslîm ve temlîk 
edip ol dahi minvâl-i mübeyyen üzre ittihâb ve tesellüm ve temlîk eylediğimden 
sonra ba‘de’l-yevm [eşyâ-i] merkūmede vechen mine’l-vücûhi’ş-şer‘iyye alâkam 
kalmadı merkūme Kamer Hâtun’un emlâk-i mevhûbesi olmuşdur keyfemâ teşâ 
mutasarrıfe olsun dedikde ba‘de’t-tasdîki’l-mu‘teber husûs-ı mezbûru Mevlânâ-yı 
mezbûr mahallinde tahrîr ba‘dehû gelip meclis-i şer‘de alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûd[ü’l-hâl]: Es-Sâbikūn

191 [38a-1] Seher Hatun bt. Abdülmennân’ın Rus asıllı Kâtibe adlı 
câriyesini âzat ettiği ve muhtelif eşyasını hibe ettiği
Husûs-ı âti’z-zikrin mahallinde tahrîri iltimâs olunmağın taraf-ı şer‘-i şerîfden 
fahrü’l-kuzât Mevlânâ Mehmed Efendi b. Nasuh irsâl olunup ol dahi zeyl-i 
vesîkada mastûretü’l-esâmî müslimîn ile medîne-i Hazret-i Ebî Eyyûb el-Ensârî 
mahallâtından Bıçakçı Ferhad mahallesi sâkinelerinden umdetü’l-muhadderât 
Seher Hâtun bt. Abdülmennân’ın menziline varıp akd-i meclis-i şer‘-i şerîf ey-
ledikde merkūme Seher Hâtun cemî‘ tasarrufât-ı şer‘iyyesi nâfize olduğu hâlde 
meclis-i ma‘kūd-ı mezbûrda kendiye rıkkını mu‘terife olup orta boylu açık kaşlı elâ 
gözlü Rusiyyetü’l-asl olan işbu sâhibetü’l-kitâb Kâtibe bt. Abdullah nâm câriye-i 
memlûkesi mahzarında tav‘an ikrâr edip câriye-i memlûke-i mevsûfe Kâtibe’yi 
hasbeten lillâhi’l-azîm ve taleben li merdâti rabbi’r-rahîm cemî‘ mâlımdan ifrâz 
ve i‘tâk-ı sahîh-i şer‘î ile i‘tâk ve tahrîr edip min ba‘d sâir harâir-i asliyyât gibi 
hürre olsun ba‘de’l-yevm üzerinde hakk-ı velâdan gayrı hakkım kalmadı dedikde 
gıbbe’t-tasdîki’ş-şer‘iyyi’l-vicâhî yine mukırra-i mezbûre Seher Hâtun mu‘takası 
merkūme Kâtibe mahzarında i‘âde-i kelâm edip emlâkimden üç minder ve üç 
köhne yastık ve bir sahan ve bir tencere ve bir güğüm ve iki yorgan ve bir sagīr ka-
liçe ve bir tepsi ve bir tasımı merkūme Kâtibe’ye hibe-i sahîha-i şer‘iyye ile hibe ve 
teslîm ol dahi meclis-i hibede vech-i muharrer üzre ittihâb ve tesellüm ve kabz ve 
kabûl eyledikden sonra min ba‘d eşyâ-i mezbûrda vechen mine’l-vücûhi’ş-şer‘iyye 
alâkam kalmadı merkūme Kâtibe’nin emlâk-i mevhûbesi olmuşdur keyfemâ teşâ 
ve hasbemâ tehtâr mutasarrıfe olsun dedikde ba‘de’t-tasdîki’l-mu‘teber husûs-ı 
mezbûru Mevlânâ-yı mezbûr mahallinde tahrîr ba‘dehû gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Es-Sâbikūn

192 [38a-2] Mehmed b. Mehmed’in Receb Beşe hakkında kendisini ve 
annesini darbettiği iddiasıyla açtığı davada sulh oldukları
Medîne-i Hazret-i Ebî Eyyûb el-Ensârî mahallâtından Yeni mahalle sâkinlerinden 
Mehmed b. Mehmed nâm şâbb-ı emred meclis-i şer‘-i şerîfde işbu râfi‘ü’l-kitâb 
Receb Beşe b. Abdullah nâm kimesne tarafından sulh-ı câ’i’z-zikri tasdîke vekîl 
olup bimâ hüve tarîkü’s-sübût şer‘an vekâleti sâbite olan Hüseyin Beşe b. Meh-
med nâm vekîl muvâcehesinde kendi tarafından asâleten ve vâlidesi Belkıs 
Hâtun bt. Abdülbâkī’nin vekîl-i şer‘îsi olmağla vekâleten ikrâr-ı tâm ve takrîr-i 
kelâm edip bundan akdem müvekkil-i mezbûr Receb Beşe bi gayr-ı vech-i şer‘î 
taş ile sol elimemerkūmenin dahi başına ve arkasına değnek ile bi gayr-ı vech-i şer‘î darb edip 
şütûm-i galîza ile şetm dahi eyledikde ben dahi asâleten ve vekâlet-i mahkiyem 
hasebiyle mûcebini müvekkil-i merkūm Receb Beşe’den da‘vâ ve taleb eylediğim-
de müvekkil-i mesfûr münkir oldukda muvâcehesinde şuhûd-ı udûlle isbât et-
mekle beynimizde münâza‘ât-ı kesîre cereyân etmişidi, el-hâletü hâzihî beynimi-
ze müslimûn ve muslihûn tavassut edip husûs-ı merkūm da‘vâsından beni dört 
yüz cedîd akçe üzre inşâ’-i akd-i sulh eylediklerinde ben dahi asâlet ve vekâlet-i 
mahkiyem hasebiyle sulh-ı mezbûru kabûl ve bedel-i sulh olan meblağ-ı mezbûr 
dört yüz akçeyi yedinden tamâmen ahz ü kabz edip husûs-ı mezbûra ve gayrı 
husûsa müte‘allik cemî‘ da‘vâdan müvekkil-i mezbûr Receb Beşe’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d da‘vâ ve nizâ‘ım yok-
dur sudûr dahi ederse lede’l-hükkâmi’l-kirâm istimâ‘ olunmaya dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb ve imlâ olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Bey b. Hasan, Mustafa Beşe b. Pîrî, Hasan Beşe b. Meh-
med, Mehmed Beşe b. Ali, Mehmed Beşe b. Abdülbâkī ve gayr

193 [38a-3] Seher Hatun bt. Abdülmennân’ın zevci Mehmed Subaşı 
b. Mahmud’da olan mehir alacağının üç bin akçesini tahsil ettiği, 
bin akçe alacağı kaldığı
Husûs-ı âti’z-zikrin mahallinde tahrîr-i iltimâs olunmağın kıbel-i şer‘-i şerîfden 
fahrü’l-kuzât Mevlânâ Mehmed Efendi b. Nasuh irsâl olunup ol dahi zeyl-i kitâbda muharrerü’l-esâmî müslimîn ile medîne-i Ebî Eyyûb el-Ensârî mahallâtından 
Bıçakçı Ferhad mahallesi sâkinelerinden umdetü’l-muhadderât Seher Hâtun bt. 
Abdülmennân’ın menziline varıp akd-i meclis-i şer‘-i şerîf eyledikde mezbûre 
Seher Hâtun cemî‘ tasarrufât-ı şer‘iyyesi nâfize olduğu hâlde meclis-i makūd-ı 
mezkûrda zevci işbu râfi‘ü’l-kitâbi’l-müstetâb fahrü’l-emsâl Mehmed Subaşı b. 
Mahmud nâm kimesne mahzarında bi tav‘ihâ ikrâr ve i‘tirâf edip zevcim mezbûr 
Mehmed Subaşı zimmetinde mütekarrir olan dört bin akçe mehr-i müeccelimin 
üç bin akçesini bundan esbak zevcim Mehmed Subaşı yedinden bi’t-tamâm ve’l-
kemâl ahz ü kabz eyledim [38b] ba‘de’l-yevm zevcim mezbûr Mehmed Subaşı 
zimmetinde mehr-i müeccelimden bâkī bin akçeden ziyâde bir akçe ve bir habbe 
hakkım kalmamışdır dedikde gıbbe’t-tasdîki’ş-şer‘iyyi’l-vicâhî vâki‘ hâli Mevlânâ-
yı müşârun-ileyh mahallinde tahrîr ba‘dehû gelip meclis-i şer‘de alâ vukū‘ihî inhâ 
ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: İsmail Çelebi b. Rüstem, Halil Halîfe b. Haydar el-İmâm, Şaban 
Efendi b. Kenan, Halil Çelebi b. Hüdâverdi, Ahmed Çelebi b. Abdullah, Mustafa 
Ağa b. Kalender, Ömer Ağa b. Mehmed, Mehmed Çelebi b. Mehmed, Halil Çelebi 
b. İbrahim, Mehmed Bey b. Hasan, Mehmed b. Yusuf el-Müezzin, İbrahim Beşe b. 
Mehmed, Mustafa Beşe b. Abdullah

194 [38b-1] Ali Çelebi b. Hüseyin’in mülk menzilinin zevcesi Meryem 
Hatun bt. İbrahim’e satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Baba 
Haydar mahallesi sâkinlerinden Ali Çelebi b. Hüseyin nâm şâb meclis-i şer‘-i 
hatîr-i lâzımü’t-tevkīrde zevcesi işbu sâhibetü’l-kitâb Meryem Hâtun bt. İbrahim 
mahzarında bi’t-tav‘i’s-sâf ikrâr ve i‘tirâf edip silk-i mülkümde münselik olup 
mahalle-i mezbûrede [vâki‘] bir tarafdan Hamza Ağa odaları ve bir tarafdan yine 
benim âhar mülküm ve iki tarafdan tarîk-i âm ile mahdûd bir bâb fevkānî ve bir 
bâb tahtânî odaları ve müşterek su kuyusu ve havluyu müştemil mülk menzilimi 
cemî‘ tevâbi‘iyle zevcem mezbûre Meryem Hâtun’a sekiz bin cedîd akçeye tarafe[y]
nden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi 
vech-i meşrûh üzre iştirâ ve tesellüm ve kabz ve kabûl eyledikden sonra semen-i 
mârrü’z-zikr sekiz bin akçeyi mezbûre Meryem Hâtun yedinden tamâmen ahz 
ü kabz eyledim, min ba‘d menzil-i mahdûd-ı mezkûrda vechen mine’l-vücûhi’ş-
şer‘iyye alâkam kalmadı zevcem merkūmenin mülk-i müşterâsıdır keyfemâ teşâ 
ve hasbemâ tehtâr mutasarrıfe olsun dedikde gıbbe’t-tasdîki’ş-şer‘iyyi’l-vicâhî mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Habil el-Kadı, fahrü’l-kuzât Sinan Efendi b. el-
Hâc Derviş, Mehmed Beşe b. Abdullah, Bayram Çavuş b. Mustafa, Mehmed Ça-
vuş b. Mustafa, Ali Beşe b. Mustafa, Abdullah Beşe b. İskender, Dilâver Beşe b. Ab-
dullah, Hüseyin Çelebi b. Ali, muharrirü’l-vesîka Mehmed el-mevlâ ve gayruhüm 
mine’l-hâzırîn

195 [38b-2] Seher Hatun bt. Abdülmennân’ın mülk evinin yarı hissesini 
âzat ettiği câriyeleri Kamer ile Kâtibe’ye sattığı ve bedelinden 
zimmetlerini ibrâ ettiği
Husûs-ı câ’i’z-zikrin mahallinde tahrîr-i iltimâs olunmağın cânib-i şer‘-i şerîfden 
umdetü’l-kuzât Mevlânâ Mehmed Efendi b. Nasuh irsâl olunup ol dahi zeyl-i 
vesîkada mastûretü’l-esâmî müslimîn ile medîne-i Hazret-i Ebî Eyyûb el-Ensârî 
mahallâtından Bıçakçı Ferhad mahallesi sâkinelerinden fahrü’l-muhadderât Se-
her Hâtun bt. Abdülmennân’ın menziline varıp akd-i meclis-i şer‘-i şerîf eyledik-
de mezbûre Seher Hâtun cemî‘ tasarrufât-ı şer‘iyyesi nâfize olduğu hâlde meclis-i 
makūd-ı mezkûrda mu‘takaları işbu sâhibeti’l-kitâb Kamer bt. Abdullah ve Kâtibe 
bt. Abdullahsarîh-i mer‘î kılıp silk-i mülk-i sahîhimde münselik ve muntazam olup mahalle-i 
mezbûrede vâki‘ bir tarafdan Yusuf Bey nâm cündî mülkü ve bir tarafdan Canfeda 
Hâtun mülkü ve bir tarafdan Fâtıma Hâtun mülkü ve bir tarafdan tarîk-i âm ile 
mahdûd iki bâb fevkānî odaları ve tahtapûşu ve sofayı ve bir bâb tahtânî odayı ve 
ahırı ve bir su kuyusu ve kenîfi müştemil mülk menzilin cânib-i garbîsinden nısf 
hisse-i şâyi‘ayı mu‘takalarım merkūmetân Kamer ve Kâtibe’ye dört bin cedîd akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip 
anlar dahi ber vech-i iştirâk mutasarrıf olmak üzre minvâl-i meşrûh üzre iştirâ ve 
tesellüm ve kabz ve kabûl eylediklerinden sonra semen-i mârrü’z-zikr dört bin ak-
çeden mezbûretân Kamer ve Kâtibe’nin zimmetlerini ibrâ-i âmm-ı kātı‘ü’n-nizâ‘la 
ibrâ ve iskāt eyledim ba‘de’l-yevm zikr olunan menzilin cânib-i garbîsinde olan nısf 
hisse-i şâyi‘am merkūmetânın mülk-i müşterâlarıdır keyfemâ teşâ’ân ve hasbemâ 
tehtârân mutasarrıfe olsunlar dedikde gıbbe’t-tasdîki’ş-şer‘iyyi’l-vicâhî husûs-ı 
mezbûru Mevlânâ-yı müşârun-ileyh mahallinde tahrîr ba‘dehû gelip meclis-i 
şer‘de alâ vukū‘ihî inhâ ve takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Fahrü’l-kuzât Mustafa Efendi b. Receb, Receb Efendi b. Abdi nâib-i 
racül? sâbıkan, Şaban Efendi b. Kenan, İsmail Efendi b. Rüstem, Halil Halîfe b. 
Haydar el-İmâm, Halil Çelebi b. Hüdâverdi, Ömer Ağa b. Mehmed Ağa, Mehmed 
Bey b. Hasan, Ahmed Çelebi b. Abdullah, Mehmed Halîfe b. Yusuf el-Müezzin, Halil Çelebi b. İbrahim, [39a] İbrahim Beşe b. Mehmed, Ali Beşe b. Mustafa, Ah-
med Çelebi el-Ye[s]ârî?, Mustafa Beşe b. Mehmed, Osman Beşe b. Abdullah, Mus-
tafa Bey b. Kalender ve gayruhüm mine’l-hâzırîn

196 [39a-1] Mustafa Çelebi’nin zevcesi Âişe Hatun’a ait çiftlik ile 
değirmeni ve muhtelif hayvanı ile ziraat aletlerini Ali Ağa’ya sattığı; 
vakıf tarlaların tasarruf hakkını devrettiği
Mahmiye-i Kostantıniyye -hamâha’llâhu te‘âlâ ani’l-âfât ve’l-beliyye-de merhûm 
Molla Fenârî mahallesi sâkinlerinden Mustafa Çelebi b. el-merhûm Ömer Efendi 
husûs-ı câ’i’z-zikri bey‘a ve tefvîze ve kabz-ı semen ve bedele kendi tarafından 
asâleten ve zevcesi umdetü’l-muhadderât Âişe Hâtun bt. Mustafa’nın vekîli olup 
mezbûreyi ma‘rifet-i şer‘iyye ile ârifân olan Ma‘rûf b. İsmail ve İsmail b. Abdülbâkī 
nâm kimesneler şehâdetleriyle şer‘an vekâleti sâbite oldukdan sonra vekâleten 
meclis-i şerî’at-i şerîfede işbu sâhibü’l-kitâbi’l-müstetâb sâbıkan Dergâh-ı âlî 
-dâme mahfûfen bi’l-me‘âlî- yeniçerileri kethüdâsı iftihârü’l-emâcid ve’l-ekârim 
müstecmi‘u cemî‘i’l-mehâmid ve’l-mekârim Ali Ağa b. el-merhûm (  ) oğlu ve 
taraf-ı pür-şereflerinden husûs-ı âti’l-beyânı tasdîke vekîl olup Hasan Ağa b. Sü-
leyman ve Hasan Çelebi b. Ali şehâdetleriyle şer‘an vekâleti sâbite olan umdetü’l-
emâcid ve’l-e‘âlî Mehmed Ağa nâm kimesne mahzarında bi’l-asâle ve bi’l-vekâle 
ikrâr-ı tâm ve takrîr-i kelâm edip müvekkilem mezbûre Âişe Hâtun’un silk-i mül-
künde münselik olup Havâss-ı refî‘a -humiyet ani’l-beliyye- kazâsına tâbi‘ Büyük 
Çekmece nâhiyesi ihtivâsından Pereşci demekle ma‘rûfe karyede vâki‘ iki tarafdan 
karındaşım Mehmed Efendi b. el-merhûm el-mezbûr Ömer Efendi mülkü ve iki 
tarafdan tarîk-i âm ile mahdûd muhavvata-i dâhiliyesi fevkānî ve tahtânî altı bâb 
odaları ve üç fevkānî sofayı ve bir matbah ve dört aded anbarı ve bir su kuyusunu 
ve hadîkayı müştemil ve muhavvata-i hâriciyesi bir bâb fevkānî ve bir bâb tahtânî 
odaları ve iki sofayı ve bir samanlık ve üç kıt‘a ahırı ve bir su kuyusu ve zât-ı 
eşcâr-ı müsmire ve gayr-ı müsmire bahçeyi ve kenîfi müştemil olup çiftlik ta‘bîr 
olunur menzil ile yine karye-i merkūmede vâki‘ hudûdu beynimizde ma‘lûme 
olup Papaz Pınarı demekle ma‘rûf nehir ile dâir bir göz değirmen dahi vekâletim 
hasebiyle müvekkil-i müşârun-ileyh Ali Ağa’ya bin üç yüz kıt‘a riyâlî guruşa bey‘ 
ve teslîm ol dahi minvâl-i mübeyyen üzre iştirâ ve tesellüm eyledikden sonra ken-
di mülküm olup seray-ı mezbûr içinde mevcûd iki çift camus ve dört kara sığırı 
öküzleri ile bir aded kara sığırı ineği ve bir buzağımı ve âlât-ı zirâ‘atımı ve bir 
müd buğday ve otuz keyl alef ve otuz keyl arpamı müvekkil-i müşârun-ileyh Ali 
Ağa’ya bi safkatin vâhidetin iki yüz kıt‘a riyâlî guruşa bey‘-i kat‘î ile bey‘ ve teslîm 
müvekkil-i müşârun-ileyh dahi iştirâ ve tesellüm ve kabz ve kabûl eyledikden son-
ra cennet-mekân firdevs-âşiyân merhûm Sultan Bayezid Hân -aleyhi’r-rahmetü 
ve’l-gufrân- hazretlerinin evkāfı arâzisinden olup karye-i merkūmede mevâzi‘-i 
müte‘addidede vâki‘ her birinin hudûdu beynimizde ma‘lûm tahmînen beş yüz 
otuz keyl tohum istî‘âb edip hâlen taht-ı tasarrufumda olan yirmi bir kıt‘a tarlaları-
mın hakk-ı tasarruflarını dahi evkāfı mezbûr mütevellî[si] ma‘rifetiyle müvekkil-i 
müşârun-ileyh Ali Ağa’ya iki yüz kıt‘a riyâlî guruş-ı kebîr bedel mukābelesinde 
tefvîz bi’l-ferağ eylediğimde müvekkil-i mûmâ-ileyh dahi vech-i meşrûh üzre te-
fevvuz ve kabûl eyledikden sonra semen-i mezbûr ile bedel-i merkūm cem‘an bin 
yedi yüz kıt‘a riyâlî guruş-ı kebîri müvekkil-i müşârun-ileyh Ali Ağa yedinden 
tamâmen asâlet ve vekâlet-i mahkiyem hasebiyle ahz ü kabz eyledim, ba‘de’l-yevm 
o çiftlik ve değirmende müvekkilemin ve mevâşî ve arâzide benim vechen mine’l-
vücûhi’ş-şer‘iyye ve sebeben mine’l-esbâbi’l-mer‘iyye alâka ve medhalim yok-
dur ba‘de’l-yevm emlâk mezbûrenin müşterâsı olmuşdur keyfemâ yeşâ ve yehtâr 
mutasarrıf ola ve [a]râzi-i merkūme dahi müvekkil-i müşârun-ileyh Ali Ağa’nın 
dâhil-i taht-ı tasarrufu olmuşdur emsâli tasarrufu gibi tasarruf eylesin dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Aynü’l-a‘yân el-Hâc Ahmed Ağa b. Ali Mahaşkirzâde, Mahmud 
Efendi b. Hasan el-İmâm, Mustafa Çelebi b. Süleyman, Eyüb Çelebi b. Ali, Bayram 
Ağa b. Hüseyin, Hüseyin Bey b. ( ) el-Cündî, Abdurrahman b. Ahmed, Ahmed 
Efendi b. Veli, Mehmed Efendi b. Ömer Efendi, el-Hâc Ali b. Abdullah, el-Hâc 
Hüseyin b. Ali, Mehmed Çavuş b. ( ) veznedâr, Sinan Çelebi el-Yesârî

197 [39a-2] Rukiye bt. Muslu’nun mülk menzilinin Dilaver Hatun 
bt. Abdülmennân’a satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Veli Baba 
mahallesi sâkinelerinden Rukiye bt. Muslu nâm hâtun meclis-i şer‘-i şerîf-i 
lâzımü’t-teşrîfde işbu sâhibetü’l-kitâb Dilâver Hâtun bt. Abdülmennân mah-
zarında bi tav‘ihâ ikrâr ve i‘tirâf edip silk-i mülk-i sahîhimde münselik olup 
mahalle-i mezbûrede vâki‘ bir tarafdan Karcı Ebîbekir mülkü ve bir tarafdan 
ba‘zan mekābir-i müslimîn ve ba‘zan Mehmed Beşe nâm râcil mülkü ve bir taraf-
dan Salih mülkü ve bir tarafdan tarîk-i âm ile mahdûd ve mümtâz iki bâb tahtânî 
odaları ve bir ahırı ve bir su kuyusunu ve kenîfi ve eşcâr-ı müsmireyi müştemil 
mülk menzilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
mezbûre Dilâver Hâtun’a fıddî nakd-i râyic fi’l-vakt on bir bin [39b(1)] beş yüz 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i meşrûh üzre iştirâ ve tesellüm ve kabz ve kabûl eyledikden 
sonra semen-i mârrü’z-zikr on bir bin beş yüz akçeyi mezbûre Dilâver Hâtun’unyedinden tamâmen ahz ü kabz eyledim min ba‘d menzil-i mahdûd-ı mezkûrda 
vechen mine’l-vücûhi’ş-şer‘iyye alâka ve medhalim kalmadı, merkūme Dilâver 
Hâtun’un mülk-i müşterâsıdır keyfemâ teşâ ve tehtâr mutasarrıfe olsun dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe min şuhûri sene hamsin ve sittîn 
ve elf.
Şuhûdü’l-hâl: Şaban Efendi b. Ebîbekir el-İmâm, İbrahim Beşe b. Osman, Ali Beşe 
b. Osman, Ahmed b. Kalender, Yusuf Beşe b. Ebî Tâlib, es-Seyyid Ömer b. Ali, 
Hasan Beşe b. İbrahim, İsmail b. Satılmış, Ali Beşe b. Mustafa, Abdullah Beşe b. 
İskender, Dilâver Beşe b. Abdullah, Hüseyin Çelebi b. Ali ve gayruhüm mine’l-
hâzırîn

198 [39b(1)-1] Vefat eden Abdurrahman Çelebi b. Ali’nin evinin mehir ve 
sair alacakları karşılığında mirasçıları arasında taksim edildiği
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-Bârî-de 
Câmi‘-i kebîr mahallesi sâkinlerinden olup bundan akdem fevt olan Abdurrah-
man Çelebi b. Ali’nin verâseti zevce-i metrûkesi Hatice Hâtun bt. Hasan ile babası 
mezbûr Ali Dede’ye ve vâlidesi Eğlence Hâtun bt. Abdülmennân’a ve sulbî sagīr 
oğlu Mustafa’ya ve sulbiye sagīre kızları Âişe ve Fâtıma’ya münhasıra olup kable’l-
kısme merkūme Fâtıma dahi vefât edip verâseti vâlidesi mersûme Hatice Hâtun ile 
cedd-i sahîhi mezbûr Ali Dede’ye münhasıra olup ba‘dehû kable’l-kısme mezbûr 
Mustafa dahi fevt olup verâseti kezâlik vâlidesi mersûme Hatice Hâtun ile ceddi 
merkūm Ali Dede’ye münhasıra olup ba‘dehû kable’l-kısme merkūme Âişe dahi 
vefât edip verâseti vâlidesi merkūme Hatice Hâtun ile ceddi merkūm Ali Dede’ye 
münhasıra olduğu ve merkūmûnun tashîh-i mes’eleleri bi hükmi’l-[mü]nâsahati’ş-
şer‘iyye iki yüz seksen sekiz sehimden farz olunup sihâm-ı merkūmeden yüz alt-
mış beş sehmi mezbûr Ali Dede’ye ve yetmiş beş sehmi mersûme Hatice Hâtun’a 
ve kırk sekiz sehmi merkūme Eğlence Hâtun’a isâbet ve intikāl eylediği hâkim-i 
muvakkı‘-ı kitâb -tûbâ lehû ve hüsnü me’âb- huzûrunda şer‘an zâhir ve müte‘ayyin 
oldukdan sonra merkūme Eğlence Hâtun asâleten ve merkūm Ali Dede kıbelinden 
husûs-ı câ’i’z-zikre vekîl olup hasm-ı câhid-i şer‘î mahzarında Mustafa Çelebi b. 
Veli ve Hasan Çelebi b. Ali şehâdetleriyle şer‘an vekâleti sâbite olan Ömer Çelebi 
b. Mehmed vekâleten meclis-i şer‘-i şerîf-i lâzımü’t-teşrîfde işbu hâmiletü’l-vesîka 
merkūme Hatice Hâtun’un li ebeveyn er karındaşı ve husûs-ı câ’i’z-zikre vekîli 
olup merkūmenin zâtını ma‘rifet-i şer‘iyye ile ârifân olan Ahmed b. Mehmed ve 
Ebûbekir Dede b. Hasan şehâdetleriyle şer‘an vekâleti sâbite olan Ali Çelebi nâm 
kimesne muvâcehesinde her biri bi’l-asâle ve bi’l-vekâle ikrâr ve takrîr-i kelâm edip 
müteveffâ-yı mezbûr Abdurrahman Çelebi’nin muhallefâtından olup mahalle-i 
mezbûrede vâki‘ iki tarafdan umdetü’l-meşâyihi’l-kirâm eş-Şeyh Nasrullâh Efendi 
b. Ömer Efendi tasarrufunda olan menzil ve bir tarafdan Yusuf Halîfe b. Abdullah 
mülkü ve bir tarafdan tarîk-i âm ile mahdûd iki bâb fevkānî odaları ve bir tahtânî 
odayı ve bir sofa odayı ve bir su kuyusunu ve bir ahırı ve kenîfi müştemil olan 
menzil bundan akdem alâ tarîki’l-münâsahati’l-ma‘hûde beynimizde iktisâm olun-
dukda yüz altmış beş sehmi mezbûr Ali Dede’ye ve yetmiş beş sehmi merkūme 
Hatice Hâtun’a ve kırk sekiz sehmi bana isâbet ve intikāl etmişidi lâkin müteveffâ-
yı mezbûr Abdurrahman’ın merkūme Hatice Hâtun’a zimmetinde mütekarrir olan 
on bin cedîd akçe mehr-i müecceli ve cihet-i şer‘îden dört bin akçe ki cem‘an on 
dört bin cedîd akçe deyni olup ve bana dahi cihet-i deyn-i şer‘îden sekiz bin beş 
yüz cedîd akçe deyni olup ve babası mezbûr Ali Dede’ye dahi beş bin akçe deyni 
olmağla cümlesi yirmi yedi bin beş yüz akçe deyni olmağın rızâlarımız ile menzil-i 
mezbûrun müşârun-ileyh eş-Şeyh Nasrullâh Efendi tarafında vâki‘ tûlen yirmi dört 
arzan yedi zirâ‘ bi hesâb-ı satrancî yüz altmış sekiz zirâ‘ arsa üzerinde mebnî olan 
bir bâb fevkānî oda ve sofa ve ahır ve su kuyusu müşterek olup nısfı olmak üzre 
müteveffâ-yı mezbûrun zevcesi merkūme Hatice Hâtun’un hakkı olan meblağ-ı 
mezbûr on dört bin akçe ile bi hükmi’l-münâsaha hisse-i ma‘hûdesi mukābelesinde 
menzil-i mezbûrun zikr olunan nısfını ba‘de’l-ikrâr kabz ve kabûl eyleyip ve nısf-ı 
âharı olup kezâlik bi hesâb-ı satrancî yüz altmış sekiz zirâ‘ arsa üzerinde mebnî 
fevkānî ve tahtânî iki bâb oda ve bir sofa ve su kuyusu müşterek olmak üzre on üç 
bin beş yüz akçe hakkımız ile hisse-i ma‘hûde-i mu‘ayyenemiz mukābelesinde biz 
dahi ba‘de’l-ikrâr kabz ve kabûl eylediğimizden sonra her birimiz âharın zimmetini 
mîrâsa ve deyne müte‘allik cemî‘ da‘vâdan ibrâ ve iskāt eyledik ba‘de’l-yevm biri-
birimiz ile deyn ve mîrâsa müte‘allik da‘vâ ve nizâ‘ımız yokdur sudûr dahi ederse 
lede’l-hükkâmi’l-kirâm makbûle ve mesmû‘a olmaya dediklerinde gıbbe’t-tasdîki’ş-
şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe min şuhûri sene hamsin ve sittîn 
ve elf.
Şuhûdü’l-hâl: Umdetü’l-müderrisîni’l-kirâm Abdüllatîf Efendi necl-i eş-Şeyh 
Nasrullâh Efendi, Mustafa Çelebi b. Ali, muharrirü’l-vesîka Mustafa Efendi b. Ha-
san Efendi, Mehmed Halîfe b. Yusuf, Hüseyin Çelebi b. İsa, Mehmed Efendi b. 
Nasuh, Ali b. Mustafa, Hüseyin b. Mehmed, Bayram b. Mehmed, Mustafa Beşe b. 
Mehmed ve gayruhüm mine’l-hâzırîn

199 [40a(1)-1] Vefat eden İsmail Çelebi’nin sağlığında Gürcü asıllı Kaytas 
b. Abdullah’ı âzat ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Câmi‘-i kebîr 
mahallesi sâkinlerinden olup bundan akdem fevt olan İsmail Çelebi b. (  ) nâm 
müteveffânın verâseti zevce-i metrûkesi İsmîhân bt. Osman nâm hâtun ile sulbî 
sagīr oğulları Mehmed ve Mustafa’ya ve sulbiye kebîre kızı Saliha nâm hâtuna mün-
hasıra olduğu şer‘an zâhir ve müte‘ayyin oldukdan sonra sagīrân-ı merkūmânın 
tesviye-i umûruna kıbel-i şer‘den mansûbe vasî olan merkūme İsmîhân Hâtun 
ve mersûme Saliha Hâtun taraflarından husûs-ı câ’i’z-zikri ikrâra vekîlleri olup 
mezbûretânı ma‘rifet-i şer‘iyye ile ârifân olan Ömer Çelebi b. Mehmed ve Mus-
tafa Çelebi b. Abdülbâkī şehâdetleriyle şer‘an vekâleti sâbite olan Mustafa Çelebi 
b. Ali nâm kimesne meclis-i şer‘-i şerîf-i enver ve mahfil-i dîn-i münîf-i ezher-
de bi’l-vekâle ikrâr-ı tâm ve takrîr-i kelâm ve ifâde-i merâm edip müteveffâ-yı 
mezbûr abd-i memlûkü işbu bâ‘isü’l-kitâb orta boylu açık kaşlı gök elâ gözlü mil-
leti Gürciyyü’l-asl Kaytas b. Abdullah nâm gulâmı hâl-i hayâtında ve kemâl-i akl-ı 
sıhhatinde cümle mâlından ifrâz ve i‘tâk ve tahrîr ve zümre-i ahrâr-ı asliyyeye 
ilhâk ve idrâc edip gulâm-ı mevsûf-ı mezbûr sâir ahrâr-ı asliyyîn gibi hür olup 
üzerinde hakk-ı velâdan gayrı hakkım bâkī kalmadı deyû gulâm-ı mezbûru âzâd 
etmekle biz dahi verâset ve vesâyet-i mahkiyemiz hasebiyle gulâm-ı mezbûrun 
i‘tâkını tenfîz eyledik dediler dedikde mâ hüve’l-vâki‘ gıbbe’l-ibtigā ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Dilâver Beşe [b.] Abdullah, 
Bayram Sofu b. Mehmed, Mustafa Beşe b. Mehmed ve gayruhüm mine’l-hâzırîn

200 [40a(1)-2] Vefat eden Abdurrahman Çelebi’nin evinin mehir ve sair 
alacakları karşılığında mirasçıları arasında taksim edildikten sonra 
karısının hissesini aldığını beyanı
Medîne-i Ebî Eyyûb-i Ensârî’de -dâme fî rıdvâni’l-Bârî-’de Câmi‘-i kebîr ma-
hallesi sâkinlerinden olup ba‘demâ fevt olan Abdurrahman Çelebi b. Ali nâm 
müteveffânın vârisleri zevce-i metrûkesi Hatice Hâtun bt. Hasan ile babası mezbûr 
Ali Dede’ye ve anası Eğlence Hâtun bt. Abdülmennân ve sulbî sagīr oğlu Mustafa’ya 
ve sulbiye sagīre kızları Âişe ve Fâtıma’ya münhasıra olup kable’l-kısme merkūme 
Fâtıma dahi vefât edip verâseti vâlidesi mersûme Hatice Hâtun ile cedd-i sahîhası 
merkūm Ali Dede[’ye] münhasıra olup ba‘dehû Fâtıma dahi fevt olup kable’l-
kısme mezbûr Mustafa dahi fevt olup verâseti kezâlik vâlide-i mersûme Hatice 
Hâtun ile ceddi mezbûr Ali Dede[’ye] münhasıra olduğu ve merkūmûnun tashîh-i 
mes’eleleri bi hükmi’l-münâsahati’ş-şer‘iyye iki yüz seksen sehim üzerine tashîh 
olunup tashîh-i mezbûrdan yüz altmış beş sehmi mesfûr Ali Dede’ye ve yetmiş beş 
sehmi mezbûre Hatice Hâtun’a ve kırk sekiz sehmi mezbûr tashîh-i mezbûrdan 
yüz altmış beş sehmi mesfûr Ali Dede’ye ve yetmiş beş sehmi mezbûre Hatice 
Hâtun’a ve kırk sekiz sehim üzre tashîh olunup tashîh-i mezbûrdan yüz altmış beş 
sehmi mesfûr Ali Dede’ye ve yetmiş sehmi mezbûre Hatice’ye ve kırk sekiz sehmi 
mezbûre Eğlence Hâtun’a isâbet ve intikāl eylediği hâkim-i muvakkı‘-ı kitâb -tûbâ 
[lehû] ve ahsen me’âb- huzûrunda şer‘an zâhir ve müte‘ayyin oldukdan sonra 
merkūme Eğlence Hâtun asâleten ve merkūm Ali Dede tarafından husûs-ı câ’i’z-
zikre vekîl olup hasm-ı şer‘î-i câhid mahzarında Mustafa Çelebi b. Veli ve Hasan 
Çelebi b. Ali şehâdetleriyle şer‘an vekâleti sâbite olan Ömer Çelebi b. Mehmed 
vekâleten meclis-i şer‘-i şerîf-i lâzımü’t-teşrîfde merkūme Hatice Hâtun’un li ebe-
veyn er karındaşı ve husûs-ı câ’i’z-zikre vekîli olup mezbûreyi ma‘rifet-i şer‘iyye 
ile ârifân olan Ahmed b. Mehmed ve Ebûbekir Dede b. Hasan şehâdetleriyle şer‘an 
vekâleti sâbite olan Ali Çelebi b. el-mezbûr Hasan nâm kimesne muvâcehesinde 
her biri bi’l-vekâle ikrâr ve i‘tirâf edip müteveffâ-yı mezbûrun muhallefâtından 
olup mahalle-i mezbûrede vâki‘ iki tarafdan umdetü’l-meşâyihi’l-izâm Nasrullâh 
Efendi [b.] el-merhûm Ömer Efendi tasarrufunda olan menzil ve bir tarafdan 
Yusuf Çelebi b. Abdullah mülkü ve bir tarafdan tarîk-i âm ile mahdûd olup iki 
bâb tahtânî ve bir bâb fevkānî odaları ve bir sagīr odayı ve su kuyusunu ve bir 
ahırı ve kenîfi müştemil olan menzil mukaddemâ beynimizde kısmet olunduk-
da alâ vefki’l-münâsahati’l-ma‘hûde zikr olunduğu üzre yüz altmış beş se[h]mi 
mesfûr Ali Dede’ye ve yetmiş beş sehmi merkūme Hatice Hâtun’a ve kırk sekiz 
sehmi merkūme Eğlence Hâtun’a irsen intikāl ve isâbet etmişidi, lâkin merkūm 
Abdurrahman’ın merkūme Hatice Hâtun’a zimmetinde mütekarrir olan on bin 
cedîd akçe mehr-i müecceli ve cihet-i deyn-i şer‘îden dört bin akçe ki cem‘an on 
dört bin [akçe] deyni olup ve bana dahi cihet-i deyn-i şer‘îden sekiz bin beş yüz 
akçe deyni olup ve babası mezbûr Ali Dede’ye dahi beş bin akçe deyni olmağla 
cem‘an yirmi yedi bin beş yüz cedîd akçe düyûnu olmağın rızâmız ile menzil-i 
mahdûd-ı mezkûrun müşârun-ileyh Şeyh Nasrullâh tarafında vâki‘ tûlen yirmi 
dört ve arzan yedi bi hesâb-ı satrancî yüz altmış sekiz zirâ‘ arsa üzerinde mebnî 
olan bir bâb fevkānî oda ve bir sofa ve bir ahır ve su kuyusu müşterek olup nısfı 
olmak üzre mezbûre Hatice Hâtun’un hakkı olan meblağ-ı mezbûr ile bi hükmi’l-
münâsaha hisse-i şâyi‘ası mukābelesinde menzil-i mezbûrun nısfı ba‘de’l-ifrâz ve 
vaz‘u’l-alâmeti’l-fâsıla kabz ve kabûl eyleyip ve nısf-ı âharı olup kezâlik bi hesâb-ı 
satrancî yüz altmış sekiz zirâ‘ arsa üzerinde mebnî fevkānî ve tahtânî üç bâb oda 
ve bir sofa ve bir su kuyusu müşterek olmak üzre on üç bin beş yüz [akçe] hakkım 
ile hisse-i mu‘ayyene-i ma‘hûdemiz [39b(2)] mukābelesinde biz dahi ba‘de’l-ifrâz 
kabz ve kabûl ve alâmet-i fâsıla vaz‘ eylediğimizden sonra her birimiz âharın zim-
metini mîrâsa ve deyne müte‘allik cemî‘ da‘vâdan ibrâ ve iskāt eyledik ba‘de’l-yevm 
biribirimiz ile da‘vâ ve nizâ‘ımız kalmadı vekîl-i mezbûr Ali’den suâl olunup ikrârı 
tahrîr olunmak matlûbumuzdur dedikde gıbbe’s-suâl vekîl-i mezbûr Ali Çelebi 
cevâbında fi’l-vâki‘ hâl-i kaziyye bâlâda bast ve terkīm olunan minvâl üzre olma-
ğın menzil-i mezbûru zikr olunan nısf-ı mu‘ayyenesini müvekkilem mezbû[re] 
Hatice Hâtun vech-i mübeyyen üzre kabz ve kabûl mezbûrân Eğlence ve Ali 
Dede’nin zimmetlerini ibrâ-i âmm-ı kātı‘ü’n-nizâ‘ ile ibrâ ve iskāt etmişizdir min 
ba‘d merkūmân ile mîrâsa ve deyne müte‘allik da‘vâ ve nizâ‘ı yokdur sudûr dahi 
ederse lede’l-hükkâmi’l-kirâm mesmû‘a olmasın dedi dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Umdetü’l-müderrisîn Abdülkerim Efendi, Mustafa Çelebi b. Ömer, 
Mustafa Efendi el-Kâtib, Mehmed Halîfe b. Yusuf, Hüseyin Çelebi b. Ali

201 [39b(2)-1] Vefat eden Mehmed b. Arslan’ın sağlığında kardeşi 
Mustafa’nın babalarından kalan evdeki hissesini satın aldığı ve evin 
Mehmed’in mirasçılarına intikal ettiği
Kıbtiyân tâ’ifesinden olup medîne-i Hazret-i Ebî Eyyûb el-Ensârî’de Zühre Hâtun 
mahallesi sâkinlerinden iken bundan akdem vefât eden Mehmed b. Arslan nâm 
Kıbtînin sulbî oğlu Salih nâm sagīrin vâlidesi ve tesviye-i umûruna kıbel-i şer‘-i 
kavîmden mansûbe vasîsi olan işbu râfi‘atü’l-kitâb Gülşâr bt. Ali nâm Kıbtiyye 
mahfil-i kazâda yine tâ’ife-i mezbûreden olup müteveffâ-yı mezbûr Mehmed’in 
li ebeveyn er karındaşı olan Mustafa nâm Kıbtî muvâcehesinde üzerine da‘vâ ve 
takrîr-i kelâm edip mahalle-i mezbû[re]de vâki‘ ma‘lûmü’l-hudûd bir bâb çat-
ma menzil müteveffâ-yı mezbûrun babası merkūm Arslan’ın mülk[ü] olup ba‘de 
vefâtihî menzil-i mezkûr müteveffâ-yı mezbûr Mehmed ile merkūm Mustafa’ya 
irs-i şer‘le intikāl eyledikde zikr olunan menzil beynlerinde bin akçeye tahmîn 
olundukda mezbûr Mustafa kendi hissesini müteveffâ-yı mezbûr Mehmed’e 
hâl-i hayâtında beş yüz cedîd akçeye bey‘-i kat‘î ile bey‘ edip kabz-ı semen ve 
teslîm-i mebî‘ eyledikden sonra mecmû‘-ı menzil müteveffâ-yı mezbûrun mülkü 
olmuşiken hâlen yine mezbûr Mustafa nısf-ı menzile vaz‘-ı yed eder suâl olunup 
kasr-ı yedine tenbîh olunmak matlûbumdur dedikde gıbbe’s-suâl mezbûr Mustafa 
cevâbında fi’l-hakīka menzil-i mezkûr babamız merkūm Arslan’dan vech-i mu-
harrer üzre bize irs-i şer‘le intikāl etmekle binâ’en alâ zâlik mevr[û]sumuz olmağla 
menzil-i mezkûrun nısf-ı şâyi‘ine vaz‘-ı yed eylediğin ikrâr lâkin hisse-i mezbûreyi 
vech-i mübeyyen üzre karındaşı müteveffâ-yı mezbûra meblağ-ı mezbûr beş yüz 
akçeye bey‘ eylediğini münkir olıcak vasiyy[e]-i merkūme Gülşâr’dan da‘vâsına 
mutâbık beyyine taleb olundukda tâ’ife-i mezbûreden olup yine mahalle-i 
merkūme sâkinlerinden Hüseyin b. Hasan ve Mustafa b. Hüseyin nâm Kıbtîler 
li ecli’ş-şehâde meclis-i şer‘a hâzırân olup istişhâd olundukda fi’l-vâki‘ menzil-i 
mezkûr merkūm Arslan’dan sulbî kebîr oğulları mezbûr Mustafa ile müteveffâ-
yı mezbûr Mehmed’e irs-i şer‘î ile intikāl eyledikde mezbûr Mustafa kendi his-
sesine âid olan nısf-ı menzili vech-i mübeyyen üzre müteveffâ-yı mezbûra hâl-i 
hayâtında bizim huzûrumuzda meblağ-ı mezbûr beş yüz akçeye bey‘ edip kabz-ı 
semen ve teslîm-i mebî‘ eyledi biz bu husûsa minvâl-i muharrer üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâ’iti kabûlihâ şehâdetleri makbûle olmağın mûcebiyle ba‘de’l-hükm mâ 
hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi el-Kadı, Hızır b. Solak, Muslu b. Mehmed, Meh-
med b. Bâli, Abdullah b. İskender

202 [39b(2)-2] Hazine kethüdâsı Hüseyin Ağa’nın mülk suyu için açtığı 
bacanın Yakub Ağa Vakfı’na ait olduğu zannıyla müdahale edildiği, 
ancak Hüseyin Ağa’nın mülkü olduğunun anlaşıldığı
Husûs-ı âti’z-zikrin mahallinde tahrîri iltimâs olunmağın kıbel-i şer‘-i şerîfden 
Mevlânâ Mehmed Efendi b. Nasuh el-Kadı irsâl olunup ol dahi zey-i vesîkada 
mastûretü’l-esâmî olan müslimîn ile Havâss-ı aliyye kazâsına tâbi‘ Cebeci karyesi 
kurbunda Şâhin Deresi demekle şehîr mevzi‘de Delikli Kaya nâm mahalle varıp 
akd-i meclis-i şer‘-i şerîf eyledikde işbu kitâb-ı sıhhat-nisâbın sâhibi olup hâlen 
saray-ı sultânîde hazîne kethüdâsı olan umdetü’l-havâs ve’l-mukarrebîn Hüse-
yin Ağa b. Fahreddin taraf-ı pür-şereflerinden zikri câ’î ikrârı tasdîke vekîlleri 
olup bimâ hüve nehcü’s-sübût şer‘an vekâleti sâbite olan hâlen hâssa Nakkaş-
başı iftihârü’l-emâcid ve’l-ekârim Mehmed Ağa b. Ahmed meclis-i ma‘kūd-ı 
mezkûrda mahrûse-i İstanbul’da vâki‘ merhûm Kapı Ağası Yakub Ağa Vakfı’na 
bi’l-fi‘il mütevellî olan fahrü’l-akrân Ali Ağa b. Abdülmennân mahzarında takrîr-i 
kelâm ve ta‘bîr ani’l-merâm edip işbu baca müvekkilim müşârun-ileyh Hüseyin 
Ağa hazretlerinin bundan akdem mevzi‘-i mezbûrda kendi mâlıyla hafr ettirdi-
ği suyun bacalarından olup lâkin vakf-ı mezbûr suyunun bacası dahi ol mevzi‘e 
karîb olmağla mütevellî-i mezbûr vakf-ı [40a(2)] mezbûr suyunun bacalarından 
olmak zu‘muyla mukaddemâ işbu bacaya vaz‘-ı yed murâd etmişidi, el-hâletü 
hâzihî işbu baca vakf-ı mezbûr suyunun bacası olmadığını mütevellî-i mezbûr 
müşâhede etmekle müvekkilim mezbûrun mülk suyu bacası olduğu zâhir ve mü-
tehakkık olmuşdur, mütevellî-i mezbûr Ali Ağa’dan vâki‘ hâl suâl olunup ikrârı 
tahrîr olunmak matlûbumdur dedikde gıbbe’s-suâl mütevellî-i mezbûr Ali Ağa 
cevâbında fi’l-hakīka hâl-i kaziyye bâlâda bast ve tahrîr olunduğu üzre olmağla 
işbu baca vakf-ı mezbûrun olmak zu‘muyla mukaddemâ müvekkil-i müşârun-
ileyhe mu‘âraza etmişidim, lâkin vakf-ı mezbûrun alâkası olmayıp müvekkil-i 
müşârun-ileyh Hüseyin Ağa’nın mukaddemâ hafr ettirdiği suyun bacalarından 
olduğunu müşâhede edip vakf-ı mezbûrun vechen mine’l-vücûh alâkası olma-
yıp müvekkil-i müşârun-ileyhin mülkü olduğu müte‘ayyin olmuşdur deyû tav‘an 
ikrâr ve i‘tirâf etmeğin mütevellî-i mezbûrun minvâl-i muharrer üzre cârî ve sâdır 
olan ikrârını vekîl-i mezbûr Mehmed Ağa vicâhen tasdîk ve tahkīk eylediğini 
Mevlânâ-yı mezbûr mahallinde tahrîr ba‘dehû gelip alâ vukū‘ihî inhâ ve takrîr 
etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Aynü’l-a‘yân Ali Ağa b. Yunus, umdetü erbâbü’t-tahrîr Mehmed 
Efendi muhâsebe-i evvel, fahrü’l-eşbâh Ali Bey el-Bevvâb-ı sultânî, Mehmed Bey 
b. Mustafa kethüdâ-i râh-ı âbî, el-Hâc İbrahim b. Sefer râh-ı âbî, Üstâd Veli b. Ra-
mazan, Mehmed Beşe b. Abdülkerim?, Mehmed b. Abdülkerim, Osman Bey b. 
Aydın ve gayr

203 [40a(2)-1] Dimo v. Lanbo’nun ölen Yani’nin kardeşi ve tek 
vârisi olduğu, Yani’nin Bako v. Yorgi zimmetinde kalan alacağını 
talep ettiği
Fi’l-asl vilâyet-i Rumeli’nde Yenişehir kazâsına tâbi‘ Kuhistân nâhiyesi ihtivâsından 
Kalçoz nâm karye sâkinlerinden olup hâlen Havâss-ı aliyye kazâsı tevâbi‘inden 
Kalataz nâm karyede çoban tâ’ifesinden olan râfi‘ü hâze’s-sifr Dimo v. Lanbo 
nâm zimmî meclis-i şer‘-i şerîf-i lâzımü’t-teşrîfde Bako v. Yorgi nâm nasrânî 
muvâcehesinde üzerine da‘vâ ve takrîr-i kelâm edip kezâlik karye-i merkūmede 
tâ’ife-i mezbûreden olduğu hâlde mürd olan Yani nâm zimmînin mezbûr Bako 
zimmetinde cihet-i karz-ı şer‘îden iki bin akçe hakkı olup ben mürd-i mezbûrun 
li ebeveyn karındaşı ve hasran vârisi olmağla meblağ-ı merkūm bi hasebi’l-irsi’ş-
şer‘î bana intikāl etmişiken hâlen taleb eylediğimde edâdan imtinâ‘ eder suâl olun-
sun dedikde gıbbe’s-suâl mezbûr Yako cevâbında fi’l-hakīka müdde‘î-i mezbûr ka-
rındaşımdır dediği hâlik-i merkūm Yani’ye cihet-i mersûmeden vech-i muharrer 
üzre iki bin akçe [deynim] vardır deyû ikrâr lâkin müdde‘î-i mezbûr Dimo hâlik-i 
merkūm Yani’nin minvâl-i mübeyyen üzre karındaşı olduğu[nu] münkir olıcak 
müdde‘î-i mezbûrdan müdde‘âsını mübeyyine beyyine taleb olundukda yine zikr 
olunan Kalçoz karyesi sükkânından Andriye v. Dimo ve Trandafilo v. Dimo v. İs-
tati nâm zimmîler li ecli’ş-şehâde meclis-i şer‘a hâzırûn olup isre’l-istişhâd fi’l-
vâki‘ müdde‘î-i mezbûr ile hâlik-i merkūm Yani li ebeveyn karındaşlar olup zîrâ 
babaları ismi Lanbo ve anaları ismi İşmilü nâm nasrâniye ve cedleri ismi Uyuri 
Lilu nâm zimmî ve maskat-ı re’sleri mezbûr Kalçoz kar[ye]sidir hâlik-i mezbûrun 
müdde‘î-i merkūm Dimo’dan gayrı vâris-i ma‘rûfu olduğu ma‘lûmumuz değildir, 
biz bu husûsa vech-i meşrûh üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde gıbbe ri‘âyeti şerâ’iti kabûlihâ şehâdetleri 
makbûle ve mesmû‘a olmağın mûcebiyle müdde‘î-i mezbûr Dimo’nun verâsetine 
hükm olunmağın meblağ-ı mezbûr iki bin akçeyi tamâmen edâ ve teslîme merkūm 
Yako’ya tenbîh olunup mâ hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe min şuhûri sene hamsin ve sittîn 
ve elf.
Şuhûdü’l-hâl: Mustafa Beşe b. Mehmed, Ahmed Beşe b. Hasan, Ali Beşe b. Mus-
tafa, Hüseyin Beşe b. Ali, İlya v. Dimitri, Yorgi v. Dimo, Yorgi v. Andros ve Kirba-
zi v. Paskarat ve gayruhüm

204 [40b-1] Mehmed Beşe b. Bayram’ın mülk menzilinin Mustafa 
b. Mehmed’e satılması
Havâss-ı aliyye kazâsına tâbi‘ Alibeyköyü demekle ma‘rûfe karye sükkânından 
Mehmed Beşe b. Bayram nâm kimesne meclis-i şerî’at-i şerîfede işbu râfi‘ü’l-kitâb 
Mustafa b. Mehmed nâ[m] kimesne mahzarında bi’t-tav‘i’s-sâf ikrâr ve i‘tirâf edip 
silk-i mülkümde münselik olup karye-i mezbûrede vâki‘ bir tarafdan Ahmed Çe-
lebi b. Dede mülkü ve bir tarafdan yine benim âhar mülküm ve bir tarafdan Hüse-
yin Beşe b. Hasan mülkü ve bir tarafdan tarîk-i âm ile mahdûd iki bâb fevkānî ve 
bir bâb tahtânî odaları ve bir ahırı ve samanlığı ve müşterek su kuyusunu müşte-
mil mülk menzilimi cemî‘ tevâbi‘ ve levâhıkıyla mezbûr Mustafa’ya on üç bin fıddî 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi vech-i meşrûh üzre iştirâ ve tesellüm ve kabz 
ve kabûl eyledikden sonra semen-i mârrü’z-zikr on üç bin akçeyi mezbûr Mustafa 
yedinden tamâmen ahz ü kabz eyledim ba‘de’l-yevm benim menzil-i mahdûd-ı 
mezkûrda vechen mine’l-vücûhi’ş-şer‘iyye alâkam kalmadı mezbûr Mustafa’nın 
mülk-i müşterâsıdır keyfemâ yeşâ [ve yehtâr] mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fî gurreti Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ramazan Halîfe b. Hüseyin el-İmâm, Mustafa b. Derviş, Hüseyin 
Beşe b. Hasan, İbrahim Beşe b. Mehmed, İsmail Beşe b. Mehmed ve gayr

205 [40b-2] Ölen Vasil’in oğlu Dimo’nun miras hissesini kardeşleri 
Nano ve Beto’ya sattığı
Vilâyet-i Rumeli’nde Arnavud Belgradı kazâsına tâbi‘ Praştan nâm karye 
sâkinlerinden iken bundan akdem hâlik olan Vasil nâm zimmînin verâseti sulbî 
kebîr oğulları Dimo ve Nano nâm zimmîler ile sulbiye kebîre kızları Konduşa ve 
Despina nâm nasrâniyelere münhasıra olduğu şer‘an zâhir ve müte‘ayyin olduk-
dan sonra merkūm Dimo meclis-i şer‘-i şerîf-i lâzımü’t-tevkīrde işbu râfi‘ü’l-
vesîka mersûm Nano kendi tarafından asâleten ve karındaşı mezbûr Beto ta-
rafından ikrâr-ı âti’z-zikri tasdîke vekîl-i şer‘îsi olup vekâleten muvâcehesinde 
bi tav‘ihî ikrâr ve i‘tirâf edip babamız hâlik-i mezbûrun metrûkâtından olup 
karye-i mezbûrede vâki‘ bir tarafdan vâdi ve bir tarafdan Vasil mülkü ve bir 
tarafdan Kosta v. Topal mülkü ve bir tarafdan tarîk-i âm ile mahdûd bir bâb 
tahtânî odayı ve bir kıt‘a harman yerini ve bir kıt‘a samanlığı müştemil mülk 
menzilden ve yine karye-i mezbûrede vâki‘ hudûdu beynimizde ma‘lûm iki kıt‘a 
bağ ile bir kıt‘a bahçeden ve sâir babamız hâlik-i merkūmdan intikāl edip bey-
nimizde ma‘lûm emlâkdan sekiz sehimden iki sehim hisse-i şâyi‘a-i mevrûsemi 
mezbûrân Nano ve Beto’ya iki bin sekiz yüz cedîd akçeye bey‘-i kat‘î ile [bey‘] 
edip onlar dahi ber vech-i iştirâk kabûl eyleyip semen-i mârrü’z-zikri merkūmân 
yedlerinden tamâmen ahz ü kabz eylediğimden sonra emlâk-i mersûmeden 
hisse-i mezbûremi mahallinde zabt ve tasarrufa mezbûrân Nano ve Beto’yu ta-
rafımdan taslît eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fî gurreti Zilhicce li sene hamsin ve sittîn ve elf.
Şuhûdü’l-hâl: Ali b. Mustafa, Dilâver b. Abdullah, Abdullah b. İskender, Hüseyin 
b. Ali
Nano, Miho, Dimo, Yani, Viyokoşa, Dimo, Kiko, Dimo, Kosta, Bezko

206 [40b-3, Arapça] Fâtıma Hatun bt. Hasan’ın zevci Mehmed Çelebi 
b. Ahmed’den muhâlaa ile boşandığı
Bu bir hüccet-i sahîha-i şer‘iyyedir ki onda olanın zikri ile mazmûnu bilinir.
Medîne-i Hazret-i Ebî Eyyûb el-Ensârî –dâme fî rıdvâni’l-Bârî- mahallâtından 
Nazperver mahallesinde sâkine olan Fâtıma Hâtun bt. Hasan nâm hâtun meclis-i 
şerî‘atü’ş-şerîfetü’l-garrâ ve mahfil-i tarîkatü’r-refî‘atü’z-zehrâda –Allahü te‘âlâ 
kötülüklerden ve zararlardan korusun- zevci işbu hâmil-i hâze’l-kitâb fahrü’l-
eşbâh Mehmed Çelebi b. Ahmed nâm kimesne ile muhâla‘a oldukda ol dahi 
onunla nikâhlarında akdedilmiş olan kadri ve nisâbı râyic fi’l-vakt fıddî üç bin 
akçe mehr-i müecceli ve nafaka-i iddeti ve me’ûnet-i süknâsı kendi üzerine ol-
mak üzre muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı 
müste’nef olmaksızın kendisine helâl olmayacak şekilde bâ’in oldukdan sonra her 
biri âharın zimmetini cemî‘ da‘âvî ve mütâlebâtdan ve eymân ve muhâsamâtdan 
umûmen ve husûsan zevciyete müte‘allik hukūkdan ibrâ-i âmm-ı kātı‘un li’n-nizâ‘ 
ve râfi‘ün li’l-husûmet ile ibrâ eyledikde cerâ zâlike ve hurrire fi’l-yevmi’s-sâlis 
min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ahmed Beşe b. Bâli er-Râcil, Hasan Beşe b. Müyesser, Mustafa b. 
Musa el-Müezzin, Ahmed Çelebi b. Mehmed, Hüseyin b. Ali, el-Hâc Mahmud 
Beşe b. Mustafa çukadâr, Abdullah b. İskender, Dilâver b. Abdullah, Ali b. Musta-
fa ve gayruhüm







207 [41a-1] Eyüp Çelebi b. Süleyman’ın talebi ile vakıf arsa üzerine 
kendi mülkü olmak üzere inşa ettiği menzilin keşf ve maliyetinin 
tahmin edilmesi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Zeyneb Hâtun 
mahallesi sâkinlerinden râfi‘-i hâze’l-kitâb Eyüb Çelebi b. Süleyman nâm kimesne 
meclis-i şer‘-i şerîf-i lâzımü’t-teşrîfde takrîr-i kelâm edip mahalle-i mezbûrede vâki‘ 
bir tarafdan Nahılbend Hasan Çelebi Zâviyesi ve bir tarafdan mekābir-i müslimîn 
ve bir tarafdan merhûm Çavuşbaşı Mu‘allimhânesi ve taraf-ı râbi‘i tarîk-i âm ile 
mahdûd olan menzil arsasını sâhibü’l-hayrât merhûm Koca Kasım Paşa vakf edip 
tasarrufunu İskender Dede nâm kimesneye ba‘dehû ahibbâsı sulehâya ve evlâd-ı 
evlâdına şart ve ta‘yîn etmeğin bundan akdem menzil-i mahdûd-ı mezkûrun 
tasarruf ve süknâsı kıbel-i şer‘-i şerîfden şart-ı vâkıf-ı mezbûr üzre bana tevcîh 
olunmuşidi, lâkin menzil-i mahdûd-ı mezkûr mürûr-ı eyyâm ve kürûr-ı a‘vâm ile 
harâba müşrif olup kābil-i süknâ olmayıp ve ta‘mîr ve termîm için vakfın nukūdu 
dahi olmamağla hâlî ve mu‘attal kaldıkda imâret ve meremmete ve mülküm ol-
mak üzre ihdâs-ı ebniyeye kıbel-i şer‘-i şerîfden ve mütevellîsi tarafından me’zûn 
olmağın menzil-i mahdûd-ı mezkûru ta‘mîr ve termîm ve mâlım ile mülküm 
olmak üzre üç bâb fevkānî oda ile bir sagīr oda ve bir hamam ihdâs etmişidim, 
hâlen kıbel-i şer‘-i kavîmden üzerine varılıp ma‘rifet-i mütevellî-i vakf-ı mezbûr 
ile ihdâs eylediğim ebniyenin mertebe-i tahammülü ba‘de’l-müşâhede tahmîn-i 
sahîh ile tahmîn ve takvîm-i sarîh ile takvîm olunmak matlûbumdur dedikde 
savb-ı şer‘-i şerîfden Mevlânâ Mustafa Efendi el-Müderris irsâl olunup ol dahi 
zeyl-i kitâbda hâssa mi‘mârlarından Üstâd Mustafa Beşe b. Abdülbâkī ve sukūf 
[ve] ebniye ahvâline kemâl mertebe vukūf ve şu‘ûru olan bî-garaz kimesneler 
ile menzil-i mahdûd-ı mezkûra varılıp keşf ve müşâhede eylediklerinden sonra 
mi‘mâr-ı mezbûr menzil-i merkūm vakfına cânib-i şer‘-i şerîfden mütevellî nasb 
olunan fahrü’l-eşbâh Halil Çelebi b. Hüdâverdi muvâcehesinde mesâha ve takvîm 
eyledikde tûlen yirmi dokuz zirâ‘ ve arzan on dokuz zirâ‘ bi hesâbi’s-satrancî beş 
yüz elli zirâ‘ müceddeden ihdâs olunan dört bâb fevkānî odalar sakfının beher 
zirâ‘ı kırkar akçeden yirmi iki bin kırk akçe ve tûlen ve arzan bi hesâbi’l-mezkûr 
iki yüz otuz yedi zirâ‘ müceddeden binâ olunan tavanın beher zirâ‘ı ellişer akçeden 
on bir bin sekiz yüz elli akçe ve tûlen yüz zirâ‘ ve kadden üç zirâ‘ bi hesâbi’l-mezbûr 
üç yüz zirâ‘ cedîd dolma duvarın beher zirâ‘ı kırkar akçeden on bir bin sekiz yüz 
elli akçe ve tûlen ve arzan bi hesâbi’s-satrancî üç yüz elli zirâ‘ tahta döşemenin be-
her zirâ‘ı otuzar akçe on bin beş yüz akçe ve altı kıt‘a dolabın beher zirâ‘ı ikişer yüz 
akçeden bin iki yüz ve dokuz aded pencere beher dânesi ikişer yüz akçeden bin 
sekiz yüz akçe ve yedi aded cam beher dânesi ikişer yüz akçeden bin dört yüz akçe 
ve iki kıt‘a yük yerleri ber vech-i maktû‘ bin beş yüz akçe ve nîm sofalı odada vâki‘ 
bir çift ber vech-i tahmîn beş yüz akçe ve bir kıt‘a mükemmel cedîd ocak ve bir 
cedîd kapı ve dört aded kileri ber vech-i maktû‘ bin beş yüz akçe ve bir mükemmel 
ocak ber vech-i tahmîn altı yüz akçe ve müceddeden binâ olunan sagīr odada vâki‘ 
bir cam ve bir pencere ve kapı cedîd ber vech-i tahmîn altı yüz akçe ve bir cedîd 
mükellef münakkaş ocak ber vech-i maktû‘ bin beş yüz akçe ve on aded cam ve beş 
pencere beher zirâ‘ı ikişer yüz akçeden üç bin akçe ve bir münakkaş kafesli mu-
sandara dolabları ve kilerleriyle ber vech-i tahmîn altı bin akçe ve bir kemerli kapı 
üç yüz akçe ve bir hamam ber vech-i maktû‘ yedi bin akçe ve fevkānî ve tahtânî 
müceddeden binâ olunan iki kıt‘a kenîf ber vech-i maktû‘ üç bin akçe ve bir kıt‘a 
nerdübân üç yüz akçe ve sokak tarafında vâki‘ tûlen otuz kadden beş bi hesâb-ı 
satrancî yüz elli zirâ‘ cedîd taş duvarın beher zirâ‘ı yirmişer akçeden üç bin akçe ve 
menzi[l-i] mezbûrda vâki‘ tûlen ve arzan bi hesâb-ı terbî‘î yüz zirâ‘ su kuyusu üze-
rine binâ olunan sakfın beher zirâ‘ı kırkar akçeden dört bin akçe ve bir cedîd so-
kak kapısı ber vech-i tahmîn bin akçe ve dört aded oluk beher zirâ‘ı ellişer akçeden 
iki yüz akçe ve dört yüz aded Karadeniz tahtasından binâ olunan perdenin beher 
dânesi onar akçeden dört bin akçe ki cem‘an doksan sekiz bin altı yüz kırk akçeye 
bâliğ oldukda on bin akçesi nıkz mukābelesinde ihrâc olunup bâkī seksen sekiz 
bin altı yüz kırk akçe kaldıkda mi‘mâr-ı mezbûr ve sâir ehl-i vukūf işbu ebniye-i 
merkūmenin ihdâsı ancak meblağ-ı mezbûr seksen sekiz bin altı yüz kırk akçe ile 
olur bundan noksan ve ekal ile olmaz deyû her biri icmâ‘ ve ittifâk eylediklerini 
Mevlânâ-yı müşârun-ileyh mahallinde tahrîr [42b] ba‘dehû meclis-i şer‘a gelip alâ 
vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Mehmed, Abdullah Çelebi b. İbrahim, Hüseyin 
Çelebi b. İsa, Mustafa Halîfe b. Kalender, Veli Halîfe b. Mustafa el-İmâm, Mehmed 
Çelebi b. Hasan, Piyâle Beşe b. Abdullah, Hüseyin Çelebi b. Ali ve gayr

208 [41b-1] Lanbo v. Kosta’nın mahkemeye gidip kendisini Yorgaki 
olarak tanıtıp Yorgaki’nin Manolaki zimmetindeki alacağını tahsil 
ettiğine dair hüccet düzenlettirdiği
Mahmiye-i Galata ihtivâsından Yeniköy nâhiyesi sükkânından işbu bâ‘isü’s-
sifr Yorgaki v. Tarabo nâm zimmî meclis-i şerî’at-i şerîfede hâlen mahrûse-i 
Kostantıniyye’de Eski Odalar başında hayyât olan Lanbo v. Kosta nâm nasrânî 
muvâcehesinde üzerine takrîr-i da‘vâ edip Mudanya kasabası ahâlîsinden olup 
gāib ani’l-meclis Manolaki v. Turhal nâm reis zimmetinde cihet-i deyn-i şer‘îden 
seksen iki bin cedîd akçe hakkım olup meblağ-ı mezbûr hâlen gāib-i merkūm 
zimmetinde iken mersûm Lanbo bundan akdem medîne-i Hazret-i Ebî Eyyûb 
el-Ensârî‘de vâki‘ mahkeme-i şerîfe gelip ben Yorgaki zimmî olmağla merkūm 
Manolaki zimmetinde olan seksen iki bin cedîd akçe hakkımı bi’t-tamâm kabz 
eyledim deyû ikrâr eyledikde ikrârı hüccet olmuşdur suâl olunup takrîri tahrîr 
olunmak matlûbumdur dedikde gıbbe’s-suâl mezbûr hayyât Lanbo cevâbında fi’l-
hakīka bundan akdem mersûm Yorgaki’nin medyûnu olan Manolaki nâm nasrânî 
ile mahkeme-i mezbûra gelip ben Yorgaki olmak üzre mezbûr Manolaki zimme-
tinde olan seksen iki bin akçe hakkımı yedinden tamâmen ahz ü kabz eyledim 
deyû ikrâr ve i‘tirâf eyledikde ikrârım hüccet olunmuşidi deyû bi tav‘ihî ikrâr 
lâkin beni mumcu tâ’ifesinden Zağari nâm nasrânî ile meyhâneci tâ’ifesinden 
Pako v. Topal nâm zimmî idlâl edip bana hücceti verdirmeye anlar bâ‘is olmuşdur 
dedikde vâki‘ü’l-hâl hıfzan li’l-makāl ketb olundu.
Fi’l-yevmi’s-sâlis min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Habil el-Kadı, Mehmed Efendi b. Hasan, Abdi 
Beşe b. İskender, Hüseyin Beşe b. Ali ve gayr

209 [41b-2] Neslihan bt. Mustafa’nın yetim kızlarına büyük annelerinin 
vasî tayin edildiği
Medîne-i Mihaliç ma[ha]llâtından İmâret mahallesi sâkinelerinden iken bundan 
akdem fevt olan Neslihan bt. Mustafa nâm hâtunun sadriye sagīre kızları Ârife 
ve Fâtıma nâm sagīrelerin tesviye-i umûrlarına nasb-ı vasî lâzım ve mühim ol-
mağın hâkim-i muvakkı‘-ı kitâb -tûbâ lehû ve hüsnü me’âb- dahi sagīretân-ı 
merkūmetâna anaları mezbûreden irs-i şer‘le intikāl eden mallarını ahz ü kabza 
ve ahvâllerini zabt ve hıfza büyük anaları olan işbu râfi‘atü’l-kitâb Ümmühân bt. 
Ebî Tâlib nâm hâtunu vasî nasb ve ta‘yîn eyledikde ol dahi vesâyet-i merkūmeyi 
kabûl ve hıdemât-ı lâzımesini edâya ta‘ahhüd etmeğin mâ hüve’l-vâki‘ bi’t-taleb 
ketb olundu.
Fi’s-sâdis min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Durmuş Beşe b. Ebî Tâlib, Ahmed Beşe b. Abdünnebi, Arslan Beşe 
b. Murad, Ahmed Halîfe b. Osman, Ali Beşe b. Mustafa

210 [41b-3, Arapça] Muslu Çelebi b. Mirza’nın Arife ve Fâtıma’nın 
vasiyyeleri Ümmühâni Hatun bt. Ebî Tâlib üzerine nâzır 
tayin edildiği
Hâkim-i muvakkı‘-ı a‘lâ hâze’l-kitâb bi tevkī‘ihi’ş-şerîfi’l-müstetâb -tûbâ lehû ve 
hüsnü me’âb- Anadolu Vilâyeti’nde Mihaliç kasabası mahallâtından İmâret ma-
hallesinde sâkin olan Muslu Çelebi b. Mirza nâm kimesneyi diyânet ile ma‘rûf 
ve sıyânet ile mevsûf olduğu için kıbel-i şer‘-i mergûbdan vasî nasb edilmiş olan 
Ümmühâni Hâtun bt. Ebî Tâlib nâm hâtun üzerine vasiyye-i mezbûre mezbûr 
Muslu Çelebi’nin kızları Ârife ve Fâtıma nâm sagīreteynin umûrunda nâzır-ı 
mastûrun ma‘rifeti olmaksızın tasarrufda bulunmamak üzre hasbî nâzır ta‘yîn ey-
ledikde ol dahi nezâret-i mezkûreyi kabûl eyleyip gereğini ikāme etmeyi iltizâm 
etmeğin nasb ve kabûl-i sahîhayn-i şer‘iyyeyn cerâ zâlike ve hurrire fi’s-sâbi‘ min 
Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Durmuş Beşe b. Ebî Tâlib, Ahmed Beşe b. Abdünnebi, Arslan Beşe b. 
Murad, Ahmed Beşe b. Osman, Hüseyin Beşe b. Ali, Mustafa Beşe b. Mehmed, Ali 
Beşe b. Mustafa, Bayram Sofu b. Mehmed, Abdi Beşe b. İskender ve gayr

211 [42a-1] Pandazi v. Angeli’nin ölen annesi Dimitro’ya ait olduğu 
iddiasıyla talep ettiği ineğin üvey babası Angeli v. Todori’nin 
mülkü olduğu
Havâss-ı aliyye kazâsına tâbi‘ Cuhûd Burgos demekle ma‘rûfe karyede sâkin 
Pandazi v. Angeli nâm zimmî meclis-i şer‘-i şerîf-i lâzımü’t-tevkīrde üvey babası 
râfi‘ü’l-vesîka Angeli v. Todori nâm zimmî muvâcehesinde üzerine takrîr-i da‘vâ 
edip mezbûr Angeli bundan akdem hâlike olan anam Dimitro’ya bir re’s kara sı-
ğır ineği hibe ve teslîm ol dahi hâl-i hayâtında ittihâb ve tesellüm ve kabûl etmiş 
iken hâlen merkūm Angeli mârrü’z-zikr ineği mülkü olmak üzre vaz‘-ı yed murâd 
eder suâl olunup mîrâsa idhâle tenbîh olunmak matlûbumdur dedikde gıbbe’s-suâl 
mersûm Angeli cevâbında fi’l-vâki‘ zikr olunan inek kendi mülkümdür deyû ikrâr 
lâkin vech-i muharrer üzre hibe ve teslîm etmedim deyû hâlike-i merkūmeye hibe 
eylediğini münkir olıcak müdde‘î-i mezbûr Pandazi’den takrîrine mutâbık beyyi-
ne taleb olundukda isbât-ı beyyineden izhâr-ı acz edip istihlâf etmeğin fi’l-hakīka 
sâlifü’z-zikr ineği hâlike-i mersûmeye hâl-i hayâtında minvâl-i mübeyyen üzre hibe 
ve teslîm eylemediğine mezbûr Angeli’ye yemîn teklîf olundukda ol dahi alâ vefki’l-
mes’ûl yemîn billâhi’llezî enzele’l-İncîle alâ İsâ -a.s.- etmeğin mûcebiyle merkūm 
Pandazi bî-vech mu‘ârazadan men‘ birle mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe min şuhûri sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Dilâver b. Abdullah, Hüseyin 
b. Ali, Ali b. Veli, Rizo v. Niko, Ergiri v. Dimo, Todori v. Mihal ve gayr

212 [42a-2] Bitişiğindeki bostanın mutasarrıfı Çavuşzâde Mehmed 
Efendi’nin avlu duvarı yıkılıp Ahmed Ağa’nın mülk bahçesine 
girdiği ve durumun keşfi
Mahrûse-i Galata’da vâki‘ Mevlevîhâne kurbunda Müeyyedzâde mahallesi 
sâkinlerinden bâ‘is-i hâze’l-kitâb fahrü’l-akrân Ahmed Ağa b. Abdurrahman nâm 
kimesnenin sulbî kebîr oğlu ve tarafından husûs-ı âti’z-zikre vekîl-i sâbitü’l-vekâlesi 
umdetü’l-eşbâh Osman Çelebi nâm kimesne meclis-i şerî’at-i şerîfede bi’l-vekâle 
takrîr-i kelâm edip baba[m] müvekkilim mezbûr Ahmed Ağa’nın Havâss-ı aliyye 
kazâsına tâbi‘ Alibeyköyü demekle ma‘rûfe karyede mülk çiftliği olmağla çiftlik-i 
mezbû[r] hizâsında ma‘lûmü’l-hudûd bir kıt‘a mülk bahçesi olup ol bahçeye 
muttasıl Çavuşzâde demekle şehîr Mehmed Efendi b. Mustafa nâm kimesnenin 
taht-ı tasarrufunda ma‘lûmü’l-hudûd ve’l-cevânib bir kıt‘a bostan olmağla babam 
müvekkil-i mezbûrun mülkü olan bahçenin cânib-i şarkīsinde olan tahta havlu 
mürûr-ı eyyâm ile münhedim olup mezbûr Mehmed Efendi bahçe-i merkūmenin 
münhedim olan mevzi‘den bir-iki eşcârına ve birkaç zirâ‘ arsasına dahl edip 
ta‘arruzdan hâlî değildir yedimde olan buyruldu-yı şerîf mûcebince üzerine va-
rılıp ba‘de’l-müşâhede men‘ ve def ‘ olunmak murâdımdır deyû yedinde olan 
buyruldu-yı şerîfe nazar olundukda Mi‘mâr Ağa ve Nâib Efendi şer‘le görüle deyû 
buyrulmağın imtisâlen leh savb-ı şer‘-i kavîmden fahrü’l-kuzât Mevlânâ Mehmed 
Efendi b. Nasuh irsâl olunup ol dahi hâssa mi‘mârlarından Üstâd Mehmed b. Ab-
dullah ve Hüseyin Beşe b. Mehmed ve zeyl-i vesîkada muharrerü’l-esâmî olan 
bî-garaz müslimîn ile zikr olunan bahçeye varıp mezbûr Mehmed Efendi mahza-
rında a[k]d-i meclis edip mi‘mârân-ı mezbûrân mûmâ-ileyh Çavuşzâde Mehmed 
Efendi muvâcehesinde müvekkil-i mezbûr Ahmed Ağa bahçesinin münhedim 
olan mevzi‘in vâdi tarafında olan taş duvardan tarîk-i âm tarafında olan taş duvar 
peresesine varınca mesâha eyledikde bir kızılcık ve iki sagīr dut ve iki sagīr unnâb 
ve iki ayva ve bir kara ağaç ile bir ceviz ve bir erik eşcârı müvekkil-i mezbûr Ah-
med Ağa’nın mülkü olan bahçenin hudûdu dâhilinde olup ve bir kebîr dut ağacı 
ile iki kebîr ve bir sagīr kara ağaç eşcârı mezbûr Mehmed Efendi tasarrufunda 
olan bostan hudûdu dâhilinde olduğun mi‘mârân-ı mezbûrân ve sâir ehl-i vukūf 
mu‘âyene ve müşâhede eylediklerinden sonra her biri kendi hudûdu dâhilinde 
olan eşcârı rızâlarıyla kabz ve alâmet-i fâsıla eylediklerinden sonra vâki‘ hâli 
Mevlânâ-yı mezbûr mahallinde tahrîr ba‘dehû gelip meclis-i şer‘de alâ vukū‘ihî 
inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Salih Çelebi b. Mustafa, Yahya Bey b. Abdullah, Mehmed Çavuş b. 
Himmet, Ali Beşe b. Mehmed er-Râcil, Abdi Bey b. Mustafa, Mehmed Beşe b. İb-
rahim

213 [42b-1] Ahmed Çelebi ile kız kardeşi Âişe’ye ait menzille harman 
yerinin Hasan Beşe’ye satıldığı, Ahmed Çelebi’nin tasarrufundaki 
vakıf tarlaların da devredildiği
Mahrûse-i Kostantıniyye’de Karagümrük kurbunda Karabaş mahallesi sükkâ nın-
dan Ahmed Çelebi b. Halil nâm şâb kendi tarafından asâleten ve li ebeveyn kız 
karındaşı Âişe nâm hâtun tarafından câ’î menzil ve harman yerinde olan sülüs 
hisse-i şer‘iyyesini bey‘a vekîl olup mezbûrenin zâtını ma‘rifet-i şer‘iyye ile ârifân 
olan Ahmed Çelebi b. Abdülmennân ve diğer Ahmed Beşe b. Derviş er-Râcil 
şehâdetleriyle şer‘an vekâleti sâbite oldukdan sonra vekâleten meclis-i şer‘-i şerîf-i 
enver ve mahfil-i dîn-i münîf-i ezherde yine mahrûse-i merkūme mahallâtından 
Kasab İlyas mahallesi sâkinlerinden işbu sâhibü’l-kitâb Hasan Beşe b. Abdullah 
nâm râcil mahzarında bi’l-asâle ve bi’l-vekâle ikrâr ve i‘tirâf edip silk-i mülkümüz-
de münselik olup Havâss-ı aliyye kazâsı nevâhîsinden Çekmece-i suğrâ nâhiyesine 
tâbi‘ Anbarlı nâm karyede vâki‘ bir tarafdan Abdurrahman Çelebi mülkü ve bir 
tarafdan vâdi ve bir tarafdan Çorbacı kızları mülkü ve bir tarafdan tarîk-i âm ile 
mahdûd bir fevkānî ve bir tahtânî iki bâb odaları ve bir su kuyusunu ve zât-ı eşcâr-ı 
müsmire ve gayr-ı müsmire bahçeyi müştemil mülk menzilimizi cemî‘ tevâbi‘iyle 
ve me[n]zil-i mezbûra muttasıl bir kıt‘a harman yerimizi mezbûr Hasan Beşe’ye 
yetmiş buçuk kıt‘a riyâlî kebîr guruşa tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i meşrûh üzre iştirâ ve tesellüm ve 
kabz ve kabûl eyledikden sonra hâlen benim taht-ı tasarrufumda olan merhûm 
ve mağfûrun-leh Sultan Bayezid Hân -aleyhi’r-rahmetü ve’r-rıdvân- hazretlerinin 
evkāf arâzisinden karye-i merkūme sınırı dâhilinde mevâzi‘-i müteferrikada vâki‘ 
her birinin hudûdu beynimizde ma‘lûm tahmînen on beş keyl tohum istî‘âb eder 
sekiz kıt‘a tarlalarımın hakk-ı tasarrufların evkāf-ı mezbûr mütevellîsi ma‘rifetiyle 
mezbûr Hasan Beşe’ye yirmi iki buçuk kıt‘a riyâlî guruşa tefvîz ve ferağ eyledi-
ğimde ol dahi vech-i muharrer üzre tefevvuz ve kabûl eyledikden sonra semen-i 
mezbûr ile bedel-i merkūm ki cem‘an doksan üç kıt‘a riyâlî guruşu mezbûr Ha-
san Beşe yedinden asâlet ve vekâletim hasebiyle tamâmen ahz ü kabz eyledim 
ba‘de’l-yevm menzil-i mezbûr ile harman yeri merkūm Hasan Beşe’nin mülk-i 
müşterâsıdır, keyfemâ yeşâ ve hasbemâ yehtâr mutasarrıf olsun dedikde ve tarla-
lar dahi dâhil-i taht-ı tasarrufu olmuşdur emsâli tasarrufu gibi mutasarrıf olsun 
dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ali Bey b. Hasan el-Cündî, Ahmed Beşe b. Derviş, Halil Beşe b. Ha-
bib, Ali Beşe b. Abdullah, Hüseyin Beşe b. Ali, Küçük Ali Dede b. Abdullah

214 [42b-2] Rabia bt. Mehmed ile zevci Mehmed Beşe b. Ahmed’in 
muhâlaa ile boşandıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Kasım Paşa ma-
hallesi sâkinelerinden sin ve cüssesinin bülûğa tahammülü olan Râbia bt. Meh-
med nâm mürâhıka meclis-i şer‘-i şerîf-i lâzımü’t-tevkīrde zevci işbu râfi‘ü’l-kitâb 
Mehmed Beşe b. Ahmed nâm şâbb-ı râcil mahzarında bi tav‘ihâ ikrâr ve i‘tirâf 
edip zevcim mezbûr Mehmed Beşe ile hüsn-i zindegânemiz olmamağla beyni-
mizde şikāk-ı küllî vâki‘ olmağın zimmetinde mütekarrir olan dört bin cedîd akçe 
mehr-i müeccelimden geçip ve nafaka-i iddet ve me’ûnet-i süknâm kendi üzerime 
olmak üzre mezbûr Mehmed Beşe ile muhâla‘a-i sahîha-i şer‘iyye ile muhâla‘a 
eyleyip zevciyete ve beynimizde ma‘lûm bir kırmızı sof ferâceye ve bir mükemmel 
hamam rahtına ve bir sadef aynaya ve üç taşlı bir sîm hâteme müte‘allik âmme-i 
da‘vâdan mezbûr Mehmed Beşe’nin zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde mezkûr Mehmed Beşe dahi minvâl-i meşrûh üzre olan 
hul‘u kabûl edip merkūm Râbia’nın zimmetini zevciyete müte‘allik cemî‘ de‘âvî ve 
mütâlebât ve eymân ve muhâsamâtdan ibrâ ve iskāt eyledim dedikde ahadühümâ 
âharın vech-i mübeyyen üzre cârî olan kelimâtını vicâhen tasdîk ve şifâhen tahkīk 
etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ min Zilhicceti’ş-şerîfe min şuhûri sene hamsin ve sittîn ve elf.
Şuhûdü’l-hâl: Ali Çelebi b. Handan, Ahmed Çelebi b. Mehmed, Mehmed Efendi 
b. Habil el-Kadı, Yusuf Bey b. Abdullah, Abdullah Beşe b. İskender ve gayruhüm
Beyaz

215 [43a-1] Bâli v. Avanos’un Bostanzâde Mehmed Efendi’nin ölen babası 
Mehmed Efendi’de kalan alacağı hususunda sulh olduğu
Mahmiye-i İstanbul hısn-ı ebvâbından Balat kapısı dâhilinde vâki‘ Yazıcı mahal-
lesi sâkinlerinden olup horasancı tâ’ifesinden Bâli v. Avanos nâm Ermeni meclis-i 
şer‘-i şerîf-i lâzımü’t-teşrîfde işbu sâhibü’l-kitâbi’l-müstetâb umdetü’l-ulemâ’i’l-
izâm zübdetü’l-fuzalâ’i’l-fihâm câmi‘u’l-fürû‘ ve’l-usûl hâvi’l-menkūl ve’l-ma‘kūl 
Bostanzâde Mehmed Efendi necl-i el-müvellâ el-merhûm Mehmed Efendi haz-
retleri taraf-ı şerîflerinden husûs-ı câ’i’z-zikri tasdîke vekîlleri olup hasm-ı şer‘î-i 
câhid mahzarında Yusuf Efendi b. Ebîbekir ve Mehmed Efendi b. Mahmud 
şehâdetleri ile şer‘an vekâleti sâbite olan mefharü kuzâti’l-İslâm Ömer Efendi b. 
Receb nâm kimesne muvâcehesinde ikrâr-ı tâm ve takrîr-i kelâm edip müvekkil-i 
müşârun-ileyh Mehmed Efendi hazretlerinin vâlid-i mâcidleri merhûm-ı mûmâ-
ileyh Mehmed Efendi zimmetinde mikdârı beynimizde ma‘lûm yedimden 
müşterâ ve makbûz kireç ve horasan semeninden seksen yedi kıt‘a riyâlî guruş-ı 
kebîr hakkım olup meblağ-ı mezbûru kable’l-edâ fevt olmağla zimmetlerinde kal-
mışidi hâlen meblağ-ı mezbûru muhallefât-ı vâfiyesinden taleb eylediğimde bey-
nimizde münâza‘ât-ı kesîre cereyân ettikden sonra vesâtat-i muslihîn ile makbûz-ı 
mezbûrdan beni yeşil çuka kaplı bir zerdave kürk üzerine sulh eylediklerinde ben 
dahi sulh-ı mezbûru kabûl ve bedel-i sulh olan mezbûru müvekkil-i müşârun-
ileyh hazretleri yedinden tamâmen ahz ü kabz edip husûs-ı mezbûra müte‘allik 
cemî‘ da‘vâ ve mütâlebât ve eymân [ve] muhâsamâtdan müvekkil-i mûmâ-ileyh 
Mehmed Efendi hazretlerinin zimmetlerini ibrâ-i âmm-ı kātı‘ü’n-nizâ‘la ibrâ 
ve iskāt eyledim ba‘de’l-yevm da‘vâ ve nizâ‘ım yokdur sudûr dahi ederse lede’l-
hükkâm mesmû‘a ve makbûle olmaya dedikde gıbbe’t-tasdîki’l-vicâhî mâ vaka‘a 
bi’t-taleb ketb olundu.
Fi’l-yevmi’t-tâsi‘ min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: İbrahim Efendi el-İmâm, Ahmed Çelebi b. Mehmed el-Müderris, 
Ahmed Çelebi b. Yakub, Mehmed Çelebi b. İbrahim, Osman Bey b. Mehmed, 
Mustafa Bey b. Mehmed, Mehmed Bey b. Mustafa, Ali Beşe b. Mustafa, Mustafa 
b. Mehmed, Hasan Beşe b. Ali, Bayram Sofu b. Mehmed, Abdi b. İskender ve gayr

216 [43a-2] Piyâle Beşe’nin Ali b. Abdülbâki’ye tüfekle vurup yaraladığı
Da‘vâ-yı âtiyetü’z-zikrin mahallinde istimâ‘ olunması için buyruldu-yı şerîf vârid 
olmağın imtisâlen leh kıbel-i şer‘-i şerîfden umdetü’l-müderrisîn Mevlânâ Ah-
med Efendi irsâl olunup ol dahi zeyl-i kitâbda mastûretü’l-esâmî müslimîn ile 
Havâss-ı Kostantıniyye -hamâha’llâhu te‘âlâ ani’l-beliyye- kazâsı ihtivâsından Ter-
kos nâhiyesine tâbi‘ Filiboz nâm karyeye varıp akd-i meclis-i şer‘-i şerîf eyledikde 
karye-i merkūme sâkinlerinden işbu râfi‘ü’l-vesîka Ali b. Abdülbâkī nâm kimes-
ne meclis-i makūd-ı merkūmda Piyâle Beşe b. Abdullah nâm râcil mahzarında 
üzerine da‘vâ ve takrîr-i kelâm edip mezbûr Piyâle Beşe târih-i kitâbdan bir gün 
mukaddem ben kendi hâlimde dururken üzerime gelip tüfek ile sol memem altına 
bi gayr-ı hak urup beni mecrûh eylemişdir, suâl olunup mûceb[i] icrâ olunmak 
matlûbumdur dedikde gıbbe’s-suâl ve akībe’l-inkâr müdde‘î-i merkūm Ali’den 
da‘vâsına muvâfık beyyine taleb olundukda udûl-i ricâlden olup mahmiye-i 
İstanbul’da Kaliçeci mahallesi sâkinlerinden fahrü’l-akrân Salih Bey b. Yusuf ve 
İdris Beşe b. Abdülmennân ve yine mahmiye-i merkūmeden el-Hâc Ali mahal-
lesi sükkânından Ali Çelebi b. Ahmed nâm kimesneler li ecli’ş-şehâde meclis-i 
mezkûrda hâzırûn olup istişhâd olunduklarında fi’l-vâki‘ müdde‘î-i mezbûr 
târih-i kitâbdan bir gün mukaddem karye-i mezbûrede kendi hâlinde dururken 
mersûm Piyâle Beşe üzerine gelip tüfek ile sol memesi altına bizim huzûrumuzda 
urup merkūm Ali’yi mecrûh etmişdir, biz bu husûsa vech-i meşrûh üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde ba‘de’t-
ta‘dîl ve’t-tezkiye şehâdetleri hayyiz-i kabûlde vâki‘a oldukdan sonra Mevlânâ-yı 
müşârun-ileyh husûs-ı merkūmu mahallinde istimâ‘ ve tahrîr ba‘dehû meclis-i 
şer‘-i şerîfe gelip alâ vukū‘ihî inhâ ve takrîr etmeğin mâ hüve’l-vâki‘ gıbbe’t-taleb 
ve’l-iltimâs ketb ve sebt olundu.
Fî 25 min Zilka‘deti’ş-şerîfe li sene 1065.
Şuhûdü’l-hâl: El-Hâc Mahmud Beşe b. Mustafa çukadâr, Veli Bey b. İskender, Hü-
seyin Beşe b. Ali, Ömer Çelebi b. Hüdâverdi, Mustafa Beşe b. Mehmed







217 [43b-1] Ölen Dimitri’nin cizyesinin oğlundan talep edilemeyeceği
Havâss-ı aliyye kazâsına tâbi‘ Çekmece-i suğrâ muzâfâtından Büyük Halkalı nâm 
karye ahâlîsinden Ortoz v. Maskulyo ve Velabat v. Yo[r]gi ve Tanaş v. Yani nâm 
zimmîler ve sâir ahâlî-i karye-i merkūme meclis-i şer‘-i şerîf-i lâzımü’t-tevkīrde 
işbu hâmilü’l-vesîka Dimitri v. Korteş nâm nasrânî muvâcehesinde her biri üze-
rine da‘vâ ve takrîr-i kelâm edip mezbûr Dimitri’nin babası olup bundan akdem 
hâlik olan merkūm Korteş nâm zimmînin helâki gününden târih-i kitâba gelin-
ce iki sene olmağla beher sene beş yüz akçeden iki senede zimmetine lâzım ge-
len iki bin akçe harâcını cem‘a me’mûr olanlar bizden mukaddemâ almışidi, hâlen 
biz dahi oğlu merkūm Dimitri yedinden taleb eylediğimizde edâdan imtinâ‘ eder 
suâl olunup alıverilmesi matlûbumuzdur dediklerinde gıbbe’s-suâl mezbûr Di-
mitri cevâbında fi’l-hakīka babam hâlik-i merkūm hâl-i hayâtında zimmetine 
lâzım gelen harâc ve cizyesini edâ ederdi, lâkin helâkinden sonra lâzım gelme-
meğin edâdan imtinâ‘ ederin deyû hâlen Şeyhülislâm müfti’l-enâm sellemehü’s-
selâm hazretlerinden yedlerinde olan fetvâ-yı şerîfi ibrâz edip ve ahâlî-i karye-i 
mezbûre muvâcehelerinde feth ve kırâ’at olundukda Zeyd-i zimmî fevt oldukda 
cizye cem‘ine me’mûr olanlar Zeyd’in oğlu Amr’dan Zeyd için cizye almaya kādir 
olurlar mı deyû istiftâ olundukda cevâb-ı bâ-savâblarında olmaz deyû buyrulma-
ğın ber mûceb-i fetvâ-yı şerîfe ahâlî-i karye-i merkūme bî-vech ta‘arruzdan men‘ 
birle mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Receb Efendi [b.] Abdi, Ali Beşe b. İskender, Abdullah Beşe b. İs-
kender, Dilâver Beşe b. Abdullah, Hüseyin Çelebi b. Ali

218 [43b-2] Murad Beşe b. Mehmed’in mülk çiftliğini içindekilerle 
birlikte İbrahim Beşe b. Mehmed’e sattığı ve çiftliğe bağlı çayır, 
bostan ve on yedi tarlanın tasarruf hakkını devrettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Otak-
çıbaşı mahallesi sâkinlerinden fahrü’l-eşbâh Murad Beşe b. Mehmed nâm râcil 
meclis-i şer‘-i şerîf-i lâzımü’t-tevkīrde işbu râfi‘ü’l-kitâb fahrü’l-emâsil ve’l-akrân 
İbrahim Beşe b. Mehmed nâm kimesne mahzarında bi’t-tav‘ ve’r-rızâ ikrâr ve 
i‘tirâf edip silk-i mülkümde muntazam olup Havâss-ı Kostantıniyye -hamâha’llâhu 
te‘âlâ ani’l-beliyye- kazâsı nevâhîsinden Terkos nâhiyesine tâbi‘ Bedenhor demek-
le ma‘rûf karyede vâki‘ üç tarafdan Süleyman Ağa çayırı ve bir tarafdan tarîk-i âm 
ile mahdûd fevkānî ve tahtânî üç bâb odaları ve bir şehnişîni ve bir fırın ve bir 
samanlık ve bir su kuyusunu ve bir ahır yerin ve zât-ı eşcâr-ı müsmire ve gayr-ı 
müsmire bahçeyi müştemil olup çiftlik ta‘bîr olunur mülk menzilimi ve içinde 
mevcûd yetmiş keyl alef ve on keyl buğday ve sekiz çit saman ve tahmînen on 
araba otluğumu ve yine bir çift camus öküzü ile iki re’s camus ineği ve sagīr ve 
kebîr on re’s mevâşîmi ve bir araba ve âlât-ı zirâ‘at ve esvâb-ı hirâsetimi cümle 
tevâbi‘ ve levâhıkı ile müşârun-ileyh İbrahim Beşe’ye bi safkatin vâhidetin otuz 
dokuz bin ceyyid ve cedîd akçeye bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve tesellüm ve kabz ve kabûl eyledikden sonra yine ol 
çiftliğe intimâ’ ile tahdîd ve tavsîfden müstağnî bir kıt‘a çayır ve bir kıt‘a bostan 
yeri ile on yedi kıt‘a tarlalarımı dahi müşârun-ileyh İbrahim Beşe’ye beş bin cedîd 
akçe bedele ma‘rifet-i sâhib-i arz ile tefvîz ve ferağ eylediğimde, ol dahi minvâl-i 
mübeyyen üzre tefevvuz ve kabûl eyledikden sonra semen-i mezbûr ile bedel-i 
merkūm cem‘an kırk dört bin cedîd akçeyi müşârun-ileyh İbrahim Beşe yedinden 
bi’t-tamâm ve’l-kemâl ahz ü kabz eyledim ba‘de’l-yevm benim alâka ve medhalim 
yokdur müşârun-ileyh İbrahim Beşe’nin mülk-i mahz-ı sarîhi olmuşdur keyfemâ 
yeşâ ve hasbemâ yehtâr mutasarrıf olsun dedikde gıbbe’t-tasdîki’ş-şer‘iyyi’l-vicâhî 
mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ahmed Efendi b. Mehmed el-İmâm, Ali Efendi b. Abdullah, Ahmed 
Çelebi b. Hasan el-Müezzin, Abdurrahman Efendi b. Abdülfettâh, Mehmed Çele-
bi b. ( ) el-Müezzin, Mehmed Efendi el-Hatîb, Ali Beşe b. Ramazan, Ramazan Beşe 
b. Mustafa, Osman Beşe b. Abdullah, Mustafa Halîfe b. Habib, Mustafa b. Meh-
med, Hüseyin b. Abdullah, Mehmed b. Abdülbâkī ve gayruhüm mine’l-hâzırîn

219 [44a-1] Hasan Ağa b. Abdülbâki’nin âtıl durumdaki Yakub 
Ağa Vakfı’na ait çeşmenin su yollarını tamir ettirdiği, getirdiği 
suyun yeteri kadarının çeşmeden akıtılacağı, kalanının kendisine 
ait olduğu
[Derkenâr] Hasan Ağa suyu hüccetidir.
Dârü’l-hilâfeti’l-aliyye Kostantıniyyetü’l-mahmiyye’de merhûm Yakub Ağa Vakfı’na 
ve binâ eylediği çeşme vakfına hâlen mütevellî olan umdetü’l-ekârim Ali Ağa b. Ab-
dürrahim meclis-i şer‘-i şerîf-i lâzımü’t-teşrîfde ikrâr-ı tâm edip merhûm mezbûr 
mahmiye-i merkūmede bir çeşme binâ ve on masura su vakf etmeğin cereyân edip 
müslimîn ve müslimât müntefi‘ler iken kırk sene mukaddem ol vakıf suyun yolla-
rı harâb olup ta‘mîr ve termîm için vakıf nukūdu olma[ma]ğla çeşme-i merkūm 
hâlî ve mu‘attal kalmışidi hâlen Saray-ı cedîd-i sultânîde hâs odada odabaşı olan 
iftihârü’l-emâcid ve’l-ekârim Hasan Ağa b. Abdülbâkī nâm sâhibü’l-hayrât ol çeş-
me suyunun yollarını ta‘mîr ve termîm edip ol çeşmeye kifâyet mikdârı verilip bâkī 
kalan su müşârun-ileyh Hasan Ağa’nın mülkü olup murâd eylediği mahalde icrâ 
etmek üzre beynimizde kavl etmişizdir, kıbel-i şer‘-i şerîfden üzerine varılıp erbâb-ı 
miyâh beynlerde mu‘tâd olan tarz-ı kadîm üzre vezn ve ayâr ve tahmîn ve ta‘yîn 
olunmak matlûbumuzdur dedikde savb-ı şer‘-i kavîmden umdetü’l-kuzât Mevlânâ 
Mehmed Efendi b. Nasuh irsâl olunup ol dahi hâssa suyolu nâzırı umdetü’l-a‘yân 
Ali Ağa b. Yunus ve râh-ı âbîler kethüdâsı el-Hâc Mehmed b. Mustafa ve yiğitbaşı-
ları Veli Bey b. Ramazan ve el-Hâc İbrahim b. Sefer ve zeyl-i vesîka[da] mastûrü’l-
esâmî müslimîn ile ol suyun mecrâsı olan Şâhin Deresi nâm mevzi‘e varıp keşf ve 
müşâhede olundukdan sonra erbâb-ı miyâh çeşme-i merkūme suyunun cümlesini 
beynlerde mu‘tâd olan tarz-ı ma‘rûf ve semt-i me’lûf üzre vezn ve ayâr eyledik-
lerinde kâmilen on masura su cârî olup iki masurası mukaddemâ ilhâk olunan 
cennet-mekân firdevs-âşiyân Sultan Süleyman Hân hazretlerinin Güzelce Kemer 
demekle ma‘rûf suyuna hakk-ı mecrâ verilip bâkī sekiz masura suyun beş masurası 
müşârun-ileyh Hasan Ağa’nın ta‘mîri mukābelesinde mülkü olup murâd eylediği 
mahalden ifrâz edeler bâkī kalan üç masura zikr olunan çeşmeye kifâyet eder deyû 
alâ vechi’l-mu‘tâd vezn ve ayâr ve çeşme-i merkūmeye kâmil üç masura suyu ta‘yîn 
ve tahsîs ve bu minvâl üzre icmâ‘ ve ittifâk eylediklerin Mevlânâ-yı müşârun-ileyh 
mahallinde ketb ve terkīm ba‘dehû meclis-i şer‘a gelip alâ vukū‘ihî inhâ ve takrîr 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene hamsin ve sittîn ve [elf] 65.
Şuhûdü’l-hâl: Mehmed Efendi b. Mustafa, Musa Beşe b. Şaban, Osman Bey b. Ay-
dın el-Cündî, Ali Bey b. Mustafa, Hasan Çelebi b. Ku[r]d
[Derkenâr] Kaydı ihrâc olunmuşdur fî 29 R sene [1]287.
&lt;&lt;Sicil yanına? verilmişdir fî 29 R sene [1]287&gt;&gt;

220 [44a-2] Abdurrahman Bey b. Halil’in değirmendeki hissesini 
Hüseyin Bey b. Mehmed’e sattığı
Fi’l-asl vilâyet-i Anadolu’da Kastamonu sancağında Ginolu kazâsına tâbi‘ Sürdeke 
nâm karye ahâlîsinden olup hâlen Mısr-ı Kahire’de mütemekkin olan Abdurrah-
man Bey b. Halil nâm kimesne meclis-i şerî’at-i şerîfede işbu râfi‘ü’l-kitâb Hüseyin 
Bey b. Mehmed nâm cündî muvâcehesinde tav‘an ikrâr ve i‘tirâf edip emlâkimden 
olup karye-i merkūmede vâki‘ Köpekli Değirmeni demekle ma‘rûf değirmenden 
otuz günde altı gün mülk hisse-i şâyi‘amı müşârun-ileyh Hüseyin Bey’e cedîd 
bin akçeye bey‘-i kat‘î ile bâtten bey‘ eylediğimde ol dahi vech-i mübeyyen üzre 
hisse-i ma‘lûmeyi iştirâ ve kabûl eyleyip semeni olan meblağ-ı mezbûr bin akçe-
yi müşterî-i merkūm Hüseyin Bey yedinden tamâmen ahz ü kabz eylediğimden 
sonra hisse-i ma‘hûde-i ma‘lûmeyi mahallinde ahz ü kabz ve zabt ve tasarrufa 
müşterî-i merkūm Hüseyin Bey’i taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene hamsin ve sittîn ve elf min 
hicreti men lehü’l-izzu ve’ş-şeref.
Şuhûdü’l-hâl: Abdurrahman Efendi b. Ömer el-Hatîb, Ömer Bey b. Yusuf, Sen-
car b. Bazarlı, Hüseyin b. İvaz, Hüseyin b. Mustafa, Davud b. Veli, Mustafa Beşe b. 
Müyesser, Mustafa b. Mehmed, Hüseyin Beşe b. Ali ve gayr

221 [44b-1] Bedahşân Hatun bt. Abdullah’ın çiftliğini içindekilerle 
birlikte İbrahim Beşe’ye sattığı
Havâss-ı aliyye -hamâha’llâhu te‘âlâ ani’l-beliyye- kazâsına tâbi‘ Alibeyköyü denmek-
le ma‘rûfe karye sâkinelerinden umdetü’l-muhadderât Bedahşân Hâtun bt. Abdullah 
meclis-i şer‘-i şerîf-i lâzımü’t-teşrîfde işbu hâmilü’l-kitâb İbrahim Beşe b. Mehmed 
nâm bostânî muvâcehesinde bi tav‘ihâ ikrâr ve i‘tirâf edip silk-i mülk-i sahîhimde 
münselik olup karye-i mezbûrede vâki‘ bir tarafdan Ahmed Çelebi b. Mehmed nâm 
kimesne mülkü ve bir tarafdan İmâmzâde Mehmed Efendi mülkü ve bir tarafdan 
Mehmed Beşe b. Hasan nâm kimesne mülkü ve bir tarafdan tarîk-i âm ile mahdûd 
fevkānî ve tahtânî üç bâb odaları ve bir sofa ve iki ahırı ve bir fırını ve eşcâr-ı müs-
mire ve gayr-ı müsmire hadîkayı müştemil olup çiftlik ta‘bîr olunur mülk menzilimi 
ve içinde mevcûd on re’s kara sığırı ineği ve bir çift kara sığırı öküzü ve bir arabamı 
ve sâir âlât-ı zirâ‘atımı mezbûr İbrahim Beşe’ye safka-i vâhide ile yirmi bir bin cedîd 
akçeye bey‘-i bâtt-ı sahîh-i şer‘î ile bâtten bey‘ ve teslîm ol dahi vech-i mübeyyen üzre 
iştirâ ve tesellüm ve kabz ve kabûl eyledikden sonra semeni olan meblağ-ı mezbûr 
yirmi bir bin akçeyi mezbûr İbrahim Beşe yedinden bi’t-tamâm ve’l-kemâl ahz ü 
kabz eyledim ba‘de’l-yevm emlâk-i mezbûrede vechen mine’l-vücûhi’ş-şer‘iyye ve 
[sebeben mine’l-]esbâbi’l-mer‘iyye benim alâka ve medhalim yokdur mersûm İbra-
him Beşe’nin mülk-i müşterâsıdır keyfemâ yeşâ ve yehtâr mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: El-Hâc Mehmed Beşe b. Ömer el-Hammâmî, Attâr Muslu Beşe b. 
Hasan, Hüseyin Beşe b. Mahmud, Osman Bey b. Ahmed el-Cündî, Mehmed b. 
Bayram, Mustafa Beşe b. Ömer, Hasan Beşe b. Hasan, Mehmed Beşe b. Hasan, Ha-
lil Çelebi b. İbrahim, Ali Beşe b. Mustafa ve gayr

222 [44b-2] Nâfile Hatun bt. Aydın’ın mülk evini vakfederek vakfiyesini 
düzenlettiği, vakfiyeye uygun hüccet talep ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Hazret-i 
Emir Buhârî -âmelehümu’llâhü te‘âlâ bi lütfihi’l-cârî- mahallesinde sâkine fah-
rü’l-muhadderât Nâfile Hâtun bt. Aydın meclis-i şer‘-i şerîf-i lâzımü’t-tevkīrde 
zikri câ’î vakfa kıbel-i şer‘-i şerîfden mansûb mütevellî olan Ali Çelebi b. Him-
met nâm kimesne muvâcehesinde ikrâr-ı tâm ve takrîr-i kelâm edip mahalle-i 
merkūmede vâki‘ bir tarafdan Himmet Beşe b. Mehmed mülkü ve iki tarafdan 
Nakşibendiye fukarâsına meşrûta olan vakıf menzil ve bir tarafdan tarîk-i âm ile 
mahdûd olup bir bâb fevkānî odayı ve bir ahırı ve bir su kuyusu ve kenîfi müşte-
mil olan menzil mülk-i mahz-ı sarîhim olmağla bin kırk târihi gününde medîne-i 
mezkûrede hilâfete mütevellî olan İbrahim Efendi b. Mehmed huzûrunda vakf 
ve habs edip süknâsını evvelâ kendi nefsime ba‘dehâ li ebeveyn kız karındaşım 
Emine Hâtun’a ve evlâdına ve evlâd-ı evlâd-ı evlâdına ba‘dehüm merkūme Emi-
ne Hâtun’un zevci Mustafa Beşe b. Mehmed nâm kimesneye ve evlâd-ı evlâd-ı 
evlâdına ba‘de’l-inkırâz beher Cum‘a gecesi bir sûre-i Mülk tilâvet edip sevâbını 
rûhuma hibe ve ihdâ etmek üzre bir racül-i sâliha şart ve ta‘yîn ve vakfiye tahrîr 
ve terkīm ettirmişidim nazar olunup mûcebince hüccet-i şer‘iyye tahrîr olunmak 
murâdımdır deyû târih-i mezbûr ile müverraha ile ve müşârun-ileyh İbrahim 
Efendi imzâsıyla mümzâ ve hatmi ile mahtûm ve mazmûnu vâkıfe-i merkūmenin 
takrîr-i meşrûhuna muvâfık bulundukdan sonra vâkıfe-i merkūme zeyl-i kitâbda 
mastûretü’l-esâmî olan müslimîn ile huzûrunda bâlâda tahrîr olunduğu üzre vak-
fını ve şurûtunu bi tav‘ihâ ikrâr ve i‘tirâf ve her birini alâ ru’ûsi’l-işhâd işhâd eyle-
dikde vâki‘ü’l-hâl mütevellî-i mezbûr Ali Çelebi talebiyle ketb olundu.
Fi’l-yevmi’s-sâmin aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Muharrirü’l-vesîka Mustafa Efendi b. Hasan Efendi, Mehmed Çele-
bi b. Ömer el-Hammâmî, Abdurrahman Efend[i] b. Abdullah, el-Hâc Abdülkādir 
Efendi b. Osman, Mustafa Halîfe b. Habib, Ahmed Beşe b. Mahmud, Mehmed 
Efendi b. Ali, Mustafa Çelebi b. Mehmed, Abdullah Bey b. Abdullah el-Cündî, 
Mustafa Halîfe b. Mehmed

223 [44b-3] Hüseyin b. Mustafa’nın mülk menzilinin vârislerince 
Ahmed Beşe’ye satıldığı
Medîne-i Ebî Eyyûb el-Ensârî -dâme fî rıdvâni’l-Bârî-’de Şah Sultan mahal-
lesi sâkinlerinden olup mukaddemâ fevt olan Hüseyin [b.] Mustafa’nın sulbî 
kebîr oğulları ve hasran vârisleri Ali ve Mustafa nâm kimesneler meclis-i şer‘-i 
şerîf-i lâzımü’t-teşrîfde işbu râfi‘ü’l-kitâb Ahmed Beşe b. Sefer nâm kimes-
ne muvâcehesinde bi’t-tav‘ her biri ikrâr ve i‘tirâf edip müteveffâ-yı mezbûrun 
muhallefâtından olup mahalle-i merkūmede vâki‘ bir tarafdan Ahmed Beşe b. 
Abdülbâkī mülkü ve bir tarafdan Havva Hâtun bt. Ahmed mülkü ve bir taraf-
dan Piyâle b. Abdullah mülkü ve bir tarafdan tarîk-i âm ile mahdûd olup bir bâb 
tahtânî odayı ve bir sofayı ve bir su kuyusunu ve havluyu ve kenîfi müştemil olan 
mülk-i mevrûs menzilimizi bi cümleti’t-tevâbi‘ ve’l-levâhık ve kâffeti’l-menâfi‘ 
ve’l-merâfık merkūm Ahmed Beşe’ye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile on iki bin cedîd akçeye bey‘ ve teslîm ol dahi minvâl-i mübey-
yen üzre iştirâ ve tesellüm ve kabz ve kabûl eyledikden sonra [45a] semeni olan 
meblağ-ı mezbûr on iki bin akçeyi yedinden tamâmen ahz ü kabz eyledik ba‘de’l-
yevm menzil-i mahdûd-ı mezkûrda vechen mine’l-vücûhi’ş-şer‘î bizim alâkamız 
yokdur keyfemâ yeşâ mutasarrıf olsun dediklerinde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi el-Kadı, Mustafa Efendi b. Hasan, el-Hâc Mahmud 
b. Mustafa, Süleyman Bey b. Davud Paşa, Ahmed Efendi el-İmâm, İbrahim Bey b. 
Mehmed, Mahmud Beşe b. Hasan, Ali Beşe b. Mustafa, Mahmud Beşe b. Hasan

224 [45a-1] Mustafa Beşe’nin oğullarının babalarından miras kalan 
muhtelif eşyalarını vasîlerinden teslim aldıkları
Fi’l-asl vilâyet-i Anadolu’da Mihaliç kasabası sâkinlerinden olup medîne-i 
Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Hazret-i Emir 
Buhârî -kaddese sırrahu el-azîzü’l-Bârî- mahallesi sükkânından olduğu hâlde fevt 
olan Mustafa Beşe b. Mehmed nâm müteveffânın sulbî kebîr oğulları Yusuf ve Hü-
seyin ve Mehmed nâm kimesneler meclis-i şer‘-i şerîf-i lâzımü’t-teşrîfde bundan 
esbak kıbel-i şer‘-i şerîfden merkūmûn Yusuf ve Hüseyin ve Mehmed’in tesviye-i 
umûruna mansûb vasîleri olan hâmil-i hâze’l-kitâb Abdullah Efendi b. Abdullah 
nâm cündî mahzarında her biri bi’t-tav‘ ikrâr-ı tâm ve takrîr-i kelâm edip mezbûr 
Abdullah Efendi mukaddemâ vasiyy-i şer‘îmiz olmağla müteveffâ-yı merkūmun 
metrûkâtından silahıyla bir tüfek ve bir kürde ve bir sîm kılıç ve bir sîm hançer ve 
bir sîm kaplı bıçak ve bir sîm kaplı kara saplı hançer ve bir bakır sini ve bir tepsi ve 
bir leğen ve bir balta kabz etmekle vaz‘-ı yed etmişidi, el-hâletü hâzihî verâsetimiz 
hasebiyle eşyâ-i merkūmeyi vasiyy-i mezbûr Abdullah Efendi yedinden tamâmen 
ahz ü kabz eyledik ba‘de’l-yevm müteveffâ-i mezbûrun metrûkâtından vasiyy-i 
merkūm zimmetinde bir akçe ve habbe hakkımız bâkī kalmadı zimmetini ibrâ-i 
âm ve iskāt-ı tâmâm ile ibrâ ve iskāt eyledik min ba‘d da‘vâ ve nizâ‘ımız yokdur 
sudûr dahi ederse lede’l-hükkâmi’l-kirâm istimâ‘ olunmaya dediklerinde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mustafa Efendi b. Hasan el-Müderris, Sinan Efendi b. el-Hâc Der-
viş el-Kadı, Ali Efendi b. Himmet el-İmâm, Mehmed Efendi b. Nasuh el-Kadı, Ali 
Beşe b. Mustafa, Hüseyin Çelebi b. Ali, Bayram Sofu b. Mehmed, Abdi b. İsken-
der ve gayr







225 [45a-2] Franko v. Komno’nun mülk menzilini Kiryazi 
v. Yani’ye sattığı
Vilâyet-i Rumeli’nde Kerpiniş kazâsına tâbi‘ Nedestoyo? nâm karye sâkinlerinden 
Franko v. Komno nâm zimmî mahfil-i kazâda işbu râfi‘ü’s-sifr Kiryazi v. Yani 
nâm nasrânî muvâcehesinde ikrâr ve i‘tirâf edip karye-i mezbûrede vâki‘ bir ta-
rafdan Rizo v. Polo nâm zimmî mülkü ve bir tarafdan tarîk-i âm ile ve iki taraf-
dan merkūm Kiryazi mülkü ile mahdûd olup bir bâb odayı ve zât-ı eşcâr-ı müs-
mire ve gayr-ı müsmireyi ve bir kıt‘a bostan yerini ve beş aded dut ağaçlarını ve üç 
[aded] ceviz ağaçlarını müştemil olan mülk menzilimi cümle tevâbi‘ ve levâhıkıyla 
mezbûr Kiryazi’ye tarafeynden îcâb ve kabûlü hâvî bey‘-i kat‘î ile bâtten on üç 
bin cedîd akçeye bey‘ edip ol dahi vech-i mübeyyen üzre iştirâ ve kabûl eyleyip 
semen-i mezbûr on üç bin akçeyi müşterî-i merkūm yedinden tamâmen ahz ü 
kabz eyledim ba‘de’l-yevm emlâk-i merkūmda benim alâka ve medhalim yokdur 
mahallinde ahz ü kabza ve zabt ve tasarrufa müşterî-i mezbûr Kiryazi’yi tarafım-
dan taslît eyledim ba‘de’l-kabz mülk-i müşterâsıdır keyfemâ yeşâ mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin b. Ali, Bayram b. Mehmed, Yani v. Yor-
gi, Dimo v. Kiryazi, Dimo v. Yorgi, Andriye v. Dimo ve gayr

226 [45b-1] Mehmed Çelebi’nin Mehmed Beşe’yi bıçakla yaralama 
davasında sulh oldukları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de (  ) mahalle-
si sâkinlerinden Mehmed Beşe b. Nasuh nâm kimesnenin babası ve tarafından 
husûs-ı câ’i’z-zikri ikrâra vekîl olup hasm-ı şer‘î-i câhid mahzarında Hızır Beşe 
b. Haydar ve Yahya Çelebi b. Abdülbâkī nâm kimesneler şehâdetleriyle şer‘an 
vekâleti sâbite olan mezbûr Nasuh Beşe b. Mehmed nâm kimesne meclis-i şer‘-i 
şerîf-i lâzımü’t-teşrîfde işbu râfi‘ü’l-kitâb Mehmed Çelebi b. Yusuf nâm kimes-
ne tarafından dahi husûs-ı câ’i’z-zikri tasdîke vekîl olup bimâ hüve nehcü’s-sübût 
şer‘an vekâleti sâbite olan Ali Bey b. Mustafa nâm cündî mahzarında bi’l-vekâle 
ikrâr-ı tâm ve takrîr-i kelâm edip bundan akdem mezbûr Mehmed Çelebi b. Yu-
suf bi gayr-ı hakkın müvekkil-i mezbûr oğlum Mehmed Beşe’yi bıçak ile kolu-
na darb [edip] mecrûh eyledikde oğlum Mehmed Beşe dahi mûcebini merkūm 
Mehmed Çelebi b. Yusuf ’dan da‘vâ ve taleb edip ol dahi münkir olmağla beyni-
mizde münâza‘ât-ı kesîre cereyân etmişidi, el-hâletü hâzihî beynimize muslihûn-ı 
müslimûn tavassut edip husûs-ı mezbûrdan beni beş yüz akçe üzerine sulh eyle-
diklerinde ben dahi sulh-ı mezbûru kabûl ve bedel-i sulh olan meblağ-ı mezbûr 
beş yüz akçeyi merhem-bahâ olmak üzre yedinden tamâmen ahz ü kabz edip 
husûs-ı mezbûra müte‘allik cemî‘ de‘âvî ve mütâlebât ve eymân ve muhâsamâtdan 
müvekkil-i mezbûr Mehmed Çelebi b. Yusuf ’un zimmetini ibrâ eyledim ba‘de’l-
yevm da‘vâ ve nizâ‘ım yokdur sudûr dahi ederse lede’l-hükkâm makbûle olmasın 
dedi dedikde vekîl-i mezbûrun kelimât-ı mahkiyesini vekîl-i âhar Ali Bey bi’l-
muvâcehe tasdîk etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Hüseyin Çelebi b. İskender, Ali Beşe b. Abdülbâkī, Mahmud Beşe b. 
Mustafa çukadâ[r], Mustafa Efendi el-Müderris

227 [45b-2] Yorgi v. Yani’nin dükkânını Komno v. Franko’ya sattığı
Vilâyet-i Rumeli’nde Kerpiniş kazâsına tâbi‘ Panayır mahallesi sâkinlerinden Yorgi 
v. Yani nâm zimmî meclis-i şer‘-i hatîrde işbu râfi‘ü’s-sifr Komno v. Franko nâm 
nasrânî muvâcehesinde ikrâr ve i‘tirâf edip mahalle-i mezbûrede vâki‘ bir tarafdan 
Yorgo v. Safakar mülkü ve bir tarafdan Korasto v. Nikola mülkü ve iki tarafdan 
tarîk-i âm ile mahdûd olup bir kıt‘a pazar dükkânımı mezbûr Komno’ya tarafeyn-
den îcâb ve kabûlü hâvî bey‘-i kat‘î ile sekiz yüz elli cedîd akçeye bey‘ edip ol dahi 
minvâl-i muharrer üzre iştir[â] ve kabûl eyleyip semen-i mezbûr[u] yedinden 
tamâmen alıp kabz eylediğimden sonra mebî‘-i mahdûd-ı mezkûru mahallinde 
zabt [ve] tasarruf[a] müşterî-i mezbûru tarafımdan taslît eyledim ba‘de’l-yevm 
benim alâka ve medhalim yokdur dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sânî aşer min Zilhicceti’ş-şerîfe sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin b. Ali, Bayram b. Mehmed, Abdi b. İs-
kender, Mehmed b. Hakverdi, Durdu v. İskender, Yorgo v. Toş, Dimo v. Belyot ve 
gayruhüm

228 [45b-3] Kürk bedelinden borcu dolayısıyla hapse atılan İbrâil 
metropolidinin alacaklılarıyla anlaşıp borcunu vadeye bağladığı
Vilâyet-i Rumeli’nde İbrâil kasabası keferesi metrepolidi Meledyoz v. Yorgi nâm 
râhib meclis-i şer‘-i şerîf-i lâzımü’t-teşrîfde kürkçü tâ’ifesinden Yorgi v. Panayot ve 
Paragob v. Kiryazi nâm zimmîler muvâcehelerinde ikrâr-ı tâm ve bast-ı merâm kı-
lıp mezbûrân zimmîlere mikdârı beynimizde ilm-i şer‘î [ile] ma‘lûm samur kürk 
bahâsından dokuz yüz kıt‘a riyâlî guruş deynim olup def ‘aten edâya iktidârım ol-
mamağla mezbûrân Yorgi ve [Pa]ragob meblağ-ı mezbûru bundan akdem ben-
den taleb ve da‘vâ ve şer‘le beni mahrûse-i Galata’da vâki‘ sicn-i sultânîde [habs] 
ettirmişler idi, hâlen meblağ-ı mezbûr dokuz yüz guruş dört yüz elli kıt‘a guruş 
riyâlî üzerine benimle sulh olup bedel-i sulh-ı mezbûr dört yüz elli guruşun iki 
yüz elli guruşunu yedimden kabz bâkī iki yüz guruş-ı kebîri merkūmân zimmîler 
târih-i kitâbdan yüz [46a] seksen gün tamâmına değin te’cîl eylediklerinden sonra 
meblağ-ı mâ‘adâ dört yüz elli guruşdan zimmetimizimmetimde ba‘de hulûli’l-ecel iki yüz kıt‘a riyâlî guruş lâzımü’l-kazâ ve vâcibü’l-
edâ deynim vardır suâl olunup ikrârları tahrîr olunmak matlûbumdur dedikde 
gıbbe’s-suâl mezbûrân Yorgi ve Paragob cevâblarında fi’l-hakīka hâl-i kaziyye 
mezbûr râhibin takrîr-i meşrûhu üzre olmağla dokuz yüz guruş dört yüz elli gu-
ruş sulh ve mâ‘adâdan mezbûr râhibin zimmetini ibrâ ve iskāt eylediğim[iz]den 
sonra bedel-i sulh olan dört yüz elli merkūmü’l-vasf guruşun iki yüz elli guruşu-
nu yedinden ahz ü kabz eyledik bâkī iki yüz guruş[u] vech-i mübeyyen üzre yüz 
seksen gün tamâmına değin te’cîl eyledik dediklerinde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ aşer min Zilhicceti’ş-şerîfe min şuhûri sene hamsin ve sittîn ve elf.
Şuhûdü’l-hâl: El-Hâc Mahmud Beşe b. Mustafa, Receb Çavuş b. Abdülbâkī, Hüse-
yin Çelebi b. Hilmi, Mustafa Beşe b. Mehmed ve gayruhüm
Manol, Yorgi, Yadep?, Yorgi, Dali v. Fanakoz

229 [46a-1] Yorgi ile Paragob’un sattıkları kürk bedelinden alacakları için 
hapsedilen Meletyoz v. Yorgi ile sulh oldukları ve vade verdikleri
Mahmiye-i İstanbul’da Mahmud Paşa mahallesi sâkinlerinden Yorgi v. Panayot ve 
şerîki Paragob v. Kiryazi nâm zimmîler meclis-i şer‘de vilâyet-i Rumeli’nde İbrâil 
kasabası keferesi metrepolidi hâmil-i hâze’s-sifr Meletyoz v. Yorgi nâm râhib 
muvâcehesinde her biri ikrâr ve takrîr-i kelâm edip merkūm râhib zimmetinde 
mikdârı beynimizde ilm-i şer‘î ile ma‘lûm yedimizden müşterâ ve makbûz sa-
mur kürk semeninden dokuz yüz kıt‘a riyâlî guruş hakkım[ız] olup mukaddemâ 
meblağ-ı mezbûru merkūm râhibden taleb ve da‘vâ ve şer‘le habs ettirmişidik, 
lâkin meblağ-ı mezbûru def ‘aten edâya kādir olmamağla beynimizde münâza‘ât-ı 
kesîre vâki‘ olmuş idi, el-hâletü hâzihî beynimize muslihûn-ı müslimûn tavassut 
edip meblağ-ı mezbûr dokuz yüz guruşdan bizi an ikrâr dört yüz elli kıt‘a riyâlî 
guruş-ı kebîr üzerine inşâ’-i akd-i sulh eylediklerinde biz dahi sulh-ı mezbûru kabûl 
ve bedel-i sulh olan meblağ-ı mezbûrun iki yüz elli kıt‘a riyâlî guruşunu yedinden 
ahz eyleyip bedel-i bâkī iki yüz kıt‘a riyâlî guruşu târih-i kitâbdan yüz seksen gün 
tamâmına değin te’cîl eylediğimizden sonra meblağ-ı mâ‘adâ dört yüz [elli] gu-
ruşdan merkūm râhibin zimmetini ibrâ ve iskāt ba‘de’l-yevm bedel-i bâkī iki yüz guruşdan gayrı merkūm râhib zimmetinde vechen mine’l-vücûhi’ş-şer‘iyye da‘vâ 
ve nizâ‘ımız kalmadı min ba‘d mazmûn-ı hüccete muhâlif bizden bizzat ve bi’l-
vekâle da‘vâ ve nizâ‘ımız zuhûr ederse lede’l-hükkâm mesmû‘a olmaya dediklerinde 
mukırrân-ı merkūmânın minvâl-i meşrûh üzre cârî ve sâdır olan cemî‘ ikrârlarını 
merkūm râhib bi’l-muvâcehe tasdîk etmeğin mâ hüve’l-vâki‘ bi’t-taleb ketb olundu.
Fi’s-sâmin aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: El-Hâc Mahmud b. Mustafa, Receb Çavuş b. Abdi, Hüseyin Beşe b. 
Ali, Ahmed Beşe b. Hüseyin, Manol v. Yorgi, Kiryazi v. Yorgi, Karâyî v. Fanakoz

230 [46a-2] Ahmed Bey b. Hüseyin’in kaçan kölesi Siyavuş’un Ebûbekir 
Beşe’de bulunduğu ve kendisine teslimi
Vilâyet-i Anadolu’da Bigadiç kasabası sâkinlerinden râfi‘-i hâze’l-kitâb Ahmed Bey 
b. Hüseyin nâm cündî meclis-i şer‘-i şerîf-i lâzımü’t-tevkīrde medîne-i Hazret-i 
Ebî Eyyûb el-Ensârî -dâme fî rıdvâni’l-Bârî-’de İdris Köşkü demekle ma‘rûfe 
mesîre kurbunda vâki‘ Zeyneb Hâtun mahallesi sâkinlerinden olup Ebûbekir 
Beşe b. Hüseyin mahzarında üzerine da‘vâ ve takrîr-i kelâm edip işbu orta boy-
lu elâ gözlü kumral çatık kaşlı Gürciyyü’l-asl Siyavuş b. Abdullah nâm gulâm 
abd-i memlûküm olup lâkin târih-i kitâbdan elli beş gün mukaddem mülküm-
den ibâk etmişidi, el-hâletü hâzihî mezbûr Ebîbekir yedinde buldum suâl olu-
nup teslîmine tenbîh olunsun dedikde gıbbe’s-suâl merkūm Ebûbekir cevâbında 
gulâm-ı mezbûru gāib ani’l-meclis Mehmed nâm kimesne karındaşımdı[r] deyû 
bundan akdem bana teslîm etmişidi deyû ikrâr, lâkin gulâm-ı mezbû[r] müdde‘î-i 
merkūmun abd-i memlûkü olup vech-i muharrer üzre mülkünden ibâk eylediğini 
münkir olıcak müdde‘î-i mezbûrdan müdde‘âsını mübeyyine beyyine taleb olun-
dukda udûl-i müslimînden olup kasaba-i merkūme sâkinlerinden [46b] Mehmed 
Bey b. Abdülbâkī ve Ömer Bey b. İsâ ve Mehmed Bey b. Ebûbekir ve Bayram Efen-
di [b.] Ebûbekir nâm kimesneler li ecli’ş-şehâde meclis-i şer‘a hâzırûn olup fi’l-
hakīka gulâm-ı mevsûf-ı mezbûr müdde‘î-i merkūm Ahmed Bey’in mülkü olup 
târih-i kitâbdan elli beş gün mukaddem mülkünden minvâl-i mübeyyen üzre ibâk 
etmişid[i] bu husûsa şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde şehâdetleri makbûle oldukdan sonra gulâm-ı mevsûf-ı 
merkūmu âhara bey‘ veya hibe veyâhud vücûh-ı şer‘iyyeden bir tarîkle mülkün-
den ihrâc eylemediğine müdde‘î-i mezbûr Ahmed Bey’e yemîn teklîf olundukda 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle ba‘de’l-hükm mâ 
hüve’l-vâki‘ bi’t-taleb ketb olundu.
Fi’l-yevmi’l-ışr[în] min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mustafa Efendi b. Hasan, Ahmed Efendi b. Mehmed, Bayram Efen-
di b. Ebûbekir, Mehmed Bey b. Abdullah







231 [46b-1] Miho’nun oğullarının mülk ev ile beş parça mülk bağlarını 
sattıkları, tarlalarının tasarrufunu da devrettikleri
Vilâyet-i Rumeli’nde Premedi kazâsına tâbi‘ Radhova nâm karye ahâlîsinden Kir-
ko ve Çeho veledey Miho ve Miho v. Çeko nâm zimmîler meclis-i şer‘-i şerîfde 
işbu sâhibü’l-vesîka Panko v. Kuli ve Kirko v. Panko ve Kiko v. Hıristo nâm 
zimmîler muvâcehesinde her biri bi’t-tav‘ ikrâr ve i‘tirâf edip ber vech-i iştirâk 
mülkümüz olup kazâ-i mezbûr tevâbi‘inden Postine nâm karyede vâki‘ bir taraf-
dan Çelo v. Kosta ve bir tarafdan mezbûr Kiko ve bir tarafdan Hıristo v. Kika nâm 
nasrânîler mülkleri ve bir tarafdan tarîk-i âm ile mahdûd bir bâb tahtânî odayı 
ve bir kileri ve bir kıt‘a hadîkayı müştemil mülk menzil ile her birinin hudûdu 
beynimizde ma‘lûm beş kıt‘a mülk bağlarımızı ve adedi beynimizde ma‘lûm dut 
ve ceviz eşcârımızı dahi mezbûrûn zimmîlere bi safkatin vâhidetin dokuz bin 
akçeye bey‘-i kat‘î ile bey‘ edip anlar dahi ale’ş-şeriketi’s-seviy minvâl-i muhar-
rer üzre iştirâ ve kabûl eylediklerinden sonra yine mezbûr Postine karyesi sınırı 
dâhilinde mevâzi‘-i adîdede vâki‘ lede’l-ahâlî ve’l-cîrân ma‘lûmü’l-hudûd on kıt‘a 
tarlalarımızın hakk-ı tasarruflarını dahi sâhib-i arz ma‘rifetiyle merkūmûn Panko 
ve Kirko ve Kiko’ya iki bin akçe bedel mukābelesinde ferağ ve tefvîz anlar dahi 
vech-i muharrer üzre ale’l-iştirâk tefevvuz ve kabûl eylediklerinden sonra semen-i 
mezbûr ile bedel-i merkūm cem‘an on bir bin cedîd akçeyi yedlerinden tamâmen 
ahz ü kabz eylediğimizden sonra emlâk-i merkūme ile ol tarlaları mahallinde zabt 
ve tasarrufa merkūmûn zimmîleri taslît eyledim dediklerinde gıbbe’t-tasdîk mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Receb b. Mahmud, Peço v. 
Kulu, Mihal v. Daçka, Hıristo v. Duka, Manol v. Kiko ve gayr

232 [46b-2] Giro ve Lasko’nun tasarruflarındaki tarlanın tasarruf hakkını 
Leço v. Yani’ye devrettikleri
Vilâyet-i Rumeli’nde Premedi kazâsına tâbi‘ Karabova nâm karyeden Giro ve Las-
ko v. Metro nâm zimmîler meclis-i şer‘-i şerîf-i lâzımü’t-tevkīrde Leço v. Yani nâm 
nasrânî muvâcehesinde her biri ikrâr ve i‘tirâf edip ber vech-i iştirâk tasarrufu-
muzda olup karye-i merkūmede vâki‘ bir tarafdan mersûm Leço ta[r]lası ve bir 
tarafdan Ketro v. Metri nâm zimmî tarlası ve bir tarafdan orman ve bir tarafdan 
pınar ile mahdûd olup tahmînen dört dönüm bir kıt‘a tarlamızın hakk-ı tasar-
rufunu mesfûr Leço’ya beş yüz cedîd akçe bedel mukābelesinde tefvîz bi’l-ferağ 
eylediğimizde ol dahi sâhib-i arz ma‘rifetiyle vech-i mübeyyen üzre tefevvuz ve 
kabûl eyleyip hakk-ı ferağ olan meblağ-ı mezbûr beş yüz cedîd akçeyi mersûm 
Leço yedinden tamâ[men] ahz ü kabz eylediğimden sonra ol tarlayı mahallinde 
zabt ve tasarrufa merkūm Leço’yu taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb [ketb] olundu.
Fi’l-yevmi’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: [48a] Ebûbekir Beşe b. Mehmed, Ali Beşe b. Mehmed, diğer Ali 
Beşe b. Mustafa, Mehmed Beşe b. Hasan, Fanoş v. Zedto, Bedyos v. Noş, Nikola v. 
Yani, Beho v. Nikola, Manol v. Yorgi

233 [47a-1] Hasan Bey b. Mahmud’un mülk menzilini Dilaver 
b. Abdullah’a sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Kiremitçi Sü-
leyman Çelebi mahallesi sâkinlerinden fahrü’l-eşbâh Hasan Bey b. Mahmud nâm 
cündî meclis-i şer‘-i şerîf-i lâzımü’t-teşrîfde işbu râfi‘ü’l-vesîka mu‘takı Dilâver 
b. Abdullah nâm kimesne muvâcehesinde bi’t-tav‘ ve’r-rızâ ikrâr ve i‘tirâf edip 
mahmiye-i Galata tevâbi‘inden İstinye nâhiyesi muzâfâtından Telli demekle 
ma‘rûfe karyede vâki‘ bir tarafdan Sinan Beşe b. Mahmud mülkü ve bir tarafdan 
Mehmed Çelebi b. ( ) mülkü ve bir tarafdan yine benim mülküm ve bir tarafdan 
tarîk-i âm ile mahdûd olup eşcâr-ı müsmire ve gayr-ı müsmire hadîkayı müştemil 
olan mülk menzil arsayı bi cümleti’t-tevâbi‘ ve’l-[le]vâhık mezbûr Dilâver’e tara-
feynden îcâb [ve] kabûl[ü] hâvî bey‘-i bâtt-ı sahîh-i şer‘î ile dört bin cedîd akçeye 
bey‘ ve teslîm ol dahi vech-i mübeyyen üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûr dört bin akçeyi mezbûr [Di]lâver 
yedinden tamâ[men] ahz ü kabz eyledim ba‘de’l-yevm arsa-i merkūmede benim 
vechen mine’l-vücûh-ı şer‘iyye alâka ve medhalim yokdur mersûm Dilâver’in 
mülk-i müşterâsıdı[r] keyfemâ yeşâ ve hasbemâ yehtâr mutasarrıf olsun dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mehmed Efendi b. Mihal?, Sinan Efendi b. el-Hâc Derviş, Mustafa 
Efendi b. Hasan, Ahmed Efendi b. Mehmed, Ali Beşe b. Mustafa, Hüseyin Beşe b. 
Ali, Bayram b. Mehmed, Abdi b. İskender

234 [47a-2] Mustafa Bey’in babası Ali’nin âzat ettiği câriyesinin vefatıyla 
terekesinden hissesini talep ettiği
Vilâyet-i Anadolu’da Eflânî kazâsına tâbi‘ Mülâyim demekle ma‘rûf kar-
ye sâkinlerinden işbu râfi‘ü’l-kitâb Mustafa Bey b. Ali nâm kimesne meclis-i 
şer‘-i şerîfde bundan akdem vefât eden Şâkire bt. Abdullah nâm hâtunun cemî‘ 
metrûkâtına vâzı‘ü’l-yed idiği mütehakkık olan zevci Hasan Beşe b. Abdülbâkī 
nâm kimesne muvâcehesinde üzerine da‘vâ edip müteveffât-ı merkūme babam 
merhûm-ı mezbûrun mu‘takası olup hâlen verâseti bana ve zevci mezbûr Hasan 
Beşe’ye münhasıra iken mezbûr Hasan Beşe müteveffât-ı mersûmenin cümle 
metrûkâtına vaz‘-ı yed edip hisse-i şer‘iyyemi vermede te‘allül eder, suâl olunup 
hisse-i şer‘iyye-i ma‘lûmemi teslîme merkūm Hasan Beşe’ye tenbîh olunmak 
matlûbumdur dedikde gıbbe’s-suâl mezbûr Hasan Beşe cevâbında müteveffât-ı 
merkūmenin zevci olmak hasebiyle muhallefâtına vaz‘-ı yed eylediğin ikrâr lâkin 
müdde‘î-i mersûm müteveffât-ı merkūmenin mevlâsı mezbûr Ali Çavuş’un sulbî 
oğlu olduğunu münkir olıcak müdde‘î-i merkūmdan müdde‘âsını mübeyyine 
beyyine taleb olundukda udûl-i müslimînden olup karye-i mezbûre sâkinlerinden 
Kemal b. Mahmud ve Sefer b. İvaz nâm kimesneler li ecli’ş-şehâde meclis-i şer‘a 
hâzırân olup istişhâd olunduklarında fi’l-hakīka müteveffât-ı merkūme müdde‘î-i 
mezbûr Mustafa Bey’in babası merkūm Ali Çavuş’un câriye-i memlûkesi olduğu 
hâlde âzâd etmişidi, müteveffât-ı merkūme mezbûr Ali Çavuş’un mu‘takası olup 
ve müdde‘î-i mezbûr Mustafa Bey mersûm Ali Çavuş’un sulbî oğludur deyû her 
biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiye şehâdetleri 
makbûle olmağın mûcebiyle ba‘de’l-hükm bi’t-taleb ketb olundu.
Fi’l-yevmi’s-sâlis ve’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Abdullah Efendi b. Mehmed, Murad Beşe b. Mehmed, Hasan Beşe 
b. Ali, Mustafa Beşe b. Mehmed, Ali Beşe b. Mustafa ve gayr

235 [47b-1] Hasan Bey b. Mahmud’un mülk menzil arsasını Mehmed 
Çelebi b. Mustafa’ya sattığı
Medîne-i Ebî Eyyûb el-Ensârî -dâme fî rıdvâni’l-Bârî-’de merhûm Kiremitçi Sü-
leyman Çelebi mahallesi sâkinlerinden fahrü’l-eşbâh Hasan Bey b. Mahmud nâm 
cündî meclis-i şer‘-i şerîf-i lâzımü’t-tevkīrde işbu râfi‘ü’l-vesîka Mehmed Çelebi 
b. Mustafa nâm kimesne muvâcehesinde bi’t-tav‘i’s-sâf ikrâr ve i‘tirâf edip silk-i 
mülk-i sahîhimde münselik olup mahrûse-i Galata tevâbi‘inden İstinye nâhiyesi 
muzâfâtından Telli köyü demekle ma‘rûfe karyede vâki‘ bir tarafdan yine benim 
mülküm olan menzil ve bir tarafdan Dilâver b. Abdullah mülkü ve bir tarafdan 
tarîk-i âm ve bir tarafdan tarîk-i hâs ile mahdûd olup eşcâr-ı müsmire ve gayr-ı 
müsmire hadîkayı müştemil olup İprivî yeri demekle ma‘rûfe olan mülk menzil 
arsasını cümle tevâbi‘ ve levâhıkı ile mezbûr Mehmed Çelebi’ye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile üç bin yüz cedîd akçeye bâtten bey‘ ve 
teslîm ol dahi minvâl-i mübeyyen üzre iştirâ ve tesellüm ve kabz ve kabûl eyledik-
den sonra semen olan meblağ-ı mezbûru yedinden tamâmen ahz ü kabz eyledim 
ba‘de’l-yevm arsa-i merkūmede benim vechen mine’l-vücûh alâka ve medhalim 
yokdur merkūm Mehmed Çelebi’nin mülk-i müşterâsıdır keyfemâ yeşâ mutasar-
rıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe min şuhûri sene hamsin ve sittîn 
ve elf.
Şuhûdü’l-hâl: Mustafa Efendi b. Hasan, Mehmed Efendi b. Habil, Ahmed Efendi b. 
Mehmed, el-Hâc Mahmud b. Mustafa, Ali Beşe b. Mustafa, Mustafa Çelebi b. Hü-
sam Efendi, Hüseyin? b. Ali ve gayr

236 [47b-2] Hasan Bey b. Ahmed’in Rus asıllı Ahmed b. Dilaver adlı 
kölesini vasiyet yoluyla âzat eylediği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Kire-
mitçi Süleyman Çelebi mahallesi sâkinlerinden fahrü’l-eşbâh Hasan Bey b. Ah-
med nâm cündî meclis-i şer‘-i şerîf-i lâzımü’t-teşrîfde abd-i memlûkü işbu râfi‘ü’l-
vesîka açık kaşlı sar[ı] elâ gözlü Rusiyyü’l-asl Ahmed b. Dilâver nâm gulâm-ı 
şâbb-ı emred muvâcehesinde bi’t-tav‘ ve’l-ihtiyâr lâ-bi’l-kerh ve’l-icbâr ikrâr ve 
i‘tirâf edip gulâm-ı mevsûf-ı mezbûru bi emrillâhi’l-meliki’l-müte‘âl dâr-ı fenâdan 
dâr-ı bekāya intikāl ve irtihâl etmezden kırk gün mukaddem âzâd olmak üzre 
tedbîr-i mukayyed ile gulâm-ı mevsûf-ı mezbûru tedbîr eyledim gulâm-ı mevsûf-ı 
mezbûr kazâ-i nahb eylediğimde sâir harâir-i asliyyîn gibi hür olup veresemden 
kimesne gulâm-ı mezbûra vechen mine’l-vücûhi’ş-şer‘iyye ve sebeben mine’l-
esbâbi’l-mer‘iyye dahl ve ta‘arruz etmeyeler dedikde mukırr-ı merkūm Hasan 
Bey’in minvâl-i muharrer üzre cârî ve sâdır olan cemî‘ ikrâr ve i‘tirâfların gulâm-ı 
mevsûf-ı mezbûr vicâhen ve şifâhen tasdîk etmeğin mâ hüve’l-vâki‘ bi’l-ibtigā 
ketb olundu.
Fî evâhiri Zilhicceti’l-harâm li sene hamsin ve sittîn ve elf.
Şuhûdü’l-hâl: Mustafa Çelebi b. Ali, Mehmed Çelebi b. Mustafa, Mehmed Çelebi b. 
Hasan, Ahmed Efendi b. Mehmed, Mustafa b. Mehmed, Ali Beşe b. Mustafa, Hü-
seyin b. Ali, Bayram Sofu b. Mehmed ve gayruhüm mine’l-hâzırîn

237 [47b-3] Âişe bt. Ali’nin mülk menzilini İlya’nın oğulları Kosta ve 
Laskari’ye sattığı
Mahrûse-i İstanbul hısnı ebvâbından Topkapısı dâhilinde İmâm Kulu mahalle-
si sâkinelerinden umdetü’l-muhadderât Âişe bt. Ali nâm hâtun meclis-i şer‘-i 
hatîr-i lâzımü’t-tevkīrde işbu hâmileyü’s-sifr Kosta ve Laskari veledey İlya nâm 
nasrânîler muvâcehelerinde bi tav‘ihâ ikrâr ve i‘tirâf edip silk-i mülk-i sahîhimde 
münharit ve muntazam olup Havâss-ı sultâniyye -hamâha’llâhu te‘âlâ ani’l-âfât 
ve’l-beliyye- kazâsına [tâbi‘] Nikoz demekle ma‘rûfe karyede vâki‘ bir tarafdan 
Mihal v. Dimitri mülkü ve bir tarafdan İlya v. Dimitri mülkü ve bir tarafdan Yorgi 
v. Avram mülkü ve bir tarafdan tarîk-i âm ile mahdûd olup bir bâb tahtânî oda-
yı ve zât-ı eşcâr-ı müsmire ve gayr-ı müsmire bahçeyi ve bir kıt‘a bağı müştemil 
olan mülk menzili bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık 
mezbûrân Kosta ve Laskari’ye tarafeynden îcâb ve kabûlü hâvî bey‘-i bâtt-ı sahîh-i 
şer‘î yedi bin beş yüz cedîd akçeye bâtten bey‘ ve kabz-ı semen-i ma‘dûd ve 
teslîm-i mebî‘-i mahdûd eyledim, ba‘de’l-yevm menzil-i mahdûd-ı mezkûrda vec-
hen mine’l-vücûhi’ş-şer‘iyye alâka ve medhalim yokdur mukarrirân zimmîlerin 
mülk-i müşterâlar[ı] olmuşdur keyfemâ yeşâ her biri ber vech-i iştirâk mutasar-
rıf olsun dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb 
olundu.
Fi’l-yevmi’s-sâlis ve’l-ışrîn min Zilhicceti’ş-şerîfe min şuhûri sene hamsin ve sittîn 
ve elf.
Şuhûdü’l-hâl: Mehmed b. Hasan, Hüseyin b. Abdullah, Ali b. İskender, es-Seyyid 
Mehmed Ağa b. Mehmed, Ali b. Mustafa, Hüseyin b. Ali, Bayram b. Mehmed, Ah-
med Beşe b. Hasan, Mahmud Beşe b. Mehmed ve gayruhüm mine’l-hâzırîn

238 [48a-1] Şaban Efendi b. Ebîbekir’in mülk menzilinin Fâtıma Hatun 
bt. Mustafa’ya satılması
Medîne-i Hazret-i Ebî Eyyûb el-Ensârî -razıye anhü rabbühü’l-Me[li]kü’l-Bârî-
de Evlice Baba mahallesi sâkinlerinden Şaban Efendi b. Ebîbekir nâm kimesne 
meclis-i şer‘-i şerîf-i enverde işbu sâhibetü’l-kitâb Fâtıma Hâtun bt. Mustafa nâm 
hâtun mahzarında bi tav‘ihî ikrâr ve i‘tirâf edip silk-i mülk-i sahîhimde münse-
lik olan emlâkimden olup medîne-i mezbûrede Zeyneb Hâtun mahallesinde vâki‘ 
bir tarafdan Mehmed Usta mülk[ü] bir tarafdan ba‘zan Mehmed Efendi ve ba‘zan 
Cenâne Hâtun mülkleri ve bir tarafdan Mehmed Çelebi mülkü ve bir tarafdan 
tarîk-i âm ile mahdûd ve mümtâz iki bâb fevkānî ve üç bâb tahtânî odaları ve 
sofayı ve iki su kuyusunu ve kenîfi ve zât-ı eşcâr-ı müsmire ve gayr-ı müsmire bah-
çeyi müştemil mülk menzilimi bi cümleti’t-tevâbi‘ ve’l-levâhık mezbûre Fâtıma 
Hâtun’a fıddî râyic fi’l-vakt yirmi beş bin akçeye bey‘-i kat‘î ile bey‘ ve teslîm ol 
dahi vech-i meşrûh üzre iştirâ ve tesellüm ve kabz ve kabûl eyledikden sonra se-
meni olan mârrü’z-zikr yirmi beş bin akçeyi merkūme Fâtıma Hâtun yedinden 
tamâmen ahz ü kabz eyledim ba‘de’l-yevm menzil-i mezkûrda benim alâka ve 
medhalim yokdur mezbûre Fâtıma Hâtun’un mülk-i müşterâsıdır keyfemâ yeşâ ve 
hasbemâ yehtâr mutasarrıf olsun dedikde gıbbe’t-tasdîk[i’ş-]şer‘î mâ hüve’l-vâki‘ 
bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mehmed Beşe b. Mustafa, es-Seyyid İbrahim Çelebi b. Halil, Hasan 
Efendi b. Hüseyin, Hüseyin Efendi b. Mehmed el-İmâm, Ali Bey b. Murtaza, Ali 
Bey b. Mustafa, Abdullah b. İskender

239 [48a-2] Yusuf Beşe b. Mehmed’in mülk menzilini Otakçı 
mahallesinin avârız vakfına bey‘ bi’l-istiğlâl yoluyla sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından 
Otakçı mahallesi sâkinlerinden Yusuf Beşe b. Mehmed nâm râcil meclis-i şerî’at-i 
şerîfede mahalle-i mezbûrenin avârızı vakfına hâlen mütevellî olan işbu hâmilü’l-
kitâb Murad Beşe b. Mehmed nâm mütevellî mahzarında bi’t-tav‘ ve’r-rızâ ikrâr-ı 
tâm ve takrîr-i kelâm edip mahalle-i mezbûrede vâki‘ bir tarafdan Ali Çelebi mül-
kü ve bir tarafdan İbrahim b. Mustafa mülkü ve bir tarafdan ba‘zan el-Hâc Meh-
med ve ba‘zan Yusuf mülkleri ve bir tarafdan tarîk-i âm ile mahdûd mülk menzili-
mi bi cümleti’t-tevâbi‘ ve’l-levâhık mütevellî-i mezbûr Murad Beşe’ye beher riyâlî 
guruş seksen beşer akçeye olmak üzre otuz yedi buçuk kıt‘a riyâlî kebîr guruşa 
bi tarîki’l-istiğlâl bey‘ edip ve kabz-ı semen ve teslîm-i mebî‘ eylediğimden sonra 
yine mütevellî-i mezkûr menzil-i mahdûdu ba‘de’t-tahliyeti’ş-şer‘iyye târih-i kitâb 
senesi şehri Ramazânü’l-mübârek gurresinden üç sene tamâmına değin beher 
sene dörder yüz ellişer akçeden cem‘an bin üç yüz elli akçe ücret ile bana îcâr ve 
teslîm ben dahi vech-i muharrer üzre istîcâr ve tesellüm ve kabûl eyledim dedikde 
gıbbe’t-tasdîki’ş-şer‘î yine mahalle-i mezbûrede sâkin Selim Beşe b. Ali nâm râcil 
mütevellî-i mezbûr muvâcehesinde takrîr-i kelâm edip menzil-i mezkûrun der-
kine ve ücret-i merkūmeye tarafeynden emr ve kabûlü hâviye kefâlet-i sahîh[a]-i 
şer‘iyye ile kefîl oldum dedikde vâki‘ü’l-hâl bi’l-ibtigā ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe sene hamsin ve sittîn ve elf.
Şuhûdü’l-hâl: Mustafa b. Habib el-Müezzin, Mehmed Çelebi b. Ahmed, Mehmed 
Efendi b. Sefer el-İmâm, Mustafa b. Abdullah, Halil Beşe er-Râcil

240 [48a-3] Âişe bt. Hasan’ın zevci Abdullah b. Mahmud ile muhâlaa 
ile boşandıkları
Medîne-i Hazret-i Ebî Eyyûb el-Ensârî mahallâtından Süleyman Subaşı mahalle-
si sâkinelerinden Âişe nâm hâtunun babası ve tarafından hul‘-ı âti’z-zikri ikrâra 
vekîl olup mezbûrenin zâtını ma‘rifet-i şer‘iyye ile ârifân olan Dilâver b. Abdullah 
ve Yusuf b. Mustafa şehâdetleriyle şer‘an vekâleti sâbite olan Hasan Beşe b. Hüse-
yin nâm kimesne mahfil-i kazâda işbu râfi‘ü’l-kitâb Abdullah b. Mahmud mah-
zarında bi’l-vekâle ikrâr-ı tâm edip kızım müvekkile-i mezbûre ile beynlerinde 
şikāk-ı küllî vâkı‘a olmağın zimmetinde mütekarrir olan iki bin cedîd akçe mehr-i 
müeccelinden ve nafaka-i iddet-i şer‘iyyesinden ve me’ûnet-i süknâsından fâriğa 
olmak üzre zevci mezbûr Abdullah ile muhâla‘a-i sahîha-i şer‘iyye ile muhâla‘a 
eyleyip zimmetini zevciyete müte‘allik âmme-i da‘vâdan ibrâ ve iskāt eyledim dedi 
dedikde merkūm Abdullah dahi minvâl-i meşrûh üzre olan hul‘u kabûl edip ben 
dahi müvekkile-i mezbûrenin zimmetini zevciyete müte‘allik cemî‘ da‘vâdan ibrâ 
ve iskāt eyledim dedikde ahadühümâ âharın kelimât-ı mahkiyesini vicâhen ve 
şifâhen tasdîk ve tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Zilhicceti’ş-şerîfe sene 1065.
Şuhûdü’l-hâl: Mahmud Beşe b. Mustafa çukadâr, Abdi Beşe b. İskender, Bayram Sofu 
b. Mehmed, Hüseyin Çelebi b. Ali, Ali Beşe b. Mustafa ve gayruhüm mine’l-hâzırîn

241 [48b-1] Efendire bt. Andon ile kız kardeşinin Hamza Çavuş’un para 
vakfından aldıkları borca karşılık evlerini rehin verdikleri
Mahmiye-i İstanbul hısnı ebvâbından medîne-i Hazret-i Ebî Eyyûb el-Ensârî 
kapısı dâhilinde Mustafa Paşa-yı Atîk mahallesi sâkinelerinden Efendire bt. An-
don nâm nasrâniye asâleten ve li ebeveyn kız karındaşı Vesno nâm nasrâniyenin 
karındaşı ve zikr-i câ’î husûsa vekîli olup mezbûreyi ârifân olan Bayram Halîfe 
b. Ebîbekir ve Mustafa Çelebi b. Mehmed nâm kimesneler şehâdetleriyle şer‘an 
vekâleti sâbite olan Mahmud Beşe b. Abdullah nâm hindî meclis-i şer‘-i şerîf-i 
lâzımü’t-tevkīrde medîne-i merkūmede merhûm Emir Buhârî mahallesinde 
vâki‘ merhûm Hamza Çavuş vakf eylediği nukūda meşrûtiyet üzre mütevellî olan 
umdetü’l-müderrisîn Mehmed Efendi b. Hasan nâm kimesne mahzarında her biri 
bi’l-asâle ve bi’l-vekâle ikrâr ve i‘tirâf edip hâlen vakf-ı mezbûra dokuz bin akçe-
si beher riyâlî guruş seksener akçeye mâ‘adâsı seksen beşer akçeye olmak üzre 
on altı bin akçe asl-ı mâl ve semeni târih-i kitâbdan üç yüz gün tamâmına dek 
müeccel ve mev‘ûd çuka bahâsından iki bin akçe ki cem‘an zimmetimizde on se-
kiz bin cedîd akçe mâl-ı vakf-ı mezbûr olup hâlen ale’ş-şeriketi’s-seviy mülkümüz 
olup zikr olunan Mustafa Paşa mahallesinde vâki‘ bir tarafdan Kasab Ali Beşe 
mülkü ve bir tarafdan meyhâneci Dimo mülkü ve bir tarafdan cidâr-ı hamam ve 
bir tarafdan tarîk-i âm ile mahdûd üç bâb fevkānî odaları ve bir su kuyusunu 
ve havluyu müştemil olan mülk menzilimizi deynimiz olan meblağ-ı mezbûr on 
sekiz bin akçe mukābelesinde mütevellî-i mezbûr Mehmed Efendi yedine rehin 
vaz‘ ve teslîm eylediğimizde ol dahi irtihân ve tesellüm ve kabûl ve kabz eyledi de-
dikde gıbbe’t-tasdîki’ş-şer‘î yine mezbûr mütevellî-i merkūm muvâcehesinde her 
biri bi’l-asâle ve bi’l-vekâle ikrâr ve i‘âde-i kelâm edip mütevellî-i müşârun-ileyh 
Mehmed Efendi’yi tarafımızdan azl ve in‘izâlden masûn vekâlet-i devriyye ile vekîl 
eylediğimizde ol dahi vekâlet-i mezbûreyi kabûl eyledi eğer meblağ-ı mezbûru 
ecel-i mezbûr hulûlünde cânib-i vakf-ı mezbûra edâdan âcize olursak mütevellî-i 
mezbûr menzil-i mahdûd-ı mezkûru semen-i misli ile âhara bey‘ ve semeninden 
deyn-i mezbûru edâ eyleye dediklerinde mezbûr dahi vekâlet-i mersûmeyi kabûl 
ve merâsimini edâya ta‘ahhüd etmeğin mâ hüve’l-vâki‘ bi’t-taleb ketb olundu.
Fî gurreti Muharrem sene [10]66.
Şuhûdü’l-hâl: Mustafa Efendi b. Hasan, Mehmed Efendi b. Nasuh, Mustafa Çele-
bi b. Mehmed el-Müezzin, Mehmed Efendi b. Hüseyin, İbrahim Beşe b. Ebîbekir, 
Ebûbekir Dede b. Hasan ve gayruhüm mine’l-hâzırîn

242 [48b-2] Handan Beşe’nin evine hırsızlık için giren Kurd’u harbe ile 
başına vurarak öldürdüğü, cesedinin keşfi
Havâss-ı sultâniyye kazâsına tâbi‘ Terkos nâhiyesi ihtivâsından El-Hâc Mihaliç 
demekle ma‘rûfe karye sâkinlerinden işbu râfi‘ü’l-kitâb Handan Beşe b. Abdul-
lah nâm râcil meclis-i şer‘-i şerîfde takrîr-i kelâm edip târih-i kitâb gecesi nısfu’l-
leylde ben zevcem ile uykuda iken karye-i merkūmede ter oğlanı Kur[d] nâm 
zimmî sokak kapısı ile harmanım kapısını açıp haremime girip ben dahi evime 
harâmzâde girmişdir deyû haberdâr olduğumda evimden harbe ile taşra haremi-
me çıktığımda mezbûr Kurd beni elinde olan âlet-i harble urup boşa getirip ben 
dahi harbe ile darb eylediğimde başının sol tarafına darb ve katl eyledim kıbel-i 
şer‘-i şerîfden üzerine varılıp keşf ve müşâhede olunmak matlûbumdur dedikde 
savb-ı şer‘-i kavîmden umdetü’l-müderrisîn Mevlânâ Receb Efendi irsâl olunup 
ol dahi zeyl-i sahîfede mastûrü’l-esâmî müslimîn ile katîl-i mezbûrun üzerine 
varıp fi’l-vâki‘ mezbûr Kurd serika kasdıyla merkūm Handan Beşe’nin menzili-
ne girip hareminde katl olunduğu ve eser-i cerhi başının sol tarafında olduğu-
nu ba‘de’l-keşf müşâhede ve mu‘âyene eylediklerini ve ahâlî-i karye-i merkūme 
katîl-i merkūmun kendi hâlinde olmayıp harâmiyyûn ve eşkiyâdandır deyû haber 
verdiklerini Mevlânâ-yı mezbûr mahallinde tahrîr ba‘dehû meclis-i şer‘a gelip alâ 
vukū‘ihî inhâ ve takrîr etmeğin mâ hüve’l-vâki‘ bi’t-taleb [ketb] olundu.
Fî gurreti Muharremi’l-harâm li sene sittîn ve sittîn ve elf.
Şuhûdü’l-hâl: Ömer Ağa b. Mehmed, Mehmed Çelebi b. Ahmed, Receb Efendi 
b. Mehmed, Ahmed Çelebi b. Mustafa, Mehmed Beşe b. Ali, Bayram Ağa b. Ali, 
Mehmed Beşe b. Ali, Mahmud Beşe b. Abdullah, Mustafa Beşe b. Abdullah, Bay-
ram b. Abdullah

243 [49a-1] Kostantin v. Yorgi’nin aldığı borcu ödeyen kefiline mülk 
evini bey‘ bi’l-vefâ ile sattığı
Medîne-i Gelibolu’ya tâbi‘ Şehirköyü nâhiyesi muzâfâtından Hora nâm kar-
ye sâkinlerinden Kostantin v. Yorgi nâm zimmî husûs-ı câ’i’z-zikri ikrâra kendi 
tarafından asîl ve li ebeveyn er karındaşı Yamadi nâm nasrânî tarafından sâbitü’l-
vekâle vekîl olmağla meclis-i şer‘-i şerîf-i lâzımü’t-tevkīrde işbu râfi‘ü’s-sifr Dimo 
v. Andriye nâm [zimmî] muvâcehesinde bi’l-asâle ve bi’l-vekâle ikrâr-ı tâm ve 
takrîr-i kelâm edip hâlen mahrûse-i İstanbul’da mesned-nişîn-i hükûmet olan 
a‘lemü’l-ulemâ’i’l-izâm efdalü’l-fuzalâ’i’l-fihâm câmi‘u’l-fürû‘ ve’l-usûl hâvi’l-
ma‘kūl ve’l-menkūl yenbû‘ü’l-fezâ’il metbû‘ü’l-efâzıl zü’l-hubbi’z-zâhir kâbiren 
an kâbir Şeyhîzâde Efendi hazretlerinin cedleri vakfına zimmetimizde on altı bin 
akçe deynimiz olup meblağ-ı mezbûra mersûm Dimo emr ve kabûlü hâviye kefîl 
olmağla müşârun-ileyh Şeyhîzâde Efendi hazretleri vakf-ı mezbûra meşrûtiyet 
üzre mütevellî olmağın meblağ-ı mezbûru târih-i kitâbdan bir buçuk sene mu-
kaddem kefîl-i merkūm ile bizden taleb ve vekîli gāib ani’l-meclis Mehmed Efendi 
yediyle on bir bin akçesini kefîl-i merkūmdan ve beş bin akçesini bizden tamâmen 
kabz etmekle kefîl-i mezbûr Dimo’ya vech-i muharrer üzre on bir bin akçe deyni-
miz olmuşidi hâlen ber vech-i iştirâk mülkümüz olup karye-i mersûmede vâki‘ iki 
tarafdan Toma v. Tanaş mülkü ve bir tarafdan sâhil-i bahr ve bir tarafdan tarîk-i 
âm ile mahdûd olup büyût-i adîdeyi ve hadîkayı müştemil olan mülk menzili-
mizi târih-i kitâbdan üç sene tamâmına değin bey‘ bi’l-vefâ vechi üzre meblağ-ı 
mezbûr on bir bin akçeye merkūm Dimo’ya bey‘ edip ol dahi vefâ vechi üzre iştirâ 
ve kabûl eyleyip eğer meblağ-ı mezbûru ecel-i mezbûr hulûlünde kefîl-i merkūm 
Dimo’ya edâ ve teslîm etmezsek bey‘-i mezbûr bâtte münkalib olsun dedikde 
gıbbe’t-tasdîki’ş-şer‘î mebî‘-i mezbûru mahallinde zabt ve tasarrufa müşterî-i 
mezbûr Dimo’yu taslît eyledim dedikde gıbbe’t-tasdîki’l-mu‘teber [ketb olundu].
Fi’l-yevmi’s-sâlis mine’l-Muharremi’l-harâm sene [10]66.
Şuhûdü’l-hâl: Mustafa Çelebi el-Mütevellî, Hasan Çelebi b. ( ), Ali Beşe b. Mustafa, 
Hüseyin Beşe b. Ali, Bayram Sofu b. Mehmed, Abdi el-Muhzır, İstati v. Armağan, 
Polo? v. Todori, Yani v. Kosta, Rizo v. Çalık, Riso v. Dolu

244 [49a-2, Arapça] Hatice Hatun bt. Abdülbâki’nin zevci Mehmed 
b. Kurd’dan muhâlaa ile boşandığı
Bu bir hüccet-i sahîha-i şer‘iyye ve vesîka-i sarîha-i mer‘iyyedir ki onda olanın 
zikri ile mazmûnu bilinir.
Medîne-i Hazret-i Ebî Eyyûb el-Ensârî –dâme fî rıdvâni’l-Bârî- mahallâtından 
Serv mahallesinde sâkine olan Hatice Hâtun bt. Abdülbâkī nâm hâtun meclis-i 
şerî‘atü’ş-şerîfetü’l-garrâ ve mahfil-i tarîkatü’r-refî‘atü’z-zehrâda –Allahü te‘âlâ 
kötülüklerden ve zararlardan korusun- zevci mahalle-i merkūmede sâkin işbu 
râfi‘-i hâze’l-kitâb Mehmed b. Kurd nâm kimesne ile muhâla‘a oldukda ol dahi 
onunla nikâhlarında akdedilmiş olan kadri ve nisâbı râyic fi’l-vakt fıddî dört yüz 
akçe mehr-i müecceli ve nafaka-i iddeti ve me’ûnet-i süknâsı kendi üzerine olmak 
üzre muhâla‘a-i sahîha-i şer‘iyye ile muhâla‘a olmağın akd-i cedîd ve sadâk-ı 
müste’nef olmaksızın kendisine helâl olmayacak şekilde bâ’in oldukdan sonra her 
biri âharın zimmetini hukūk-ı zevciyete müte‘allika cemî‘ da‘âvî ve mütâlebâtdan 
ibrâ-i âmm-ı kātı‘un li’n-nizâ‘ ve râfi‘ün li’l-husûmet ile ibrâ eyledikde cerâ zâlike 
ve hurrire fi’l-yevmi’s-sâbi‘ ve’l-ışrîn min Zilhicceti’ş-şerîfe li sene hamsin ve sittîn 
ve elf.
Şuhûdü’l-hâl: Muharrem Beşe b. Abdullah, Ali Beşe b. Mustafa, Hüseyin Beşe b. 
Ali, Bayram b. Mehmed ve gayruhüm mine’l-hâzırîn

245 [49a-3] Abdurrahman b. el-Hâc Kalender’in mülk menzilinin Ali Ağa 
b. Abdülbâki ile zevcesi Fağfur Hatun bt. Abdülhâdi’ye satılması
Husûs-ı câ’i’z-zikrin mahallinde ketb ü tahrîri iltimâs olunmağın kıbel-i şer‘-i 
şerîfden Surûrî Mustafa Efendi b. Hasan el-Müderris irsâl olunup ol dahi 
zeyl-i kitâbda mastûretü’l-esâmî müslimîn ile medîne-i Hazret-i Ebî Eyyûb el-
Ensârî -aleyhi rahmetü rabbihi’l-Bârî- mahallâtından Takyecibaşı mahallesi 
sâkinlerinden umdetü’l-müderrisîn İshak Efendi b. Veli’nin menziline varıp akd-i 
meclis-i şer‘-i şerîf eyledikde yine mahalle-i mezbûrede sâkin Abdurrahman b. 
el-Hâc Kalender nâm şâbb-ı emred ve meclis-i ma‘kūd-ı mezbûrda işbu bâ‘isü’l-
vesîka Dergâh-ı âlî -dâme mahfûfen bi’l-me‘âlî müteferrikalar[ın]dan Ali Ağa 
b. Abdülbâkī ve zevceleri Fağfur Hâtun bt. Abdülhâdi muvâcehelerinde ikrâr ve 
i‘tirâf edip mahalle-i mezbûrede vâki‘ bir tarafdan fahrü’l-kuzât Abdullah Efen-
di b. eş-Şeyh Hasan mülkü ve bir tarafdan ba‘zan Seydi Beşe ve ba‘zan Suyolcu 
Ahmed Çelebi ve ba‘zan Sâime Hâtun mü[l]kleri ve bir tarafdan Mustafa Bey b. 
Abdülmennân mülkü ve bir tarafdan tarîk-i âm ile mahdûd olup üç bâb fevkānî 
ve iki bâb tahtânî odaları ve sofayı ve müşterek bi’r-i mâ’ı ve eşcâr-ı müsmire ve 
gayr-ı müsmire bahçeyi müştemil olup irsen ve şirâ’en mülküm olan menzilimi 
cümle tevâbi‘ ve levâhıkı ile mezbûrân Ali Ağa ve Fağfur Hâtun’a tarafeynden îcâb 
ve kabûlü hâvî bey‘-i bâtt-ı sahîh-i şer‘î ile fıddî ve nakd-i râyic fi’l-vakt elli altı bin 
cedîd akçeye bâtten bey‘ ve teslîm, anlar dahi ber vech-i iştirâk[i’s-]seviy minvâl-i 
mübeyyen üzre iştirâ ve tesellüm ve kabz ve kabûl eylediklerinden sonra [49b] 
semen-i mezbûr elli altı bin akçeyi merkūmân yedlerinden tamâmen ahz ü kabz 
eyledim ba‘de’l-yevm menzil-i mahdûd-ı mezkûrda vechen mine’l-vücûh benim 
alâka ve medhalim yokdur, merkūmân Ali Ağa ve zevcesi Fağfur Hâtun’un mülk-i 
müşterâları olmuşdur, her biri keyfemâ yeşâ mutasarrıf olsun dedikde gıbbe’t-
tasdîki’ş-şer‘iyyi’l-vicâhî husûs-ı mezbûru Mevlânâ-yı mezbûr mahallinde ketb ü 
tahrîr ba‘dehû meclis-i şer‘de alâ vukū‘ihî inhâ ve takrîr etmeğin mâ hüve’l-vâki‘ 
bi’t-taleb ketb olundu.
Fî gurreti Muharremi’l-harâm li sene sittîn ve sittîn ve elf.
Şuhûdü’l-hâl: Umdetü’l-e’imme İshak Efendi b. Veli, Mehmed Çelebi b. Abdülaziz 
el-Müezzin, el-Hâc Halil b. Mirza, Ahmed Çelebi b. Mehmed el-Cündî, Mehmed 
Beşe b. Abdi, Mehmed Çelebi b. Veli, fahrü’l-kuzât Hasan Efendi b. Şeyh Meh-
med Efendi, Mustafa Halîfe b. Musa kāimmakām-ı müezzin, Ahmed Çelebi b. Ali 
mestci, Mustafa Bey b. Abdi el-Cündî

246 [49b-1] Halime Hatun bt. Abdülfettah’ın mülk menzilinin Fağfur 
Hatun bt. Abdülmennân’a satıldığı
Medîne-i Ebî Eyyûb el-Ensârî -dâme fî rıdvâni’l-Bârî-’de Ahmed Dede mahallesi 
sâkinelerinden umdetü’l-muhadderât Halime Hâtun bt. el-merhûm Abdülfettâh 
Efendi’nin zevci ve tarafından menzil-i câ’i’z-zikri bey‘a ve semenini kabza vekîli 
olup mezbûreyi ma‘rifet-i şer‘iyye ile ârifân olan Mustafa Çelebi b. Mehmed ve Rıd-
van b. Abdullah şehâdetleriyle şer‘an vekâleti sâbite olan fahrü’l-eşbâh Ali Çelebi 
b. el-Hâc Mehmed nâm vekîl meclis-i şer‘-i şerîf-i lâzımü’t-teşrîfde işbu râfi‘atü’l-
kitâb Fağfur Hâtun bt. Abdülmennân’ın sadrî kebîr oğlu ve tarafından şirâ-i âti’l-
beyâna vekîli olup merkūmenin zâtı[nı] ma‘rifet-i şer‘iyye ile ârifân olan Ahmed 
Çelebi b. Osman ve İbrahim Ağa b. Ahmed şehâdetleriyle şer‘an vekâleti [sâbite] 
olan Süleyman Çelebi b. Sinan nâm vekîl muvâcehesinde bi’l-vekâle ikrâr ve i‘tirâf 
edip müvekkilem merkūme Halime Hâtun’un mülkü olup medîne-i mezbûrede 
Takyecibaşı mahallesinde vâki‘ bir tarafdan Nakkaşzâde Mehmed Efendi b. Ah-
med mülkü ve bir tarafdan Mehmed b. Ali mülkü ve bir tarafdan tarîk-i âm ve bir 
tarafdan tarîk-i hâs ile mahdûd olup hâriciye ve dâhiliyede büyût-i müte‘addideyi 
ve bir su kuyusunu ve bir matbah ve tahtapûşu ve zât-ı eşcâr-ı müsmire ve gayr-ı 
müsmire hadîkayı ve kenîfi müştemil olan mülk menzilini vekâlet-i mahkiyem ha-
sebiyle mezbûr Süleyman Çelebi’ye elli bin cedîd akçeye bey‘-i kat‘î ile bâtten bey‘ 
ve teslîm ol dahi vâlidesi mezbûre Fağfur Hâtun için vech-i mübeyyen üzre iştirâ ve 
tesellüm ve kabz ve kabûl eyledikden sonra semen-i mezbûr elli bin akçeyi vekîl-i 
mezbûr yedinden tamâmen ahz ü kabz eyledim, ba‘de’l-yevm menzil-i mahdûd-ı 
mezkûrda müvekkilem mezbûre Halime Hâtun’un vechen mine’l-vücûhi’ş-şer‘iyye 
ve sebeben mine’l-esbâbi’l-mer‘iyye alâka ve medhali yokdur, müvekkile-i mezbûre 
Fağfur Hâtun’un mülk-i müşterâsı olmuşdur keyfemâ yeşâ ve hasbemâ yehtâr mu-
tasarrıfe olsun dedikde vekîl-i mezbûrun minvâl-i meşrûh üzre cârî ve sâdır olan 
cemî‘ ikrârını vekîl-i âhar mezbûr Süleyman Çelebi bi’l-muvâcehe tasdîk ve bi’l-
müşâfehe tahkīk etmeğin mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ mine’l-Muharremi’l-harâm min şuhûri sene sittîn ve sittîn ve elf.
Şuhûdü’l-hâl: İshak Efendi b. Veli, Mehmed Çelebi b. Ahmed, Mustafa Çelebi b. 
Ömer, Ali Çelebi b. Mehmed, Mustafa Çelebi b. Mehmed, İbrahim b. Mustafa, 
Mehmed Beşe b. Veli, Mehmed Beşe b. Veli, Mehmed Beşe b. İbrahim, Hızır Beşe 
b. Hüseyin, Mehmed Çelebi b. Ahmed, Hasan b. Abdullah, Ali Beşe b. Mehmed, 
Hüseyin Beşe b. Ali ve gayruhüm

247 [49b-2] Subaşı Ali Bey b. İbrahim’in ölen İsteyan’ın Mustafa Beşe’deki 
parası ile eşyalarını talep ettiği, iddiasından daha az malı çıktığı
Medîne-i Hazret-i Ebî Eyyûb el-Ensârî’de bi’l-fi‘il Haslar subaşısı olan Ali Bey b. 
İbrahim nâm kimesne meclis-i şer‘de işbu râfi‘ü’l-kitâb Mustafa Beşe b. Abdullah 
nâm kimesne mahzarında üzerine da‘vâ ve takrîr-i kelâm edip mezbûr Mustafa 
Beşe’nin hizmetkârı olup bundan akdem hâlik olan İsteyan nâm zimmînin zâhirde 
vâris-i ma‘rûfu olmamağla metrûkâtı beytülmâle âid olmağın hâlik-i merkūmûn 
mezbûr Mustafa Beşe yedinde üç bin akçe ile bir mikdâr eşyâsı alâ tarîki’l-vedî‘a 
var imiş hâlen suâl olunup alıverilmesi murâdımdır dedikde gıbbe’s-suâl mezbûr 
Mustafa Beşe cevâbında fi’l-hakīka hâlik-i merkūmun iki yüz elli akçe hakkı ile 
bir aba dolama ve bir siyah şalvarı vardır deyû ikrâr, ziyâdeyi inkâr ile cevâb ver-
meğin müdde‘î mezbûr Ali Bey’den da‘vâsına mutâbık beyyine taleb olundukda 
ityân-ı beyyineden izhâr-ı acz edip istihlâf etmeğin fi’l-vâki‘ hâlik-i mersûmun 
meblağ-ı mezbûr iki yüz elli akçe ile dolama ve şalvardan ziyâde bir akçe ve bir 
şeyi bâkī kalmadığına mezbûr Mustafa Beşe’ye yemîn teklîf olundukda ol dahi alâ 
vefki’l-mes’ûl yemîn billâhi te‘âlâ etmeğin mûcebiyle mezbûr Subaşı Ali Bey bî-
vech ta‘arruzdan men‘ birle mâ vaka‘a bi’t-taleb ketb olundu. [51a]
Fi’l-yevmi’l-hâmis mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ali Beşe b. Mustafa, Hüseyin Çelebi b. Ali, Dilâver Beşe b. Abdullah, 
Abdi Beşe b. İskender, Bayram Sofu b. Mehmed ve gayruhüm

248 [50a-1] Ahmed Çelebi b. Abdünnebi’nin mülk menzilini vefat eden 
Âişe Hatun’a vefatından beş yıl önce sattığı
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-Bârî-de 
Takyecibaşı mahallesi sâkinlerinden Ahmed Çelebi b. Abdünnebi meclis-i şer‘-i 
şerîfde mahalle-i mezbûrede sâkine iken bundan akdem müteveffât olan Âişe 
Hâtun bt. Mustafa’nın verâseti sadrî kebîr oğlu Mehmed b. Ramazan ile sadriye 
kebîre kızı Fâtıma nâm hâtuna münhasıra olduğu şer‘an zâhir ve müte‘ayyin ol-
dukdan sonra tasdîk-i âti’z-zikre kendi tarafından mezbûr Mehmed asîl ve kız 
karındaşı merkūme Fâtıma Hâtun cânibinden vekîl olmağla muvâcehesinde ikrâr 
ve i‘tirâf edip medîne-i mezbûrede Baba Haydar mahallesinde vâki‘ bir tarafdan 
Çukadâr Mustafa Beşe mülkü ve bir tarafdan Kâtib Yusuf Çelebi mülkü ve bir ta-
rafdan Hamza Beşe mülkü ve bir tarafdan tarîk-i âm ile mahdûd fevkānî ve tahtânî 
iki bâb odaları ve bir su kuyusunu ve eşcâr-ı müsmire ve gayr-ı müsmire hadîkayı 
ve kenîfi müştemil olan mülk menzil bundan akdem benim mülk-i mahz-ı sarîhim 
iken müteveffâ-yı merkūmeye târih-i kitâbdan beş sene mukaddem on iki bin ak-
çeye bey‘-i kat‘î ile bey‘ ve kabz-ı semen-i mezbûr ve teslîm-i mebî‘-i mahdûd et-
mişidim mezbûre dahi mutasarrıfe iken vefât etmekle menzil-i mahdûd-ı mezkûr 
merkūmân Mehmed ve Fâtıma Hâtun’a bi hasebi’l-irsi’ş-şer‘î intikāl eyledi, benim 
vechen mine’l-vücûh alâka ve medhalim yokdur dedikde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’l-hâmis mine’l-Muharremi’l-harâm min şuhûri sene sittîn ve sittîn ve 
elf min hicreti men lehü’l-izzu ve’ş-şeref.
Şuhûdü’l-hâl: eş-Şeyh Abdullah Efendi b. Ali, Mehmed Efendi b. Bâli, Fazlı Beşe b. 
Ahmed, Mehmed Beşe b. Ebîbekir ve gayruhüm mine’l-hâzırîn

249 [50a-2] Melika bt. Mustafa’nın muhtelif eşya ve hayvanını oğlu 
Arslan b. Ramazan’a hibe ettiği
Havâss-ı aliyye kazâsına tâbi‘ Topçular nâm karye sâkinelerinden Melika bt. Mus-
tafa nâm Kıbtiyye meclis-i şer‘-i şerîf-i lâzımü’t-tevkīrde sadrî kebîr oğlu işbu 
râfi‘ü’l-vesîka Arslan b. Ramazan nâm Kıbtî muvâcehesinde bi tav‘ihâ ikrâr ve 
i‘tirâf edip silk-i mülk-i sahîhimde münselik olan emlâkimden bir çerge ve bir 
atlas kaftan ve bir tencere ve bir sahan ve bir çerge keçesi ile bir re’s doru bârgir 
ve bir re’s siyah eşeğimi oğlum mezbûr Arslan’a hibe-i sahîha-i şer‘iyye ile hibe 
ve teslîm ve temlîk eylediğimde ol dahi meclis-i hibede minvâl-i meşrûh üzre 
ittihâb ve tesellüm ve temellük ve kabz ve kabûl eyledikden sonra min ba‘d 
eşyâ-i merkūme ile bârgir ve eşekde vechen mine’l-vücûhi’ş-şer‘iyye ve sebeben 
mine’l-esbâbi’l-mer‘iyye alâkam ve medhalim kalmadı oğlum mezbûr Arslan’ın 
emlâk-i mevhûbesi olmuşdur keyfemâ yeşâ mutasarrıf olsun dedikde mukırra-i 
mezbûrenin ikrâr-ı meşrûhasını oğlu merkūm Arslan bi’l-muvâcehe tasdîk ve 
bi’l-müşâfehe tahkīk etmeğin mâ vaka‘a bi’l-ibtigā ketb olundu.
Fi’l-yevmi’l-hâmis mine’l-Muharremi’l-harâm [li] sene sittîn ve sittîn ve elf.
Şuhûdü’l-hâl: Mustafa Efendi b. Receb, Mehmed b. Hacı, Mestân b. Nazlı, Meh-
med b. Kasım, Malkoç b. Mustafa, Kurd b. Şahbaz, Abdullah b. İskender

250 [50b-1] Ali Beşe b. Abdullah’ın tasarrufundaki vakıf ev küçük 
olduğu için mütevelli izniyle yeniden yaptırdığı ve binanın keşfi ile 
maliyetinin tahmini
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Baba 
Haydar mahallesi sâkinlerinden işbu râfi‘ü’l-kitâb Ali Beşe b. Abdullah nâm râcil 
meclis-i şer‘-i şerîfde ikrâr-ı tâm ve takrîr-i kelâm edip sâbıkan şeyhülislâm ve 
müftî-i vekāyi‘i’l-enâm Ebû Said Efendi hazretlerinin kethüdâları ve vakf-ı âti’l-
beyâna bi’l-fi‘il mütevellî olan umdetü’l-emâcid ve’l-ekârim Hamza Ağa b. el-
merhûm Eyüb nâm sâhibü’l-hayrât vakfından olup mahalle-i mezbûrede vâki‘ 
bir tarafdan Mosi v. ( ) nâm Ermeni tasarrufunda olan vakıf menzil ve iki taraf-
dan Danyal v. Armağan? ve Himmet Bey b. Abdülbâkī mülkü ve ba‘zan Asvader 
mülkü ve bir tarafdan tarîk-i âm ile mahdûd olup tabaka-i ulyâda üç bâb oda-
ları ve bir bâb sofayı ve bir kenîfi ve tabaka-i vustâda bir bâb odayı ve hâriciye 
olmak üzre bir bâb fevkānî odayı ve kenîfi ve vakf-ı mezbûrun kadîmî bir bâb 
tahtânî odayı ve kenîfi ve bir su kuyusunu ve bir mikdâr bahçeyi ve kenîfi müş-
temil olan vakıf menzili icâre-i mu‘accele-i ma‘lûme ve beher ay on yedişer? akçe 
ücret-i müeccele ile taht-ı tasarrufumda olup lâkin menzil-i mezbûr ancak bir 
bâb tahtânî oda olup ziyâde zîk olmağla icâre-i mu‘acceleme mahsûb olmak üzre 
mütevellî-i müşârun-ileyh Hamza Ağa’nın ma‘rifetiyle ebniye ihdâs ve binâ et-
mişidim, hâlen cânib-i şer‘-i şerîfden üzerine varılıp vakf-ı mezbûrun nıkzı keşf 
ve müşâhede olundukdan sonra harc u sarf eylediğim meblağ tahmîn-i sahîh-i 
mer‘î [ile] tahmîn ve takvîm olunmak matlûbumdur dedikde kıbel-i şer‘-i 
şerîfden umdetü’l-müderrisîn Mevlânâ Mustafa Efendi b. Hasan irsâl olunup 
ol dahi hâssa mi‘mârlarından Üstâd el-Hâc Hasan b. Abdullah ve Mustafa Beşe 
b. Abdullah ve zeyl-i kitâbda mastûretü’l-esâmî olan müslimîn ile üzerine varıp 
akd-i meclis-i şer‘ olundukdan sonra mi‘mârân-ı merkūmân vakf-ı mezbûrun 
zikr olunan bir bâb tahtânî odanın sakfı ve dolma duvarları ve tahta tavanı ve 
sâde kapı ve pencerelerin nıkzı sekiz bin akçeye tahmîn olundukdan sonra 
mi‘mârân-ı merkūmân mütevellî-i müşârun-ileyh Hamza Ağa muvâcehesinde 
mesâha ve takvîm eylediklerinde tûlen on altı zirâ‘ arzan on dört zirâ‘ bi hesâb-ı 
satrancî iki yüz yirmi zirâ‘ ulyâda iki bâb oda ve bir matbah döşemelerinin be-
her zirâ‘ı kırkar akçeden sekiz bin dokuz yüz altmış ve tûlen ve arzan bi hesâb-ı 
satrancî iki yüz yirmi dört zirâ‘ tavanın beher zirâ‘ı kırkar akçeden sekiz bin do-
kuz yüz altmış akçe ve tûlen ve arzan bi hesâbi’l-mezbûr iki yüz seksen dokuz zirâ‘ 
cedîd sakfın beher zirâ‘ı kırkar akçeden on bir bin beş yüz altmış akçe ve tûlen 
ve kadden bi hesâb-ı satrancî üç yüz otuz üç zirâ‘ dolma duvarların beher zirâ‘ı 
kırkar akçeden on üç bin üç yüz yirmi cedîd akçe ve tabaka-i ulyâda iki müced-
ded münakkaş ocak üç bin cedîd akçe ve bir matbah ocağı bin beş yüz cedîd akçe 
ve tabaka-i ulyâda vâki‘ iki bâb odada iki mükellef musandara ber vech-i maktû‘ 
üç bin akçe ve üstü …? arabî dolab ber vech-i maktû‘ altı yüz akçe iki odada 
on iki …? yüzer akçeden bin iki yüz cedîd akçe ve üç mücedded cam telleriyle 
ber vech-i maktû‘ üç yüz cedîd akçe bir matbah kapısı iki yüz cedîd akçe ve bir 
matbah penceresi yüz akçe ve iki aded kemerli arabî kapı ber vech-i maktû‘ bin 
cedîd akçe ve dört aded demirli pencere beher dânesi üçer yüz akçeden bin iki 
yüz cedîd akçe ve sofada iki kıt‘a pencere ber vech-i tahmîn-i muhammen üç yüz 
cedîd akçe ve üç aded tırabzan beher dânesi yüzer akçeden üç yüz akçe ve dört 
aded kafes beher dânesi kezâlik yüzer akçeden dört yüz akçe ve üç aded dehliz 
direği ber vech-i maktû‘ iki yüz kırk akçe ve sofada vâki‘ çift? yüz akçe ve tûlen 
ve kadden bi hesâb-ı terbî‘î on beş zirâ‘ ve tûlen ve arzan bi hesâbi’l-mezbûr kırk 
zirâ‘ selâmlık dolma duvarının beher zirâ‘ı kırkar akçeden bin sekiz yüz kırk akçe 
ve tûlen ve arzan bi hesâb-ı terbî‘î yüz beş zirâ‘ sakfın beher zirâ‘ı kırkar akçeden 
dört bin iki yüz akçe ve tûlen ve arzan bi hesâb-ı satrancî yirmi dört zirâ‘ tavanın 
beher zirâ‘ı kezâlik kırkar akçeden dokuz yüz altmış akçe ve bir nerdübân dört 
yüz cedîd akçe ve bir musandara üç yüz cedîd akçe ve üç aded pencereler iki yüz 
kırk cedîd akçe ve bir kapı ve bir cam yüz altmış akçe ve bir kapı dahi elli akçe ve 
bir kenîf ber vech-i maktû‘ bin cedîd akçe ve tûlen ve arzan bi hesâbi’s-satrancî 
elli bir zirâ‘ tahta perdenin beher zirâ‘ı onar akçeden beş yüz yirmi akçe ve kırk 
sekiz aded haydarî? tahtanın beher dânesi beşer akçeden iki yüz kırk cedîd akçe 
ve altmış sekiz aded İznikmid tahtasının beher dânesi onar akçeden altı yüz sek-
sen akçe ve selâmlık kapısına muttasıl yirmi zirâ‘ taş duvarın beher zirâ‘ı ellişer 
akçeden bin cedîd akçe ve tahtânî bir kıt‘a kenîf bin akçe ve bir sokak kapısı ve bir 
attâr dükkânı ber vech-i maktû‘ iki bin cedîd akçe ve bir Bursa kapı dahi beş yüz 
akçe ve asma çardağı ve hadîka parmaklığı ber vech-i tahmîn-i muhammen iki 
bin beş yüz cedîd akçe ki cem‘an doksan dört bin yedi yüz cedîd akçeye bâliğ ol-
dukda mi‘mârân-ı merkūmân ve sâir ehl-i vukūf bî-garaz müslimîn işbu mezbûr 
Ali Beşe’nin ihdâs eylediği ebniye-i merkūme ancak meblağ-ı mezbûr doksan 
dört bin yedi yüz cedîd akçeye olur bundan noksan ve ekal ile olmaz deyû her 
biri müşârun-ileyh Hamza Ağa muvâcehesinde tahmîn-i sahîh-i şer‘î ile tahmîn 
ve takvîm-i sarîh-i mer‘î ile takvîm ve icmâ‘ ve ittifâk eylediklerin Mevlânâ-yı 
müşârun-ileyh mahallinde ketb ü tahrîr ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe sene [10]65.
Şuhûdü’l-hâl: Umdetü’l-kuzât Davud Efendi b. Ahmed, Mehmed Çelebi b. Ya-
kub, Mustafa Çelebi b. Davud Efendi, Ahmed Çelebi b. Davud Efendi, Mehmed 
Çelebi b. Davud Efendi, Muslu Çelebi b. Şeyh Sunullah, Mehmed Çelebi b. eş-
Şeyh Sunullah, Sinan Bey b. Abdullah, Şaban Ağa b. Eyüb, el-Hâc Kenan b. Ab-
dullah, Mehmed Çelebi b. Abdi, Fazlı Bey b. Abdülbâkī, Himmet Bey b. Abdullah 
el-Bevvâb, el-Hâc Mahmud Beşe b. Mustafa, Mehmed Çelebi b. Abdi, Abdi Çele-
bi b. Fazlullah, Mehmed Halîfe b. Ali, Ali Beşe b. Mustafa, Abdi Beşe b. İskender 
ve gayruhüm mine’l-hâzırîn







251 [51a-1] Hızır Ağa b. Emrullah’ın mülk menzili ile çiftliğini Rıdvan 
Ağa b. Abdullah’a bey‘ bi’l-vefâ ile sattığı
Husûs-ı âti’z-zikri[n] mahallinde ketb ve terkīmi iltimâs olunmağın kıbel-i şer‘-i 
şerîfden Mevlânâ Mustafa Efendi b. Hasan irsâl olunup ol dahi zeyl-i kitâbda 
mastûretü’l-esâmî müslimîn ile medîne-i Hazret-i Ebî Eyyûb el-Ensârî -dâme 
fî rıdvâni’l-Bârî-’de merhûm Çavuş Kasım mahallesi sâkinlerinden umde-
tü erbâbü’t-tahrîr ve’l-kalem Mustafa Efendi b. el-merhûm Derviş Çavuş nâm 
kimesnenin menziline varıp akd-i meclis-i şer‘î şerîf eyledikde mahmiye-i 
İstanbul’da Ördek Kasab mahallesi sâkinlerinden mefharü’l-ekârim ve’l-e‘âlî 
Hızır Ağa b. Emrullah nâm kimesne meclis-i ma‘kūd-ı mezkûrda işbu râfi‘ü’l-
kitâbi’l-müstetâb umdetü’l-emâcid ve’l-ekârim Rıdvan Ağa b. Abdullah nâm 
kimesne muvâcehesinde bi’t-tav‘ ve’l-ihtiyâr ikrâr ve i‘tirâf edip silk-i mülk-i 
sahîhimde münselik olup zikr olunan Ördek Kasab mahallesinde vâki‘ bir taraf-
dan Boyacı Hasan Ağa mülkü ve bir tarafdan ba‘zan Halil Bey ve ba‘zan Mustafa 
Bey ve ba‘zan Şerhî Efendi mülkü ve ba‘zan mahalle-i mezbûre imâmına meşrûta 
olan vakıf menzil ve bir tarafdan Kurd Ağa zevcesi mülkü ve iki tarafdan tarîk-i 
âm ile mahdûd olan mülk menzilim ile Havâss-ı Kostantıniyye kazâsına tâbi‘ 
Çekmece-i kebîr nâhiyesine tâbi‘ Sart köyü demekle ma‘rûfe karyede vâki‘ bir ta-
rafdan Hasan Paşazâde Mehmed Bey mülkü ve bir tarafdan Terzibaşızâde? mül-
kü ve bir tarafdan Çavuşzâde Mehmed Ağa mülkü ve bir tarafdan tarîk-i âm ile 
mahdûd olup çiftlik ta‘bîr olunur mülk menzilimi bi cümleti’t-tevâbi‘ ve’l-levâhık 
ve kâffeti’l-menâfi‘ ve’l-merâfık müşârun-ileyh Rıdvan Ağa’ya târih-i kitâbdan 
üç yüz gün tamâmına dek dokuz yük otuz yedi bin cedîd akçeye bey‘ bi’l-vefâ 
vechi üzre bey‘ ve teslîm ol dahi minvâl-i meşrûh üzre iştirâ ve tesellüm ve kabûl 
eyledikden sonra semen-i mezkûr dokuz yük otuz yedi bin akçeyi müşârun-
ileyh Rıdvan Ağa yedinden tamâmen ahz ü kabz eyledim eğer meblağ-ı mezbûr 
dokuz yük otuz yedi bin akçeyi ecel-i mezbûr hulûlünde müşârun-ileyh Rıdvan 
Ağa’ya teslîm etmezsem bey‘-i mezbûr bâtte münkalib olsun dedikde mukırr-ı 
mezbûrun minvâl-i muharrer üzre cârî ve sâdır olan ikrârını merkūm Rıdvan 
Ağa vicâhen ve şifâhen tasdîk eylediğini Mevlânâ-yı mezbûr mahallinde ketb ü 
tahrîr ba‘dehû meclis-i şerîfe gelip alâ vukū‘ihî inhâ etmeğin mâ hüve’l-vâki‘ bi’l-
ibtigā ketb olundu.
Fi’l-yevmi’l-âşir mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ali Ağa b. İlyas Efendi, el-Hâc Süleyman b. Abdülbâkī, Mustafa Çe-
lebi b. Ali, Sefer Beşe b. Ali, Zülfikar Bey b. Abdülmennân, Mehmed Efendi b. Ya-
kub, Mustafa Efendi b. Hasan, Hüseyin Çelebi b. Ali, Mustafa Beşe b. Mehmed







252 [51a-2] Emetullah Hatun bt. Hasan’ın mülk menzilini Zühre Hatun 
Vakfı’na bey‘ bi’l-istiğlâl yoluyla sattığı
Medîne-i Ebî Eyyûb el-Ensârî -dâme fî rıdvâni’l-Bârî- mahallâtından Zeyneb 
Hâtun mahallesi sâkinelerinden Emetullah Hâtun bt. Hasan meclis-i şer‘-i şerîf-i 
lâzımü’t-tevkīrde medîne-i mezbûrede vâki‘ merhûme Zühre Hâtun Vakfı’na 
hâlen mütevellî olan işbu hâmilü’l-kitâb Mustafa Çelebi b. Mehmed nâm kimesne 
mahzarında bi tav‘ihâ ikrâr ve takrîr-i kelâm edip emlâkimden olup mahalle-i 
mezbûrede vâki‘ bir tarafdan mekābir-i müslimîn ve bir tarafdan Dürrî Beşe mül-
kü ve iki tarafdan tarîk-i hâs ile mahdûd ve mümtâz mülk menzilimi cemî‘ tevâbi‘ 
ve levâhıkı ile mütevellî-i mezbûra üç bin cedîd akçeye bi tarîki’l-istiğlâl bey‘ 
edip kabz-ı semen ve teslîm-i mebî‘ eylediğimden sonra yine mütevellî-i mezkûr 
menzil-i mahdûd-ı merkūmu ba‘de’t-tahliyeti’ş-şer‘iyye târih-i kitâb şehri gurre-
sinden üç sene tamâmına değin beher sene dörder yüz ellişer akçeden cem‘an bin 
üç yüz elli akçe ücret ile bana îcâr ve teslîm ben dahi vech-i meşrûh üzre istîcâr 
ve tesellüm ve kabûl eyledim dedikde gıbbe’t-tasdîki’ş-şer‘iyyi’l-vicâhî mâ vaka‘a 
bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Bayram Halîfe b. (  ) el-Müezzin, Abdi Beşe b. İskender, Hüseyin 
Çelebi b. Ali, Dilâver Beşe b. Abdullah, Bayram Sofu b. Mehmed ve gayruhüm

253 [51a-3] Mehmed Çelebi b. Sefer’in ölen Emine bt. Abdullah’ın 
zimmetinde kalan alacağını muhallefâtına vaz‘-ı yed eden subaşı 
Ali Bey’den alması gerektiği
Havâss-ı aliyye kazâsına tâbi‘ Kağıthâne demekle ma‘rûf karye sâkinlerinden işbu 
râfi‘ü’l-kitâb Mehmed Çelebi b. Sefer nâm kimesne meclis-i şerî’at-i şerîfde kazâ-i 
mezbûr muzâfâtından kasaba-i Hasköy’de hâlen subaşı olan fahrü’l-eşbâh Ali 
Bey b. ( ) nâm kimesne mahzarında üzerine takrîr-i da‘vâ edip karye-i mezbûre 
sâkinelerinden iken bundan akdem fevt olan [51b] Emine bt. Abdullah nâm 
hâtunun zâhirde vâris-i ma‘rûfu olmamağla muhallefâtına mezbûr Ali Bey vaz‘-ı 
yed etmeğin müteveffât-ı merkūme zimmetinde cihet-i deyn-i şer‘îden olup yine 
müteveffât-ı mezbûre hâl-i hayâtında şuhûd huzûrunda ikrâr eylediği dört yüz 
akçe hakkımı mezbûr Ali Bey’den taleb ederin suâl olunsun dedikde gıbbe’s-suâl 
merkūm Ali Bey cevâbında fi’l-hakīka müteveffât-ı merkūmenin muhallefâtına 
minvâl-i muharrer üzre vaz‘-ı yed eyledim deyû ikrâr, lâkin müdde‘î-i mezbûr 
Mehmed Çelebi’nin müteveffât-ı mersûme zimmetinde meblağ-ı mezkûr dört 
yüz akçe hakkı olduğun münkir olıcak müdde‘î-i mezbûrdan da‘vâsını mübeyyi-
ne beyyine taleb olundukda yine karye-i mezbûre sükkânından es-Seyyid Hasan 







Çelebi b. es-Seyyid Mahmud ve Ahmed b. Ramazan nâm kimesneler li ecli’ş-
şehâde meclis-i şer‘a hâzırân olup gıbbe’l-istişhâdi’ş-şer‘î fi’l-vâki‘ müteveffât-ı 
mezbûre hâl-i hayâtında müdde‘î-i merkūma cihet-i deyn-i şer‘îden dört yüz 
akçe deynim vardır deyû bizim huzûrumuzda ikrâr ve bizi işhâd etmişidi, biz 
müteveffât-ı mezbûrenin ikrârına şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde isre ri‘âyeti şerâ’iti kabûlihâ şehâdetleri makbûle 
ve mesmû‘a oldukdan sonra meblağ-ı mezbûru müteveffât-ı mezbûreden küllen 
ve ba‘zan ahz veya hibe veya havâle veyâhud vücûh-ı şer‘iyyeden bir vechile zim-
metini ibrâ eyle[me]diğine müdde‘î-i mezbûra yemîn teklîf olundukda ol dahi 
alâ vefki’l-mes’ûl yemîn billâhi te‘âlâ etmeğin mûcebiyle ba‘de’l-hükm mâ vaka‘a 
bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Abdullah b. İskender, Dilâver Beşe b. Abdullah, Hüseyin Çelebi b. 
Ali, Bayram Sofu b. Mehmed, Ali b. Mustafa ve gayruhüm mine’l-hâzırîn

254 [51b-1] Hacı Hasan’ın mülk menzilini Fâtıma bt. Mehmed’in vasîsi 
Mustafa Çelebi’ye bey‘ bi’l-istiğlâl yoluyla sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından Ev-
lice Baba mahallesi sâkinlerinden el-Hâc Hasan b. Yağmur nâm kimesne meclis-i 
şer‘-i şerîf-i lâzımü’t-tevkīrde Fâtıma bt. Mehmed nâm sagīrenin tesviye-i umûruna 
kıbel-i şer‘-i kavîmden mansûb vasî olan işbu hâmilü’l-kitâb Mustafa Çelebi b. 
Ali nâm kimesne mahzarında bi tav‘ihî ikrâr ve takrîr-i kelâm edip emlâkimden 
olup mahalle-i mezbûrede vâki‘ bir tarafdan Kasım mülkü ve bir tarafdan yine 
mahalle-i merkūmenin mescid-i şerîfi ve bir tarafdan tarîk-i âm ile mahdûd mülk 
menzilimi cümle tevâbi‘ ve levâhıkı ile vasiyy-i mezbûr Mustafa Çelebi’ye yirmi 
beş kıt‘a riyâlî guruş ve yirmi yedi zolata ile bin altı yüz elli akçe ki bi hesâb-ı hurda 
cem‘an beş bin akçeye bi tarîki’l-istiğlâl bey‘ edip kabz-ı semen ve teslîm-i mebî‘ 
eylediğimden sonra yine vasiyy-i mezkûr menzil-i mahdûd-ı merkūmu ba‘de’t-
tahliyeti’ş-şer‘iyye târih-i kitâb şehri gurresinden üç sene tamâmına değin beher 
sene yedişer yüz ellişer akçeden cem‘an iki bin iki yüz elli akçe ücret ile bana îcâr ve 
teslîm ben dahi vech-i muharrer üzre istîcâr ve tesellüm ve kabz ve kabûl eyledim 
dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sânî aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ömer Çelebi b. Mehmed, Ahmed Çelebi b. Ali, Bayram Halîfe b. 
Abdurrahman, Ahmed Çelebi b. Murad, Mahmud b. Mehmed, Ali Çelebi b. Pîrî 
ve gayruhüm







255 [51b-2] Halil Bey b. İbrahim’in Halil Beşe b. Mustafa’daki alacağını 
talep ettiği, inkâr etmesi üzerine borcunun şahitlerle ispatlandığı
Mahmiye-i İstanbul’da Muhtesib İskender mahallesi sükkânından işbu râfi‘ü’l-
kitâb Halil Bey b. İbrahim nâm cündî meclis-i şer‘-i şerîf-i enver ve mahfil-i 
dîn-i münîf-i ezherde Havâss-ı aliyye kazâsına tâbi‘ Çekmece-i kübrâ nâhiyesi 
ihtivâsından Polahiye demekle ma‘rûfe karye sâkinlerinden diğer Halil Beşe 
b. Mustafa nâm kimesne muvâcehesinde üzerine da‘vâ ve takrîr-i kelâm edip 
mezbûr Halil Beşe zimmetinde yeşil kontoş ve duhân bahâsından bin yedi yüz 
altmış beş akçe hakkım olup hâlen taleb eylediğimde vermede ta‘allül eder suâl 
olunup teslîme tenbîh olunmak murâdımdır dedikde gıbbe’s-suâl mezbûr Ha-
lil Beşe cevâbında müdde‘î-i mezbûr Halil Bey’e zimmetimde ancak bin iki yüz 
akçe deynim vardır deyû ikrâr, mâ‘adâyı münkir olıcak müdde‘î-i mezbûr Ha-
lil Bey’den müdde‘âsını mübeyyine beyyine taleb olundukda udûl-i ricâlden 
[52a] olup mahmiye-i mezbûrede Akseki mahallesi sükkânından olup mahalle-i 
mezbûre mescidi imâmı olan Yusuf Efendi b. Abdurrahman ve Mehmed Çe-
lebi b. Mahmud ve Mustafa Çelebi b. Mehmed nâm kimesneler li ecli’ş-şehâde 
meclis-i şer‘a hâzırûn olup istişhâd olunduklarında fi’l-hakīka mezbûr Halil Beşe 
müdde‘î-i mezbûr Halil Bey’e cihet-i deyn-i şer‘îden on altı kıt‘a riyâlî guruş-ı 
kebîr ile bin yüz elli cedîd akçe zimmetimde lâzımü’l-edâ ve vâcibü’l-kazâ deynim 
vardır deyû bizim huzûrumuzda mezbûr Halil Beşe bi tav‘ihî ikrâr ve bizi işhâd 
etmişidi biz bu husûsa minvâl-i meşrûh üzre şâhidleriz şehâdet dahi ederiz deyû 
her bir münkir-i mezbûr muvâcehesinde edâ-i şehâdet-i şer‘iyye eylediklerinde 
gıbbe ri‘âyeti şerâ’iti kabûlihâ şehâdetleri makbûle ve mesmû‘a olmağın mûcebiyle 
ba‘de’l-hükm mâ hüve’l-vâki‘ gıbbe’t-taleb ve’l-iltimâs ketb olundu.
Fi’l-yevmi’l-hâdî aşer mine’l-Muharremi’l-harâm min şuhûri sene sittîn ve sittîn 
ve elf.
Şuhûdü’l-hâl: El-Hâc Mahmud Beşe b. Mustafa el-Mübâşir, Receb Abdi Efendi 
b. Mehmed, Mustafa Beşe b. Mehmed, Ali Beşe b. Mustafa, Hüseyin Beşe b. Ali, 
Mustafa Beşe b. Mehmed, Abdi Beşe b. İskender, Dilâver b. Abdülmennân ve gay-
ruhüm min[e’l-hâzırîn]

256 [52a-1] Hüseyin Bey ile Mahmud Beşe’nin Ebûbekir b. Ali’ye mülk 
menzillerini sattıkları ve tasarruflarındaki sekiz tarlanın tasarruf 
hakkını devrettikleri
Vilâyet-i Rumeli’nde Arnavud Belgrad[ı] kazâsı nevâhîsinden Malagas nâhiyesine 
tâbi‘ Lalar nâm karye sâkinlerinden Hüseyin Bey ve Mahmud Beşe ibney Meh-
med nâm kimesneler meclis-i şer‘-i şerîfde işbu râfi‘ü’l-kitâb Ebûbekir b. Ali nâm 
kimesne mahzarında her biri tav‘an ikrâr ve i‘tirâf edip silk-i mülk-i sahîhimde 
münselik olup karye-i mezbûrede vâki‘ bir tarafdan Mehmed Kethüdâ mül-
kü ve bir tarafdan Hüseyin mülkü ve bir tarafdan İbrahim mülkü ve bir taraf-
dan tarîk-i âm ile mahdûd bir bâb tahtânî odayı ve bir kıt‘a harman yerini ve bah-
çeyi ve bağı müştemil mülk menzilimizi cümle tevâbi‘iyle mezbûr Ebûbekir’e iki 
bin beş yüz cedîd akçeye tarafeynden îcâb ve kabûlü hâvî bey‘-i bâtt-ı kat‘î ile bey‘ 
edip ol dahi vech-i mübeyyen üzre iştirâ ve kabûl eyledikden sonra yine karye-i 
mezbûrede mevâzi‘-i müteferrikada vâki‘ her birinin hudûdu beynimizde ma‘lûm 
sekiz kıt‘a tarlalarımızın dahi hakk-ı tasarruflarını ma‘rifet-i sâhib-i arz ile mezbûr 
Ebûbekir’e bin beş yüz akçe bedel mukābelesinde tefvîz ve ferağ eylediğimizde ol 
dahi tefevvuz ve kabûl eyleyip semen-i mezbûr ile bedel-i mezkûr ki cem‘an dört 
bin akçeyi merkūm Ebûbekir yedinden tamâmen ahz eylediğimizden sonra zikr 
olunan menzil ve tarlaları mahallinde zabt ve tasarrufa mezbûr Ebûbekir’i tarafı-
mızdan taslît eyledik dedikde gıbbe’t-tasdîki’ş-şer‘î mâ hüve’l-vâki‘ kayd şüd.
Fi’l-yevmi’s-sâlis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Hüseyin b. Mehmed, Bayram b. Mehmed, Mahmud b. Hasan, Sinan 
b. Abdullah, Hüseyin b. Osman, Ahmed b. Mustafa ve gayr

257 [52a-2] Âmile Hatun bt. Hüseyin’in mülk menzilini Mahmud 
Çelebi b. Ali’ye sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Davud Ağa 
mahallesi sâkinelerinden Âmile Hâtun bt. Hüseyin meclis-i şerî’at-i şerîfede işbu 
râfi‘ü’l-kitâb Mahmud Çelebi b. Ali nâm kimesne mahzarında bi tav‘ihâ ikrâr ve 
i‘tirâf [edip] silk-i mülkümde münselik olup mahalle-i mezbûrede vâki‘ bir taraf-
dan Takyecibaşı Mescidi’nin imâmına meşrûta vakıf menzil ve bir tarafdan yine 
benim âhar mülküm ve bir tarafdan mezbûr Mahmud Çelebi mülkü ve bir taraf-
dan tarîk-i âm ile mahdûd bir bâb fevkānî ve bir bâb tahtânî odaları ve sofayı ve 
su kuyusunu ve bahçeyi müştemil mülk menzilimi bi cümleti’t-tevâbi‘ ve’l-levâhık 
mezbûr Mahmud Çelebi’ye yedi bin dört yüz cedîd akçeye tarafeynden îcâb ve 
kabûlü hâvî bey‘-i bâtt-ı kat‘î ile bey‘ ve teslîm ol dahi minvâl-i mübeyyen üzre 
iştirâ ve tesellüm ve kabz ve kabûl eyledikden sonra semeni olan yedi bin dört yüz 
akçeyi mezbûr Mahmud Çelebi yedinden tamâmen ahz ü kabz eyledim ba‘de’l-
yevm menzil-i mezkûr-ı mahdûdda vechen mine’l-vücûhi’ş-şer‘iyye benim alâka 
ve medhalim kalmadı mezbûr Mahmud Çelebi’nin mülk-i müşterâsıdır keyfemâ 
yeşâ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ ketb olundu.
Fi’l-yevmi’s-sâlis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Mehmed Efendi b. Muharrem el-İmâm, Nasuh Halîfe b. Abdüsselâm, 
Kadri Beşe b. Yusuf, Durmuş b. Ebî Tâlib, Mehmed Çelebi b. Ali







258 [52b-1] Nikola v. Manol’un Mihal v. Yani’ye mülk menzildeki yarı 
hissesini sattığı, tasarrufundaki tarladaki yarı hisseyi devrettiği, 
bedellerini ödünç aldığı para ile takas ettikleri
Vilâyet-i Rumeli’nde Me[z]istre kazâsına tâbi‘ Prastoz nâm karyeden olup hâlen 
İstanbul’da habbâz tâ’ifesinden [olan] Nikola v. Manol nâm zimmî meclis-i şerî’at-i 
şerîfe[de] işbu râfi‘ü’l-[ve]sîka Mihal v. Yani nâm zimmî muvâcehesinde bi tav‘ihî 
ikrâr ve i‘tirâf edip emlâkimden olup karye-i mezbûrede vâki‘ bir tarafdan Dimit-
ri ve Delko? veledey Nikola nâm zimmîler mülkleri ve bir tarafdan Yani v. Kond 
Stavli? mülkü ve bir tarafdan cebel ve bir tarafdan tarîk-i âm ile mahdûd bir bâb 
tahtânî odayı ve bahçeyi müştemil mülk menzilinde? olan nısf hisse-i şer‘iyyemi 
mezbûr Mihal’e otuz bin cedîd akçeye tarafeynden îcâb ve kabûlü hâvî bey‘-i bâtt-ı 
kat‘î ile bey‘ ve teslîm edip ol dahi vech-i meşrûh üzre iştirâ ve tesellüm ve kabûl 
eyleyip yine karye-i mezbûre sınırı dâhilinde vâki‘ inde’l-ahâlî ma‘lûmü’l-hudûd 
iki kıt‘a tarlada olan nısf hisse-i şâyi‘amın dahi hakk-ı tasarruflarını ma‘rifet-i 
sâhib-i arz ile beş [bin] akçe mukābelesinde tefvîz ve ferağ eylediğimde ol dahi 
tefevvuz ve kabûl eyledikden sonra semen-i mezbûr ile bedel-i mezkûr ki cem‘an 
otuz beş bin akçeyi merkūm Mihal’e cihet-i deyn-i şer‘iyyeden deynim olan otuz 
beş [bin] akçe hakkıyla takas edip ol dahi mukāssa ve kabûl eyledikden sonra zikr 
olunan menzil ve tarlalarda olan nısf hisse-i şer‘iyye-i şâyi‘alarımı mahallinde zabt 
ve tasarrufa mersûm Mihal’i tarafımdan taslît eyledim dedikde gıbbe’t-tasdîki’ş-
şer‘î mâ hüve’l-vâki‘ ketb olundu.
Fi’l-yevmi’s-sâlis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Osman Çelebi b. Sefer Ağa, Mehmed Çelebi b. Mustafa, Hasan b. 
Mehmed, Ali Beşe b. Mustafa, Hüseyin? Beşe? b. Ali

259 [52b-2] Ünzile bt. Mustafa’nın mülk menzil, bahçe ve ağaçlardaki 
beşte bir hissesini Mehmed Beşe b. Ömer’e sattığı
Vilâyet-i Anadolu’da Kastamonu sancağında vâki‘ Ginolu kazâsına tâbi‘ Celal nâm 
karye sâkin[e]lerinden Ünzile bt. Mustafa nâm hâtun meclis-i şer‘-i şerîf-i enver-
de işbu râfi‘ü’l-kitâb Mehmed Beşe b. Ömer nâm kimesne mahzarında tav‘an ikrâr 
ve i‘tirâf edip emlâkimden olup karye-i mezbûrede vâki‘ bir tarafdan Süleyman 
Fakīh veresesi bahçesi ve bir tarafdan tarîk-i âm ve iki tarafdan mezbûr Mehmed 
Beşe’nin arpalık tarlası ile mahdûd bir bâb fevkānî oda ve bir sofayı ve altında ahırı 
ve bir kıt‘a anbarı müştemil mülk menzilde ve yine menzil-i mezbûr kurbunda 
vâki‘ Turp Bostanı demekle ma‘rûf bahçede ve mescid-i şerîf kurbunda vâki‘ bir 
kıt‘a mülk bahçe ile yine karye-i merkūme sınırı dâhilinde mevâzi‘-i müteferri-
kada vâki‘ her biri beynimizde ma‘lûm eşcâr-ı müsmirede olan beş sehimden bir 
sehim hisse-i şer‘iyye-i şâyi‘amı mezbûr Mehmed Beşe’ye bin cedîd akçeye bey‘-i 
kat‘î ile bey‘ edip ol dahi vech-i muharrer üzre iştirâ ve kabûl eyleyip semeni olan 
meblağ-ı mezkûru mezbûr Mehmed Beşe yedinden tamâmen ahz ü kabz eyledi-
ğimden sonra zikr olunan emlâkda olan bir sehim hisse-i mezbûremi mahallin-
de zabt ve tasarrufa mezbûr Mehmed Beşe’yi tarafımdan taslît eyledim dedikde 
gıbbe’t-tasdîki’ş-şer‘iyyi’l-vicâhî mâ vaka‘a bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene sittîn ve sittîn? ve elf.
Şuhûdü’l-hâl: Esad b. Şaban, Ali Beşe b. Şems, Mustafa Beşe b. Dursun, Hasan 
Beşe b. Mehmed, Hüseyin b. İshak ve gayr

260 [52b-3] İsmail Beşe’nin Bağcinâne bt. Abdullah’ı boşadığının tesbiti
Medîne-i Hazret-i Ebî Eyyûb el-Ensârî -âmelehu’llâhu te‘âlâ anhü’l-Bârî-de Ali 
Paşa mahallesi sâkinelerinden işbu râfi‘atü’l-vesîka Bağcinâne bt. Abdullah nâm 
hâtun meclis-i şer‘-i şerîf-i lâzımü’t-teşrîfde İsmail Beşe b. Receb nâm râcil mah-
zarında ikrâr-ı tâm ve takrîr-i kelâm edip mezbûr İsmail Beşe bundan esbak 
zevcim olup lâkin hüsn-i mu‘âşeretimiz olmamağla talâk-ı selâse ile beni tatlîk 
etmiş iken yine benimle izdivâc mu‘âmelesin murâd eder suâl olunup takrîri 
tahrîr olunmak matlûbumdur dedikde gıbbe’s-suâl mezbûr İsmail Beşe cevâbında 
fi’l-hakīka merkūme Bağcinâne Hâtun bundan akdem vech-i mübeyyen üzre 
zevcem olup lâkin [53a] mersûmenin zimmetimde mütekarrir olan üç bin akçe 
mehr-i müeccel ve nafaka-i iddet ve me’ûnet-i süknâsından fâriğa olup zevciyete 
müte‘allik da‘vâdan dahi zimmetimi ibrâ ve iskāt eyledikde ben dahi mezbûru 
vech-i muharrer üzre talâk-ı selâse ile tatlîk etmişidim deyû bi tav‘ihî ikrâr ve 
i‘tirâf edip mezbûr İsmail Beşe’nin vech-i meşrûh üzre cârî ve sâdır olan cemî‘ 
ikrârını merkūm Bağcinâne Hâtun bi’l-muvâcehe tasdîk ve bi’l-müşâfehe tahkīk 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Mehmed Efendi b. Abdullah el-İmâm, diğer Mehmed Efendi b. Mu-
rad, Derviş Çelebi b. Mustafa, Hasan Çelebi b. Mustafa, Ahmed Beşe b. Ali, Mus-
tafa Çelebi b. Mehmed, Mehmed Beşe b. İbrahim, Receb Efendi b. Abdi, Mahmud 
Beşe b. Ahmed, Ali Beşe b. Mustafa, Hüseyin Beşe b. Ali, Abdi Beşe b. İskender

261 [53a-1] Ahmed Efendi b. Mahmud’un vârislerinden oğlu 
Mahmud Ağa’nın mülk menzildeki miras hissesini Osman Ağa 
b. Hüseyin’e sattığı
Husûs-ı câ’i’z-zikrin mahallinde tahrîri iltimâs olunmağın kıbel-i şer‘-i şerîfden 
umdetü’l-müderrisîn Mevlânâ Mustafa Efendi irsâl olunup ol dahi zeyl-i kitâbda 
mastûrü’l-esâmî müslimîn ile medîne-i Hazret-i Ebî Eyyûb el-Ensârî -dâme fî 
rıdvâni’l-Bârî-’de Kasım Paşa mahallesi sâkinlerinden olup bundan akdem fevt 
olan Ahmed Efendi b. Mahmud’un sulbî kebîr oğlu umdet-i erbâb-ı tahrîr ve’l-
kalem zübdet-i ashâbü’t-tastîr ve’r-rakam Ahmed Efendizâde Mahmud Ağa’nın 
menziline varıp akd-i meclis-i şer‘-i şerîf eyledikde müteveffâ-yı mezbûr Ahmed 
Efendi’nin verâseti zevce-i metrûkesi Hatice Hâtun bt. Ali ile sulbî oğlu mezbûr 
Mahmud Ağa’ya ve sulbiye sagīre kızı Fâtıma’ya münhasıra olup ba‘dehû kable’l-
kısme merkūme Fâtıma dahi vefât edip verâseti vâlidesi mersûme Hatice Hâtun 
ile er karındaşı (  ) nâm sagīre ve li eb er karındaşı merkūm Mahmud Ağa’ya 
münhasıra olduğu ve mezbûrûnun tashîh-i mes’eleleri bi hükmi’l-münâsahati’ş-
şer‘iyye yüz kırk dört sehimden farz olup sihâm-ı mezbûreden yirmi beş sehmi 
merkūme Hatice Hâtun’a ve yedi sehmi mezbûr sagīre (  ) ve yüz on iki sehmi 
müşârun-ileyh Mahmud Ağa’ya isâbet ve intikāl eylediği şer‘an zâhir oldukdan 
sonra müşârun-ileyh Mahmud Ağa meclis-i ma‘kūd-ı mezkûrda işbu râfi‘ü’l-
vesîka umdetü’l-ekârim Osman Ağa b. Hüseyin nâm kimesne mahzarında 
ikrâr ve i‘tirâf edip müteveffâ-yı mezbûr Ahmed Ağa’nın muhallefâtından olup 
medîne-i mezbûrede merhûm İslâm Bey mahallesinde vâki‘ bir tarafdan Şaban 
Bey b. Ali bağı ve bir tarafdan su mahzeni ve bir tarafdan merhûm Salih Paşa 
tarlası ve bir tarafdan tarîk-i âm ile mahdûd olup dâhiliyede ve hâricinde büyût-i 
adîdeyi ve bir kıt‘a bağı ve taş ma‘deni ve dört kıt‘a su kuyusunu ve kenîfleri 
müştemil mülk-i mevrûs menzilden bi tarîki’l-münâsahati’ş-şer‘iyye bana âid 
olan yüz on iki sehim hisse-i şer‘iyye-i ma‘hûdeyi müşârun-ileyh Osman Ağa’ya 
tarafeynden îcâb [ve] kabûlü hâvî bey‘-i bâtt-ı sahîh-i şer‘î ile bey‘ ve teslîm ey-
ledim, ol dahi minvâl-i meşrûh üzre yüz altmış bin cedîd râyic fi’l-vakt akçeye 
iştirâ ve tesellüm ve kabz ve kabûl eyledikden sonra semen-i mezbûr yüz altmış 
bin akçeyi müşârun-ileyh Osman Ağa yedinden tamâmen ahz ü kabz eyledim 
ba‘de’l-yevm menzil-i mahdûd-ı mezkûrdan yüz kırk dört sehimden yüz on se-
him hissede benim alâka ve medhalim yokdur, müşârun-ileyh Osman Ağa’nın 
mülk-i müşterâsıdır keyfemâ yeşâ ve hasbemâ yehtâr mutasarrıf olsun dedikde 
gıbbe’t-tasdîki’ş-şer‘î vâki‘ü’l-hâli Mevlânâ-yı mezbûr mahallinde ketb ba‘dehû 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’l-âşir mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Abdürrahim Efendi b. Abdurrahman, Nakşî? Abdurrahman Efendi 
b. ( ) el-Kadı, Seyfullah Çelebi b. Ramazan, Şaban Ağa b. Hüseyin, Ali Çelebi b. el-
Hâc Mehmed, Ahmed Çelebi b. Abdullah, Hasan Bey b. Abdullah, İbrahim Çelebi 
b. Kulu, Receb Efend[i] b. Abdi







262 [53b-1] Beto v. Kika’nın mülk menzil ile bağdaki yarı hissesini 
Suter v. Mestı’ya sattığı
Vilâyet-i Rumeli’nde Arnavud Belgradı kazâsına tâbi‘ Sine nâm karyeden Beto v. 
Kika nâm zimmî meclis-i şer‘-i şerîf-i lâzımü’t-tevkīrde işbu râfi‘ü’l-vesîka Suter 
v. Mestı nâm zimmî muvâcehesinde bi’t-tav[‘] ve’r-rızâ ikrâr ve i‘tirâf edip karye-i 
mezbûrede vâki‘ bir tarafdan Lasko v. Zatı mülkü ve bir tarafdan Nikola v. And-
riye mülkü ve bir tarafdan Lasko v. Betofranci mülkü ve bir tarafdan ba‘zan Yani 
mülkü ve ba‘zan tarîk-i âm ile mahdûd iki bâb tahtânî odaları ve bir kıt‘a anbarı 
ve harman yerini ve bahçeyi müştemil mülk menzilde ve içinde mevcûd dö[r]t 
fıçı ve bir şırahâne ve üç tencere ile menzil-i mezkûr kurbunda vâki‘ bir kıt‘a mülk 
bağımın nısf hisse-i şâyi‘alarını merkūm Suter’e beş bin cedîd akçeye tarafeynden 
îcâb ve kabûlü hâvî bey‘-i bâtt-ı kat‘î ile bey‘ edip ol dahi vech-i meşrûh üzre 
iştirâ ve kabûl eyledikden sonra yine karye-i mezbûre sınırı dâhilinde mevâzi‘-i 
adîdede vâki‘ her birinin hudûdu beynimizde ma‘lûm on beş kıt‘a tarlamın dahi 
nısf hisse-i şâyi‘alarını dahi mezbûr Suter’e iki bin akçe bedel mukābelesinde tefvîz 
ve ferağ eylediğimde ol dahi tefevvuz ve kabûl eyleyip semen-i mezbûr ile bedel-i 
mezkûr ki cem‘an yedi bin akçeyi mersûm Suter yedinden tamâmen ahz ü kabz 
eylediğimden sonra zikr olunan emlâk ve tarlalarda olan nısf hisse-i şâyi‘alarımı 
mahallinde zabt ve tasarrufa merkūm Suter’i tarafımdan taslît eyledim dedikde 
gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ali b. Mustafa, Abdullah b. İskender, Hüseyin b. Ali, Dilâver b. Ab-
dullah, Mato v. Tepo, Ded v. Kolo, Kiko v. Kolo, Kosta v. Kolo, Martı v. Yani, İstan-
bo v. Mato

263 [53b-2] Ahmed Beşe b. Yusuf ’un mülk menzilini Ahmed Beşe 
b. İslâm’a bey‘ bi’l-vefâ ile sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Çavuş Kasım 
mahallesi sâkinlerinden Ahmed Beşe b. Yusuf nâm râcil meclis-i şer‘-i şerîf-i 
lâzımü’t-tevkīrde işbu râfi‘ü’l-kitâb fahrü’l-eşbâh diğer Ahmed Beşe b. İslâm nâm 
râcil mahzarında bi tav‘ihî ikrâr-ı tâm ve ifâde-i merâm edip silk-i mülkümde 
münselik olup mahalle-i mezbûrede vâki‘ bir tarafdan Fodulacı Mustafa mülkü ve 
bir tarafdan Hızır Beşe b. Haydar mülkü ve bir tarafdan ba‘zan Osman nâm kasab 
mülkü ve ba‘zan mekābir-i müslimîn ve bir tarafdan tarîk-i âm ile mahdûd bir bâb 
fevkānî ve iki bâb tahtânî odaları ve bir su kuyusunu ve bahçeyi müştemil mülk 
menzilimi cemî‘ tevâbi‘iyle mezbûr diğer Ahmed Beşe’ye târih-i kitâbdan üç yüz 
altmış gün tamâmına değin bey‘ bi’l-vefâ vechi üzre on bin cedîd akçeye bey‘ edip 
kabz-ı semen ve teslîm (  ) bey‘-i mezbûr bâtte münkalib olsun dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Muslu Çelebi b. Receb, Mustafa Çelebi b. Rıdvan, Mahmud Beşe b. 
Yusuf, el-Hâc Mahmud Beşe b. Mustafa çukadâr, Dilâver Beşe b. Abdullah, Hüse-
yin Çelebi b. Ali, Abdullah Beşe b. İskender, Ali Beşe b. Mustafa, Bayram Sofu b. 
Mehmed ve gayruhüm mine’l-hâzırîn

264 [53b-3] Dimo v. İstati’nin Yani v. Nikola’ya mudârebeye verdiği 
parayı talep ettiği, inkâr etmesi üzerine borcunun şahitlerle 
ispat edildiği
Havâss-ı Kostantıniyye kazâsına tâbi‘ nâhiye-i Çatalca kasabası ahâlîsinden râfi‘-i 
hâze’s-sifri’ş-şer‘î Dimo v. İstati nâm nasrânî meclis-i şer‘-i şerîf-i lâzımü’t-teşrîfde 
kazâ-i mezbûr ihtivâsından Küçükköy nâm karye sâkinlerinden Yani v. Nikola 
nâm zimmî muvâcehesinde üzerine da‘vâ ve takrîr-i kelâm edip bundan akdem 
mersûm Yani’ye alâ tarîki’l-mudârebe yüz elli kıt‘a riyâlî guruş-ı kebîr teslîm, 
mezbûr Yani dahi meblağ-ı mezbûr yüz elli kıt‘a mezbûru’n-na‘t guruşu tamâmen 
yedimden kabz ve tesellüm etmişiken hâlen meblağ-ı mezbûru mersûm Yani’den 
taleb eylediğimde vermede te‘allül eder, suâl olunsun dedikde gıbbe’s-suâl mezbûr 
Yani cevâbında müdde‘î-i mezbûr ile mukaddemâ kasablık san‘atında şerîkler olup 
fesh-i şirket etmişidik deyû meblağ-ı mezbûru münkir olıcak müdde‘î-i merkūm 
Dimo’dan müdde‘âsını mübeyyine beyyine taleb olundukda udûl-i ricâlden olup 
mahmiye-i İstanbul’da Altı Mermer demekle ma‘rûf mahallede sâkin Ali Beşe 
b. Mustafa ve yine mahalle-i mezbûrede Yenibahçe kurbunda sâkin Ali Beşe b. 
Murad nâm kimesneler meclis-i şer‘a li ecli’ş-şehâde hâzırân olup istişhâd olun-
duklarında fi’l-vâki‘ mezbûr Yani müdde‘î-i mersûm Dimo’dan bundan akdem 
alâ tarîki’l-mudârebeti’ş-şer‘iyye yüz elli kıt‘a riyâlî guruş kabz etmişidim, hâlen 
müdde‘î-i mezbûr Dimo’ya meblağ-ı mezbûr yüz elli guruş zimmetimde lâzımü’l-
edâ deynim vardır deyû bizim huzûrumuzda merkūm Yani ikrâr ve bizi işhâd et-
mişidi, biz merkūm Yani’nin ikrârına şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde isre ri‘âyeti şerâ’it-i kabûlihâ şehâdetleri 
makbûle ve mesmû‘a olmağın mûcebiyle ba‘de’l-hükm mâ hüve’l-vâki‘ bi’l-ibtigā 
ketb olundu.
Fi’l-yevmi’r-râbi‘ mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Hasan Beşe b. İvaz, Osman Beşe b. Mehmed, Ali Beşe b. Mustafa, 
Hüseyin b. Ali, Abdi b. İskender, [55a] Bayram b. Mehmed, Ahmed b. Mehmed, 
el-Hâc Mahmud çukadâr, Dilâver Beşe b. Abdullah ve gayruhüm mine’l-hâzırîn







265 [54a-1] Sabiha Hatun bt. Hasan Efendi’nin mülk menzil 
arsasını oğlu Mustafa Çelebi’ye sattığı ve bedelini oğlundan satın 
aldığı câriyenin bedeli ile takas ettikleri
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Çavuş Kasım 
mahallesi sâkinlerinden umdetü’l-muhadderât Sabiha Hâtun bt. el-merhûm Ha-
san Efendi meclis-i şer‘-i şerîf-i lâzımü’t-teşrîfde sadrî kebîr oğlu fahrü’l-eşbâh 
Mustafa Çelebi b. Salih nâm şâbb-ı emred mahzarında tav‘an ikrâr ve i‘tirâf edip 
emlâkimden olup mahalle-i merkūmede vâki‘ bir tarafdan Şerîfezâde Hüseyin 
Efendi mülkü ve bir tarafdan vakıf menzil ve iki tarafdan tarîk-i âm ile mahdûd 
olup müşterek su kuyusunu ve zât-ı eşcâr-ı müsmire ve gayr-ı müsmire hadîkayı 
müştemil olan mülk menzil arsasını oğlum mezbûr Mustafa Çelebi’ye yüz kıt‘a 
riyâlî guruş-ı kebîre bey‘-i kat‘î ile bâtten bey‘ ve teslîm ol dahi vech-i mübeyyen 
üzre iştirâ ve kabûl ve kabz ve tesellüm eyledikden sonra semen-i mezbûru işbu 
uzun boylu açık kaşlı sarı elâ gözlü Rusiyyetü’l-asl hâzıratün bi’l-meclis Vildan bt. 
Abdullah nâm câriye semeninden zimmetimde lâzımü’l-edâ ve vâcibü’l-kazâ dey-
nim olan yüz kıt‘a riyâlî guruş-ı kebîr hakkı ile takas oğlum mezbûr dahi mukāssa 
ve kabûl eyledi, ba‘de’l-yevm arsa-i merkūmede benim vechen mine’l-vücûhi’ş-
şer‘iyye alâka ve medhalim yokdur oğlum mezbûr Mustafa Çelebi’nin mülk-i 
müşterâsıdır keyfemâ yeşâ ve yehtâr mutasarrıf olsun dedikde gıbbe’t-tasdîki’ş-
şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sânî aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Hüseyin Efendi b. Mehmed el-İmâm, Abdülbâkī Çelebi b. Hüseyin, 
Hüseyin Çelebi b. Mansur, Ahmed Çelebi b. Mehmed, Kasım Beşe b. Mehmed, 
Şaban Halîfe b. Ebîbekir, Rıdvan b. Abdullah, Ali Beşe b. Mustafa, Hüseyin b. Ali, 
Bayram Dede b. Mehmed ve gayruhüm mine’l-hâzırîn

266 [54a-2] Muammer bt. Abdullah’ın zevci Mehmed b. Veli ile 
muhâlaa ile boşandıkları
Havâss-ı aliyye kazâsına tâbi‘ Terkos nâhiyesi muzâfâtından Pirinççi demekle 
ma‘rûf karye sâkin[e]lerinden Muammer bt. Abdullah nâm hâtun meclis-i şer‘-i 
şerîf-i enverde zevci işbu hâmilü’l-kitâb Mehmed b. Veli nâm kimesne mahzarın-
da bi tav‘ihâ ikrâr ve i‘tirâf edip zevcim mezbûr Mehmed ile hüsn-i zindegânemiz 
olmayıp beynimizde şikāk-ı küllî vâki‘ olmağın zimmetinde mütekarrir olan bin 
beş yüz cedîd akçe mehr-i müeccelimden geçip ve nafaka-i iddet-i şer‘iyyem 
ve me’ûnet-i süknâm kendi üzerime olmak üzre zevcim mezbûr Mehmed ile 
muhâla‘a-i sahîha-i şer‘iyye ile muhâla‘a eyleyip zimmetini zevciyete müte‘allik 
âmme-i da‘vâdan ibrâ ve iskāt eyledim dedikde ol dahi vech-i muharrer üzre 
olan hul‘ı kabûl edip ahadühümâ âharı zevciyete müte‘allik de‘âvî ve mütâlebât ve 
eymân ve muhâsamâtdan ibrâ-i âmm-ı kātı‘ü’n-nizâ‘la ibrâ ve iskāt eyledik dedik-
de gıbbe’t-tasdîki’ş-şer‘iyyi’l-vicâhî mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Mehmed Çelebi b. Ahmed, Hüseyin Çelebi b. Ali, Mahmud Çelebi 
b. Mehmed, Abdullah b. İskender, Dilâver b. Abdullah ve gayr

267 [54a-3] Kino v. Andon’un mülk menzilinin Niko 
v. Todori’ye satılması
Havâss-ı Kostantıniyye kazâsı ihtivâsından Büyük Çekmece nâhiyesine tâbi‘ Ka-
likratiya nâm karye sükkânından Kino v. Andon nâm nasrânî meclis-i şerî’at-i 
şerîfede işbu bâ‘isü’l-vesîka Niko v. Todori nâm zimmî muvâcehesinde bi tav‘ihî 
ikrâr ve i‘tirâf edip silk-i mülk-i sahîhimde münselik olup karye-i mezbûr[e]de 
vâki‘ bir tarafdan Yani v. Abacı nâm nasrânî mülkü ve bir tarafdan İstemartolos 
v. ( ) nâm nasrânî mülkü ve bir tarafdan Manol v. ( ) mülkü ve bir tarafdan ba‘zan 
Nikola nâm nasrânî mülkü ve ba‘zan tarîk-i âm ile mahdûd ve mümtâz olup bir 
fevkānî odası ve tahtında bir kıt‘a ahırı müştemil olan mülk menzilimi bi cümleti’t-
tevâbi‘ ve’l-levâhık ve kâffeti’l-hukūk ve’l-merâfık mezbûr Niko’ya tarafe[y]nden 
îcâb ve kabûlü hâvî bey‘-i bâtt-ı sahîh-i şer‘î ile iki bin altı yüz cedîd akçeye bey‘ 
ve teslîm ol dahi vech-i mübeyyen üzre iştirâ ve tesellüm ve kabz ve kabûl ey-
ledikden sonra semeni olan meblağ-ı mezbûr iki bin akçeyi merkūm Niko ye-
dinden tamâmen ahz ü kabz eyledim ba‘de’l-yevm menzil-i mahdûd-ı mezkûrda 
benim vechen mine’l-vücûhi’ş-şer‘iyye ve sebeben mine’l-esbâbi’l-mer‘iyye alâka 
ve medhalim yokdur mersûm Niko’nun mülk-i müşterâsı olmuşdur keyfemâ yeşâ 
ve yehtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā 
ketb olundu.
Fi’l-yevmi’s-sâbi‘ aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: El-Hâc Mahmud b. Dilâver, Ebîbekir Beşe b. ( ) er-Râcil, Ömer Beşe 
b. Halil, Abdi Beşe b. İskender, Ali Beşe b. Mustafa, Kara Dimoy v. Papa, Andronik 
v. Opulos

268 [54b-1] Âişe Hatun bt. Hüseyin Efendi’nin vakfiyesi
Hamd-i bî-had ve senâ’-i lâ-yu‘ad ol vâkıf-ı esrâr ve etvâr ve âlim-i gayb ve rezzâk-ı 
mâ fi’l-berri ve’l-bihâr cenâbına ihdâya sezâ ve elyak ve ahrâdır ki kâffe-i kâinâtı 
nizâm-ı bedî‘ üzre ibdâ‘ ve âmme-i masnû‘âtı üslûb-ı menî‘ üzre ihtirâ‘ edip 
husûsan a‘yân-ı insandan ba‘zını tâ‘at ve ibâdet ve ba‘zını dahi sebîl-i hayrâta tevfîk 
ile hidâyet ve sebîl-i reşâd ve tedârik-i zâd-ı me‘âd ile nev‘-i gafletden îkāz eyledi 
ve cevâhir-i manzûm-ı salavât ve zevâhir-i menşûr-ı tahiyyât ol sultân-ı cümle-i 
enbiyâ ve serdâr-ı mecmû‘-ı rusül ve evliyâ fâtiha-i sûre-i nübüvvet hâtime-i 
risâle-i risâlet efdal-i efrâd-ı beşer şefî‘ü’l-usât fî yevmi’l-mahşer habîb-i hüdâ 
resûl-i bî-hemtâ Hazret-i Muhammed Mustafa sallallâhu te‘âlâ aleyhi ve alâ sâiri’l-
enbiyânın rûh-ı mutahharlarına olsun ki levlâke levlâk le-mâ halaktü’l-eflâk 
hitâb-ı müstetâbı ile muhâtab ve mükerrem olup ümmeti dahi sâir ümemden mu-
faddal ve müsellemdir ve tahiyyât-ı bî-gāye ve teslîmât-ı mâ lâ nihâye ol kerîmü’l-
hisâlin cümle ashâb ve âli üzerine olsun ki her biri bu ümmet-i za‘îfeyi tarîk-i 
müstakīme hâdî ve sübül-i tevfîka münâdîlerdir -rıdvânullâhi te‘âlâ aleyhim ve alâ 
men ittebe‘ahüm ilâ yevmi’d-din min’el-ulemâ’i’l-âmilîn ve’s-sulehâ’i’s-sâlikîn- işbu 
kitâb-ı vakf-ı şer‘înin tahrîr ve tastîrine bâ‘is ve hitâb-ı habs-i mer‘înin tasvîr ve 
takrîrine sebeb-i hâdis budur ki mahrûse-i İstanbul’da Nahılbend mahallesinde 
sâkine umdetü’l-muhadderât zübdetü’l-muvakkarât tâlibe-i hayrât ve hasenât 
râgıbe-i sadakât ve meberrât Âişe Hâtun bt. el-merhûm Hüseyin Efendi vaktâ ki 
kendiye hidâyet-i hak erişip bu dâr-ı fenâ câ-yı karâr ve bekā olmayıp devleti zil-
leti ile hempâ rahmeti zahmeti ile hemtâ gınâsı inâya karîn finâsı fenâya rehin 
ni‘meti hatar-ı zevâlde mikneti şeref-i irtihâlde ve mâl ve câhı bî-karâr ve mülk ve 
emlâki müste‘âr idiğine vâkıfe olup “mâ indeküm yenfedü ve mâ indellâhi bâkin” 
mefhûm-ı şerîfi tab‘-ı pâki serî‘u’l-idrâkine münsâk “ve mâ tükaddimû li enfüsi-
küm min hayrın tecidûhu indellâhi” mantûk-ı münîfinden zihn-i selîmi âgâh ve 
kelâm-ı şerîf-i Mustafavî ki “izâ mâte ibnü âdeme inkata‘a anhü amelühû illâ an 
selâsin ilmin yüntefe‘u bihî ve veledin sâlihin yed‘û lehû ve sadakatin câriyetin” 
fehvâsını mülâhaza eyledi ise zikri âtî sadaka-i câriye-i lâzımetü’l-istimrâr ve 
tafsîli câ’î vakf-ı şerîf-i dâimü’l-istikrârını ikrâr ve itmâm emr ve tescîl ve ihkâm 
ve ahkâm-ı bir ü ve tesbîl için da‘vâ-yı rücû‘a vekîli olup zât-ı mûmâ-ileyhâyı 
ma‘rifet-i şer‘iyye ile ârifân olan el-Hâc İbrahim b. Kurd ve el-Hâc Ali b. Abdullah 
nâm adleyn şehâdetleriyle bi mahzar-ı min hasm-ı şer‘iyy-i câhid vekâlet-i sâbite 
olan fahrü’l-akrân Yusuf Ağa b. Abdülmennân meclis-i şer‘-i şerîf-i Ahmedî ve 
mahfil-i dîn-i münîf-i Muhammedî’de vakf-ı âti’z-zikre li ecli’t-tescîl mütevellî 
nasb ve ta‘yîn olunan vâkıfe-i mûmâ-ileyhânın sadrî oğlu Abdülkādir Çelebi mah-
zarında bi’l-vekâle ikrâr-ı tâm ve ta‘bîr ani’l-merâm edip müvekkile-i mûmâ-
ileyhâ Âişe Hâtun vakf-ı âtî sudûruna değin dâhil-i havza-i emlâki olup mahrûse-i 
İstanbul’da Silivri kapısı hâricinde vâki‘ bir tarafı sâbıkan Osman Efendi Bahçesi 
demekle ma‘rûfe olup hâlen Kasım Ağa Bahçesi demekle meşhûre olan bahçe ve 
bir tarafı müşârun-ileyhânın sadrî oğlu Abdülkādir Çelebi’ye hibe ve teslîm ve 
temlîk eylediği bağ ve bir tarafı yine kendinin taht-ı tasarrufunda olan çayır ve bir 
tarafı tarlalar ile mahdûd dâhiliyesi iki bâb tahtânî oda ve üç sofa ve bir matbah ve 
bir halvetli hamam ve bir fırın ve bir köşk ve bi’r-i mâ’ ve fevkānî şehnişînli bir 
büyük oda ve tahtapûş ve iki küçük oda ve mâbeyninde iki oda ve bir sofa ve bir 
kileri ve eşcâr-ı müsmire ve gayr-ı müsmireyi müştemile hadîkayı ve hâriciyesi 
fevkānî iki şehnişînli bir büyük odayı ve üç odayı dahi ve iki orta sofa ve dehlizi ve 
tahtânî bir samanlık ve üç ahır ve çatma anbar ve yanında örtülü sundurma ve 
büyük kuyu kurbunda orta oda ve bahçe içinde köşk ve önünde şadırvan ve havuz 
ve altında oda ve bir küçük havuzunu dahi ve dolab kapısı ve kurbunda matbah ve 
bir küçük köşk ve eşcâr-ı müsmire ve gayr-ı müsmireyi muhteviye hadîkayı müş-
temile bahçe ta‘bîr olunur mülk menzilini kapı hâricinde olan namâzgâh ve kur-
bunda su ve havuz ve eşcârı müştemil mekābir sofasıyla bi cümleti’t-tevâbi‘ ve’l-
levâhık ve kâffeti’l-hukūk ve’l-merâfık vakf-ı sahîh-i şer‘î ve habs-i sarîh-i mer‘î 
ile vakf ve habs edip şöyle şart eyledi ki mâdem ki hayâtda ola kendi mutasarrıfe 
olup ba‘de kazâ’i’n-nahb ve mülâkâti’r-rab sadrî oğlu mûmâ-ileyh Abdülkādir Çe-
lebi ve ba‘dehû evlâdı ve evlâd-ı evlâdı ve evlâd-ı evlâd-ı evlâdı batnen ba‘de bat-
nin ile’l-inkırâz mutasarrıf olup -e‘âzellâhü te‘âlâ- evlâd bi’l-külliye munkarıza 
oldukdan sonra ol bahçe icâre-i mu‘accele ve müeccele-i misli ile îcâr olunup alı-
nan mu‘accele dahi istirbâh ve istiğlâl olunup bi fazlillâhi te‘âlâ anın rıbhından ve 
müecceleden her ne hâsıl olursa andan yevmî ikişer akçe vazîfe ile Medîne-i 
Münevvere’de Ravza-i Nebeviyye-i mutahhara -alâ sâkinihâ et-tahiyyât minallâh- 
ve’l-kirâmi’l-bererede on nefer kimesne Kur’ân-ı azîmü’ş-şândan eczâ-i şerîfe 
tilâvet edip sevâbını Hazret-i Resûl-i Ekrem -sallallâhu te‘âlâ aleyhi ve sellem- 
rûh-ı şerîflerine ihdâ edeler ve bir kimesne dahi ser-mahfil ve noktacı olup âna 
yevmî iki akçe verile ve bir kimesne dahi sandıkçı olup âna dahi mukābele-i hiz-
metde iki akçe verile ve şeyhü’l-harem olanlar eczâya nâzır olup âna yevmiye üçer 
akçe verile [55a] ve bu mukābelede eczâhânâna nezâret ve edâ-i hizmet etmeyen-
leri Medîne-i Münevvere hâkimine i‘lâm edip azl ettire ve bunda Dârü’s-sa‘âde 
ağası olanlar dahi vakfa nâzır olup âna dahi yevmî ikişer akçe ve Haremeyn 
mütevellîsine dahi yevmî ikişer akçe ve kâtib ve câbisine dahi yevmî birer akçe 
verilip ol vezâyif erbâbından galle-i vakıfdan her sene ne mikdâr fazla kalırsa ol 
hâsıl olan mikdâr Haremeyn fukarâsına Dârü’s-sa‘âde ağası ma‘rifeti ve Haremeyn 
mütevellîsi yedi ile îsâl ve ziyâ‘-ı galle-i vakf ve hıyânet-i vezâyif-i fukarâ cürmün-
den ihtirâz oluna deyû ta‘yîn-i vezâyif ve zavâbıt ve tebyîn-i kuyûd ve şerâ’it edip 
ol bahçeyi mütevellî-i mezbûra teslîm ol dahi kabz ve tesellüm ve vakfiyyet üzre 
tasarruf eylediğini ikrâr ve mütevellî dahi vekîl-i mûmâ-ileyhi cemî‘ kelâmında 
tasdîk edip emr-i ikrâr bi’l-vakf ve’t-teslîm ikmâl ve tetmîm kılındıkdan sonra 
vekîl-i mûmâ-ileyh da‘vâ-yı rücû‘a şurû‘ edip eğerçi vakf-ı akār muktedâ-yı 
e’imme-i kibâr Hazret-i Ebû Hanîfe-i Kûfî -cûziye hayre’l-cezâ’- ve Kûfî katında 
sahîhdir, lâkin lâzım olmayıp husûsan vâkıf menâfi‘-i vakfı nefsine şart eylediği 
sûretde inde’l-imâmi’s-sâlis vakıf bi’l-külliye bâtıl olduğuna binâ’en vakf-ı 
mezbûrdan bi’l-külliye bi’l-vekâle rücû‘ eyledim, mütevellî kasr-ı yed edip bana 
teslîm eylesin, müvekkilem mülkiyet üzre zabt ve keyfemâ teşâister deyip isre’l-istintâk mütevellî-i mezkûr dahi müteveccih bi haşv-i licâc ve 
sâlik-i meslek-i ihticâc olup eğerçi hâl inde’l-evvel ve’s-sâlis zikr olunan ihtilâfât ve 
mebâhis üzredir, lâkin tilmîz-i evvel Hazret-i İmâm Ebû Yusuf -aleyhi’r-rahmetü- 
kavl-i şerîfi üzre vakf-ı akār şart-ı mezkûrda mesârif olursa dahi sahîh ve sıhhat 
ise anın kavl-i şerîfi üzre mufârık ani’l-lüzûm olmayıp müstelzim-i lüzûmdur 
deyû red ve teslîmden imtinâ‘ edip husûmet ve nizâ‘ ederek hâkim-i muvakkı‘-ı 
a‘lâ-yı kitâb -tûbâ lehû ve hüsnü me’âb- hazretlerine müterâfi‘ân ve her biri 
mübtegāsınca fasl ve hükme tâlibân olduklarında hâkim-i câsim-i mûmâ-ileyh 
-en‘amallâhu te‘âlâ aleyh- dahi bu bâbda fikr-i dakīk ve te’emmül-i enîk edip taraf-ı 
hayrı tercîh evlâ husûsan fetvâ dahi bunda imâm-ı sânî kavli üzre olduğu muhak-
kak ve mukarrer olmağla âlimen bi’l-hilâfi’l-mezkûr ve âmilen bi kavli’l-imâmi’l-
mezbûr sıhhat-i lüzûm-ı vakf-ı mezbûra hüküm ve kazâ ve bu mâddeyi bu vech 
üzre fasl ve imzâ edip vekîl-i mûmâ-ileyhi bu vech ile mu‘ârazadan men‘ etmeğin 
min ba‘d vakf-ı mezbûr ilâ yevmi’l-ba‘s ve’n-nüşûr sahîh ve lâzım olup tebdîl ve 
tağyîrine mecâl muhâl oldu “fe-men beddelehû ba‘de mâ semi‘ahû fe-innemâ 
ismuhû ale’llezîne yübeddilûnehû innellâhe semî‘un alîm” ve ecru’l-vâkıfi ale’l-
hayyi’l-cevâdi’l-kerîm.
Cerâ zâlike ve hurrire fî evâhiri Zilka‘deti’ş-şerîfe sene hamsin ve sittîn ve elf.
Şuhûdü’l-hâl: Fahrü’l-müderrisîn İbrahim Efendi b. Mehmed, fahrü’l-müderrisîn 
Abdullah Efendi b. (  ), fahrü’l-akrân İlyas Ağa b. Ahmed, fahrü’l-emsâl el-Hâc 
İbrahim Bey b. Kurd, fahrü’l-eşbâh Abdülkādir Çelebi b. İbrahim, Halil Çelebi 
b. Ali, Mehmed Çelebi b. Salih, el-Hâc Ali b. Abdullah, Ali Çelebi b. Abdullah ve 
gayruhüm mine’l-hâzırîn

269 [55a-1] Ali Çelebi b. Mehmed’in zevcesi Âişe Hatun’a borcu olduğu
Medîne-i Hazret-i Ebî Eyyûb el-Ensârî’de Takyecibaşı mahallesi sâkinlerinden 
Ali Çelebi b. Mehmed nâm kimesne mahfil-i kazâda zevcesi işbu râfi‘atü’l-kitâb 
Âişe Hâtun bt. Mustafa mahzarında ikrâr-ı tâm ve ifâde-i merâm edip mahalle-i 
mezbûrede vâki‘ inde’l-ahâlî ve’l-cîrân ma‘lûmetü’l-hudûd mülk menzilime ken-
di emr ve iznim ile bundan akdem zevcem mezbûr[e] Âişe Hâtun mâlından 
lâzımü’l-meremmet olan mevâzi‘ini ta‘mîr için yüz elli kıt‘a riyâlî guruş harc u sarf 
etmişidi, hâlen meblağ-ı mezkûr yüz elli guruş merkūme Âişe Hâtun’a zimme-
timde lâzımü’l-edâ deynimdir deyû tâyi‘an ikrâr ve i‘tirâf edicek gıbbe’t-tasdîki’ş-
şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene sittîn ve sittîn ve elf.Şuhûdü’l-hâl: Mehmed Çelebi b. Abdülaziz, Mustafa b. Musa, Yunus b. Hüseyin, 
Ali b. Veli, Mustafa b. Ali, Abdi b. İskender, Dilâver b. Abdullah ve gayr

270 [55a-2] Ârif Mehmed Efendi b. Mehmed’in mülk bahçe arsasını 
Abdürrahim Efendi’ye sattığı
Vilâyet-i Anadolu’da Barla kasabası sâkinlerinden umdetü’l-kuzât Ârif Mehmed 
Efendi b. Mehmed nâm kimesne meclis-i şer‘-i şerîf-i lâzımü’t-tevkīrde işbu râfi‘-i 
sıhhât-nisâbın sâhibleri a‘lemü’l-ulemâ’i’l-izâm efdalü’l-fuzalâ’i’l-fihâm yenbû‘ü’l-
fezâ’il metbû‘ü’l-efâzıl Abdürrahim Efendi b. el-merhûm Mehmed Efendi mahza-
rında ikrâr ve i‘tirâf edip kasaba-i mezbûr[e]de Bahçeler demekle ma‘rûfe mevzi‘de 
vâki‘ iki tarafdan müşârun-ileyh Abdürrahim Efendi hazretleri bahçesi ve bir ta-
rafdan Kavaklı demekle ma‘rûf bahçe ve bir tarafdan tarîk-i âm ile mahdûd olup 
tahmînen iki dönüm bir kıt‘a mülk bahçe arsasını bi cümleti’t-tevâbi‘ ve’l-levâhık 
müşârun-ileyh Abdürrahim Efendi hazretlerine bey‘-i kat‘î ile bin cedîd akçe[ye] 
bâtten bey‘ edip anlar dahi minvâl-i mübeyyen üzre iştirâ ve kabûl ve semen-i 
mezbûr bin akçeyi yed-i şerîflerinden tamâmen ahz ü kabz ve kabûl eyledim de-
dikden sonra mebî‘-i mahdûd-ı mezkûru mahallinde zabt ve tasarrufa mûmâ-
ileyh Abdürrahim Efendi hazretlerini taslît eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Muharrirü’l-hurûf Mustafa Efendi b. Hasan Efendi, es-Seyyid Ca-
fer Efendi b. es-Seyyid Mehmed, Hasan Efendi el-Kadı, Ahmed Çelebi b. Mehmed 
Efendi, Mahmud Çelebi b. Mehmed Efendi, Mehmed Efendi b. Nasuh, el-Hâc Hü-
seyin b. Hasan, el-Hâc Yahya b. Mehmed Efendi

271 [55b-1] Ebüssuûdzâde Mehmed Efendi’nin vârislerinden kızı 
Emetullah Hatun’un mülk menzilden payına düşen hisseyi kardeşi 
Sadık Mehmed Efendi’ye sattığı
Sâbıkan Rumeli kazaskeri iken cevâhir-i kadre intikāl eden merhûm Ebussuûdzâde 
Mehmed Efendi hazretlerinin verâseti halîlesi fahrü’l-muhadderât zahrü’l-
muvakkarât tâcü’l-mestûrât Fâtımatü’z-zamân Âişetü’d-devrân Rukiye Hâtun bt. 
el-merhûm el-mebrûr ed-dâric ilâ medârici rahmeti rabbihi’l-gafûr Esad Efendi 
hazretleri ile necl-i mükerremleri a‘lemü’l-ulemâ[’i]’l-izâm [e]fdalü’l-fuzalâ[’i]’l-
fihâm câmi‘u’l-fürû‘ ve’l-usûl hâvi’l-ma‘kūl yenbû‘ü’l-efâzıl zü’l-hubbi’t-tâhir 
ve’n-nesebi’l-bâhir vârisü’l-izzi ve’l-mecd kâbiren an kâbir Sadık Mehmed Efen-
di hazretlerine ve kerîme-i mükerremeleri umdetü’l-muhadderât zübdetü’l-
muvakkarât Emetullah Hâtun’a münhasıra olduğu ve zikri câ’î hadîka beynlerinde 
kısmet olundukda tashîh-i mes’eleleri yirmi dört sehimden farz olunup sihâm-ı 
merkūmeden üç sehmin müşârun-ileyhâ Rukiye Hâtun ve on dört sehmin mûmâ-
ileyh Sadık Mehmed Efendi hazretlerine isâbet eylediği şer‘an zâhir ve müte‘ayyin 
oldukdan sonra merkūme Emetullah Hâtun’un sadrî kebîr oğlu ve tarafından 
husûs-ı câ’i’z-zikri ikrâra vekîli olup müşârun-ileyhâyı ma‘rifet-i şer‘iyye ile 
ârifân olan fahrü’l-kuzât Ahmed Efendi b. Yahya ve diğer Ahmed Efendi b. Cafer 
şehâdetleriyle şer‘an vekâleti sâbite olan umdetü’l-müderrisîni’l-kirâm zübdetü’l-
muhakkıkīni’l-fihâm Mehmed Efendi b. merhûm Ahmed Efendi meclis-i şer‘-i 
şerîf-i lâzımü’t-teşrîfde işbu sâhibü’l-kitâb mûmâ-ileyh Sadık Mehmed Efendi haz-
retleri taraf-ı şereflerinden dahi bey‘-i câ’i’z-zikre vekîl olup şâhidân-ı merkūmân 
şehâdetleriyle şer‘an vekâleti sâbite olan umdetü’l-emâcid ve’l-ekârim Receb Ağa 
b. Ali nâm vekîl muvâcehesinde bi’l-vekâle ikrâr ve i‘tirâf edip merhûm mûmâ-
ileyh Mehmed Efendi hazretlerinin muhallefâtından olup Havâss-ı Kostantıniyye 
-hamâha’llâhu te‘âlâ ani’l-âfet ve’l-beliyye- kazâsına tâbi‘ kasaba-i Hasköy’de Sütlü-
ce mahallesinde vâki‘ [bir] tarafdan Karaağaç Hadîkası demekle ma‘rûf mîrî bahçe 
ve bir tarafdan Halic-i bahr ve bir tarafdan Bâzirgânbaşı İsmail Çelebi bahçesi ve 
bir tarafdan tarîk-i âm ile mahdûd ve mümtâz olup dâhiliye ve hâriciyede büyût-i 
müte‘addideyi ve zât-ı eşcâr-ı müsmire ve gayr-ı müsmire hadîkayı ve mâ’-i cârîyi 
ve bir kıt‘a hamamı ve câmekânı ve bir mikdâr bağı müştemil olup Sütlüce Bah-
çesi demekle meşhûr olan mülk-i mevrûs menzilden irs-i şer‘le bana isâbet eden 
yedi sehim hisse-i şer‘iyye-i şâyi‘a-i mevrûsemi karındaşım müşârun-ileyh Sadık 
Mehmed Efendi hazretlerine tarafeynden îcâb ve kabûlü hâvî bey‘-i bâtt-ı sahîh-i 
şer‘î ile iki bin kıt‘a riyâlî guruş-ı kebîre bey‘ ve teslîm eylediğimde karındaşım 
müşârun-ileyh Sadık Mehmed Efendi hazretleri dahi minvâl-i mübeyyen üzre 
hisse-i ma‘hûdeyi iştirâ ve tesellüm ve kabz ve kabûl eyledikden sonra semen-i 
merkūm iki bin mezbûrü’l-vasf guruşu karındaşım mûmâ-ileyh Sadık Mehmed 
Efendi hazretleri yedinden ahz ü kabz eyledim, ba‘de’l-yevm menzil-i mahdûd-ı 
mezkûrdan yirmi dört sehimden yedi sehim hissede vechen mine’l-vücûhi’ş-
şer‘iyye ve sebeben mine’l-esbâbi’l-mer‘iyye benim alâka ve medhalim yokdur 
menzil-i mahdûd-ı mezkûrdan yirmi dört sehimden yirmi bir sehmi karındaşım 
müşârun-ileyh Sadık Mehmed Efendi hazretlerinin irsen ve şirâ’en mülk-i mahz-ı 

…? sarîhi olmuşdur keyfemâ yeşâ ve hasbemâ yehtâ[r] mutasarrıf olsun dedikde 
vekîl-i müşârun-ileyh Mehmed Efendi’nin vech-i meşrûh [üzre] cârî ve sâdır olan 
cemî‘ ikrâr ve i‘tirâf[ını] vekîl-i mersûm Receb Ağa bi’l-muvâcehe tasdîk ve bi’l-
müşâfehe tahkīk etmeğin mâ hüve’l-vâki‘ bi’l-ibtigā ketb olundu.
Fi’l-yevmi’s-sânî aşer mine’l-Muharremi’l-harâm min şuhûri sene sittîn ve sittîn 
ve elf.
Şuhûdü’l-hâl: Umdetü’l-kuzâti’l-İslâm İbrahim Efendi b. Mehmed, fahrü’l-
kuzât Mehmed Efendi b. Ahmed Efendi, umdetü’l-müderrisîn İbrahim Efendi b. 
el-merhûm Ali, Hasan Efendi b. Mehmed el-İmâm bi mahalle-i Nişâncı, es-Seyyid 
Ali Efendi b. es-Seyyid Mehmed el-İmâm, Ahmed Efendi b. Mehmed, Abdi Efendi 
el-Kadı, muharrirü’l-vesîka Mustafa Efendi b. Hasan, Mehmed Efendi b. Hüseyin 
el-Kadı, Mehmed Efendi b. Mustafa el-Kadı, Mehmed Ağa b. Habib el-Müteferrika, 
İbrahim Bey b. Mehmed, Mehmed Efendi b. Nasuh Ağa el-Kadı, Mehmed Efendi 
b. Habil ve gayruhüm mine’l-hâzırîn

272 [56a-1] Osman b. Abdullah’ın mülk arsasının Ahmed Bey 
b. Yusuf ’a satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından Ça-
vuş Kasım mahallesi sâkinlerinden Osman b. Abdullah nâm kimesne tarafından 
husûs-ı âti’z-zikri ikrâra vekîl olup Mehmed Çelebi b. Ahmed ve Ahmed Bey b. 
Haydar şehâdetleriyle şer‘an vekâleti sâbite olan Ömer Çelebi b. Mehmed nâm 
vekîl meclis-i şer‘-i şerîf-i Ahmedî ve mahfil-i dîn-i münîf-i Muhammedî’de işbu 
kitâb-ı sıhhat-nisâbın sâhibi Ahmed Beşe b. Yusuf nâm râcil mahzarında bi’l-
vekâle ikrâr-ı tâm ve ifâde-i merâm edip müvekkil-i mezbûr Osman silk-i mül-
künde münselik olup mahalle-i mezbûrede vâki‘ bir tarafdan Fodulacı Mustafa 
mülkü ve bir tarafdan Hızır Beşe b. Haydar mülkü ve bir tarafdan Osman Beşe 
mülkü ve bir tarafdan ba‘zan mekābir-i müslimîn ve ba‘zan tarîk-i âm ile mahdûd 
ve mümtâz olan tûlen yetmiş ve arzan yetmiş dört zirâ‘ bi hesâb-ı satrancî beş 
bin seksen zirâ‘ mülk arsa-i hâliyesini mezbûr Ahmed Beşe’ye târih-i kitâbdan 
üç sene mukaddem üç bin cedîd akçeye bey‘-i kat‘î ile bey‘ ve kabz-ı semen ve 
teslîm-i mebî‘ etmişidi, hâlen zikr olunan arsa mezbûr Ahmed Beşe’nin mülk-i 
müşterâsı ve hakk-ı sırfıdır keyfemâ yeşâ ve hasbemâ yehtâr mutasarrıf olsun de-
dikde mukırr-ı mezbûr Ömer Çelebi’nin minvâl-i meşrûh üzre bi’l-vekâle cereyân 
eden ikrârını mezbûr Ahmed Beşe vicâhen ve şifâhen tasdîk ve tahkīk etmeğin 
mâ hüve’l-vâki‘ bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm min şuhûri sene sittîn ve sittîn 
ve elf.
Şuhûdü’l-hâl: Eyüb Çelebi b. Süleyman, Ebîbekir Dede b. ( ) el-Müezzin, Mustafa 
Çelebi b. ( ) el-Attâr, Muslu Çelebi b. Receb, Mustafa Çelebi b. Rıdvan, el-Hâc Mah-
mud b. Mustafa, Dilâver Beşe b. Abdullah, Receb b. Abdi, Mehmed b. Mehmed

273 [56a-2] Hakverdi b. Hüdaverdi’nin mülk menzildeki yarı hissesini 
Hasan Çelebi b. Hakverdi’ye sattığı
Medîne-i Hazret-i Ebî Eyyûb el-Ensârî mahallâtından Zeyneb Hâtun mahal-
lesi sâkinlerinden Hakverdi b. Hüdâverdi nâm kimesne mahfil-i kazâda işbu 
sâhibü’l-kitâb Hasan Çelebi b. Hakverdi mahzarında bi tav‘ihî ikrâr ve i‘tirâf edip 
mahalle-i mezbûrede vâki‘ bir tarafdan Mustafa Çelebi mülkü ve bir tarafdan Bay-
ram Beşe mülkü ve bir tarafdan tarîk-i hâs ve bir tarafdan tarîk-i âm ile mahdûd 
bir bâb fevkānî ve bir bâb tahtânî odaları ve havluyu müştemil mülk menzilde 
olan nısf hisse-i şâyi‘amı mezbûr Hasan Çelebi’ye üç bin beş yüz cedîd akçeye 
bey‘-i kat‘î ile bey‘ ve teslîm edip ol dahi vech-i meşrûh üzre iştirâ ve tesellüm ve 
kabz ve kabûl eyledikden sonra semeni olan meblağ-ı mârrü’z-zikr üç bin beş yüz 
akçeyi mezbûr Hasan Çelebi yedinden tamâmen ahz ü kabz eyledim min ba‘d zikr 
olunan nısf hissem mezbûr Hasan Çelebi’nin mülk-i müşterâsıdır keyfemâ yeşâ 
ve yehtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sânî ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Veli Halîfe b. Mustafa el-İmâm, Mustafa b. Kadri el-Müezzin, Eyüb 
Çelebi b. Süleyman, Mustafa Çelebi b. Süleyman, Abdullah b. İskender, Ali Beşe b. 
Mustafa, Dilâver el-Muhzır ve gayr

274 [56a-3] Kurd Ağa’nın oğlu Mehmed’in vefat eden babası ile 
kardeşi Mustafa’dan kendisine miras kalan menzil hissesini Derviş 
Ağa b. Ali’ye sattığı
Havâss-ı Kostantıniyye kazâsı ihtivâsından Büyük Çekmece nâhiyesine tâbi‘ 
Eskice nâm karyede çiftliği olup bundan akdem fevt olan Kurd Ağa nâm 
müteveffânın verâseti zevce-i metrûkesi Saliha bt. Abdullah nâm hâtun ile sulbî 
kebîr oğulları Mehmed ve Mustafa nâm kimesnelere ve sulbiye kebîre kızları 
Âişe ve Afîfe ve Fâtıma’ya münhasıra olduğu şer‘an zâhir ve müte‘ayyin olduk-
dan sonra mezbûr Mehmed meclis-i şer‘-i şerîf-i lâzımü’t-tevkīrde işbu sâhibü’l-
kitâb umdetü’l-eşbâh Derviş Ağa b. Ali nâm kimesne muvâcehesinde ikrâr-ı 
tâm ve takrîr-i kelâm edip müteveffâ-yı mezbûrun muhallefâtından olup karye-i 
mersûmede vâki‘ lede’l-ahâlî ve’l-cîrân ma‘lûmü’l-hudûd ve’l-cevânib hâriciye ve 
dâhiliyede büyût-i adîdeyi ve iki kileri ve üç anbarı ve iki matbah ve bir hamam 
ve bir câmekânı ve üç ahırı ve bir harman yerini ve zât-ı eşcâr-ı müsmire ve 
gayr-ı müsmire hadîkayı ve bir kaç kenîfleri ve tahmînen dört dönüm bir kıt‘a 
mülk bağı müştemil mülk-i mevrûs menzilden babam müteveffâ-yı mezbûrdan 
ba‘dehû fevt olan karındaşım mezbûr Mustafa’dan irs-i şer‘le intikāl edip hisse-i 
şer‘iyye-i şâyi‘amı müşârun-ileyh Derviş Ağa’ya bey‘-i kat‘î ile yirmi beş bin 
cedîd akçe ile bir donluk iskarlata çukaya bey‘ ve teslîm ol dahi vech-i mübeyyen 
üzre iştirâ ve tesellüm ve kabz ve kabûl eyledikden sonra semen-i mezbûr yirmi 
beş bin akçe ile mezbûr çukayı yedinden tamâmen ahz ü kabz eyledim, ba‘de’l-
yevm menzil-i mezkûrda olan hisse-i şer‘iyyemde benim vechen mine’l-vücûh 
alâka ve medhalim yokdur müşârun-ileyh Derviş Ağa’nın mülk-i müşterâsıdır 
keyfemâ yeşâ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-
ibtigā ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ahmed Efendi b. Mehmed el-İmâm, Abdullah Efendi b. Mehmed 
el-İmâm, Şaban Efendi b. Mehmed el-Müderris, Hasan Çelebi b. Abdullah, Receb 
Efendi b. Mehmed, el-Hâc Mahmud Beşe b. Mustafa, Cafer Ağa b. Mehmed

275 [56a-4] Meryem bt. Abdülbâki’nin Mehmed Çavuş b. Abdullah’a 
sattığı menzil bedelinden alacağı kaldığı
Medîne-i Hazret-i Ebî Eyyûb el-Ensârî -âmelehu’llâhu te‘âlâ bi lütfihi’l-Bârî-de 
Baba Haydar mahallesinde sâkine hâmil-i hâzihi’l-vesîka Meryem bt. Abdülbâkī 
nâm hâtun meclis-i şer‘-i şerîf-i lâzımü’t-tevkīrde Mehmed Çavuş b. Abdullah 
nâm kimesne muvâcehesinde üzerine takrîr-i da‘vâ ve bast-ı kelâm edip hudûdu 
ve müştemilâtı beynimizde ma‘lûm olan menzil semeninden merkūm Mehmed 
Çavuş zimmetinde elli iki [bin] cedîd akçe hakkım olup meblağ-ı mezbûrun 
on beş bin akçesini mukaddemâ yedinden ahz ü kabz edip semen-i bâkī otuz 
yedi bin akçeyi taleb eylediğimde merkūm Mehmed Çavuş meblağ-ı bâkī otuz 
yedi bin akçeyi def ‘aten edâya iktidârı [56b] olmamağla târih-i kitâbdan iki yüz 
elli beş gün tamâmına değin te’cîl eyledim, suâl olunup ikrârı tahrîr olunmak 
matlûbumdur dedikde gıbbe’s-suâl mersûm Mehmed Çavuş cevâbında fi’l-
hakīka vech-i muharrer üzre merkūme Meryem Hâtun’a zikr olunan menzil se-
meninden elli iki bin cedîd akçe deynim olup on beş bin akçesini yedine def ‘ ve 
teslîm eylediğimden sonra semen-i bâkī otuz yedi bin akçeyi mezbûre Meryem 
Hâtun bana te’cîl ben dahi kabûl eyledim hâlen merkūme Meryem Hâtun’a târih-i 
kitâbdan iki yüz elli beş gün tamâmına değin müeccel ve mev‘ûd olmak üzre 
semen-i bâkī otuz yedi bin akçe zimmetimde lâzımü’l-edâ ve vâcibü’l-kazâ dey-
nim vardır dedikde gıbbe’t-tasdîki’ş-şer‘î meblağ-ı müeccel-i merkūm otuz yedi 
bin akçeye mezbûre Meryem Hâtu[n] kefîl taleb eyledikde medîne-i Üsküdar’da 
Sofular mahallesi sâkinelerinden olup mukırr-ı merkūmun zevcesi Âişe Hâtun 
bt. Mustafa ve sulbiye kebîre kızı Fâtıma Hâtun meblağ-ı müeccel-i mezbûr otuz 
yedi bin akçeye her biri emr ve kabûlü hâvî kefâlet-i şer‘iyye ile [kefîl] bi’l-mâl 
olduk dediklerinde ba‘de’t-tasdîki’l-mu‘teber mâ hüve’l-vâki‘ gıbbe’t-taleb ketb 
olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Mehmed Efendi b. Ramazan, Mehmed Efendi b. Mustafa, Mehmed 
Bey b. Mustafa, Mehmed Çelebi b. Hüsrev, Ahmed Çelebi [b.] Mahmud







276 [56b-1] Sefer Efendi b. Mahmud’un Nakşibendiyye fukarası için 
vakfettiği evin Mehmed Efendi’ye tahsisi
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm 
Hazret-i Emir Buhârî mahallesinde vâki‘ bir tarafdan ba‘zan Osman Ağa tasarru-
funda olan vakıf menzil ve ba‘zan Nâfile Hâtun Vakfı ve bir tarafdan ba‘zan Âişe 
Hâtun Vakfı ve ba‘zan umdetü’l-kuzâti’l-İslâm Mustafa Efendi b. Ömer mülkü ve 
bir tarafdan tarîk-i hâs ve bir tarafdan tarîk-i âm ile mahdûd olan menzili sâbıkan 
Şeyh Mahmud Nakşibendî zâviyesinde şeyh olan Sefer Efendi b. Mahmud nâm 
sâhibü’l-hayr vakf ve habs edip süknâsını evvelâ kendi nefsine ba‘dehû evlâdına ve 
evlâd-ı evlâd-ı evlâdına ba‘de’l-inkırâz evlâd-ı halîlesi fahrü’l-muhadderât Saliha 
nâm hâtuna ba‘dehüm Nakşibendiye [fu]karâsından meskene muhtâc müte’ehhil 
bir racül-i sâlihe ba‘de’l-işâ bir sûre-i mülk tilâvet [ve] sevâbını rûhuna hibe ve 
ihdâ etmek üzre şart ve ta‘yîn edip ber mûceb-i şart-ı vâkıf mutasarrıfe-i mezbûre 
Saliha Hâtun vefât edip meşrûtun lehüm olanlar munkarız olmağla süknâ-yı 
menzil-i mezbûr mahlûl olmağın sulehâdan olup Nakşibendiye [fu]karâsından 
meskene eşedd-i ihtiyâc ile muhtâc olan işbu bâ‘isü’l-kitâb Mehmed Efendi b. Ha-
san nâm kimesneye menzil-i mezbûr merkūme Saliha Hâtun mahlûlünden ber 
mûceb-i şart-ı vâkıf tevcîh olunup tasarrufu için bu vesîka bi tarîki’t-temessük 
ketb ve yedine def ‘ olundu.
Fi’l-yevmi’l-âşir mine’l-Muharremi’l-harâm min şuhûri sene sittîn ve sittîn ve elf.
Şuhûdü’l-hâl: Şeyh Mehmed Efendi b. Ramazan, Mustafa Efendi b. Ömer el-Kadı, 
Mehmed Efendi b. Nasuh el-Kadı, Mustafa Çelebi b. Mehmed, Hüseyin Çelebi b. 
Ali, Mustafa Çelebi b. Abdülbâkī

277 [56b-2] Kiremitçi Süleyman Evkafı câbîsi iken vefat eden Murad 
Dede’nin üzerinde vakıf akçesi kaldığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Ki-
remitçi Süleyman evkāfına bi’l-fi‘il mütevellî olan râfi‘-i hâze’l-kitâb Mehmed 
Çelebi b. Ahmed el-Bevvâb-ı sultânî meclis-i şerîf-i lâzımü’t-tevkīrde evkāf-ı 
mezbûre câbisi olup bundan mukaddem vefât eden Murad Dede b. Abdülmennân 
nâm müteveffânın sulbî oğlu Ahmed nâm şâbb-ı emred muvâcehesinde üzeri-
ne da‘vâ ve takrîr-i kelâm edip mezbûr Murad Dede evkāf-ı mezbûrun câbisi ol-
mağla evkāf-ı merkūm akārâtı mahsûlünden beş bin üç yüz akçe icâre kabz edip 
meblağ-ı mezbûru cânib-i evkāf-ı mersûmeye kable’l-edâ fevt olmağla zimmetin-
de kalmışidi, hâlen meblağ-ı mezbûru tevliyet-i mahkiyem hasebiyle muhallefât-ı 
vâfiyesinden taleb ederin suâl olunsun dedikde gıbbe’s-suâl merkūm Ahmed 
cevâbında fi’l-hakīka babam müteveffâ-yı merkūm evkāf-ı mezbûrun câbisi 
olmağla vech-i mübeyyen üzre beş bin üç yüz akçe icâre kabz ve kable’l-edâ fevt 
olmağla zimmetinde kalmışidi deyû ikrâr lâkin müteveffâ-yı mezbûrun ism-i 
mâl ıtlâk olunur muhallefâtından bir şeyine vaz‘-ı yed edip kabz eylemedim deyû 
münkir olıcak mütevellî-i mezbûr Mehmed Çelebi’den müdde‘âsını mübeyyine 
beyyine taleb olundukda ikāmet-i beyyineden izhâr-ı acz edip istihlâf etmeğin fi’l-
vâki‘ merkūm Ahmed müteveffâ-yı mezbûrun ism-i mâl ıtlâk olunur muhallefâtı 
olmayıp ve metrûkâtından bir şeyine vaz‘-ı yed ve kabz etmediğine yemîn teklîf 
olundu[kda] merkūm Ahmed dahi alâ hasebi’l-mes’ûl yemîn billâhi te‘âlâ etmeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Muharrirü’l-hurûf Mustafa Efendi b. Hasan el-Müderris, Meh-
med Efendi b. Nasuh el-Kadı, Receb Efendi b. Abdi, Ali Beşe b. Mustafa, Mehmed 
Efendi b. Yusuf

278 [57a-1] Vefat eden Ahmed Efendi b. Mahmud’un menzilinin talepleri 
üzerine vârisleri arasında taksim olunması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Cezerî 
Kasım Paşa mahallesi sâkinlerinden olup bundan esbak fevt olan Ahmed Efendi b. 
Mahmud nâm müteveffânın verâseti zevce-i metrûkesi Hatice Hâtun bt. Ali Mah-
mud Ağa nâm kimesneye ve sulbiye sagīre kızı Fâtıma’ya münhasıra olup kable’l-
kısme mezbûre Fâtıma dahi fevt olup vâlidesi mezbûre Hatice Hâtun ile li üm er 
karındaşı Mehmed nâm sagīre ve li eb er karındaşı müşârun-ileyh Mahmud Ağa’ya 
münhasıra olduğu ve mezbûrûnun tashîh-i mes’eleleri bi tarîki’l-münâsahati’ş-
şer‘iyye yüz kırk dö[r]t se[h]imden farz olup sihâm-ı merkūmeden on iki sehmi 
müşârun-ileyh Mahmud Ağa’ya ve yirmi beş sehmi merkūme Hatice Hâtun ve 
yedi sehmi sagīr-i mezbûr Mehmed’e isâbet eylediği şer‘an zâhir ve müte‘ayyin ol-
dukdan sonra müşârun-ileyh Mahmud Ağa asâleten ve sagīr-i mezbûrun tesviye-i 
umûruna kıbel-i şer‘den mansûbe vasî olan merkūme Hatice Hâtun tarafından 
vekîl olup hasm-ı şer‘î-i câhid mahzarında Hüseyin Çelebi b. Mehmed ve Ahmed 
Çelebi b. Mehmed şehâdetleriyle şer‘an vekâleti sâbite olan fahrü’l-kuzât Musta-
fa Efendi b. Receb nâm vekîl meclis-i şerî’at-i şerîfede her biri bi’l-asâle ve bi’l-
vekâle ikrâr-ı tâm ve takrîr-i kelâm edip müteveffâ-yı mezbûrun muhallefâtından 
olup medîne-i mezbûrede İslâm Bey mahallesinde vâki‘ lede’l-cîrân ma‘lûmü’l-
hudûd olan menzilden her birimizin hissesi ifrâz olunmak bâbında kıbel-i şer‘-i 
şerîf üzerine varılıp her birimizin sehmi mukābelesinde hissesi ifrâz olunmak 
matlûbumuzdur dediklerinde savb-ı şer‘-i kavîmden umdetü’l-müderrisîn 
Mevlânâ Mustafa Efendi b. Hasan irsâl olunup ol dahi hâssa mi‘mârlardan Üstâd 
Mehmed b. Abdullah ve Ali b. Abdullah ve zeyl-i kitâbda mastûretü’l-esâmî olan 
müslimîn ile menzil-i mezbûra varıp akd-i meclis-i şer‘ eyledikde mi‘mârân-ı 
mezbûrun cümle arsasını mesâha eylediklerinde bennâ zirâ‘ıyla kâmil yirmi bin 
dört yüz doksan yedi zirâ‘ olup ve arsa-i mezbûre üzerinde binâ olunan bir kıt‘a 
ahır ve yedi bâb ulu odaları ve dâhiliye ve hâriciye olmak üzre sekiz bâb fevkānî 
ve tahtânî odalar ile tûlen ve kadden bi hesâb-ı satrancî yirmi dört bin zirâ‘ taş 
duvarlarıyla üç yük yedi bin altı akçeye tahmîn-i sahîh-i şer‘î ile tahmîn oldukda 
arsa-i merkūmeden mezbûr Mahmud Ağa’ya on beş bin dokuz yüz kırk üç zirâ[‘] 
ve mezbûre Hatice Hâtun’a üç bin beş yüz elli sekiz zirâ[‘] ve mezbûr Mehmed’e 
dokuz yüz doksan altı zirâ[‘] düşüp ve meblağ-ı mezbûrdan dahi iki yük otuz 
sekiz bin yedi yüz seksen iki akçe müşârun-ileyh Mahmud Ağa’nın bi hükmi’l-
münâsahati’ş-şer‘iyye yüz on iki sehim hisse-i şer‘iyyesine isâbet edip ve elli üç 
bin üç yüz akçe dahi merkūme Hatice Hâtun’un münâsaha-i ma‘hûde üzre yirmi 
beş sehim hissesine isâbet eyleyip ve tahmîn olunan meblağ-ı mezbûrun on dört 
bin dokuz yüz yirmi dört akçesi dahi sagīr-i mezbûr Mehmed’in sehm-i ma‘hûdu 
olan yedi sehim hissesine ta‘yîn olundukdan sonra hesâb-ı mezbûr üzre emlâk-i 
merkūmeden hisselerini ifrâza bi’r-râzı tâlibân olduklarında zikr olunan yedi bâb 
ulu odaları ile iki bin zirâ‘ arsa ifrâz olundukdan sonra mezbûre Hatice Hâtun 
ile sagīr-i mezbûr Mehmed’in hisse-i şer‘iyyeleri olmak üzre ta‘yîn olundukda 
vekîl-i merkūm Mustafa Efendi dahi zikr olunan yedi bâb oda ile iki bin zirâ‘ arsa-
sı ba‘de’l-ifrâz kabz ve bi’l-vekâle kabûl ve alâmet-i fâsıla vaz‘ eylediğin Mevlânâ-yı 
mezbûr mahallinde ketb ü tahrîr ba‘dehû meclis-i şer‘a gelip alâ vukū‘ihî inhâ ve 
takrîr etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâdî ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Abdurrahman Efendi b. Abdürrahim, Seyfi Ağa b. Ramazan, Süley-
man Ağa b. Hüseyin, Ali Çelebi b. Mehmed, Veli Bey b. Süleyman, Ahmed Beşe b. 
Abdullah, Hasan Çelebi b. Mustafa, İbrahim Çelebi b. Veli, Mahmud Ağa b. Ab-
dullah, Ali Beşe b. Mustafa, Dilâver b. Abdullah

279 [57a-2] Tanaş v. Yuvan’ın mülk menzilini Kirko v. Ander’e sattığı
Havâss-ı aliyye kazâsı nevâhîsinden Terkos nâhiyesine tâbi‘ Orta Belgrad nâm 
karye sâkinlerinden Tanaş v. Yuvan nâm zimmî meclis-i şerî’at-i şerîfede işbu 
râfi‘ü’s-sifr Kirko v. Ander nâm zimmî muvâcehesinde bi tav‘ihî ikrâr ve i‘tirâf 
edip silk-i mülkümde muntazam olup karye-i mezbûrede vâki‘ bir tarafı Yorgi 
v. Komnoz mülkü ve bir tarafı Yani dülger mülkü ve bir tarafı Frenk tarla[sı] ve 
taraf-ı râbi‘i tarîk-i âm ile mahdûd bir bâb tahtânî odayı ve zât-ı eşcâr-ı müsmire 
ve gayr-ı müsmire hadîkayı müştemil mülk menzilimi cümle tevâbi‘ ve levâhıkıyla 
merkūm Kirko’ya iki bin fıddî nakd-i râyic fi’l-vakt akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i meşrûh 
üzre iştirâ ve tesellüm ve kabz ve kabûl eyledikden sonra semeni olan meblağ-ı 
mezbûr iki bin akçeyi mersûm Kirko yedinden tamâmen ahz ü kabz eyledim 
ba‘de’l-yevm menzil-i mezkûrda vechen mine’l-vücûh alâkam kalmadı mesfûr 
Kirko’nun mülk-i müşterâsıdır keyfemâ yeşâ ve hasbemâ yehtâr mutasarrıf olsun 
dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’s-sâmin ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: El-Hâc İbrahim b. Sefer, Ali Beşe b. Mustafa, Hüseyin Çelebi b. Ali, 
Hızır Beşe b. Mustafa, Dilâver b. Abdullah

280 [57b-1] Hasan Beşe b. İsa’nın mülk bağ yerini Totoş? 
v. Şemu?’ya sattığı
Vilâyet-i Rumeli’nde Yenişehir kazâsına tâbi‘ Fenar nâhiyesi ihtivâsından Kü-
çük Kermun? nâm karye sâkinlerinden Hasan Beşe b. İsâ nâm kimesne meclis-i 
şerî’at-i şerîfede işbu bâ‘isü’s-sifr Todoş v. Şemu? nâm zimmî muvâcehesinde bi 
tav‘ihî ikrâr ve i‘tirâf edip karye-i mezbûrede vâki‘ bir tarafdan Todori v. Yani bağı 
ve bir tarafdan Armağan v. Ergiri bağı ve bir tarafdan Apostol v. Petro nâm zimmî 
bağı ve bir tarafdan Panayot v. Yani bağı ile mahdûd olup tahmînen bir dönüm 
bir kıt‘a mülk bağ yerimi mezbûr Totoş zimmîye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile üç yüz cedîd akçeye bey‘ edip ol dahi vech-i mübey-
yen üzre iştirâ ve kabûl eyleyip semeni olan meblağ-ı mezbûr üç yüz akçeyi yedin-
den tamâmen ahz ü kabz eylediğimden sonra zikr olunan bağ yerimi mahallinde 
zabt ve tasarrufa mezbûr Totoş’u taslît eyledim dedikde gıbbe’t-tasdîki’ş-şer‘î mâ 
hüve’l-vâki‘ bi’l-ibtigā ketb olundu.
Fi’l-yevmi’t-tâsi‘ ve’l-ışrîn mine’l-Muharremi’l-harâm sene [10]66.
Şuhûdü’l-hâl: Ali Beşe b. Mustafa, Hüseyin Beşe b. Ali, Mustafa Beşe b. Mehmed, 
Ahmed Beşe b. Hasan, Ahmed Beşe b. Hüseyin, Mehmed b. Ali

281 [57b-2] Hasan Bey b. Hüseyin’in mülk bağını Sofyanoz 
v. Lanbo’ya sattığı
Vilâyet-i Rumeli’nde Yenişehir kazâsına tâbi‘ Kuhistân nâhiyesi ihtivâsından Öz-
golop nâm karyeden olup bundan akdem karye-i mezbûre subaşısı olan fahrü’l-
eşbâh Hasan Bey b. Hüseyin nâm kimesne meclis-i şerî’at-i şerîfede işbu râfi‘ü’s-
sifr Sofyanoz v. Lanbo nâm zimmî muvâcehesinde bi tav‘ihî ikrâr eder ki karye-i 
mezbûrede vâki‘ bir tarafı Yani v. Lori bağı ve bir tarafı Apostol v. Kasar bağı ve 
bir tarafı Dimo v. Komno bağı ve bir tarafı tarîk-i âm ile mahdûd ve mümtâz olup 
tahmînen iki dönüm bir kıt‘a mülk bağımı mezbûr Sofyanoz’a bey‘-i kat‘î ile iki 
bin fıddî nakd-i râyic fi’l-vakt akçeye bey‘ edip ol dahi minvâl-i mübeyyen üzre 
iştirâ ve kabûl eyleyip semen-i mezbûr iki bin akçeyi mersûm Sofyanoz yedinden 
tamâmen alıp kabz eylediğimden sonra zikr olunan bağı mahallinde zabt ve ta-
sarrufa mezbûr Sofyanoz’u taslît eyledim dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Hurrire fi’t-tâsi‘ ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Ömer Bey b. Ali, Receb Efendi b. Abdi, Hüseyin b. Ali, Dilâver b. 
Abdullah, Yani v. Dimo, Roso v. Yorgi, Zahari v. İskarlet?, Diyako? v. Koli?

282 [57b-3, Arapça] Müstakim Han bt. Abdullah’ın zevci İslâm Beşe 
b. Mehmed’den muhâlaa ile boşandığı
Medîne-i Hazret-i Ebî Eyyûb el-Ensârî –razıye rabbühü’l-Melikü’l-Bârî- mahallâ-
tından Kiremitçi Süleyman mahallesinde sâkine olan Müstakim Hân bt. Abdullah 
nâm hâtun meclis-i şer‘-i şerîfetü’l-garrâ ve mahfil-i tarîkatü’r-refî‘atü’z-zehrâda 

–Allahü te‘âlâ kötülüklerden ve zararlardan korusun- zevci mahalle-i mezbûrede 
sâkin işbu râfi‘-i hâze’l-kitâb İslâm Beşe b. Mehmed nâm kimesne ile muhâla‘a ol-
dukda ol dahi onunla nikâhlarında akdedilmiş olan kadri ve nisâbı râyic fi’l-vakt 
fıddî bin yedi yüz akçe mehr-i müecceli ve nafaka-i iddeti ve me’ûnet-i süknâsı 
kendi üzerine olmak üzre muhâla‘a-i sahîha-i şer‘iyye ile muhâla‘a olmağın akd-i 
cedîd ve sadâk-ı müste’nef olmaksızın kendisine helâl olmayacak şekilde bâ’in 
oldukdan sonra her biri âharın zimmetini hukūk-ı zevciyete müte‘allika cemî‘ 
da‘vâdan ibrâ-i âmm-ı kātı‘un li’n-nizâ‘ ve râfi‘ün li’l-husûmetde cerâ zâlike ve hurrire fi’l-yevmi’s-sâbi‘ ve’l-ışrîn mine’l-Muharremi’l-harâm li 
sene hamsin ve sittîn ve elf.
Şuhûdü’l-hâl: Mehmed Beşe b. Abdülbâkī, Mustafa Beşe b. Hasan, Mehmed Beşe 
b. Mahmud, Ahmed Beşe b. Hüseyin, Ali Beşe b. Hasan, Hüseyin b. Ali

283 [57b-4] Vefat eden Davud Çelebi b. Hacı Sefer’in vârislerinin menzil 
hisselerini Davud Çelebi’nin zevcesi Vildan Hatun’a sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Câmi‘-i Kebîr 
mahallesi sâkinlerinden olup bundan akdem vefât eden Davud Çelebi b. el-Hâc 
Sefer nâm müteveffânın verâseti zevce-i metrûkesi Vildan Hâtun bt. Abdullah ile 
vâlidesi Saliha Hâtun bt. Davud’a ve sulbiye sagīre kızı Âişe’ye ve li ebeveyn kız 
karındaşları Fâtıma ve Râbia ve Âlime nâm hâtunlara münhasıra olduğu ve zikri 
câ’î menzil beynlerinde iktisâm olundukda tashîh-i mes’eleleri yetmiş iki sehim üzerine tashîh olunup tashîh-i merkūmdan dokuz sehmi merkūme Vildan Hâtun’a 
ve on iki sehmi mezbûre Saliha Hâtun’a ve otuz altı sehmi sagīre-i merkūmeye 
ve beş sehimden on beş sehmi mersûmât Fâtıma ve Râbia ve Âlime’ye isâbet ve 
intikāl eylediği hâkim-i muvakkı‘-ı kitâb -tûbâ lehû ve hüsnü me’âb- huzûrunda 
şer‘an zâhir ve müte‘ayyin oldukdan sonra mezbûre Saliha Hâtun asâleten ve 
merkūmât Fâtıma ve Râbia ve Âlime hâtunlara taraflarından husûs-ı câ’i’z-zikre 
vekîlleri olup merkūmânın zâtlarını ma‘rifet-i şer‘le ârifân olan Ahmed Bey b. 
Veli ve Mehmed Efendi b. Hasan şehâdetleriyle şer‘an vekâleti sâbite olan Meh-
med Çelebi b. Abdülbâkī nâm vekîl meclis-i şer‘-i şerîf-i lâzımü’t-teşrîfde râfi‘at-i 
hâze’l-vesîka mezbûre Vildan Hâ[tu]n muvâcehesinde her biri bi’l-asâle ve bi’l-
vekâle ikrâr ve i‘tirâf edip müteveffâ-yı mezbûrun muhallefâtından olup mahalle-i 
mezbûrede vâki‘ bir tarafdan Râbia Hâtun mülkü ve bir tarafdan Mustafa Çelebi 
b. Hüseyin mülkü ve bir tarafdan tarîk-i hâs ve bir tarafdan tarîk-i âm ile mahdûd 
fevkānî ve tahtânî üç bâb odaları ve bir sofa ve bir matbah ve bir kiler ve bir ahırı 
ve üç aded dükkânları müştemil olan mülk-i mevrûs menzilden tahrîr olunan 
yirmi yedi [58a] sehim hisse[-i] şer‘iyyemizi mezbûre Vildan Hâtun’a bi safkatin 
vâhidetin asâlet ve vekâlet-i mahkiyemiz hasebiyle yirmi üç bin beş yüz cedîd 
akçeye bey‘ ve teslîm ol dahi vech-i mübeyyen üzre iştirâ ve tesellüm ve kabûl ve 
kabz eyledikden sonra semen-i mezbûru yedinden tamâmen ahz ü kabz eyledik 
ba‘de’l-yevm menzil-i mezbûr[d]a vechen mine’l-vücûhi’ş-şer‘iyye bizim alâka ve 
medhalimiz yokdur merkūme Vildan Hâtun’un mülk-i müşterâsıdır keyfemâ yeşâ 
ve hasbemâ yehtâr mutasarrıf olsun dediklerinde gıbbe’t-tasdîki’ş-şer‘î mâ hüve’l-
vâki‘ bi’l-ibtigā ketb olundu.
Fî selhi Muharremi’l-harâm li sene sittîn ve sittîn ve elf.
Şuhûdü’l-hâl: Mustafa Efendi b. Mehmed el-İmâm, Mehmed Efendi b. Abdi, Şa-
ban Efendi b. Ebîbekir, Halil Beşe b. Hasan, Mehmed Çelebi b. Yahya

284 [58a-1] Âişe Hatun bt. Hüseyin’in Gürcü asıllı mükâteb câriyesi Fîrûz 
bt. Abdullah’ı bedelini ödeyerek âzat ettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Baba 
Haydar mahallesi sâkinelerinden Âişe Hâtun bt. Hüseyin nâm hâtun tarafın-
dan husûs-ı câ’i’z-zikri ikrâra vekîli olup mezbûrenin zâtını ma‘rifet-i şer‘iyye ile 
ârifân olan Ali Çelebi b. Hamza ve Osman Bey b. Mehmed şehâdetleri ile şer‘an 
vekâleti sâbite olan Mustafa Beşe b. Ömer nâm kimesne meclis-i şer‘-i şerîfde 
müvekkile-i merkūmeye rıkkını mu‘terife olan işbu orta boylu açık kaşlı gök alâ 
gözlü Gürciyyetü’l-asl bâ‘iset-i hâzihi’l-vesîka Fîrûz bt. Abdullah nâm câriyesi 
muvâcehesinde bi’l-vekâle ikrâr-ı tâm ve takrîr-i kelâm edip merkūme Fîrûz mü-
vekkilem mezbûre Âişe Hâtun’un câriye-i memlûkesi olmağla bundan esbak iki 
yüz elli kıt‘a riyâlî guruş-ı kebîr edâ etmek üzre kitâbete kesmişidi el-hâletü hâzihî 
meblağ-ı mezbûr iki yüz elli merkūmü’n-na‘t guruşu câriye-i mevsûfe-i merkūme 
Fîrûz yedinden bi’t-tamâm ve’l-kemâl ahz ü kabz eylediğimden sonra câriye-i 
mevsûfe-i mezbûreyi âzâd ve zümre-i harâir-i asliyyâta ilhâk eyledim ba‘de’l-yevm 
câriye-i mevsûfe-i mezbûre sâir harâir-i asliyyât gibi hürre olup üzerinde hakk-ı 
velâdan gayrı hakkım bâkī kalmadı dedi dedikde vekîl-i mezbûr Mustafa Beşe’nin 
minvâl-i mübeyyen üzre cârî ve sâdır olan ikrârını merkūme Fîrûz bi’l-muvâcehe 
tasdîk ve bi’l-müşâfehe tahkīk edicek mâ hüve’l-vâki‘ bi’t-taleb ketb olundu.
Fi’l-yevmi’l-hâmis min Saferi’l-hayr li sene sittîn ve sittîn ve elf.
Şuhûdü’l-hâl: Şeyh Abdullah Efendi b. İsa, Mehmed Halîfe b. Ali el-Müezzin, Ha-
san Çelebi b. Veli, Yusuf Efendi b. Abdullah, Şaban Dede b. Oruc, Durmuş Beşe b. 
Ali, Ali Beşe b. Mustafa ve gayruhüm

285 [58a-2, Arapça] Fâtıma bt. Ali’nin zevci Mehmed Beşe b. Mustafa’dan 
muhâlaa ile boşandığı
Bu bir hüccet-i sahîha-i şer‘iyyedir ki onda olanın zikri ile mazmûnu bilinir.
Kostantıniyyetü’l-mahmiyye hısnı ebvâbından Yenikapı hâricinde Merkez Efendi 
mahallesinde sâkine olan Fâtıma bt. Ali nâm hâtun meclis-i şerî‘atü’ş-şerîfetü’l-
garrâ ve mahfil-i tarîkatü’r-refî‘atü’z-zehrâda –Allahü te‘âlâ kötülüklerden ve 
zararlardan korusun- zevci hâmil-i hâze’l-kitâb Mehmed Beşe b. Mustafa nâm 
kimesne ile muhâla‘a oldukda ol dahi onunla nikâhlarında akdedilmiş olan kad-
ri ve nisâbı râyic fi’l-vakt fıddî dört (  ) akçe mehr-i müecceli ve nafaka-i idde-
ti ve me’ûnet-i süknâsı kendi üzerine olmak üzre muhâla‘a-i sahîha-i şer‘iyye ile 
muhâla‘a olmağın akd-i cedîd ve sadâk-ı müste’nef olmaksızın kendisine helâl ol-
mayacak şekilde bâ’in oldukdan sonra her biri âharın zimmetini cemî‘ da‘vâ ve 
mütâlebât ve eymân ve muhâsamâtdan umûmen ve husûsan hukūk-ı zevciyete 
müte‘allika olan da‘vâdan ibrâ-i âmm-ı kātı‘un li’l-husûmet ile ibrâ eyledikde cerâ 
zâlike ve hurrire fi’l-yevmi’l-hâmis min Saferi’l-hayr li sene sittîn ve sittîn ve elf.
Şuhûdü’l-hâl: Yusuf Beşe b. Mustafa, Mehmed Çavuş b. Mustafa, Ali Beşe b. Mus-
tafa, el-Hâc Mahmud Beşe b. Mustafa ve gayruhüm

286 [58a-3] Hatice bt. Abdullah’ın mülk menzilinin Âişe Hatun 
bt. Abdülmennân’a satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Kiremitçi Sü-
leyman mahallesi sâkinelerinden Hatice bt. Abdullah nâm hâtun tarafından bey‘-i 
âti’l-beyânı ikrâra vekîl olup Ahmed Bey b. Haydar ve Mehmed Efendi b. Yusuf 
nâm kimesneler şehâdetleriyle şer‘an vekâleti sâbite olan fahrü’l-eşbâh Hüseyin 
Çelebi b. Ahmed nâm cündî meclis-i şerî’at-i şerîfede işbu sâhibetü’l-kitâb Âişe 
Hâtun bt. Abdülmennân mahzarında bi’l-vekâle ikrâr ve i‘tirâf edip müvekkile-i 
merkūme silk-i mülk-i sahîhimde münselik olup mahalle-i mezbûrede vâki‘ bir 
tarafdan ba‘zan Perviz Bey tasarrufunda [olan] menzil ve ba‘zan Yusuf Halîfe ta-
sarrufunda olan vakıf menzil ve bir tarafdan Acem Çavuş menzili ve bir tarafdan 
Hüseyin Çelebi mülkü ve bir tarafdan tarîk-i âm ile mahdûd iki bâb tahtânî ve 
iki bâb fevkānî [58b] odaları ve kenîfi ve hadîkayı müştemil mülk menzilini bi 
cümleti’t-tevâbi‘ ve’l-levâhık mezbûre Âişe Hâtun’a dört yüz kıt‘a riyâlî guruş-ı 
kebîre tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i meşrûh üzre iştirâ ve tesellüm ve kabz ve kabûl eyledikden 
sonra semen-i mârrü’z-zikr dört yüz kıt‘a riyâlî guruşu merkūme Âişe Hâtun ye-
dinden tamâ[men] ahz ü kabz [eyledim] min ba‘d menzil-i mahdûd-ı mezkûrda 
benim alâka ve medhalim kalmadı ba‘de’l-yevm mezbûre Âişe Hâtun’un mülk-i 
müşterâsı olmuşdur keyfemâ teşâ mutasarrıf olsun dedikde vekîl-i mezbûrun 
kelimât-ı mahkiyesini mersûme Âişe Hâtun vicâhen ve şifâhen tasdîk ve tahkīk 
etmeğin mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis min Saferi’l-hayr li sene sittîn ve sittîn ve elf.
Şuhûdü’l-hâl: Mehmed Çelebi b. Ahmed, Halil Çelebi b. Hüdâverdi, Yusuf Halîfe 
b. Abdullah, Perviz Bey b. Abdullah, Ebîbekir Halîfe b. Hasan el-Müezzin, Ali 
Beşe b. Mustafa, Bayram Sofu b. Mehmed, Dilâver Beşe b. Abdullah

287 [58b-1] İbrahim b. Turgud’un kızlarına intikal eden evde oturan kızı 
Fâtıma ile kocasından vârislerin otuz senelik kirayı isteyemeyeceği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Otakçıbaşı 
mahallesi sâkinlerinden olup bundan akdem fevt olan İbrahim b. Turgud nâm 
müteveffânın verâseti sulbiye kebîre kızları Fâtıma ve Torbayişe ve Bâşe nâm 
hâtunlara münhasıra olup ba‘dehû kable’l-kısme merkūme Bâşe Hâtun dahi 
müteveffât olup verâseti sadrî kebîr oğlu İshak Halîfe b. (  ) ile sadrî kebîre kızı 
Âşir nâm hâtuna münhasıra olduğu şer‘an zâhir ve müte‘ayyin oldukdan son-
ra merkūm İshak Halîfe husûs-ı âti’z-zikri da‘vâya kendi tarafından asâleten ve 
karındaşı mersûme Âşir Hâtun tarafından vekîli olup nehc-i şer‘iyy-i mu‘teber 
üzre şer‘an vekâleti sâbite olmağla vekâleten meclis-i şer‘-i şerîf-i lâzımü’t-teşrîfde 
işbu râfi‘ü’l-kitâb İsâ b. Budak nâm kimesne husûs-ı câ’i’z-zikre kendi kıbe-
linden asîl ve zevcesi mezbûre Fâtıma Hâtun cânibinden vekîl-i şer‘îsi olmağla 
muvâcehesinde bi’l-asâle ve bi’l-vekâle üzerine takrîr-i da‘vâ edip müteveffâ-yı 
evvelin muhallefâtından olup mahalle-i mezbûrede vâki‘ lede’l-cîrân ma‘lûmetü’l-
hudûd olan menzil irs-i şer‘le mezbûretân Fâtıma ve Torbayişe’ye ve vâlide ve 
müteveffâ-yı mersûmeye intikāl etmişiken mezbûre Fâtıma Hâtun ve zevci 
merkūm İsâ otuz sene mikdârı cümle menzili zabt ve tasarruf etmişlerdir, hâlen 
vâlidemiz vefât etmekle menzil-i mezbûrdan üç sehimden bir sehim hisse bana ve 
kız karındaşım merkūme Âşir Hâtun’a intikāl etmeğin hisse-i mersûmenin icâre-i 
mislini asâlet ve vekâlet ve verâset-i mahkiyem hasebiyle merkūmân Fâtıma Hâtun 
ve zevci İsâ’dan taleb ederin mezbûr İsa’dan suâl olunup ( ) dedikde gıbbe’s-suâl 
mezbûr İsâ cevâbında fi’l-vâki‘ menzil-i merkūmda bu kadar zamân müteveffât-ı 
mezbûre muvâcehesinde sâkini olduğumuz mukarrer lâkin müteveffât-ı mezbûre 
hâl-i hayâtında ücret-i şer‘î olmamağla bizden bir şey da‘vâ etmemişdir deyû hâlen 
şeyhülislâm ve müfti’l-enâm sellemehü’s-selâm hazretlerinden yedinde olan fetvâ-
yı şerîfesini ibrâz ve mezbûr İshak Halîfe mahzarında kırâ’at olundukda mazmûn-ı 
şerîfinde Zeyd fevt olup kebîre kızları Hind ve Zeyneb ve Âişe’yi terk e[t]dikde 
tereke[-i] Zeyd’den olan bir mülk menzilde Hind zevci Amr ile birkaç sene sâkin 
olup hâlen Zeyneb ve Hatice bizim hissemizde sâkin oldun deyû Amr’dan ücret 
talebine şer‘an kādir olur mu deyû istiftâ olundukda cevâb-ı bâ-savâblarında ol-
mazlar deyû buyrulmağın ber mûceb-i fetvâ-yı şerîf mezbûr İshak Halîfe bî-vech 
mu[‘â]razadan me[n]‘ olunup mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis min Saferi’l-hayr li sene sittîn ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Ahmed Beşe b. Ali, Bay-
ram Dede b. Mehmed, Abdi b. İskender

288 [58b-2] Trandafilo v. Panayot’un Yusuf b. Veli’ye sattığı un 
bedelinden alacağını talep ettiği
Mahrûse-i İstanbul’da uncu tâ’ifesinden râfi‘-i hâze’s-sifri’ş-şer‘î Trandafilo v. Pa-
nayot nâm nasrânî meclis-i şer‘-i şerîf-i lâzımü’t-teşrîfde gözlemeci tâ’ifesinden 
Yusuf b. Veli nâm kimesne muvâcehesinde üzerine da‘vâ ve takrîr-i kelâm edip 
mezbûr Yusuf zimmetinde mikdârı beynimizde ilm-i şer‘î ile ma‘lûm yedinden 
müşterâ ve makbûz un semeninden bin iki yüz kırk cedîd akçe hakkım olup hâlen 
taleb eylediğimde vermekde te‘allül eder suâl olunup [alıverilmesin taleb ede-
rim] dedikde gıbbe’s-suâl merkūm Yusuf cevâbında fi’l-vâki‘ müdde‘î-i mezbûr 
Trandafilo’ya vech-i mübeyyen üzre un bahâsından meblağ-ı mersûm bin iki yüz 
kırk cedîd akçe zimmetimde lâzımü’l-kazâ ve vâcibü’l-edâ deynim vardır deyû bi 
tav‘ihî ikrâr ve i‘tirâf etmeğin mûcebiyle ba‘de’l-ilzâm mâ hüve’l-vâki‘ bi’l-ibtigā 
ketb olundu.
Fi’l-yevmi’s-sâlis min Saferi’l-hayr min şuhûri sene sittîn ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Bayram Sofu b. Mehmed, 
Mustafa b. Mehmed







289 [58b-3] Osman Ağa b. Ali’nin vefat eden Emine Hatun 
bt. Abdullah’ta alacağı kaldığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de vâki‘ Hazret-i 
Emir Buhârî mahallesinde sâkin işbu râfi‘ü’l-kitâb Osman Ağa b. Ali nâm kimesne 
meclis-i şer‘-i şerîfde mahalle-i merkūme sâkinlerinden olup bundan akdem vefât 
eden Emine Hâtun bt. Abdullah nâm müteveffânın zevci ve muhallefâtına vaz‘-ı 
yed eden Murtaza Çelebi b. Abdülbâkī nâm kimesne muvâcehesinde [59a] üzeri-
ne da‘vâ ve takrîr-i kelâm edip müteveffât-ı merkūme zimmetinde cihet-i karz-ı 
şer‘îden bin beş yüz cedîd akçe hakkım olup meblağ-ı mezbûru kable’l-edâ fevt 
olmağla zimmetinde kalmışidi hattâ meblağ-ı mezbûru müteveffât-ı merkūme 
şuhûd huzûrunda hâl-i hayâtında ve kemâl-i akl-ı sıhhatinde ikrâr dahi etmişi-
di hâlen muhallefât-ı vâfiyesinden taleb ederin suâl olunsun dedikde gıbbe’s-suâl 
mezbûr Murtaza Çelebi cevâbında müteveffât-ı merkūmenin muhallefâtına vaz‘-ı 
yed eylediğini ikrâr lâkin müdde‘î-i mezbûra vech-i mübeyyen üzre meblağ-ı 
mezbûr bin beş yüz cedîd akçe deyni olduğunu münkir olıcak müdde‘î-i merkūm 
Osman Ağa’dan müdde‘âsını mübeyyine beyyine taleb olundukda udûl-i ricâlden 
olup mahalle-i mersûme sâkinlerinden Mehmed Efendi b. Ali ve Mustafa Efendi 
b. eş-Şeyh Ramazan meclis-i şer‘a li ecli’ş-şehâde hâzırân olup isre’l-istişhâd fi’l-
hakīka müteveffât-ı merkūme hâl-i hayâtında müdde‘î-i mezbûr Osman Ağa’ya 
cihet-i karzdan bin beş yüz cedîd akçe deynim vardır deyû bizim huzûrumuzda 
tav‘an ikrâr ve i‘tirâf ve bizi işhâd etmişidi biz müteveffât-ı merkūmenin ikrârına 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de’t-ta‘dîl ve’t-tezkiye şehâdetleri hayyiz-i kabûlde vâki‘a oldukdan sonra 
meblağ-ı mezbûru müteveffât-ı merkūmeden hâl-i hayâtında küllen ve ba‘zan ahz 
ü kabz veya hibe veyâhud vücûh-ı şer‘iyyeden bir vech ile müteveffât-ı mezbûrenin 
zimmetini ibrâ ve iskāt etmediğine merkūm Osman Ağa’ya yemîn teklîf olunduk-
da ol dahi alâ vefki’l-mes’ûl yemîn billâhi’l-azîm etmeğin mûcebiyle ba‘de’l-hükm 
mâ hüve’l-vâki‘ bi’t-taleb ketb olundu.
Fi’l-yevmi’s-sâmin min Saferi’l-hayr li sene sittîn ve sittîn ve elf.
Şuhûdü’l-hâl: Mustafa b. Ömer el-Kadı, Mustafa b. Hasan el-Müderris, Mehmed 
Efendi b. Hasan el-Kadı, Ali Beşe b. Mustafa ve gayruhüm

290 [59a-1] Mustafa Beşe b. Şaban’ın berber dükkânı ile attar dükkânını 
Mustafa Çelebi b. Cafer’e sattığı
Medîne-i Hazret-i Ebî Eyyûb el-Ensârî -razıye anhü rabbühü’l-Melikü’l-Bârî-de 
merhûm Nişâncı Paşa mahallesi sâkinlerinden Mustafa Beşe b. Şaban nâm ki-
mesne meclis-i şer‘-i şerîf-i lâzımü’t-teşrîfde râfi‘-i hâze’l-kitâb Mustafa Çelebi b. 
Cafer nâm kimesne tarafından tasdîk-i câ’i’z-zikre nehc-i şer‘î üzre şer‘an vekâleti 
sâbite olan mezbûr Mustafa Çelebi’nin karındaşı Hüseyin Çelebi nâm kimesne 
muvâcehesinde bi’t-tav‘ ve’r-rızâ ikrâr ve i‘tirâf edip mahalle-i merkūmede vâki‘ 
bir tarafdan a‘lemü’l-ulemâ’i’l-izâm efdalü’l-fuzalâ’i’l-fihâm Bağdâdî Ahmed Efen-
di mülkü ve bir tarafdan yine benim mülküm ve bir tarafdan vâlidem ( ) Hâtun 
mülkü ve bir tarafdan tarîk-i âm ile mahdûd ve mümtâz bir bâb berber ve bir bâb 
attâr dükkânlarımı saçaklarıyla müvekkil-i mersûm Mustafa Çelebi’ye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile yedi bin beş yüz cedîd akçe ile 
mechûlü’l-mikdâr bir kabza fülûsa bâtten bey‘ ve teslîm eylediğimde müvekkil-i 
müşârun-ileyh Mustafa Çelebi dahi vech-i muharrer üzre iştirâ ve tesellüm ve 
kabz ve kabûl eyledikden sonra semeni olan meblağ-ı mezbûru fülûs-ı mechûl-i 
merkūm ile müvekkil-i mezbûr yedinden bi’t-tamâm ve’l-kemâl ahz ü kabz ey-
ledim ba‘de’l-yevm sâlifü’z-zikr dükkânlarda vechen mine’l-vücûh benim alâka 
ve medhalim yokdur müvekkil-i mezbûr Mustafa Çelebi’nin mülk-i müşterâsı 
olmuşdur keyfemâ yeşâ ve hasbemâ yehtâr mutasarrıf olsun dedikde mukırr-ı 
merkūm Mustafa Beşe’nin vech-i muharrer üzre cârî ve sâdır olan cemî‘ ikrârını 
vekîl-i merkūm Hüseyin Çelebi bi’l-muvâcehe tasdîk etmeğin mâ hüve’l-vâki‘ bi’l-
ibtigā ketb olundu.
Fi’l-yevmi’s-sâbi‘ min Saferi’l-hayr min şuhûri sene sittîn ve sittîn ve elf.
Şuhûdü’l-hâl: Muharrirü’l-vesîka Mustafa Efendi b. Hasan, Mehmed Efendi b. 
Habil, Mehmed Efendi b. Abdi, İbrahim Çelebi b. Abdi, Ali Bey b. Kasım, Musta-
fa Beşe b. Muharrem

291 [59b-1] Osman Beşe b. Ahmed’in Ahmed Beşe b. Hüseyin 
tarafından bıçakla darbedilerek yaralandığı iddiasıyla açtığı 
davada sulh oldukları
Dergâh-ı âlî -dâme mahfûfen bi’l-me‘âlî- yeniçerilerinin yirmi dokuzuncu ağa bö-
lüğü odası yoldaşlarından Osman Beşe b. Ahmed nâm râcil tarafından ibrâ-i câ’i’z-
zikri ikrâra vekîl olup hasm-ı şer‘î-i câhid mahzarında Yusuf Beşe b. Mehmed 
ve Kurd Beşe b. Mahmud şehâdetleriyle şer‘an vekâleti sâbite olan Mustafa Beşe 
b. Yusuf nâm râcil meclis-i şer‘-i şerîf-i lâzımü’t-teşrîfde işbu râfi‘-i hâze’l-kitâb 
Ahmed Beşe b. Hüseyin nâm kimesne muvâcehesinde bi’l-vekâle ikrâr-ı tâm ve 
takrîr-i kelâm edip bundan akdem mesfûr Ahmed Beşe bi gayr-ı hakkın bıçak ile 
gerdanıma darb edip beni mecrûh eyledikde ben dahi mûcebini mezbûr Ahmed 
Beşe’den mukaddemâ da‘vâ ve taleb edip merkūm Ahmed Beşe dahi münkir ol-
mağla beynimizde münâza‘ât-ı kesîre ve muhâsamât-ı şedîde cereyân etmişidi el-
hâletü hâzihî beynimize muslihûn-ı müslimûn tavassut edip husûs-ı mezbûrdan 
beni an inkâr otuz kıt‘a riyâlî guruş üzerine sulh eylediklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr otuz guruşu mersûm Ah-
med Beşe yedinden tamâ[men] bi’t-tamâm ve’l-kemâl ahz ü kabz edip husûs-ı 
mezbûra müte‘allik cemî‘ da‘vâ ve mütâlebât ve eymân ve muhâsamâtdan merkūm 
Ahmed Beşe’nin zimmetini ibrâ ve iskāt eyledim ba‘de’l-yevm merkūm Ahmed 
Beşe ile vechen mine’l-vücûhi’ş-şer‘iyye ve sebeben mine’l-esbâbi’l-mer‘iyye da‘vâ 
ve nizâ‘ım yokdur sudûr dahi ederse lede’l-hükkâm-ı zevi’l-ihtirâm istimâ‘ olun-
maya dedi [de]dikde vekîl-i mezbûrun ber minvâl-i meşrûh cârî ve sâdır olan 
cemî‘ ikrârını mezbûr Ahmed Beşe vicâhen tasdîk ve şifâhen tahkīk etmeğin mâ 
hüve’l-vâki‘ bi’l-ibtigā ketb olundu.
Fi’l-yevmi’s-sânî aşer min Saferi’l-hayr li sene sittîn ve sittîn ve elf.
Şuhûdü’l-hâl: Hüseyin Beşe b. Mehmed el-Mübâşir, Mustafa Bey b. Ahmed, Meh-
med Efendi [b.] Habil, es-Seyyid Mahmud Çelebi [b.] es-Seyyid Ali

292 [59b-2] Yani v. Andriye’nin mülk bağının Dimo v. Apostol’a satılması
Vilâyet-i Rumeli’nde İnebahtı sancağında Karlıca kazâsına tâbi‘ Baslud nâm karye 
sâkinlerinden Yani v. Andriye nâm zimmî meclis-i şerî’at-i şerîfede işbu râfi‘ü’l-
vesîka Dimo v. Apostol nâm zimmî muvâcehesinde bi tav‘ihî ikrâr ve i‘tirâf [edip] 
karye-i mezbûrede vâki‘ bir tarafdan Armağan v. Şiro bağı ve bir tarafdan Vasa-
line bağı ve bir tarafdan vâdi ve bir tarafdan tarîk-i âm ile mahdûd ve mümtâz 
tahmînen üç dönüm bir kıt‘a mülk bağımı merkūm Dimo’ya üç bin beş yüz cedîd 
akçeye bey‘-i kat‘î ile bey‘ edip ol dahi vech-i muharrer üzre iştirâ ve kabûl ey-
leyip semeni olan meblağ-ı mezbûru mersûm Dimo yedinden tamâmen ahz ü 
kabz eylediğimden sonra mebî‘-i mahdûd-ı mezkûru mahallinde zabt ve tasarru-
fa mezbûr Dimo’yu tarafımdan taslît eyledim dedikde gıbbe’t-tasdîki’ş-şer‘iyyi’l-
vicâhî mâ hüve’l-vâki‘ bi’t-taleb ketb olundu.
Fi’s-sâlis aşer min Saferi’l-hayr li sene sittîn ve sittîn ve elf.
Şuhûdü’l-hâl: Ali b. Mustafa, Hüseyin b. Ali, Dilâver b. Abdullah, Bayram b. Meh-
med, İsteryo, Mihal, Hıristo v. Nikola, Mihal, Yani, Panayot, Yorgi, Yani, Ziraskarlu

293 [59b-3] Sâime bt. Abdullah’ın mülk menzilinin Mustafa Çelebi 
b. Cafer’e satılması
Medîne-i Hazret-i Ebî Eyyûb el-Ensârî -dâme fî rıdvâni’l-Bârî- mahallâtından 
Nişâncı Paşa mahallesi sâkinelerinden Sâime bt. Abdullah nâm hâtun meclis-i 
şerî’at-i şerîfede işbu sâhibü’l-kitâb Mustafa Çelebi b. Cafer nâm kimesnenin li 
ebeveyn karındaşı ve tarafından ikrâr-ı âti’z-zikri tasdîke vekîl-i sâbitü’l-vekâlesi 
olan Hüseyin Çelebi mahzarında bi tav‘ihâ ikrâr ve i‘tirâf edip emlâkimden olup 
mahalle-i mezbûrede vâki‘ bir tarafdan Muslu nâm kimesne tasarrufunda olan 
vakıf menzil ve bir tarafdan yine benim âhar mülküm ve bir tarafdan müvekkil-i 
mezbûr Mustafa Çelebi mülkü ve bir tarafdan a‘lemü’l-ulemâ’i’l-izâm Bağdâdî 
Ahmed Efendi dükkânı ile mahdûd bir bâb tahtânî odayı ve bir kileri ve havluyu 
müştemil mülk menzilimi cemî‘ tevâbi‘ ve levâhıkıyla müvekkil-i mezbûr Mustafa 
Çelebi’ye on bir bin cedîd akçe ile hîn-i kabzda muzî‘a adedi nâ-ma‘lûm bir kab-
za fülûs-ı [60a] mechûletü’l-kadre tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i muharrer üzre iştirâ ve tesellüm 
ve kabz ve kabûl eyledikden sonra semeni olan mezkûru’n-na‘t akçeyi müvekkil-i 
mezbûr Mustafa Çelebi yedinden tamâmen ahz ü kabz eyledim ba‘de’l-yevm 
menzil-i mahdûd-ı mezkûrda vechen mine’l-vücûhi’ş-şer‘iyye alâkam kalmadı 
müvekkil-i mezbûr Mustafa Çelebi’nin mülk-i müşterâsıdır keyfemâ yeşâ muta-
sarrıf olsun de[dikde] gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis aşer min Saferi’l-muzaffer min şuhûri sene sittîn ve sittîn ve elf.
Şuhûdü’l-hâl: Mehmed Efendi b. Nasuh el-İmâm, Selim Halîfe b. ( ) el-Müezzin, 
Ali Bey b. Kasım, Şaban Beşe b. ( ) er-Râcil, Mustafa b. Muharrem, Mehmed Bey 
el-Cündî, Ali Beşe b. Mustafa, Hüseyin Çelebi b. Ali, Dilâver b. ( ) ve gayruhüm

294 [60a-1] Donanma ile seferde iken şehit olan Mustafa Ağa b. Ömer’in 
Ahmed Ağa b. Ali Ağa’ya emanet olarak bıraktığı eşyalarının 
vârislerine teslim edildiği
Husûs-ı câ’i’z-zikrin mahallinde ketb ü tahrîri iltimâs olunmağın kıbel-i şer‘-i 
kavîmden Mevlânâ Mustafa Efendi b. Hasan irsâl olunup ol dahi zeyl-i kitâbda 
mastûretü’l-esâmî müslimîn ile medîne-i Eyyûb’de Takyecibaşı mahallesi 
sâkinlerinden umdetü’l-ekârim Ahmed Ağa b. Ali Ağa’nın menziline varıp akd-i 
meclis-i şer‘-i şerîf eyledikde fi’l-asl mahrûse-i Konya sâkinlerinden olup bundan 
akdem donanma-yı hümâyûn seferinde şehîd olan merhûm Mustafa Ağa b. Ömer 
nâm müteveffânın verâseti zevce-i metrûkesi Âişe nâm hâtun ile sulbî oğlu Meh-
med nâm sagīre münhasıra olmağla sagīr-i mezbûrun tesviye-i umûruna kıbel-i 
şer‘-i kavîmden mansûb vasîsi Ahmed Ağa b. Mehmed tarafından ve zevcesi Âişe 
Hâtun kıbelinden husûs-ı âti’z-zikre vekâlet-i mutlaka ile vekîlleri olup hasm-ı 
şer‘î mahzarında Mahmud Bey b. Zülfikar ve Hasan Bey b. Üveys? şehâdetleriyle 
şer‘an vekâlet-i sâbite olan Âdil? Paşa b. emîrü’l-ümerâ‘i’l-kirâm zü’l-kadri ve’l-
ihtirâm Hasan Paşa hazretlerinin silahdârı fahrü’l-emâsil Hasan Ağa b. Sefer nâm 
vekîl meclis-i ma‘kūd-ı mezkûrda işbu râfi‘ü’l-kitâb müşârun-ileyh Ahmed Ağa 
mahzarında bi’l-vekâle ikrâr ve i‘tirâf edip müteveffâ-yı mezbûr bundan akdem 
donanma-yı hümâ[yû]n seferine gider oldukda emlâkinden bir kıt‘a kelâm-ı izzet 
ve bir samur kürk ve iki sepet sandığı ve bir kırmızı ferâce ve bir yeşil ferâce ve 
bir kırmızı kereke ve bir benefşî sof kereke ve bir sîm micmer ve bir gülabdân ve 
beş kahve makramesi ve bir çift don ve gömlek ve iki ....? ve bir mercan tesbih ve 
bir fağfûrî anberlik? ve kırmızı halepçe? ve üç yastık ve iki tülbent ve bir Mardin 
seccâdesi ve bir …? ve iki teğelti ve reşme ile üç aded sîm raht ve iki sîm reşme 
ile raht ve sîm Çerkesî raht ma‘a reşme ve bir kaplan postu ve üç kıt‘a mükemmel 
zırh ve dört kıt‘a gaddâre ve iki sîm kılıç ve bir sîm balta? ve bir sîm külünk ve 
dört kırmızı şirâki ve iki mâ’î kilim ve yedi kırmızı kilim ve iki Kula seccâdesi 
ve bir tirkeş ve bir mor çakşır ve bir kapama ve bir alaca peşkir ve bir sîm …? ve 
üç cilt kitâb ve dört aded eyer ve beş çift üzengi ve üç çift hizmetkâr evlerini alâ 
tarîki’l-vedî‘a defteriyle müşârun-ileyh Ahmed Ağa yedine teslîm ol dahi vech-i 
mübeyyen üzre kabz etmişidi hâlen müteveffâ-yı mezbûr tahrîr ve imzâ? eylediği 
defterde eşyâ-i mezbûre mastûr ve mukayyed olmağla eşyâ-i mezbûreyi ve hâric 
ez-defter altı aded şerbet makraması ve bir peştamal ve yedi münakkaş makrame 
ve üç münakkaş uçkur ve bir munakkaş bohça ve altın yaldızlı cedîd sîm raht ve 

…? alınan cedîd sâ‘at ve iki yüz yetmiş bir …? sîm ve otuz iki aded ok ve bir …? 
ve iki parça samur ve sekiz aded şişe ve bir cedîd sarı çizme ve bir kellepûş ve bir 
abdest makraması ve üstâzî ve bir tor kesesi ve üç doğan eldiveni ve iki ...? ve iki 
rub‘ benefşî mısdaka ve bir çadır perdesi ve iki tarak ve bir çuka örtülü iskemleyi 
müşârun-ileyh Ahmed Ağa yedinden vekâlet-i mahkiyem hasebiyle tamâmen ahz 
ü kabz eyledim ba‘de’l-yevm müşârun-ileyh Ahmed Ağa zimmetinde müteveffâ-yı 
mezbûrun ism-i mâl ıtlâk olunur bir şeyi bâkī kalmamışdır bi’l-vekâle zimmetini 
ibrâ ve iskāt eyledim dedikde vekîl-i mezbûru cemî‘ ikrâr-ı meşrûhunda mezbûr 
Ahmed Ağa vicâhen tasdîk ve şifâhen tahkīk eylediğini Mevlânâ-yı mezbûr [ma-
hallinde] ketb ü tahrîr ba‘dehû meclis-i şer‘de alâ vukū‘ihî inhâ ve takrîr? etmeğin 
mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Saferi’l-hayr sene sittîn ve sittîn ve elf.
Şuhûdü’l-hâl: Mustafa Efendi b. İbrahim el-Müderris, Sinan Efendi b. Derviş el-
...?, Rıdvan Ağa b. Abdülbâkī, Mahmud Bey b. Ali, Mehmed Çelebi? b. Mahmud, 
Ömer Bey b. Mehmed el-Cündî?, Hasan Odabaşı b. Ahmed, ...? Ağa b. Ali, Meh-
med Çelebi b. Yusuf, Durmuş b. Mehmed el-Cündî ve gayr

295 [60b-1] Eski Eflak Beyi …? v. İstefan’ın Kosta v. Andriye’de kalan 
alacağını vârislerinden dava ettiği ve sulh oldukları
İstanbul’da Kasım Ağa mahallesi sâkinlerinden olup bundan esbak Eflak Beyi 
olan umdetü’l-ümerâ‘i’l-İseviyye ...? v. İstefan nâm nasrânî meclis-i şer‘-i şerîfde 
bundan akdem hâlik olan Kosta v. Andriye nâm zimmînin verâseti sulbî kebîr 
oğlu Andriye ile sulbiye kebîre kızı Nera nâm nasrâniyeye münhasıra olduğu 
müte‘ayyin olmağla mezbûrân Andriye ve Nera taraflarından husûs-ı âtîye bimâ 
hüve tarîku’t-tevellî şer‘an vekâleti sâbite olan merkūme Nera’nın zevci râfi‘-i 
hâze’s-sifr Niko nâm zimmî muvâcehesinde ikrâr-ı tâm ve takrîr-i kelâm edip 
hâlik-i mezbûr zimmetinde cihet-i iltizâmından iki yüz kıt‘a riyâlî guruş hakkım 
olup meblağ-ı mezbûru metrûkât-ı v[â]fiyesinden da‘vâ eylediğimde beynimizde 
münâza‘ât-ı kesîre cereyânından sonra vesâ[ta]t-i muslihîn ile meblağ-ı mezbûr 
da‘vâsından beni an ikrâr otuz dört bin beş yüz cedîd akçe üzerine sulh eyle-
diklerinde ben dahi meblağ-ı mezbûru kabûl ve bedel-i sulh-ı mezbûru vekîl-i 
merkūm Niko yedinden tamâmen ahz ü kabz edip meblağ-ı mezbûr (….) cemî‘ 
da‘vâdan mezbûrân Andriye ve Nera’nın zimmetlerini ibrâ ve iskāt eyledim min 
ba‘d da‘vâm yokdur sudûr dahi ederse lede’l-hükkâmi’l-kirâm istimâ‘ olunmaya 
dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis aşer min Saferi’l-hayr li sene [1066]
Şuhûdü’l-hâl: Hüseyin Beşe b. Mehmed, Kurd Beşe b. Abdülbâkī, Kara Mehmed b. 
Mehmed, Mehmed Beşe b. Mehmed, Ali Beşe b. Mustafa

296 [60b-2] ..? v. Yad? ..? v. Dimo’nun mülk menzilinin Cafer Ağa 
b. Hasan’a satıldığı ve bedelinin kefil olduğu Cafer Ağa’nın İstanbul 
patriğindeki alacağı ile takas ettikleri
Mahrûse-i Kostantıniyye hısnı ebvâbından Fener kapısı hâricinde Abdi Subaşı 
mahallesi sâkinlerinden (…) v. Yad? ..? v. Dimo nâm nasrânî tarafından bey‘-i 
câ’i’z-zikri ikrâra vekîl olup hasm-ı şer‘î-i câhid mahzarında (….) b. Şaban ve Ha-
lil Beşe b. Mehmed şehâdetleriyle şer‘an vekâleti sâbite olan Mustafa Beşe b. (...) 
meclis-i şer‘-i şerîf-i lâzımü’t-tevkīrde işbu râfi‘ü’l-kitâbi’l-müstetâb umdetü’l-
emâcid ve’l-ekârim Cafer? b. Hasan nâm kimesne muvâcehesinde bi’l-vekâle ikrâr 
ve i‘tirâf edip silk-i mülk-i sahîhimde [münselik] ve muntazam olup mahalle-i 
mezbûrede vâki‘ bir tarafdan Manolalı v. ( ) nâm nasrânî mülkü (...) …? demekle 
ma‘rûf nasrânî mülkü ve bir tarafdan sâhil-i bahr ve bir tarafdan tarîk-i âm ile 
[mahdûd] olup muhavvata-i dâhiliyesi iki bâb fevkānî odayı ve bir kahve odasını 
ve yine bir bâb (...) odayı ve bir bâb kebîr odayı ve dalyanı ve kenîfi ve taşrada so-
kak kapısı kurbunda (...) ve bir ahırı müştemil olan mülk menzilimi cümle tevâbi‘ 
ve levâhıkı ve menâfi‘ ve merâfıkı ile müşterî-i [mezbûr] Cafer Ağa’ya tarafeynden 
îcâb ve kabûlü hâvî bey‘-i bâtt-ı sahîh-i şer‘î ile beş yük yirmi [bin] cedîd akçeye 
bâtten bey‘ ve teslîm eylediğimde müşârun-ileyh Cafer Ağa dahi vech-i mübey-
yen üzre iştirâ ve tesellüm ve kabz ve kabûl eyledikden sonra semeni olan meblağ-ı 
mezbûru müşârun-ileyh Cafer Ağa’nın hâlen İstanbul keferesi patriği zimmetinde 
olan kezâlik beş yük yirmi bin cedîd [akçeye] ben kefâlet-i şer‘iyye ile kefîl bi’l-
mâl olmağla hâlen vech-i muharrer üzre cihet-i kefâletden müşârun-ileyh Cafer 
Ağa’ya deynim olan beş yük yirmi bin cedîd akçe hakkıyla takas edip müşârun-
ileyh Cafer Ağa dahi minvâl-i mübeyyen üzre mukāssa ve kabûl eyledi ba‘de’l-
yevm menzil-i mahdûd-ı mezkûrda vechen mine’l-vücûhi’ş-şer‘iyye ve sebeben 
mine’l-esbâbi’l-mer‘iyye benim alâka ve medhalim yokdur müşârun-ileyh Cafer 
Ağa’nın mülk-i müşterâsıdır keyfemâ yeşâ ve hasbemâ yehtâr mutasarrıf olsun 
dedikde vekîl-i merkūmun vech-i meşrûh üzre cârî ve sâdır olan cemî‘ ikrâr ve 
i‘tirâfını müşârun-ileyh Cafer Ağa bi’l-muvâcehe tasdîk ve bi’l-müşâfehe tahkīk 
etmeğin mâ hüve’l-vâki‘ ketb olundu.
Fi’l-yevmi’r-râbi‘ aşer min Saferi’l-hayr li sene sittîn ve sittîn ve elf.
Şuhûdü’l-hâl: Mehmed Efendi b. Mehmed el-Hatîb, Mustafa Efendi b. Hasan, Re-
ceb Efendi b. Abdi, es-Seyyid Zeynelâbidin Çelebi, es-Seyyid Ali Çelebi b. Meh-
med, İsmail Çelebi b. Mehmed, Osman Bey b. Ahmed, el-Hâc Mahmud çukadâr, 
Mustafa Beşe b. Mustafa, Hüseyin Beşe b. Ali ve gayr

297 [60b-3, Arapça] Babası vefat eden Hatice bt. el-Hâc Pîrî’ye annesinin 
talebi ile nafaka tayin edilmesi
Hâkim-i muvakkı‘-ı a‘lâ hâze’l-kitâb bi tevkī‘ihi’ş-şerîfi’l-müstetâb -tûbâ lehû ve 
hüsnü me’âb- bundan akdem Medîne-i Ebî Eyyûb el-Ensârî –dâme fî rıdvâni’l-
Bârî- mahallâtından Ahmed Dede mahallesinde sâkin iken mezbûr babası 
müteveffâ olan Hatice bt. el-Hâc Pîrî nâm sagīrenin nafakası ve kisvesi ve sâir 
havâic-i zarûriyyesi için hacr ve terbiyesi altında bulunduğu annesi ve bakıcısı 
olan Canfeda bt. Abdullah nâm hâtunun talebi ile müteveffâ-yı mezbûr babasın-
dan kendisine irs-i şer‘î ile intikāl eden mâlından zeyl-i kitâb târihinden mürûr 
edip geçen her bir gün için râyic fi’l-vakt altı akçe farz ve takdîr-i sahîhayn-i 
şer‘iyyeyn ile farz ve takdîr ettikden sonra meblağ-ı mefrûz-ı mezbûru sagīre-i 
mezbûrenin havâicine sarfa ve vakt-i zarûretde istidâneye ve [lede’z-zafer] rücû‘a 
[izn-i sarîh-i mer‘î ile izin vermeğin kayd olundu].
[Şuhûdü’l-hâl:] ( )

298 [61a-1] Müslüman olduğu için boşanan Hatice Hatun’un eski 
kocası Bogas v. Beyler’de muhtelif eşyasının kaldığı iddiasını 
ispatlayamadığı
Bundan esbak şeref-i İslâm ile müşerrefe olan Hatice Hâtun bt. Abdullah nâm 
mühtediyye meclis-i şerî’at-i şerîfede zevci işbu bâ‘isü’s-sifr Bogas v. Beyler nâm 
Ermeni muvâcehesinde üzerine da‘vâ ve takrîr-i kelâm edip mezbûr Bogas zevcim 
olup bundan akdem ben şeref-i İslâm ile müşerrefe olduğumda mezbûr Bogas’a 
dahi İslâm arz olundukda ibâ etmekle hâlen ben kendiden mutallaka oldum, lâkin 
mezbûr Bogas kendi mülküm olup yedinde olan mintanlık hâre ve iki velençe 
ve bir döşek ve dört sahan ve iki tencere ve dört yastık…? küpe ve iki yorganımı 
vermede te‘allül eder suâl olunup teslîme tenbîh olunmak murâdımdır dedikde 
gıbbe’s-suâl merkūm Bogas Ermeni cevâbında müdde‘î-i mezbûre bundan esbak 
vech-i muharrer üzre zevcesi olduğunu ve yedinde emlâkinden bir Şam alacası 
dizlik ve bir divli alaca müsta‘mel kaftan ve bir turuncu dârâyî kaftan ve bir köh-
ne satrancî dirlik ve bir sandığı olduğunu ikrâr, lâkin eşyâ-i merkūmeyi [mün-
kir] olıcak müdde‘iye-i merkūmeden da‘vâsına muvâfık beyyine taleb olunduk-
da ikāmet-i beyyineden izhâr-ı acz edip istihlâf etmeğin fi’l-vâki‘ müdde‘iye-i 
merkūmenin emlâkinden bâlâda zikr olunan eşyâ yedinde olup vaz‘-ı yed eyledi-
ğine mersûm Befas’a yemîn teklîf olundukda ol dahi yemîn billâhi’llezî enzele’l-
İncîle ( ) tenbîh ve ol vechile müdde‘iye-i mersûme bî-vech ta‘arruzdan men‘ olu-
nup mâ hüve’l-vâki‘ gıbbe’t-taleb ketb olundu.
Fi’s-sâlis ve’l-ışrîn min Zilhicceti’ş-şerîfe min şuhûri sene sittîn ve sittîn ve elf min 
hicreti men lehü’l-izzu ve’ş-şeref.
Şuhûdü’l-hâl: Ali Beşe b. Mustafa, Hüseyin Beşe b. Ali, Bayram Dede b. Mehmed, 
Mustafa Beşe b. Mehmed, Abdi Beşe b. İskender ve gayruhüm mine’l-hâzırîn

299 [61a-2] Âişe bt. Abdullah’ın kendisini boşayan Mahmud Beşe’den 
haklarının tamamını aldığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de vâki‘ Câmi‘-i 
kebîr mahallesi sâkin[e]lerin[den] Âişe bt. Abdullah nâm hâtun meclis-i şer‘-i 
şerîf-i lâzımü’t-teşrîfde zevc-i sâbıkı işbu hâmilü’l-vesîka Mahmud Beşe b. 
Abdülmennân nâm râcil mahzarında ikrâr-ı tâm ve takrîr-i kelâm edip mezbûr 
Mahmud Beşe bundan akdem zevcim olup lâkin hüsn-i mu‘âşeretimiz olma-
mağla beni talâk-ı bâ’in ile tatlîk etmişidi el-hâletü hâzihî zimmetinde mütekar-
rir olan bin cedîd akçe mehr-i müeccel ve nafaka-i iddet ve me’ûnet-i süknâm 
mukābelesinde dört yüz seksen cedîd akçe ki cem‘an bin dört yüz seksen cedîd 
akçe hakkımı mezbûr Mahmud yedinden bi’t-tamâm ve’l-kemâl ahz ü kabz edip 
zevciyete müte‘allik cemî‘ de‘âvî ve mütâlebât ve eymân [ve] muhâsamâtdan 
mezbûr Mahmud Beşe’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim min ba‘d da‘vâ ve nizâ‘ım yokdur sudûr dahi ederse lede’l-hükkâmi’l-
kirâm mesmû‘a olunmaya dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ömer Beşe b. Osman, Mehmed Beşe b. Hasan, Ali Beşe b. Mustafa, 
Hüseyin Beşe b. Ali, Mahmud Beşe b. Receb, Bayram Sofu b. Mehmed, Abdi Beşe 
b. İskender, Dilâver Bey b. Abdullah ve gayr







300 [61a-3] Fâtıma bt. Abdülmennân’ın muhtelif eşya ile mehrini 
kocası Ali’ye hibe ettiği
Medîne-i Hazret-i Ebî Eyyûb el-Ensârî’de Kasım Paşa mahallesi sâkinelerinden 
Fâtıma bt. Abdülmennân nâm hâtun meclis-i şer‘-i şerîfde zevci işbu sâhibü’l-
kitâb Ali b. Ömer nâm kimesne mahzarında tav‘an ikrâr edip silk-i mülkümde 
münselik emlâkimden bir beledî döşek ve iki yemeni yorgan ve üç beledî yastık ve 
iki minder ve bir alaca kilim ve bir tencere ve bir sahan ile yine mezbûr Ali zim-
metinde mütekarrir olan üç yüz cedîd akçe mehr-i müeccelimi zevcim mezbûr 
Ali’ye hibe-i sahîha-i şer‘iyye ile hibe ve teslîm ve temlîk edip ol dahi meclis-i hi-
bede eşyâ-i merkūmeyi vech-i meşrûh üzre ittihâb ve tesellüm ve temellük ve kabz 
ve kabûl eyledikden sonra min ba‘d eşyâ-i mezbûrede vechen mine’l-vücûhi’ş-
şer‘iyye alâka ve medhalim kalmadı zevcim mezbûrun emlâk-i mevhûbesi olmuş-
dur keyfemâ yeşâ ve hasbemâ yehtâr mutasarrıf olsun dedikde gıbbe’t-tasdîki’ş-
şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Mehmed Çelebi b. Abdullah, İbrahim Halîfe b. Hasan, Mustafa Beşe 
b. Abdullah, Receb Beşe b. Abdullah, Abdi b. İskender, Dilâver b. Abdullah ve gayr

301 [61b-1] Viladin’in oğulları Nikola ile Marko’nun mülk 
menzillerini sattıkları
Vilâyet-i Rumeli’nde Filorine kazâsına tâbi‘ Lerolani nâm karye sâkinlerinden Ni-
kola ve Marko veledey Viladin nâm zimmîler meclis-i şer‘-i şerîfde işbu râfi‘ü’l-
vesîka Nişo v. Garoyo nâm zimmî muvâcehesinde bi tav‘ihî ikrâr ve i‘tirâf edip 
silk-i mülkümüzde münselik olup karye-i mezbûrede vâki‘ bir tarafdan Metso ve 
( ) mülkü ve bir tarafdan Miho mülkü ve bir tarafdan Angeliko mülkü ve bir taraf-
dan ba‘zan Mahmud Çelebi bahçesi ve ba‘zan tarîk-i âm ile mahdûd bir bâb tahtânî 
odayı ve bir kileri ve bir mikdâr bahçeyi ve bir kıt‘a harman yerini müştemil mülk 
menzilimi cümle tevâbi‘iyle merkūm Nişo’ya iki bin cedîd akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ edip ol dahi vech-i muharrer üzre 
iştirâ ve kabûl eyleyip semen olan mârrü’z-zikr iki bin akçeyi mersûm Nişo ye-
dinden tamâmen ahz ü kabz eylediğimizden sonra mebî‘-i mahdûdu mahallinde 
zabt ve tasarrufa mezbûr Nişo’yu tarafımdan taslît eyledim dediklerinde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene hamsin ve sittîn ve elf.
Şuhûdü’l-hâl: Ali b. Mustafa, Abdullah b. İskender, Dilâver b. Abdullah, Hüseyin 
b. Ali, Tömko? v. Yoğça?, Piko v. Yuvan, Andon v. Marko, Nikola v. Alko, Dimo v. 
Yani ve gayr







302 [61b-2] Arpa emîni Mehmed Efendi’nin Çakal deresindeki 
kuyulardan çıkardığı suyu yaptırdığı çeşmeye ve evine akıtması ile 
ilgili keşif yapıldığı
[Derkenâr] Arpa emîni Mehmed Efendi suyudur ve çeşmesine
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Şeyh 
Baba Haydar mahallesi sâkinlerinden işbu sâhibü’l-kitâbi’l-müstetâb iftihârü’l-
emâcid ve’l-ekârim câmi‘u’l-mehâmid ve’l-mekârim zü’l-kadri’r-refî‘ ve’l-câhi’l-
menî‘şerîfde takrîr-i kelâm ve ta‘bîr ani’l-merâm edip mahalle-i mezbûrede vâki‘ men-
zilimde ve menzil-i merkūma muttasıl olup vakfiyyet üzre mukaddemâ râh-ı 
Hüdâ’da binâ eylediğim çeşmede cârî olmak üzre Havâss-ı Kostantıniyye kazâsı 
nevâhîsinden Terkos nâhiyesine tâbi‘ bahçe-i Belgrad demekle ma‘rûfe karye sı-
nırı dâhilinde Çakal Deresi nâm mevzi‘de âbâr-ı müteferrika hafr ettirmişidim, 
hâlen ol âbârdan cem‘ ve tahsîl olunan miyâhın kıbel-i şer‘-i şerîfden üzerine 
varılıp erbâb-ı miyâh beynlerinde mu‘tâd olan tarz-ı ma‘rûf ve semt-i me’lûf 
üzre alâ vechi’l-mu‘tâd ve neski’l-i‘tiyâd vezn ve ayâr ve tahmîn-i sahîh-i şer‘î 
ile tahmîn ve ta‘yîn olunmak matlûbumdur dedikde cânib-i şer‘-i mutahhar-
dan fahrü’l-müderrisîn Ahmed Efendi irsâl olunup ol dahi hâssa suyolu nâzırı 
fahrü’l-ekârim Ali Ağa b. Yunus ve bölükbaşıları el-Hâc İbrahim b. Sefer ve el-
Hâc Mehmed b. Mahmud ve zeyl-i kitâbda mastûretü’l-esâmî bî-garaz müslimîn 
ile bâlâda zikr olunan mevzi‘de cem‘ ve tahsîl olunan miyâhın üzerine varıp keşf 
ve müşâhede olundukdan sonra erbâb-ı miyâh cem‘ olunan mâ’ı alâ vechi’l-
mu‘tâd vezn ve ayâr eylediklerinde kâmil üç masura su cârî oldukda ol mevzi‘e 
karîb merhûme Vâlide Sultan hazretlerinin vakıf suyu olmağla âna üç masura su 
ilhâk olunup andan Iskara ta‘bîr olunur mahalde vâki‘ suya andan Kırk Çeşme 
suyuna mütevellîleri izniyle idrâc olunmağın bir masurası âdet-i kadîme üzre 
hakk-ı mecrâ alıkonuldukdan sonra bâkī iki masura suyu müşârun-ileyh Meh-
med Efendi murâd eylediği mahalden ifrâz eyledikden sonra bir masura suyu 
zikr olunan çeşmeye icrâ edip ve bir masura suyu dahi menzil-i mezbûrda vâki‘ 
mülk hadîkalarında icrâ etmek üzre erbâb-ı miyâh ve sâir vukūf ve su‘ûdu olan 
bî-garaz müslimîn vezn-i sahîh ile vezn ve ayâr ve tahmîn-i sarîh ile tahmîn ve 
ta‘yîn eylediklerin Mevlânâ-yı müşârun-ileyh mahallinde ketb ü tahrîr ba‘dehû 
meclis-i şer‘a gelipibtigā ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe min şuhûri sene hamsin ve 
sittîn ve elf.Şuhûdü’l-hâl: Umdetü’l-kuzât Davud Efendi b. Ahmed, Mehmed Ağa b. İbrahim, 
es-Seyyid İbrahim Efendi, Kurd Ali Bey b. Mehmed el-Cündî, Mehmed Çelebi b. 
Davud Efendi, Mehmed Beşe b. Hüseyin, Kenan Bey b. Abdullah, Şaban Bey b. Ali, 
Hüseyin Bey b. Mehmed, Ali Beşe b. Muslu, Nasuh b. Yusuf, Muslu b. Ali ve gay-
ruhüm

303 [62a-1] Mehmed Beşe’nin Perviz Efendi Vakfı’ndan borç aldığı
Hazret-i Ebî Eyyûb el-Ensârî -dâme fî rıdvâni’l-Bârî-’de vâki‘ merhûm Perviz 
Efendi Vakfı’na bi’l-fi‘il mütevellî olan işbu râfi‘ü’l-kitâb Mehmed Çelebi b. İbra-
him el-mütevellî muvâcehesinde tevliyeti hasebiyle üzerine da‘vâ ve takrîr-i kelâm 
edip mezbûr Mehmed Beşe zimmetinde mâl-ı vakf-ı mezbûrdan iki bin dokuz yüz 
altmış akçe olup hâlen taleb eylediğimde edâdan imtinâ‘ eder suâl olunsun [de-
dikde] gıbbe’s-suâl ve akībe’l-inkâr mütevellî-i mezbûrdan müdde‘âsını mübey-
yine beyyine taleb olundukda udûl-i ricâlden olup medîne-i mezbûrede Câmi‘-i 
kebîr mahallesi sükkânından Mehmed Çelebi b. Abdülmennân ve Aşçıbaşı ma-
hallesi sâkinlerinden Mustafa Çelebi b. İsmail nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-hakīka mezbûr Mehmed 
Beşe vakf-ı mezbûra meblağ-ı merkūm iki bin dokuz yüz altmış cedîd akçe zim-
metimde lâzımü’l-edâ ve vâcib[ü’l-]kazâ deynim vardır deyû huzûrumuzda bi 
tav‘ihî ikrâr ve bizi işhâd etmişidi, biz bu husûsa minvâl-i mübeyyen üzre ikrârına 
şâhidleriz şehâ[det] dahi ederiz deyû her biri edâ-i şehâdet-i şer‘iyye eylediklerin-
de ba‘de’t-ta‘dîl ve’t-tezkiye şehâdetleri makbûle ve mesmû‘a olmağın mûcebiyle 
ba‘de’l-hükm mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ aşer min Saferi’l-hayr li sene sittîn ve sittîn ve elf.
Şuhûdü’l-hâl: Ahmed Efendi b. Ali, Ahmed Çelebi b. Mehmed, Mehmed Çelebi b. 
Mustafa, Receb Efendi b. Abdi

304 [62a-2, Arapça] Eleni bt. Kuka ile Nika v. Yani’nin nikâhlandıkları
Kostantıniyyetü’l-mahmiyye mahallâtından Ali Paşa mahallesinde sâkine Eleni 
bt. Kuka nâm hâtun meclis-i şerî’at-i şerîfe-i garrâ ve mahfil-i tarîkatü’r-refî‘atü’z-
zehrâya –Allahü te‘âlâ kötülüklerden ve zararlardan korusun- hâzır olup nefsini 
hâmil-i hâze’s-sifri’ş-şer‘î Nika v. Yani’ye kadri ve nisâbı râyic fi’l-vakt iki yüz akçe 
olan mehr-i müeccel ile tezvîc eyledikde ol dahi onu vech-i meşrûh üzre kendi 
nefsine tezevvüc eylemeğin tezvîc ve tezevvüc-i sahîhayn-i şer‘iyyeyn ve ikrâr ve 
i‘tirâf-ı sarîhayn-i mer‘iyyeyn zeyl-i kitâbda isimleri mastûr ve şehâdetleri makbûl 
ve sözleri mesmû‘ olan şuhûd mahzarında olup cerâ zâlike ve hurrire fi’l-yevmi’l-
ışrîn min Saferi’l-muzaffer li sene sittîn ve sittîn ve elf.
Şuhûdü’l-hâl: Mahmud Beşe b. Mustafa, Şaban Efendi el-Müderris, Receb Efendi 
b. Abdi, Ali Beşe b. Mustafa, Abdi Beşe b. İskender, Hüseyin Beşe b. Ali

305 [62a-3] Hasan Beşe b. Süleyman’ın vakıf menzildeki süknâ hakkını 
bedeli karşılığında kardeşi Hüseyin Beşe’ye devrettiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm İslâm 
Bey mahallesi sâkinlerinden Hasan Beşe b. Süleyman meclis-i şerî’at-i şerîfede ka-
rındaşı işbu râfi‘ü’l-kitâb Hüseyin Beşe nâm kimesne mahzarında ikrâr ve takrîr-i 
kelâm edip mahalle-i mezbûrede vâki‘ bir tarafdan İslâm Çelebi b. ( ) mülkü ve 
bir tarafdan Ali Çelebi b. Mahmud mülkü ve bir tarafdan merhûm Ahmed Ağa 
veresesi mülkleri ve bir tarafdan tarîk-i âm ile mahdûd ve mümtâz olup fevkānî 
ve tahtânî iki bâb odaları ve bir sundurmaya muttasıl havluyu ve kenîfi müşte-
mil olan menzil merhûme ( ) nâm sâhibetü’l-hayrât vakfı olup süknâsı karında-
şım mezbûr ile ale’ş-şeriketi’s-seviy meşrûta olmağla hâlen menzil-i mahdûd-ı 
mezkûrda olan hakk-ı süknâmı karındaşım mezbûr Hüseyin Beşe’ye altı bin akçe 
bedel mukābelesinde ferağ ve tefvîz eylediğimde ol dahi vech-i mübeyyen üzre 
tefevvuz ve kabûl eyledikden sonra hakk-ı ferağ olan meblağ-ı mezbûr altı bin 
akçeyi karındaşım mezbûr Hüseyin Beşe yedinden tamâmen alıp kabz eyledim 
ba‘de’l-yevm menzil-i mahdûd-ı mezkûrun süknâsında benim vechen mine’l-
vücûh alâka ve medhalim yokdur karındaşım mezbûr Hüseyin Beşe’nin dâhil-i 
taht-ı tasarrufu olmuşdur min ba‘d mecmû‘-ı menzil-i mezbûra meşrûtiyet üzre 
keyfemâ yeşâ mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-
ibtigā ketb olundu.
Fî evâhiri Saferi’l-hayr min şuhûri sene sittîn ve sittîn ve elf.
Şuhûdü’l-hâl: Ahmed Efendi b. Mehmed el-İmâm, Ahmed Bey b. Mahmud, Meh-
med Ağa b. Hüseyin, Süleyman Çelebi b. Hüseyin, Mustafa Beşe b. Hüseyin, Ali b. 
Mustafa, Hüseyin b. (...) Bayram b. Mehmed, Abdi b. İskender, Mustafa b. Mah-
mud ve gayruhüm

306 [62a-4] Hasan Beşe b. Hüseyin’in mülk menzili ile bağını Mehmed 
b. İsmail’e bey‘ bi’l-istiğlâl yoluyla sattığı
Havâss-ı Kostantıniyye kazâsına tâbi‘ Terkos nâhiyesi ihtivâsından Bosna nâm 
karyede sâkin Hasan Beşe b. Hüseyin nâm kimesne meclis-i şer‘-i şerîfde 
bundan akdem fevt olan İsmail nâm müteveffânın sulbî oğlu Mehmed nâm 
sagīrin tesviye-i umûruna kıbel-i şer‘-i kavîmden mansûbe vasîsi ve sagīr-i 
mezbûrun vâlidesi râfi‘at-i hâzihi’l-vesîka İsmihân Hâtun bt. Osman tarafın-
dan husûs-ı câ’i’z-zikri tasdîke vekîli olup mezbûreyi ma‘rifet-i şer‘iyye ile 







ârifân olan Ömer Çelebi b. Mehmed ve Mustafa Çelebi b. Ali şehâdetleri ile 
şer‘an vekâleti sâbite olan Mehmed Bey b. Abdi nâm kimesne muvâcehesinde 
ikrâr ve i‘tirâf edip silk-i mülk-i sahîhinde münselik olup karye-i merkūmede 
vâki‘ cevânib-i erba‘ası tarîk-i âm [62b] ile mahdûd ve mümtâz olan mülk men-
zilim ile menzil-i mahdûd-ı mezkûr kurbunda vâki‘ lede’l-cîrân ma‘lûmetü’l-
hudûd bir kıt‘a mülk bağımı müvekkile-i merkūmeye bi tarîki’l-istiğlâl yirmi 
bin cedîd akçeye bey‘ ve teslîm ol dahi sagīr-i mezbûr mâlıyla vech-i mübeyyen 
üzre iştirâ ve tesellüm ve kabz ve kabûl eyleyip semeni olan meblağ-ı mezbûru 
müvekkile-i merkūme yedinden tamâmen ahz ü kabz eylediğimden sonra yine 
menzil-i mezbûru ba‘de’t-tahliyeti’ş-şer‘iyye müvekkile-i merkūma târih-i kitâb 
şehri gurresinden üç sene tamâmına değin beher sene üçer bin akçeden sinîn-i 
mezbûrede cem‘an dokuz bin akçe ücret ile bana îcâr ve teslîm ben dahi vech-i 
muharrer üzre istîcâr ve tesellüm ve kabz ve kabûl eyledim dedikde mukırr-ı 
mezbûrun minvâl-i meşrûh üzre cârî ve sâdır olan cemî‘ ikrârını vekîl-i mezbûr 
bi’l-muvâcehe tasdîk ve bi’l-müşâfehe tahkīk edicek mâ hüve’l-vâki‘ bi’l-ibtigā 
ketb olundu.
Fi’l-yevmi’s-sânî ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Mustafa Çelebi b. Mehmed, Hüseyin Halîfe b. Şaban, Ramazan 
Bey b. Yusuf, Mahmud Beşe b. Mehmed, Veli Çelebi b. İsa, Mahmud Beşe b. ( ) 
çukadâr, Mustafa Çelebi b. Ali, Mustafa Çelebi b. Mehmed, Ali Beşe b. Mustafa, 
Hüseyin b. Ali ve gayr

307 [62b-1] Fâtıma bt. Mehmed’in Rus asıllı kölesi Yusuf b. Abdullah’ı 
vasiyet yoluyla âzat ettiği
Mahrûse-i İstanbul’da Hatice Sultan mahallesi sâkinelerinden Fâtıma bt. Meh-
med nâm hâtunun vâlidesi ve tarafından tedbîr-i câ’i’z-zikri ikrâra vekîl olup 
mezbûrenin zâtını ma‘rifet-i şer‘le ârifân olan Şaban Efendi b. Ebîbekir ve Ali Çe-
lebi b. Ebîbekir şehâdetleriyle vekâleti şer‘an sâbite olan Havva bt. Davud nâm 
hâtun meclis-i şer‘-i şerîf-i lâzımü’t-teşrîfde müvekkile-i merkūmeye rıkkı-
nı mu‘terif işbu orta boylu gök elâ gözlü açık kaşlı Rusiyyü’l-asl Yusuf b. Abdul-
lah nâm gulâm muvâcehesinde bi’l-vekâle ikrâr ve i‘tirâf edip gulâm-ı mevsûf-ı 
mezbûru tedbîr-i mukayyed ile tedbîr eyledi gulâm-ı mevsûf-ı mezbûr mev-
timden kırk gün mukaddem âzâd olup sâir ahrâr gibi hür olsun [dedi] dedikde 
gıbbe’t-tasdîki’ş-şer‘iyye mâ hüve’l-vâki‘ bi’l-ibtigā ketb olundu.
Fi’l-yevmi’l-hâmis min Saferi’l-hayr li sene sittîn ve sittîn ve elf.
Şuhûdü’l-hâl: Ali Çelebi b. Murtaza, Mehmed Beşe b. Ahmed, Ali Çelebi b. Meh-
med, el-Hâc Mehmed b. Yahya, Ali Beşe b. Mustafa, Hüseyin b. Ali







308 [62b-2] Cafer Paşa’nın vakfettiği paranın yeni mütevellisi Halil 
Çelebi ile eski mütevelli Hasan Çelebi’nin muhasebeleri
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de vâki‘ merhûm 
Cafer Paşa vakf eylediği nukūda bi’l-fi‘il mütevellî olan işbu râfi‘ü’l-kitâb Halil 
Çelebi b. Hüdâverdi meclis-i şer‘-i şerîf-i lâzımü’t-teşrîfde vakf-ı mezbûra sâbıkan 
mütevellî olan Hasan Çelebi b. Mustafa mahzarında ikrâr-ı tâm ve takrîr-i kelâm 
edip mezbûr Hasan Çelebi tevliyet-i mezbûreden azl ve yerine ben mütevellî nasb 
ve ta‘yîn olundukda mürtezika-i vakıf huzûrunda muhâsebesin gördüğümüzde 
mâl-ı vakf-ı mezbûrdan dört yük bin yüz seksen akçesini zimem-i nâsda yerli ye-
riyle gösterip ben dahi kabûl eyledim hâlen asl-ı mâl-ı vakf-ı mezbûrdan merkūm 
Hasan Çelebi zimmetinde doksan yedi bin iki yüz yirmi akçe kalmışdır, suâl 
olunup ikrârı tahrîr olunmak matlûbumdur dedikde gıbbe’s-suâl mezbûr Hasan 
Çelebi cevâbında fi’l-hakīka ben vakf-ı mezbûra mütevellî olduğumda dört yük 
doksan sekiz bin dört yüz akçe kabz etmişimdir lâkin ba‘zı harca ve levâzıma sarf 
etmekle asl-ı mâl-ı vakf-ı mezbûrun dört yük bin yüz seksen akçesini zimem-i 
nâsdan mezbûr Halil Çelebi’ye teslîm eylediğimden sonra hâlen vech-i mübey-
yen üzre asl-ı mâl-ı vakf-ı mezbûrdan zimmetimde doksan yedi bin iki yüz yirmi 
cedîd akçe lâzımü’l-edâ deynim vardır deyû bi tav‘ihî ikrâr ve i‘tirâf edicek ikrârı 
mûcebiyle ba‘de’l-hükm mâ hüve’l-vâki‘ bi’t-taleb ketb olundu.
Fî evâhiri Saferi’l-hayr li sene sittîn ve sittîn ve elf min hicreti men lehü’l-izzu ve’ş-
şeref.
Şuhûdü’l-hâl: Mehmed Çelebi b. Ahmed el-Bevvâb, muharrirü’l-hurûf Mustafa 
Efendi [b.] Hasan, Receb Efendi b. Abdi, Ali Beşe b. Mustafa, Hüseyin b. Ali, Bay-
ram Sofu b. Mehmed, Abdi b. İskender ve gayr

309 [63a-1] Yorgi v. Yani’nin kızı Panayote’yi içindeki eşyalarla birlikte 
mülk menzilinin yarısı ile muhtelif emlâkinin yarısını sattığı, 
tasarrufundaki sekiz tarlanın tasarruf hakkının yarısını devrettiği
Cezîre-i Mora sancağında Karitine kazâsına tâbi‘ İstimçe? nâm karye sâkinlerinden 
Yorgi v. Yani nâm nasrânî meclis-i şer‘-i şerîf-i lâzımü’t-teşrîfde sulbiye kebîre kızı 
Panayote nâm nasrâniyenin zevci ve tarafından tasdîk-i câ’i’z-zikri vekîl-i şer‘î 
râfi‘ü’s-sifri’ş-şer‘î Panayot v. Yorgi nâm nasrânî muvâcehesinde bi tav‘ihî ikrâr ve 
i‘tirâf edip karye-i merkūmede vâki‘ bir tarafdan cebel ve bir tarafdan vâdi ve bir 
tarafdan Yorgi v. İspelyot nâm zimmî mülkü ve bir tarafdan tarîk-i âm ile mahdûd 
ve mümtâz olup bir bâb tahtânî odayı ve bir mikdâr havluyu müştemil mülk men-
zilimin nısfını ve yine karye-i mezbûrede vâki‘ lede’l-cîrân ma‘lûmü’l-hudûd bir 
kıt‘a mülk bağımın nısfını ve yine bir kıt‘a mülk bostan nısfını ve bir kıt‘a gars 
yerimin nısfını ve yine mevâzi‘-i adîdede vâki‘ yirmi altı dip dut ağacının nısfların 
bi safkatin vâhidetin iki yüz kıt‘a riyâlî guruş-ı kebîre kızım mezbûre Panayote’ye 
bey‘-i kat‘î ile bâtten bey‘ edip kızım merkūme dahi vech-i mübeyyen üzre iştirâ 
ve kabûl eyledikden sonra yine karye-i mezbûrede mevâzi‘-i müteferrikada vâki‘ 
her birinin hudûdu beynimizde ma‘lûm sekiz kıt‘a tarlalarımın nısflarının hakk-ı 
tasa[rru]fların dahi kızım mezbûre Panayote’ye yirmi beş kıt‘a riyâlî guruş bedel 
mukābelesinde ferağ ve tefvîz ol dahi ma‘rifet-i sâhib-i arz ile tefevvuz ve kabûl 
eyledikden sonra semen-i merkūm ile bedel-i mezbûr cem‘an iki yüz yirmi beş 
kıt‘a riyâlî guruşu kızım merkūme yedinden tamâmen ahz ü kabz eylediğimden 
sonra emlâk-i mezbûrenin ve menzil-i mezbûr içinde mevcûd evânî-i nühâsiyye 
ve gayr-ı nühâsiyyenin nısflarını ve ol tarlaların nısflarını mahallinde zabt ve 
tasarrufa kızım mezbûre Panayote’yi tarafımdan taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Ali Beşe b. Mustafa, Hüseyin Çelebi b. Ali, Bayram Sofu b. Mehmed, 
Ahmed b. Mehmed, Abdi b. İskender, Yani v. Yorgi, Polharoni, Diyanlo, Dimo, 
Yani, Yorgi, Panayot

310 [63a-2] Mehmed b. Ramazan’ın mülk menzilini Rıdvan b. Abdullah 
ile zevcesi Kerime bt. Abdülmennân’a sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Baba Haydar 
mahallesi sâkinlerinden Mehmed b. Ramazan nâm şâb meclis-i şerî’at-i şerîfede 
işbu sâhibü’l-kitâb Rıdvan b. Abdullah nâm kimesne ile zevcesi Kerime bt. 
Abdülmennân nâm hâtun mahzarlarında tav‘an ikrâr ve i‘tirâf edip silk-i mülküm-
de münselik olup mahalle-i mezbûrede vâki‘ bir tarafdan Yusuf Bey b. Abdullah 
mülkü ve bir tarafdan Sefer Beşe b. Abdullah mülkü ve bir tarafdan Kurşuncu kızı 
Âişe Hâtun mülkü ve bir tarafdan tarîk-i âm ile mahdûd fevkānî ve tahtânî iki 
bâb odaları ve bir sofayı ve kenîfi ve eşcâr-ı müsmire ve gayr-ı müsmire bahçeyi 
müştemil mülk menzilimi cemî‘ tevâbi‘ ve levâhıkıyla mersûm Rıdvan ve zevcesi 
merkūme Kerime Hâtun’a on iki bin beş yüz cedîd akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm anlar dahi vech-i muharrer 
üzre ber vech-i iştirâk mutasarrıf olmak üzre iştirâ ve tesellüm ve kabz ve kabûl 
eyledikden sonra semen-i mârrü’z-zikr on iki bin beş yüz akçeyi merkūmân yed-
lerinden tamâmen ahz ü kabz ve kabûl eyledim ba‘de’l-yevm menzil-i mahdûd-ı 
mezkûrda vechen mine’l-vücûhi’ş-şer‘iyye alâkam kalmadı mezbûrân Rıdvan ve 
zevcesi Kerime Hâtun’un mülk-i müşterâsıdır keyfemâ yeşâ’[ân] mutasarrıf olsun-
lar dedikde gıbbe’t-tasdîki’ş-şer‘iyyi’l-vicâhî mâ vaka‘a bi’t-taleb ketb olundu.
Fi’l-yevmi’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Abdullah Efendi b. İsa, Mehmed Çelebi b. Ali, Şaban Dede b. Oruc, 
Ahmed Çelebi b. Ali, Ahmed Çelebi b. Mehmed, Selim Beşe b. Abdullah, Ahmed 
Beşe b. Sefer, Hüseyin b. Ali ve gayr

311 [63b-1] Mehmed b. Abdülmennân’ın Nikola v. Yani’de daha önce 
sattığı mülk menzil bedelinden alacağı kaldığı
Havâss-ı Kostantıniyye –hama’llâhu te‘âlâ ani’l-âfet ve’l-beliyye- kazâsına tâbi‘ 
Çekmece-i suğrâ nâhiyesi ihtivâsından Safra demekle ma‘rûfe karye sâkinlerinden 
Mehmed b. Abdülmennân nâm kimesne meclis-i şer‘-i şerîf-i lâzımü’t-teşrîfde 
işbu râfi‘ü’s-sifr Nikola v. Yani nâm nasrânî muvâcehesinde bi tav‘in sâf ikrâr ve 
i‘tirâf edip karye-i merkūmede vâki‘ bir tarafdan Paroş v. ( ) mülkü ve bir tarafdan 
Hasan Beşe [b.] Abdullah mülkü ve bir tarafdan tarîk-i hâs ve bir tarafdan tarîk-i 
âm ile mahdûd olup bir bâb tahtânî odayı ve havluyu müştemil menzil mülküm 
olup târih-i kitâbdan altı sene mukaddem mezbû[r] Nikola’ya sekiz bin cedîd ak-
çeye bey‘-i kat‘î ile bey‘ ve teslîm ol dahi iştirâ ve tesellüm ve kabz ve kabûl eyle-
dikden sonra semen olan meblağ-ı mezbûrun târih-i merkūmda altı bin akçesini 
yedinden kabz edip iki bin akçe zimmetinde bâkī kalmışidi hâlaiki bin akçeyi dahi merkūm Nikola yedinden bi’t-tamâm ve’l-kemâl ahz ü kabz 
eyledim ba‘de’l-yevm menzil-i mahdûd-ı mezkûr semeninden merkūm Nikola 
zimmetinde bir akçe ve bir habbe hakkım bâkī kalmadı menzil-i mezbûr mülk-i 
müşterâsıdır keyfemâ yeşâ ve hasbemâ yehtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâlis ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Ali Beşe b. Mustafa, Şaban Çavuş b. Abdullah, Mehmed Beşe b. 
Abdülbâkī, Ali Beşe b. Hasan, Mehmed Beşe b. Abdullah

312 [63b-2] Rıdvan b. Abdullah ile zevcesi Kerime’nin mülk menzillerini 
İbrahim b. Ali’ye sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Nişâncı Paşa 
mahallesi sâkinlerinden Rıdvan b. Abdullah nâm kimesne ile zevcesi Kerime bt. 
Abdullah nâm hâtun meclis-i şerî’at-i şerîfde işbu sâhibü’l-kitâb İbrahim b. Ali 
nâm kimesnenin vâlidesi ve tarafından ikrâr-ı âti’z-zikri tasdîke vekîl olup bimâ 
hüve nehcü’s-sübût şer‘an vekâleti sâbite olan Gülistan bt. Abdullah nâm hâtun 
mahzarında her biri tâyi‘an ikrâr ve i‘tirâf edip silk-i mülkümüzde münselik olup 
mahalle-i merkūmede vâki‘ bir tarafdan Medîne-i Münevvere vakfı olan menzil 
ve iki tarafdan müvekkil-i mezbûr İbrahim mülkü ve bir tarafdan tarîk ile mahdûd bir bâb fevkānî odayı ve sundurmayı ve bir bâb tahtânî odayı ve havluyu müştemil 
mülk menzilimi[zi] cümle tevâbi‘ ve levâhıkıyla müvekkil-i mezbûr İbrahim’e altı 
bin altı yüz cedîd akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm ol dahi vech-i muharrer üzre iştirâ ve tesellüm ve kabz ve kabûl 
eyledikden sonra semeni olan meblağ-ı mezbûr altı bin altı yüz akçeyi müvekkil-i 
merkūm yedinden tamâmen ahz ü kabz eyledik ba‘de’l-yevm menzil-i mezkûrda 
vechen mine’l-vücûhi’ş-şer‘iyye bizim alâka ve medhalimiz kalmadı müvekkil-i 
mezbûrun mülk-i müşterâsıdır keyfemâ yeşâ ve yehtâr mutasarrıf olsunlar dedik-
lerinde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Mustafa Çelebi ve Hüseyin Çelebi ibney Cafer, Mehmed Efendi b. 
Nasuh el-İmâm, Selim Halîfe b. Veli el-Müezzin, Mahmud Beşe b. Abdullah, Ali 
Bey b. Kasım, Mehmed Beşe b. Turâbî, Mehmed Bey b. ( ) el-Cündî, Ali Beşe b. 
Mustafa, Hüseyin Beşe b. Ali, Bayram Sofu b. Mehmed, Abdullah Beşe b. İskender 
ve gayr

313 [63b-3] Aleksi v. Yani’nin borcuna karşılık mülk menzilini ve 
bağını rehin verdiği
Havâss-ı Kostantıniyye kazâsına tâbi‘ Çekmece-i suğrâ nâhiyesine tâbi‘ Safra nâm 
karye sâkinlerinden Aleksi v. Yani nâm zimmî meclis-i şer‘-i şerîfde işbu ashâbü’l-
vesîka Foti v. Nikola ve Yani v. Dırago ve Kika v. İstoyo ve İstanpo v. Siro ve Todori 
v. Cevriye ve Duka v. Boga ve Yorgo v. Yago ve Yorgo v. Yani ve İstati v. Köni ve 
Yani v. Kiro ve Kiro v. Köni ve İspandon v. Yorgi nâm zimmîler muvâcehelerinde 
[64a] bi tav‘ihî ikrâr ve i‘tirâf edip mezbûrûn zimmîlere cihet-i deyn-i şer‘îden 
târih-i kitâbdan elli gün tamâmına değin müeccel ve mev‘ûd yüz yirmi iki bin 
yüz bir cedîd akçe zimmetimde lâzımü’l-edâ ve vâcibü’l-kazâ deynim olmağla 
emlâkimden olup karye-i mezbûrede vâki‘ bir tarafdan İstefani v. Dimitri mülkü 
ve bir tarafdan Trandafilo v. Manol nâm zimmî mülkü ve bir tarafdan mîrî ahır 
ve bir tarafdan tarîk-i âm ile mahdûd olan mülk menzilim ile bir kıt‘a mülk ba-
ğımı meblağ-ı mezbûr mukābelesinde mezbûrûn zimmîler yedine rehin vaz‘ ve 
teslîm, onlar dahi vech-i mübeyyen üzre irtihân ve tesellüm ve kabz ve kabûl ey-
lediler dedikde gıbbe’t-tasdiki’ş-şer‘iyye yine mezbûr Aleksi merkūmûn Foti ve 
Yani ve Kika ve sâirleri muvâcehelerinde i‘âde-i kelâm edip eğer ecel-i mev‘ûd 
hulûlünde meblağ-ı merkūm yüz yirmi iki bin yüz bir cedîd akçeyi mersûmûn 
zimmîlere edâ ve teslîm etmezsem menzil-i mahdûd-ı mezkûru ve ol bağı ve 
ol karye-i merkūmede mevâzi‘-i adîdede vâki‘ her birinin hudûdu beynimizde 
ma‘lûm yirmi kıt‘a tasarrufumda olan tarlaları dahi âhara bey‘ ve tefvîz ve se-
men ve bedelini ba‘de’l-kabz deyn-i mezbûru istîfâ edip fazla kalırsa bana teslîm 
etmek üzre merkūmûn Foti ve Yani ve Kika’yı azl ve in‘izâlden masûn vekâlet-i 
devriyye ile tarafımdan vekîl ve nâib-i menâb nasb ve ta‘yîn eyledim dedikde anlar 
dahi vekâlet-i merkūmeyi kabûl ve hizmet-i lâzımesin her biri edâya ta‘ahhüd ve 
iltizâm etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Ali Beşe b. Abdi, Ahmed Beşe b. Mehmed, Kadri b. Ahmed, Kasım 
Beşe b. Mehmed, Mehmed Beşe b. Hasan, Mehmed b. Hüseyin, Ali Beşe b. Mus-
tafa, Hüseyin Beşe b. Ali, Abdi Beşe b. İskender, Bayram Sofu b. Mehmed, Musta-
fa Beşe b. Mehmed, Dilâver Bey b. Abdullah ve gayr

314 [64a-1] Diyani v. Agapo’nun mülk menzil, bağ ve harman yerini oğlu 
Aleksi’ye sattığı ve tarlalarının da tasarrufunu devrettiği
Havâss-ı Kostantıniyye kazâsına tâbi‘ Çekmece-i suğrâ nâhiyesi ihtivâsından Safra 
demekle ma‘rûf karye sâkinlerinden Diyani v. Agapo nâm zimmî meclis-i şer‘-i 
şerîfde sulbî kebîr oğlu işbu râfi‘ü’l-vesîka Aleksi nâm zimmî muvâcehesinde bi’t-
tav‘i’s-sâf ikrâr ve i‘tirâf edip karye-i mezbûrede vâki‘ bir tarafdan İstefan v. Dimit-
ri mülkü ve bir tarafdan Trandafilo v. Dimitri mülkü ve bir tarafdan mîrî ahır ve 
bir tarafdan tarîk-i âm ile mahdûd olan mülk menzilimi ve bir kıt‘a bağ ve bir har-
man yerimi cümle tevâbi‘ ve levâhıkı ile bundan akdem mezbûr oğlum Aleksi’ye 
bin kıt‘a riyâlî guruş-ı kebîre bey‘ ve teslîm ol dahi iştirâ ve tesellüm eyledikden 
sonra karye-i mezbûrede mevâzi‘-i adîdede vâki‘ yirmi kıt‘a tarlalarımın hakk-ı 
tasarruflarını dahi sâhib-i arz ma‘rifetiyle oğlum mezbûr Aleksi’ye bin kıt‘a riyâlî 
guruş bedel mukābelesinde tefvîz ve ferağ ol dahi tefevvuz ve kabûl eyledikden 
sonra semen-i mezbûr ile bedel-i merkūm cem‘an iki bin guruşu âhara zimmetim-
de deynim olan iki bin kıt‘a riyâlî guruşu edâ ve teslîm etmek üzre oğlum mezbûru 
tarafımdan vekîl ol dahi vekâlet-i mezbûreyi kabûl etmişidi hâlen oğlum Aleksi iki 
bin guruş deynimi semen-i mezbûr ile edâ etmişdir ba‘de’l-yevm oğlum merkūm 
Aleksi zimmetinde menzil ve bağ ve tarlalar semen ve bedellerinden bir akçe ve 
bir habbe bâkī kalmadı oğlum mezbûr Aleksi’nin zimmetini ibrâ ve iskāt eyle-
dim, min ba‘d menzil-i mahdûd-ı mezkûrda ve bağ-ı mezbûrda ve ol tarlalarda 
benim vechen mine’l-vücûhi’ş-şer‘iyye ve sebeben mine’l-esbâbi’l-mer‘iyye alâka 
ve medhalim yokdur dedikde mukırr-ı mezbûrun minvâl-i muharrer üzre câr[î] 
ve sâdır olan cemî‘ ikrârını merkūm Aleksi bi’l-muvâcehe tasdîk ve bi’l-müşâfehe 
tahkīk edicek mâ hüve’l-vâki‘ bi’t-taleb ketb ve imlâ olundu. [64b]
Fi’l-yevmi’l-hâmis ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Ali Beşe b. Ahmed, Mehmed Beşe b. Abdi, Kasım Beşe b. Mehmed, 
Kadri Çelebi b. ( ) el-Kasab, Ali Beşe b. Mustafa, Hüseyin Çelebi b. Ali, Bayram 
Sofu b. Mehmed, Abdi Beşe b. İskender ve gayr







315 [64b-1] Dimitri v. Kiryazi’nin mülk menzil yerini Mustafa 
Çelebi b. Ali’ye sattığı
Havâss-ı refî‘a kazâsına tâbi‘ Ayastefanos nâm karye sâkinlerinden Dimitri v. Kir-
yazi nâm zimmî meclis-i şer‘-i şerîf-i lâzımü’t-tekrîmde işbu râfi‘ü’l-kitâb Musta-
fa Çelebi b. Ali nâm kimesne mahzarında bi tav‘ihî ikrâr ve i‘tirâf edip silk-i mül-
kümde münselik olup karye-i mezbûrede vâki‘ bir tarafdan Fotoki v. Aleksandra 
mülkü ve bir tarafdan mezbûr Mustafa Çelebi mülkü ve iki tarafdan tarîk-i âm ile 
mahdûd ve eşcâr-ı müsmire ve gayr-ı müsmireyi müştemil mülk menzil yerimi 
mezbûr Mustafa Çelebi’ye dört bin cedîd akçeye bey‘-i kat‘î ile bey‘ ve teslîm edip 
ol dahi vech-i meşrûh üzre iştirâ ve tesellüm ve kabz ve kabûl eyledikden son-
ra semen-i mârrü’z-zikri mezbûr Mustafa Çelebi yedinden tamâmen ahz ü kabz 
eyledim ba‘de’l-yevm zikr olunan menzil yeri mezbûr Mustafa Çelebi’nin mülk-i 
müşterâsıdır keyfemâ yeşâ ve hasbemâ yehtâr mutasarrıf olsun dedikde gıbbe’t-
tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Yusuf Beşe b. Abdullah, Sinan b. Abdullah, Mustafa b. Abdullah, Sü-
leyman b. Abdullah, Receb Efendi b. Abdi ve gayr

316 [64b-2] Fotoki v. Aleksandra’nın mülk menzilini Mustafa Çelebi 
b. Ali’ye sattığı
Havâss-ı refî‘a kazâsına tâbi‘ Ayastefanos demekle ma‘rûf karye sâkinlerinden 
olup Fotoki v. Aleksandra nâm zimmî meclis-i şer‘-i şerîf-i enverde işbu sâhibü’l-
kitâb Mustafa Çelebi b. Ali nâm kimesne mahzarında tâyi‘an ikrâr ve i‘tirâf edip 
silk-i mülkümde münselik olup karye-i mezbûrede vâki‘ etrâf-ı erba‘adan Kasab 
Hırsoderki v. Kiryazi mülkü [ve] mezbûr Mustafa Çelebi mülkü ve tarîk-i âm ile 
mahdûd iki bâb tahtânî odaları ve müşterek su kuyusunu ve bahçeyi ve havluyu 
müştemil olan mülk menzilimi cümle tevâbi‘iyle mezbûr Mustafa Çelebi’ye altı 
bin cedîd akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ol dahi minvâl-i muharrer üzre iştirâ ve tesellüm ve kabz ve kabûl eyle-
dikden sonra semeni olan meblağ-ı mezbûr altı bin akçeyi mezbûr Mustafa Çele-
bi yedinden tamâmen ahz ü kabz eyledim ba‘de’l-yevm menzil-i mezkûr mezbûr 
Mustafa Çelebi’nin mülk-i müşterâsıdır keyfemâ yeşâ ve hasbemâ yehtâr muta-
sarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâbi‘ ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Yusuf Beşe b. Abdullah, Sinan b. Abdullah, el-Hâc Mustafa Beşe, Sü-
leyman b. Abdullah







317 [64b-3] Hacı Ali b. İslâm’ın ekmekçilik yapan ortağı Yorgi ile 
ortaklığı feshedip hesaplaşmaları
Habbâz tâ’ifesinden işbu râfi‘ü’l-kitâb el-Hâc Ali b. İslâm meclis-i şer‘-i şerîfde 
şerîki Yorgi v. Foti nâm zimmî muvâcehesinde üzerine da‘vâ ve takrîr-i kelâm edip 
mukaddemâ mezbûr Yorgi ile akd-i şirket eylediğimde yedine doksan iki bin akçe 
sermâye teslîm ol dahi vech-i muharrer üzre kabz ve tesellüm etmişidi hâlen fesh-i 
şirket edip ol teslîm eylediğim sermâyeyi hesâb ve kitâb eylediğimizde altmış altı 
bin akçeyi bana teslîm edip meblağ-ı bâkī yirmi altı bin akçe hakkım zimmetinde 
kalmışdır suâl olunup teslîme tenbîh olunmak matlûbumdur dedikde gıbbe’s-suâl 
mersûm Yorgi cevâbında fi’l-hakīka müdde‘î-i mezbûr ile mukaddemâ şerîkler ol-
duğumuzda vech-i mübeyyen üzre doksan iki bin cedîd akçe teslîm ben dahi kabz 
etmişidim [65a] hâlen fesh-i şirket edip hesâb ve kitâb eylediğimizde altmış altı bin 
akçesi teslîm ben dahi mevcûd olmağla yedine teslîm eylediğimden sonra meblağ-ı 
bâkī yirmi altı bin akçe hâlen mezbûr el-Hâc Ali’ye zimmetimde lâzımü’l-kazâ 
deynimdir deyû bi tav‘ihî mukır ve mu‘terif olmağın ikrâr mûcebince meblağ-ı 
bâkī yirmi altı bin akçeyi müdde‘î-i mezbûr el-Hâc Ali’ye tamâmen def ‘ ve teslîme 
merkūm Yorgi’ye tenbîh olunup mâ hüve’l-vâki‘ bi’t-taleb ketb olundu.
Fî evâhiri Saferi’l-hayr li sene sittîn ve sittîn ve elf.
Şuhûdü’l-hâl: Hasan Beşe b. Ali, Mustafa Beşe b. Ali, Ali Beşe b. Mustafa, Ahmed 
Beşe b. Mehmed, Hüseyin Çelebi b. Ali, Yani v. Nikola, Yorgo v. Mano[l], Hıristo 
v. Yorgi, Dimo v. Kika ve gayr

318 [65a-1] Ölen Dimetoka metrepolidi Danyal v. Kanakoz’un 
Kostantin v. Hıristo’ya emanet verdiği para ve eşyasının vârisince 
teslim alındığı
Fi’l-asl cezîre-i Midilli kasabası sâkinlerinden olup bundan akdem mahrûse-i 
Edirne’de Hıristor mahallesi sâkinlerinden olduğu hâlde hâlik olan Dimetoka ke-
feresi metrepolidi olan Danyal v. Kanakoz nâm zimmînin li ebeveyn er karındaşı 
oğlu ve hasran vârisi Yorgaki v. Rali nâm zimmî meclis-i şer‘-i şerîfde işbu râfi‘ü’s-
sifr Kostantin v. Hıristo nâm zimmî muvâcehesinde tav‘an ikrâr-ı tâm ve i‘tirâf 
edip hâlik-i mezbûr hâl-i hayâtında mersûm Kostantin yedine doksan bin akçe ile 
beynimizde ma‘lûm esvâbını alâ tarîki’l-vedî‘a vaz‘ ve teslîm, mezbûr Kostantin 
dahi vech-i muharrer üzre kabz ve tesellüm edip meblağ-ı mezbûr ile ma‘lûmü’l-
mikdâr esvâbını kable’l-ahz mürd olmağla meblağ-ı mezbûru ve beynimizde 
ma‘lûm olan esvâb şer‘le bana intikāl etmişidi, hâlen meblağ-ı mezbûru ve ol bey-
nimizde ma‘lûm olan esvâb-ı muvedda‘-ı merkūm Kostantin yedinden tamâmen 
ahz ü kabz eyledim ba‘de’l-yevm merkūm Kostantin zimmetinde bir akçe ve bir 
habbe bâkī kalmadı merkūm Kostantin[’in] zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim min ba‘d da‘vâ ve nizâ‘ım yokdur sudûr dahi ederse inde’l-
hükkâmi’l-kirâm istimâ‘ olunmaya dedikde mukırr-ı merkūmun minvâl-i mü-
beyyen üzre cârî ola[n] ikrârını merkūm Kostantin bi’l-muvâcehe tasdîk edicek 
mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min Saferi’l-hayr li sene sittîn ve sittîn ve elf.
Şuhûdü’l-hâl: Mehmed Ağa b. Hasan el-Cündî, el-Hâc Mahmud b. Hüseyin, Ali 
Bey b. Ömer el-Cündî, Hüseyin Bey b. Mahmud el-Cündî, Nikosos v. Kostantin, 
Goryel v. İstat, Yanaki v. Kiryaki

319 [65a-2] Kostantin v. Hıristo’nun Papa Petro v. Niko’nun borcuna kefil 
olan Yorgaki’yi elinde rehin olduğu için kefaletten çıkardığı
Mahrûse-i Edirne Ayayani mahallesinde Papa Kasanos nâm mevzi‘de sâkin Kos-
tantin v. Hıristo nâm zimmî meclis-i şer‘-i şerîf-i lâzımü’t-teşrîfde işbu râfi‘ü’s-sifr 
Yorgaki v. Rali nâm zimmî muvâcehesinde bi’t-tav‘ ve’l-ihtiyâr lâ-bi’l-kerh ve’l-
icbâr ikrâr ve i‘tirâf edip gāib ani’l-meclis Papa Petro v. Niko nâm râhib[de] cihet-i 
deyn-i şer‘îden üç [bin] yedi yüz on bir riyâlî guruş ile otuz akçe hakkım olup 
meblağ-ı mezbûra merkūm Yorgaki mukaddemâ kefîl bi’l-mâl olmuş idi, lâkin 
medyûn-ı merkūmun deyn-i mezbûra vefâ eder yedimde rehn-i makbûzu olmağın 
mersûm Yorgaki’yi kefâlet-i mezbûreden ihrâc edip zimmetini husûs-ı mezbûra 
mü[te]‘allik âmme-i de‘âvîden ibrâ ve iskāt eyledim ba‘de’l-yevm merkūm Yorgaki 
ile kefâlet-i merkūmeye ve gayrı husûsa müte‘allik vechen mine’l-vücûhi’ş-şer‘iyye 
da‘vâ ve nizâ‘ım yokdur, sudûr dahi ederse lede’l-hükkâmi’l-kirâm istimâ‘ olun-
masın dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’l-âhir min Saferi’l-hayr li sene sittîn ve sittîn ve elf.
Şuhûdü’l-hâl: Mehmed Ağa b. Hasan el-Cündî, el-Hâc Mahmud Ağa b. Hüseyin 
el-Cündî, Ali Bey b. Ömer el-Cündî, Hüseyin Bey Abdi el-Cündî

320 [66b-1] İbrahim Bey b. Hamza’nın vârislerine intikal eden menzilin 
vârisler arasında ifrâz ve taksim edildiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Davud Ağa ma-
hallesi sâkinlerinden olup bundan akdem vefât eden İbrahim Bey b. Hamza nâm 
müteveffânın verâseti sulbiye kebîre kızları Âişe ve Sâime nâm hâtunlar ile li ebe-
veyn er karındaşı oğlu Ali Beşe b. Mehmed[’e] münhasıramüte‘ayyin oldukdan sonra husûs-ı âti’z-zikre mezbûr Ali Beşe kendi tarafından asâleten ve zevcesi merkūme Âişe’nin vekîli olup mezbûreyi ma‘rifet-i şer‘iyye ile 
ârifân olan Ahmed Beşe b. Mehmed ve Ebûbekir Dede b. Hasan şehâdetleriyle 
şer‘an vekâleti sâbite oldukdan sonra vekâleten meclis-i şer‘-i şerîf-i enverde işbu 
râfi‘atü’l-kitâb mezbûre Sâime’nin zevci ve tarafından husûs-ı câ’i’z-zikre vekîli 
olup mezbûrenin zâtını ma‘rifet-i şer‘iyye ile ârifân olan Mehmed Efendi b. Rama-
zan ve Mustafa Çelebi b. Mehmed şehâdetleriyle şer‘an vekâleti sâbite olan Musta-
fa Çelebi b. Ali mahzarında bi’l-asâle ve bi’l-vekâle ikrâr ve i‘tirâf edip müteveffâ-yı 
mezbûrun [muhallefâtından olup] mahalle-i mezbûrede vâki‘ bir tarafı merhûm 
Davud Ağa Vakfı olan odalar ve bir tarafı Cafer Beşe b. Abdullah mülkü ve iki ta-
rafı tarîk-i âm ile mahdûd olup üç bâb fevkānî odaları ve ahırı ve eşcâr-ı müsmire 
ve gayr-ı müsmire hadîkayı ve kenîfi müştemil olan menzil bundan akdem bey-
nimizde kısmet eylediğimizde menzil-i mezbûrun garb tarafından vâki‘ iki bâb 
fevkānî oda ve ahır ve dehliz ve bahçeden tûlen kırk beş ve arzan yedi bi hesâb-ı 
satrancî üç yüz on beş zirâ‘ arsa ile ifrâz ve müvekkile-i merkūme Sâime’nin hisse-
sine ta‘yîn olunup ve şark tarafından vâki‘ sokak kapısı ile bir bâb fevkānî oda ve 
şehnişîn ve bir sofa ve bir odunluk ve sâir bâkī kalan bahçe ve su kuyusu müşterek 
olmak üzre benim müvekkilem mezbûrenin hissemize ta‘yîn olunup bundan ak-
dem beynimizde ifrâz ve her birimiz vech-i muharrer üzre hisse-i ma‘lûmelerini 
kabz ve kabûl ve alâmet-i fâsıla vaz‘ eyledik ba‘de’l-yevm birbirimiz ile menzil-i 
mahdûd-ı mezkûrdan hissemize müte‘allik da‘vâ ve nizâ‘ımız yokdur dedikde 
gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: eş-Şeyh Mehmed Efendi b. Ramazan, Budak Beşe b. Kābil, Mustafa 
Beşe b. Mehmed, Ali Beşe b. Himmet, Mehmed Efendi b. Hürrem
Sah
[Derkenâr] Sehv olunmağla derkenâr olunmuşdur.

321 [66b-2] İbrahim Bey b. Hamza’nın vârislerine intikal eden menzilin 
vârisler arasında ifrâz ve taksim edildiği
Medîne-i Hazret-i Ebî Eyyûb el-Ensârî mahallâtından Davud Ağa mahalle-
si sâkinlerinden olup bundan akdem vefât eden İbrahim Bey b. Hamza nâm 
müteveffânın verâseti sulbiye kebîre kızları Sâime ve Âişe nâm hâtunlar ile li ebe-
veyn er karındaşı oğlu Ali Beşe b. Mehmed’e münhasıra olduğu şer‘an zâhir ve 
müte‘ayyin oldukdan sonra mezbûre Sâime’nin zevci ve tarafından husûs-ı âti’z-
zikre vekîli olup merkūmenin zâtını ma‘rifet-i şer‘iyye ile ârifân olan Mehmed 
Efendi [b.] Ramazan ve Mustafa Çelebi b. Mehmed şehâdetleri ile şer‘an vekâleti 
sâbite olan Mustafa Çelebi b. Ali meclis-i şer‘-i şerîf-i ezherde işbu râfi‘ü’l-kitâb 
mezbûr Ali Beşe kendi tarafından asâleten ve zevcesi merkūme Âişe tarafından 
vekîli olup mezbûrenin zâtını ma‘rifet-i şer‘iyye ile ârifân olan Ahmed Beşe b. 
Mehmed ve Ebûbekir Dede b. Hasan şehâdetleri ile şer‘an vekâleti sâbite olduk-
dan sonra vekâleten muvâcehesinde bi’l-vekâle ikrâr edip müteveffâ-yı mezbûrun 
muhallefâtından olup mahalle-i mezbûrede vâki‘ bir tarafdan mezkûr Davud Ağa 
Vakfı ve bir tarafdan Cafer Beşe b. Abdullah mülkü ve iki tarafdan tarîk-i âm ile 
mahdûd üç bâb fevkānî odaları ve ahırı ve eşcâr-ı müsmire ve gayr-ı müsmire 
hadîkayı ve bir su kuyusunu ve kenîfi müştemil menzil bundan akdem beynimiz-
de rızâlarımız ile kısmet olundukda menzil-i mezbûrun şark tarafında vâki‘ sokak 
kapısı ile bir bâb fevkānî odası şehnişîni ve bir sofa ve bir odunluk ve bahçe ve 
müşterek su kuyusu mezbûr Ali Beşe ile zevcesi müvekkile-i merkūme Âişe’nin 
hisselerine ta‘yîn olup bundan akdem her birimiz vech-i meşrûh üzre hisse-i 
ma‘lûmeleri kabz ve kabûl ve alâmet-i fâsıla vaz‘ eyledik ba‘de’l-yevm biribirimiz 
ile menzil-i mahdûd-ı mezkûrdan hissemize müte‘allik da‘vâ ve nizâ‘ımız yokdur 
dedi dedikde gıbbe’t-tasdîki’ş-şer‘î mâ hüve’l-vâki‘ bi’l-ibtigā ketb olundu.
Fi’l-yevmi’s-sâdis aşer min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: eş-Şeyh Mehmed Efendi b. Ramazan, Budak Beşe b. Kābil, Mustafa 
Beşe b. Mehmed, Ali Çelebi b. Himmet, Mehmed Efendi b. Hürrem

322 [66a-1] Mîrî hizmetle mükellef olan köy ahâlisinin hizmetlerini 
gerektiği şekilde yapmadığından Subaşı Ali Bey’in talebi ile 
herkesin yapacağı işin belirlendiği ve hizmetlerini yerine 
getirmeye söz verdikleri
Havâss-ı Kostantıniyye kazâsına tâbi‘ İstefanos nâm karye subaşısı ve kāsıl emîni 
olan işbu râfi‘ü’l-kitâb Ali Bey b. Mustafa nâm kimesne meclis-i şer‘-i şerîf-i 
lâzımü’t-teşrîfde karye-i merkūme ahâlîsinden İstefan v. Rali ve Londari? v. İstefan 
ve Ramondi v. Dimitri ve Yani v. Kosta ve Dimitri v. Kiryazi ve Pelaş v. Dimitri ve 
Papa Velisar v. İstefan ve İstefan v. Maklari ve Yanaki v. Aleksi ve Dimitri v. Manol 
ve Ramondi v. Arslan ve Mihal v. Manol ve Mihal v. Kosta ve Hıristofyos v. Paskal 
ve Kostantin v. Manol ve Diyamandi v. Manol ve Yamandi v. Manol ve Aleksand-
ri v. Anderyaş nâm zimmîler muvâcehelerinde takrîr-i kelâm ve ifâde-i merâm 
edip karye-i mezbûre ahâlîsi Istabl-ı Âmire re[‘â]yâsı olmağla ahâlî-i merkūmenin 
kimi mîrî için kāsıl ekip ve kimi mîrî otlak yığın yığıp ve kimi mîrî çayır handeki 
kesip ve kimi dahi mîr[î] tophânede top döküldükde top kalıbı için balçık çıka-
rıp kadîmü’l-eyyâmdan bu minvâl üzre hizmet ederler idi, lâkin ahâlî-i karye-i 
mezbûreden ba‘zı hizmetinde tekâsül etmekle hizmetleri hâlî ve mu‘attal kaldığı 
ecilden ba‘de’l-yevm mezbûrûn zimmîler on beş çift çıkarıp defterde mastûr oldu-
ğu üzre kāsıl ekmeğe ta‘ahhüd eylediklerinden sonra karye-i mezbûre ahâlîsinden 
Diyaflu v. Yorgi ve Çemandan v. Nikite ve Yamandi v. Laskari ve Duka v. Kalvirep-
zi ve Yorgo v. Kosta ve Aleksi v. Kalandine ve Pelaş v. Aleksi ve Nikola v. Yabancı 
ve Todori v. Hıristo ve Neskos v. ( ) ve Dimitri v. Pandazi ve Yani v. Kosta ve Yorgo 
v. Nikola ve Harsoveli v. Mavridi ve Nikola v. Risova v. Niko ve Marito v. Tanaş ve 
Dimitri v. Karasil nâm zimmîler dahi ba‘de’l-yevm mîrî otlak yığını vâki‘ oldukda 
yığıp ve handek lâzım geldikde kesip ve top için balçık lâzım gelirse çıkarmak üzre 
her biri müte‘ahhid olup eğer bu hizmetler vâki‘ olmaz ise mîrî kāsıl ekenlere her 
birileri tahammülüne göre imdâd etmeye dahi kavl-i karâr etmişlerdir suâl olun-
sun dedikde gıbbe’s-suâl merkūmûn zimmîler cevâblarında fi’l-hakīka müşârun-
ileyh Ali Bey’in takrîr-i meşrûhu üzre beynimizde kavl ve ta‘ahhüd eyledik deyû 
her biri müşârun-ileyh Ali Bey’in ke[li]mât-ı mahkiyesini tasdîk eylediklerinde 
vâki‘ü’l-hâl bi’l-ibtigā ketb olundu.
Fi’l-yevmi’s-selh min Saferi’l-hayr li sene sittîn ve sittîn ve elf.
Şuhûdü’l-hâl: Ahmed Çelebi b. Mehmed Efendi, Mehmed Beşe b. Mahmud, Ali 
Beşe b. Mustafa, Hüseyin Beşe b. Ali, Mustafa Beşe b. Mehmed

323 [66a-2] Türbe hamamının kira süresi dolup hamamı işleten Mehmed 
Çelebi b. Ömer’in kirayı arttırarak yeniden kiraladığı
Husûs-ı câ’i’z-zikrin mahallinde istimâ‘ olunması için buyruldu-yı şerîf vârid ol-
mağın imtisâlen leh bu fakīr zeyl-i kitâbda mastûretü’l-esâmî bî-garaz müslimîn 
ile medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de türbe-i şerîfe 
kurbunda câmi‘-i şerîfde akd-i meclis-i şer‘-i şerîf olundukda yine Câmi‘ mahal-
lesi sâkinlerinden Ali Çelebi b. Abdullah yine meclis-i ma‘kūd-ı mezkûrda işbu 
râfi‘ü’l-kitâbi’l-müstetâb Mehmed Çelebi b. Ömer nâm kimesne muvâcehesinde 
üzerine da‘vâ ve takrîr-i kelâm edip mezbûr Mehmed Çelebi medîne-i mezbûrede 
vâki‘ türbe? hamamcısı olup hâlen senesi tamâm olmağla hamam-ı mezbûr 
hazret-i müşârun-ileyh vakfından olmağın vakıf mütevellîsi bana beher sene 
yetmiş bin akçe ücret ile îcâr edip temessük vermişdir, eğer ücret-i mezbûre ile 
merkūm Mehmed Çelebi kabûl ederse emr şer‘-i şerîfindir deyû yedinde olan te-
messükü ibrâz ve feth ve kırâ’at olundukda mazmûn-ı temessük-i mezbûr takrîr-i 
meşrûhuna muvâfık bulundu[kda]n sonra mezbûr Mehmed Çelebi istintâk 
olundukda hâlen hamam-ı mezbûr sene[de] altmış beş bin akçe ücret ile taht-ı 
icâremde idi lâkin işbu gün tamâm olup yetmiş [bin] akçe ücret ile kabûl ederin 
deyû mezbûr Mehmed Çelebi kabûl eylediğinden gayrı a‘yân-ı vilâyetden cemm-i 
gafîr meclis-i ma‘kūd-ı mezkûra hâzırûn olup mezbûr Mehmed Çelebi dindâr ve 
müstakīm ve fazîletli kimesne ve cânib-i vakf-ı şerîfe her vechile nâfi‘ kimesnedir 
deyip mezbûr Mehmed Çelebi’nin üzerinde karâr ederiz etmeğin mâ hüve’l-vâki‘ 
bi’l-ibtigā ketb olundu.
Fî gurreti şehri Rebî‘ulevvel sene [10]69.
Şuhûdü’l-hâl: Ahmed Ağa b. Ali, Mehmed Efendi b. Ahmed, Mehmed Ağa b. 
Abdülbâkī, İsmail Efendi b. Hasan, Ahmed b. Mehmed, Şaban Bey b. Ali

324 [66a-3] Mühtedi Hasan Beşe b. Abdullah’ın zevcesi 
Zagrobi’den boşandığı
Fi’l-asl vilâyet-i Rumeli’nde Yenişehir kazâsına tâbi‘ Fenar nâhiyesi muzâfâtından 
Ayayorgi demekle ma‘rûfe karye sâkinlerinden olup bundan akdem şeref-i İslâm 
ile müşerref olan Hasan Beşe b. Abdullah nâm mühtedî mahfil-i kazâda işbu râfi‘-i 
vesîka Zagrobi nâm nasrâniyenin baba tarafından husûs-ı câ’i’z-zikre sâbitü’l-
vekâle vekîl-i şer‘îsi olan Hayyât Dimo v. ( ) nâm zimmî muvâcehesinde bi’t-tav‘ 
ve’l-ihtiyâr ikrâr-ı [66b] tâm ve takrîr-i kelâm edip mezbûr Zagrobi zevcem olup 
hüsn-i mu‘âşeretimiz olmamağla talâk-ı bâ’in ile tatlîk edip zevciyete müte‘allik 
cemî‘ da‘vâdan zimmetini ibrâ ve iskāt eyledim dedikde mukırr-ı mezbûrun 
ikrâr-ı meşrûhunu vekîl-i merkūm Hayyât Dimo bi’l-muvâcehe tasdîk etmeğin 
mâ hüve’l-vâki‘ bi’l-ibtigā ketb olundu.
Fî gurreti şehri Rebî‘ulevvel li sene sittîn ve sittîn ve elf.
Şuhûdü’l-hâl: Receb Efendi b. Abdi, İbrahim Beşe b. Abdullah, Zülfikar Beşe b. 
Mustafa, Abdi Beşe b. İskender

325 [66b-1] Hasan Beşe b. Hüseyin’in mülk menzilini sekiz sene önce 
Mahmud Beşe b. Hasan’a sattığı ve bedelini tahsil ettiği
Medîne-i Hazret-i Ebî Eyyûb el-Ensârî -razıye anhü rabbühü’l-Melikü’l-Bârî-
de merhûm Davud Ağa mahallesi sâkinlerinden Hasan Beşe b. Hüseyin nâm 
kimesne meclis-i şer‘-i şerîfde işbu râfi‘ü’l-kitâb Mahmud Beşe b. Hasan nâm ki-
mesne tarafından tasdîk-i câ’i’z-zikre vekîl olup bimâ hüve tarîkü’s-sübût şer‘an 
vekâlet-i sâbite olan Mustafa Çelebi b. Abdülbâkī nâm vekîl mahzarında bi’t-
tav‘i’s-sâf ikrâr ve i‘tirâf edip mahalle-i mezbûrede vâki‘ bir tarafdan mekābir-i 
müslimîn ve bir tarafdan yine benim âhar mülküm olan menzil ve bir tarafdan 
Âişe Hâtun bt. Mahmud mülkü ve bir tarafdan tarîk-i âm ile mahdûd olup üç 
bâb fevkānî ve bir bâb tahtânî odaları ve bir ahırı ve bir su kuyusu ve zât-ı eşcâr-ı 
müsmire ve gayr-ı müsmire hadîkayı ve kenîfi müştemil olan mülk menzilimi 
cümle tevâbi‘ ve levâhıkı ile müvekkil-i mezbûr Mahmud Beşe târih-i kitâbdan 
sekiz sene mukaddem yirmi üç bin cedîd akçeye tarafeynden îcâb ve kabûlü hâvî 
bey‘-i kat‘î ile bâtten bey‘ ve teslîm ol dahi iştirâ ve tesellümeyledikden sonra semen-i mezbûr yirmi üç bin cedîd akçeyi târih-i kitâbdan 
sekiz sene mukaddem müvekkil-i mezbûr Mahmud Beşe yedinden bi’t-tamâm 
ve’l-kemâl ahz ü kabz etmişidim, hâlen menzil-i mahdûd-ı mezkûr müvekkil-i 
merkūm Mahmud Beşe’nin mülk-i müşterâsıdır keyfemâ yeşâ ve hasbemâ yehtâr 
mutasarrıf olsun dedikde mukırr-ı mezbûr Hasan Beşe’nin minvâl-i meşrûh 
üzre cârî ve sâdır olan cemî‘ ikrârını mezbûr Mustafa Çelebi vekâleti hasebiyle 
bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ bi’l-ibtigā 
ketb olundu.
Fî gurreti Rebî‘ulevvel sene sittîn ve sittîn ve elf.
Şuhûdü’l-hâl: Muharrirü’l-kaziyye Mustafa Efendi b. Merhûm Hasan Efendi, 
Mehmed Efendi b. Merhûm Nasuh Çavuş, Şeyhî Mehmed Efendi b. Ramazan, 
Muslu Çelebi b. Mehmed, Mustafa Çelebi b. Mehmed, Ali Beşe b. Mustafa, Meh-
med Ağa b. Mustafa, Hüseyin Beşe b. Mustafa

326 [66b-2] Mahmud Beşe b. Hasan’ın mülk menzilini Mustafa Çavuş 
Vakfı’na bey‘ bi’l-istiğlâl yoluyla sattığı
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Da-
vud Ağa mahallesi sâkinlerinden Mahmud Beşe b. Hasan tarafından husûs-ı 
câ’i’z-zikri ikrâra vekîl olup Mustafa Çelebi b. Mehmed ve Şeyh Mehmed Efendi 
b. Ramazan şehâdetleri ile şer‘an vekâleti sâbite olan Mustafa Çelebi b. Abdülbâkī 
meclis-i şer‘-i şerîf-i lâzımü’t-teşrîfde medîne-i mezbûrede merhûm Mustafa 
Çavuş Vakfı’na kāimmakām-ı mütevellî olan umdet-i erbâbü’t-tahrîr ve’l-kalem 
Mustafa Efendi b. ‘İz mahzarında bi’l-vekâle ikrâr ve i‘tirâf edip müvekkil-i mez-
bûr Mahmud Beşe’nin silk-i mülk-i sahîhinde münselik olup mahalle-i mezbû-
rede vâki‘ bir tarafdan mekābir-i müslimîn ve bir tarafdan Hasan Beşe b. Hüseyin 
mülkü ve bir tarafdan Âişe Hâtun bt. Mahmud mülkü ve bir tarafdan tarîk-i âm 
ile mahdûd olan mülk menzilimi müşârun-ileyh Mustafa Efendi’ye bi tarîki’l-
istiğlâl seksen yedi buçuk kıt‘a riyâlî guruş-ı kebîre bey‘ ve teslîm ol dahi ber 
minvâl-i meşrûh mâl-ı vakf-ı mezbûr ile iştirâ ve tesellüm?eyleyip semeni olan meblağ-ı mezbûr seksen yedi buçuk mezbûru’n-na‘t guruşu 
merkūm Mustafa Efendi yedinden tamâmen ahz ü kabz eylediğimden sonra yine 
menzil-i mahdûd-ı mezkûru müşârun-ileyh Mustafa Efendi bin altmış beş sene-
si Şevvâlü’l-mükerremi gurresinden her senede on ikişer buçuk guruş ile otuz 
akçe ücretden üç sene tamâmına değin otuz yedi buçuk riyâlî guruş ile doksan 
cedîd akçe icâre ile bana îcâr ve teslîm eyledikde ben dahi minvâl-i meşrûh üzre 
menzil-i mahdûd-ı mezkûru istîcâr ve tesellümdedikde vekîl-i mezbûr Mustafa Çelebi’nin minvâl-i mübeyyen üzre cârî ve sâdır 
olan cemî‘ ikrâr ve i‘tirâfını kāimmakām-ı mütevellî olan müşârun-ileyh Mustafa 
bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ bi’l-ibtigā 
ketb olundu.
Fî gurreti şehri Rebî‘ulevvel min şuhûri sene sittîn ve sittîn ve elf.
Şuhûdü’l-hâl: Umdetü’l-müderrisîn Ahmed Efendi b. Mehmed el-mu‘abbir, um-
detü kuzâti’l-İ[slâ]m Mehmed Efendi b. el-merhûm Nasuh Ağa, muharrirü’l-
kaziyye Mustafa Efendi b. Hasan el-Müderris, Şeyh Mehmed Efendi b. Ramazan, 
Mustafa Çelebi b. Mehmed, Mehmed Ağa b. Mustafa, Ali Beşe b. Mustafa, Hüse-
yin Beşe b. Ali

327 [67a-1] Ali Beşe b. Mehmed ile zevcesi Âişe bt. İbrahim’in 
mülk menzillerini Mustafa Çavuş Vakfı’na bey‘ bi’l-istiğlâl 
yoluyla sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Davud Ağa ma-
hallesi sâkinlerinden Ali Beşe b. Mehmed kendi tarafından asâleten ve zevcesi 
Âişe bt. İbrahim nâm hâtun tarafından husûs-ı âti’z-zikre vekîl olup mezbûrenin 
zâtını ma‘rifet-i şer‘iyye ile ârifân olan Ahmed Beşe b. Mehmed ve Ebûbekir Dede 
b. Hasan şehâdetleriyle şer‘an vekâleti sâbite oldukdan sonra vekâleten meclis-i 
şer‘-i şerîf-i enverde medîne-i mezbûrede vâki‘ merhûm Mustafa Çavuş Vakfı’na 
mütevellî olan işbu hâmilü’l-kitâb Mehmed Efendi b. Hasan mahzarında bi’l-
asâle ve bi’l-vekâle ikrâr ve i‘tirâf edip silk-i mülkümüzde münselik olup mahalle-i 
mezbûrede vâki‘ bir tarafdan mezkûr Davud Ağa Vakfı olan odaları ve bir taraf-
dan Nâime Hâtun mülkü ve bir tarafdan Cafer Beşe b. Abdullah mülkü ve bir 
tarafdan tarîk-i âm ile mahdûd ve mümtâz mülk menzilimizi cümle tevâbi‘iyle 
mütevellî-i mezbûr Mehmed Efendi’ye bi tarîki’l-istiğlâl yüz elli kıt‘a riyâlî kebîr 
guruşa bey‘ ve teslîm ol dahi mâl-ı vakf-ı mezbûr ile vech-i muharrer üzre iştirâ 
ve tesellüm ve kabûl eyleyip semeni olan mârrü’z-zikr yüz elli guruşu mütevellî-i 
mezbûr yedinden tamâmen ahz ü kabz eylediğimizden sonra yine mütevellî-i 
mezbûr menzil-i mahdûd-ı mezkûru ba‘de’t-tahliyeti’ş-şer‘iyye târih-i kitâb şehri 
gurresinden beher sene bin sekiz yüz akçeden üç sene tamâmına değin beş bin 
dört yüz akçe icâre ile bize îcâr ve teslîm biz dahi minvâl-i muharrer üzre istîcâr ve 
tesellüm ve kabûl eyledik dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ 
bi’l-ibtigā ketb olundu.
Fi’l-yevmi’l-ışrîn min Zilka‘deti’ş-şerîfe li sene hamsin ve sittîn ve elf.
Şuhûdü’l-hâl: eş-Şeyh Mehmed Efendi b. Ramazan, Budak Beşe b. Kābil, Mustafa 
Beşe b. Mehmed, Ali Beşe b. Himmet, Mehmed Efendi b. Hürrem







328 [67a-2] Aleksandri v. Mihal’in dört yıllık kira borcunu ödediği ve 
borcu kalmadığını ikrar ettiği halde Ali Beşe’nin alacak iddiasında 
bulunduğu, ispat edemediği için menedildiği
Havâss-ı Kostantıniyye -hamâha’llâhu te‘âlâ ani’l-beliyye- kazâsına tâbi‘ Çatalca 
nâhiyesi kasabası sâkinlerinden işbu râfi‘-i hâze’s-sifr Aleksandri v. Mihal nâm 
zimmî meclis-i şer‘-i şerîf-i lâzımü’t-teşrîfde yine nâhiye-i mezbûre kasabası 
sükkânından Ali Beşe b. Mehmed nâm kimesne mahzarında üzerine da‘vâ ve 
takrîr-i kelâm edip mezbûr Ali Beşe’nin kasaba-i mezbûr[e]de vâki‘ lede’l-cîrân 
ma‘lûmü’l-hudûd bir kıt‘a mülk bakkal dükkânı olup mukaddemâ mezbûr Ali 
Beşe dükkân-ı merkūm[u] senede dörder bin akçe ücretden dört senede on altı 
bin akçe icâre ile bana îcâr ve teslîm ben dahi istîcâr ve tesellüm edip sinîn-i 
merkūme tamâm olup fesh-i icâre eylediğimizde icâre-i mezbûrenin üç bin akçe-
sini bir def ‘a ve on üç bin akçesini bir def ‘a ki cem‘an on altı bin akçeyi mezbûr Ali 
Beşe [ye]dine huzûr-ı müslimînde tamâmen def ‘ ve teslîm edip ol dahi kabz ve te-
sellüm eyleyip zimmetimi ibrâ ve iskāt etmişiken hâlen şirrete sülûk edip benimle 
nizâ‘dan hâlî değildir, suâl olunup men‘ olunmak matlûbumdur dedikde gıbbe’s-
suâl mezbûr Ali Beşe cevâbında fi’l-hakīka vech-i meşrûh üzre cihet-i icâreden on 
altı bin akçe hakkım olmağla bir def ‘a üç bin akçeyi mezbûr Aleksandri yedinden 
kabz edip ve bâkī on üç bin akçeyi dahi kabz eyledim deyû huzûr-ı müslimînde 
bi tav‘in sâf ikrâr ve i‘tirâf etmişidim lâkin ikrâr-ı mezbûrumda kâzib olmağla 
meblağ-ı mezbûr on bin akçeyi taleb ederin deyicek bu husûsda mukır ikrârında 
kâzib olmadığına mukarrun leh mezbûr Aleksandri’ye yemîn lâzım gelmeğin 
yemîn arz olundukda mezbûr Ali Beşe vech-i muharrer üzre olan ikrârında kâzib 
olmadığına merkūm Aleksandri half billâhi’llezî enzele’l-İncîle alâ İsâ -aleyhi’s-
selâm- etmeğin mûcebiyle mezbûr Ali Beşe bî-vech mu‘ârazadan men‘ ve def ‘ olu-
nup mâ hüve’l-vâki‘ bi’l-ibtigā ketb olundu.
Fî evâhiri Saferi’l-hayr sene [10]66.
Şuhûdü’l-hâl: Mustafa Ağa b. Çavuşzâde, İbrahim Ağa b. Ayas, el-Hâc Mahmud 
Beşe b. Hüdâverdi, Ali Beşe b. Mustafa, Hüseyin Beşe b. Ali, Hasan Beşe b. Meh-
med

329 [67b-1] Senyo v. Panayot’un mülk değirmen ve dolaptaki 
hissesini sattığı
Vilâyet-i Rumeli’nde Holomiç kazâsına tâbi‘ Votril nâm karye sâkinlerinden Sen-
yo v. Panayot nâm zimmî meclis-i şerî’at-i şerîfede işbu râfi‘atü’l-vesîka Zaharya bt. 
Todori nâm nasrâniyenin sadrî kebîr oğlu ve tarafından ikrâr-ı âti’z-zikri tasdîke 
vekîli olup bimâ hüve tarîkü’s-sübût şer‘an vekâleti sâbite olan Yorgo v. İstemad 
nâm zimmî muvâcehesinde bi tav‘ihî ikrâr ve i‘tirâf edip karye-i mezbûre kurbun-
da vâki‘ nehir ile dâir bir kıt‘a mülk değirmende ve bir kıt‘a kebe dolabında olan altı 
sehimden bir sehim hissemi müvekkile-i merkūme Zaharya’ya on altı kıt‘a riyâlî 
kebîr guruşa bey‘-i kat‘î ile bey‘ edip ol dahi vech-i meşrûh üzre iştirâ ve kabûl 
eyleyip semeni olan merkūmü’l-vasf on altı guruşu müvekkile-i mezbûre yedin-
den tamâmen ahz ü kabz eylediğimden sonra zikr olunan değirmen ile dolabda 
olan hisse-i mezbûrelerimi mahallinde zabt ve tasarrufa müvekkile-i merkūmeyi 
tarafımdan taslît eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ 
bi’l-ibtigā ketb olundu.
Fi’l-yevmi’r-râbi‘ min şehri Rebî‘ulevvel li sene sittîn ve sittîn ve elf.
Şuhûdü’l-hâl: Ali Beşe b. Mustafa, Hüseyin Beşe b. Ali, Dilâver b. Abdullah, Abdi 
b. İskender

330 [67b-2] Fâtıma Hatun bt. Memi’nin bakımını üstlendiği torunu 
için babası Ali Beşe b. Mehmed’den nafaka alacaklarını talep ettiği 
ve sulh oldukları
Medîne-i Hazret-i Ebî Eyyûb el-Ensârî -dâme fî rıdvân- mahallâtından merhûm 
Kiremitçi Süleyman mahallesi sâkinlerinden râfi‘atü hâzihi’l-vesîka Fâtıma 
Hâtun bt. Memi meclis-i şer‘-i şerîf-i lâzımü’t-[te]şrîfde bundan akdem sad-
riye kızının zevci olan Ali Beşe b. Mehmed nâm kimesne muvâcehesinde üze-
rine da‘vâ ve takrîr-i kelâm edip mezbûr Ali Beşe’nin kendi firâşından hâsıl 
olan Ahmed nâm sagīr hâlen benim hacr ve terbiyemde olup sagīr-i mezbûrun 
nafaka-i mefrûzasından târih-i kitâba gelince ba‘de küllî hesâb bin dokuz yüz 
cedîd akçe nafaka olup meblağ-ı mezbûru bundan akdem mezbûr Ali Beşe’den 
taleb ve da‘vâ edip ol dahi edâdan imtinâ‘ etmekle beynimizde münâza‘ât-ı kesîre 
ve muhâsamât-ı şedîde cereyân etmişidi, el-hâletü hâzihî vesâtat-i muslihîn ile 
nafaka-i merkūmeden beni bin akçe üzerine sulh eylediklerinde ben dahi sulh-ı 
mezbûru kabûl ve bedel-i sulh olan meblağ-ı mezbûr bin akçeyi mersûm Ali Beşe 
yedinden bi’t-tamâm ve’l-kemâl ahz ü kabz eyledim, târih-i kitâba gelince mezbûr 
Ali Beşe zimmetinde bir akçe ve bir habbe nafaka bâkī kalmadı zimmetini ibrâ ve 
iskāt eyledim dedikde gıbbe’t-tasdîki’ş-şer‘iyyi’l-vicâhî mâ hüve’l-vâki‘ bi’l-ibtigā 
ketb olundu.
Fi’l-yevmi’r-râbi‘ min şehri Rebî‘ulevvel li sene sittîn ve sittîn ve elf.
Şuhûdü’l-hâl: Hüseyin Beşe b. Mahmud, Ali Beşe b. Mehmed, Mehmed Beşe b. 
Mehmed, Bâli Beşe b. Süleyman, Mehmed Beşe b. İbrahim, Ali Beşe b. Mustafa, 
Hüseyin b. Ali, Bayram Sofu b. Mehmed ve gayruhüm







331 [67b-3] Fâtıma bt. Memi’nin yanında olan torunu Ahmed’i, babası 
Ali Beşe’nin haksız yere alıkoyduğu, ninesine teslim etmesinin 
tembih edildiği
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de merhûm Kire-
mitçi Süleyman mahallesi sâkinlerinden râfi‘at-i hâzihi’l-vesîka Fâtıma bt. Memi 
nâm hâtun meclis-i şer‘-i şerîfde sadriye kızının zevc-i mutallıkı Ali Beşe b. Meh-
med nâm râcil muvâcehesinde üzerine takrîr-i da‘vâ edip mezbûr Ali Beşe’nin 
kendi firâşından hâsıl olan Ahmed nâm sagīr benim hacr ve terbiyemde olup 
târih-i kitâbdan üç sene mukaddem medîne-i merkūmede hâkimü’ş-şer‘i’ş-şerîf 
olan Mustafa Efendi sagīr-i mezbûrun havâic-i zarûriyyesiçün yevmî dört akçe 
nafaka farz ve takdîr edip sagīr-i mezbûr hâlen beş yaşında olmağla bi hasebi’ş-şer‘ 
hakk-ı hızâne benim iken mezbûr Ali Beşe sulbî oğlu sagīr-i merkūm Ahmed’i 
bi gayr-ı vech-i şer‘î alıp bana teslîmden imtinâ‘ eder, suâl olunup teslîme tenbîh 
olunmak matlûbumdur dedikde gıbbe’s-suâl mezbûr Ali Beşe cevâbında fi’l-
hakīka sagīr-i mezbûr beş yaşında olup ve sulbî oğlu olduğunu ve bi gayr-ı vech-i 
şer‘î müdde‘iye-i merkūmenin baştan aldığını bi tav‘ihî ikrâr ve i‘tirâf etmeğin 
mûcebiyle sagīr-i mezbûru cedde-i sahîhası merkūme Fâtıma Hâtun’a teslîme 
kıbel-i şer‘-i kavîmden mersûm Ali Beşe’ye tenbîh olunup mâ hüve’l-vâki‘ bi’l-
ibtigā ketb olundu.
Fi’l-yevmi’r-râbi‘ min şehri Rebî‘ulevvel li sene sittîn ve sittîn ve elf.
Şuhûdü’l-hâl: Mehmed Çelebi b. Mehmed Beyâzî?, Hüseyin Beşe [b.] Mahmud, 
Veli Beşe b. Süleyman, Mehmed Beşe b. İbrahim, Ali Beşe b. Mehmed, Ali Beşe b. 
Mehmed, Ali Beşe b. Mustafa, Hüseyin Beşe b. Ali, Bayram Sofu b. Mehmed

332 [68a-1] Mehmed’in Hasan adlı kişideki alacağının tahsiline 
dair buyruldu
Fi’l-vâki‘ itâ‘at-i şer‘ eylemezse izn-i şer‘le evi mühürlene deyû buyruldu.
Sa‘âdetlü ve mürüvvetlü sultânım hazretleri sağ olsun,
Eyüp sâkinlerinden Hasan nâm kimesnede elli altı bin iki yüz akçe hakkım olup 
dört senedir ki vermekde te‘allül ve inâd eder dört-beş def ‘adır ki buyruldu-yı şerîf 
ve mübâşir kulları ile varagele bîzâr olduk evinin içinde oturur bir vechile şer‘-i 
şerîfe çıkmaz elinde âciz ve fürûmânde kaldım sa‘âdetlü sultânımdan mercûdur ki 
zamân-ı adâletinizde bu def ‘a dahi itâ‘at etmezse izn-i şer‘le hânesi mühürlenmesi 
bâbında buyruldu-yı şerîf ricâ olunur fermân sultânımındır.
Bende
Mehmed Selânik







333 [68a-2] Mustafa Paşa’nın hanımının hakkının alınması için buyruldu
Fazîletli Eyüp Efendisi mezbûrun elinde olan hüccet-i şer‘iyyesi mûcebince şer‘le 
men‘ ve def ‘ eyleyeler deyû buyruldu.
Devletlü ve sa‘âdetlü sultânım hazretleri sağ olsun,
Arz-ı hakīrleri budur ki benim sa‘âdetlü sultânım huzûr-ı şerîfe gelmişim, 
mukaddemâ sultânıma i‘lâm olunan da‘vâ için benim sultânım emriniz olmuş-
du ki Rumeli kazaskerine icrâ etsin deyû emriniz ile varıp da‘vâcımız olan kimes-
ne bahâne bulup şâhid getireyim deyû gider ve gelmez benim sa‘âdetlü sultânım 
eyyâm-ı devletinizde lâyık mıdır ki bize böyle gadr ola sa‘âdetlü sultânımdan 
temennâ olunur ki yarınki gün huzûrunuza geldikde hakkımız icrâ edesiz bâkī 
fermân sultânımındır.
Bende
Hâtun-ı Mustafa Paşa
M

334 [68a-3] Edirnekapı dışındaki subaşılık mukātaasının Şerîf 
Mehmed’e verildiği
Vech-i tahrîr-i hurûf oldur ki uhdemizde olan mukāta‘âtdan Haslar kazâsına tâbi‘ 
Edirnekapısı hâricinde vâki‘ subaşılık mukāta‘ası beher mâh bin akçe iltizâm ile 
işbu bin altmış beş şehri Şa‘bânı gurresinden sâhibü’t-temessük Şerîf Mehmed 
der-uhde ve kabûl edip bin akçe peşin vermekle mukāta‘asın mezbûra mâh-ı 
mezbûr gurresinden zabt ve tasarrufu için bu hurûf li ecli’t-temessük ketb olu-
nup yedine verildi.
Tahrîren fî 21 Receb? sene 1065.
El-fakīr
Hasan Ağa
Emîn-i gümrük

335 [68a-4] Ulûfesi kesilen Ahmed’in Seydi Pîrî Tekkesi’ne zâviyenişîn 
olarak tayin edildiğine dair berat sureti
Sulehâdan Ahmed südde-i sa‘âdetime arzuhâl sunup bundan akdem yevmî on dört 
akçe ulûfeye mutasarrıf iken ulûfesi kat‘ olunup kendiye gadr olunmağla inâyet 
ricâ edip vech-i meşrûh üzre berât-ı şerîf verilmek fermân-ı âlîşânım olmağın 
işbu dârende-i fermân-ı hümâyûn-ı meserret-makrûn-ı Hâkānî mezbûr Ahmed 
mahal ve müstehık olmağın hakkında mezîd-i inâyet zuhûra getirip Edirnekapısı 
hâricinde merhûm Seydi Pîrî Tekyesi Zâviyesi’nde kendi arzuhâli ve sûret-i ru’ûs-ı 
hümâyûnum mûcebince bin altmış beş Recebi’nin yirmi ikinci gününden vazîfe-i 
lâzımesiyle zâviyenişîn olmak üzre bu berât-ı hümâyûnu verdim ve buyurdum ki 
varıp vech-i meşrûh [üzre] bundan akdem zâviyenişîn olanlar ne vechile mutasar-
rıf ola gelmiş [ise] mezbûr dahi ol vechile mutasarrıf ola ol bâbda âhardan bir ferd 
mâni‘ ve dâfi‘ olmaya şöyle bileler alâmet-i şerîfe i‘timâd kılalar.
Tahrîren fi’l-yevmi’t-tâsi‘ ve’l-ışrîn şehri Recebü’l-mürecceb sene hamsin ve sittîn 
ve elf.
Be makām-ı Kostantıniyyetü’l-mahmiyye
Vasale ileynâ fî gurreti Şa‘bâni’l-mu‘azzam li sene hamsin ve sittîn ve elf.

336 [68b-1] Haslar kazasına bağlı yerlerdeki hıristiyan ahaliye İstanbul 
Patriği’nin arzı üzerine Atanasyos’un metrepolit olarak tayin 
edildiği ve görev ve yetkilerini bildiren berat
Bundan akdem Haslar kazâsına tâbi‘ kurâhâ-i Terkos ve Büyükdere ve Tarabya ve 
Küçükköy ve tevâbi‘i keferesi metrepolidliği mahallinde mastûr ve mukayyed olup 
lâkin zikr olunan metrepolidliği bu âna değin kimesne kabûl etmeyip yeri hâlî 
kaldığı ecilden işbu dârende-i fermân-ı hümâyûn Atanasyos nâm râhib âyinimiz 
üzre mahal ve müstehık olmağın hâliyâ İstanbul ve tevâbi‘i keferesi patriği olan 
Banikyos nâm râhibin arzı mûcebince ve kadîmden olagelen âdet [ve] kānûn üzre 
mezbûr râhibi kefere tâ’ifesinin üzerlerine metrepolid ta‘yîn edip ve âdet-i piş[k]
eşî için bin altmış beş Şevvâlü’l-mükerremin on dokuzuncu gününde hazîne-i 
âmireme ber vech-i nakid altı yüz seksen akçe teslîm eylemeğin mezbûr râhibe 
bu berât-ı hümâyûn-ı [meserre]t makrûnu verdim ve buyurdum ki ba‘de’l-yevm 
merkūm Atanasyos râhib zikr olunan karyelerde ve tevâbi‘i keferesine kadîmden 
olagelen âdet ve kānûn ve âyinleri üzre metrepolid olup ol yerde olan papazlar 
ve keşi[ş]ler ve sâir kefere tâ’ifesinin ulusu ve kiçisi râhib-i mezbûru kendilerine 
metrepolid bilip metrepolidliğe müte‘allik olan husûslarda mezkûra mürâca‘atları 
olup sözünden tecâvüz eylemeyeler ve mezbûr râhibi metrepolidliğine müte‘allik 
azl ve nasba müstehak olan papazları ve keşi[ş]leri râhib-i mezbûr âyinleri üzre 
mûcebince olageldiği üzre azl ve nasb eylediğinde aralarına âhardan kimesne 
karışmaya ve girmeye ve mezbûr râhibin metrepolidliğine tâbi‘ papazlardan ve 
keşi[ş]lerden ve kalogaryalardan birisi mürd olsa mu‘tâd-ı kadîm üzre patriğe âid 
olan metrûkâtların râhib-i mezbûr patrik için ahz ü kabz hilâf-ı âdet ve hilâf-ı 
kānûn beytülmâl ve kassâm âdemleri tarafından ve âhardan müdâhale olunmaya 
ve mürd olan papazlar ve keşi[ş]ler ve sâir kefere tâ’ifesi âyinleri üzre kenîseleri 
fukarâsına ve patriğe her ne vasiyyet ederler ise makbûl olup Rûm şâhidleri ile 
şemhî? oluna ve ba‘zı papazları ve keşi[ş]leri? mezbûr râhib âyinleri üzre tedîb ey-
lediğinde âhardan kimesne mu‘âraza eylemeye ve kurâ papazları râhib-i mezbûrun 
ma‘rifeti yoğiken âyinlerine muhâlif nikâh câiz olmayan kefere nikâh eylemeye 
ve ayırdılmaya ve metrepolidliğine ve taşra yerlerde bir zimmiyye avrat erinden 
kaçsa veya bir zimmî avratın boşamalı olsa veyâhud avrat almalı olsa ara yerlerine 
râhib-i mezbûrdan gayrı kimesne karışmaya ve girmeye ve bi’l-cümle kendilerin 
âyinleri mûcebince kiliselerine müte‘allik bağ ve bahçelerine ve çiftliklerine ve 
çayırlarına ve tarla ve kûhu? kurbunda olan Ayazma ve Balıklı Ayazma ve sâir 
ayazmalarına ve manastırlarına ve sâir kenîseyebundan evvel mutasarrıf olanlar ne minvâl üzre zabt ve tasarruf edegelmişler ise 
mezbûr râhib dahi ol minvâl üzre zabt ve tasarruf eyleye, ol bâbda bir ferd mâni‘ 
ve müzâhim olmayıp dahl ve ta‘arruz kılmaya şöyle bileler alâmet-i şerîfe i‘timâd 
kılalar.
Tahrîren fi’l-yevmi’l-hâmis ve’l-ışrîn min şehri Şevvâli’l-mükerrem li sene ham-
sin ve sittîn ve elf.
Be makām-ı Kostantıniyye[tü’l]-mahrûse

337 [69a-1] Baba Ali Tekkesi zâviyedârlığının talebi üzerine vâkıfın 
evlâdından olan Hatice Hatun’a verilmesi ve haksız yere zabteden 
Mustafa’nın menedilmesi
Haslar kazâsında İdris Köşkü kurbunda vâki‘ merhûm Baba Ali Tekyesi’nde evlâd-ı 
vâkıfdan olup vazîfe-i mu‘ayyenesiyle meşrûtiyet üzre zâviyedâr olan râfi‘a-i tevkī‘-i 
refî‘ü’ş-şân-ı hâkānî Hatice Hâtun -zîdet ismetuhâ- zikr olunan zâviye hakk-ı 
meş rû tası olup üzerimde iken âhardan Mustafa nâm kimesne zâviye-i mezkûru 
fuzûlî zabt edip gadr eylemekle mezbûr Mustafa ref ‘ olunup geri kendiye ibkā ve 
mukarrer kılınıp berât-ı âlîşân verilmek bâbında inâyet ricâ eylemeğin bu bâbda 
inâyet ricâ eylemeğin hakkında mezîd-i inâyet-i pâdişâhânem vücûda getirip 
ru’ûs-ı hümâyûnum sûreti mûcebince bin altmış beş Zilhiccesinin ikinci günün-
den ibkā ve mukarrer kılınıp berât-ı hümâyûnu verdim ve buyurdum ki mezbûre 
Hatice Hâtun varıp ber mûceb-i şart-ı vâkıf meşrûtiyet üzre kemâkân zâviyedâr 
olup hizmet-i lâzımesin mer‘î ve mü’eddâ kıldıkdan sonra vazîfe-i mu‘ayyenesin 
evkāf-ı mezbûr mahsûlünden olup mutasarrıfe ola ve zâviye-i mezbûr[e] hakk-ı 
meşrûtası olmağla min ba‘d ref ‘ olan mezbûr Mustafa ve âhardan bir ferdi dahl ve 
ta‘arruz kılmayıp mâni‘ ve müzâhim olmaya şöyle bileler alâmet-i şerîfime i‘timâd 
kılalar.Tahrîren fi’l-yevmi’s-sâdis min şehri Zilhicce sene hamsin ve sittîn ve elf.
Be makām-ı Kostantıniyyetü’l-mahrûse
Vasale ileynâ fi’l-yevmi’s-sâbi‘ aşer min Zilhicceti’ş-şerîfe li sene hamsin ve sittîn 
ve elf.

338 [69a-2] Yeniçerilerden Hüseyin Beşe’nin kızı Ezmerağda’ya mülk 
menzili ile harman yerini sattığı, tasarrufundaki on tarlanın 
tasarruf hakkını devrettiği
Vilâyet-i Rumeli’nde Ergirikasrı kazâsına tâbi‘ Venişte nâm karyeden olup hâlen 
Dergâh-ı âlî yeniçerilerinden olan Hüseyin Beşe b. Abdullah nâm kimesne 
meclis-i şer‘-i şerîf-i ezherde sulbiye kebîre kızı işbu bâ‘isetü’l-kitâb Ezmerağda 
nâm nasrâniye tarafından ikrâr-ı âti’z-zikri tasdîke vekîl olup bimâ hüve nehcü’s-
sübût şer‘an vekâleti sâbite olan Nani v. Nikola nâm zimmî muvâcehesinde bi 
tav‘ihî ikrâr ve i‘tirâf edip silk-i mülkümde münselik olup karye-i mezbûrede vâki‘ 
bir tarafdan Yani v. Duka mülkü ve bir tarafdan diğer Yani v. Kondi mülkü ve 
bir tarafdan Kaso v. Kondi mülkü ve bir tarafdan tarîk-i âm ile mahdûd bir bâb 
tahtânî odayı ve anbarı ve zât-ı eşcâr-ı müsmire ve gayr-ı müsmire bahçeyi müş-
temil mülk menzilimi cemî‘ tevâbi‘iyle ve yine menzil-i mezbûr kurbunda vâki‘ 
bir tarafdan harman yerimi kızım müvekkil-i merkūmeye bin cedîd akçeye bey‘-i 
kat‘î ile bey‘ edip ol dahi vech-i mübeyyen üzre iştirâ ve kabûl eyledikden sonra 
yine karye-i merkūme sınırı dâhilinde mevâzi‘-i müteferrikada vâki‘ her birinin 
hudûdu beynimizde ma‘lûm on kıt‘a tarlamın dahi hakk-ı tasarruflarını ma‘rifet-i 
sâhib-i arz ile mezbû[re] Ezmerağda’ya iki bin [akçe] bedel mukābelesinde tefvîz 
eyledim eylediğimde ol dahi tefevvuz ve kabûl eyleyip semen-i mezbûr ile bedel-i 
mezkûr ki cem‘an üç bin akçe deyne kızım müvekkile-i merkūme Ezmerağda’nın 
zimmetini ibrâ ve iskāt eyledim min ba‘d zikr olunan menzi[l] ve harman yeri 
ve tarlalarda benim alâka ve medhalim yokdur her birini mahallinde zabt ve ta-
sarrufa kızım müvekkile-i merkūmeyi tarafımdan taslît eyledim dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’r-râbi‘ ve’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Abdullah Beşe b. İskender, Ali Beşe b. Mustafa, Dilâver Beşe b. Ab-
dullah, Yusuf [b.] Keyvan

339 [69b-1] Eyüp subaşılığının Eyüp Vakfı’na ait olan kısmının 
ödenmesine dair buyruldu
Subaşılık-ı Hazret-i Eyyûb-i Ensârî
İftihârü’l-havâs ve’l-mukarrebîn bi’l-fi‘il Dârü’s-sa‘âde ağası olan Behram Ağa 
-dâme ulüvvühû- mektûb gönderip Hazret-i Eyyûb-i Ensârî -aleyhi’r-rahmetü’l-
Bârî- evkāfından nefs-i Eyüp subaşılığı vakfa âid olan kıstın edâ eylemek üzre 
kıdvetü’l-emâsil ve’l-akrân İbrahim -zîde kadruhû-ya tevcîh olunup berât-ı şerîf 
verilmek ricâsına arz etmeğin mûcebince verilmeğin buyruldu.
Fî 7 Z sene hamsin ve sittîn ve elf.
Bâ-imzâ-i reis

340 [69b-2] Emine bt. Mustafa ile vâlidesi Emetullah 
bt. Ali’nin mülk evlerini Nasuh Odabaşı’ya bey‘ bi’l-istiğlâl 
yoluyla sattıkları
Medîne-i Hazret-i Ebî Eyyûb el-Ensârî -dâme fî rıdvâni’l-Bârî-’de Zühre Hâtun 
mahallesi sâkinlerinden Emine bt. Mustafa nâm hâtun ile vâlidesi Emetullah 
bt. Ali nâm hâtun meclis-i şer‘-i şerîf-i lâzımü’t-teşrîfde Dergâh-ı âlî -dâme 
mahfûfen bi’l-me‘âlî- yeniçerilerine mahsûsa olan odalardan yirmi üçüncü 
ağa bölüğü odasında odabaşı olan işbu râfi‘ü’l-kitâb Nasuh Odabaşı b. Ali ta-
rafından tasdîk-i câ’i’z-zikre vekîl olup bimâ hüve tarîkü’s-sübût şer‘an vekâleti 
sâbite olan Ramazan [b.] Mahmud nâm râcil muvâcehesinde her biri bi tav‘ihâ 
ikrâr-ı tâm ve takrîr-i kelâm edip ale’ş-şeriketi’s-seviy mülkümüz olup mahalle-i 
mezbûrede vâki‘ bir tarafdan Süleyman Dede nâm kimesne mülkü ve bir taraf-
dan keresteci dükkânı ve bir tarafdan vakf-ı Sinan? ve bir tarafdan tarîk-i âm ile 
mahdûd ve mümtâz olan mülk-i müşterek menzilimizi cümle tevâbi‘ ve levâhıkı 
ile müvekkil-i mezbûr Nasuh Odabaşı’na bi tarîki’l-istiğlâl altı bin cedîd akçeye 
bey‘ ve teslîm ol dahi mâlıyla? vech-i mübeyyen üzre iştirâ ve tesellümve kabûl eyleyip semen-i mezbûr altı bin akçeyi yedinden tamâmen ahz ü kabz 
eylediğimden sonra yine menzil-i mahdûd-ı mezkûru ba‘de’t-tahliyeti’ş-şer‘iyye 
mezbûr Odabaşı târih-i kitâbdan bir sene tamâmına değin üç yüz akçe ücret ile 
bize îcâr ve teslîm eyledikde biz dahi vech-i muharrer üzre istîcâr ve tesellümve kabz ve kabûl eyledik dediklerinde mukırratân-ı merkūmetânın minvâl-i 
meşrûh üzre cârî ve sâdıra olan cemî‘ ikrârlarını vekîl-i mezbûr Ramazan Beşe 
bi’l-muvâcehe tasdîk ve bi’l-müşâfehe tahkīk etmeğin mâ hüve’l-vâki‘ bi’l-ibtigā 
ketb olundu.
Fi’l-yevmi’l-ışrîn mine’l-Muharremi’l-harâm li sene sittîn ve sittîn ve elf.
Şuhûdü’l-hâl: Şaban Efendi b. Hüseyin, Mehmed Efendi b. Habil, Ali Beşe b. Mus-
tafa, Hüseyin Beşe b. Ali, Mehmed Beşe b. Mahmud341 [69b-3] Emine Hatun bt. Abdülbâki’nin muhallefâtı
Muhallefâtü’l-merhûme Emine Hâtun bt. Abdülbâkī nâm müteveffânın ancak 
zevc-i metrûkü vasîsi el-merhûm Ali nâm kimesne ile zâhirde vâris-i ma‘rûf[u] 
olmamağın metrûkâtının nısfı zevc-i mezbûra ve nısf-ı âharı beytülmâle âid ol-
mağın Haslar’da beytülmâl emîni olan Ali Bey b. Mehmed talebiyle müteveffât-ı 
merkūmenin metrûkâtı vech-i âtî üzre tahrîr olunmuşdur.
Vaka‘a’l-ketebe ve’r-rakam fî gurreti Saferi’l-hayr li sene sittîn ve sittîn ve elf.
Aded
Der-müeccel Akçe 500
Sîm kuşak Akçe 265
Yemeni yorgan 1 Akçe 150
Köhne yastık 2 Akçe 130
Kuzu kürkü Akçe 102
Müsta‘mel kaliçe 1 Akçe 75
Muhayyer ferâce 1 Akçe 150
Köhne atlas kaftan 1 Akçe 405
Gömlek 1 Akçe 36
Alaca kaftan 1 Akçe 140
Arakiyye 1 Akçe 51
İplik nısfı zevce 125 29 Akçe 125
Nezkeb ma‘a baş tüyesi Akçe 45
Yekûn [Akçe] 2.174
Minhâ
Dellâliyye Akçe 34
Deyn-i müsbet li Numan Ağa Akçe 1.500
Resm-i âdî Akçe 70
Ücret-i kadem ve kalemiyye ve 
ihzâriyye Akçe 50
Yekûn [Akçe] 1.654
El-bâkī [Akçe] 520
Hisse-i zevc Akçe 260
Cânib-i beytülmâle âid Akçe 260







342 [70a-1] Hüseyin’in Eyüp’teki bahçe bostancılarına kethüdâ tayin 
edildiğine dair berat
İşbu râfi‘-i tevkī‘-i refî‘ü’ş-şân-ı hâkānî Hüseyin südde-i sa‘âdetime gelip medîne-i 
Hazret-i Eyyûb-i Ensârî’de vâki‘ bahçe bostancılarına kethüdâ ta‘yîn olunup kıbel-i 
şer‘den hüccet-i şer‘iyye verilmekle mûcebince berât-ı şerîfim verilmek bâbında 
inâyet ricâ etmeğin tevcîh edip işbu berât-ı izzet-makrûnu verdim ve buyurdum 
ki mezbûr varıp ba‘de’l-yevm tâ’ife-i mezbûreye olageldiği üzre kethüdâları olup 
hizmet-i lâzımesin bî-kusûr mer‘î ve mü’eddâ kıldıkdan sonra kadîmden kethüdâ 
olanlar ne vechile mutasarrıf olagelmişler ise bu dahi ol minvâl üzre mutasar-
rıf olup âhardan bir ferd dahl ü ta‘arruz kılmayalar şöyle bileler alâmet-i şerîfe 
i‘timâd kılalar. 
Tahrîren fî evâsıtı şehri Rebî‘ulâhir li sene selâsün ve sittîn ve elf.
Be makām-ı Kostantıniyyetü’l-mahrûse

343 [70a-2] Vâkıfın şartına aykırı olarak Baba Ali Tekkesi zâviyedârı olan 
Mustafa’nın görevden alındığı ve yerine vâkıfın evlâdından Hatice 
Hatun’un zâviyedâr olduğuna dair berat
İşbu râfi‘-i tevkī‘-i sa‘âdet-nişân evlâd-ı vâkıfdan olan kıdvetü’l-muhadderât Ha-
tice Hâtun -zîdet gufrânühâ- hakkında mezîd-i inâyet-i Pâdişâhânem zuhûra ge-
tirip Haslar kazâsına tâbi‘ İdris Köşkü nâm mevzi‘ kurbunda vâki‘ merhûm Baba 
Ali zâviyesi ber mûceb-i şart-ı vâkıf akzâ kuzâti’l-müslimîn Haslar kadısı olan 
Mevlânâ Mehmed -zîdet fezâilühû- arzı mûcebince hilâf-ı şart-ı vâkıf olup gadr 
etmeğin vakfiyeye nazar olunup evlâda meşrûta idiği zâhir olmağla ber mûceb-i 
şart-ı vâkıf ref ‘ olunan Mustafa yerine bin altmış beş Ramazân-ı şerîfin yirminci 
gününden zâviyedâr nasb ve ta‘yîn edip bu berât-ı hümâyûnu verdim ve buyur-
dum ki merkūme Hatice Hâtun varıp zâviye-i mezbûreye ber mûceb-i şart-ı vâkıf 
zâviyedâr olup bundan akdem zâviyedâr olanlar ne vechile zabt ve tasarruf edegel-
mişler ise merkūm dahi ol minvâl üzre mutasarrıf ola ol bâbda ref ‘ olunan mezbûr 
Mustafa ve taraf-ı âhardan bir ferd mâni‘ ve dâfi‘ ve dahl ve ta‘arruz kılmayalar 
şöyle bileler alâmet-i şerîfe i‘timâd kılalar.
Tahrîren fi’l-yevmi’l-ışrîn Ramazânü’l-mübârek li sene hamsin ve sittîn ve elf.
Be makām-ı Kostantıniyyetü’l-mahrûse
Vasale fi’l-yevmi’l-hâmis ve’l-ışrîn mine’ş-şehri’l-mezbûr li’s-seneti’l-merkūme.







344 [70a-3] Eyüp subaşılığından vakfa ait olanın ödenmesine 
dair buyruldu
Subaşılık der-Hazret-i Ebî Eyyûb-i Ensârî
Dârü’s-sa‘âde ağası olan iftihârü’l-havâs ve’l-mukarrebîn Behram Ağa -dâme 
ulüvvühû- mektûb gönderip zikr olunan subaşılık vakfa hâsıl kayd olunup 
kıdvetü’l-emâsil ve’l-akrân Ali -zîde kadruhû-ya vakfa âid olan her ne ise edâ ey-
lemek üzre tevcîh olunup ru’ûs vermek ricâsına arz etmeğin mûcebince verilmek 
buyruldu.
Fî 25 N sene [10]65
Vasale fi’t-târihi’l-mezbûr.

345 [70a-4] Vefat eden Zülfikar Ağa’nın mallarının kaydedilmesine 
dair buyruldu
Fazîletli Haslar efendisi -zîdet fezâilühû- divân tezkeresi vâsıl olıcak ma‘lûm ola ki 
Zülfikar Ağa merhûm olup vâris-i ma‘rûfu olmayıp muhallefâtı mîrîye tahakkuk 
etmekle taht-ı kazânızda vâki‘ olan çiftliğinde eğer tereke ve gulâm ve havârî ve 
hayvanâtı bi’l-külliye tahrîr ve mîrî için kabz olunmak mühim olmağın bâkī kulu 
ve divân halîfesi vardıkda min külli’l-vücûh mevcûdu her ne ise defter eyleyip 
irsâl edesiz.
Fî 25 ( ) sene [10]65.
[Kuyruklu imzâ]
Kad vasale ileynâ fi’l-yevmi’s-sâdis ve’l-ışrîn min Şevvâli’l-mükerrem sene [10]65.

346 [70b-1] Seyyid Pîrî Tekkesi’nde Veli ile Ahmed’in birlikte 
zâviyedârlık yapacaklarına dair berat
Sulehâdan Veli -zîde salâhahû- arzuhâl edip Edirnekapısı hâricinde merhûm Sey-
yid Pîrî Tekyesi’nde otuz seneden [beri] berât-ı şerîf ile mutasarrıf iken âhardan 
Ahmed Efendi dahl etmekle mukarrer? ricâ etmeğin ikisi dahi ber vech-i iştirâk 
mutasarrıflar olmak üzre tevcîh olunup berât-ı âlîşânım verilmek fermânım ol-
mağın işbu dârendegân-ı mezbûrân Ahmed ve Veli haklarında mezîd-i inâyet-i 
Pâdişâhânem zuhûra getirip ru’ûs-ı hümâyûnum sûret mûcebince ikisi dahi ber 
vech-i iştirâk mutasarrıflar olmak üzre bin altmış beş Şevvâlinin yirmi altıncı gü-
nünden bu berât-ı hümâyûnu verdim ve buyurdum ki mezbûrlar varıp tekye-i 
mezbûrede ber vech-i iştirâk zâviyedârlar olup bunlardan evvel zâviyedâr olan-
lar ne vechile mutasarrıf olagelmişler ise mezbûrlar dahi ol vechile mutasarrıflar 
olalar ol bâbda hiç ferd mâni‘ ve müzâhim olmayıp dahl ve ta‘arruz kılmaya şöyle 
bileler alâmet-i şerîfe i‘timâd kılalar.
Tahrîren fi’l-yevmi’s-selhi Şevvâli’l-mükerrem li sene hamsin ve sittîn ve elf.

347 [70b-2] Bayram günlerinde alınacak tedbirlerle ilgili Eyüp 
subaşısına gönderilen buyruldu
Sen ki Eyüp subaşısısın arife gününden îyd-i şerîfin dördüncü gününe varın-
ca nisvân tâ’ifesi çarşı ve pazar ve salıncak önlerinde varmayıp ve bu günde 
meyhâneler kapanıp ve mühürlenip ol tarafları gereği gibi kavga ve fetreti def ‘ ve 
men‘ eyleyesin şöyle ki bu günlerde meyhâneler kapanmayıp ve bu günde tenbîh 
ve te’kîd eylemeyip geri meyhâneler açık buluna ve arife gününden dördüncü gü-
nüne gelince tâ’ife-i nisvândan çarşı ve pazarlarda ve salıncak önlerinde buluna 
muhkem hakkında gelinir âna göre mecma‘-ı nâs olan mahallerde tenbîh ettiresin 
şöyle bilesin deyû buyruldu.
Fî 8 Z[ilhicce] sene [10]65.
Vasale ileynâ fi’l-yevmi’s-sânî min Zilhicceti’ş-şerîfe sene [10]65.

348 [70b-3] Emine Hatun bt. Abdullah’ın muhallefâtı
Muhallefâtü’l-merhûme Emine Hâtun bt. Abdullah min kabl sâkineten bi mahal-
leti Dökmecibaşı min mahallâtı medîne-i Hazret-i Ebî Eyyûb el-Ensârî el-mazbût 
nısfu metrûkâtihâ bi yedi’l-emîn alâ beytülmâl el-vâki‘ bi’l-medîneti’l-mezbûre li 
âdemi vârisin ma‘rûfin sivâ zevcihâ ve hüve’r-racülü’l-med‘uv Ahmed b. Hüseyin.
Vaka‘a’t-tahrîr fi’l-yevmi’r-râbi‘ min Saferi’l-hayr min şuhûri sene sittîn ve sittîn 
ve elf.

[Aded] [Kıymet]
Mehr-i müeccel Akçe 300
Minder 2 Akçe 120

Çarşaf 5 Akçe 320
Beledî döşek 2 Akçe 470
Beylik ferâce 1 Akçe 150
Beyaz minder 2 Akçe 220? [320?]
Mâ’î keçesi 1 Akçe 120
Velençe beyaz ..? 1 Akçe 170?
Beledî yorgan 1 Akçe 60
Yemeni yorgan 1 Akçe 170
Hamam sileceği 1 Akçe 40
Münakkaş don 1 Akçe 40
Tencere 2 Akçe 200
Sandık 1 Akçe 72
Alaca kaftan ve kırmızı anteri 2 Akçe 100
Minder çarşaf 2 Akçe 120
Takye ve ayaklık 3 Akçe 20
Sepet sandığı 1 Akçe 20

Çift anteri 1 Akçe 60
Alaca bogasi 2 Akçe 22?
Sagīr yorgan ve hırdavat Akçe 62
Yekûn [Akçe] 2.900
Minhâ
Resm-i âdî [Akçe] 200
Resm-i …? [Akçe] 200
Kalemiyye [Akçe] 40
İhzâriyye [Akçe] 20

...? [Akçe] 60
Hammâliyye [Akçe] 47
Dellâliyye [Akçe] 80
Yekûn [Akçe] 637
Sahhe’l-bâkī [Akçe] 2.245
Hissetü’z-zevci’l-mezbûr [Akçe] 1.122 Kesr [Akçe] 1
Ahmed Çelebi el-Emîn alâ beytülmâl [Akçe] 1.122
Meblağ-ı 
mezbûr emîn-i 
merkūm 
yedinde?







349 [70b-4] Orhanlı köyündeki avârız haneleri hakkında
Kazâ-i Hâshâ-i İstanbul hânehâ-i avârız ve nüzülleri ber mûceb-i defter-i hazîne
Karye-i
Orhanlı
Hâne
1  Yalnız bir hânedir.
Karye-i mezbûre bundan akdem iki hâne olup lâkin tahammülleri olmamağla bir 
hânesi ihrâc olup âhardan tahmîl oluna deyû fermân olmağla mûcebince kayd 
oluna deyû vâki‘ olan tekâlîfi bir hâneden verilmek üzre sûret-i defter-i Mevkūfât 
tezkeresi mûcebince mahallinden nakl olundu.
Tahrîren fî 25 R[ebî‘ulâhir] sene 1063.

350 [71a-1] …? Evkafı tevliyetinin tevcih olunmasına dair?
...? evkāf-ı İslâm Bey tevliyet-i evkāf-ı mezbûr bâ-arz-ı Seyyid Yakub ve ber 
mûceb-i ru’ûs-ı hümâyûn
yevm
dört
..? evkāf-ı Eyyûb el-Ensârî
Merkūm Mustafa mürtezika-i vakfa vazîfelerin vermeyip rencîde etmeden hâlî 
olmadığından mâ‘adâ ahâlî-i mahalle sû-i hâline şehâdet etmeğin ref ‘i lâzım gel-
mekle ref ‘ olunup müceddeden tevcîh olunmak ricâsına vakfın nâzırı Seyyid Ya-
kub arz etmekle sûret-i ru’ûs-ı hümâyûn ile tevcîh olunduğu berâtında şerh verile.

351 [71a-2] Edirnekapı haricindeki subaşılık mukātaasının 1065 yılı 
Zilhiccesinden itibaren Ali Bey’e verildiği
Bâ‘is-i tahrîr-i hurûf oldur ki bi’l-fi‘il uhdemizde olan mukāta‘âtdan Haslar 
kazâsında vâki‘ Edirnekapısı hâricinde subaşılık mukāta‘asın beher mâh bin akçe-
ye olmak üzre sâhibü’t-temessük Ali Bey nâm kimesneye tevcîh olunup işbu bin 
altmış beş şehri Zilhiccesi gurresinden der-uhde ve kabûl edip ber vech-i peşin üç 
bin akçe edâ ve teslîm eylemekle bu hurûf li ecli’t-temessük târih-i merkūmdan 
zabt ve tasarrufları için kendi ve kefîli yedine verilmek ( ).
Tahrîren fî 5 C[emâziyelâhir] sene 1065.
El-fakīr Hasan Bey
Emîn-i gümrük







352 [71a-3] Şâkire Hatun bt. Abdullah’ın muhallefâtı
Muhallefâtü’l-merhûme Şâkire Hâtun bt. Abdullah min kabl sâkineten bi ma-
halleti Cezerî Kasım Paşa min mahallâtı medîneti Ebî Eyyûb el-Ensârî -dâme fî 
rıdvâni’l-Bârî- ve tereket zevcen med‘uvven Hasan Beşe b. Abdullah ve ibne’l-
mu‘tak el-med‘uvv Mustafa Bey b. Ali Çavuş el-verâsetü münhasıratün fîhimâ.
Vaka‘a’l-ketbü ve’t-terkīm Fî gurreti Muharremi’l-harâm li sene sittîn ve sittîn ve 
elf.

[Aded] [Kıymet]
Yastık 2 Akçe 120
Minder 1 Akçe 85
Beyaz ( ) 1 Akçe 130
Yemeni yorgan 1 Akçe 185
Yemeni köhne yorgan 1 Akçe 58
Def‘a minder 1 Akçe 100
Alaca yastık 1 Akçe 44
Minder 1 Akçe 13
Yastık 1 Akçe 16
Alaca kilim 1 Akçe 149
Yüz yastığı 3 Akçe 17
Beyaz çarşaf 1 Akçe 22
Perde 1 Akçe 41
Yüz yastığı 1 Akçe 13
Def‘a hurda minder 3 Akçe 40
Kırmızı kilim 1 Akçe 24
Alaca perde 1 Akçe 49
Yorgan köhne 1 Akçe 21
İplik 
 Zirâ‘ 8 Akçe 52
Flemen? ipliği 9 Akçe 50
Sandık 1 Akçe 32
Kettân tarağı 1 Akçe 19
Kahve ibriği 1 Akçe 55
Kemhâ anteri 1 Akçe 104
Gömlek ve anteri 2 Akçe 17
Sac ve kepçe 2 Akçe 51
Tencere kebîr 1 Akçe 143
Tencere sagīr 1 Akçe 55
Tekne 1 Akçe 21
Şamdan 1 Akçe 20
Tâbe
ve tas
ve sac

1
1
1
Akçe 43
Balta 1 Akçe 15
Havlu makrama 2 Akçe 22
Alaca çarşaf mâ’î zıbın 2 Akçe 37
Arakıye 1 Akçe 24
Don 2 Akçe 26
Makrama ve don Akçe 20
Diğer makrama 4 Akçe 25
Nezkeb 1 Akçe 8
Zıbın 3 Akçe 22
Don
Gömlek
makrama

1
1
1
Akçe 15
Alaca çarşaf 1 Akçe 20
Kalpak 1 Akçe 30
Sırmalı makrama 2 Akçe 80
Yemeni makra[ma]? 4 Akçe 34
Alaca terlik 1 Akçe 54
Atlas kaftan 1 Akçe 172
Sof ferâce 1 Akçe 550
Destgâh 1 Akçe 100
Köhne ferâce 1 Akçe 45
Nikâh-ı müeccel Akçe 2.000
Cem‘an Yekûn [Akçe] 5.215
Dellâliyye Akçe 50
Ücret-i dükkân Akçe 15
Hammâliyye Akçe 6
Resm-i âdî Akçe 250
Kalemiyye ve Akçe 441
İhzâriyye Akçe 110
Sahhe’t-taksîm beyne’l-vereseti’l-merkūme [Akçe] 4.774
Hisse-i zevci’l-mezbûr Akçe 2.687
Hisse-i el-ibnü’l-mu‘taki’l-mezbûr [Akçe 2.087]

353 [71b] 1065 yılına ait gıda maddelerinin narh listeleri
[yev]mü’s-sülesâ 24 Receb sene [10]65.
Dalbastı kiras [1 kıyye] 3-4 [akçe]
Can eriği [1 kıyye] 2-3 [akçe]
Tâze bakla [1 kıyye] 1 [akçe]

[yev]mü’l-cum‘a 27 Receb sene [10]65.
Karadeniz kaşkavalı [1 kıyye] Akçe 12-14

 [yev]mü’s-sülesâ 8 Şa‘bân sene [10]65.
Tavuk cenah 1 Akçe 12
Piliç cenah 1 Akçe 8
Sarımsak 25-20 [akçe]
Ak dut [1] Kıyye 3 [akçe]
Vişne [1 kıyye] 4-3 [akçe]
Hıyar yerli Kıyye 1 1 [akçe]

[yev]mü’l-isneyn 16 Şa‘bân sene [10]65.
Yerli hıyar 1 [kıyye] Akçe 1
Anadolu hıyarı 2 [kıyye] Akçe 1
Dikenlice armudu [1 kıyye] 6-8 [akçe]
Elma-i mayıs [1 kıyye] 2-3 [akçe]
Etmeğin noksanıyla ta‘yîn buyrula?







[yev]mü’l-ehad 22 Ş[a‘bân] sene [10]65.
Zerdâli [1 kıyye] 6 [Akçe]
Kabak [1 kıyye] 3 [akçe]
Armud [1 kıyye] 6 [akçe]
Hıyar-ı Anadolu 3 [kıyye] Akçe 1
Yerli hıyarı 2 [kıyye] 1 [akçe]
Otluk 600-500 [kıyye] 1 [akçe]
Penbe atılmış Mustafa Efendi hazretleri zamânında kırka yazılmış kırk dörde müsâmaha olunmuş deyû haber vermişdir.

[yev]mü’l-isneyn fi’l-yevmi’s-selh min Şa‘bâni’l-mu‘azzam li sene hamsin ve sittîn 
ve elf.
Lahana [1 kıyye] 3 [akçe]
Kumla eriği [1 kıyye] 2-3 [akçe]
Kabak [1 kıyye] 2 [akçe]
Siyah dut [1 kıyye] 8 [akçe]
Yerli hıyarı Dükkânda 2 [kıyye] 1 [akçe] Bostanda 3 [kıyye] 1 [akçe]
Bayezid eriği [1 kıyye] 3-4 [akçe]

[yev]mü’s-sülesâ fî 2 min Ramazâni’l-mübârek sene [10]65.
Armud-ı Eynesil [1 kıyye] 4-3 [akçe]
Zerdâli [1 kıyye] 4-3 [akçe]
Koruk [1 kıyye] 4 [akçe]
Bayezid eriği [1 kıyye] 3-2 [akçe]
Hıyar-ı Anadolu 4 Akçe 1
Soğan 400-300 [dirhem]  [1 akçe]
Bardak eriği [1 kıyye] 4-3 [akçe]
Kadayıf-ı tâze Kıyye 5 [akçe]

[yev]mü’l-isneyn fî 8 min Ramazâni’l-mübârek [sene 1065].
Mayıs elması [1] Kıyye 2-3 [akçe]
Lahana [1] Kıyye 2 [akçe]
Karpuz Dirhem 300-400  [1 akçe]
Siyah dut ( ) ( )







[yev]mü’l-cum‘a fî 12 min şehri Ramazâni’l-mübârek sene [10]65.

Çiçek incir ( ) ( )
Boz kebîr armud [1 kıyye] 2-3 [akçe]
Ahlat armud [1 kıyye] 2-3 [akçe]
Bayezid armud [1 kıyye] 2-3 [akçe]
Mayıs elması [dirhem] 300-200 [1 akçe]
Tâze fındık [1 kıyye] 2-3 [akçe]
Kızılcık [1 kıyye] 2-3 [akçe]
Kavun [dirhem] 300-200 [1 akçe]
Kabak [dirhem] 400-500 [1 akçe]
Koruk [1 kıyye] 2 [akçe]
Hıyar-ı yerli 4 [kıyye] 1 [akçe]
Karpuz [dirhem] 300-400 [1 akçe]

[yev]mü’s-sebt? fî 19 min şehri Ramazâni’l-mübârek sene [10]65.
Badincan Dane 3 Akçe 1
Kavun [dirhem] 400-300 [1 akçe]
Karpuz [dirhem] 600-400 [1 akçe]

Çiçek inciri [1 kıyye] 4-3 [akçe]

[yev]mü’s-sebt fî 4 min Şevvâli’l-mükerrem sene [10]65.
Tâze üzüm Kıyye 1 Akçe 2
Kavun Kıyye 1 Akçe 1
Karpuz Kıyye 1,5 Akçe 1
Kızılcık Kıyye 1 Akçe 2
Kabak Dirhem 600-500  [1 akçe]
Badincan Aded? 8-6  [1 akçe]

[yev]mü’s-sülesâ 14 Ş[evvâli’l-mükerrem sene 1065].
Parmak üzümü [1] Vakıyye 2 [akçe]
Soğan Dirhem 600-500  [1 akçe]







[yev]mü’l-erbi‘â 15 Ş[evvâli’l-mükerrem sene 1065].
İncir siyah [1] Vakıyye 2-3 [akçe]
Ayva [1] Kıyye 2-3 [akçe]
Yarma şeftâli

[yev]mü’l-erbi‘â ( ).
Kabak Vakıyye [1] 1,5 [akçe]
Badincan Dane 8 [1 akçe]
Lahana Vakıyye [1] 2 [akçe]
Soğan Dirhem 500-400  [1 akçe]
Yarma şeftâli Vakıyye [1] 2-3 [akçe]

[yev]mü’l-cum‘a fî 24 min Şevvâl sene [10]65.
Parmak üzümü [1 kıyye] 2-3 [akçe]