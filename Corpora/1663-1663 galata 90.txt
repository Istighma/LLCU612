



1 [1a-1] Gaybet-i münkatıa ile kaybolan Zeyd’in eşi Hind’in Bişr’e nikâhlanmasının 
câiz olmaması / 51

2 [1a-2] Divan erbabının bayramlıkları / 51
3 [1a-3] Kapıcılardan Sefer Ağa’nın mahkemede muhzırbaşı atanması / 52
4 [1b-1, Arapça] Defterin Galata Kadısı Seyyid Mehmed Efendi 
zamanında tutulduğu / 52
5 [1b-2] Babası ölen Ahmed’in masrafları için annesi Âişe bt. Receb’e 
ödeme yapılması / 52
6 [1b-3] Mizistre sakinlerinden Kosta’nın meyhaneci Yorgi’nin vârisi olduğuna dair 
iddiasını ispatlayamaması / 53
7 [1b-4] Nikola v. Kostantin’in kızı Maryora’yı Yanaki v. Panayot’a nikâhlaması / 53
8 [1b-5] İstirati Reis ile Nikola v. Yorgi arasında alacak verecek 
meselelerinin kalmaması / 53
9 [1b-6, Arapça] Fâtıma ile Mustafa’nın mahkemede evlendikleri / 54
10 [2a-1] Arakil v. Murat’ın Ekmekçi Parsuk’a olan borcunu ödemesi gerektiği / 54
11 [2a-2, Arapça] Hasan b. Ahmed’in Rus asıllı câriyesini âzat ettiği / 55
12 [2a-3] Galata’da devlet tarafından satılan arsayı müştereken alan İngiliz, Fransız 
tercümanları ile diğerlerinin hisselerinin belirlenmesi / 55
13 [2a-4] Zafiri bt. Yakomi’nin Malamatine ile olan alacak davasının 
sona ermesi / 57
14 [2b-1, Arapça] Kocasından haber alınamayan Fâtıma bt. Mustafa adlı kadına 
nafaka takdir edildiği / 57







15 [2b-2] Muharrem b. Abdullah’ın Ahmed Beşe’ye olan borcunu ödemesi / 58
16 [2b-3] Yağkapanı bakkallarından Yani v. Yorgo’nun vârislerinin miras davasında 
beytülmâl görevlisiyle sulh sağlandığı / 58
17 [2b-4] Ali Beşe b. Abdullah ve eşinin kirası vakfa ait evlerini Siyami Beşe 
b. İbrahim’e devretmeleri / 59
18 [3a-1] Ahmed b. Osman’ın eşi Fâtıma bt. Maden’den muhâlaa 
yoluyla boşandığı / 60
19 [3a-2] Sâime bt. el-Hâc Mustafa’nın muhâlaa yoluyla eşi Musa 
Beşe’den boşanması / 60
20 [3a-3] Sürûri Efendi mahallesinden Safiye bt. Ahmed’in kötü bir kadın 
olduğunun mahalle halkı tarafından tasdik edildiği / 61
21 [3a-4] Kerime bt. Abdurrahman’ın muhâlaa yoluyla eşi Abdülâl 
b. Mehmed’den boşanması / 62
22 [3a-5] Yağkapanı bakkallarından Yani v. Yorgo’nun vârislerinin miraslarını 
teslim aldıkları / 62
23 [3b-1] Sonradan müslüman olan Ramazan b. Abdullah’ın kızı olup Ömer 
Beşe’nin evinde yetişen Martava’nın müslüman olmadan öldüğü için kilise 
tarafından defnine karar verildiği / 63

24 [3b-2] Haçador v. Gazel’in yeğeni Kirkor’un bazı kişilerce değirmen çarkına 
atılarak öldürüldüğü iddiasını ispatlayamaması / 63

25 [3b-3] Nuriş v. Asvader’in sol gözünü çıkaran Dolder v. Haçador’la olan 
davada sulh yapması / 64

26 [3b-4] İsteryo v. Yorgi’nin sermaye olmak için Dimo v. Yani’den 
aldığı parayı ödemesi / 65

27 [4a-1] Üsküdârî Mahmud Efendi Vakfı mütevellisi Osman Dede’nin 
vakfa borçlu ölen Kostantin’e ait rehin evi Fransız tercümanı Batişta 
v. Tomazo’ya satması / 65

28 [4a-2] Batişta v. Tomazo’nun evini Üsküdar’daki Mahmud Efendi Vakfı 
mütevellisi Osman Dede’ye istiğlâl yoluyla devri / 66

29 [4a-3] Küçük yaşta annesi Râbia Hatun tarafından Bayram b. Mustafa’ya 
nikâhlanan İsmihan’ın bâliğ olduğunda nikâh akdini bozması / 67

30 [4a-4] Ali Beşe b. Mehmed’in tasarrufundaki oda ile ilgili olarak hak talep eden 
İsmihan ve Ümmühâni hatunların haksız olduklarının anlaşıldığı / 67

31 [4b-1] Denizci taifesinden Pandazi’nin navul ücretinden dolayı Yani 
v. Domene’de alacağı kalmadığı / 68

32 [4b-2] Bâliğa olmadan Bayram b. Mustafa ile evlendirilen İsmihan bt. Ali’nin 
akdi feshettiği / 69







33 [4b-3] Galata’da oturan Duka’nın Sultan Ahmed Vakfı’na reâyâ kaydedildiğinin 
anlaşıldığı ve kendisinden Sidrekapsi ile ilgisinin bulunmadığının tespiti / 69

34 [4b-4] Meyhaneci Dimitri ile Kostantin arasındaki alacak 
davasında sulh olduğu / 70

35 [4b-5] Sultan Bayezid mahallesinden Hayısı ve Musa yahudinin ortak 
kullandıkları duvarın tamirinde anlaşmaları / 70

36 [4b-6] Ali b. Mehmed’in câriyesi Şâkire’yi âzat etmesi / 71
37 [5a-1] Müteveffa el-Hâc Ömer’in eşlerinden olup miras taksimine itiraz eden 
Kezban’ın muhallefâtın miktarı hakkındaki iddiasına delil getirmesi için 
mühlet verildiği / 71

38 [5a-2] Resul Reis ile eşi Meryem Hatun’un muhâlaa yoluyla boşanmaları / 72
39 [5a-3] Sultan Ahmed Vakfı’na reâyâ kaydedilen Galata sakini Kostantin’in 
Sidrekapsili olmadığı ve buradan vergi istenmemesi gerektiği / 73
40 [5a-4] Dilâver bt. Abdullah’ın eşi Bedreddin Çelebi’den muhâlaa 
yoluyla boşanması / 73
41 [5b-1] Cafer Ağa b. Ali’nin muhallefâtından kalan evin dörtte bir hissesinin 
vârislerinden el-Hâc Hasan’a tahsis edildiğinin anlaşıldığı / 74
42 [5b-2] Cafer Ağa b. Ali’nin muhallefâtının eşi Âişe, kız kardeşi Havva dışında 
dedesinin kardeşi el-Hâc Hasan’ın da vâris olduğunun tespiti / 76
43 [6a-1] Ekmekçi Parsuk’un Arakil v. Murad’da olan alacağını tahsil edip 
murâbahasından vazgeçtiği / 77
44 [6a-2] İbadullah mahallesindeki Seyyid Ali Çelebi’nin yaptırdığı mescide Ahmed 
Efendi’nin imam atandığı / 77
45 [6a-3] Mehmed Beşe b. Abdullah’ın Galata’daki evini Nikola’ya satması / 78
46 [6a-4, Arapça] Borcu sebebiyle hapiste olan yahudinin serbest bırakıldığı / 78
47 [6b-1] Yasef v. Musa hayattayken Askeli’nin evini satın aldığı, Askeli’nin 
vârislerinin müdahalesinin önlenmesi gerektiği / 79
48 [7b-1] Yahya Efendi’nin Mekke pâyesiyle Galata kadılığına atanması / 80
49 [7b-2, Arapça] Sicildeki hükümlerin bundan sonra Galata kadısı Yahya Efendi 
zamanında verildiği / 80
50 [7b-3] Mehmed b. Abdülkerim’in Karabağı köyündeki tarlalarının tasarrufu 
İbrahim b. Musli’ye devretmesi / 81
51 [7b-4] Avram v. Musa’nın kendisine ait evin yarı hissesini Yahuda 
v. David’e satması / 81
52 [8a-1] İsteryo’nun Nikola’ya kiraladığı güğümleri süresi bitiminde 
geri alması / 82







53 [8a-2] Yahya Reis’in Mustafa Kapudan’a ait olup zayi ettiği sefine toplarının 
parasını ödemesi / 82

54 [8a-3] Ahmed b. Mustafa’nın Mustafa Beşe b. Hasan’a pastırma satışından borcu 
olduğunu kabul etmesi / 83

55 [8a-4] Bakkal İsteryo’nun Yamandi’deki alacağının Yamandi’nin vekili Hasan 
Reis’ten alınması / 84

56 [8b-1] Mihayil v. Yorgi’nin fıtık ameliyatı sebebiyle İstati v. Yani’yi 
mesul tutmayacağı / 84

57 [8b-2] el-Hâc Mehmed b. Ali’nin câriyesi Lâlegül’ü vasiyet yoluyla 
âzat etmesi / 85

58 [8b-3] Eşi Râbia bt. Mehmed’den kendisine intikal eden ev hissesini Mustafa 
Beşe’ye satan Muharrem’in evi teslim etmesinin gerektiği / 85

59 [9a-1] Sinan Ağa mahallesinden Divan kâtibi Mehmed Efendi b. Abdülmuîn’in 
vakfiyesi sureti / 86

60 [10a-1] Kirkor v. Argir’in Bereketzâde’deki evini Nikola v. Petro’ya satması / 91
61 [10a-2] el-Hâc Zülfikar b. Abdullah’ın kölesi Siyavuş b. Abdullah’ı sözleşmeli 
olarak âzat etmesi / 92
62 [10b-1] İstirati v. Dimitri’nin meyhaneci Yani v. Filibo’yu yaralamadığına yemin 
etmediğinin tespiti / 92
63 [10b-2] Sâlih Beşe b. Abdullah’ın Kesmeköy’deki ev ve bağını Haçuk ve 
müvekkillerine sattığı, tasarrufundaki tarlaları da devrettiği / 92
64 [10b-3] Aslan b. Mihayil’in Murad b. Abdullah’tan aldığı alacağını ikinci defa 
talep etmediğine yemin etmesi / 93
65 [10(2)a-1] Ahmed b. Abdullah’ı esaretten fidyesini vererek kurtaran Kapudan 
Andriye’ye borcu olduğunu ikrarı / 94
66 [10(2)a-2] Ahmed b. Mehmed’i esaretten kurtaran Kapudan Andriye’ye borcu 
olduğunu ikrarı / 94
67 [10(2)a-3] Ahmed b. Abdullah’ı esaretten kurtaran Kapudan Andriye’ye fidye 
borcu olduğunu ikrarı / 95
68 [10(2)a-4] Burak Bey b. Mehmed’i esaretten fidye vererek kurtaran Kapudan 
Andriye’ye borcu olduğunu ikrarı / 95
69 [10(2)a-5] Yakalanan kaçak câriye için nafaka tayini / 96
70 [10(2)a-6] Üstat Receb b. Nasuh’un vakfa ait evinin tasarrufunu eşi Sâliha 
bt. Şaban’a devretmesi / 96
71 [10(2)b-1] Mustafa Ağa b. Yusuf’un vârislerinden oğlu Yusuf Çelebi’nin babasının 
Mustafa Beşe’ye verdiği borç davasında sulh olduğu / 97







72 [10(2)b-2] Yorgaki v. Preşkova’nın Ali Beşe b. Muharrem’e borcu 
olduğunun tespiti / 97

73 [10(2)b-3] Marudi v. Preşkova’nın Vasil v. Lazari’ye borcu olduğunu 
kabul etmesi / 98

74 [11a-1, Arapça] Mustafa Kapudan’ın Leh asıllı kölesini âzat ettiği / 98
75 [11a-2] Vekil Ahmed b. Mustafa’nın, Ahmed Reis’in kaybolan câriyesini evinde 
bulduğu Ahmed Bey’e sattığı / 99
76 [11a-3] Bogos v. Melkon’un Oruç Beşe b. Halil’e borcu olduğunu 
kabul etmesi / 100
77 [11a-4] Mehmed b. Mustafa’nın İstali v. Yorgi ve kardeşinin kendisini dövdüğünü 
ispat edememesi / 100
78 [11b-1] Fâtıma’ya babası Derviş’ten kalan mirası almak üzere Yusuf Beşe 
b. Hamza’nın vekil tayin edilmesi / 100
79 [11b-2] Duka Reis v. Preşkova’nın Mustafa Çelebi b. Halil’e ödenmemiş borcu 
olduğunu kabul etmesi / 101
80 [11b-3] Mehmed Bey b. Hasan’ın boşadığı eşi Âişe bt. Mustafa’ya müşterek 
evlerinin kendisine ait hissesini mehir ve nafakası karşılığı devretmesi / 102
81 [12a-1] Meryem bt. İbrahim’in eşi Mehmed b. Mehmed’den muhâlaa 
yoluyla boşanması / 103
82 [12a-2, Arapça] Kocasından haber alınmayan Râbia bt. Seyyid Osman adlı 
kadına nafaka takdir edildiği / 103
83 [12a-3] Seyyid Ali Çelebi’nin yelken parasından dolayı el-Hâc Hasan 
b. Abdullah’a ödeme vakti gelmemiş borcu olduğunu kabul etmesi / 103
84 [12a-4] Bogos v. Melkon’un Mehmed b. Ahmed’e üzüm bedelinden borcu 
olduğunu kabul etmesi / 104
85 [12a-5] Halil b. Ali’nin kereste parasından dolayı Hasan Çelebi b. Receb’e borcu 
kaldığını kabul etmesi / 104
86 [12b-1] Affe bt. Mehmed’in eşi Mustafa b. Ahmed’den muhâlaa 
yoluyla boşanması / 105
87 [12b-2] Yasef v. Musa’ya ait evin mirasçılarının vekili tarafından Çukacı 
Angeli’ye satıldığı / 106
88 [12b-3] Râziye bt. Abdullah’ın bazı eşyalarını âzatlısı Gülistan bt. Abdullah’a 
hibe etmesi / 107
89 [13a-1] Pazarcıların Hüseyin b. Yusuf’un çarşıdan çıkarılması talebinin 
mesnetsiz bulunduğu / 107
90 [13a-2] Sâliha Hatun bt. Mustafa’nın el-Hâc Ahmed b. Hasan’a evi istiğlâl yoluyla 
satması ve vekil tayini / 108







91 [13a-3] Sâime bt. İlyas’ın evini Muharrem b. Ali’ye satıp parasını aldığı / 109
92 [13a-4] Osman Ağa b. Abdullah’ın buğday alımından dolayı Yordan 
v. Yorgi’ye borcu olduğu / 109
93 [13b-1] Sâliha Hatun bt. Mustafa’nın borcuna karşılık evini Ahmed Beşe 
b. Rıdvan’a rehin bırakması / 110
94 [13b-2] Ölen Râbia Hatun’un kocası Muharrem’in miras kalan ev hissesini 
diğer vâris Mustafa Beşe’ye sattığı, evin bahçesinde kendisi tarafından ekilen 
çiçeklerin teslimini istediği / 111

95 [13b-3] Yordan Reis v. Yorgi’nin buğday parasından dolayı Arakil v. Frader’e 
açtığı davanın düşmesi / 112

96 [14a-1, Arapça] Âişe ile Mehmed’in muhâlaa yoluyla boşandıkları / 112
97 [14a-2] Tüccar Şaban Hoca’nın satın alıp İstanbul’a getirdiği, ancak bir 
kısmı yolda çürüyüp denize dökülen limon için gemiciye navlun ücreti 
ödemesinin gerekmediği / 113

98 [14b-1] Yani v. İstirati’nin Yani v. Yorgi’den haksız yere aldığı parayı 
iade etmesi gerektiği / 114

99 [14b-2] Yorgi v. Nikola’nın fıtık ameliyatını yapacak İstati v. Yani’yi 
mesul tutmadığı / 114

100 [14b-3] Ölmüş olan Yani ve Franci’nin beytülmâl emini tarafından zaptedilen 
eşyasının mirasçılarına verilmesi / 114

101 [14b-4] Yani v. Dimitri ve Yani v. İspilyot’un ölen ortakları Yani Kuru balık 
v. Yorgi’de kalan metalarını mirasçılarından teslim aldıkları / 115

102 [15a-1] Mustafa Ağa’nın hayattayken kölesi Üftade bt. Abdullah’ı âzat 
ettiğinin sabit olması / 116

103 [15a-2] Âişe bt. Hasan’ın eşi Mehmed b. Mustafa’dan boşandığı / 117
104 [15a-3] Mühtedi Ahmed’in babası Andriye’den kalıp annesi Fotina bt. Kosta’ya 
sattığı hissesi ile ilgili alacağı hususunda sulh yapması / 117
105 [15b-1] Hüseyin Kapudan b. Abdullah’ın evini eşi Sâliha 
bt. Abdullah’a satması / 118
106 [15b-2] Nikola v. Yani’nin çırağı Yani v. Dimitri ile ahlâksızlık yapmadıklarının 

şahitlerin beyanıyla tespit edildiği / 119
107 [15b-3] Yani Kuru balık v. Yorgi’nin mirasını elinde bulunduran Nikola’nın 
Yani’nin ortaklarına ait meblağı ödediğinin tespiti / 119
108 [15b-4] Zabeta bt. Yorgi’nin çocuğunu düşürmesine sebep olan Asteri bt. Pertola 
ile olan tazminat ve borç davasından sulh oldukları / 120
109 [15b-5, Arapça] Kocasından haber alınamayan Neslihan bt. Mahmud adlı 
kadına ve Sâliha adlı kızına nafaka takdir edildiği / 121







110 [16a-1] Dışarıdan deri getiren tüccarın derileri koltukçulara satmalarının önüne 
geçilip debbağ esnafına satmalarının temini / 121

111 [16a-2] Asteri bt. Pertola’nın Zabeta bt. Yorgi’de kalan alacağını 
tahsil etmesi / 122

112 [16a-3] Dışarıdan deri getiren tüccarın derileri koltukçulara satmalarının önüne 
geçilip debbağ esnafına satmalarının temini / 123

113 [16a-4] Panayot v. Yani’nin İlya Reis v. Yani’ye emanet bıraktığı topu aldığı / 123
114 [16b-1] Zamane Hatun’un ölmeden önce evini Ali Reis b. Hasan’a hibe 
ettiğinin ortaya çıkması / 124
115 [16b-2] Erine bt. Yorgi’nin Sultana bt. Salamon’a rehin bıraktığı eşya ve para ile 
ilgili davada sulh sağlandığı / 125
116 [16b-3] Ahmed b. Mehmed’in Mustafa Reis b. el-Hâc Mehmed’e borcu olduğuna 

şahitlik edilmesi / 125
117 [16b-4] Meyhanelerinde içki dışında yiyecek satmayan meyhanecilerden 
resm istenmemesi / 126
118 [17a-1] Mustafa Ağa’nın Hüseyin Ağa Vakfı’ndan istiğlâl yoluyla sattığı evinin 
kirası ile ilgili olarak ödemenin sağlam yapılması gerektiği / 127
119 [17a-2] İbrahim b. Mehmed’in attar dükkânını Mustafa Çelebi b. Ramazan’a 
istiğlâl yoluyla satması / 128
120 [17a-3] Andriye v. Nikola’nın eşi Eline bt. Şaban’dan boşanması / 128
121 [17a-4] Yakomi v. Manol’e başkasının tuzlu balığını satan Osman b. Mustafa’nın 
parayı iade etmesi / 128
122 [17a-5] Sava’nın vakfa ait borcunun vakfın mütevellisi belli olmadığından oğlu 
Yorgi’ye ödettirilmesinin uygun olmaması / 129
123 [17b-1] Kireççi Yani v. Dilço’nun bağını Ahmed Çelebi b. 
Mustafa’ya satması / 130
124 [17b-2] Argiri v. Mosoko’nun fıtık ameliyatı için cerrah İstati’ye olan 
sorumsuzluk akdi / 130
125 [17b-3] Hürmüz v. Mürüvvet’in evini Asvader v. Karakaş’a satması / 131
126 [17b-4] Hasan Reis b. Sefer’in ortakları Musli ve Musa’nın sattığı gemiden kendi 
hissesini talep davasında sulh olduğu / 131
127 [17(2)a-1] Nikola v. Kosta’nın Yorgi v. Dimitri’nin tarlasını fuzûlen 
zaptettiğini kabul etmesi / 132
128 [17(2)a-2] Seyyid Mehmed Çelebi’den kalan evin mirasçıları tarafından 
Mehmed Çelebi’ye bey‘ bi’l-vefâ yoluyla satılması / 133
129 [17(2)a-3] Mehmed b. Osman’ın Nikola v. Yani’ye sabun satışının bozulmasından 
dolayı parayı iade etmesi / 133







130 [17(2)a-4] Bektaş b. Sefer’in Ali Kapudan’a olan borcuna karşılık ona ödenmek 
üzere Tatar Mehmed’e verdiği kölesinin bedelinin Tatar Mehmed’in 
mirasçılarından alınması / 134

131 [17(2)b-1] Mehmed b. Mehmed’in Malta korsanlarına esir düşen Şaban’ı 
fidye vererek kurtaran Maltalı müstemen Andriye v. Gabril’e 
kefaletten borçlu olduğu / 135

132 [17(2)b-2] Osman Çelebi b. Habib’in Andriye ve Mikel’deki alacağını bunların 
fidyelerini kurtarıp getirdikleri kimselerden tahsil etmesi / 136

133 [17(2)b-3] Andriye v. Gabril’e esir düşen Şaban için ödedikleri fidyeyi 
kefillerinden aldıkları / 137

134 [17(2)b-4, Arapça] Mustafa Çelebi’nin Rus asıllı câriyesini âzat ettiği / 138
135 [18a-1] Mebdalyo bt. İstati’nin Burgaz’daki evini Panayot’a satıp 
parasını alması / 138
136 [18a-2] Müteveffa Mehmed b. Ahmed’in kölesi olan Kenan 
b. Abdullah’ın hür olması / 139
137 [18a-3] Mendan b. Abdullah’ın mirasçıların babalarının İsmail Bey’de olan 
alacaklarını oğlu Osman Beşe’den almaları / 139
138 [18b-1] Şaban ve Mustafa’nın Malta’da esir olan kardeşleri Uzun Mehmed’i 
kurtaran Andriye’ye fidye borcunu ödemeleri / 140
139 [18b-2] Fâtıma Hatun’un vefat eden kocasının kendisine hibe ettiği mallarla 
ilgili davada haksız olduğu / 141
140 [18b-3] Fâtıma Hatun’un ölen kocasının kardeşiyle olan miras 
davasında haksız olduğu / 141
141 [18b-4] el-Hâc Ahmed Ağa b. Hasan’ın İftihar bt. Abdullah isimli 
câriyesini azletmesi / 143
142 [19a-1] Calut Reis’in terekesinden olan arsanın mirasçıların vekili tarafından 
Sarı Yorgi’ye satılması / 143
143 [19a-2] Yorgi b. Nikola’nın Mehmed b. Mehmed’e borcu olduğunu 
kabul etmesi / 144
144 [19a-3] Sefine reisi Receb Reis’in şaykasını Preşkova’ya satmaktan 
vazgeçmesi / 144
145 [19a-4] Mehmed b. Yakub’dan Hasan b. Mustafa’ya kalan değirmene kendisine 
satıldığı iddiasıyla el koyan Hüseyin Beşe’nin Mustafa’nın hissesini geri 
vermesi gerektiği / 145

146 [19a-5] Salamon v. Miradodo’nun es-Seyyid Mehmed b. Mehmed’e olan borcunu 
taksite bağlaması / 146

147 [19b-1] Panayot v. Duka’nın fıtık ameliyatı için Cerrah İstati’yle yaptığı 
sorumsuzluk anlaşması / 146







148 [19b-2] Sefer b. Musli’nin İsmihan Hatun bt. Mustafa’dan alacak davasının 
meşru olmaması / 147

149 [19b-3] Kaladi Reis v. Angelino’nın Âişe Hatun’dan talep edildiği kadar 
borç almadığına yemin etmesi / 147

150 [19b-4] Mustafa b. Hüseyin’in Ramazan b. Hasan’a olan borcunu 
ödemeye ilzam edilmesi / 148

151 [19b-5] Osman Beşe b. İsmail’in câriyesi Üftade bt. Abdullah’ı âzat etmesi / 148
152 [20a-1] Osman Beşe b. İsmail’in câriyesi Belkıs bt. Abdullah’ı âzat etmesi / 149
153 [20a-2] Franko v. Yorgi’nin Kirkor v. Arakil’e olan borcunu ödemesi / 149
154 [20a-3] Ekredi ve Hırsafine’nin Calut Reis’in kızları olduğu sabit olduğundan 
kendisine düşen arsanın alınması gerektiği / 150
155 [20b-1] Safiye Hatun’un oğlu olduğuna şahitlik yapılan Nurullah b. Ebûbekir’in 
annesinin Mustafa’daki alacağını alması / 151
156 [20b-2] Cafer Yazıcı b. Abdullah’ın Müstecab b. Süleyman’a borcu 
olduğunun tespiti / 152
157 [20b-3] Âişe Sultan evkafının tevliyetine mutasarrıf olan Osman Ağa’nın 
Kıptîler’den fuzûlî aldığı para hususundaki davada sulh olduğu / 152
158 [20b-4] Şah Zamane adlı hanımın cüz vakfının mütevelliliğine Hüseyin 

Çelebi’nin getirildiği / 153
159 [21a-1] Müderris Ataullah Efendi’nin Fâtıma bt. Abdullah’ı Allah 
rızası için azletmesi / 154
160 [21a-2] Hasan b. Hasan’ın fıtık ameliyatı için cerrah İstati’yle 
sorumsuzluk anlaşması / 154
161 [21a-3] Zeynüddin’in mirasçılarının uzun zamandır evlerini kullanan İbrahim 
ile sulh yoluyla anlaşmaları / 155
162 [21a-4] Kostati v. Velaka’nın mirasçılarının kendilerine intikal eden gemideki 
yarım hisselerini Yakomi Kapudan’a satmaları / 156
163 [21b-1] Hasan Ağa b. Abdurrahman’ın Ahmed Odabaşı b. Hasan’daki demir 
parasını alması / 156
164 [21b-2] Rahib Yuvan v. Luiz’in fıtık ameliyatı için cerrah İstati’yle 
sorumsuzluk anlaşması / 157
165 [21b-3] Turgut Kapudan’ın Pero v. Andon’u âzat etmesi / 157
166 [21b-4] Yeniçeri Ramazan Beşe b. Ali’nin Adim v. Perakop’taki 
alacağı kalmaması / 158
167 [21b-5] Aslan v. Dimitri’nin Yorgi v. Kalayodi’de alacağı olduğunu 
ispat edememesi / 158







168 [22a-1] Müderris Abdülkadir Efendi’nin evini el-Hâc Ahmed’e satıp 
parasını alması / 159

169 [22a-2] el-Hâc Mehmed b. Mehmed’in Mustafa b. Abdullah’tan aldığı 
parayı ödemesi / 160

170 [22a-3] Galata’daki meyhanelerin kapatılması emri uyarınca mühürlenen 
meyhanelerin yeniden teftiş edilip bir meyhanenin açık olması üzerine 
sahibinin mahkemeye sevkedildiği / 161

171 [22a-4, Arapça] Hatice ve Musa’nın muhâlaa yoluyla boşandıkları / 161
172 [22b-1] Midilli sancağı beyi Mustafa Bey’in kölesini Andriye 
ve Mikel’e satması / 162
173 [22b-2] Sâime bt. Abdullah’ın Ünye’deki evini Lefter’e satması / 162
174 [22b-3] Ahmed b. Mehmed’in kullandığı odanın Turfanda Hatun’un 
mirasçılarına ait olduğundan onlara teslimi gerektiği / 163
175 [22b-4] Yani v. Mihal’in İstemad’ın babası Nikola’ya hizmeti karşılığı olan 
alacağı hususunda sulh olduğu / 164
176 [22b-5] Hüseyin Kapudan’ın kölesi Saman’ı sözleşmeli olarak âzat etmesi / 164
177 [23a-1] Ali Beşe b. Mustafa’nın İbrahim Reis b. Mustafa’ya borç verdiği paranın 
mudarebe ile değil karz olduğu / 165
178 [23a-2] Ali b. Abdurrahman’ın İvaz’ı omuzundan yaraladığına 

şahitlik edilmesi / 165
179 [23a-3] Ölen Fâtıma’nın mehrinin yarısının babası Nuh’a ait olduğu / 166
180 [23b-1] David b. Lazari’nin borcunu Cafer b. Abdullah hayattayken damadına 
verdiğinin ortaya çıkması / 167
181 [23b-2] Ahmed b. Nasuh’un parasını Mustafa b. Ali’nin çaldığı iddiasını 
delillendirememesi / 168
182 [23b-3] Ahmed Odabaşı’nın esir kardeşi Arslan’ı kurtarması  karşılığı kölesini 
Tarako’ya vermesi / 169
183 [24a-1] Beher v. Bedros’un Kirkor v. Ovannes’e borcu olduğunu 
kabul etmesi / 169
184 [24a-2] Osman Beşe b. Hasan’ın İstarova’daki bazı mülklerini ve tarlaların 
tasarruf hakkını Halil b. Hasan’a devredip bedelini hibe etmesi / 170
185 [24a-3] Ali Reis’in kölesini bulan Mehmed b. Abdullah’ın köleyi üç ay yanında 
tuttuğunu itiraf etmesi / 170
186 [24a-4] Himmet b. Sefer’in tüccar Mustafa b. Şaban’a olan borcu ödediğinin 
ortaya çıkması / 171
187 [24b-1] Belkıs bt. Abdullah’ın vakıf dükkân arsasının kullanımını devrettiği 
Hüseyin’in Çelebi ile temessük akçesi hususunda sulh olduğu / 172







188 [24b-2] Rogate v. Yako’nun câriyesi Dora’yı sözleşme gereği âzat etmesi / 172
189 [24b-3] İsa Beşe b. Yusuf’un Ali Reis b. Abdullah’a olan borcunu ödemesi / 173
190 [25a-1] Sâliha bt. Abdullah’ın amcasının oğlu Osman Ağa’dan başka vârisi 
olmadığını kayıt altına alması / 174
191 [25a-2] Borçlu olarak ölen Boşnak Ömer Beşe’nin alacaklılarının vasî Yusuf 

Çavuş’dan borçlarını tahsil ettikleri / 174
192 [25a-3] Mehmed Beşe’nin bazı eşyalarını Musa b. Ali’ye emanet edip seferde 
ölürse Kara Mustafa Paşa Camii imamına meşruta kılması / 175
193 [25b-1] Kenan isimli kölenin Atanaş v. Dimitri’ye ait olduğunun 
sabit olması / 176
194 [25b-2] Ölen Meryem bt. Hasan’ın eşi Bayram Beşe’de olan terekesinden kardeşi 
Osman’ın kendisine ait hissesini aldığı / 177
195 [25b-3] Ramazan b. Abdullah’ın Ali Reis b. Mehmed’e borcu olduğunu 
kabul etmesi / 177
196 [25b-4] Mihri bt. Abdi’nin eşi Mehmed b. Abdullah’tan boşanması / 178
197 [26a-1, Arapça] Dilber Hatun’un evini vakfettiği / 178
198 [26a-2] Ebûbekir b. Ramazan, Hanna ve Mikel’in Kıbrıs’tan Mehmed Reis 
gemisine yükledikleri keçiboynuzunu İstanbul’da teslim aldıkları / 180
199 [26b-1] Mustafa Beşe b. Ali’nin Büyük Maltepe’deki bağını Covar 
b. Nikola’ya satması / 180
200 [26b-2] Ali b. Abdullah’ın fıtık ameliyatı için cerrah İstati’yle yaptığı 
sorumsuzluk anlaşması / 181
201 [26b-3] Canıta v. Kostantin’in Duka Reis v. Preşkova’daki ziyade alacak 
iddiasını ispat için vakit istemesi / 181
202 [26b-4] Manolaki v. Dimitri’nin Yuvan isimli kölesini âzat etmesi / 182
203 [26b-5] Doğa’nın Moskov asıllı kölesi Lof v. Zafire’yi  serbest bırakması / 182
204 [27a-1] Doğa’nın Moskov asıllı kölesi Simon v. Parbo’yu serbest bırakması / 183
205 [27a-2] Ali Bey b. Mustafa’nın ölen Boşnak Ömer Beşe’den alacağı 
olduğunun sabit olması / 183
206 [27a-3] Mustafa Beşe’nin Âmâ Ahmed Bey’in kullanımındaki bozahâne 
arsasıyla bir alakası olmadığını kabul etmesi / 184
207 [27b-1] Manolaki v. Dimitri’nin Yuvan isimli kölesini âzat etmesi / 185
208 [27b-2] Şaban b. Halil’in kefaleti hasebiyle Zeynelabidin’i esaretten kurtaran 
Andriye v. Gabril’e olan borcunu ödemesi / 186
209 [27b-3] İlya v. Bedros’un Asvador v. Toros’a borcu olduğunu itiraf etmesi / 187







210 [27b-4] Çavuş Mehmed Kapudan’ın Veli b. Abdullah’a sattığı kölesinden alacağı 
olduğuna şahitlik yapılması / 187

211 [28a-1] Şaban Çelebi’nin alacağı hususunda Mehmed Çelebi ile sulh 
yoluyla anlaştığı / 188

212 [28a-2] Mehmed b. Mustafa’nın satmak üzere Ali Reis b. Hüseyin’e 
verdiği üzümün kendisine bildirilenden fazlaya satıldığına dair açtığı 
davanın yersiz olması / 188

213 [28a-3] Mehmed Çelebi’nin Havva Hatun bt. Müstedam’ın mirasçılarının 
vekili olduğunun tespiti / 189

214 [28a-4] Ali Beşe’nin imam Himmet Efendi’nin mirasçılarına ait olan bahçeyi 
fuzûlî zaptettiğini kabul etmesi / 190

215 [28b-1] Ahmed Bey’in Mustafa Beşe b. Ömer’e ait bozahâne arsasında alakası 
olmadığını kabul etmesi / 191

216 [28b-2] Fîruz Ağa mahallesindeki bazı kadınların kötü hal üzeri oldukları tespit 
edildiğinden mahallelerinden çıkarılması / 192

217 [28b-3] Polihroni v. Nikola’nın fıtık ameliyatı için cerrah İstati’yle yaptığı 
sorumsuzluk anlaşması / 193

218 [29a-1] Derviş Çavuş b. İsmail’in Pamuk’a hayattayken hurda akçeye çevirmek 
için para verdiğinin anlaşılması / 194

219 [29a-2] Himmet Beşe’nin elmas taşı parasından Abdülbâki Çelebi’de olan alacak 
davasında sulh olduğu / 195

220 [29a-3] Bandırmalı bazı müslümanlarla kendilerini kiliselerinden hırsızlık 
yapmakla suçlayan hıristiyanlar arasında davada sulh sağlandığı / 195

221 [29b-1] Kiliseden yapılan hırsızlıkla ilgili davada sulh olunduğu / 196
222 [29b-2] Yani v. Yorgi’nin Beyti Çelebi’ye borcu olduğunu kabul etmesi / 197
223 [29b-3] Meyhaneci Panayot’un fıtık ameliyatı için cerrah İstati’yle sorumsuzluk 
anlaşması yaptığı / 197
224 [29b-4] Derviş b. İsmail’in ölen Pamuk’ta olan alacağını kefili Aci Gali 
v. Mihal’den alması / 198
225 [30a-1] Mehmed Beşe b. Mahmud’un aldığı borç karşılığı evini 
rehin bırakması / 198
226 [30a-2] Hüseyin Beşe’nin yirmi beş senedir bir başkasının tasarrufundaki arazi 
hakkında açtığı davanın zaman aşımına uğraması / 199
227 [30a-3] el-Hâc Mehmed Bey’in bağını Ahmed b. Hasan’a satıp 
parasını alması / 200
228 [30b-1] Fîruz Ağa mahallesinden Râbia ve Rahime hatunların iyi hatunlar 
olduklarına şahitlik edilmesi / 200







229 [30b-2] Yani v. Yorgi’nin Aci Mihal v. Nikola’ya borcu olduğunu 
ikrar etmesi / 201

230 [30b-3] Mustafa b. Tazlı’dan kalan evin hisselerinin mirasçılar tarafından eşi 
Emine bt. Receb’e satılması / 202

231 [31a-1] Meyhaneci Yani v. Yorgi’nin Aleksandri v. Andon’a borcu 
olduğunu ikrar etmesi / 203

232 [31a-2] Mustafa Beşe b. Süleyman’ın Yuvan isimli kölesini âzat etmesi / 203
233 [31a-3] Ali Bey b. İbrahim’in Bostan Ömer Beşe’ye hayattayken borç verdiğine 

şahitlik yapılması / 204
234 [31a-4] Mahmud Ağa b. Hüseyin’in Ömer Beşe’ye hayattayken borç verdiğine 

şahitlik yapılması / 205
235 [31b-1] Kiryako Reis’e borcu olduğunu kabul eden Musa b. Hasan’ın borcunu 
ödemesi gerektiği / 205
236 [31b-2] Halil b. İbrahim’in Fâtıma bt. Hüseyin’in oğlu olduğunun tespiti ve 
muhallefâtının Galatasaray ağası Ahmed Ağa’dan alınıp teslim edildiği / 206
237 [31b-3] Garafolya ve Kasandra ve Peruza’nın boyacı dükkânı içindeki aletlerdeki 
hissesini Politero v. Panayot’a sattıkları / 207
238 [31b-4] Corci v. Lazari’nin boş arsasını Râziye bt. Veli’ye satması / 208
239 [32a-1] Duka Reis v. Preşkova’nın Ali Bey b. Mehmed’e olan 
borcunu ödemesi / 208
240 [32a-2] Ohan v. Yagob’un Lambri v. Yamandi hakkında açtığı hırsızlık 
davasını geri çekmesi / 209
241 [32a-3] Petroya’nın vârisi oğlu Lambri’nin mirastan alacağı hususunda Lefter 
v. Manol’le sulh yapması / 209
242 [32a-4] Lambri v. Yamandi’nin evini Lefter v. Manol’e istiğlâl 
yoluyla satması / 210
243 [32b-1] Âişe bt. Mustafa’nın Galata’daki evini Halil b. İbrahim’e satması / 211
244 [32b-2] Kasımpaşa’da oturan Âmine isimli kadının kötü haline şahitlik 
yapılması ve mahalleden ihracı / 212
245 [32b-3] Hayyat Mustafa Çelebi’nin sattığı evi bahasından Mehmed b. Ahmed’de 
alacağının kalmaması / 213
246 [33a-1] Meyhaneci Yani v. Yorgi’nin siyah üzüm alımından Ahmed Çelebi’ye 
olan borcunun bir kısmını ödemesi / 213
247 [33a-2] Meyhaneci Yani v. Yorgi’nin siyah üzüm alımından Osman Çelebi 
b. Ali’ye borcu olduğunu kabul etmesi / 214
248 [33a-3] Todori’nin vârisi Dimitri’nin ev ve arsa hissesini kardeşi 
Anton’a satması / 214







249 [33a-4] Ahmed b. Abdullah’ın el-Hâc Mustafa’daki alacağına el-Hâc 
Mehmed’in kefil olması / 215

250 [33b-1] Fâtıma bt. Veli’nin fındık üzüm bahçesini el-Hâc Veli 
b. Mustafa’ya satması / 216

251 [33b-2] Yani v. İstemad’ın meyhaneci Kostantin’e olan borcunu ödemesi / 216
252 [33b-3] Mahmud b. Ahmed’in Oruç Reis b. Mustafa’ya borcu olduğunu 
kabul etmesi / 217
253 [33b-4] Musli Beşe b. Abdullah’ın Hatice bt. Abdullah’a küfretmediğine 
yemin edememesi / 217
254 [33b-5] Mehmed b. Kurd’un fındık alımından Kasım b. İsmail’e borcu 
olduğunu kabul etmesi / 218
255 [33b-6] Hüseyin b. Bâli’nin Mehmed Efendi’nin para vakfından aldığı borcun 
miktarı hususundaki anlaşmazlık / 218
256 [34a-1, Arapça] Sofyani adlı hıristiyan kadının, kızını evlatlığa 
verdiği (tebennî) / 219
257 [34a-2] Yusuf b. Mustafa’nın vârisleri tespit edildiğinden muhallefâtın Galata 
beytülmâli Hasan Ağa’dan alınması / 219
258 [34a-3] Ahmed Beşe b. Mehmed’in alacak meselesinde İbrahim Çelebi 
ile sulh yapması / 220
259 [34a-4] Üftade bt. Abdullah’ın İsa b. Sevindik’in hayattayken 
vakfettiği odaların sükna hakkından hissesine düşeni Ayni Hatun’dan 
almasına karar verilmesi / 221

260 [34b-1] Dârüssaâde ağasının İstanköy civarında baskına uğrayıp kapudanı 
kaçan kalyonunu Mehmed Kapudan’ın kurtarıp İstanköy Limanı’na 
getirdiğinin tespiti / 221

261 [34b-2] Üftade bt. Abdullah’ın İsa b. Sevindik’in hayattayken vakfettiği odaların 
sükna hakkından hissesine düşeninin mahkemece tespiti / 222

262 [34b-3] el-Hâc Şaban b. Halil’in gemisi ve parasıyla ticaret yapan Yorgi Reis’le 
anlaşmazlıkların sulhen halledilmesi / 223

263 [35a-1] Meyhaneci Yani v. Yorgi’nin Kiryako v. Yorgo’ya borcu 
olduğunu kabul etmesi / 224

264 [35a-2] Şaban b. Ahmed’in amcasının kızı Âişe bt. Receb’den kendisine kalan 
bütün mirası malını diğer vâris Ali Ağa b. Yakub’a satması / 224

265 [35a-3] el-Hâc Mustafa Çelebi b. Mehmed’in evinin yarı hissesini eşi Firuz 
Hatun’a satması / 226

266 [35b-1] el-Hâc Mustafa Çelebi b. Mehmed’in evinin yarı hissesi ile altındaki 
mahzeni oğlu Mahmud Çelebi’ye satması / 227







267 [35b-2] Râbia bt. Hasan’ın el-Hâc İbrahim’in Kahire’de oturan Davud 
b. Abdullah’tan tahsil ettiği parayı alması / 227

268 [35b-3] Boşanan Sâliha bt. Abdullah ile Mehmed b. Mehmed arasındaki mehir 
ve nafaka meselesinde Sâliha’nın iddialarının reddi / 228

269 [36a-1] Rus asıllı Payidar isimli küçük câriyenin Kuruçeşme’de bulunup 
nafaka takdir olunması / 229

270 [36a-2] Âişe ve Emine’nin babaları Pazarcı Mehmed’den kalan evin mirasçıları 
olduklarının şahitlerce tespiti / 229

271 [36a-3] Maltalı Andon’a esir düşen el-Hâc Mustafa’nın kurtarılması için Andriye 
v. Gabril ile Ahmed Efendi arasındaki sözleşme akdi / 230

272 [36a-4] Hasan b. Hüseyin’in müştemilatıyla beraber evini Hızır 
Dede b. Osman’a satması / 231

273 [36b-1] Demirci el-Hâc Mahmud Efendi’nin hayattayken Veli 
b. İbrahim ile ortaklığının mudarebe sayılmayacağı ve herhangi bir kârın 
tahakkuk etmeyeceği / 231

274 [36b-2] el-Hâc Mansur b. Ali’nin uncu Mikail v. Kölez’e borcu 
kalmadığına yemin etmesi / 232

275 [36b-3] Mehmed b. Ali’nin mirasçılarının hisselerine düşen ev ve bağı 
Mehmed b. Kasım’a satmaları / 233

276 [36b-4, Arapça] Sofya ve Nikola adlı hıristiyanların 
mahkemede evlendikleri / 234

277 [38a-1] el-Hâc Mehmed Reis’in gemideki yarı hissesini diğer ortak el-Hâc 
Mustafa Reis’e satması / 234

278 [38a-2] Bahtiyar bt. Abdullah’ın bir çift altın küpesini Ümmügülsüm 
bt. Abdullah’a hibe etmesi / 235

279 [38a-3] Galata Kadısı Yahya Efendi b. Abdülaziz’in kölesini âzat etmesi / 235
280 [38a-4] Vasil v. Yorgi’nin eşyalarını Duka v. Yani’nin çaldığı 
iddiasını ispatlayamaması / 236
281 [38b-1] Üveys Beşe b. Ali’nin iki mahzenini dokuzuncu cemaat ortaları 
neferlerine ait vakfa bey‘ bi’l-vefâ yoluyla satması / 236
282 [38b-2] Müslime bt. Abdullah’ın arsasının nizalı kısmını da Ebûbekir 
b. Mustafa’ya sattığına şahitlik edilmesi / 237
283 [38b-3] Fâtıma bt. Hasan’ın kereste ücretinden İvaz v. Safer’e borcu olması / 238
284 [38b-4] Mustafa Reis ile Mehmed Reis’in karşılıklı olarak alacak 
davalarından vazgeçmesi / 239
285 [39a-1] Mustafa Reis ile Mehmed Reis’in karşılıklı olarak alacak 
davalarından vazgeçmesi / 239







286 [39a-2] Bahtiyar bt. Abdullah’ın vasiyetini yerine getirmek üzere Ümmügülsüm 
Hatun’u vasî tayin etmesi / 240

287 [39a-3] On seneyi aşkın bir süredir İstanbul’da oturan Yorgi v. Andon’un cizyesi 
vakıf tarafından alındığı, başka cizye talep edilmemesi / 240

288 [39b-1] Kostantin v. Yani’nin Zafire bt. Yani’ye olan borcuna karşılık 
evini rehin verdiği / 241

289 [39b-2] Mustafa Çelebi b. Derviş Çavuş’un, arsasını Râbia bt. Hüseyin 
Efendi’ye satması / 242

290 [39b-3] Abdullah Çelebi ve Mahmud’un Rus asıllı köleleri Dilâver b. Abdullah’ı 
âzat etmeleri (mükâtebe) / 242

291 [39b-4] Hristofori v. Aleksandri’nin babasından intikal eden arsa ve çayır 
hissesini Abdurrahman Çelebi’ye satması / 243

292 [40a-1] Vefat eden Hüseyin b. Mehmed Beşe’nin vârislerinin hisselerini, miras 
malını elinde bulunduran Mehmed’den aldıkları / 244

293 [40a-2] Bakkallık yapan Yorgi v. Dimitri ile Andriye v. Petro’nun 
ortaklıklarını feshetmesi / 245

294 [40b-1] Duka Reis v. Preşkova’nın şaykasının yarı hissesini Mustafa Kapudan 
b. Musa’ya bey‘ bi’l-vefâ yoluyla satması / 245

295 [40b-2] Mehmed Ağa b. Ali’nin evinde bulunan bütün eşyalar ile Rus ve Macar 
asıllı köle ve câriyelerin eşi Sâliha Hatun’a ait olduğunu ikrar etmesi / 246

296 [40b-3] Mehmed Çelebi b. Mehmed’in vakıf bağın kullanım hakkını Nasır 
b. Ahmed’e satması / 247

297 [41a-1] Bostancı Ali Bey’e borcu olan Duka Reis’e kefalet kaydı / 247
298 [41a-2] Mirza Beşe b. Turgut’un Râbia Hatun aleyhindeki kefaletten dolayı olan 
alacak davasında sulh sağlandığı / 248
299 [41a-3] Kurd Beşe b. Rüstem’in gemi aleti alacağıyla ilgili geminin yeni 
sahiplerini dava edemeyeceği / 249
300 [41a-4] Mehmed Ağa b. Ali’nin eşi Sâliha bt. Abdullah’a mehir borcu 
olduğunun beyanı / 249
301 [41b-1, Arapça] Hristo adlı yetim çocuğa vasî atandığı / 250
302 [41b-2] Todori v. Andriye’nin alacak davasını ispat edemediği / 250
303 [41b-3] Ömer b. Süleyman’ın eşi Âişe bt. Osman’dan muhâlaa 
yoluyla boşanması / 251
304 [41b-4] Tüccar Andriye v. Gabril ile Mihal v. Agusti’nin Osman Çelebi’ye olan 
borçlarının tahsil ve ödenmesi Miro v. Petro’yu vekil tayin etmeleri / 251
305 [42a-1] Köle Celasin’i efendisi Mustafa’nın yanına götürmek üzere Mehmed 

Çelebi’nin tayin edilmesi / 252







306 [42a-2] Zafire bt. Yani’nin eşi Kostantin v. Yani’den boşanması / 253
307 [42a-3] Hasan Efendi b. Mustafa’nın vakıf arsa üzerine inşa ettiği 
mülk evin keşfi / 253
308 [42b-1] Fransız tüccarından Gaspar v. Folt’un ortağı Marçilo 
tarafından kurtarılan Malta esirleri Hamza, Ali ve Ahmed’in İstanbul’a 
ulaştıklarının tespiti / 255

309 [42b-2] Tüccar Osman Çelebi’nin Maltalı tüccar Andriye v. Gabril’de olan 
alacağını tahsil ettiği / 256

310 [42b-3] Süleyman b. Ali’nin Eflak asıllı kölesi Şahin’i sözleşmeli 
olarak âzat etmesi / 256

311 [43a-1, Arapça] Kocası gāib olan Hatice Hatun’a nafaka takdir edildiği / 257
312 [43a-2] Takkeci esnafının kürkçü esnafının işlerine müdahale etmemeleri 
hususunda tembihte bulunulması / 257
313 [43a-3] Hammal esnafının taşıdıkları buğday için taahhütlerinden fazla para 
talep etmemeleri / 258
314 [43a-4] Fazlı b. Ali’nin Panayot v. Sava aleyhindeki alacak davasının reddi / 258
315 [43b-1] Mustafa Pîrî’nin vasiyeti için Hüseyin Çelebi b. Mehmed’i 
vasî tayin ettiği / 259
316 [43b-2] Aleksandri’nin vârislerinin arsa ve çayır hisselerini Abdurrahman 

Çelebi’ye devrettikleri / 260
317 [43b-3] Baruh v. Zaharya’nın Gürcü asıllı kölesini âzat etmesi / 261
318 [44a-1] Mumcu esnafından Oyadi v. Hristo’nun vakıf mumhane hissesini Kosta 
v. Yani’ye devretmesi / 261
319 [44a-2] Petro v. Aleksandri’nin kendi halinde iyi bir insan olduğunun 

şahitlerce tespiti / 262
320 [44a-3] Râbia bt. Mehmed’in ev hissesini eşi Şaban Çelebi 
b. Derviş’e satması / 262
321 [44a-4] Mehmed Reis’in satışı feshedilen câriye hususunda Memi b. Musa’yı 
rahatsız etmemesi gerektiği / 263
322 [44b-1] Niko v. Kirka’nın Mehmed Reis b. Ramazan aleyhindeki alacak 
davasının reddi / 264
323 [44b-2] Dimitri v. Yorgi’nin Simon v. Nikola’ya olan borcunu ödemesi 
hususunda tembihte bulunulması / 264
324 [44b-3] Hasane bt. Hristo’nun Hristofori v. Aleksandri aleyhindeki alacak 
davasının zaman aşımı nedeniyle reddi / 265
325 [44b-4] Şaban Çelebi b. Derviş’in evini bey‘ bi’l-vefâ suretiyle Mustafa Çelebi 
b. Mehmed’e satması / 265







326 [45a-1] Galata’da oturan Kır Agop v. Dramos’un cizye ve sair vergilerini 
köylüleriyle beraber ödemesi gerektiği / 266

327 [45a-2] Yorgi v. Yanaki’nin ortağı Panayot v. Yani zimmetinde olan para ve 
emanet eşyalarını teslim aldığı / 267

328 [45a-3] Şehriban bt. Receb ve Ali Çelebi’nin ev hisselerini Ali 
b. Mustafa’ya satmaları / 267

329 [45b-1] Arhondi bt. Nikola’nın kiracısı bulunduğu arsayı vakfa iade etmesi / 268
330 [45b-2, Arapça] Ümmühâni Hatun’un Rus asıllı câriyesini sözleşmeli 
olarak âzat ettiği / 269
331 [45b-3] Hacı Halil b. İbrahim’in satın almış olduğu evi görmeden satın 
aldığı iddiasının şahitlerce doğrulanamayıp bedelini Ali Bey b. Hüseyin’e 
ödemesi gerektiği / 269

332 [46a-1] Fâtıma bt. İbrahim’in boşandığı eşi Mustafa b. Ali’de olan mehir ve sair 
nafakasını tahsil etmesi / 270

333 [46a-2] Yani v. Mavrodi’nin vârislerinin miras malını teslim aldıkları / 271
334 [46a-3] Köle Yusuf b. Abdullah’ın sahibi Ali b. Nasreddin tarafından âzat 
edildiğinin tespit olunduğu / 271
335 [46b-1] Hanesine yabancı erkekleri aldığı iddia edilen Fâtıma bt. Mehmed’in 
mahalleden çıkarılması / 272
336 [46b-2] Sefer v. Serkis’in vakıf arsanın kullanım hakkını Ovannes 
v. Arakil’e satması / 272
337 [46b-3] Dimitri v. Yorgi’nin, Vangeli v. Varsam ve Yorgi v. Süryani aleyhindeki 
yalancı şahitlik davasının reddi / 273
338 [47a-1] Mehmed b. Abdullah’ın vasiyeti ve malına vasî tayini / 274
339 [47a-2] Seyyid Mustafa b. Seyyid Abdünnebi’nin, vefat eden Boşnak Ömer 
Beşe’de olan alacağının terekesinden tahsili / 275
340 [47b-1] Gemici Yusuf’u kazaen tabanca ile kolundan yaralayan Mustafa Reis’in 
kölesi Şahin aleyhindeki diyet davasında sulh olması / 276
341 [47b-2] Şaban Çavuş b. Abdullah’ın evinde hastalanan Roki v. Nikolo’nun kendi 
talebiyle para ve eşyasının tespiti / 276
342 [47b-3] Araki v. Nikola’nın Kel v. Manol aleyhindeki alacak 
davasında sulh olması / 277
343 [48a-1] Safyanoz bt. Todori’nin Agalo v. Minho ile evlenmesi / 278
344 [48a-2] Abdullah b. Mehmed’in Mustafa Beşe’ye mudârebe ile verdiği paranın 
nemasını talep ettiği, ancak ispatlayamadığı / 278
345 [48a-3] Ağya v. Yoros’un Asvador v. Toros’a borcu olduğunun ikrarı / 278
346 [48b-1] Hızır Dede b. Osman’ın vakfiyesi / 279







347 [48b-2] Mimar Mustafa Ağa’nın mülk arsasını Mahmud Ağa’ya satması / 281
348 [49a-1] Hacı Murtaza b. Ebûbekir’in kölesi Mustafa’yı âzat etmesi / 281
349 [49a-2] Âişe bt. Abdullah câriyesi Macar asıllı Âişe’yi âzat etmesi / 282
350 [49a-3] Şerbetçi esnafından İplan v. İplan kendi işiyle meşgul olup şişeci 
esnafının işlerine müdahale etmemesi / 282
351 [49b-1] Mustafa Beşe b. Yahya’nın evini bütün müştemilatıyla beraber el-Hâc 
Receb’e satması / 283
352 [49b-2] Ayni Hatun bt. Abdullah’ın boşandığı eşi Mehmed Reis’te olan alacağını 
havale suretiyle Ali Beşe’den tahsil ettiği / 283
353 [49b-3] Âişe bt. Abdullah’ın bazı eşyalarını âzat ettiği câriyesi 

Âişe’ye hibe ettiği / 284
354 [50a-1] Nikola v. Pandeli’nin, Yani v. Nikola aleyhindeki darb şiddet davasında 
haklı olduğu / 285
355 [50a-2] Ahmed Yazıcı b. Mehmed’in Cide kazası köylerinde olan ev, tarla ve 
meyve ağaçlarını Mustafa Çelebi b. Bayram’a devretmesi / 285
356 [50a-3] Nestola bt. Yorgi’nin Despino bt. Yorgi aleyhindeki arsa 
davasının reddedilmesi / 286
357 [50b-1] Hacı Mevlüd b. Hacı Atiye’nin ortağı Manol v. Niko aleyhindeki alacak 
davasında sulh olduğu / 287
358 [50b-2] Yusuf b. İbrahim’in Hüseyin b. Ahmed aleyhindeki darb 
davasında sulh olması / 287
359 [51a-1] Emine bt. Pazarcı Mehmed’in ev hissesini Fâtıma bt. Mustafa’ya 
hibe etmesi / 288
360 [51a-2] Yani v. Nikola’nın Nikola v. Pandeli aleyhindeki darb davasını 
ispat edemediği / 289
361 [51a-3] Musa Efendi b. Hacı Mehmed’in ortağı adına Hacı İsa b. Ebü’l-Yüsr 
aleyhindeki alacak davasında sulh olması / 289
362 [51b-1] Râbia Hatun b. Hüseyin’in vakfiyesi / 290
363 [52b-1] Ümmühâni bt. Kurd’un eşi Mustafa b. Ahmed’den 
muhâlaa yoluyla boşandığı / 294
364 [53a-1] Şerife Meryem b. Rıdvan’ın boşandığı eşi Hasan b. Ömer aleyhindeki 
eşya davasını ispat edemediği / 294
365 [53a-2] Mahmud Reis b. İsa’nın Mahmud b. Mahmud’a olan borcunu ödemesi 
hususunda tembihte bulunulması / 295
366 [53a-3] Vefat eden Ali Çavuş’un geçersiz olan ev alımından el-Hâc Mehmed 
elinde kalan bedelin mirasçılarına iadesi / 295







367 [53b-1] Baruh v. Avram’ın Andoni v. Todori’ye olan borcuna karşılık 
evini rehin vermesi / 296

368 [53b-2] Ahmed Beşe b. Nasuh evini Kara Yazıcı evkafına bey‘ bi’l-istiğlâl 
yoluyla satması / 297

369 [53b-3] Mustafa Reis’in kölesi Yusuf’u âzat etmesi / 297
370 [53b-4] Andon v. Todori’nin eşi Sultana bt. Mihal’i talâk-ı bâin 
ile boşaması / 298
371 [54a-1] Mehmed oğlu Hüseyin, Ahmed ile anneleri Fâtıma ile Süleyman b. Ömer 
arasında karşılıklı olarak ev satışı / 298
372 [54a-2] Yani v. Toma’nın evinin arsasını gasbeden Dimitri v. Yani’nin arsayı 
sahibine teslim etmesi / 299
373 [54a-3] Terzi Manoli’nin müslüman olması / 300
374 [54b-1] Rahime Hanım bt. Mahmud’un vakfiyesi / 300
375 [55a-1] Vefat eden Sâliha bt. Mehmed’in vârislerinin terekeden hisselerini 
teslim aldıkları / 302
376 [55a-2] Dimitri v. İstemad’ın mahzenini Kiryazi v. İstemad ve Nikola 
v. Yani’ye satması / 302
377 [55a-3] Fâtıma bt. Hüseyin’in velâyetinin Râziye Hatun’a verilmesi / 303
378 [55b-1] Rahime Hanım bt. Mahmud Efendi’nin Para vakfı / 303
379 [56a-1] Mustafa Kapudan’ın kölesi Hasan’ı mükâtebe yoluyla âzat etmesi / 305
380 [56a-2] Hasan b. Abdullah’ın borcu olduğunu ikrar etmesi / 306
381 [56a-3] Saatçi Bayram’ın Hacı Mehmed b. Abdullah’a borcu olduğu / 306
382 [56a-4] Toros v. Ovannes’in ev ve harman yerini Haçador ve 
Yakob’a sattığı / 306
383 [56a-5] Silahdar Mustafa Paşa Vakfı mütevellisi Ahmed Çelebi b. Hüseyin’in 
vakfa olan borca kefil olan Preşkova v. Yorgi ve Todori v. Mihal’den alacağını 
tahsil etmesi / 307

384 [56b-1] Hacı Abdüsselâm’ın Ali Reis’te kalan parası ve sair hizmetlerden dolayı 
olan alacağı hususundaki davada sulh sağlandığı / 308

385 [56b-2] Kanilo v. İspilyot’un meyhaneci Mavridi ve diğer ortakları aleyhinde 
hizmetten kalan alacak davasından vazgeçtiği / 309

386 [57a-1] Ölen Sife’nin vârislerinin miras malı konusundaki davalarında 
sulh sağladığı / 309

387 [57a-2] Marina bt. Panayot’un Todori v. Mihal’i vekil tayin ettiği / 310
388 [57b-1] Loza v. Gül’ün Tomako v. Lefter aleyhindeki alacak 
davasının reddedildiği / 310







389 [57b-2] Dimitraki’ye hizmet ederken ölen Nikite’nin ücretinden kalan borç 
davasında sulh sağlandığı / 311

390 [57b-3] Nikola v. Ağik’in kefaletten dolayı Nikola v. Andon’da olan alacağının 
ödenmesi hususunda tembihte bulunulduğu / 312

391 [58a-1] Mahmud b. Ali’nin bağını Yamandi v. Horende’ye sattığı / 312
392 [58a-2] Elizer v. İsak ve Baruh v. Salamon’un vefat eden Mihayilo v. Dimitri’de 
olan alacaklarını vârislerinden tahsil ettikleri / 313
393 [58b-1, Arapça] Ali adlı yetim çocuğa vasî atandığı / 314
394 [58b-2] Hatib Mehmed Efendi’nin bedestendeki dolabından çalınan eşyaları 
dolayısıyla suçladığı kişilere yemin teklifi ve hırsızlık iddiasının reddi / 314
395 [58b-3] Mehmed Yazıcı’nın annesinin mirasından, vefat eden babası Osman’da 
kalan alacağını miras malından alması gerektiği / 315
396 [59a-1] Fırıncı İsa Beşe b. Ali’nin, fırıncı Mıgırdiç’in fırınının yakınındaki 
bakkalda tezgah açarak ekmek satmasının durdurulması / 316
397 [59a-2] Sâbire bt. Abdullah’ın câriyesi Demirhan’ı âzat ettiği / 316
398 [59b-1] Ahmed Çelebi b. Memi’nin ev hissesini kardeşi Ali’ye sattığı / 317
399 [59b-2] Şaban b. Hüdaverdi’nin Mehmed b. Mehmed’e borcu olduğu / 317
400 [59b-3] Hatice bt. Hacı Receb’in evini kardeşi Ümmühâni’ye sattığı / 318
401 [60a-1] Kostantin v. Yorgi’nin Lefter v. Dimitri’ye kötü söz 
söylemediğinin anlaşıldığı / 318
402 [60a-2] Demirhan bt. Abdullah’ın vefat eden eski sahibi Sâime bt. Abdullah’ın 
kendisine bağışladığı eşyaları beytülmâl emininden teslim aldığı / 319
403 [60a-3] Ali Çelebi b. Memi’nin kardeşi Ahmed Çelebi aleyhindeki arsa ve ev 
davasından vazgeçtiği / 320
404 [60b-1] Âişe bt. Ahmed’in vefat eden eşi Mehmed’in zimmetinde olan mehrini 
beytülmâl emininden tahsil ettiği / 320
405 [60b-2] Mustafa b. Ali’nin vefat eden Osman’da olan alacağını vârisi 
Mehmed’den tahsil ettiği / 321
406 [60b-3] Eleni bt. Petro’nun arsasını Kemal v. Yako’ya satması / 322
407 [60b-4] Ali Çelebi b. Memi kardeşi Ahmed Çelebi aleyhinde açtığı atık su 
kanalı davasından vazgeçtiği / 322
408 [61a-1] Dimitri v. Polihroni’nin meyhane hissesinin satışı / 323
409 [61a-2] Mehmed b. Mahmud ve Mehmed b. Abdullah’ın Hacı Aşur aleyhindeki 
kayık satışı davasını ispatlayamadıkları / 323
410 [61a-3] Mustafa b. Ali’nin vefat eden Osman’da olan alacağının terekesinden 
ödenmesi hususunda vârislerden Mehmed’e tembih olunduğu / 324







411 [61b-1] Ali Çelebi b. Memi’nin kardeşi Ahmed Çelebi aleyhinde açtığı atık su 
davasından vazgeçtiği / 325

412 [61b-2] Nikola v. Dimo ile Panayot v. Nikola arasındaki davada sulh olduğu 
halde borcun ödenmediğinin tespiti / 325

413 [61b-3] Meyhaneci Nikola ile Yorgi’nin ortaklıklarını feshi ve 
sermayeyi paylaşmaları / 326

414 [62a-1] Vefat eden Mehmed’in terekesinden mirasçısı Havva Hanım’a isabet 
eden hissenin beytülmâl emininde olduğu / 327

415 [62a-2] Foti Reis’in gemisindeki mürettebatın kiremit satışından elde edilen 
parayı paylaştıkları / 327

416 [62a-3] Mühtedi Mehmed’in Kanilo v. Yani ve sairleri aleyhindeki darb, hapis ve 
alacak davasının reddi / 328

417 [62a-4] Kiko v. Nikola bozahâne gediği hissesi ile aletlerini Ali Beşe 
b. Mustafa’ya sattığı / 328

418 [62b-1] Nikola, Dimitri ve Kasandra kardeşler babalarından intikal eden üzüm 
bahçesi ile ağaçlardaki hisselerini Panayot v. Yani’ye sattıkları / 329

419 [62b-2] Vefat eden Nikite’nin, Nikola’da olan alacağının vârislerince 
tahsil olunduğu / 330

420 [62b-3] Maryata’nın menzil hissesini Kostantin’e sattığı / 330
421 [63a-1] Dimitri v. Nikola câriyesi İstecka bt. Yuvan’ı âzat ettiği / 331
422 [63a-2] Foti v. İstirati’nin ev hissesini Kostantin’e sattığı / 331
423 [63a-3] Mustafa b. Hüseyin’in, meyhaneci Andon’un kendisine küfrettikleri 
yolundaki şikâyetini ispatlayamadığı / 332
424 [63b-1] Yorgi v. İspilyoti’nin vârislerinin Varilci Yani aleyhindeki alacak 
davasında sulh oldukları / 332
425 [63b-2] İspandoli v. Yorgi’nin vasîsi bulunduğu Yanaki ve Peruza için anneleri 
Filipa’ya iki senelik nafakalarını teslim ettiği / 333
426 [63b-3] İstemad v. Dimitri’nin kefil tayini / 334
427 [64a-1] Şâkire Hatun bt. Şaban’ın inşa ettiği menzil vakfiyesi / 334
428 [64b-1] Fâtıma bt. Yusuf’un eşi Mehmed b. Hüseyin’den muhâlaa 
yoluyla boşandığı / 337
429 [64b-2] Anna bt. Manusa, bağ hissesini Maryora bt. Masko’ya sattığı / 337
430 [65a-1] Dimitri v. Todori’nin Apostol’den alacağı olduğu / 338
431 [65a-2] Âişe bt. Abdullah’ın eşi Derviş b. İbrahim’den muhâlaa 
yoluyla boşandığı / 338







432 [65a-3] Emine bt. Mahmud’un vefat eden eşi Abdülkadir Kapudan’ın 
mirasından payına düşeni aldığı / 338

433 [65a-4] Hacı Ahmed b. Osman’ın vefat eden Mustafa’da olan 
alacağının terekesinden ödenmesi hususunda beytülmâl eminine 
tembihte bulunulması / 339

434 [65b-1] Vefat etmiş olan Yorgi v. İspilyoti’nin, câriyesi Anaşta v. Yuvan’ı ölmeden 
önce âzat etmiş olduğu / 340

435 [65b-2] Emine bt. Mahmud’un câriyesi Dilâver’i âzat ettiği / 341
436 [66a-1] Vefat eden Abdülkadir Kapudan’ın vârislerinin, miras olarak 
kendilerine intikal eden köle Rıdvan’ı âzat ettikleri / 341
437 [66a-2] el-Hâc Mehmed’in Mazlum b. Ebûbekir’e borcu olduğu / 342
438 [66a-3] Hacı Ahmed b. Abdurrahman’ın vasî tayini ve eşyasının tescili / 342
439 [66b-1] Arhoncese bt. Karaca’nın evini müştemilatıyla beraber Yanaki 
v. Sanatos’a sattığı / 343
440 [66b-2] Vefat eden Nikite v. Dimitri’nin beytülmâl eminince el konulan 
terekesinin kardeşi Panayot v. Dimitri’ye teslimi / 344
441 [66b-3] Vefat eden Abdülkadir Kapudan’ın vârislerinin, kendilerine miras kalan 
câriye Cenane’yi âzat ettikleri / 344
442 [67a-1] Arhoncese bt. Karaca’nın evini ve tarlalarının tasarruf hakkını 
Ezmerağda’ya sattığı / 345
443 [67a-2] Yasef v. Vali’nin Aslan v. Şeban’a borcu olduğu / 346
444 [67a-3] Vefat eden Abdülkadir Kapudan’ın vârislerinden babası Abdürrahim’in 
terekeden hissesini diğer vâris Emine’den teslim aldığı / 346
445 [67b-1] Yanaki ile Sava’nın miras malından dolayı olan anlaşmazlığının 
sulh ile neticelendiği / 347
446 [67b-2] Katibe bt. Abdullah’ın tasarrufunda olan Hamid Efendi Vakfı’na ait 
arsayı vakfa iade ettiği / 347
447 [67b-3] Mehmed Çelebi’nin, Mahmud Çelebi’yi vekil tayin etmesi / 348
448 [67b-4] Emrullah Çelebi ile Musli Beşe’nin evleri arasındaki arsanın ortak yol 
olarak tespit edildiği / 348
449 [68a-1] Mahmud Beşe b. Mehmed’in Hüseyin Reis b. Receb aleyhindeki alacak 
davasının reddi / 350
450 [68b-1] Rahime ve Kerime’ye babaları Nasuh’tan intikal eden evin aralarında 
taksim edildiği / 351
451 [68b-2] Ali Çelebi b. Hüseyin’in evini bütün müştemilatıyla Hacı Halil 
b. İbrahim’e sattığı / 351







452 [69a-1] Âişe bt. Mehmed’in, oğlu Ak Mehmed’in katillerini dava etmek üzere 
Hacı Mehmed’i vekil tayin ettiği / 352

453 [69a-2] İbrahim b. Halil’e, Musli b. Hüseyin’e olan borcunu ödemesi hususunda 
tembihte bulunulduğu / 353

454 [69a-3] Hacı Mehmed b. Hacı Ali’nin, vasiyetini tenfize Hacı Selim’i vasî 
tayin ettiği / 353

455 [69a-4] Hüseyin Reis’in tasarruf hakkı devredilen tarla için şüf‘a hakkı 
davasının mîrî arazi olması dolayısıyla reddi / 354

456 [69b-1] Hatice bt. Ahmed’in eşi Mehmed b. Himmet’ten muhâlaa 
yoluyla boşandığı / 354

457 [69b-2] Vefat eden Mustafa’nın tasarrufunda olan tarlanın kardeşi Mehmed 
b. Mustafa’ya verilmesi / 355

458 [69b-3] Şehzade bt. Mehmed’in Receb b. Hüseyin’de olan alacağını 
tahsil ettiği / 356

459 [70a-1] Yorgi v. Dimitri, vefat eden Nikola v. Yani’de olan alacağını 
vârislerinden tahsil ederek zimmetlerini ibra ettiği / 356

460 [70a-2] İspilyot v. Lisar’ın meyhane hissesini Panayot v. Kanilo’ya sattığı / 357
461 [70a-3] Hamalların Tophane İskelesi’nden taşıdıkları eşyadan fazla ücret 
talep etmemeleri / 357
462 [70b-1] Kali bt. Yani’nin Hasan b. Abdullah ile nikâhlandığı / 358
463 [70b-2] Mehmed Reis b. Ali’nin yaptırdığı demirin kaybolduğu iddiasıyla ilgili 
davasını ispatlayamadığı / 358
464 [70b-3] Kanilo v. Yani’nin sermaye ve kazançtan dolayı iş ortakları Yorgi ve 
Yanaki’de olan alacaklarını tahsil ettiği / 359
465 [70b-4] Fâtıma bt. Osman’ın eşi Seyyid Resul Çelebi’den muhâlaa 
yoluyla boşandığı / 359
466 [71a-1] Kapıdağı nahiyesi hududu dahilinde vâki olan beytülmâlin Şehzade 
Sultan Mehmed Han Vakfı’na ait olduğu / 360
467 [71a-2] Trabzonlu Mehmed Beşe’nin çocuğunun annesi olan ve birlikte gitmek 
istemeyen câriyesinin itirazının meşru olmadığı / 361
468 [71a-3] Alariha bt. Kostantin’in arsasını Ermeni Nader v. Kaytan’a sattığı / 361
469 [71b-1] Mehmed Beşe b. Hüseyin’in Ahmed Beşe b. Veli’ye kefaletten dolayı 
olan borcunu ödemesi için tembihte bulunulduğu / 362
470 [71b-2] Mehmed Beşe b. Hüseyin’in Ahmed Beşe b. Veli’ye kefaletten dolayı 
olan borcunu ödemesi için tembihte bulunulduğu / 362
471 [71b-3] Demirci Yorgi’nin eşi Vitorya’yı boşadığı / 363
472 [71b-4] Vitorya’nın boşandığı eşi Demirci Yorgi’nin zimmetini ibra ettiği / 363







473 [71b-5] Rıdvan b. Abdullah’ın Hüseyin Bey b. Abdullah aleyhindeki alacak 
davasının reddedildiği / 364

474 [72a-1] İstati v. Yorgi’ye olan borcunu ödemesi hususunda Andoni Reis’e 
tembihte bulunulduğu / 364

475 [72a-2] Nasuh Efendi’ye olan borcunu ödemesi hususunda Ali Reis’e 
tembihte bulunulduğu / 365

476 [72a-3] Ali b. Mehmed’in balık ağını parçaladığını iddia ettiği Süleyman Reis’e 
açtığı tazminat davasını ispatlayamadığı / 365

477 [72a-4] Petro’nun, vefat eden babası Nikola v. Dimitri’nin terekesinden 
kendisine intikal eden hissesini teslim aldığı / 366

478 [72b-1] Receb b. Muharrem’e, Kostantin v. Manol aleyhindeki alacak iddiasını 
ispat için süre verildiği / 366

479 [72b-2] Hüseyin Beşe’nin meyhaneci Kostantin, Trandafilo ve sairleri 
aleyhindeki darb ve para davasının reddedildiği / 367

480 [72b-3] Todori v. Petro’nun Yanaki v. Laskari aleyhindeki alacak 
davasının reddedildiği / 367

481 [72b-4] Mustafa b. Malkoç’un, Kostantin, Dimo ve İstefan 
tarafından darbedildiği / 368

482 [73a-7] Durmuş v. Petro’nun evini Büyük Emine Hanım Vakfı’na bey‘ bi’l-
istiğlâl yoluyla satması / 368

483 [73a-2] Nikola v. Dimitri’nin küçük oğluna annesinin vasî tayin edildiği / 369
484 [73a-3] Meyhaneci Panayot v. Dimo’nun, ortağı Mihal v. Yorgi’deki 
alacağını tahsil ettiği / 369
485 [73a-4] Mühtedi Ali Beşe’nin demirci Mihal v. Petro aleyhindeki işçilik ücreti 
davasının reddedildiği / 370
486 [73b-1] Emine bt. Ahmed’in menzilini İsmihan bt. Mahmud’a sattığı / 370
487 [73b-2] İbrahim b. Abdullah’ın, Hacı Yusuf b. Abdullah aleyhindeki darb 
davasından vazgeçtiği / 371
488 [73b-3] Dimitri v. Nikola’ya olan borcunu ödemesi hususunda Yorgi v. Cuvan’a 
tembihte bulunulduğu / 371
489 [73b-4] Diyako v. Sofyanoz’un evini bey‘ bi’l-vefâ suretiyle Todori 
v. Dimo’ya sattığı / 372
490 [74a-1] Vefat eden Kenan b. Abdullah’ın vârislerinin kendilerine intikal eden 
câriye Canfidan’ı Hüseyin b. Abdullah’a sattıkları / 373
491 [74a-2] Âişe Hanım’ın, Abdülfettah Çelebi b. Avni’den kendisine intikal eden ev 
hissesini Hacı Süleyman b. Abdullah’a sattığı / 373







492 [74a-3] Belkıs bt. Abdullah’ın evini bey‘ bi’l-istiğlâl suretiyle Davud Ağa’nın 
nakit vakfına sattığı / 374

493 [74b-1] Mehmed’in, Abdülfettah Çelebi b. Avni’den kendisine intikal eden ev ve 
bahçe hissesini Hacı Süleyman b. Abdullah’a sattığı / 375

494 [74b-2] Yorgi v. Caniti’nin Harikopo Reis aleyhindeki alacak 
davasının reddedildiği / 375

495 [75a-1] Âişe bt. Ahmed’in, kocasından intikal eden mirası alan vekili Osman 
Çelebi’nin zimmetini ibra ettiği / 376

496 [75a-2] Harikopo Reis’in gemisindeki gemicilerin Mısır’dan getirdikleri malın 
satışından paylarını aldıklarının beyanı / 377

497 [75a-3] Saki v. Yani’nin buğday satışından Foti v. Hristo’ya borcu olduğu / 378
498 [75b-1] Resul Efendi’ye şayka kayığı satışından kalan borcunu ödemesi 
hususunda Hüseyin Reis b. Abdullah’a tembihte bulunulduğu / 378
499 [75b-2] Ahmed Çelebi b. Hacı Abdi’nin kölesi Semen bt. Kader’i sözleşmeli 
olarak âzat ettiği / 379
500 [75b-3] Murad v. Manuk’un ev hissesini kardeşi Asvador’a satması / 380
501 [75b-4] Mehmed Çelebi b. Ali’nin Mahmud Çelebi’yi vekil tayin etmesi / 380
502 [76a-1] Dağlı Reis’in ortağı Mustafa Reis’le olan fesih davasında Mustafa Reis’in 
zimmetini ibra etmesi / 381
503 [76a-2] Gemici Hüseyin b. Hamza’nın Mustafa Reis’te olan 
alacağını tahsil ettiği / 381
504 [76a-3] Nikola v. Lozo’ya olan borcunu ödemesi hususunda Yorgi v. Dimo’ya 
tembihte bulunulduğu / 382
505 [76a-4] Voyvoda Siyavuş Ağa’nın kethüdası tarafından Kasımpaşa’da ele 
geçirilen köle Yuvan için nafaka tayini / 382
506 [76b-1] Ermeni Ohan v. Agop’un Arakil v. Serkis’e hakaret ettiği / 382
507 [76b-2] Fâtıma bt. Hüseyin’e olan borcunu ödemesi hususunda İsmihan 
bt. Rüstem’e tembihte bulunulduğu / 383
508 [76b-3] Yorgi’nin Mihal v. Yorgi’ye olan borcunu ödemesi gerektiği / 383
509 [76b-4] Havva bt. Abdullah’ın Abdi b. Abdullah ile evlendiği / 384
510 [77a-1] Mehmed b. Derviş’in haksız olarak el koyduğu arsayı sahibi Mustafa 
b. Yusuf’a teslim etmesi / 384
511 [77a-2] Kostanti v. Papafil ve sairlerinin vakıf arsası üzerine bina eylediği evin 
inşasıyla ilgili keşif / 385
512 [77a-3] Kostanti v. Papafil ve sairlerinin ortaklaşa inşa ettikleri binanın 
civarındaki binalardan yüksek olduğu iddiası üzerine keşfi / 385







513 [77a-4] Yorgi v. Yani’nin esir olan Fâtıma Hatun’un kurtulması işi için kefil olan 
Alihan Çelebi’yle olan davasında anlaşma sağlandığı / 386

514 [77b-1] Ramazan b. Hayran’ın câriyesi Gülistan’ı sözleşmeli olarak 
âzat ettiği / 387

515 [77b-2] Yorgi v. Todori’nin Yanaki Reis aleyhindeki alacak 
iddiasının reddedildiği / 387

516 [77b-3] Âişe bt. Musa’ya olan borcunu ödemesi için boşandığı eşi Ali Beşe’ye 
tembihte bulunulduğu / 388

517 [77b-4] Kemah Kalesi müstahfızlarından Mehmed ve Eyüb’ün 
Mardiros v. Mıgırdiç’in timarları reâyâsı olup ödemediği vergilerini talep 
ettikleri davanın reddi / 389

518 [77b-5] Murad v. Manuk’un, vefat eden babasının terekesinden kendisine intikal 
eden hissesini kardeşi Asvador’dan teslim aldığı / 389

519 [78a-1] Âişe bt. Halil’in eşi Şaban b. Hasan’dan muhâlaa yoluyla boşandığı / 390
520 [78a-2] Dimitraki v. Manol, evini bütün müştemilatıyla Yanaki v. Papa 
Kanaka’ya sattığı / 390
521 [78a-3] Andelib bt. Abdullah’ın boşandığı eşi Ali Beşe’nin zimmetini 
ibra ettiği / 391
522 [78a-4] Mustafa Reis’in ortağı Dağlı Reis ile olan davasında 
anlaşma sağlandığı / 391
523 [78b-1] Androni v. Kiga’nın Fâtıma Sultan Vakfı’na ait arsa üzerine inşa ettirdiği 
meyhanenin keşfi / 392
524 [78b-2] Vefat eden Hasan b. Mustafa’nın Mehmed b. Receb’de olan alacağının 
vârisi Hüseyin tarafından tahsil edildiği / 393
525 [79a-1] Gülüm Hatun bt. Ali’nin evini bey‘ bi’l-istiğlâl suretiyle Emine 
bt. Mustafa’nın vasîsine sattığı / 394
526 [79a-2] Fenine bt. Dimitri’nin, evini Aleksandri v. Diti’ye sattığı / 394
527 [79a-3] Ermeni Nazar v. Kaytan’ın, Panayot’un arsası üzerinde inşa ettiği 
duvarın yıkılması / 395
528 [79b-1] Cenane bt. Abdullah’a ev bedelinden olan borcunu ödemesi hususunda 
Sâliha bt. Mehmed’e tembihte bulunulduğu / 396
529 [79b-2] Marola ve Kanaki’nin, Nikola v. Dimitri’den intikal eden evlerini 
müzayede ile Durmuş v. Petro’ya sattıkları / 397
530 [79b-3] Osman Çelebi b. Halil’in, Mavri v. Pandeli’de balık bedelinden olan 
alacak davasında sulh sağlandığı / 397
531 [80a-1] Hasan b. Mustafa’ya kefaletten dolayı olan borcunu ödemesi hususunda 
Yorgi v. Drako’ya tembihte bulunulduğu / 398







532 [80a-2] Hüseyin Kapudan’ın gemisinde yazıcı olan Siyavuş’un 
navlun bahasından topladığı paranın bir kısmını teslim etmediği 
iddiasını ispatlayamadığı / 399

533 [80a-3] Yasef v. Bedav’ın Efraim v. Haim’e olan borcunu taksitlendirdiği / 399
534 [80a-4] Todori ve Panayot v. İstati kardeşlerin müşterek evlerini İsteryani 
v. Yani’ye sattıkları / 400
535 [80b-1] Rahime bt. Murad’ın Sâlih Çelebi ve İsmail Çelebi aleyhindeki tereke 
davasının reddedildiği / 400
536 [80b-2] Yani v. İstemad’ın eşi Yasemin bt. Andriye’yi dövmeme üzerine şartlı 
talâk verdiği / 401
537 [80b-3] Havva bt. Mehmed’in eşi Himmet’i şikâyet edip, eşyasını sattığına dair 
iddiasını ispatlayamadığı / 402
538 [81a-1] İbrahim b. Bayram’ın câriyesi Zamane bt. Abdullah’ı âzat ettiği / 402
539 [81a-2] Hacı İbrahim b. Bayram’ın kölesi Rıdvan b. Abdullah’ı âzat ettiği / 403
540 [81a-3] Hacı İbrahim b. Bayram’ın kölesi Yusuf b. Abdullah’ı âzat ettiği / 403
541 [81a-4] Hacı İbrahim b. Bayram’ın kölesi Rıdvan b. Abdullah’ı âzat ettiği / 404
542 [81b-1] Hacı İbrahim b. Bayram’ın kölesi Rıdvan b. Abdullah’ı âzat ettiği / 404
543 [81b-2, Arapça] Ahmed Beşe’nin kölesini âzat ettiği / 405
544 [81b-3] Gülistan b. Abdullah’ın bazı ev eşyalarını Ahmed b. Ali’ye 
hibe ettiği / 405
545 [81b-4] Muharrem b. Ali’nin kira bedelinden dolayı alacak iddiasında 
bulunduğu Preşkova v. Yorgi ile sulh olduğu / 406
546 [82a-1] Hüseyin Beşe b. Hasan’ın fundacılar tarafından ormanlardan kesilen 
fundaların satışına engel olmaması / 406
İSTANBUL KADI SİCİLLERİ
GAL ATA MAHKEMESİ

90
NUMARALI SİCİL

(H. 1073-1074 / M. 1663)










[Kapak]
Galata Mahkemesi
14/90
Hücec
1073-1074
[Selâse] ve seb‘în ve elf Recebi’l-müreccebi’nin evâsıtından [erba‘a] ve seb‘în ve 
elf Muharremü’l-harâmının evâhirine değin bu sicillâtda olan vekāyi‘dir ki tahrîr 
olundu. Evâilinde Haşimîzâde Efendi hazretlerinindir ve nısfı Yahya Efendi haz-
retlerinindir ( ) olundu min hicreti men lehü’l-izzü ve’ş-şeref.
Görülmüşdür görülmüşdür
1073-1074 senesi hücec
Sene 1073-1074
977 senesinden bir vakfiye vardır
İşbu sicilde küllî vakfiye vardır
[İç kapak-1] Yoklanmışdır.

1 [1a-1] Gaybet-i münkatıa ile kaybolan Zeyd’in eşi Hind’in Bişr’e 
nikâhlanmasının câiz olmaması
Sikātdan Zeyd ve Amr gaybet-i münkatı‘a ile gāib olan Bekir’in zevcesi Hind’e 
Zeyd’in vefâtın  müşâhede eyledik deyû haber verdiklerinde Hind’e Zeyd’in 
vefâtına ilm hâsıl olmağla ba‘de inkızâi’l-idde nefsini Bişr’e tezvîc edip Bişr Hind’e 
( ) dâhil olmak murâd eyledikde ba‘zı kimesneler câiz ki Bekir hayâtda ola deyû 
Bişr’i Hind ile izvâc mu‘âmelesinden men‘e kādir olur mu beyân buyurula.
Olmaz
Ketebehû el-fakīr ( ) Yahya -ufiye anhu-

2 [1a-2] Divan erbabının bayramlıkları
Berâ-yı îdiyye-i erbâb-ı Dîvân

 İç kapıcılar
150 aded
Taşra kapıcılar
50 aded
Meş‘aleciler
30 aded
Pîşkeşçiler
30 aded
Mehterler
16 aded
Sakalar
30 aded

Çavuşlar 100 
aded
Solaklar
30 aded
Samsoncular
30 aded
Zağarcılar
40 aded
Sekbânlar
60 aded
Hasekiler
30 aded
Turnacılar
30 aded
Arslancılar 25 
aded
Tersâne 
çavuşlarından

20 aded
Şatırlar 20 
aded     
Yekûn 691.







3 [1a-3] Kapıcılardan Sefer Ağa’nın mahkemede muhzırbaşı atanması
İşbu bin yetmiş dört senesi Muharremü’l-harâmının yedinci günü fahrü’l-emâsil 
el-Hâc Sefer Ağa el-Bevvâb-ı sultânî mahkeme-i şerîfde muhzırbaşı ta‘yîn olun-
muşdur mübârek ola.
Fî sene 1074
Bin yetmiş üç Recebi’nden bin yetmiş dört Muharremü’l-harâmı’na değindir
1073-1074

4 [1b-1, Arapça] Defterin Galata Kadısı Seyyid Mehmed Efendi 
zamanında tutulduğu
İşbu sicilde mevcûd hücec, defâtir ve sicillât, a‘lemü’l-ulemâ’i’l-izâm efdalü’l-
fuzalâi’l-kirâm el-mümeyyiz beyne’l-helâl ve’l-harâm el-fasîl li umûri’l-havâssı 
ve’l-avâm hallâlü’l-müşkilât bi’l-fikri’s-sâkıb keşşâfü’l-mu‘dilât bi’r-re’yi’s-sâib 
yenbû‘ü’l-fazli ve’l-vera‘i ve’l-hükm, ulemâ arasında Şemîzâde? Efendi deyû 
meşhûr, medîne-i mahmiye-i Galata -ammerallâhu te‘âlâ bi’l-hayri ve’s-sa‘âde- ka-
dısı Seyyid Mehmed Efendi hazretleri zamânında vâki‘ olmuşdur bunu el-fakīr el-
hakīr ileyhi, Mehmed el-İzmirî izzet ve şeref sâhibi Hz. Peygamber’in hicretinden 
sonraki 1073 senesinde yazdı.

5 [1b-2] Babası ölen Ahmed’in masrafları için annesi Âişe bt. Receb’e 
ödeme yapılması
Mahmiye-i Galata dâhilinde Emekyemez mahallesinde sâkin iken bundan ak-
dem vefât eden Ruşen nâm kimesnenin sulbî sagīr oğlu Ahmed’in vasîsi olan 
Şahkulu Hâtun bt. Mustafa mahfil-i kazâda işbu râfi‘atü’l-vesîka Âişe bt. Receb 
nâm Hâtun mahzarında bi tav‘ihâ ikrâr ve takrîr-i kelâm edip vasîsi olduğum 
mezbûr Ahmed oğlum müteveffâ-yı mezbûr Ruşen’in oğlu olup lâkin hakk-ı 
hidâne mezbûre Âişe Hâtun’un olmağla sagīr-i mezbûr mezbûre Âişe’nin hucr 
ve terbiyesinde olmağın nafaka-i mefrûza ve kisve bahâsından mâ‘adâ sagīr-i 
mezbûrun mülk-i mevrûsu olup mahalle-i mezbûrede vâki‘ lede’l-ahâlî ve’l-
cîrân ma‘lûmü’l-hudûd menzili âhara yevmî altışar akçeye îcâr edip beher mâh 
hâsıl olan ücretinden yetmiş akçesin sagīr-i mezbûrun me’ûnet-i süknâsına ve 
mezbûre Âişe Hâtun’a edâ etmek üzre kavl ve ta‘ahhüd eyledik dedikde gıbbe’t-
tasdîk mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-mürecceb li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Siyavuş b. Abdullah ve gayruhüm







6 [1b-3] Mizistre sakinlerinden Kosta’nın meyhaneci Yorgi’nin vârisi 
olduğuna dair iddiasını ispatlayamaması
Vilâyet-i Rumeli’nde Mizistre kazâsı  sükkânından Kosta nâm zimmî mahfil-i 
mahmiye-i Galata’da bi’l-fi‘l voyvoda ve beytülmâl-i emîn olan umdetü’l-a‘yân 
Siyavuş Ağa b. Abdülmennân mahzarında bast-ı merâm edip mahmiye-i Galata 
dâhilinde meyhâneci tâifesinden iken bunda akdem hâlik olan Yorgi nâm zimmî 
hâlik oldukda zâhirde vârisi olmamak zu‘muyla mecmû‘ muhallefâtını ağa-yı 
müşârün-ileyh kabz edip hâlâ ben hâlik-i mezbûrun babası ve usûbet-i sebebiyye 
cihetinden hasren vârisi olup cümle muhallefâtı irsen bana intikāl etmekle oğ-
lum hâlik-i merkūmun muhallefâtını ağa-yı mûmâ-ileyhden taleb etmek üzre bi’l-
fi‘l Mizistre kadısı Ahmed Efendi imzâsıyla kitâb-ı naklî getirip ağa-yı mezbûrun 
muvâcehesinde feth ve kırâat olundukda bi hasebi’ş-şer‘ mazmûnunu isbâta kādir 
olmadım dedikde mâ vaka‘a bi’t-taleb ketb olundu.
Fi’l-yevmi’l-hâmis aşer min Recebi’l-mürecceb li sene selâse ve seb‘în ve elf
Şuhûdü’l-hâl: Mehmed Beşe b. Mustafa, Mustafa b. Receb, Mehmed Beşe b. Receb, 
Mehmed Yazıcı ve gayruhüm

7 [1b-4] Nikola v. Kostantin’in kızı Maryora’yı Yanaki 
v. Panayot’a nikâhlaması
Mahmiye-i Galata mahallâtından Sultan Bayezid mahallesinde sâkine Maryo-
ra nâm nasrâniyenin babası  ve velîsi Nikola v. Kostantin nâm zimmî meclis-i 
şer‘-i hatîr-i lâzımü’t-tevkīrde işbu bâ‘isü’s-sifr Yanaki v. Panayot nâm zimmî 
muvâcehesinde ikrâr ve takrîr-i kelâm edip kızım mezbûre Maryora’yı ceyyid ve 
cedîd on iki bin akçe mehr-i müeccel üzerine mezbûr Yanaki’ye tezvîc ve tenkîh 
edip ol dahi vech-i muharrer üzre tezevvüc ve kabûl etmeğin mâ vaka‘a bi’t-taleb 
ketb olundu.
Fi’l-yevmi’t-tâsi‘ aşer min Recebi’l-ferd ve sene selâse ve seb‘în ve elf
Şuhûdü’l-hâl: Mustafa Efendi b. Musli el-İmâm, Mehmed Çelebi b. Rıdvan el-
Müezzin, el-Hâc Mehmed b. Yusuf el-Yesârî, Mustafa Çelebi b. Ahmed er-Râcil, 
el-Hâc Musa b. Mustafa

8 [1b-5] İstirati Reis ile Nikola v. Yorgi arasında alacak verecek 
meselelerinin kalmaması
Vilâyet-i Anadolu’da kasaba-i Mudanya sükkânından İstirati Reis v. Aci Yorgi nâm 
zimmî mahfil-i kazâda fi’l-asl vilâyet-i Rumeli’nde Mora sancağında vâki‘ Mizist-
re kazâsına tâbi‘ Aliviro nâm karyeden olup hâlâ mahmiye-i Galata’da sâkin işbu 
râfi‘ü’l-vesîka Nikola v. Yorgi nâm zimmî muvâcehesinde ikrâr ve takrîr-i kelâm 
edip bundan akdem mezbûr Nikola’ya her müdresi yüz otuz akçeye olmak üzre elli 
beş müdre ırak cem‘an yedi bin yüz akçeye bey‘ ve teslîm ol dahi iştirâ ve tesellüm 
eyledikden sonra semen-i mezbûrun iki bin yedi yüz akçesini mezbûr Nikola’ya 
sefîne bahâsından olan yirmi beş bin akçe deynimden iki bin yedi yüz akçesine 
takās ol dahi mukāssa ve kabûl edip bâkī dört bin dört yüz akçesini ve mezbûrun 
yedine emâneten def ‘ eylediğim altı kebîr şıra fıçılarımı hâlâ mezbûrdan ahz 
ü kabz eylediğimden sonra târih-i kitâba gelinceye değin beynimizde bey‘ ü 
şirâ ve ahz ü i‘tâ cihetinden vâki‘ olan mu‘âmelâta müte‘allika âmme-i de‘âvî ve 
mütâlebâtdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledik dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘-i aşer min şehri Recebi’l-ferd li sene selâse ve seb‘în ve elf
Şuhûdü’l-hâl: Süleyman Efendi b. Nâib-i sicil, Mehmed Beşe b. Mustafa Çukadâr, 
Abdülbâkī Bey b. Hasan Ser-muhzırân, Ahmed Yazıcı b. Mehmed, Mustafa b. Re-
ceb, el-Hâc Cafer b. Yakub, Musa b. Receb

9 [1b-6, Arapça] Fâtıma ile Mustafa’nın mahkemede evlendikleri
Mahmiye-i Galata müzâfâtından Tophâne mahallâtından Cihangir mahallesinde 
sâkine Fâtıma bt. Halil nâm hâtun meclis-i şer‘-i şerîfe hâzıra olup nefsini hâmil-i 
hâze’l-kitâb Mustafa b. Ali ile tezvîc etti mezbûr Mustafa da isimleri zeyl-i kitâbda 
muharrer şâhidlerin huzûrunda râyicü’l-vakt bin akçe mehr-i müeccel ile kendi-
sini tezevvüc eyledi.
Cerâ zâlike ve hurrire fi’l-yevmi’l-hâdî ve’l-ışrîn min şehri Recebi’l-ferd sene 
selâse ve seb‘în ve elf.
Şuhûdü’l-hâl: Musli b. Bekir?, Ali b. Mustafa, Muharrem b. Hasan, el-Hâc Ahmed 
b. el-Hâc Mustafa, Hürrem b. Receb, Emrullah b. Mehmed, Zülfikār b. İbrahim, 
Âbid b. Mustafa, Muharrem b. Receb

10 [2a-1] Arakil v. Murat’ın Ekmekçi Parsuk’a olan borcunu 
ödemesi gerektiği
Kasaba-i Beşiktaş’da habbâz tâifesinden işbu râfi‘ü’s-sifr Parsuk v. Şadik nâm Er-
meni mahfil-i kazâda mahmiye-i Galata bezzâzistân ahâlîsinden Arakil v. Murat 
nâm Ermeni muvâcehesinde üzerine da‘vâ ve takrîr-i kelâm edip mezbûr Ara-
kil zimmetinde cihet-i karz-ı şer‘îden on bir bin yüz yirmi akçe hakkım olup ta-
leb eylediğimde edâdan imtinâ‘ eder hattâ mezbûr Arakil’i mezbûrun dokuz bin 
akçesini mukaddemâ zimmetinde bana deyni olduğunu şuhûd mahzarında ikrâr 
dahi eylemişdir hâlâ merkūma suâl olunup alıverilmesi matlûbumdur dedikde 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine bey-
yine taleb olundukda udûl-i ricâlden olup mahmiye-i mezbûre sükkânından As-
vader v. Manik ve Karabet v. Manik nâm Ermeniler li ecli’ş-şehâde meclis-i şer‘a 
hâzırân olup istişhâd olunduklarında fi’l-vâki‘ mezbûr Arakil’i mukaddemâ bizim 
huzûrumuzda müdde‘î-i merkūm Parson cihet-i merkūmeden dokuz bin akçe 
zimmetimde deynim vardır deyû ikrâr ve i‘tirâf edip bizi istişhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyete şerâiti’l-kabûl şehâdetleri makbûle oldukdan 
sonra ziyâde müdde‘âsını mübeyyine beyyine taleb olundukda ityân-ı beyyine 
için istimhâl etmeğin mehl-i şer‘î ile ba‘de’l-imhâl meblağ-ı mezbûr dokuz bin ak-
çenin edâsıyla mezbûr Arakil ilzâm olunup mâ vaka‘a bi’t-taleb ketb olundu.
Fi’l-yevmi’l-hâdî ve ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Süleyman Efendi en-Nâib, Musa b. Receb, Mustafa b. Receb, Emrul-
lah b. Mehmed, Zülfikār b. İbrahim

11 [2a-2, Arapça] Hasan b. Ahmed’in Rus asıllı câriyesini âzat ettiği
Mahmiye-i Üsküdar mahallâtından Bulgurlu mahallesi sükkânından Hasan b. 
Ahmed nâm kimesne meclis-i şer‘-i şerîf ve mahfil-i dîn-i münîf el-masûn ani’t-
tağyîr ve’t-tahrîfe hâzır olup kendisine rıkkını mu‘terife olan, orta boylu, açık kaşlı, 
elâ gözlü, Rusiyyetü’l-asl hâmile-i hâzihi’l-vesîka Belkıs bt. Abdullah nâm câriye-i 
memlûkesini, hasbeten lillâhi te‘âlâ ve taleben li merzâtihî yevme yestezıllü’l-mer’u 
tahte sadakātihî, âzâd ve tahrîr ettiğini ikrâr ve i‘tirâf eyledi. Câriye-i merkūme bu 
sûretle sâir harâir-i asliyyât-ı mükellefât gibi hürre oldu. Efendilerin utekā üze-
rinde şer‘an sâhib oldukları velâ hakkından gayrı üzerinde kimesnenin bir hakkı 
kalmadı.
Cerâ zâlike ve hurrire fi’l-yevmi’l-ışrîn min Recebi’l-ferd sene selâse ve seb‘în 
ve elf.
Şuhûdü’l-hâl: Süleyman b. Mustafa, Ali b. Ahmed, Âbid b. Mustafa, Emrullah b. 
Mehmed, Mustafa b. Receb, Musa b. Receb, Muharrem b. Receb

12 [2a-3] Galata’da devlet tarafından satılan arsayı 
müştereken alan İngiliz, Fransız tercümanları ile diğerlerinin 
hisselerinin belirlenmesi
Husûs-ı âti’l-beyânın mahallinde tahrîri iltimâs olunmağın savb-ı şer‘den 
mefharü’l-müderrisîni’l-kirâm Abdülgaffâr Efendi irsâl olunup ol dahi hâssa 
mi‘mârlarından üstâd  Şaban b. Veli ve zeyl-i kitâbda muharrerü’l-esâmî olan 
müslimîn ile mahmiye-i Galata dâhilinde vâki‘ bir tarafdan Yani ve Yorgi nâm 
zimmîler fırını ve ba‘zan Serdâr Mustafa mülkü ve bir tarafdan Andoni zimmî 
mülkü ve bir tarafdan ba‘zan tarîk-i âm ve bir tarafdan Sabri Mehmed Efendi mül-
kü ve bir tarafdan Mi‘mâr Ağa mülkü ve ba‘zan Andonaki mülkü ile mahdûd ve 
San Françesko kilisesi demekle ma‘rûf kilise arsasının üzerine varıp akd-i meclis-i 
şer‘-i şerîf eyledikde ashâb-ı hâze’s-sifr İngiliz tercümânı Andonaki v. İstefani 
Fransız tercümânı Tomazo v. Batişta ve Kaspar v. Anton ve Françesko v. Aleksi ve 
Domeniko v. Cuvan ve Nikoroz v. Franko ve Cuvan v. Karlo nâm zimmîler meclis-i 
ma‘kūd-ı mezbûrda her biri takrîr-i kelâm ve ta‘bîr ani’l-merâm edip bundan ak-
dem arsa-i mezbûre ba‘de’l-harîk taraf-ı mîrîden zabt olunup yine cânib-i mîrîden 
âhara bey‘ olundukda arsa-i mezbûreyi semen-i ma‘lûme cümlemiz ale’l-iştirâki’s-
seviy almışidik, hâlâ arsa-i merkūme mesâha olunup her birimizin hissesi ta‘yîn 
ve tahsîs ve alâmât-ı fâsıla vaz‘ olunmak matlûbumuzdur dediklerinde mi‘mâr-ı 
merkūm arsa-i mezkûreyi mesâha eyledikde bennâ zirâ‘ ile bi hesâb-ı şatrancî 
beş bin kırk zirâ‘a bâliğ olup zikr olunan beş bin kırk zirâ‘ arsa yedi sehim i‘tibâr 
olunup her sehime beş yüz yirmişer zirâ‘ arsa isâbet eylediği mütebeyyin olduk-
dan sonra arsa-i mahdûd-ı mezbûrdan olup bir tarafdan müşterek duvar ile Sabri 
Mehmed Efendi mülkü ve bir tarafdan mezbûrân Yani ve Yorgi’nin mülkü olan 
fırın ve bir tarafdan mezbûrân Kaspar ve Françesko hisselerine ta‘yîn olunan arsa 
ve bir tarafdan tarîk-i âm ile mahdûd bin dört yüz kırk zirâ‘ arsa merkūmân An-
donaki ve Tomazo hisselerine ta‘yîn ve tahsîs olunup yine bir tarafdan mezbûrân 
Andonaki ve Tomazo’ya ta‘yîn olunan arza ve bir tarafdan serdâr-ı mezbûr Musta-
fa Çelebi mülkü ve ba‘zan merkūm Nikoroz tasarrufunda olan vakıf mahzen ve bir 
tarafdan merkūmân Nikoroz ve Domeniko’ya ta‘yîn olunan arsa ve bir tarafdan 
tarîk-i âm ile mahdûd ve iki bi’r-i mâyı müştemil bin dört yüz kırk zirâ‘ arsa dahi 
mezbûrân Kaspar ve Françesko hisselerine ta‘yîn ve tahsîs olunup ve yine bu ta-
rafdan mezbûrân Kaspar ve Françesko’ya ta‘yîn olunan arsa ve bir tarafdan tarîk-i 
âm ve bir tarafdan mi‘mâr Ağa ve ba‘zan Andonaki mülkü ve bir tarafdan merkūm 
Cuvan’a ta‘yîn olunan arsa ile mahdûd bir sarnıcı müştemil bin dört yüz kırk zirâ‘ 
arsa mezbûrân Nikoroz ve Domeniko hisselerine ta‘yîn ve tahsîs olunup ve yine 
bir tarafdan mezbûrân Nikoroz ve Domeniko’ya ta‘yîn olunan arsa ve iki tarafdan 
Andonaki mülkü ve bir tarafdan tarîk-i âm ile mahdûd yedi yüz yirmi zirâ‘ arsa 
dahi merkūm Cuvan’ın hissesine ta‘yîn ve tahsîs olundukdan sonra mezbûrûnun 
her biri ta‘yîn olunan hisselerini ba‘de’l-ikrâr ve alâmât-ı fâsıla vaz‘ olundukdan 
sonra meclis-i mezbûrda kabz ve tesellüm ve kabûl eylediklerini mûmâ-ileyh 
efendi ol mahalde ketb ve tahrîr ba‘dehû hüddâm-ı mahkemeden olup kendi ile 
ma‘an mahall-i mezbûre irsâl olunan Mehmed Beşe b. Mustafa ile gelip meclis-i 
şer‘a alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis aşer min Recebi’l-ferd sene selâse ve seb‘în ve elf
Şuhûdü’l-hâl: Mustafa b. Süleyman, Mehmed Bey b. Ali, Mehmed b. Abdullah, 
Mustafa b. Receb, Emrullah b. Mehmed, Mehmed b. Receb ve gayruhüm

13 [2a-4] Zafiri bt. Yakomi’nin Malamatine ile olan alacak 
davasının sona ermesi
Mahrûsa-i Galata İstanbul hısnı  ebvâbından Ayakapısı  dâhilinde sâkine Zafi-
ri bt. Yakomi nâm nasrâniye mahfil-i kazâda bâ‘isetü hâze’l-vesîka Malamati-
ne bt. (  ) nâm nasrâniye tarafından sulh-i câi’z-zikre ve bedelini def ‘a sâbitü’l-
vekâle vekîli ve vasî olan Nikola v. Hristo nâm zimmî muvâcehesinde ikrâr ve 
takrîr-i kelâm edip mülk-i mevrûsum olan bir benefşe çukaya kaplı bir sansar 
paçası ve bir mâî kutnî kaftan ve bir dârâyî kaftanımı müvekkile-i merkūmeye bi 
tarîki’l-emâne def ‘ ve teslîm ol dahi kabz ve tesellüm edip hâlâ eşyâ-i merkūmeyi 
müvekkile-i mezbûreden taleb ve da‘vâ etmekle beynimizde münâza‘ât-ı kesîre 
ve muhâsamât-ı şedîde vâkı‘a oldukdan sonra vesâtat-ı muslihîn ile mezbûre Ma-
lamatine da‘vâ-yı mezkûremden beni bin akçe üzerine sulh eyledikde ben dahi 
sulh-i mezbûru kabûl ve bedeli olan meblağ-ı mezbûr bin akçeyi vekîl-i mezbûr 
Nikola yedinden tamâmen ahz ü kabz edip eşyâ-i mezkûreye müte‘allika âmme-i 
da‘vâdan müvekkile-i mezbûre Malamatine’nin zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tasdîki’l-mer‘î mâ vaka‘a bi’t-taleb 
ketb olundu.
Fi’l-yevmi’s-sânî ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mehmed Çavuş b. Mehmed el-Mübâşir, Musa b. Receb, Âbid b. 
Mustafa, Emrullah b. Mehmed, Muharrem b. Receb ve gayruhüm

14 [2b-1, Arapça] Kocasından haber alınamayan Fâtıma bt. Mustafa adlı 
kadına nafaka takdir edildiği
Mahmiye-i Galata mahallâtından Yolcuoğlu mahallesinde sâkine olan Fâtıma bt. 
Mustafa nâm hâtun meclis-i şer‘-i şerîf ve mahfil-i dîn-i münîf el-masûn ani’t-
tağyîr ve’t-tahrîfe hâzıra olup Mustafa b. Abdullah nâm gāib zevcinin kendisine 
nafaka veya nafaka cinsinden bir şey bırakmadığına Allâhü te‘âlâ adına yemîn 
ettiğinde hâkim-i muvakki‘ a‘lâ hâze’l-kitâb, mezbûrenin nafakası, kisvesi ve sâir 
havâic-i lâzımesi için zeyilde mezkûr târihden i‘tibâren gāib-i mezbûr zevci üze-
rine râyicü’l-vakt on akçe farz ve takdîr etti. Hâkim-i mûmâ-ileyh sonra meblağ-ı 
mefrûz-i mezbûrun nefsine sarfına ve vakt-i hâcetde istidâne edip lede’z-zafer 
zevc-i gāibine rücû‘una merkūme Fâtıma’ya izin verdi.
Cerâ zâlike ve hurrire fi’l-yevmi’s-sânî min şehri Recebi’l-ferd sene selâse ve seb‘în 
ve elf.
Şuhûdü’l-hâl: Abdülkerim Efendi b. Mahmud, Mustafa Çelebi b. Receb, Musa 
Beşe b. Receb, Muharrem b. Receb, Ahmed Yazıcı b. Mehmed, Mehmed Beşe b. 
Çukadâr, Âbid b. Mustafa, Siyavuş b. Abdullah, el-Hâc Mehmed b. Hüseyin el-
Haffâf, Mehmed Çelebi b. Abdi, el-Hâc Cafer b. Yakub, Emrullah b. Mehmed

15 [2b-2] Muharrem b. Abdullah’ın Ahmed Beşe’ye olan borcunu ödemesi
Uncu tâifesinden bâ‘isü hâzihi’l-kitâb Ahmed Beşe b. Abdullah mahfil-i kazâda 
Muharrem b. Abdullah mahzarında üzerine da‘vâ ve takrîr-i kelâm edip mezbûr 
Muharrem zimmetinde yedimden müşterâ ve makbûzu beynimizde keyli ma‘lûm 
un bahâsından ba‘de külli hesâb iki bin sekiz yüz akçe hakkım olup taleb eyledi-
ğimde edâdan imtinâ‘ eder suâl olunup alıverilmesi matlûbumdur dedikde gıbbe’s-
suâl mezbûr Muharrem cevâbında fi’l-vâki‘ müdde‘î-i mezbûrun yedinden iştirâ 
ve kabz eylediğim keyli beynimizde ma‘lûm dakīk semeninden ba‘de külli hesâb 
zimmetimde mezbûre iki bin sekiz yüz akçe vâcibü’l-edâ ve lâzımü’l-kazâ deynim 
vardır deyû bi tav‘ihî ikrâr ve i‘tirâf etmeğin alâ mûcebi ikrârihî meblağ-ı mezbûru 
müdde‘î-i mersûme edâ ve teslîme merkūm Muharrem’e tenbîh birle mâ vaka‘a 
ketb olundu.
Fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, el-Hâc Cafer b. 
Yakub, Âbid b. Mustafa ve gayruhüm

16 [2b-3] Yağkapanı bakkallarından Yani v. Yorgo’nun vârislerinin miras 
davasında beytülmâl görevlisiyle sulh sağlandığı
Vilâyet-i Rumeli’nde Mizistre kazâsına tâbi‘ Seçre nâm karye sâkinlerinden olup 
bundan akdem mahrûsa-i Galata’da Yağkapanı kurbunda bakkal iken hâlik olan 
Kurubalık demekile ma‘rûf Yani v. Yorgo’nun verâseti li ebeveyn kız karındaşı Ve-
ledon nâm nasrâniye ile li ebeveyn ammisi oğlu Mihal v. Mavridi nâm zimmîye 
münhasıra olduğu şer‘an zâhir olmağla merkūmân Veledon ve Mihal tarafların-
dan husûs-ı âti’l-beyânı da‘vâ ve talebe ve inde’l-hükkâm mürâfa‘a ve reddi cevâba 
ve lâzım gelir ise sulhe ve bedel-i sulhü ahz ü kabza ve kendilere îsâle Papa Yani 
ve Alfosta nâm zimmîler vekîl oldukları yedlerinde nakl-i şer‘î ile sâbit ve zâhir 
olduklarından sonra vekîlân-ı merkūmân Papa Yani ve Alfosta mahfil-i kazâda 
mahrûsa-i merkūmede bi’l-fi‘l voyvoda ve beytülmâl emîni olan umdetü’l-emâcid 
ve’l-a‘yân Siyavuş Ağa’nın kethüdâsı işbu râfi‘ü’l-kitâb İsmail Ağa mahzarında her 
biri bi’l-vekâle ikrâr ve takrîr-i kelâm edip merkūm Yani hîn-i helâkinde vârisleri 
bu tarafda mevcûd olmamağla muhallefâtından müvekkil-i mûmâ-ileyh Siyavuş 
Ağa işbu hâzır bi’l-meclis müsellim Nikola v. Nikite nâm zimmî yediyle yetmiş 
bin akçesini ber mûceb-i defter-i kassâm bi’l-emâne ahz ü kabz etmekle biz dahi 
meblağ-ı merkūmu vekâletimiz hasebiyle emîn-i müşârün-ileyhden da‘vâ ve ta-
leb eylediğimizde beynimizde münâza‘ât-ı kesîre vâkı‘a olmuşidi el-hâletü hâzihî 
vesâtat-ı muslihîn ile meblağ-ı merkūmdan otuz beş bin akçe üzerine bizi sulh 
eylediklerinde biz dahi bi’l-vekâle sulh-i merkūmu kabûl ve bedel-i sulh olan 
meblağ-ı mezbûrdan otuz bin akçesini vekîl-i mezbûr İsmail Ağa yedinden ve 
beş bin akçesini hâzır bi’l-meclis müsellim Nikola yedinden ki cem‘an otuz beş 
bin akçeyi bi’t-tamâm ve’l-kemâl ahz ü kabz edip meblağ-ı bâkī otuz beş bin 
akçe da‘vâsından müvekkil-i mûmâ-ileyh Siyavuş Ağa’nın ve merkūm müsellim 
Nikola’nın zimmetlerini ibrâ-i âm ve kātı‘ü’n-nizâ‘la ibrâ ve iskāt eyledik dedikle-
rinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mehmed Bey b. Ali el-Cündî, Osman Bey b. Abdullah, Mahmud b. 
Mehmed, Mustafa b. Osman, el-Hâc Mehmed b. Ali, Hüseyin b. Receb, Mansur 
Çelebi b. Mustafa Ağa, İbrahim b. Abdülbâkī, İsmail Bey b. Mehmed ve gayruhüm.

17 [2b-4] Ali Beşe b. Abdullah ve eşinin kirası vakfa ait evlerini Siyami 
Beşe b. İbrahim’e devretmeleri
Mahmiye-i Galata müzâfâtından kasaba-i Beşiktaş’a tâbi‘  Kara Yani bahçesi di-
mekle ma‘rûf Hadîka-i sultânî kurbunda vâki‘ Çakır Baba mahallesi sükkânından 
olup kendi tarafından asîl ve zevcesi Fâtıma bt. İbrahim nâm hâtun tarafın-
dan husûs-ı âti’l-beyânı ikrâra vekîl olup mezbûreyi ma‘rifet-i şer‘iyye ile ârifân 
Mustafa b. Durmuş ve Seydi Ali b. Mustafa şehâdetleri ile şer‘an vekâleti sâbite 
olan Ali Beşe b. Abdullah meclis-i şer‘-i hatîr lâzımü’t-tevkīrde işbu râfi‘ü’l-kitâb 
Siyâmi Beşe b. İbrahim mahzarında bi’l-asâle ve bi’l-vekâle ikrâr-ı tâm ve takrîr-i 
kelâm edip ashâb-ı hayrâtdan Süleyman b. Abdullah ile Nurpaşa nâm hâtunun 
tevliyyet ve gallesini mescid-i mezbûrda imâm olanlara şart ve ta‘yîn eylediği 
evkāflarından olup mahalle-i merkūmede vâki‘ iki tarafdan mahalle-i mezbûre 
imâmına meşrût olan vakıf menzil ve bir tarafdan umdetü’l-mevâli’l-izâm İshak 
Efendi hazretlerinin tasarrufunda olan vakıf menzil ve bir tarafdan tarîk-i âm ile 
mahdûd ve iki bâb tahtânî odaları ve kenîfi ve zât-ı eşcâr-ı müsmire ve gayr-ı müs-
mire cüneyne ve müşârün-ileyh İshak Efendi ile müşterek sokak kapısını müş-
temil icâre-i mu‘accele ve ayda yirmişer akçe ücret-i müeccele ile ale’l-iştirâki’s-
seviy müvekkile-i mezbûre Fâtıma ile tasarrufumuzda olan menzilimin hakk-ı 
tasarrufunu ma‘rifet-i mütevellî ile vakf-ı mezbûr ile iki yüz on kıt‘a esedî guruş 
bedel mukābelesinde merkūm Siyâmi Beşe’ye ferâğ ve tefvîz edip ol dahi vech-i 
muharrer üzre tefevvuz ve kabûl eyledikden sonra bedeli olan meblağ-ı mezbûr 
iki yüz on esedî guruşu yedinden bi’t-tamâm ve’l-kemâl ahz ü kabz eyledik ba‘de’l-
yevm menzil-i mahdûd-ı mezkûr merkūm Siyâmi Beşe’nin hakk-ı müfevvazıdır 
keyfe mâ yeşâ’ ve yehtâr mutasarrıf olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf.
Şuhûdü’l-hâl: Ali Efendi b. Mehmed, Ahmed Yazıcı b. Mehmed, Hüseyin b. Ab-
dullah, Mustafa b. Receb, el-Hâc Cafer b. Yakub, Muharrem b. Receb ve gayruhüm

18 [3a-1] Ahmed b. Osman’ın eşi Fâtıma bt. Maden’den muhâlaa 
yoluyla boşandığı
Fi’l-asl vilâyet-i Anadolu’da vâki‘  Göçi kazâsına tâbi‘ Hasan Işık nâm karyeden 
olup hâlâ mahmiye-i Galata’da Câmi‘-i Kebîr mahallesinde sâkin Ahmed b. Osman 
nâm kimesne meclis-i şer‘-i hatîr lâzımü’t-tevkīrde yine vilâyet-i mezkûrede vâki‘ 
Beyşehri kazâsına tâbi‘ Tokna nâm karyede sâkine işbu râfi‘atü’l-vesîka Fâtıma bt. 
Maden nâm hâtun tarafından husûs-ı âti’l-beyânı tasdîka vekîl olup bimâ hüve 
nehcü’s-sübût şer‘an vekâleti sâbite olan Musli b. el-Hâc Abdünnebi nâm kimes-
ne mahzarında ikrâr ve takrîr-i kelâm edip müvekkile-i mezbûre Fâtıma Hâtun 
bundan akdem zevce-i menkûham olmağla târih-i kitâbdan bir sene mukad-
dem zimmetimde mütekarrir ve ma‘kūdun aleyh olan iki yüz akçe mehr-i mü-
eccelinden ve nafaka-i iddet ve me’ûnet-i süknâsından fâriğa olmak üzre benim 
ile muhâla‘a-i sahîha-i şer‘iyye ile hul‘ oldukda ben dahi minvâl-i muharrer üzre 
olan hul‘u kabûl eylediğimden sonra zevciyyete müte‘allika da‘vâdan her birimiz 
âharın zimmetini ibrâ-i âm ile ibrâ ve iskāt eylemişidik, hâlâ müvekkile-i mezbûre 
Fâtıma Hâtun târih-i mezkûrdan beri vech-i meşrûh üzre benden mutallakadır 
benim kat‘â alâka ve medhalim yokdur dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’s-sânî ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Mehmed Beşe b. Mustafa Dede, Ali b. Bahçeli, Muharrem b. Receb, 
Ali Beşe b. Hüseyin, Musa b. Ali

19 [3a-2] Sâime bt. el-Hâc Mustafa’nın muhâlaa yoluyla eşi Musa 
Beşe’den boşanması
Mahrûsa-i Galata’ya tâbi‘ kasaba-i Tophâne’de Tomtom mahallesinde sâkine 
Sâime bt. el-Hâc Mustafa nâm hâtun meclis-i şer‘-i hatîr-i lâzımü’t-tevkīrde 
Akdeniz’de vâki‘ Molova nâm kasaba sükkânından olup mezbûrenin zevci Musa 
Beşe b. Hasan nâm kimesne tarafından hul‘-ı âti’l-beyânı ikrâra vekîl olup Hü-
seyin Beşe b. Hasan ve İbrahim Reis b. Mustafa nâm kimesneler şehâdetleri ile 
şer‘an vekâleti sâbite olan işbu râfi‘ü’l-kitâb Hüseyin Beşe b. Musa nâm kimes-
ne mahzarında bi tav‘ihâ ikrâr ve takrîr-i kelâm edip zevcim merkūm zimme-
tinde mütekarrir ve ma‘kūdun aleyh olan bin akçe mehr-i müeccelimden ve 
nafaka-i iddet-i mu‘ayyene-i ma‘lûme ve me’ûnet-i süknâmdan fâriğa olmak 
üzre muhâla‘a-i sahîha-i şer‘iyye ile muhâla‘a edip vekîl-i merkūm Hüseyin 
Beşe dahi müvekkili için hul‘-ı mezbûru kabûl eyledikden sonra zevciyyete ve 
gayra müte‘allika âmme-i de‘âvîden mezbûr Musa Beşe’nin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde mâ vaka‘a bi’t-taleb ketb 
olundu.
Fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Ahmed Efendi b. Ali, Abdülbâkī Ağa Ser-muhzırân, el-Hâc Mus-
tafa b. Halil, Mustafa b. Receb, Süleyman Efendi b. (…), Ahmed b. Mehmed ve 
gayruhüm

20 [3a-3] Sürûri Efendi mahallesinden Safiye bt. Ahmed’in kötü bir 
kadın olduğunun mahalle halkı tarafından tasdik edildiği
Dergâh-ı âlî  -dâme mahfûfen bi’l-me‘âlî-  çavuşlarından Hüseyin Çavuş  b. 
Ahmed yediyle buyruldu-yı şerîf vârid olup mazmûn-ı şerîfinde kasaba-i 
Kasımpaşa’da Sürûrî Efendi mahallesinde sâkine Safiye bt. Ahmed nâm hâtunun 
keyfiyyet-i hâli ahâlî-i mahalle-i mezbûreden tefahhus ve istihbâr olunup 
vukū‘u üzre Dîvân-ı hümâyûna i‘lâm oluna deyû buyurulmağın imtisâlen li’l-
emr ahâlî-i mahalle-i mezbûre ahâlîsinden İbrahim Efendi b. Mustafa el-İmâm 
ve Ali b. Mustafa ve Ahmed Beşe b. Himmet ve Mustafa b. Ahmed ve Osman 
Beşe b. Mehmed ve Mustafa Çelebi b. Mehmed ve Mehmed Çelebi b. Ali ve 
Müstakīm Beşe b. Abdullah nâm kimesneler ile mezbûre Safiye Hâtun meclis-i 
şer‘a ihzâr olunup mezbûre Safiye Hâtun’un keyfiyyet-i hâli istihbâr olundukda 
her biri mezbûre Safiye Hâtun muvâcehesinde fi’l-vâki‘ mezbûre Safiye Hâtun 
kendi hâlinde olmayıp ve kendiye ecnebî olanlardan tehâşîsi olmayıp şenâ‘atle 
müte‘ârifedir ve’l-hâsıl iyi kimesne değildir deyû her biri mezbûrenin sû-i hâlini 
alâ tarîki’ş-şehâde haber verdiklerinde ber mûceb-i fermân-ı âlî vâki‘ hâl ketb 
ve terkīm olundu.
Fi’l-yevmi’s-sâlis ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Ali Çavuş b. Rıdvan, Ahmed Yazıcı b. Mehmed, Mustafa b. Receb, 
Mehmed b. Receb, Âbid b. Mustafa, Emrullah b. Mehmed, Musa b. Receb







21 [3a-4] Kerime bt. Abdurrahman’ın muhâlaa yoluyla eşi Abdülâl 
b. Mehmed’den boşanması
Mahmiye-i Galata’da Alaca Mescid mahallesinde sâkine Kerime bt. Abdurrahman 
nâm hâtun meclis-i şer‘de işbu râfi‘ü’l-kitâb el-Hâc Abdülâl b. Mehmed nâm ki-
mesne mahzarında ikrâr ve takrîr-i kelâm edip mezbûrun zimmetinde mütekar-
rir olan beş yüz akçe mehr-i müeccelimden ve nafaka-i iddetimden ve me’ûnet-i 
süknâmdan fâriğa olmak üzre mezbûr el-Hâc Abdülâl ile muhâla‘a-i sahîha-i 
şer‘iyye ile muhâla‘a edip ol dahi hul‘-ı merkūmu kabûl eyledikden zevciyyete mü-
te‘allika âmme-i da‘vâdan mezbûr el-Hâc Abdülâl’in zimmetini ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu
Fi’l-yevmi’r-râbi‘ ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Mehmed b. Abdi, Zülfikār b. İb-
rahim ve gayruhüm

22 [3a-5] Yağkapanı bakkallarından Yani v. Yorgo’nun vârislerinin 
miraslarını teslim aldıkları
Vilâyet-i Rumeli’nde Mizistre kazâsına tâbi‘ Seçre nâm karye sâkinlerinden olup 
bundan akdem mahrûsa-i Galata’da Yağkapanı kurbunda bakkal tâifesinden iken 
hâlik olan Kuru Balık demeğiyle ma‘rûf Yani v. Yorgo’nun verâseti li ebeveyn kız 
karındaşı Veloda nâm nasrâniye ile li ebeveyn ammisi oğlu Mihal v. Mavridi nâm 
zimmîye münhasır olduğu şer‘an zâhir olmağla mezbûrân Veloda ve Mihayil ta-
raflarından husûs-ı âti’l-beyânı da‘vâ ve talebe ve lede’l-hükkâm mürâfa‘a ve redd-i 
cevâba ve sulh ve ibrâya ve bedel-i sulhü ahz ü kabza ve kendilere îsâle vekîller 
olup kazâ-i mezbûrede hilâfete müvellâ olan Mehmed Efendi b. Ahmed tara-
fından nakl-i şer‘î ile vekâletleri a‘lemü’l-ulemâ’i’l-izâm, efdalü’l-fuzelâi’l-fihâm, 
hallâlü müşkilâti’d-dîniyye, keşşâfü mu‘dilâti’l-yakīniyye bi’l-fi‘l Rumeli Kazaskeri 
taraf-ı bâhirü’ş-şereflerinden umûr-ı şer‘iyye istimâ’ına memûr olan Yakub Efen-
di huzûrunda sâbit ve zâhir olup yedlerine hüccet-i şer‘iyye verilen Papa v. Yana-
ki ve Anağnaşte nâm zimmîler mahfil-i kazâya terâfu‘ hâze’l-kitâb müsellim Ni-
kola v. Nikite nâm zimmî cevâbında her biri ikrâr ve takrîr-i kelâm edip hâlik-i 
mezbûrun hîn-i helâkinde üzerinde mevcûd bulunan muhallefâtından merkūm 
Nikola yetmiş eşyâsını kabz edip meblağ-ı merkūm yetmiş beş bin akçeyi Galata 
voyvodası Siyavuş Ağa merkūm Nikola yedinden beytülmâle âid olmak zu‘muyla 
ahz ü kabz edip biz dahi vekâletimiz hasebiyle meblağ-ı merkūmu mezbûr Nikola 
ve voyvodadan taleb ve da‘vâ eylediğimizde beynimizde münâza‘ât-ı kesîre vâkı‘a 
olmuşdu el-hâletü hâzihî beynimizde muslihûn tavassut edip meblağ-ı mezbûr 
yetmiş beş bin akçeden otuz beş bin akçeye bizi sulh eylediklerinde biz dahi sulh-i 
mezbûru kabûl ve bedeli olan otuz beş bin akçenin otuz bin akçesini voyvoda Si-
yavuş Ağa yedinden beş bin akçesini merhûm Nikola yedinden ahz ü kabz edip 
mâ‘adâdan merkūm Nikola’nın ve voyvoda-i müşârün-ileyhin zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledik dediklerinde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mehmed Bey b. Ali el-Cündî, Osman Bey b. Abdullah, Mahmud b. 
Mehmed, Mustafa b. Osman, Mansur Çelebi b. Mustafa, İbrahim b. Abdülbâkī, İs-
mail Bey b. Hamza, el-Hâc Mustafa b. Abdullah ve gayruhüm

23 [3b-1] Sonradan müslüman olan Ramazan b. Abdullah’ın kızı olup 
Ömer Beşe’nin evinde yetişen Martava’nın müslüman olmadan 
öldüğü için kilise tarafından defnine karar verildiği
Mahmiye-i Galata’da Sultan Bayezid mahallesinde sâkin işbu râfi‘ü’l-kitâb Ömer 
Beşe b. Abdullah meclis-i şer‘-i hatîr-i lâzımü’t-tevkīrde takrîr-i kelâm ve ta‘bîr 
ani’l-merâm edip bundan akdem mahalle-i mezbûre ahâlîsinden olup şeref-i 
İslâm ile müşerref olan gāib ani’l-meclis Ramazan b. Abdullah’ın sulbiye kızı olup 
hucr ve terbiyemde iken hâlen hâlike olan Martava nâm nasrâniye babası mezbûr 
Ramazan İslâm ile müşerref olduğu hînde yirmi yaşından mütecâviz olup hâlâ 
küfrü hâlinde hâlike olmuşdur vâki‘ hâl ahâlî-i mahalleden istihbâr olunup ha-
berleri tahrîr ve hâlike-i mezbûrenin cenâzesini papazları ihrâc ve defne izin ve-
rilmesi murâdımdır dedikde mahalle-i mezbûrenin imâmı olan Mustafa Efendi b. 
Musa ve Mehmed Beşe b. Abdullah nâm kimesneler li ecli’l-istihbâr meclis-i şer‘a 
hâzırân olup isre’l-istihbâr fi’l-vâki‘ hâlike-i mezbûre Martava babası mezbûr Ra-
mazan İslâm ile müşerref olduğu hînde yirmi yaşından mütecâviz olup hâlâ küf-
rü hâlinde hâlike olmuşdur deyû her biri alâ tarîki’ş-şehâde haber vermeğin mâ 
vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehr-i Recebi’l-ferd li sene selâse ve seb‘în ve elf.
Şuhûdü’l-hâl: El-Hâc Cafer b. Yakub, es-Seyyid Mustafa Efendi b. el-İmâm, Em-
rullah b. Mehmed, Hüseyin b. Mirza, Musa b. Receb, Mustafa b. Receb

24 [3b-2] Haçador v. Gazel’in yeğeni Kirkor’un bazı kişilerce değirmen 
çarkına atılarak öldürüldüğü iddiasını ispatlayamaması
Vilâyet-i Anadolu’da Divriği kazâsına tâbi‘  Zahra nâm karye re‘âyâsından 
olup mahrûsa-i Galata hısnı  ebvâbından Azebkapısı dâhilinde vâki‘  etmekçi 
dükkânında sâkin iken hâlik olan Kirkor v. Asvader nâm Ermeni’nin ammisi ve 
usûbet-i nesebiyye cihetinden hasren vârisi olan Haçador v. Gazel nâm Ermeni 
mahfil-i kazâda zikr olunan dükkânda sâkine tâife-i merkūmeden ashâb-ı hâze’s-
sifr Kirkor v. İpek ve Bağdasar v. Ohan ve Vartan v. Aslan ve Ohan v. İpek ve Murat 
v. Asvader nâm Ermeniler muvâcehelerinde üzerlerine da‘vâ ve takrîr-i kelâm edip 
merkūm Kirkor mukaddemâ mezbûrun zikr olunan dükkânında değirmen çar-
kına ilkā etmeleri ile helâk olmağın mezbûrun dem ve diyeti merkūmûndan taleb 
ederim suâl olunup takrîrleri tahrîr ve mûceb-i şer‘îsi icrâ olunmak matlûbumdur 
dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübey-
yine beyyine taleb olundukda ityân-ı beyyineden izhâr-ı acz edip yemîn teklîf 
olunsun dedikde mezbûrların her birine hâlik-i merkūm Kirkor’u zikr olunan de-
ğirmen çarkına ilkā eylemediklerine merkūmûn Kirkor ve Bağdasar ve Vartan 
ve Ohan ve Murat’a yemîn teklîf olundukda anlar dahi alâ vefki’l-mes’ûl yemîn 
billâhi’llezî enzele’l-İncîle alâ İsa -aleyhi’s-selâm- etmeleri ile müdde‘î-i merkūm 
Haçador’u bî-vech ta‘arruzdan men‘ birle mâ vaka‘a bi’t-taleb ketb olundu
Fi’l-yevmi’s-sâlis aşer min Recebi’l-ferd li sene selâse ve seb‘în ve elf.
Şuhûdü’l-hâl: Mehmed Efendi el-Kadı, Nasuh Efendi el-Kadı, Mehmed Çelebi b. 
el-Kâtib, Mehmed Beşe b. Mustafa (…), Musa b. Receb, el-Hâc Cafer b. Receb, 
Âbid b. Mustafa, Muharrem b. Receb

25 [3b-3] Nuriş v. Asvader’in sol gözünü çıkaran Dolder v. Haçador’la 
olan davada sulh yapması
Medîne-i Galata hısnı  ebvâbından Kürkçükapısı  kurbunda sâkin hammâl 
tâifesinden Nuriş v. Asvader nâm Ermeni mahfil-i kazâda yine tâife-i merkūmeden 
olup zikr olunan Kürkçükapısı’nda sâkin işbu hâmilü’s-sifr Dolder v. Haçador nâm 
Ermeni tarafından sulh-i âti’l-beyânı tasdîka vekîl olup yine tâife-i merkūmeden 
el-Hâc Ali b. Abdullah ve Ömer b. Mehmed nâm kimesneler şehâdetleri ile 
şer‘an vekâleti sâbite olan Kaya v. Diyador nâm Ermeni muvâcehesinde ikrâr ve 
takrîr-i kelâm edip târih-i kitâbdan üç ay mukaddem müvekkil-i merkūm Dol-
der bir kemik ile sol gözümü hatâen çıkarmağla mûceb-i şer‘îsi olan nısf diyeti 
müvekkil-i mezbûrdan da‘vâ ve taleb eylediğimden beynimizde münâza‘ât-ı kesîre 
ve muhâsamât-ı ekîde vâkı‘a olmuşidi el-hâletü hâzihî da‘vâ-yı mezkûrumdan 
vesâtat-ı muslihîn ile merkūm Dolder beni dört bin akçe üzerine sulh eyledikde 
ben dahi sulh-i merkūmu kabûl ve bedel-i sulh olan meblağ-ı mezbûru merkūmun 
yedinden bi’t-tamâm ve’l-kemâl ahz ü kabz edip ba‘de’l-yevm husûs-ı merkūma 
müte‘allika da‘vâ ve nizâ‘ım yokdur sirâyetinden nâşî fevt olursam dem ve diye-
tim mezkûrdan taleb olunmaya min ba‘d dem ve diyetime müte‘allik olan cemî‘-i 
de‘âvî ve mütâlebâtdan zimmetini ibrâ-i âmm-ı kātı‘ü’n-nizâ‘la ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb ve terkīm olundu.
Tahrîren fi’l-yevmi’s-sâlis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Ahmed Efendi b. Ali, Mehmed Beşe b. Mustafa, Mustafa b. Os-
man, Mustafa b. Receb, Siyavuş b. Abdullah, Hüseyin b. Abdullah, Ahmed Yazıcı 
b. Mehmed

26 [3b-4] İsteryo v. Yorgi’nin sermaye olmak için Dimo v. Yani’den 
aldığı parayı ödemesi
Mahmiye-i Galata müzâfâtından kasaba-i Tophâne’de Çavuşbaşı iskelesi kurbun-
da kasab tâifesinden râfi‘u hâze’l-kitâb Dimo v. Yani nâm zimmî mahfil-i kazâda 
mahmiye-i merkūme dâhilinde İsteryo v. Yorgi nâm zimmî muvâcehesinde üzerine 
da‘vâ ve takrîr-i kelâm edip sermâye etmek için bundan akdem mezbûr İsteryo’ya 
on iki bin akçe ikrâz ve teslîm ol dahi iktirâz ve tesellüm etmekle hâlâ meblağ-ı 
mezbûru merkūmdan taleb ederim suâl olunup alıverilmesi matlûbumdur dedik-
de gıbbe’s-suâl mezbûr İsteryo cevâbında müdde‘î-i mezbûrun yedinden ancak 
on bin akçe iktirâz ve kabz eyledim deyû ziyâde iki bin akçeyi münkir olucak 
müdde‘î-i mezbûrdan ziyâde-i merkūmeyi mübeyyine beyyine taleb olundukda 
ityân-ı beyyine için mehl-i şer‘î ile imhâl olundukdan sonra ikrârı mertebesi olan 
on bin akçeyi müdde‘î-i merkūma edâ ve teslîme mezbûr İsteryo’ya tenbîh birle 
mâ vaka‘a bi’t-taleb ketb olundu
Fi’l-yevmi’l-hâmis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Ahmed Yazıcı b. Mehmed, Hüseyin Abdullah, Muharrem Receb, 
Emrullah Mehmed, Âbid Mustafa ve gayruhüm.

27 [4a-1] Üsküdârî Mahmud Efendi Vakfı mütevellisi Osman Dede’nin 
vakfa borçlu ölen Kostantin’e ait rehin evi Fransız tercümanı 
Batişta v. Tomazo’ya satması
Medîne-i Üsküdar’da merhûm eş-Şeyh Mahmud Efendi -kuddise sırruhü’l-azîzin- 
evkāfına bi’l-fi‘l kāimmakām mütevellî olan el-Hâc Osman Dede b. Davud nâm 
kimesne meclis-i şer‘-i hatîr-i lâzımü’t-tevkīrde Fransız tercümânlarından işbu 
râfi‘ü’l-vesîka Batişta v. Tomazo nâm zimmî muvâcehesinde ikrâr-ı tâm ve takrîr-i 
kelâm edip mahmiye-i Galata hâricinde Kalafatçıbaşı mahallesinde vâki‘ bir ta-
rafdan Gaspar v. Anton nâm zimmî mülkü ve bir tarafdan Kostantin Karaca nâm 
zimmî mülkü ve iki tarafdan tarîk-i âm ile mahdûd ve dâhiliyye ve hâriciyyede 
büyût-ı adîdeyi ve bir bi’r-i mâ ve iki kenîfi ve zât-ı eşcâr-ı müsmire ve gayr-ı müs-
mire bahçeyi müştemil menzil bundan akdem hâlik olan Kostantin nâm zimmînin 
mülkü olup mâl-ı vakf-ı mezbûrdan zimmetinde deyni olan iki bin dört yüz yet-
miş guruş mukābelesinde cânib-i vakf-ı mezbûra rehin vaz‘ ve teslîm eyledikden 
sonra mezbûr Kostantin hâlik oldukda deyn-i mezkûrunu îfâ edecek menzil-i 
mezbûrdan gayrı ism-i mâl ıtlâk olunur bir şeyi olmamağın menzil-i mezkûru 
hâlik-i merkūmun veresesinden meblağ-ı mezbûr mukābelesinde iştirâ ve tesel-
lüm etmişidim, hâlâ ben dahi menzil-i mahdûd-ı mezkûru bi cümleti’t-tevâbi‘ 
ve’l-levâhık ve kâffeti’l-menâfi‘ ve’l-merâfık mezbûr Batişta’ya iki yüz on bin 
nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm edip ol dahi minvâl-i muharrer üzre iştirâ ve tesellüm ve 
kabûl eyledikden sonra semeni olan meblağ-ı mezbûrü’n-na‘t iki yüz on bin akçe-
yi tevliyyetim hasebiyle mezbûr Batişta’nın yedinden bi’t-tamâm ve’l-kemâl ahz ü 
kabz eyledim ba‘de’l-yevm menzil-i mahdûd-ı mezkûr merkūm Batişta’nın mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Ahmed Efendi b. Ali Efendi, Mehmed Bey b. Ali Haydar, Süheyb 
Dede b. Abdullah, el-Hâc Mehmed b. Ali, Mehmed Dede b. Osman, Osman Beşe 
b. Abdullah, Mustafa Çelebi b. Sinan, Mustafa b. Receb, Musa b. Receb, Ömer 
Beşe b. Mehmed er-Râcil, Âbid b. Mustafa, Emrullah b. Mehmed, el-Hâc Cafer b. 
Yakub, Muharrem b. Receb ve gayruhüm

28 [4a-2] Batişta v. Tomazo’nun evini Üsküdar’daki Mahmud Efendi Vakfı 
mütevellisi Osman Dede’ye istiğlâl yoluyla devri
Mahmiye-i Galata hâricinde Kalafatçıbaşı mahallesinde sâkin Fransız tercümân la-
rından olan Batişta v. Tomazo nâm zimmî meclis-i şer‘-i hatîr-i lâzımü’t-tevkīrde 
medîne-i Üsküdar’da merhûm eş-Şeyh Mahmud Efendi -kuddise sırruhü’l-azîzin- 
evkāfına bi’l-fi‘l kāimmakām mütevellî olan işbu râfi‘ü’l-kitâb el-Hâc Osman Dede 
b. Davud nâm kimesne mahzarında ikrâr-ı tâm ve takrîr-i kelâm edip mahalle-i 
mezbûrede vâki‘ bir tarafdan Gaspar v. Anton nâm zimmî mülkü ve bir tarafdan 
Kostantin Karaca nâm zimmî mülkü ve iki tarafdan tarîk-i âm ile mahdûd dâhiliyye 
ve hâriciyyede büyût-ı adîdeyi ve bi’r-i mâ ve iki kenîfi ve zât-ı eşcâr-ı müsmire ve 
gayr-ı müsmire bahçeyi müştemil mülk menzilimi mâl-ı vakf-ı mezbûrdan bin yüz 
altmış altı buçuk aynî esedî guruşu mütevellî-i mezbûr el-Hâc Osman Dede ile bi 
tarîki’l-istiğlâl bey‘ ve teslîm ol dahi vech-i muharrer üzre iştirâ ve tesellüm edip se-
meni olan meblağ-ı mezbûr bin yüz altmış altı buçuk guruşu yedinden bi’t-tamâm 
ve’l-kemâl ahz ü kabz eylediğimden sonra mütevellî-i mezbûr el-Hâc Osman Dede 
menzil-i mahdûd-ı mezbûru ba‘de’t-tahliyyeti’ş-şer‘î ve’t-tekābuzi’l-mer‘î târih-i 
kitâbdan bir sene tamâmına değin yüz on altı esedî guruş ve üç rub‘ guruş ücret ile 
bana îcâr edip ben dahi minvâl-i muharrer üzre istîcâr ve tesellüm ve kabûl eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Es-Sâbıkūn.

29 [4a-3] Küçük yaşta annesi Râbia Hatun tarafından Bayram 
b. Mustafa’ya nikâhlanan İsmihan’ın bâliğ olduğunda nikâh 
akdini bozması
Mahmiye-i Galata’ya tâbi‘  kasaba-i Kasımpaşa mahallâtından Bedreddin Bey 
mahallesinde sâkine İsmihan bt. Sarı Ali nâm bikr-i bâliğa meclis-i şer‘de işbu 
râfi‘ü’l-kitâb Bayram b. Mustafa nâm kimesne mahzarında ikrâr ve takrîr-i kelâm 
edip vâlidem olup işbu hâzıra bi’l-meclis olan Râbia bt. Perviz nâm hâtun bin beş 
yüz akçe mehr-i müeccel üzerine beni sagīre olduğum hâlde mezbûr Bayram’a 
tezvîc ve akd-i nikâh eylemişidi hâlâ ben medhûlün bihâ olmayıp bâliğa oldu-
ğum hînde nefsim ihtiyâr edip huzûr-ı hâkimü’ş-şer‘de tefrîk taleb eylediğim-
de ba‘de’t-tahlîfi’ş-şer‘î hükm-i hâkimü’ş-şer‘le beynimizde kāim olan akd-i 
mezbûr fesh olmağın ben dahi mehrim olan meblağ-ı mezbûr bin beş yüz akçe 
da‘vâsından fâriğa olup mezbûr Bayram’ın zimmetini ibrâ-i âm ile ibrâ ve iskāt 
eyledim min ba‘d husûs-ı mezbûre müte‘allika merkūm ile vechen mine’l-vücûh 
da‘vâ ve nizâ‘ım yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’r-râbi‘ ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Abdullah Çavuş b. Abdullah el-Mübâşir, Mustafa Çelebi b. Meh-
med er-Râcil, Mehmed b. Şaban, Mehmed Çelebi b. Abdullah, Mustafa b. Ahmed, 
Mehmed b. Hızır, Musa b. Receb, Zülfikār b. İbrahim, el-Hâc Cafer b. Yakub

30 [4a-4] Ali Beşe b. Mehmed’in tasarrufundaki oda ile ilgili olarak 
hak talep eden İsmihan ve Ümmühâni hatunların haksız 
olduklarının anlaşıldığı
Mahmiye-i Galata mahallâtından Kâtib Mustafa mahallesinde sâkine İsmihan bt. 
Şaban nâm hâtun meclis-i şer‘-i hatîr-i lâzımü’t-tevkīrde bâ‘isü hâze’l-kitâb Ali 
Beşe b. Mehmed nâm kimesne mahzarında üzerine da‘vâ ve takrîr-i kelâm edip 
mahmiye-i mezbûrede Çukur Câmi‘ mahallesinde merhûm Topçubaşı vakfı’ndan 
olup mahalle-i mezbûrede vâki‘ bir tarafdan terzi Şaban mülkü ve bir tarafdan Ali 
Reis mülkü ve iki tarafdan tarîk-i âm ile mahdûd odanın nısfı babam müteveffâ 
Şaban’dan bana intikāl etmişiken mezbûr Ali Beşe fuzûlî zabt eder suâl olunup 
yed-i âriyesi kasr ve izâle olunmak matlûbumdur dedikde gıbbe’s-suâl mezbûr Ali 
Beşe cevâbında zikr olunan oda-i mezbûre İsmihan ile hâzıra bi’l-meclis karındaşı 
Ümmühâni Hâtun’a babalarından intikāl edip lâkin târih-i kitâbdan on bir sene 
mukaddem her biri âkile ve bâliğa oldukları hâlde bana izn-i mütevellî ile yir-
mi sekiz buçuk kıt‘a esedî guruş bedel mukābelesinde ferâğ [ve] tefvîz ben dahi 
vech-i muharrer üzre tefevvuz ve kabûl eyledim deyû mütevellî temessükü ibrâz 
edicek gıbbe’l-istintâk ve akībe’l-inkâr müdde‘î-i mezbûrdan müdde‘âsını mü-
beyyine beyyine taleb olundukda udûl-i müslimînden olup mahalle-i mezbûre 
sükkânından el-Hâc Süleyman b. Receb ve Osman b. Abdullah nâm kimesne-
ler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ mezbûretân 
Ümmühâni ve İsmihan târih-i mezbûrda her biri âkile ve bâliğa oldukları hâlde 
menzil-i mezbûru müdde‘î-i mezbûre yirmi sekiz buçuk kıt‘a esedî guruş be-
del mukābelesinde izn-i mütevellî ile bizim huzûrumuzda ferâğ ve tefvîz edip ol 
dahi vech-i muharrer üzre tefevvuz ve kabûl eyledikden sonra bedel-i tefvîz olan 
meblağ-ı mezbûru müdde‘î-i mezbûrun yedinden tamâmen ahz ü kabz eyledi-
ler biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyete şerâiti’l-kabûl şehâdetleri makbûle 
olup mûcebince mezbûretân Ümmühâni ve İsmihan mu‘ârazadan men‘ birle mâ 
vaka‘a.
Fî 2 Receb sene 1073
Şuhûdü’l-hâl: Es-Seyyid Mehmed b. Bedreddin, es-Seyyid Mehmed Efendi el-
İmâm, Ahmed b. Mustafa, Ahmed b. Hüseyin, Mahmud b. İbrahim, el-Hâc Mus-
tafa (...), Receb Yazıcı b. Mehmed

31 [4b-1] Denizci taifesinden Pandazi’nin navul ücretinden dolayı 
Yani v. Domene’de alacağı kalmadığı
Mellâh tâifesinden Pandazi Reis b. Domene nâm zimmî mahfil-i kazâda tüccâr 
tâifesinden işbu hâmil [-i kitâb] Yani v. Domene nâm zimmî mahzarında ikrâr 
ve takrîr-i kelâm edip mukaddemâ  mezbûr Yani Akdeniz’de vâki‘ Edremid 
iskelesi’nden mahmiye-i İstanbul’a getirmek için her kantarı otuz altışar akçe na-
vul kavli ile sefînede tahmîl eylediği iki yüz kantar ziftin navlunu olan yedi bin iki 
yüz akçenin bin akçesini yazıcım yedinden ve altı bin iki yüz akçesini merkūm 
Yani yedinden ki cem‘an yedi bin iki yüz akçe ki bi’t-tamâm ve’l-kemâl ahz ü kabz 
eyledim, min ba‘d zikr olunan navul akçesinden merkūm Yani zimmetinde bir 
akçe ve bir habbe hakkım bâkī kalmadı dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâmis ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Ahmed Efendi b. Ali, Mehmed Beşe b. Mustafa, Abdülbâkī Ağa b. 
Hüseyin, el-Hâc Cafer b. Yakub, Ahmed Yazıcı b. Mehmed, Mustafa b. Receb







32 [4b-2] Bâliğa olmadan Bayram b. Mustafa ile evlendirilen 
İsmihan bt. Ali’nin akdi feshettiğiMahmiye-i Galata’ya tâbi‘  kasaba-i Kasımpaşa’da Bedreddin Bey mahallesin-
de sâkine işbu râfi‘atü’l-vesîka İsmihan bt. Ali nâm bikr meclis-i şer‘-i hatîr-i 
lâzımü’t-tevkīrde zevci Bayram b. Mustafa nâm kimesne muvâcehesinde takrîr-i 
kelâm [edip] bundan akdem vâlidem işbu hâzıra bi’l-meclis Râbia nâm hâtun bin 
beş yüz akçe mehr-i müeccel üzerine beni sagīre olduğum hâlde mezbûr Bayram’a 
tezvîc ve akd-i nikâh eylemişidi hâlâ ben bâliğa oldum benim için şer‘an hıyâr-ı 
bülûğ olmağla hîn-i bülûğumda nefsimi ihtiyâr ve akd-i mezbûru fesh eyledim 
hâlâ beynimizde kāim olan akd-i mezbûr fesh olunup beynimizde tefrîk olun-
masına hükm taleb ederim dedikde hâkim-i muvakki‘-i kitâb tûbâ leh ve hüsnü-
me’âb dahi mezbûre İsmihan hîn-i bülûğunda akd-i mezbûru tecvîz etmeyip nef-
sini ihtiyâr ve fesh-i akd eylediğine yemîn teklîf edildikde ol dahi alâ vefki’l-mes’ûl 
yemîn billâhi’l-aliyyi’l-a‘lâ eyledikden sonra beynlerinde kāim olan akdin feshine 
hükm birle mâ vaka‘a bi’t-taleb ketb olundu
Fi’l-yevmi’r-râbi‘ ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Abdi Çavuş b. Abdullah el-Mübâşir, Mustafa Çelebi b. Mehmed er-
Râcil, Mehmed b. Şaban, Mehmed Çelebi b. Abdullah, Mustafa b. Ahmed, Meh-
med b. Hızır, Zülfikār b. İbrahim, Musa b. Receb, el-Hâc Hızır b. Yakub.

33 [4b-3] Galata’da oturan Duka’nın Sultan Ahmed Vakfı’na reâyâ 
kaydedildiğinin anlaşıldığı ve kendisinden Sidrekapsi ile ilgisinin 
bulunmadığının tespiti
Kasaba-i Sidrekapsi’de sâkin kefere re‘âyâsı taraflarından “i‘mel bi re’yike fî kül-
li şey’in” masdûkunca vekîlleri olan Yani nâm [zimmî] mahfil-i kazâda bâ‘isü’l-
kitâb Duka mahzarında bi’l-vekâle üzerine da‘vâ ve takrîr-i kelâm edip mezbûr 
Duka zimmî kasaba-i mezbûre re‘âyâsından olup târih-i kitâbdan on sene mu-
kaddem celâ-yı vatan edip mahmiye-i Galata’da sâkin olmağla sinîn-i mezkûrda 
mezbûr zimmînin üzerine edâsı lâzım gelen cizye ve sâir rüsûm-ı ra‘iyyeti taleb 
ederim suâl olunsun dedikde inde’s-suâl mezbûr Duka cevâbında ben kasaba-i 
mezbûre re‘âyâsından olmadığımdan mâ‘adâ mahmiye-i Galata merhûm ve 
mağfûrun leh Sultan Ahmed Hân evkāfından olup bir seneden ziyâde sâkin olan 
re‘âyâ tâifesini vakf-ı mezbûr zâbitleri vakfa re‘âyâ kayd edip rüsûm-ı ra‘iyyetlerin 
vakıf için zabt etmek üzre yedlerinde müte‘addid evâmir-i şerîf-i cihân-mutâ‘ ol-
mağla on seneden mütecâvizdir ki medîne-i Galata zâbitleri ber mûceb-i fermân-ı 
âlî beni vakf-ı mezbûre re‘âyâ kayd edip cizye ve sâir rüsûm-ı ra‘iyyeti ahz edip kasaba-i mezbûr Sidrekapsi’de alâka ve medhalim olmayıp bu bâbda yedimde 
şeyhülislâm hazretlerinden fetvâ-yı şerîfem dahi vardır deyû hâlâ şeyhülislâm 
müfti’l-enâm olup burhânü’l-füzelâi’n-necâyir ve’l-ahâlî, ummânü bihârü’l-
ulûm ve’l-me‘âlî, keşşâfü müşkilâti’d-dîniyye, hallâlü mu‘dilât-ı yakīniyye nûru 
hadakati’l-ilm ve’l-fetvâ nûru hadîkati’l-vera‘ ve’t-takvâ câmi‘ü fezâili’l-evâil ve’l-
evâhir ıkdü’l-mesâ’ili mahlûle bi esbâbı aklâmihi’l-münîfe ve mâ berihat suverü’l-
fetvâ karînetün bi ecvibeti’ş-şerî‘ati’l-müteşerrihîn fezâiluhû fi’l-âfâk hazret-i Yah-
ya Efendi ünvânıyla mu‘anven fetvâ-yı şerîfe ibrâz edip muvâcehelerinde feth ve 
kırâat olundukda da‘vâlarına muvâfık bulunmağın vekîl-i mezbûr Yani’yi vech-i 
mu‘ârazadan men‘ birle mâ vaka‘a bi’t-taleb ketb olundu
Fi’l-yevmi’s-sâbi‘ ve’l-ışrîn min şehri Recebi’l-ferd li sene selâse ve seb‘în ve elf
Şuhûdü’l-hâl: Mehmed Çavuş b. Ahmed el-Mübâşir, Mustafa b. Hüseyin, Emrul-
lah b. Mehmed, Osman b. Mehmed, Siyavuş b. Abdullah, Musa b. Receb, el-Hâc 
Cafer b. Yakub

34 [4b-4] Meyhaneci Dimitri ile Kostantin arasındaki alacak 
davasında sulh olduğu
Hâric-i Galata’da Beyoğlu nâm mahalde vâki‘  meyhâneci tâifesinden Dimitri 
v. Nikola nâm zimmî mahfil-i kazâda bâ‘isü hâze’l-kitâb Kostantin v. Yani nâm 
zimmî muvâcehesinde ikrâr ve takrîr-i kelâm edip mezbûr Kostantin zimmetin-
de cihet-i karzdan elli üç kıt‘a esedî guruş hakkım olup bundan akdem meblağ-ı 
mezbûru mezbûr Kostantin’den taleb [ve] da‘vâ etmekle beynimizde münâza‘ât-ı 
kesîre ve muhâsamât-ı ekîde vâkı‘a olmuşidi el-hâletü hâzihî beynimizde muslihûn 
tavassut edip meblağ-ı mezbûrdan beni iki bin akçeye sulh eylediklerinde ben 
dahi sulh-i mezbûru kabûl ve bedel olan meblağ-ı mezbûr iki bin akçeyi mezbûr 
Kostantin yedinden bi’t-tamâm ve’l-kemâl ahz ü kabz edip mâ‘adâdan mezbûrun 
zimmetini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’l-hâdî aşer min Recebi’l-ferd li sene selâse ve seb‘în ve elf
Şuhûdü’l-hâl: Ahmed Çavuş b. Süleyman, Mehmed Beşe b. Mustafa Çukadâr, 
Ahmed Yazıcı b. Mehmed, Mustafa Çelebi b. Receb, Muharrem b. Receb, Âbid b. 
Mustafa, Emrullah b. Mehmed

35 [4b-5] Sultan Bayezid mahallesinden Hayısı ve Musa yahudinin ortak 
kullandıkları duvarın tamirinde anlaşmaları
Mahrûsa-i Galata mahallâtından Sultan Bayezid mahallesi sâkinlerinden Hayısı v. 
Todori nâm zimmî ile Musa v. Harun nâm yahudi mahfil-i kazâda her biri bast-ı 
merâm ve takrîr-i kelâm edip merkūm Musa ile mahalle-i mezbûrede vâki‘ sâkin 
olduğumuz menzillerin beyninde olan duvar ba‘de’l-yevm harâb olup yine ta‘mîr 
ve termîm iştirâk-i seviy üzre kendi malımdan harc [ve] sarf etmeğe birbirimiz ile 
kavl ve ittifâk eylediğimizde gıbbe’t-tesâduki’ş-şer‘î mâ hüve’l-vâki‘ bi’t-taleb ketb 
ve terkīm olundu.
Tahrîren fi’l-yevmi’s-sâdis aşer min Recebi’l-ferd li sene selâse ve seb‘în ve elf.
Şuhûdü’l-hâl: Muharrem b. Receb, Musa b. İbrahim, Hüseyin b. Abdullah, Ahmed 
Yazıcı b. Mehmed.

36 [4b-6] Ali b. Mehmed’in câriyesi Şâkire’yi âzat etmesi
Mahmiye-i Galata dâhilinde Câmi‘-i Kebîr mahallesinde sâkin el-Hâc Ali b. Meh-
med tarafından i‘tâk-ı âti’z-zikri ikrâra vekîl olup Zülfikār b. İbrahim ve Mehmed 
Beşe b. Mustafa nâm kimesneler şehâdetleri ile şer‘an vekâleti sâbite [5a] olan İb-
rahim Çelebi b. Ali meclis-i şer‘-i hatîr-i lâzımü’t-tevkīrde müvekkil-i müşârün-
ileyh rıkkını mu‘terife olan işbu orta boylu açık kaşlı gök elâ gözlü Rusiyyetü’l-asl 
râfi‘atü hâze’l-vesîka Şâkire bt. Abdullah mahzarında bi’l-vekâle ikrâr ve takrîr-i 
kelâm edip müvekkilim merkūm el-Hâc Ali câriye-i memlûkesi olan mevsûfe-i 
merkūmeyi hasbeten lillâhi te‘âlâ ve taleben li merzâti rabbihi’l-a‘lâ malından 
tahrîr ve i‘tâk ve zümre-i harâir-i asliyyâta idrâc ve ilhâk etmekle ba‘de’l-yevm 
mevsûfe-i mezbûre sâir harâir-i asliyyât gibi hürre olup üzerinde müvekkilim 
merkūmun velâdan gayrı hakkı kalmadı dedikde mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mustafa Çelebi b. Receb, Musa b. Receb, el-Hâc Cafer b. Yakub, Ca-
fer b. Hasan, Âbid b. Mustafa, Emrullah b. Mehmed, Muharrem b. Receb, Ahmed 
Yazıcı b. Mehmed

37 [5a-1] Müteveffa el-Hâc Ömer’in eşlerinden olup miras taksimine 
itiraz eden Kezban’ın muhallefâtın miktarı hakkındaki iddiasına 
delil getirmesi için mühlet verildiği
Vilâyet-i Anadolu’da İnebolu kazâsına tâbi‘  Söğücek nâm karye sükkânından 
iken bundan akdem vefât eden el-Hâc Ömer b. Ahmed nâm kimesnenin verâseti 
zevcetân-ı metrûketânı Kezban bt. Mehmed ve Müslime bt. Abdullah nâm 
hâtunlar ile sulbî sagīr oğlu Abdullah ve sulbiye sagīre kızları Mürdüm ve Âişe’ye 
münhasır olduğu şer‘an zâhir ve müte‘ayyin oldukdan sonra mezbûre Kezban 
meclis-i şer‘-i hatîr-i lâzımü’t-tevkīrde sıgār-ı mezbûrûnun li ebeveyn ammi-
leri kıbel-i şer‘-i enverden mansûb vasîleri olan râfi‘u hâze’l-kitâb Mehmed b. 
Ahmed nâm kimesne mahzarında üzerine da‘vâ ve takrîr-i kelâm edip müteveffâ-
yı mezbûrun mecmû‘-ı muhallefâtı otuz bin akçe edip meblağ-ı mezbûrun yir-
mi bin akçesinden nısf sümün hissesine isâbet eden bin iki yüz elli akçeyi bun-
dan akdem muhallefât-ı merkūmeye vâzı‘ü’l-yed olan vasiyy-i merkūm yedinden 
ahz ü kabz eylemişdim hâlâ muhallefât-ı merkūmeden bâkī on bin akçeden dahi 
kezâlik nısf sümün hisseme isâbet eyleyen altı yüz yirmi beş akçeyi mezbûrdan 
taleb ederim suâl olunup alıverilmesi matlûbumdur dedikde gıbbe’s-suâl vasiyy-i 
merkūm cevâbında müteveffâ-yı mezbûrun cümle-i muhallefâtı ancak yirmi 
bin akçeye bâliğ olmuşdur deyû muhallefât-ı merkūmun otuz bin akçe olduğu-
nu münkir olucak müdde‘î-i mezbûreden müdde‘âsını mübeyyine beyyine taleb 
olundukda ityân-ı beyyine için mehl-i şer‘î ile mehil olunup mâ vaka‘a bi’t-taleb 
ketb olundu.
Fi’l-yevmi’s-sâmin ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Mustafa Çelebi b. Receb, Musa b. Receb, Emrullah b. Mehmed, Mu-
harrem b. Receb, Mustafa b. el-Hâc İsa, Mustafa b. Mehmed.

38 [5a-2] Resul Reis ile eşi Meryem Hatun’un muhâlaa 
yoluyla boşanmaları
Mahrûsa-i Galata’ya tâbi‘  kasaba-i Tophâne mahallâtından Perviz Ağa mahal-
lesinde sâkin Resul Reis b. Durdu nâm kimesne meclis-i şer‘-i hatîr-i lâzımü’t-
tevkīrde kasaba-i merkūmede Cihangir mahallesinde sâkine işbu râfi‘atü’l-vesîka 
Meryem Hâtun bt. es-Seyyid Mustafa Efendi tarafından hul‘-ı âti’l-beyânı ikrâra 
vekîl olup mezbûrenin zâtını ma‘rifet-i şer‘iyye ile ârifân olan Mustafa b. Mahmud 
ve Emrullah b. Mehmed nâm kimesneler şehâdetleri ile şer‘an vekâleti sâbite olan 
büyük babası el-Hâc Yusuf b. Mehmed nâm kimesne mahzarında ikrâr ve takrîr-i 
kelâm edip müvekkile-i mezbûre Meryem Hâtun benim zevcem olup lâkin beyni-
mizde şikāk [ve] adem-i vifâk vâki‘ olmağla zimmetimde mütekarrir ve ma‘kūdun 
aleyh olan sekiz bin akçe mehr-i müeccelinden ve nafaka-i iddet-i mu‘ayyene-i 
ma‘lûme ve me’ûnet-i süknâsından fâriğa olmak üzre mezbûr el-Hâc Yusuf benim 
ile müvekkile-i merkūme Meryem Hâtun için hul‘-ı merkūmu kabûl eyledikden 
sonra zevciyyete müte‘allika âmme-i de‘âvîden müvekkile-i mezbûrenin zimmeti-
ni ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Umdetü’l-müderrisîni’l-kirâm Ahmed Efendi b. Ali, Yusuf Efendi 
b. Ahmed, Mustafa Efendi b. (...), Hâfız Ahmed Efendi b. Muharrem, Süleyman 
Efendi b. Bâli (...)







39 [5a-3] Sultan Ahmed Vakfı’na reâyâ kaydedilen Galata 
sakini Kostantin’in Sidrekapsili olmadığı ve buradan vergi 
istenmemesi gerektiği
Kasaba-i Sidrekapsi’de sâkine kefere re‘âyâsı taraflarından “i‘mel bi re’yike fî küllî 
şey’in” masdûkunca vekîl-i müseccelleri olan Hırso v. Dimo nâm zimmî mahfil-i 
kazâda işbu râfi‘ü’s-sifr Kostantin v. Yorgi nâm zimmî muvâcehesinde bi’l-vekâle 
üzerine da‘vâ ve takrîr-i kelâm edip merkūm Kostantin kasaba-i merkūme 
re‘âyâsından olup târih-i kitâbdan on beş sene mukaddem celâ-yı vatan edip 
mahmiye-i Galata’da sâkin olmağla sinîn-i mezkûrda merkūm Kostantin’in üzeri-
ne edâsı lâzım gelen cizye ve sâir rüsûm-ı ra‘iyyeti taleb ederim suâl olunsun dedik-
de gıbbe’s-suâl merkūm Kostantin cevâbında ben kasaba-i mezbûre re‘âyâsından 
olmadığımdan mâ‘adâ mahmiye-i mezbûre merhûm ve mağfûrun leh Sultan Ah-
med Hân evkāfından olup bir seneden ziyâde sâkin olan re‘âyâ tâifesine vakf-ı 
mezbûr zâbitleri vakf-ı mezbûra re‘âyâ kayd edip ve rüsûm-ı ra‘iyyetlerin vakıf 
için zabt etmek üzre yedlerinde müte‘addid evâmir-i şerîf-i cihân-mutâ‘ olmağ-
la on beş seneden mütecâvizdir ki mahmiye-i mezbûre zâbitleri ber mûceb-i 
fermân-ı âlî beni vakf-ı merkūma re‘âyâ kayd edip cizye ve sâir rüsûm-ı ra‘iyyetimi 
ahz edip kasaba-i merkūmede alâka ve medhalim olmayıp ve bu bâbda yedim-
de şeyhülislâm hazretlerinden fetvâ-yı şerîfem dahi vardır deyû hâlâ şeyhülislâm 
müfti’l-enâm olup burhânü’l-fuzalâi’n-necâyir ve’l-ahâlî, ummânü bihârü’l-
ulûm ve’l-me‘âlî, keşşâfü müşkilâti’d-dîniyye, hallâlü mu‘dilâti’l-yakīniyye, nûru 
hadakati’l-ilm ve’l-fetvâ, nûru hadîkati’l-ver‘ ve’t-takvâ, câmi‘ü fezâili’l-evâil 
ve’l-evâhir, ıkdü’l-mesâ’ili mahlûle bi esnân-i aklâmihi’l-münîfe ve mâ berihat 
suverü’l-fetvâ karînetün bi ecvibeti’ş-şerî‘ati’l-münteşir sît-i fezâil fi’l-âfâk hazret-i 
Yahya Efendi ünvânıyla mu‘anven fetvâ-yı şerîfe ibrâz edip muvâcehesinde feth 
ve kırâat olundukda da‘vâlarına muvâfık bulunmağın vekîl-i merkūm Hırso’yu 
vech-i ta‘arruzdan men‘ birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Recebi’l-ferd li sene selâse ve seb‘în ve elf.
Şuhûdü’l-hâl: Ahmed Efendi b. Ali, Musa Beşe b. Receb, Zülfikār b. İbrahim, Mus-
tafa b. Süleyman, el-Hâc Cafer b. Yakub

40 [5a-4] Dilâver bt. Abdullah’ın eşi Bedreddin Çelebi’den muhâlaa 
yoluyla boşanması
Mahmiye-i Galata mahallâtından Alaca Mescid mahallesinde sâkine Dilâver bt. 
Abdullah nâm hâtun meclis-i şer‘-i hatîr-i lâzımü’t-tevkīrde tarafından hul‘-ı 
câ’i’z-zikri ikrâra vekîl  olup mezbûreyi ma‘rifet-i şer‘ ile ârifân olan Hüseyin b. 
Halil ve Yusuf b. Mustafa nâm kimesneler şehâdetleri ile şer‘an vekâleti sâbite olan 
Mehmed Çelebi b. Ömer nâm kimesne meclis-i şer‘-i hatîr-i lâzımü’t-tevkīrde işbu 
râfi‘ü’l-kitâb es-Seyyid Bedreddin Çelebi b. Hasan nâm kimesne mahzarında bi’l-
vekâle ikrâr ve takrîr-i kelâm edip müvekkile-i mezbûre Dilâver Hâtun mezbûr es-
Seyyid Bedreddin Çelebi’nin zevcesi olup beynlerinde hüsn-i zindegâneleri olma-
mağla mezbûr zimmetinde mütekarrir ve ma‘kūdun aleyh olan iki bin akçe mehr-i 
müeccelini ve nafaka-i iddet-i mu‘ayyene-i ma‘lûme ve me’ûnet-i süknâsından 
fâriğa olmak üzre mezbûr es-Seyyid Bedreddin Çelebi bi’l-muhâla‘a-i sahîha-i 
şer‘iyye ile muhâla‘a edip ol dahi vech-i mübeyyen üzre hul‘-ı mezbûru kabûl ey-
ledikden sonra zevciyyete müte‘allika âmme-i de‘âvî ve mütâlebâtdan ve eymân ve 
muhâsamâtdan zimmetini ibrâ-i âmme-i kātı‘ü’n-nizâ‘la ibrâ ve iskāt eyledim de-
dikde gıbbe’t-tasdîk mâ vaka‘a.
Fî 3 Şa‘bân sene 1073
Şuhûdü’l-hâl: İbrahim Efendi b. Receb, usta Piyâle b. Abdullah, Mehmed Çelebi 
b. Receb, Hasan Yazıcı b. Hüseyin, Ahmed Efendi b. Ali, Mustafa Çelebi b. Receb.

41 [5b-1] Cafer Ağa b. Ali’nin muhallefâtından kalan evin 
dörtte bir hissesinin vârislerinden el-Hâc Hasan’a tahsis 
edildiğinin anlaşıldığı
Husûs-ı âti’l-beyânın mahallinde ketb ve tahrîri iltimâs olunmağın savb-ı 
şer‘den bu fakīr ve hâssa mi‘mârlarından üstâd Ali b. Abdullah ve zeyl-i kitâbda 
mastûrü’l-esâmî olan müslimîn ile kasaba-i Beşiktaş’da Râziye Hâtun mahalle-
sinde vâki‘ menzil-i câ’i’z-zikre varılıp inde’l-vazî‘ ve’ş-şerîf akd-i meclis-i şer‘-i 
münîf olundukda mahalle-i mezbûre sükkânından el-Hâc Hasan b. Seyyid Ali 
nâm kimesne tarafından menzil-i mezbûrdan hissesini da‘vâ ve ahz ü kabz 
ve kendiye îsâle vekîl olup Ahmed Çelebi b. Ali ve Mehmed Çelebi b. Üveys 
Efendi şehâdetleri ile şer‘an vekâleti sâbite olan bâ‘isü hâze’l-kitâb Mehmed 
Çelebi b. el-Hâc Hasan nâm kimesne meclis-i ma‘kūd-ı mezbûrda mahalle-i 
mezbûre sükkânından iken bundan akdem vefât eden Cafer Ağa b. Ali Çele-
bi nâm müteveffânın li eb kız karındaşı Havva Hâtun tarafından husûmet ve 
redd-i cevâba vekîl olup mezbûreyi ma‘rifet-i şer‘iyye ile ârifân olan Kurd Çe-
lebi b. Hayreddin ve Mustafa Çavuş b. Mehmed nâm kimesneler şehâdetleri ile 
şer‘an vekâleti sâbite olan Mehmed Ağa b. Mustafa mahzarında bi’l-vekâle üze-
rine da‘vâ ve takrîr-i kelâm edip müteveffâ-yı mezbûr Cafer Ağa müvekkilim 
mezbûr el-Hâc Hasan’ın li ebeveyn karındaşı Sâdık nâm müteveffânın oğlu Ali 
Çelebi’nin oğlu olup vefâtından sonra verâseti zevce-i metrûkesi Âişe Hâtun’a 
ve müvekkile-i mezbûre Havva Hâtun ile müvekkilim merkūm el-Hâc Hasan’a 
münhasıra olup muhallefâtının rub‘u zevcesi mezbûre Âişe Hâtun’a ve nısfı 
müvekkile-i merkūme Havva Hâtun’a ve mâ bakı müvekkilim mezbûr el-Hâc 
Hasan’a isâbet edip müteveffâ-yı mezbûrun muhallefâtından olup mahalle-i 
mezbûrede vâki‘ bir tarafdan el-Hâc Hüseyin mülkü ve bir tarafdan Cağalzâde 
Pâresi demekle meşhûr mîrî bahçe ve bir tarafdan Gonca Mehmed Çelebi mül-
kü ve bir tarafdan tarîk-i âm ile mahdûd iki bâb fevkānî ve üç bâb tahtânî oda-
ları ve sofaları ve iki kenîfi ve bi’r-i mâyı müştemil menzilin bundan akdem 
mahmiye-i Galata’da kassâm-ı askerî olan Nâli Mehmed Efendi üzerine varıp 
ba‘de’l-keşf ve’l-mesâha menzil-i mezbûrun bahçesiyle cümle arsası tûlen ve ar-
zan bi hesâb-ı terbî‘î beş bin yedi yüz zirâ‘a bâliğa olmağla dört sehim i‘tibâr 
olunup sihâm-ı mezbûreden müvekkilim mezbûr el-Hâc Hasan’ın bir sehim his-
sesi için Gonca Mehmed Çelebi tarafından bir bâb fevkānî ve bir bâb tahtânî 
ve kenîfi ve sokak kapısından Cağalzâde Pâresi duvarına varınca tûlen ve ar-
zan bi hesâb-ı terbî‘î bin dört yüz yirmi beş zirâ‘ bahçeyi mûmâ-ileyh kassâm 
efendi huzûr-ı müslimînde ta‘yîn ve tahsîs eylemişiken müvekkile-i mezbûre 
Havva Hâtun tasarrufuna mâni‘a olur suâl olunup müvekkilim mezbûr el-Hâc 
Hasan’ın hissesinden kasr-ı yedine tenbîh olunmak matlûbumdur dedikde 
gıbbe’s-suâl vekîl-i mezbûr Mehmed Ağa husûs-ı mezkûru bi’l-külliyye münkir 
olucak müdde‘î-i mezbûr Mehmed Çelebi’den da‘vâsına muvâfık beyyine taleb 
olundukda mahalle-i mezbûre sükkânından olup udûl-i müslimînden Ahmed 
Ağa b. Mahmud ve Kadri Çelebi b. Mehmed ve Ahmed Çelebi b. Fazlı ve el-Hâc 
Hüseyin b. Mehmed nâm kimesneler li ecli’ş-şehâde meclis-i şer‘a hâzırûn olup 
gıbbe’l-istişhâd her biri fi’l-vâki‘ müteveffâ-yı mezbûr Cafer Ağa’nın muhallefâtı 
tahrîr ve beyne’l-verese taksîm olundukda menzil-i mezbûr ba‘de’l-keşf ve’l-
mesâha bahçesiyle beş bin yedi yüz zirâ‘a bâliğa olmağla dört sehim i‘tibâr olu-
nup sihâm-ı mezbûreden müvekkil-i mezbûr el-Hâc Hasan’a isâbet eden bir se-
him hissesi için bir bâb fevkānî ve bir bâb tahtânî odayı ve nısf sofayı ve kenîfi ve 
sokak kapısından Cağalzâde bahçesine varınca tûlen ve arzan bi hesâb-ı terbî‘î 
bin dört yüz yirmi beş zirâ‘ bahçeyi kassâm-ı müşârün-ileyh bizim huzûrumuzda 
müvekkile-i mezbûre Havva Hâtun muvâcehesinde ta‘yîn ve tahsîs eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyete şerâiti’l-kabûl şehâdetleri makbûle olmağın 
mûcebiyle ba‘de’l-hükm mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Recebi’l-mürecceb li sene selâse ve seb‘în ve 
elf
Şuhûdü’l-hâl: Hasan Efendi b. Mustafa el-İmâm, Hüseyin Çavuş el-Mübâşir, Abdi 
Usta b. Mehmed, Mustafa Çelebi b. Mehmed, Mehmed Çelebi b. İbrahim, Sefer 
b. Yusuf b. Habib, Mustafa Efendi b. Yusuf el-İmâm, Ahmed Çelebi b. Esad Efen-
di, İbrahim b. Mustafa, Ahmed Çelebi b. Mustafa, Ahmed Çelebi b. Fazlullah, 
Abdülkādir Çelebi b. Mehmed, Mehmed Çelebi b. Ali, el-Hâc Ahmed b. gulâm-ı 
bâkī







42 [5b-2] Cafer Ağa b. Ali’nin muhallefâtının eşi Âişe, kız kardeşi 
Havva dışında dedesinin kardeşi el-Hâc Hasan’ın da vâris 
olduğunun tespiti
Husûs-ı âti’l-beyânın mahallinde ketb ve tahrîri iltimâs olunmağın savb-ı şer‘den 
bu fakīr zeyl-i kitâbda mastûrü’l-esâmî olan müslimîn ile mahmiye-i Gala-
ta müzâfâtından kasaba-i Beşiktaş’da Râziye Hâtun mahallesinde vâki‘ câmi‘-i 
şerîfe varıp akd-i meclis-i şer‘-i şerîf eyledikde mahalle-i mezbûre sükkânından 
olup işbu râfi‘ü’l-kitâb el-Hâc Hasan b. Seydi Ali tarafından husûs-ı âti’l-beyânı 
da‘vâ ve talebe vekîl olup Ahmed Çelebi b. Ali ve Mehmed Çelebi b. Üveys Efen-
di şehâdetleri ile şer‘an vekâleti sâbite olan Mehmed Çelebi b. el-Hâc Hüseyin 
meclis-i ma‘kūd-ı mezbûrda fi’l-asl vilâyet-i Anadolu’da Taraklı Borlu kazâsına 
tâbi‘-i Karayük nâm karyeden olup mahalle-i mezbûrede sâkin iken bundan ak-
dem vefât eden Cafer Ağa b. Ali Çelebi nâm müteveffânın li eb kız karındaşı ve 
muhallefâtına vâzı‘atü’l-yed olan Havva Hâtun tarafından husûmet ve redd-i 
cevâba vekîl olup mezbûreyi ma‘rifet-i şer‘iyye ile ârifân olan Kurd Çelebi b. Hay-
reddin ve Mustafa Çavuş b. Mehmed şehâdetleri ile şer‘an vekâleti sâbite olan 
Mehmed Ağa b. Mustafa mahzarında bi’l-vekâle üzerine da‘vâ ve takrîr-i kelâm 
edip müvekkilim mezbûr el-Hâc Hasan müteveffâ-yı merkūm Cafer Ağa’nın 
babası Ali Çelebi’nin babası Sâdık ile li ebeveyn karındaşlar olup babaları ismi 
Seydi Ali ve dedeleri ismi Şehriman ve maskat-ı re’sleri karye-i mezbûreden ol-
mağla müteveffâ-yı mezbûrun zevce-i metrûkesi Âişe Hâtun ile müvekkile-i 
mezbûre Havva Hâtun ve müvekkil-i mezbûr el-Hâc Hasan’a münhasıra olmağın 
muhallefât-ı müteveffâ-yı mezbûrdan müvekkil-i mezbûr el-Hâc Hasan’ın hisse-i 
şer‘iyyesini müvekkile-i mezbûreden bi’l-vekâle taleb ederim vekîl-i mezbûrdan 
suâl olunup alıverilmesi matlûbumdur dedikde gıbbe’s-suâl vekîl-i mezbûr Meh-
med Ağa cevâbında müvekkilesi merkūme Havva Hâtun müteveffâ-yı mezbûrun 
muhallefâtına vâzı‘atü’l-yed idiğini ikrâr lâkin müvekkil-i mezbûr el-Hâc Hasan 
müteveffâ-yı mezbûrun vech-i muharrer üzre vârisi olduğunu inkâr edicek vekîl-i 
mezbûr Mehmed Çelebi’den takrîr-i meşrûhuna mutâbıka beyyine taleb olunduk-
da fi’l-asl karye-i mezbûreden [6a] olup hâlâ mahalle-i mezbûre sükkânından olan 
Kurd Çelebi b. Hayreddin ve İbrahim Çelebi b. Ömer ve Yusuf b. Abdullah Beşe 
ve el-Hâc Hasan b. Ali nâm kimesneler li ecli’ş-şehâde meclis-i şer‘a hâzırûn olup 
isre’l-istişhâd fi’l-vâki‘ müvekkil-i mezbûr el-Hâc Hasan müteveffâ-yı mezbûrun 
babası Ali Çelebi’nin babası merkūm Sâdık ile li ebeveyn karındaşlar olup babala-
rı ismi Seydi Ali ve dedeleri ismi Şehriman ve maskat-ı re’sleri karye-i mezbûredir 
müteveffâ-yı mezbûrun verâseti zevce-i metrûkesi Âişe Hâtun ile kız karındaşı 
müvekkile-i mezbûr Havva Hâtun ve müvekkil-i merkūm el-Hâc Hasan’a mün-
hasıra ve bunlardan gayrı vâris-i ma‘rûf ve terekesine müstehıkk-ı âhar olduğu 
ma‘lûmumuz değildir biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl 
şehâdetleri makbûle olmağın mûcebiyle ba‘de’l-hükm mâ vaka‘a bi’t-taleb ketb 
olundu.
Fi’l-yevmi’s-sâbi‘ ve’l-ışrîn min Recebi’l-ferd li sene selâse ve seb‘în ve elf
Şuhûdü’l-hâl: Hasan Efendi b. Mustafa el-İmâm, Hüseyin Çavuş el-Mübâşir, Abdi 
Usta b. Mehmed, Mustafa Çelebi b. Mehmed, Mehmed Çelebi b. İbrahim, Receb 
b. Abdullah, Sefer b. Yusuf, el-Hâc Ahmed b. gulâm-ı bâkī, Mustafa Efendi b. Yu-
suf el-İmâm, Ahmed Çelebi b. Esad Efendi, İbrahim b. Mustafa, Ahmed Çelebi 
b. Mustafa, Ahmed Çelebi b. Fazlullah, Abdülkādir Çelebi b. Mehmed, Mehmed 
Çelebi b. Ali

43 [6a-1] Ekmekçi Parsuk’un Arakil v. Murad’da olan alacağını tahsil 
edip murâbahasından vazgeçtiği
Mahmiye-i Galata müzâfâtından kasaba-i Beşiktaş’da habbâz tâifesinden Parsuk v. 
Şadik nâm Ermeni meclis-i şer‘-i hatîr-i lâzımü’t-tevkīrde işbu râfi‘ü’s-sifr Arakil 
v. Murat nâm Ermeni mahzarında ikrâr-ı tâm ve takrîr-i kelâm edip bundan [ak-
dem] gāib ani’l-meclis Gaspar v. Kırşe nâm Ermeni yediyle mezbûr Arakil’e iki bin 
akçe murâbaha vermek üzre dokuz bin akçe ikrâz ve teslîm ol dahi ber vech-i mu-
harrer iktirâz ve tesellüm eylemişidi el-hâletü hâzihî meblağ-ı mezbûr dokuz bin 
akçeyi mezbûr Arakil yedinden bi’t-tamâm ve’l-kemâl ahz ü kabz edip murâbaha 
bedeli olan meblağ-ı mezbûr iki bin akçeden şer‘î olmamağla merkūm Arakil’in 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d meblağ-ı 
mezbûr dokuz bin akçeden zimmetinde bir akçe ve bir habbe hakkım bâkī kalma-
dı dedikde gıbbe’t-tasdîk mâ vaka‘a.
Fî 4 Şa‘bân min târihi’l-mezbûr
Şuhûdü’l-hâl: Süleyman Efendi b. Bâli, Osman b. Mehmed, Mehmed Çelebi b. ( ), 
Mustafa Çelebi b. Receb, Âbid b. Mustafa, Siyavuş b. Abdullah

44 [6a-2] İbadullah mahallesindeki Seyyid Ali Çelebi’nin yaptırdığı 
mescide Ahmed Efendi’nin imam atandığı
Mahrûsa-i Galata’ya tâbi‘ kasaba-i Kasımpaşa mahallâtından İbadullah mahallesi 
ahâlîsinden Şeyh Ahmed Efendi b. Mustafa ve es-Seyyid Mustafa Çelebi b. Meh-
med ve Ahmed Emin Efendi b. İlyas ve Mustafa b. Abdullah ve Nasuh Beşe b. Abdi 
ve Musa b. el-Hâc Mehmed nâm kimesneler meclis-i şer‘-i hatîr-i lâzımü’t-tevkīrde 
sâhibü hâze’l-kitâb Ahmed Efendi b. Ali nâm kimesne mahzarında tahrîr-i bast-ı 
merâm ve takrîr-i kelâm edip mahalle-i merkūmede vâki‘ merhûm Seyyid Ali 







Çelebi nâm sâhibü’l-hayrın binâ eylediği mescid-i şerîfde imâm olan Ali Halîfe 
nâm kimesne âhar diyâra nakl etmekle yeri hâlî ve hizmet-i merkūme mu‘attal 
kalmağla mezbûr Ahmed Efendi sâlih ve mütedeyyin ve ehl-i kırâat olup hizmet-i 
mezbûrenin uhdesinden gelmeğe kādir kimesne olmağla mezbûru taraf-ı şer‘den 
mescid-i mezbûre imâm nasb olunması cümlemizin matlûbumuzdur dediklerin-
de, hâkimi muvakki‘-i kitâb tûbâ leh ve hüsnü-me’âb hazretleri dahi yevmî dört 
akçe vazîfe-i mu‘ayyenesi ile mezbûr Ahmed Efendi’yi mescid-i mezbûrda imâm 
nasb ve ta‘yîn etmeğin mâ vaka‘a bi’t-taleb ketb olundu.
Hurrire fî gurreti Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Cafer Efendi b. ( ), Ahmed Efendi b. Ali, Mehmed Beşe b. Mustafa 
Çukadâr, Mustafa Çelebi b. Osman, Mustafa b. Receb, Hüseyin b. Mirza , Ahmed 
Yazıcı b. Mehmed

45 [6a-3] Mehmed Beşe b. Abdullah’ın Galata’daki evini Nikola’ya satması
Vilâyet-i Anadolu’da Sapanca nâm kasaba sükkânından Mehmed Beşe b. Abdul-
lah nâm mühtedî meclis-i şer‘-i hatîr-i lâzımü’t-tevkīrde bozacı tâifesinden râfi‘u 
hâze’l-kitâb Nikola v. Hristo nâm zimmî muvâcehesinde ikrâr ve takrîr-i kelâm 
edip silk-i mülk-i sahîhimde münselik olup mahmiye-i Galata hâricinde Santa 
Marika mahallesinde vâki‘ bir tarafdan terlikçi Toroş nâm zimmî mülkü ve iki ta-
rafdan Mehmed Ağa odaları ve bir tarafdan tarîk-i âm ile mahdûd iki bâb fevkānî 
ve bir bâb tahtânî odalar ve muhavvata ve bir kenîfi ve zât-ı eşcâr-ı müsmire ve 
gayr-ı müsmire hadîkayı müştemil olan mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık on iki bin fıddî râyic fi’l-vakt akçeye 
merkūm Nikola’ya tarafeynden îcâb ve kabûlü hâvî bey‘-i mutlak ile bey‘ ve teslîm 
ol dahi vech-i muharrer üzre iştirâ ve tesellüm ve kabûl eyledikden sonra seme-
ni olan meblağ-ı mersûm mezbûr Nikola yedinden bi’t-tamâm ve’l-kemâl ahz ü 
kabz eyledim ba‘de’l-yevm menzil-i mahdûd-ı mezkûr mezbûr Nikola’nın mülk-i 
müşterâsı olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min şehri Şa‘bâni’l-mu‘azzam sene 1073
Şuhûdü’l-hâl: Mehmed Çelebi b. el-Hâc Mustafa, Abdülbâkī b. Hüseyin, Mustafa 
b. Ali, Abdülkādir b. Mehmed, Osman b. Yusuf, Mustafa Çelebi b. Receb, el-Hâc 
Cafer [b.] Yakub, el-Hâc Mehmed b. Ferruh

46 [6a-4, Arapça] Borcu sebebiyle hapiste olan yahudinin 
serbest bırakıldığı
Udûl-i müslimînden Ali b. Abdullah, Ahmed b. Mustafa, Musa b. Receb, Mus-
tafa b. Receb nâm kimesnelerin ve sâir cemm-i gafîr ve cem‘-i kesîrin ihbârıyla 
meclis-i şer‘-i şerîf ve mahfil-i dîn-i münîf el-masûn ani’t-tağyîr ve’t-tahrîfde 
hâkim-i muvakki‘-i a‘lâ hâze’l-kitâbın indinde, Arslan v. Avraham nâm yahudi-
nin hâzır bi’l-meclis el-Hâc İbrahim’e olan râyicü’l-vakt yedi bin üç yüz elli akçe 
ve yine hâzır bi’l-meclis el-Hâc Musa’ya olan üç bin altı yüz akçe deynleri sebebiy-
le mahmiye-i Galata’da vâki‘ sicn-i sultânîde müddet-i medîde ile mahbûs oldu-
ğu, fakīr ve müflis bulunduğu, ahvec-i nâs olup giyecek bir şeyi bile bulunmadığı, 
sâbit ve zâhir olduğunda, hâkim-i mûmâ-ileyh kendisini ıtlâk eyledi.
Cerâ zâlike ve hurrire fî 3 Şa‘bân sene 1073.
Şuhûdü’l-hâl: Süleyman Efendi, Mustafa Çelebi b. Receb, Mehmed Beşe b. Musta-
fa Çukadâr, Âbid b. Mustafa

47 [6b-1] Yasef v. Musa hayattayken Askeli’nin evini satın aldığı, 
Askeli’nin vârislerinin müdahalesinin önlenmesi gerektiği
Husûs-ı âti’l-beyânın mahallinde keşf ve tahrîr [i] iltimâs olunmağın savb-ı şer‘den 
mevlânâ Nasuh Efendi irsâl olunup ol dahi zeyl-i kitâbda mastûrü’l-esâmî olan 
müslimîn ile münâza‘un fîh olan menzil-i câi’z-zikre varıp akd-i meclis-i şer‘-i 
şerîf eyledikde Hani cemâ‘atinden iken bundan akdem hâlik olan Yasef v. Musa 
nâm yahudinin verâseti zevce-i metrûkesi Kalvira nâm yahudiye ile sulbiye-i 
kebîre kızı Camide’ye ve li ebeveyn er karındaşı İlya’ya ve li ebeveyn kız karın-
daşı Sazyana nâm yahudiyeye münhasıra olmağla taraflarından zikr-i âtî menzi-
li vâzı‘ü’l-yed olanlardan da‘vâya vekîlleri olup Yako v. Kemal ve Kemal v. Avra-
ham yahudiler şehâdetleri ile şer‘an vekâleti sâbite olan işbu râfi‘ü’s-sifr Azarya v. 
Musa nâm yahudi meclis-i ma‘kūd-ı mezbûrda mahmiye-i Galata’da Sultan Baye-
zid mahallesinde sâkin iken bundan akdem gaybet-i münkatı‘a ile gāib olan Askeli 
v. ( ) nâm zimmînin sulbî kebîr oğlu Dimitraki ile sulbiye kebîre kızları Coya ve 
Kasandra ve Sultana ve Kokona ve Maryora nâm nasrâniyeler muvâcehelerinde 
bi’l-vekâle üzerlerine da‘vâ ve takrîr-i kelâm edip mahalle-i mezbûrede vâki‘ bir 
tarafdan Askeli mülkü ve ba‘zan Sultana bt. Frankoli mülkü ve bir tarafdan Ka-
ranfil v. ( ) mülkü ve bir tarafdan Kürkçü Nikola mülkü ve bir tarafdan Kirkor v. 
( ) Ermeni mülkü ile mahdûd iki bâb tahtânî beyti ve bi’r-i mâyı ve şadırvan ve 
üç aded taş tekneli ve tûlen otuz altı ve arzan on bir buçuk bi hesâb-ı terbî‘î dört 
yüz on dört zirâ‘ zât-ı eşcâr-ı müsmire ve gayr-ı müsmireli bahçeyi müştemil olup 
işbu mu‘âyene olunan menzili bin altmış senesi Cumâdelûlâ’sının yirmi üçüncü 
günü gāib-i mezbûr Askeli müvekkillerimin mûrisi hâlik-i merkūm Yasef ’e beş 
yüz riyâlî guruşa bey‘ ve kabz-ı semen eyledikden sonra târih-i mezbûrda kasaba-i 
Tophâne mahallesinde nâibü’ş-şer‘-i şerîf olan Mustafa Efendi huzûrunda varıp 
vech-i muharrer üzre bey‘ini ikrâr ve mûceb-i hüccet-i şer‘iyye dahi verip menzil-i 
mezkûr hâlik-i merkūmun mülk-i müşterâsı olup ba‘de helâkihî veresesine intikāl 
etmişiken mezbûrlar bî-vech zabt ve tasarruf ettiler hâlâ suâl olunup menzil-i 
mezkûr tahliye ve bana teslîme mezbûrelere tenbîh olunması matlûbumdur deyû 
nâib-i mûmâ-ileyhin imzâsıyla mümzâ ve hatmi ile mahtûm ve târih-i mezkûr ile 
müverrah ve min külli’l-vücûh takrîri meşrûhuna mutâbık hüccet-i şer‘iyye ibrâz 
edip ba‘de’l-feth ve’l-kırâe ve isre’l-istintâk mezbûrlar dahi mazmûn-ı hüccet-i 
mezbûreyi ikrâr ve i‘tirâf etmeğin mûcebiyle menzil-i mezbûr tahliye ve müdde‘î-i 
merkūma teslîm ve mezbûrların her birine ba‘de’t-tenbîh vâki‘ hâli mevlânâ-yı 
mezbûr mahallinde tahrîr ba‘dehû ma‘an irsâl olunan Ahmed Efendi ile meclis-i 
şer‘a gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-ışrîn min şehri Recebi’l-ferd sene 1073
Şuhûdü’l-hâl: Musa Çavuş b. Abdullah, Mehmed Beşe b. Mustafa Çukadâr, el-Hâc 
Cafer b. Yakub, Mustafa b. Receb, Abdülbâkī b. Mustafa

48 [7b-1] Yahya Efendi’nin Mekke pâyesiyle Galata kadılığına atanması
Fazîletli Yahya Efendi hazretlerine pâdişâh-ı  âlem-penâh hazretlerinin Galata 
kazâsı inâyet ve ihsân buyurdukları emr-i âlînin sûretidir
Akzâ kuzâti’l-müslimîn evlâ vülâti’l-muvahhidîn ma‘deni’l-fazli ve’l-yakīn hücce-
tü’l-hakki ale’l-halki ecma‘în vârisü ulûmi’l-enbiyâi ve’l-mürselîn el-muhtassu bi 
mezîd-i inâyeti’l-meliki’l-mu‘în Medîne-i münevvere pâyesiyle sâbıkan Yenişehir 
kadısı olan mevlânâ Yahya -zîdet fezâihulû- tevkī‘-i refî‘-i hümâyûn vâsıl olucak 
ma‘lûm ola ki, sen ehl-i ilm ve sâhib-i fazîlet olup tarîk-i ilmin kudemâsından oldu-
ğun ecilden hâliyâ hakkında mezîd merhamet-i pâdişâhânem zuhûra getirip işbu 
sene selâse ve seb‘în ve elf Şa‘bân’ının ikinci gününden Galata kazâsını Mekke-i 
mükerreme pâyesiyle sana tevcîh ve inâyet edip i‘lâmı için ( ) ta‘yîn olunmuşdur 
buyurdum ki, vusûl buldukda sâdır olan fermân-ı celîlü’l-kadrim üzre te’hîr ve 
tevakkuf etmeyip varıp Galata kazâsına Mekke-i mükerreme pâyesiyle mutasarrıf 
ve ahâlîsi beyninde icrâ-yı ahkâm-ı şer‘iyye-i Nebevî ve infâz-ı evâmir-i aliyye-i 
Mustafavî sallallâhu alâ şâri‘ihâda bezl-i iktidâr edip âdemin gönderip berâtın 
ihrâc ettiresin şöyle bilesin alâmet-i şerîfe i‘timâd kılasın.
Tahrîren fî evâili şehri Şa‘bâni’l-mu‘azzam li sene selâse ve seb‘în ve elf
Be makām-ı Kostantıniyye

49 [7b-2, Arapça] Sicildeki hükümlerin bundan sonra Galata kadısı Yahya 
Efendi zamanında verildiği
İşbu cerîde ve mecelle-i celîle, medîne-i mahmiye-i Galata hâkimü’l-adli a‘lemü’l-
ulemâ’i’l-izâm efhamü’l-mehâdimi’l-kirâm hâvi’l-me‘âlî ve’l-mefâhir muharriru 
ma‘ârifi’l-evâil ve’l-evâhir Aziz Efendizâde deyû meşhûr Yahya Efendi hazretleri 
zamânındaki vekāyi‘i muhtevîdir. Bunu mevlâ-yı mûmâ-ileyh nâibi abd-i fakīr ilâ 
gafûri rabbihi’l-kadîr, Atâullah b. Hüsameddin yazdı. Vaka‘at-tahrîr fi’l-yevmi’l-
hâmis min Şa‘bâni’l-mu‘azzam sene selâse ve seb‘în ve elf. (Atâullah Efendi’nin 
mührü)

50 [7b-3] Mehmed b. Abdülkerim’in Karabağı köyündeki tarlalarının 
tasarrufu İbrahim b. Musli’ye devretmesi
Mahmiye-i Galata dâhilinde Okçu Musa mahallesi sükkânından Mehmed b. Ab-
dülkerim mahfil-i kazâda râfî‘-i hâze’l-kitâb İbrahim b. Musli nâm kimesne mah-
zarında ikrâr ve takrîr-i kelâm edip vilâyet-i Anadolu’da Bolu sancağında Zirzi-
ne kazâsında Karabağı nâm karye sınırı dâhilinde vâki‘ lede’l-ahâlî ma‘lûmetü’l-
hudûd taht-ı tasarrufumda olan on kıt‘a tarlalarımın hakk-ı tasarrufunu sâhib-i 
arz ma‘rifetiyle yedi bin akçe bedel mukābelesinde merkūm İbrahim’e ferâğ ve 
tefvîz ol dahi vech-i muharrer üzre tefevvuz ve kabûl eyledikden sonra sâlifü’z-
zikr tarlaları mahallinde zabt ve tasarrufa merkūm İbrahim taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Ahmed Yazıcı b. Mehmed, Mustafa Çelebi b. Receb, Âbid b. Mustafa, 
Emrullah b. Mehmed ve gayruhüm.

51 [7b-4] Avram v. Musa’nın kendisine ait evin yarı hissesini Yahuda 
v. David’e satması
Mahmiye-i Galata müzâfâtından Beşiktaş  nâhiyesine tâbi‘  Ortaköy demekle 
ma‘rûf karyede sâkin Kiraz cemâ‘atinden Avraham v. Musa nâm yahudi meclis-i 
şer‘-i hatîr-i lâzımü’t-tevkīrde cemâ‘at-i mezbûreden işbu râfi‘ü’s-sifr Yahu-
da v. David nâm yahudi muvâcehesinde ikrâr ve takrîr-i kelâm edip karye-i 
mezbûrede vâki‘ bir tarafdan Hamalı Mehmed Ağa mülkü ve bir tarafdan Rüs-
tem nâm bostanî mülkü ve bir tarafdan tarîk-i hâs ve bir tarafdan tarîk-i âm ile 
mahdûd üç bâb fevkānî odaları ve bir selâmlık ve bir matbah ve bir tahta-pûşu 
iki bâb tahtânî odaları ve bir matbah ve iki mahzen ve bi’r-i mâyı ve kenîfi müş-
temil olup arsasının senede Sultan Bayezid Hân aleyhi’r-rahmeti ve’l-gufrân haz-
retleri evkāfına elli akçe mukāta‘ası olan menzilin nısf-ı şâyi‘i oğlum işbu hâzır 
bi’l-meclis Musa nâm yahudinin mülkü olup ve nısf-ı şâyi‘-i âharı bundan akdem 
hâlik olan sulbî oğlum Arslan nâm yahudiden irs-i şer‘le intikāl eylediği cihet-
den benim mülküm olmağla hâlâ menzil-i mahdûd-ı mezkûrdan ber vech-i mu-
harrer mülküm olan nısf-ı şâyi‘-i mezkûremi mezbûr Yahuda’ya elli bin nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip ol dahi minvâl-i muharrer üzre iştirâ ve tesellüm eyledik-
den sonra semeni olan meblağ-ı mezbûr elli bin akçeyi yedinden bi’t-tamâm ve’l-
kemâl ahz ü kabz eyledim ba‘de’l-yevm menzil-i mahdûd-ı mezkûrdan mülküm 
olan nısf-ı şâyi‘ merkūm müşterî-i mezbûr Yahuda’nın mülk-i müşterâsıdır keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Ahmed Yazıcı b. Mehmed, Mehmed b. Receb, Siyavuş b. Abdullah, 
Abdülkerim Efendi b. Mehmed, Abdülbâkī Bey b. Ser-muhzırân, Mehmed Efendi 
b. Hüseyin el-Kâtib, Musa v. Yasef, Avram v. Baryam, İsak v. Avraham, Liyazer v. 
Aluş, Matya v. Rosi, Mehmed Efendi b. Mahmud el-İmâm, İbrahim Halîfe b. Halil 
el-Müezzin, Mustafa Hoca b. Hüseyin, Mehmed Bey b. Memi el-Hammâmî

52 [8a-1] İsteryo’nun Nikola’ya kiraladığı güğümleri süresi 
bitiminde geri alması
Mahrûsa-i Galata’da sâkin bakkal tâifesinden İsteryo v. Yorgi nâm zimmî meclis-i 
şer‘-i hatîr-i lâzımü’t-tevkīrde sütçü tâifesinden işbu hâmilü’s-sifr Nikola v. Yani 
nâm zimmî muvâcehesinde bi tav‘ihî ikrâr ve takrîr-i kelâm edip bundan akdem 
silk-i mülkümde münselik olan iki aded bakır güğümlerimi müddet-i mu‘ayyene 
tamâmına değin ücret-i ma‘lûme ile merkūm Nikola’ya îcâr ve teslîm edip ol 
dahi vech-i muharrer üzre istîcâr ve tesellüm ve kabz etmişdi, el-hâletü hâzihî 
müddet-i icâre tamâm olmağla sâlifü’z-zikr güğümleri merkūm Nikola’nın ye-
dinden ahz ü kabz eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Tahrîren fi’l-yevmi’l-hâmis min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mehmed Çavuş b. Ali el-Mübâşir, Mehmed Odabaşı b. Abdullah, 
Musa Beşe b. Receb, Ahmed Yazıcı b. Mehmed, Abdülbâkī Ağa b. Hüseyin, Mu-
harrem b. Receb, Hasan b. Bayezid, Âbid b. Mustafa, el-Hâc Cafer b. Yakub, Hasan 
b. Bayezid

53 [8a-2] Yahya Reis’in Mustafa Kapudan’a ait olup zayi ettiği sefine 
toplarının parasını ödemesi
Mahmiye-i Galata hâricinde Müeyyedzâde mahallesinde sâkin Musta-
fa Kapudân b. Ali nâm kimesne meclis-i şer‘-i hatîr-i lâzımü’t-tevkīrde râfi‘-i 
hâze’l-kitâb Yahya Reis b. Receb nâm kimesne mahzarında ikrâr ve takrîr-i 
kelâm edip bundan akdem silk-i mülkümde münselik olan iki aded İngiliz ve 
iki aded eynekli ta‘bîr olunur cem‘an dört aded sefîne toplarımı mezbûr Yahya 
Reis fuzûlen ahz ü kabz ve sefînesine vaz‘ edip helâk etmekle zikr olunan topları 
kıymet-i şer‘iyyelerini mezbûr Yahya Reis’den taleb ve da‘vâ eylediğimde beyni-
mizde münâza‘ât-ı kesîre ve muhâsamât-ı şedîde vâkı‘a olmuşidi el-hâletü hâzihî 
beynimizde muslihûn tavassut edip da‘vâ-yı mezkûremden ikrârını dokuz bin 
beş yüz akçe bedel üzerine sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr dokuz bin beş yüz akçeyi mezbûr Yahya 
Reis yedinden bi’t-tamâm ve’l-kemâl ahz ü kabz edip zikr olunan toplara ve kıy-
metlerine müte‘allika âmme-i de‘âvâdan mersûm Yahya Reis’in zimmetini ibrâ-i 
âmm-ı kātı‘ü’n-nizâ‘ ile ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Sâlih Hoca b. ( ), Mehmed Çelebi b. ( ), Kurd b. Mehmed, el-Hâc 
Veli b. ( ), Mustafa b. Receb, Mehmed b. Receb, Ahmed Yazıcı b. Mehmed, Emrul-
lah b. Mehmed ve gayruhüm

54 [8a-3] Ahmed b. Mustafa’nın Mustafa Beşe b. Hasan’a pastırma 
satışından borcu olduğunu kabul etmesi
Mahrûsa-i İstanbul hısnı  hâricinde vâki‘  Hasır iskelesinde tüccâr tâifesinden 
râfi‘-i hâze’l-kitâb Mustafa Beşe b. Hasan mahfil-i kazâda Ahmed b. Mustafa nâm 
kimesne mahzarında üzerine da‘vâ ve takrîr-i kelâm edip târih-i kitâbdan bir ay 
mukaddem her kantar beşer yüz altmış beşer akçeden altı kantar otuz beş va-
kıyye pastırmamı cem‘an üç bin sekiz yüz altmış dört akçeye merkūm Ahmed’e 
bey‘ ve teslîm ol dahi vech-i muharrer üzre iştirâ ve tesellüm ve kabûl etmeğin 
hâlâ semeni olan meblağ-ı mezbûru merkūm Ahmed’den taleb ederim suâl olu-
nup alıverilmesi matlûbumdur dedikde gıbbe’s-suâl merkūm Ahmed cevâbında 
fi’l-vâki‘ müdde‘î-i mezbûrun yedinden târih-i merkūmda iştirâ ve kabz eyledi-
ğim altı kantar ve otuz beş vakıyye pastırması semeninden zimmetimde üç bin 
sekiz yüz altmış dört akçe mezbûr Mustafa Beşe’ye lâzımü’l-edâ ve vâcibü’l-kazâ 
deynim vardır deyû ikrâr ve i‘tirâf etmeğin ikrârı mûcebince meblağ-ı merkūmu 
müdde‘î-i mersûma edâ ve teslîme merkūm Ahmed’e tenbîh birle mâ vaka‘a bi’t-
taleb ketb olundu.
Fi’l-yevmi’l-hâmis min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mustafa Çelebi b. Receb, Emrullah b. Mehmed, Âbid b. Mustafa ve 
gayruhüm mine’l-huzzâr







55 [8a-4] Bakkal İsteryo’nun Yamandi’deki alacağının Yamandi’nin 
vekili Hasan Reis’ten alınması
Mahmiye-i Galata’da bakkal tâyifesinden İster [yo] v. Yorgi nâm zimmînin ta-
rafından husûs-ı âti’l-beyâna vekîl olup bimâ hüve nehcü’s-sübût şer‘an vekâleti 
sâbite olan Yamandi nâm zimmî meclis-i şer‘-i hatîr-i lâzımü’t-tevkīrde rüesâ 
tâyifesinden bâ‘is-i hâze’l-kitâb Hasan Reis b. İsa nâm kimesne mahzarında üze-
rine bi’l-vekâle da‘vâ ve takrîr-i kelâm edip mezbûr Hasan Reis zimmetinde 
müvekkil-i mezbûrun yedinden müşterâ ve makbûz beynlerinde ilm-i şer‘î ile 
ma‘lûm bakkal metâ‘ı bahâsından ba‘de küllî hesâb bin üç yüz akçe hakkı var-
dır hâlâ meblağ-ı mezbûru vekâletim hasebiyle mezbûr Hasan Reis’den taleb ey-
lerim suâl olunsun dedikde gıbbe’s-suâl mezbûr Hasan Reis cevâbında fi’l-vâki‘ 
müvekkil-i merkūma vech-i muharrer üzre bakkal metâ‘ı bahâsından ba‘de kül-
li hesâb zimmetimde bin üç yüz akçe deynim olup lâkin meblağ-ı mezbûru 
mukaddemâ mezbûr Yamandi’ye vekâleti hasebiyle tamâmen edâ ve teslîm eyle-
dim deyû def ‘le mukābele edicek gıbbe’l-istintâk ve’l-inkâr müdde‘î-i mezbûrdan 
def ‘-i mezbûrunu mübeyyine beyyine taleb olundukda ityân-ı beyyineden izhâr-ı 
acz edip istihlâf etmeğin fi’l-hakīka vech-i muharrer üzre meblağ-ı mezbûr bin üç 
yüz akçeyi bi’l-vekâle müdde‘î-i mezbûr Hasan Reis yedinden ahz ü kabz eyledi-
ğine mezbûr Yamandi’ye yemîn teklîf olundukda ol dahi yemînden nükûl etme-
ğin mûcebince mezbûr Yamandi mu‘ârazadan men‘ birle mâ vaka‘a bi’t-taleb ketb 
olundu.
Fî yevm-i 5 min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Musa [Beşe b. Receb] , Ahmed Yazıcı b. Mehmed, Siyavuş b. Abdul-
lah, Âbid b. Mustafa, Hüseyin b. Abdullah, Mehmed b. Ali, Hasan b. ( ) ve gayru-
hüm

56 [8b-1] Mihayil v. Yorgi’nin fıtık ameliyatı sebebiyle İstati v. Yani’yi 
mesul tutmayacağı
Mahmiye-i Galata müzâfâtından kasaba-i Fındıklı’da vâki‘ bakkal tâifesinden Mi-
hayil v. Yorgi nâm zimmî meclis-i şer‘-i hatîr-i lâzımü’t-tevkīrde râfi‘ü’l-kitâb İs-
tati v. Yani nâm cerrâh mahzarında ikrâr ve takrîr-i kelâm edip ben maraz-ı fıtı-
ka mübtelâ olup merkūm İstati maraz-ı mezkûra ilâcda ehil olmağla mezbûr İs-
tati maraz-ı mezkûruma ilâc ve timar etmek için müddet-i ma‘lûme tamâmına 
değin fıddî râyic fi’l-vakt bin yüz akçe ücretle nefsini bana îcâr ben dahi vech-i 
muharrer üzre istîcâr ve mu‘tâdı üzre kasığımı şak ve münfetik olan mevzi‘in 
kat‘ için mezbûre emr edip eğer beni mezbûrun vech-i muharrer üzre şak ve 
kat‘ının sirâyeti sebebi ile helâk olursam dem ve diyetime müte‘allik olan da‘vâdan 
mezbûrun zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Âbid b. Mustafa, Mustafa Çelebi b. Receb, Ahmed Yazıcı b. Mehmed, 
Emrullah b. Mehmed ve gayruhüm

57 [8b-2] el-Hâc Mehmed b. Ali’nin câriyesi Lâlegül’ü vasiyet 
yoluyla âzat etmesi
Mahmiye-i Galata dâhilinde Yolcuzâde mahallesinde sâkin el-Hâc Mehmed b. Ali 
nâm kimesne meclis-i şer‘-i hatîr-i lâzımü’t-tevkīrde kendiye rıkkıyyeti mu‘terife 
olan çatık kaşlı gök gözlü orta boylu Rusiyyetü’l-asl râfi‘atü hâzihi’l-vesîka Lâlegül 
bt. Abdullah nâm câriye-i memlûkesi mahzarında ikrâr-ı tâm ve takrîr-i kelâm 
edip mevsûfe-i mezbûre Lâlegül’ü tedbîr-i sahîh-i mukayyed ile müdebbere eyle-
dim bi emrillâhi te‘âlâ dâr-ı dünyâdan saray-ı ukbâya irtihâl eylediğimde mevsûfe-i 
mezbûre vefâtımdan kırk gün mukaddem mezheb-i muhtâr üzre cemî‘-i malım-
dan sâir harâir-i asliyyât gibi hürre olsun dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Musa Efendi b. el-Hâc Mehmed el-İmâm, Nasuh Efendi b. Yusuf el-
Kadı, Osman b. Hüseyin, Musa b. İsa, Mehmed b. Mehmed el-Müezzin, Şaban Bey 
b. Ali, Mustafa b. Bâli, Mustafa b. el-ma‘rûf bi İbşirli, Ahmed Yazıcı b. Mehmed, 
Âbid b. Mustafa, Siyavuş b. Abdullah ve gayruhüm

58 [8b-3] Eşi Râbia bt. Mehmed’den kendisine intikal eden ev hissesini 
Mustafa Beşe’ye satan Muharrem’in evi teslim etmesinin gerektiği
Mahmiye-i Galata müzâfâtından kasaba-i Kasımpaşa’da el-Hâc Ahmed mahal-
lesinde sâkine iken bundan akdem vefât eden Râbia bt. Mehmed nâm hâtunun 
verâseti zevc-i metrûkü el-Hâc Muharrem b. Ali ile babasının li ebeveyn kız ka-
rındaşı oğlu Mustafa Beşe b. Yahya nâm kimesneye münhasır olduğu şer‘an zâhir 
ve mütehakkik oldukdan sonra işbu râfi‘ü’l-kitâb mezbûr Mustafa Beşe meclis-i 
şer‘-i hatîr-i lâzımü’t-tevkīrde merkūm el-Hâc Muharrem mahzarında üzerine 
da‘vâ ve takrîr-i kelâm edip mahalle-i mezbûrede vâki‘ bir tarafdan el-Hâc Ahmed 
vakfı ve bir tarafdan ba‘zan imâma meşrûta vakıf menzil ve ba‘zan Emine Hâtun 
mülkü ve iki tarafdan tarîk-i âm ile mahdûd bir bâb fevkānî ve bir tahtânî odala-
rı ve iki ahırı ve bir süt ahırı ve bi’r-i mâyı ve kenîfi ve avlu ve zât-ı eşcâr-ı müs-
mire ve gayr-ı müsmire ve bahçeyi müştemil mülk menzil müteveffât-ı mezbûre 
Râbia Hâtun’un ile’l-vefât mülkü olup ba‘de vefâtihâ menzil-i mezkûrun nısfı bana 
ve nısf-ı âharı merkūm el-Hâc Muharrem’e intikāl ve isâbet etmekle merkūm el-
Hâc Muharrem menzil-i mahdûd-ı mezkûrdan kendiye isâbet eden nısf hisse-i 
şer‘iyyesini târih-i kitâbdan on gün mukaddem yirmi bin fıddî râyic fi’l-vakt akçe-
ye bana bey‘-i bâtt-ı sahîh-i şer‘î ile bey‘ edip ben dahi vech-i muharrer üzre iştirâ 
ve kabz eylediğimden sonra semeni olan meblağ-ı mezbûru târih-i merkūmdan 
on gün tamâmına değin te’cîl eyleyip menzil-i mezkûrun nısf-ı âharı dahi mülk ve 
müşterâm olmuşiken hâlâ semen-i mezbûru kendiye teslîm ve menzil-i mezkûru 
zabt etmek irâde eylediğimde teslîmden imtinâ‘ eder suâl olunup semen-i 
mezbûru ahz ve mebî‘-i mezkûru bana teslîme merkūm el-Hâc Muharrem’e 
tenbîh olunmak matlûbumdur dedikde gıbbe’s-suâl ve akībe’l-inkâr müdde‘î-i 
mezbûrun müdde‘âsını mübeyyine beyyine taleb olundukda udûl-i müslimînden 
olup mahalle-i mezbûre sâkinlerinden Halil Ağa b. İdris ve Ali Çelebi b. el-Hâc 
Ali nâm kimesneler li ecli’ş-şehâde meclis-i şer‘a hâzırân olup istişhâd olunduk-
larında fi’l-vâki‘ merkūm el-Hâc Muharrem târih-i kitâbdan on gün mukaddem 
menzil-i mahdûd-ı mezkûrdan nısf hisse-i şer‘iyye-i merkūmesin yirmi bin fıddî 
nakd-i râyic fi’l-vakt akçeye mezbûr Mustafa Beşe’ye bizim huzûrumuzda bey‘-i 
bâtt-ı sahîh-i şer‘î ile bey‘ edip ol dahi vech-i muharrer üzre iştirâ ve kabûl eyle-
dikden sonra semeni olan meblağ-ı mezbûru târih-i mezbûrdan on gün tamâmına 
değin te’cîl eyledi biz husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde ba‘de ri‘âyeti şerâiti’l-kabûl şehâdetleri 
hayyiz-i kabûlde vâkı‘a olmağın mûcebiyle semen-i mezkûru ahz ve menzil-i 
mahdûd-ı mezkûrdan nısf hisse-i şer‘iyyesin müdde‘î-i mezbûre teslîme merkūm 
el-Hâc Muharrem’e tenbîh birle mâ vaka‘a bi’t-taleb ketb olundu.
Fi’l-yevmi’l-hâdî aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mehmed Efendi b. el-Hâc Musa, İbrahim Efendi el-İmâm, es-Seyyid 
Mehmed Efendi b. es-Seyyid Ali el-İmâm, Mahmud Efendi b. Mehmed, Hasan b. 
Şaban

59 [9a-1] Sinan Ağa mahallesinden Divan kâtibi Mehmed Efendi 
b. Abdülmuîn’in vakfiyesi sureti
Yu‘melu bi mazmûnihî ve yu‘avvel alâ meknûnihî
Ketebehû Yahya el-fakīr -ufiye anhu-
Hâzihî vakfiyyetün sahîhatün şer‘iyyetün
Kad hakemtü bi sıhhatihi’l-vakf el-mahkî fîhâ (…) fî husûsihî ve umûmihî âlimen 
bi’l-hilâf beyne’l-eimmeti’l-eslâf zeberehû el-abdü’l-fakīr ileyhi sübhânehû ve 
te‘âlâ Şeyh Mehmed el-Kadı bi medîneti Kostantıniyye -ufiye anhu-
Her matla‘-ı sühan sihr-i âferîn ki
Neyyir-i ism-i a‘zam-ı Rabbü’l-âlemîn ile münevver ve müzeyyen olmaya mânend-i 
subh ve nehistin revnak-ı sıdk ü yakīn birle zîb ü fer bulmaz ve şol ser levha-i 
defter-i ferhunde fer ki sitâyiş-i îzid-i celîl ile müşerref ve mu‘anven kılınmaya 
misâl-i vakıf bî-tescîl-i mevkıf-ı i‘tibâr ve kabûlde cilveger olmaz fe-sübhânellezî 
vakafe dûne mevâkıfı ceberûtihi’l-efhâm ve’l-ukūl ve hâze fî müşâhedeti melekûtihî 
efkâr-ı ecilletü’l-fuhûl ve dahi her şâhid-i makāl arûs-ı zî-bâl ki neşâta-i zikr-i 
celîl-i habîb-i rabbü’l-âlemîn ile arasta ve müzeyyen olmaya ber mûceb-i hadîs-i 
şerîf “men lem yezkürnî [fî] du‘âihî hakīkun bi enne lâ yüstecâbe du‘âuhû mecelle-i 
kabûlde cilve-nümâ ve mınassa-i irtizâda cehr küşâ olmaz. Allahümme salli alâ 
Muhammedini’l-meb‘ûs min sırrihî bi’l-bathâi el-müfahham bi i‘câzi fesâhat 
mesâkı‘i’l-hutebâ ve dahi âl-i kirâm ve ashâb-ı zevi’l-ihtirâmları meşâhid-i aliyye-
lerine hezâr tahiyyet ve durûd u salavât-ı nâ-ma‘dûd ihdâ olunur ki her biri bir 
necm-i Hüdâ ve misbâh dahi olup zâviye-i âliye kümmelînde sadr-ı nişîn bir şeyh-i 
celîlü’l-mikdâr ve hânkāh-ı yakīn içre bir mürşid-i sâhib-i vakār oldu -rıdvân 
[ullâhi] te‘âlâ aleyhim ecma‘în- ammâ ba‘d işbu kitâb-ı sıhhat nisâbın tahrîrine 
bâ‘is ve bâdî oldur ki, Dârü’l-hilâfeti’l-aliyye Kostantıniyye el-mahmiyyede Kaba-
sakal Sinan Ağa mahallesinde sâkin Dîvân-ı âlî kâtiblerinden sâhibü’l-hayrât ve’l-
hasenât umdetü erbâbi’t-tahrîr ve’l-kalem Sabri Mehmed Efendi b. Abdülmu‘în 
mebde-i fıtratında müntehâ-yı menziletini tefekkür ve “küll-i şey’in hâlikün illâ 
vechehû” âyeti mazmûnunu tedebbür edip “izâ mâte ibnü Âdeme inkata‘a amelühû 
illâ an selâsin ilmin yüntefe‘u bihî ev veledin sâlihin yed‘û lehû ev sadakatin câriyetin” 
hadîs-i şerîfini iz‘ân etmekle hâl-i âfiyetinden li yevmi’l-mî‘âd tezevvede zâd-ı 
kesîrü’l-midâd ve li yevmi’t-tenâd avâid-i mütekâsire i‘dâd edip ber mûceb-i “len 
tenâlü’l-birrâ hattâ tünfikū mimmâ tuhibbûn” vech-i câî üzre vücûh-i birre etyab-ı 
mâlını bezle âzim ve enfes-i menâlini vakfa câzim olup kâffe-i akārîr ve tasarrufâtı 
nâfize ve câize olduğu hâlde meclis-i şer‘-i şerîf-i şâmihü’l-imâd ve mahfil-i dîn-i 
münîf-i râsihü’l-evtâdda zikri âtî vakıfdan li ecli’d-da‘vâ ve’t-tescîl mütevellî nasb 
ve ta‘yîn eylediği Mehmed Bey b. Osman mahzarında ikrâr-ı sahîh-i şer‘î ve i‘tirâf-ı 
sarîh-i mer‘î kılıp silk-i mülk-i sahîhimde münselik olup mahrûsa-i Galata’da Ba-
lıkpazarı kurbunda vâki‘ bir tarafdan ba‘zan Fransız ekmeği demekle ma‘rûf ekmek 
işleyen francalacı fırını ve ba‘zan muhterik olan büyük Frenk kilisesi ve üç tarîk-i 
âm ile mahdûd olup çan kulesini müştemil Frenk kilisesi arsası üzerine mukaddemâ 
malım ile binâ ve ihdâs eylediğim yirmi üç bâb odaları ve altında vâki‘ bir ekmekçi 
fırını ve on altı aded dükkânlar ve üç bâb kule odaları demekle ma‘rûf odalarımı 
hasbeten lillâhi te‘âlâ vakf-ı sahîh-i müeyyed ile vakf ve haps edip şöyle şart eyle-
dim ki zikri mürûr eden odalar vakfa enfa‘ vechile îcâr oluna ve ol ekmekçi fırını 
dahi icâre-i mu‘accele ile ve yevmî dörder akçe ücret-i müeccele ile ve ol dükkânların 
biri kasab ve biri bakkal dükkânı olmağın kasab dükkânı dahi icâre-i mu‘accele ve 
yevmî ikişer akçe ücret-i müeccele ve bakkal dükkânı kezâlik icâre-i mu‘accele ve 
yevmî ikişer akçe ücret-i müeccele ile ve mâ‘adâsı dahi icâre-i mu‘accele ve yevmî 
birer akçe ücret-i müeccele ile îcâr olup hâsıl olan mu‘accelesi binânın mesârifine 
sarf olundukdan sonra müecceleden hâsıl olan icârâtdan icâleti’l-vakf mahrûsa-i 
mezbûrede Arab câmi‘inde imâm olanlara yevmî bir buçuk akçe vazîfe verilip ol 
dahi mukābelesinde günde üçer İhlâs-ı şerîf tilâvet edip sevâbını Resûl-i ekrem 
sallallâhu te‘âlâ aleyhi vesellem hazretlerinin rûh-ı şerîflerine ve çehâr-yâr-ı güzîn 
-rıdvânullâhi te‘âlâ aleyhim ecma‘în- ervâh-ı tayyibelerine hibe eyleye ve medîne-i 
Üsküdar’da merhûm İsmail Ağa câmi‘-i şerîfinde her kim müezzin olursa câmi‘-i 
merkūm kurbunda vâki‘ türbemde türbedâr olup yevmî üçer İhlâs-ı şerîf ve üçer 
salavât-ı şerîfe tilâvet edip sevâbını rûhuma ve anda medfûn olan evlâdım ve akra-
bam ervâhına ihdâ edip mukābelesinde yevmî iki akçe vazîfeye mutasarrıfe ola ve 
hazret-i Ebî Eyyûb Ensârî -radiye anhu Rabbühü’l-bârî-’de Yâ Vedûd iskelesi de-
mekle ma‘rûf mevzi‘de vâki‘ mezarlığımda bir kimesne mezarcı olup her gün üçer 
İhlâs-ı şerîf ve üçer salavât-ı şerîfe tilâvet [9b] ve sevâbını rûhuma ve kaynım Meh-
med Çelebi rûhuna ve evlâdım ervâhına hibe edip mukābelesinde yevmî bir akçe 
vazîfeye mutasarrıf ola ve zikr olunan Kabasakal Sinan Ağa câmi‘ine imâm olanlar 
her gün rûhum için üçer İhlâs-ı şerîf tilâvet edip mukābelesinde bir akçe vazîfeye 
mutasarrıf ola ve mahmiye-i mezbûrede Langa Bostanı kurbunda Abdullah Ağa 
Câmi‘-i şerîfinde her kim müezzin olursa ba‘de salâti’z-zuhr mahfil-i şerîfde cehr 
ile üçer İhlâs-ı şerîf tilâvet edip sevâbını rûhuma ve Memi Ağa oğlu İbrahim 
Kethüdâ rûhuna hibe edip mukābelesinde yevmî bir akçe vazîfeye mutasarrıf ola 
ve sâlifü’z-zikr dükkânlar mâbeyninde ihdâs eylediğim iki musluğun kasab 
dükkânı kurbunda olan musluğa ta‘yîn ettirdiğim gedik sakası eyyâm-ı sayf [ü] 
şitâda ikişer kırba su koyup beher yevm üçer akçe vazîfeye mutasarrıf ola ve bakkal 
dükkânı kurbunda ihdâs eylediğim iki musluk dahi odalar içinde olan kuyudan 
dahi bir kimesne su doldurup yevmî bir akçe vazîfeye mutasarrıf ola ve mahmiye-i 
mezbûrede şeyhülislâm ve müfti’l-enâm olanlar vakf-ı mezbûre yevmî beş akçe ile 
nâzır olalar ve tevliyyet ve kitâbet hayâtda olduğumca bana şart ola vazîfe-i tevliy-
yet dahi yevmî dört akçe vazîfe-i kitâbet yevmî iki akçe ola vefâtdan sonra tevliyyet-i 
merkūme vazîfe-i mu‘ayyeneleri ile evlâdımın erşedine ve evlâd-ı evlâd-ı evlâdımın 
erşedine meşrût ola ba‘de’l-inkırâz utekā ve atîkātımın aslahına ve aslah evlâdına 
ve aslah evlâd-ı evlâd-ı ve evlâdına meşrûta ola ve ba‘de inkırâzi’l-küll-i şey 
şeyhülislâm kethüdâları vakf-ı mezbûra vazîfe-i mezbûra ile mütevellî olalar ve 
Lütfi Bey b. (  ) yevmî üç akçe ile vakfıma câbi ola ba‘de vefâtihî evlâdımın 
zükûrundan biri câbi ola ba‘dehû evlâd-ı evlâd-ı evlâdımın biri câbi ola ba‘de’l-
inkırâz evlâd-ı utekāmdan ve evlâd-ı evlâd-ı evlâd-ı utekāmdan bir recül câbi ola 
ba‘de inkırâzi’l-küll mahmiye-i mezbûrede Zeyrek kurbunda Reis İsmail Efendi 
Mektebi vakfı’na kâtib olan vazîfe-i mezbûre ile vakfıma kâtib olup ve câbi olan 
dahi vazîfe-i mersûme ile câbi ola ve mesârif-i mu‘ayyenemden fazla kala vech-i 
hayâtda olduğumca ben mutasarrıf olup bi emrillâhi te‘âlâ ben dâr-ı fenâdan dâr-ı 
ukbâya intikāl edip nevbet-i tevliyyet evlâdıma intikāl eyleye beher yevm ta‘yîn 
olunan vezâifden mâ‘adâ bâkī kalan icârâtdan her sene seksen aded sikke-i hasene 
Haremeyn-i şerîfeyn mukāta‘acısı ma‘rifetiyle surre emînine teslîm olunup anlar 
dahi mârrü’z-zikr seksen aded sikke-i hasenenin kırk aded sikke-i hasenesini 
Medîne-i münevvere’de makām-ı Hanefiyye’de imâm olanlara ve mâ‘adâ kırk aded 
sikke-i haseneyi dahi Mekke-i mükerremede makām-ı Hanefiyye’de imâm olanla-
ra teslîm edip beynlerinde iktisâm eylediklerinden sonra mukābelesinde Cuma 
gecelerinde rûhum için üçer İhlâs-ı şerîf tilâvet edip sevâbını rûhuma hibe edeler 
ve bundan fazla kalan meblağa batn-ı evvel ve batn-ı sânî i‘tibârınsız evlâdım ve 
evlâd-ı evlâd-ı evlâdım zükûr ve inâs ale’s-seviyye mutasarrıf olalar bi emrillâhi 
te‘âlâ evlâd münkariz olup tevliyyet-i mezbûre utekā ve atîkātıma ve evlâd-ı utekā 
ve ve atîkātımın erşedine intikāl eyledikde icârından evlâdımın mutasarrıf olduk-
ları meblağdan minvâl-i muharrer üzre medîne-i mezbûrede makām-ı Hanefiyye’de 
hatîb olanlara beş aded sikke-i hasene ve yine Mekke-i mükerremede makām-ı 
Hanefiyye’den hatîb olanlara dahi beş aded sikke-i hasene irsâl olunup anlar dahi 
mukābelesinde her yevm-i Cum‘a’da zevcim için üçer İhlâs-ı şerîf tilâvet eyleyeler 
ve yine her sene Medîne-i münevvere’de makām-ı Hanefiyye’de müezzin olanlara 
surre emîni ile yirmi aded sikke-i hasene irsâl olunup hîn-i iktisâmda reîs-i 
müezzinîn olanlar ikişer hisseye mutasarrıf olalar ve yine Mekke-i mükerreme de 
ol makām-ı mübârekede müezzin olanlara dahi yirmi aded sikke-i hasene irsâl 
olunup minvâl-i meşrûh üzre beynlerinde iktisâm eylediklerinden sonra 
mukābelesinde Cuma gecelerinde yevmî üçer İhlâs-ı şerîf tilâvet edip sevâbını 
rûhuma hibe edeler ve yine Mekke-i mükerreme de Hacer-i esved kurbunda hiz-
met eden ferrâşlara beş aded sikke-i hasene ve Altınoluk kurbunda hizmetde olan 
ferrâşlara dahi beş aded sikke-i hasene irsâl olunup anlar dahi mukābelesinde her 
yevm-i Cum‘a’da rûhum için üç sûre-i İhlâs tilâvet edip rûhuma hibe edeler ve zikr 
olunan surreler her sene mahalline vâsıl olduğuna nâzır-ı müşârün-ileyh hazretle-
ri emîn-i merkūmdan temessük taleb eyleyeler ve zikri sebk eden vezâif ve 
irsâlâtdan bâkī kalan icârâta utekā ve atîkātım evlâdının zükûr ve inâsı batn-ı evvel 
ve batn-ı sânî i‘tibâr olunmayıp ale’s-seviyye mutasarrıf olalar deyû ba‘de’l-
inkırâzi’l-kül mekteb-i mezbûrda kırâate kādir olan on nefer sıbyâna yevmî birer 
akçe vazîfe verilip anlar dahi ba‘de salâti’z-zuhr rûhum için üçer İhlâs-ı şerîf ve bi-
rer Fâtiha-i şerîfe tilâvet edip sevâbını rûhuma ihdâ edeler ve senede vâki‘ her iki 
bayramda mekteb-i mezbûruma mu‘allim ve halîfe olanlara ve cümle sıbyâna ve 
câbi ve kâtibe birer çift mest ve papuç alıverilip ve Ramazân-ı şerîf bayramında 
dahi birer bogasi kaftan ile cümleye yüzer akçe harçlık verile ve mekteb-i 
mezbûrun mürûr-ı eyyâm ile vakfına za‘f târî olup meremmet olunmak lâzım 
geldikde vakfımın ta‘yîn olunan vezâifinden ve irsâlâtdan fazla kalanından me-
remmet oluna bi inâyetillâhi te‘âlâ mahlûlât ve ferâgatdan bir şey zuhûr ederse 
nâzır-ı vakıf ma‘rifetiyle bir mescid ve mekteb binâ olunup imâm ve müezzin ve 
mu‘allim ve halîfeye kifâyet mikdârı vazîfe müte‘ayyin oluna ve mârrü’z-zikr 
odalar ve dekâkîn ve fırın bi emrillâhi te‘âlâ harâb veya muhterik olursa arsaları-
na mukāta‘a takdîri ile mülkiyyet üzre binâya izin verilmeyip ancak icâre-i 
mu‘accelelerine mahsûb olmak üzre binâ ettirile ve vakf-ı mezbûrun tebdîl ve 
tağyîr ve taklîl ve teksîri merreten ba‘de uhrâ yedimde ola ve mürûr-ı eyyâm ve 
kurûr-ı şühûr ve a‘vâm ile şurût-ı mezkûreyi ri‘âyet müte‘azzire olursa vakf-ı 
mezkûr mutlak fukarâ-yı müslimîne vakf ola deyû zikr olunan [10a] odalar ve 
dekâkîn ve fırını fâriğan ani’ş-şevâgil mütevellî-i mezbûra teslîm eyledim dedikde 
ol dahi kabz ve sâir evkāfdan mütevellîler tasarruf eyledikleri gibi tasarruf eyledi-
ğini i‘tirâf ve vâkıf-ı müşârün-ileyhi şerh ve beyân olunan vech üzre cemî‘-i ekārîr-i 
kelimâtında vicâhen tasdîk ve şifâhen tahkīk ettikden sonra vâkıf-ı mûmâ-ileyh 
inân-ı kelâmını semt-i âhara masrûf kılıp çün vakf-ı akār İmâm-ı A‘zam hazretleri 
katında sahîh olur lâkin lâzım olmaz husûsen vâkıf menâfi‘-i vakfı kendi nefsine 
şart eylese İmâm Muhammed aleyhi’r-rahme katında bâtıl olmuş olur binâen alâ 
zâlike vakfımdan rücû‘ ve sâbıku’z-zikr odalar ve dekâkîn ve fırını istirdâd ve mül-
küme idhâl ederim deyû takrîr-i mâ fi’z-zamîr ettikde mütevellî-i mezbûr 
mütesaddî cevâb-ı bâ savâb olup eğerçi İmâm-ı A‘zam katında vakf-ı akār sahîh-i 
gayr-ı lâzımdır İmâm-ı Muhammed katında teslîm ile’l-mütevellî bulunmağla 
sahîh ve lâzım olup kavl-i râcih ve müftâ-bih üzre lüzûm sıhhatden münfek olma-
dığına ekser eimme-i Hanefiyye câzimdir husûsen İmâm Ebû Yusuf katında vâkıf 
mücerred vakaftü demeğiyle sıhhat ve lüzûm-ı vakıf emr-i mütekarrirdir ve vâkıf 
menfa‘at-i vakfı kendi nefsine şart ettiği sûretde butlân-ı vakıf eğerçi kavl-i Hilâl 
idiği mukarrerdir lâkin İmâm Ebû Yusuf bu takdîrce dahi sıhhat ve cevâz-ı vakfa 
zâhib olmak ile mâ aleyhi’l-fetvâ anların kavl-i şerîfleri idiği şemsden ezherdir pes 
bu vakfa butlân gelmez ve bi vechin mine’l-vücûh sıhhat ve lüzûmuna nakz ve ha-
lel müterettib olmaz deyû redden imtinâ‘ ve sıhhat-i lüzûm-ı vakfa hükm-i şer‘î 
talebiyle hâkim-i muvakki‘-ı sadr-ı kitâb tûbâ leh ve hüsnü-me’âb huzûrunda 
iltimâs-ı hasm madde-i nizâ‘ edip müterâfi‘ân olduklarında hâkim-i mûmâ-ileyh 
esbağallâhu ni‘amehû aleyhi dahi bu bâbda te’emmül ve i‘mâl-i fikr-i enîk ve em‘ân-ı 
nazar-ı dakīk buyurup cânib-i sıhhat-i vakfı evlâ görmekle âlimen bi’l-hilâf beyne’l-
eimmeti’l-eslâf alâ kavli men yerâhu mine’l-eimmeti’l-eşrâf evvelâ ola vakf-ı 
mezbûrun sıhhatine ve sâniyen lüzûmuna hükm-i sahîh-i şer‘î ve kazâ-i sarîh-i 
mer‘î kılıp ba‘de’l-yevm vakf-ı mezbûr bi’l-ittifâk sahîh ve lâzım ve devâm-ı te’bîdi 
müstelzim oldu. “Fe-men beddelehû ba‘de mâ semi‘âhû fe-innemâ ismuhû 
ale’llezîne yübeddilûnehû inna’llâhe semî‘un alîm” ve ecrü’l-vâkıfı ale’l-hayyi’l-
cevâdi’l-kerîm.
Cerâ zâlike ve hurrire fi’l-yevmi’l-ışrîn min Recebi’l-ferd li sene selâse ve seb‘în 
ve elf
Şuhûdü’l-hâl: fahrü’l-akrân Ahmed Ağa b. Abdülmennân el-Bevvâbü’s-sultânî, 
fahrü’l-küttâb el-Hâc Kenan Kâtib-i Defterhâne-i hâkānî, fahrü’l-kitâb Süleyman 
Halîfe şakird [i] muhâsebe-i evvel, Mehmed Efendi b. Mustafa Efendi İmâm-ı 
câmi‘-i Arab der Galata, Mehmed Efendi b. Muharrem İmâm-ı câmi‘-i Kabasa-
kal, el-Hâc Ahmed Çelebi b. Bezzâzistânî, fahrü’l-a‘yân Ahmed Ağa Kethüdâ-
yı Kaya Sultan sâbıkan, mefharü’l-a‘yân Muharrem Ağa b. kethüdâ-yı Siyavuş 
Paşa sâbıkan, fahrü’l-küttâb Cafer Efendi b. Kâtib-i Dîvân-ı hümâyûn, umdetü’l-
a‘yân Mehmed Ağa Ağa-yı helvahâne-i hâssa hâlâ, zahrü’l-küttâb Sak? Mustafa 
Efendi Kâtib-i Dîvân-ı hümâyûn, fahrü’l-akrân Mehmed Ağa b. el-Hâc Ali el-
Attâr, fahrü’l-akrân Ahmed Ağa b. el-Hâc Ali el-Attâr, mefharü’l-meşâyih Meh-
med Efendi Şeyh-i tekye-i merhûm Mu‘id İbrahim Efendi, Ahmed Efendizâde 
Şeyh Efendi, Ahmed Efendi b. Şeyh Hişam, Mehmed Çelebi b. Murad Efendi el-
Üsküdârî ve gayruhüm mine’l-hâzırîn

60 [10a-1] Kirkor v. Argir’in Bereketzâde’deki evini Nikola 
v. Petro’ya satması
Mahmiye-i Galata dâhilinde Bereketzâde mahallesinde sâkin Kirkor v. Ar-
gir nâm Ermeni mahfil-i kazâda râfi‘-i hâze’l-kitâb Nikola v. Petro nâm 
zimmî  muvâcehesinde ikrâr ve takrîr-i kelâm  edip silk-i mülkümde münselik 
olup mahalle-i mezbûrede vâki‘ bir tarafdan merhûme Nurcihan Hâtun vakfı ve 
bir tarafdan Asvader zimmî veresesi mülkleri ve bir tarafdan Mihman Hâtun mül-
kü ve bir tarafdan tarîk-i âm ile mahdûd tabaka-i ulyâsında üç bâb odaları bir 
sofa ve vustâsında üç bâb odalar ve bir sofa ve süflâda iki bâb odalar ve bi’r-i mâ 
ve muhavvata ve kenîfi müştemil mülk menzilimi bi cümleti’t-tevâbi‘ ve’l-levâhık 
ve kâffeti’l-menâfi‘ ve’l-merâfık yüz on bin fıddî râyic fi’l-vakt akçeye merkūm 
Nikola’ya tarafeynden îcâb ve kabûlü hâvî bey‘-i bâtt-ı kat‘î ile bey‘ ve teslîm ol 
dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı merkūm yüz on bin akçeyi mezbûr Nikola yedinden bi’t-tamâm 
ve’l-kemâl ahz ü kabz eyledim ba‘de’l-yevm menzil-i mahdûd-ı mezkûr mersûm 
Nikola’nın mülk-i müşterâsı olmuşdur keyfe mâ yeşâ’ ve yahtâr mutasarrıf olsun 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mehmed Efendi b. Mehmed el-İmâm, Ahmed Yazıcı b. Mehmed, 
Mustafa Çelebi b. el-Hâc Ali, el-Hâc İbrahim b. Ali, İbrahim b. Receb, Mehmed b. 
Ali, Mustafa Çelebi b. Receb







61 [10a-2] el-Hâc Zülfikar b. Abdullah’ın kölesi Siyavuş b. Abdullah’ı 
sözleşmeli olarak âzat etmesi
Mahmiye-i Galata müzâfâtından kasaba-i Tophâne’de Ebülfazl mahallesinde sâkin 
el-Hâc Zülfikār b. el-Hâc Abdullah nâm kimesne meclis-i şer‘-i hatîr-i lâzımü’t-
tevkīrde mukaddemâ  kendiye rıkkını mu‘terif olan işbu açık kaşlı elâ gözlü orta 
boylu Rusiyyü’l-asl bâ‘is-i hâze’l-kitâb Siyavuş b. Abdullah mahzarında ikrâr ve 
takrîr-i kelâm edip bundan akdem mevsûf-ı mezbûr Siyavuş bana üç bin akçe bedel 
vermek üzre kitâbete kat‘ etmişdim. El-hâletü hâzihî bedel-i kitâbet olan meblağ-ı 
mezbûr üç bin akçeyi yedinden tamâmen ahz ü kabz edip ba‘de’l-yevm mevsûf-ı 
[10b] mezbûr Siyavuş sâir ahrâr-ı asliyyîn gibi hür olup üzerinde velâ-i şer‘îden gay-
rı hakkım kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-âşir min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mehmed b. el-Hâc İlyas, Ali Bey b. Abdullah, Mehmed b. Ramazan, 
İvaz b. Hasan, Nurullah b. Hasan, el-Hâc Musli b. ( )

62 [10b-1] İstirati v. Dimitri’nin meyhaneci Yani v. Filibo’yu 
yaralamadığına yemin etmediğinin tespiti
Mahmiye-i Galata dâhilinde meyhâneci tâifesinden Yani v. Filibo nâm zimmî 
mah fil-i kazâda İstirati v. Dimitri nâm zimmî  muvâcehesinde üzerine da‘vâ  ve 
tak rîr-i kelâm edip târih-i kitâb günü kable salâti’z-zuhr Topal zimmî meyhâne-
sin de iken merkūm İstirati bir kara saplı bıçak ile sol ayağımın topuğu üzerine bi 
gayr-ı vech-i şer‘î darb ve beni mecrûh etmeğin suâl olunup mûceb-i şer‘îsi icrâ 
olunmak matlûbumdur dedikde gıbbe’s-suâl ve akībe’l-inkâr müdde‘î-i mez bûr-
dan müdde‘âsını mübeyyine beyyine taleb olundukda ityân-ı beyyineden izhâr-ı 
acz ile istihlâf etmeğin târih-i mezbûrda zikr olunan kara saplı bıçak ile müdde‘î-i 
mer kū mun sol ayağı topuğunun üzerine darb ve mecrûh etmediğine mezbûr İsti-
ra ti’ye yemîn teklîf olundukda yemînden nükûl etmeğin mûcebiyle mâ vaka‘a bi’t-
taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Musa b. Receb, Mustafa Çelebi b. Receb, Âbid b. Mustafa, Emrullah 
b. Mehmed

63 [10b-2] Sâlih Beşe b. Abdullah’ın Kesmeköy’deki ev ve bağını Haçuk ve 
müvekkillerine sattığı, tasarrufundaki tarlaları da devrettiği
Vilâyet-i Anadolu’da Divriği kazâsına tâbi‘  Kesmeköy demekle ma‘rûf karye 
sükkânından Sâlih Beşe b. Abdullah meclis-i şer‘-i hatîr-i lâzımü’t-tevkīrde kendi 
tarafından asîl ve li ebeveyn karındaşları Onnik ve Bülbül ve Arakil nâm Erme-
niler taraflarından husûs-ı âti’l-beyâna vekîl olup bimâ hüve nehcü’s-sübût şer‘an 
vekâleti sâbite olan Haçuk v. Kirkor nâm Ermeni muvâcehesinde ikrâr ve takrîr-i 
kelâm edip karye-i mezbûrede vâki‘ bir tarafdan Masos nâm Ermeni mülkü ve bir 
tarafdan Avanos nâm Ermeni mülkü ve bir tarafdan Osman Beşe [b.] Ali ve bir ta-
rafdan tarîk-i âm ile mahdûd üç bâb tahtânî odaları ve kenîfi ve avluyu müştemil 
mülk menzilimi ve yine karye-i mezbûrede vâki‘ inde’l-ahâlî ve’l-cîrân ma‘lûmü’l-
hudûd iki dönüm mülk bağımı vekîl-i mezbûr Haçuk ile müvekkilleri mezbûrûn 
Onnik ve Bülbül ve Arakil’e bi safkatin vâhidetin dokuz bin fıddî râyic fi’l-vakt 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk 
anlar dahi ale’l-iştirâki’s-seviy iştirâ ve kabûl edip ve yine karye-i mezbûre sınırın-
da vâki‘ mevâzi‘-i müteferrikada vâki‘ inde’l-ahâlî ve’l-cîrân ma‘lûmü’l-hudûd on 
altı kıt‘a tarlalarımın hakk-ı tasarruflarını dahi sâhib-i arz ma‘rifetiyle üç bin beş 
yüz akçe bedel mukābelesinde mezbûrûna ferâğ ve tefvîz ettim anlar dahi kezâlik 
ale’l-iştirâki’s-seviy tefevvuz ve kabûl eylediklerinden sonra semen-i mezbûr do-
kuz bin akçe ile bedel-i merkūm üç bin beş yüz akçe ki cem‘an on iki bin beş 
yüz akçeyi asâlet ve vekâlet hasebiyle mezbûr Haçuk yedinden tamâmen ahz ü 
kabz edip sâlifü’z-zikr menzil ve bağ ve tarlaları mahallinde kabz ve tasarrufa 
mezbûrûnu taslît eyledim ba‘de’l-yevm zikr olunan menzil ve bağ mezbûrların 
mülk-i müşterâsıdır ve tarlalar dahi hakk-ı müfevvazlarıdır keyfe mâ yeşâ’ ve 
yahtâr mutasarrıf olsunlar dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis aşer min Şa‘bâni’l-mu‘azzam sene 1073
Şuhûdü’l-hâl: Hüseyin Beşe b. Abdullah, Budak b. Maksud, Mehmed b. Abdi, Rıd-
van, Musa b. Receb, Mustafa b. Receb, Mustafa b. Zülfikār

64 [10b-3] Aslan b. Mihayil’in Murad b. Abdullah’tan aldığı alacağını 
ikinci defa talep etmediğine yemin etmesi
Balıkçı tâifesinden Murad b. Abdullah nân kimesne mahfil-i kazâda yine tâife-i 
merkūmeden olup sıvacı  cemâ‘atinden işbu hâmilü’s-sifr Aslan v. Mihayil nâm 
yahudi muvâcehesinde üzerine da‘vâ  ve takrîr-i kelâm edip târih-i kitâbdan se-
kiz sene mukaddem merkūm Aslan’dan aded [i] beynimizde ma‘lûm bin yedi yüz 
akçelik balık iştirâ ve semeni olan meblağ-ı merkūm yedimden bi’t-tamâm ahz 
ü kabz etmişken yine merkūm Aslan hilâf-ı şer‘ benden tekrâr bin yedi yüz akçe 
dahi ahz ü kabz etmişdir hâlâ benden tekrâr aldığı meblağ-ı mezbûru merkūmdan 
istirdâd murâd ederim suâl olunsun dedikde gıbbe’s-suâl ve akībe’l-inkâr müdde‘î-i 
merkūmdan müdde‘âsını mübeyyine beyyine taleb olundukda ityân-ı beyyineden 
izhâr-ı acz ile istihlâf etmeğin fi’l-vâki‘ müdde‘î-i mezbûr hilâf-ı şer‘ tekrâr bin 
yedi yüz akçe dahi ahz eylemediğine mezbûr Aslan’a yemîn teklîf olundukda ol 
dahi alâ vefki’l-mes’ûl yemîn billâhi’llezî enzele’t-Tevrâte alâ Musa aleyhi’s-selâm 
etmeğin mûcebiyle müdde‘î-i merkūm Murad bî-vech mu‘ârazadan men‘ birle mâ 
hüve’l-vâki‘ bi’t-taleb ketb olundu.
Fi’l-yevmi’s-sâlis aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Mumcu Mehmed Beşe b. Osman, Mahmud b. Ali, Dilâver b. Ab-
dullah, Musa b. Receb, Hüseyin b. Münir, Emrullah b. Mehmed, Mehmed Çelebi 
b. Abdi

65 [10(2)a-1] Ahmed b. Abdullah’ı esaretten fidyesini vererek kurtaran 
Kapudan Andriye’ye borcu olduğunu ikrarı
Vilâyet-i Rumeli’nde Vize kazâsına tâbi‘  Papola nâm karyede sâkin Ahmed b. 
Abdullah nâm kimesne meclis-i şer‘-i hatîr-i lâzımü’t-tevkīrde işbu râfi‘ü’s-sifr 
Kapudân Andriye v. Gabril nâm müste’men muvâcehesinde bi’t-tav‘i’s-sâf ikrâr-ı 
tâm ve ta‘bîri ani’l-merâm edip târih-i kitâbdan sekiz sene mukaddem Malta kefe-
resinden Seranyoz Anton nâm harbî beni esîr edip zindanında mahbûs iken bun-
dan akdem mezbûr Kapudân Andriye emrim ile merkūm Seranyoz Anton’a üç yüz 
elli iki buçuk tâmmü’l-vezn ve sahîhü’l-ayâr riyâlî guruş verip beni tahlîs etmişdi 
el-hâletü hâzihî meblağ-ı mezbûr üç yüz iki buçuk tâmmü’l-vezn ve sahîhü’l-ayâr 
riyâlî minvâl-i muharrer üzre mezbûr Kapudân Andriye’ye zimmetimde lâzımü’l-
edâ ve vâcibü’l-kazâ deynimdir dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu
Şuhûdü’l-hâl: Es-Sâbıkūn.

66 [10(2)a-2] Ahmed b. Mehmed’i esaretten kurtaran Kapudan Andriye’ye 
borcu olduğunu ikrarı
Vilâyet-i Rumeli’nde Zağra-i Atîk nâm kasaba sâkinlerinden Ahmed b. Mehmed 
nâm kimesne meclis-i şer‘-i hatîr-i lâzımü’t-tevkīrde işbu râfi‘ü’s-sifr Andriye 
Kapudân v. Gabril nâm müste’men muvâcehesinde bi’t-tav‘i’s-sâf ikrâr-ı tâm ve 
takrîr-i kelâm edip târih-i kitâbdan iki buçuk sene mukaddem Malta keferesin-
den Karlo nâm harbî beni esîr edip zindanda mahbûs iken bundan akdem mezbûr 
Andriye Kapudân emrim ile merkūm Karlo’ya iki yüz iki buçuk tâmmü’l-vezn ve 
sahîhü’l-ayâr riyâlî guruş verip beni tahlîs edip el-hâletü hâzihî meblağ-ı mezbûr 
iki yüz iki buçuk tâmmü’l-vezn ve sahîhü’l-ayâr riyâlî guruş minvâl-i meşrûh üzre 
mezbûr Andriye Kapudân’a zimmetimde lâzımü’l-edâ ve vâcibü’l-kazâ deynimdir 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min Şa‘bâni’l-mu‘azzam li sene selâse ve seb‘în 
ve elf
Şuhûdü’l-hâl: Es-Sâbıkūn.

67 [10(2)a-3] Ahmed b. Abdullah’ı esaretten kurtaran Kapudan 
Andriye’ye fidye borcu olduğunu ikrarı
Vilâyet-i Rumeli’nde vâki‘ Vize kazâsına tâbi‘ Papola nâm karyede sâkin Ahmed 
b. Abdullah nâm kimesne meclis-i şer‘-i hatîr-i lâzımü’t-tevkīrde işbu râfi‘ü’s-sifr 
Kapudân Andriye v. Gabril nâm müste’men muvâcehesinde bi’t-tav‘i’s-sâf ikrâr-ı 
tâm ve takrîr-i kelâm edip târih-i kitâbdan iki buçuk sene mukaddem Malta kefe-
resinden Seranyoz Anton nâm harbî beni esîr edip zindanda mahbûs iken bundan 
akdem mezbûr Kapudân Andriye emrim ile merkūm Seranyoz Anton’a üç yüz 
elli iki buçuk tâmmü’l-vezn ve sahîhü’l-ayâr riyâlî guruş verip beni tahlîs etmişidi 
el-hâletü hâzihî meblağ-ı mezbûr üç yüz iki buçuk tâmmü’l-vezn ve sahîhü’l-ayâr 
riyâlî guruş minvâl-i meşrûh üzre mezbûr Andriye Kapudân Andriye’ye zimme-
timde lâzımü’l-edâ ve vâcibü’l-kazâ deynimdir dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min Şa‘bâni’l-mu‘azzam li sene 1073
Şuhûdü’l-hâl: Es-Sâbıkūn.

68 [10(2)a-4] Burak Bey b. Mehmed’i esaretten fidye vererek kurtaran 
Kapudan Andriye’ye borcu olduğunu ikrarı
Vilâyet-i Anadolu’da vâki‘  Sis kazâsına tâbi‘ Kuyrukdöğen nâm karyeden olup 
erbâb-ı timardan Burak Bey b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’s-sifr Kapudân Andriye v. Gabril nâm müste’men 
muvâcehesinde bi’t-tav‘i’s-sâf ikrâr-ı tâm ve takrîr-i kelâm edip târih-i kitâbdan 
on sene mukaddem Malta keferesinden Fransız Mosiler nâm harbî beni esîr 
edip zindanda mahbûs iken bundan akdem mezbûr Kapudân Andriye emrim 
ile merkūm Fransız Mosiler’e dokuz yüz doksan tâmmü’l-vezn ve sahîhü’l-ayâr 
riyâlî guruş verip beni tahlîs etmişidi el-hâletü hâzihî meblağ-ı mezbûr dokuz yüz 
doksan tâmmü’l-vezn ve sahîhü’l-ayâr riyâlî guruş minvâl-i meşrûh üzre mezbûr 
Kapudân Andriye’ye zimmetimde lâzımü’l-edâ ve vâcibü’l-kazâ deynimdir dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Şuhûdü’l-hâl: Es-Sâbıkūn.







69 [10(2)a-5] Yakalanan kaçak câriye için nafaka tayini
Mahmiye-i Galata’da bi’l-fi‘l voyvoda ve zâbit-i  âbık olan fahrü’l-akrân Si-
yavuş  Ağa’nın kethüdâsı  ve tarafından sâbitü’l-vekâle vekîli olan İsmail Ağa 
meclis-i şer‘-i hatîr-i lâzımü’t-tevkīrde takrîr-i kelâm ve ta‘bîri ani’l-merâm edip 
işbu hâzıra bi’l-meclis orta boylu açık kaşlı sarı elâ gözlü Moskoviyyetü’l-asl ( ) 
nâm câriye târih-i kitâb günü kasaba-i Kasımpaşa’da ahz olunup hâlâ kıbel-i 
şer‘-i şerîfden nafaka takdîr olunması matlûbumdur dedikde kıbel-i şer‘den 
mevsûfe-i mezbûre için yevmî onar akçe nafaka takdîr olunmağın mâ vaka‘a 
bi’t-taleb ketb olundu.
Hurrire fi’l-yevmi’s-sâdis ve’l-ışrîn min Şa‘bâni’l-mu‘azzam li sene 1073
Şuhûdü’l-hâl: Mustafa Çelebi b. Receb, Hüseyin b. Abdullah, Muharrem b. İbra-
him, Âbid b. Mustafa ve gayruhüm

70 [10(2)a-6] Üstat Receb b. Nasuh’un vakfa ait evinin tasarrufunu eşi 
Sâliha bt. Şaban’a devretmesi
Mahrûsa-i Galata hâricinde Sarı Lütfi mahallesinde sâkin üstâd Receb b. Nasuh 
nâm kimesne meclis-i şer‘-i hatîr-i lâzımü’t-tevkīrde zevcesi işbu râfi‘atü’l-vesîka 
Sâliha bt. Şaban nâm hâtun mahzarında ikrâr ve takrîr-i kelâm edip zikr olunan 
Sarı Lütfi vakfı’ndan olup icâre-i mu‘accele-i ma‘lûme ve beher mâh elli beşer 
akçe ücret-i müeccele ile tasarrufunda olan mahalle-i merkūmede vâki‘ bir ta-
rafdan Mehmed Reis b. (  ) mülkü ve bir tarafdan mekābir-i müslimîn ve iki ta-
rafdan vakf-ı mezbûr ile mahdûd iki bâb tahtânî oda [10(2)b] ları ve bir kenîfi 
ve zât-ı eşcâr-ı müsmire ve gayr-ı müsmire bahçeyi müştemil olan menzilimin 
hakk-ı tasarrufunu ma‘rifet-i mütevellî ile dört bin fıddî râyic fi’l-vakt akçe bedel 
mukābelesinde merkūme Sâliha Hâtun’a ferâğ ve tefvîz ol dahi vech-i muharrer 
üzre tefevvuz ve kabûl eyledikden sonra bedel-i ferâğ olan meblağ-ı mezbûr dört 
bin akçeyi mezbûre Sâliha Hâtun’un yedinden bi’t-tamâm ve’l-kemâl ahz ü kabz 
eyledim ba‘de’l-yevm menzil-i mahdûd-ı mezkûr mezbûrenin hakk-ı müfevvazı-
dır. Keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î mâ 
vaka‘a bi’t-taleb ketb ve terkīm olundu.
Hurrire fi’l-yevmi’s-sâmin ve’l-ışrîn li sene selâse ve seb‘în ve elf
Şuhûdü’l-hâl: Şaban Çelebi b. Ahmed kāimmakām-ı mütevellî-i vakf-ı mezbûr, 
Mehmed Çelebi b. Ahmed el-Kâtib, Ahmed Yazıcı b. Mehmed, Mustafa Çelebi b. 
Receb, Âbid b. Mustafa







71 [10(2)b-1] Mustafa Ağa b. Yusuf ’un vârislerinden oğlu Yusuf Çelebi’nin 
babasının Mustafa Beşe’ye verdiği borç davasında sulh olduğu
Mahmiye-i Galata müzâfâtından kasaba-i Beşiktaş’da vâki‘ Cağalzâde bahçesi de-
mekle ma‘rûf hadîka-i sultânî ustası iken bundan akdem vefât eden Mustafa Ağa 
b. Yusuf ’un verâseti zevce-i metrûkeleri Sâliha bt. Abdullah ve Fâtıma bt. ( ) ve 
Mücellâ bt. Abdullah nâm hâtunlar ile sulbî kebîr oğulları Yusuf Çelebi ve Meh-
med Çelebi’ye ve sulbiye-i kebîre kızı Âişe’ye münhasıra olduğu şer‘an zâhir ve 
mütehakkik oldukdan sonra mezbûr Yusuf Çelebi meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Mustafa Beşe b. Abdullah nâm kimesne mahzarında 
ikrâr ve takrîr-i kelâm edip babam müteveffâ-yı mezbûr hâl-i hayâtında mezbûr 
Mustafa Beşe ile gāib ani’l-meclis Bayram Beşe b. Abdullah’a beşer bin yüz akçe 
ki cem‘an on bin iki yüz akçe ikrâz ve teslîm ol dahi vech-i muharrer üzre iktirâz 
ve tesellüm edip her biri âharın zimmetine lâzım gelen meblağa dahi kefîl olduk-
larından sonra kable’l-ahz ve’l-istîfâ vefât edip merkūmânın zimmetlerinde kal-
mağın meblağ-ı mezbûrdan hisse-i şer‘iyyeme isâbet eden üç bin beş yüz yetmiş 
akçeyi asâlet ve kefâleti cihetinden mezbûr Mustafa Beşe’den mukaddemâ da‘vâ 
ve taleb edip ol dahi inkâr etmekle beynimizde münâza‘ât-ı kesîre ve muhâsamât-ı 
şedîde vâkı‘a olmuşidi el-hâletü hâzihî vesâtat-ı muslihîn ile mezbûr Mustafa Beşe 
da‘vâ-yı mezkûremden beni an inkâr sekiz yüz akçe bedel üzerine sulh eyledikde 
ben dahi sulh-i mezbûru kabûl ve bedel-i sulh olan meblağ-ı mezbûr sekiz yüz 
akçeyi yedinden bi’t-tamâm ahz ü kabz edip mâ‘adâ da‘vâsından mezbûr Mustafa 
Beşe’nin asâlet [ve] vekâleti cihetle zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim min ba‘d mezbûr Mustafa Beşe ile hisse-i merkūmeme müte‘allika 
vechen mine’l-vücûh da‘vâ ve nizâ‘ım yokdur dedikde gıbbe’t-tasdîki’ş-şer‘î mâ 
hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min Şa‘bâni’l-mu‘azzam li sene selâse ve seb‘în 
ve elf
Şuhûdü’l-hâl: İbrahim Beşe b. Abdülkerim, Şaban Çelebi b. Mustafa, Receb Beşe 
b. Nasuh el-Hallâk, Mehmed Çelebi b. İbrahim, el-Hâc Süleyman b. Pazarcı, Meh-
med b. Ali el-Hallâk

72 [10(2)b-2] Yorgaki v. Preşkova’nın Ali Beşe b. Muharrem’e borcu 
olduğunun tespiti
Mahmiye-i Galata dâhilinde Câmi‘-i Kebîr mahallesinde sâkin işbu râfi‘ü’l-vesîka 
Ali Beşe b. Muharrem nâm kimesne meclis-i şer‘-i hatîr-i lâzımü’t-tevkīrde Yorga-
ki v. Preşkova nâm zimmî mahzarında üzerine da‘vâ ve takrîr-i kelâm edip mezbûr 
Yorgaki zimmetinde cihet-i karz-ı şer‘îden bin yedi yüz akçe hakkım vardır hâlâ 
mezbûrdan taleb ederim suâl olunsun dedikde gıbbe’s-suâl merkūm Yorgaki 
cevâbında müdde‘î-i mezbûr Ali Beşe’ye cihet-i merkūmeden zimmetimde an-
cak bin dört yüz akçe deynim vardır deyû ikrâr ziyâde üç yüz akçeyi inkâr edi-
cek müdde‘î-i mezbûrdan ziyâde müdde‘âsını mübeyyine beyyine taleb olunduk-
da ityân-ı beyyine için istimhâl etmeğin mehl-i şer‘î ile ba‘de’l-imhâl ikrârı olan 
meblağ-ı mezbûr bin dört yüz akçeyi müdde‘î-i mezbûre edâ ve teslîme merkūm 
Yorgaki’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Hüseyin b. Mirza, Emrullah b. Mehmed, Hüseyin b. Abdullah, Ha-
san b. Bayezid, Muharrem b. Receb

73 [10(2)b-3] Marudi v. Preşkova’nın Vasil v. Lazari’ye borcu olduğunu 
kabul etmesi
Medîne-i Sinop sükkânından işbu râfi‘ü’s-sifr Vasil v. Lazari nâm zimmî mahfil-i 
kazâda Marudi v. Preşkova nâm zimmî muvâcehesinde üzerine da‘vâ ve takrîr-i 
kelâm edip mezbûr Marudi zimmetinde cihet-i deyn-i şer‘îden iki bin akçe hak-
kım olup meblağ-ı mezbûrun bin akçesini mukaddemâ yedinden ahz ü kabz 
edip bin akçesi zimmetinde bâkī kalmağla hâlâ meblağ-ı bâkīyi mezbûrdan ta-
leb ederim suâl olunsun dedikde gıbbe’s-suâl mezbûr Marudi cevâbında fi’l-vâki‘ 
müdde‘î-i merkūm Vasil’e minvâl-i muharrer üzre cihet-i mezkûreden bâkī bin 
akçe zimmetimde lâzımü’l-edâ ve vâcibü’l-kazâ deynim vardır deyû bi tav‘ihî ikrâr 
ve i‘tirâf etmeğin alâ mûceb-i i‘tirâfihî meblağ-ı mezbûru müdde‘î-i merkūma edâ 
ve teslîme mezbûr Marudi’ye tenbîh birle mâ vaka‘a bi’t-taleb ketb olundu.
Hurrire fi’l-yevmi’t-tâsi‘ ve’l-ışrîn min Şa‘bâni’l-mu‘azzam li sene selâse ve seb‘în 
ve elf
Şuhûdü’l-hâl: El-Hâc Cafer b. Yakub, Hüseyin b. Abdullah, Ahmed Yazıcı b. Meh-
med, Mustafa b. Receb, Muharrem b. Receb

74 [11a-1, Arapça] Mustafa Kapudan’ın Leh asıllı kölesini âzat ettiği
Mahmiye-i Galata tevâbi‘inden Kasımpaşa mahallâtından Kadı Mahmud mahal-
lesinde sâkin olan Mustafa Kapudân b. Abdullah nâm kimesne kıbelinden âti’z-
zikr âzâd ikrârına vekâleti Bayram Efendi b. Resul ve Fazlı b. Ali nâm kimesne-
lerin şehâdetleri ile sâbit olan vekîl Ahmed b. Abdullah nâm kimesne meclis-i 
şer‘-i şerîf ve mahfil-i dîn-i münîf el-masûn ani’t-tağyîr ve’t-tahrîfe hâzır olup 
müvekkil-i mezbûrunun kendisine rıkkını mu‘terif olan orta boylu, açık kaşlı, gök 
gözlü, Lehiyyü’l-asl hâmil-i hâze’l-kitâb İstefani v. Yuvan nâm abd-i memlûkünü 







âzâd ve tahrîr ettiğini bi’l-vekâle ikrâr ve i‘tirâf eyledi. Abd-i mezbûr bu sûretle 
sâir ahrâr-ı asliyyîn-i mükellefîn gibi hür oldu. Efendilerin utekā üzerinde şer‘an 
sâhib oldukları velâ hakkından gayrı üzerinde kimesnenin bir hakkı kalmadı.
Cerâ zâlike ve hurrire fî gurreti şehri Ramazâni’l-mübârek sene selâse ve seb‘în ve 
elf.
Şuhûdü’l-hâl: Mustafa Çelebi b. Receb, Ramazan Beşe b. ( ), Ebûbekir Beşe b. Ab-
dullah, Ebûbekir Beşe b. Şaban Çukadâr, Musa b. Receb, Ahmed Bey b. Mehmed, 
Âbid b. Mustafa

75 [11a-2] Vekil Ahmed b. Mustafa’nın, Ahmed Reis’in kaybolan 
câriyesini evinde bulduğu Ahmed Bey’e sattığı
Mahmiye-i Galata müzâfâtından kasaba-i Tophâne’de Çukurmescid mahallesinde 
sâkin Ahmed Reis b. Pîrî tarafından husûs-ı âti’z-zikre vekîl olup Yunus b. Ab-
dullah ve el-Hâc Veli b. Şaban nâm kimesneler şehâdetleriyle hasm-ı şer‘î-i câhid 
mahzarında şer‘an vekâleti sâbite olan Ahmed b. Mustafa nâm kimesne mahfil-i 
kazâda mahrûsa-i Üsküdar’a tâbi‘ Şile nâm kasaba sükkânından işbu râfi‘ü’l-kitâb 
Ahmed Bey b. İbrahim mahzarında bi’l-vekâle ikrâr ve takrîr-i kelâm edip târih-i 
kitâbdan on sene mukaddem müvekkilim merkūm Ahmed Reis’in Rusiyyetü’l-
asl Belkıs nâm bir câriye-i memlûkesi menzilinden ibâk edip bundan akdem 
mevsûfe-i merkūme Belkıs her kimin yedinde bulunursa ondan taleb ve da‘vâya 
ve ahz ü kabza ve âhara bey‘a merkūm Ahmed Reis beni vekîl etmekle ben dahi 
müvekkilimin câriyesi olan mevsûfe-i merkūmeyi hâlâ merkūm Ahmed Bey’in 
yedinde bulmağla mezbûreyi merkūm Ahmed Bey’den taleb ve da‘vâ ol dahi ye-
dinde olan câriye-i mezbûre reis-i mezbûrun mülkü olduğunu i‘tirâf etmekle 
mezbûreyi yedinden ahz ü kabz edip vekâlet-i mahkiyem hasebiyle yine mevsûfe-i 
merkūmeyi on bir bin akçeye mezbûr Ahmed Bey’e bey‘-i bâtt-ı sahîh-i şer‘î ile 
bey‘ ve teslîm ol dahi vech-i muharrer üzre iştirâ ve tesellüm ve kabûl eyledikden 
sonra semeni olan meblağ-ı mezbûru mersûm Ahmed Bey yedinden bi’t-tamâm 
ahz ü kabz edip ba‘de’l-yevm mezbûre Belkıs merkūm Ahmed Bey’in câriye-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Tahrîren fi’l-yevmi’s-sâmin min şehr-i Ramazâni’l-mübârek li sene selâse ve seb‘în 
ve elf
Şuhûdü’l-hâl: Kasım Çelebi b. Haydar el-Mübâşir, Ali Reis b. Mustafa, yelkenci 
Mahmud Çelebi b. Abdullah, ehl-i hibre Mustafa Kapudân b. Musa, el-Hâc Veli b. 
İsa, Hüseyin b. Ali, Mustafa Çelebi b. Receb, Emrullah b. Mehmed ve gayruhüm 
mine’l-huzzâr







76 [11a-3] Bogos v. Melkon’un Oruç Beşe b. Halil’e borcu 
olduğunu kabul etmesi
İşbu râfi‘ü’s-sâhîfe Oruc Beşe b. Halil meclis-i şer‘-i şerîfde Bogos v. Melkon nâm 
Ermeni muvâcehesinde üzerine takrîr ve da‘vâ edip mezbûr Bogos zimmetinde 
cihet-i karz-ı  şer‘îden altı aded sikke-i hasene hakkım vardır hâlâ taleb ederim 
suâl olunsun dedikde gıbbe’s-suâl merkūm Bogos cevâbında fi’l-vâki‘ müdde‘î-i 
mezbûre cihet-i mezkûreden altı aded sikke-i hasene zimmetimde deynim-
dir deyû ikrâr ve i‘tirâf etmeğin alâ mûceb-i i‘tirâfihî meblağ-ı mezbûr altı aded 
sikke-i haseneyi müdde‘î-i merkūma edâ ve teslîme mezkûr Bogos’a ba‘de’t-tenbîh 
mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa Çelebi b. Receb, Musa Bey Ser-bölük, el-Hâc Cafer el-
Muhzır, Emrullah el-Muhzır ve gayruhüm mine’l-huzzâr

77 [11a-4] Mehmed b. Mustafa’nın İstali v. Yorgi ve kardeşinin kendisini 
dövdüğünü ispat edememesi
Tersâne-i âmire kayıkçılarından Mehmed b. Mustafa nâm kimesne mahfil-i kazâda 
simitçi tâifesinden işbu hâmilü’s-sifr İstali v. Yorgi nâm zimmî muvâcehesinde 
üzerine da‘vâ ve takrîr-i kelâm edip târih-i kitâb günü mahrûsa-i Galata hâricinde 
vâki‘ mekābir-i müslimînde merkūm İstali ile karındaşı gāib ani’l-meclis Kos-
tantin nâm zimmîler beni yumruk ile darb etmişlerdir, merkūmdan suâl olunup 
mûceb-i şer‘îsi icrâ olunmak matlûbumdur dedikde gıbbe’s-suâl ve akībe’l-inkâr 
mezbûrdan müdde‘âsını mübeyyine beyyine taleb olundukda ityân-ı beyyineden 
izhâr-ı acz edip tahlîfe dahi tâlib olmamağın mûcebiyle müdde‘î-i merkūm bî-
vech mu‘ârazadan men‘ birle mâ vaka‘a bi’t-taleb ketb olundu.
Tahrîren fî gurreti şehri Ramazâni’l-mübârek li sene selâse ve seb‘în ve elf
Şuhûdü’l-hâl: Hüseyin b. Abdullah, Mustafa b. Receb, Muharrem b. Receb, Hüse-
yin b. Bayezid, Hüseyin b. Mirza ve gayruhüm

78 [11b-1] Fâtıma’ya babası Derviş’ten kalan mirası almak üzere Yusuf 
Beşe b. Hamza’nın vekil tayin edilmesi
Medîne-i Üsküdar müzâfâtından Taşköprü  nâhiyesine tâbi‘ Bektaşlı nâm kar-
ye sükkânından işbu râfi‘ü’l-kitâb Yusuf Beşe b. Hamza nâm kimesneden alâ 
vechi’l-âtî da‘vâ-yı sahîha-i şer‘iyye ile mesbûk istişhâd-ı şer‘î-i sudûrundan 
sonra udûl-i müslimînden olup karye-i mezbûre sükkânından Mahmud 
b. İbrahim ve İbrahim b. Yusuf nâm kimesneler li ecli’ş-şehâde meclis-i şer‘a 
hâzırân olup hasm-ı şer‘î-i câhid mahzarında edâ-i şehâdet-i şer‘iyye eyledi-
ler ki mahmiye-i Galata müzâfâtından kasaba-i Tophâne’de Beyoğlu mahalle-
sinde sâkin iken bundan akdem vefât eden Derviş nâm kimesnenin verâseti 
zevce-i metrûkesi Mücellâ’ya ve sulbî kebîr oğlu İsmail’e ve sulbiye-i kebîre 
kızları Fâtıma ve Sâliha’ya münhasıra olmağla müsteşhid-i mezbûrun zevce-
si olup karye-i mezbûre sâkinelerinden olan mezbûre Fâtıma Hâtun’a babası 
müteveffâ-yı mezbûrun muhallefâtından kendiye intikāl ve isâbet eden hisse-i 
şer‘iyyesi tereke-i müteveffâ-yı mezbûre vâzı‘ü’l-yed olan mezbûrdan İsmail ve 
Sâliha ve Mücellâ’dan da‘vâ ve talebe ve ahz ü kabza ve kendiye îsâle ve kabz ve 
îsâle mütevakkıf olduğu umûrun cümlesine zevci müsteşhid-i mezbûr Yusuf ’u 
bizim huzûrumuzda vekîl ve nâib-i menâb nasb ve ta‘yîn edip ol dahi vekâlet-i 
mezbûreyi kabûl ve hizmet-i lâzımesini edâya müte‘ahhid oldu biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye 
eylediklerinde ba‘de ri‘âyete şerâiti’l-kabûl şehâdetleri hayyiz-i kabûlde vâkı‘a 
olmağın mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam sene 1073
Şuhûdü’l-hâl: Siyavuş b. Abdullah, Mustafa b. Receb, Musa b. Receb, Hüseyin b. 
Abdullah ve gayruhüm

79 [11b-2] Duka Reis v. Preşkova’nın Mustafa Çelebi b. Halil’e ödenmemiş 
borcu olduğunu kabul etmesi
Mahmiye-i Galata hâricinde Cihangir mahallesinde sâkin Mustafa Çelebi b. Halil 
nâm kimesne meclis-i şer‘-i hatîr-i lâzımü’t-tevkīrde Duka Reis v. Preşkova nâm 
zimmî  muvâcehesinde üzerine da‘vâ ve takrîr-i kelâm edip mezbûr Duka Reis 
zimmetinde cihet-i karz-ı şer‘îden altı bin nakid akçe ve her kantarı ikişer yüz 
akçeye olmak üzre yedimden müşterâ makbûz dört kantar on beş vakıyye peksi-
met bahâsından dahi sekiz yüz altmış akçe cem‘an altı bin sekiz yüz altmış akçe 
hakkım olup meblağ-ı mezbûrun üç bin yüz akçesini mukaddemâ mezbûr Duka 
Reis yedinden ahz ü kabz edip bâkī zimmetinde üç bin yedi yüz altmış akçe hak-
kım kalmağla hâlâ meblağ-ı bâkīyi mezbûrdan taleb ederim suâl olunsun dedikde 
gıbbe’s-suâl mezbûr Duka Reis cevâbında fi’l-hakīka müdde‘î-i mezbûr Musta-
fa Çelebi yedinden minvâl-i muharrer üzre altı bin nakid akçe iktirâz ve tesel-
lüm eyledikden sonra meblağ-ı mezbûrun üç bin yüz akçesini kendiye edâ ve 
teslîm edip bâkī iki bin dokuz yüz akçesi hâlâ zimmetimde deynimdir deyû ikrâr, 
lâkin mârrü’z-zikr peksimet bahâsından olan meblağ-ı mezbûru inkâr etmeğin 
müdde‘î-i mezbûrdan ziyâde müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf eyledikde fi’l-vâki‘ vech-i muharrer 
üzre her kantarı ikişer yüz akçeye olmak üzre mezbûrdan sekiz yüz altmış akçeye 
dört kantar on beş vakıyye peksimet bahâsından iştirâ etmeyip ve ol cihetden 
müdde‘î-i mezbûre deyni olmadığına merkūm Duka Reis’e yemîn teklîf olunduk-
da ol dahi yemînden nükûl etmeğin mûcebiyle meblağ-ı mezbûr üç bin yedi yüz 
altmış akçeyi müdde‘î-i mezbûr Mustafa Çelebi’ye edâ ve teslîme merkūm Duka 
Reis’e tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sâmin ve’l-ışrîn min Şa‘bâni’l-mu‘azzam li sene selâse ve seb‘în 
ve elf
Şuhûdü’l-hâl: Mustafa Çelebi b. Receb, Emrullah b. Mehmed, Âbid b. Mustafa, 
Musa b. Receb, Ahmed Yazıcı b. ( ) ve gayruhüm

80 [11b-3] Mehmed Bey b. Hasan’ın boşadığı eşi Âişe bt. Mustafa’ya 
müşterek evlerinin kendisine ait hissesini mehir ve nafakası 
karşılığı devretmesi
Mahmiye-i Galata dâhilinde Yolcuzâde mahallesinde sâkin Mehmed Bey b. Ha-
san nâm kimesne mahfil-i kazâda zevce-i mutallakası olan râfi‘atü hâze’l-kitâb 
Âişe bt. Mustafa nâm hâtun tarafından ikrâr-ı câi’z-zikri tasdîka mezbûreyi 
ma‘rifet-i şer‘iyye ile ârifân olan Musa Efendi b. el-Hâc Ali el-İmâm ve Halil b. 
Receb nâm kimesneler şehâdetleri ile şer‘an sâbitü’l-vekâle vekîli ve babası olan 
mezbûr Mustafa muvâcehesinde ikrâr ve takrîr-i kelâm edip zevcem mezbûre 
Âişe’yi mukaddemâ talâk-ı bâyin [ile] tatlîk eylediğimde zimmetimde mütekarrir 
ve ma‘kūdun aleyh olan mehr-i müeccelinden sekiz bin akçe ve nafaka-i iddet-i 
ma‘lûme ve me’ûnet-i süknâsından bin iki yüz akçe ki cem‘an dokuz bin iki yüz 
akçe mezbûreye vâcibü’l-edâ deynim olmağla mahalle-i mezbûrede vâki‘ iki ta-
rafdan Medîne-i münevvere vakfı ve iki tarafdan tarîk-i âm ile mahdûd bir bâb 
fevkānî oda ve bi’r-i mâ ve muhavvata ve kenîfi müştemil mülk menzilin nısf-ı 
şâyi‘i mezbûrenin mülkü ve nısf-ı şâyi‘i benim mülküm olmağın hâlâ menzil-i 
mezbûrda mülküm olan nısf-ı şâyi‘ini müvekkile-i merkūmeye olan deynim 
mukābelesinde dokuz bin iki yüz akçeye bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve tesellüm ve kabûl eyledikden son-
ra semeni olan meblağ-ı mezbûru merkūmeye olan kezâlik dokuz bin iki yüz 
akçe deyn-i mezkûrum ile takās edip ol dahi mukāssa ve kabûl eyledikden sonra 
hukūk-ı zevciyyete müte‘allika âmme-i de‘âvîden mezbûrenin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Abdullah Efendi b. İsa, Mustafa Çelebi b. Receb, Ahmed Yazıcı b. 
Mehmed, Muharrem b. Receb, Âbid b. Mustafa ve gayruhüm.







81 [12a-1] Meryem bt. İbrahim’in eşi Mehmed b. Mehmed’den muhâlaa 
yoluyla boşanması
Mahmiye-i Galata’da Okçu Musa mahallesinde sâkine Meryem bt. İbrahim nâm 
hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb Mehmed b. 
Mehmed nâm kimesne mahzarında ikrâr ve i‘tirâf edip mezbûr Mehmed’in zim-
metinde mütekarrir olan üç bin akçe mehr-i müeccelimden ve nafaka-i iddetim-
den ve me’ûnet-i süknâmdan fâriğa olmak üzre mezbûr Mehmed ile muhâla‘a-i 
sahîha-i şer‘iyye ile muhâla‘a edip ol dahi hul‘-ı mezbûru kabûl eyledikden sonra 
zevciyyete müte‘allika âmme-i da‘vâdan mezbûr Mehmed’in zimmetini ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mehmed Çelebi b. el-Hâc Musa, İbrahim Beşe b. Mehmed, Meh-
med Çelebi b. İbrahim, Zülfikār b. İbrahim ve gayruhüm.

82 [12a-2, Arapça] Kocasından haber alınmayan Râbia bt. Seyyid Osman 
adlı kadına nafaka takdir edildiği
Mahmiye-i Galata mahallâtından Alaca mescid mahallesinde sâkine olan Râbia 
bt. Seyyid Osman nâm hâtun meclis-i şer‘-i şerîf ve mahfil-i dîn-i münîf el-masûn 
ani’t-tağyîr ve’t-tahrîfe hâzıra olup Hamza nâm gāib zevcinin kendisine nafaka 
cinsinden bir şey ve kisve bırakmadığına ve göndermediğine Allâhü te‘âlâ adına 
yemîn ettiğinde hâkim-i muvakki‘ a‘lâ hâze’l-kitâb, mezbûrenin nafakası, kisvesi 
ve sâir havâic-i lâzımesi için zeyilde mezkûr târihden i‘tibâren gāib-i mezbûr zev-
ci üzerine râyicü’l-vakt sekiz akçe farz ve takdîr etti. Hâkim-i mûmâ-ileyh son-
ra meblağ-ı mefrûz-i mezbûru kendi havâicine sarfına ve vakt-i hâcetde istidâne 
edip lede’z-zafer zevc-i gāibine rücû‘una merkūme Râbia’ya izin verdi.
Cerâ zâlike ve hurrire fi’l-yevmi’s-sâlis min şehri Ramazâni’l-mübârek sene 1073.
Şuhûdü’l-hâl: Seyyid Mehmed Efendi b. Seyyid Ali, Musa b. Receb, Mustafa b. Re-
ceb, Mehmed b. Hasan, Musa Küçük

83 [12a-3] Seyyid Ali Çelebi’nin yelken parasından dolayı el-Hâc Hasan 
b. Abdullah’a ödeme vakti gelmemiş borcu olduğunu kabul etmesi
Yelkenci tâyifesinden el-Hâc Hasan b. Abdullah nâm kimesne mahfil-i kazâda 
işbu râfi‘ü’l-kitâb es-Seyyid Ali Çelebi b. Ali nâm kimesne mahzarında üzeri-
ne da‘vâ ve takrîr-i kelâm edip târih-i kitâbdan üç gün mukaddem mezbûr es-
Seyyid Ali Çelebi’ye üç bin akçeye bir kıt‘a yelken bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
mezbûrun bin beş yüz akçesini yedinden ahz ü kabz edip meblağ-ı bâkī bin beş 
yüz akçe zimmetinde kalmışidi el-hâletü hâzihî meblağ-ı merkūmu taleb ederim 
suâl olunup alıverilmesi matlûbumdur dedikde gıbbe’s-suâl mezbûr es-Seyyid Ali 
cevâbında fi’l-vâki‘ müdde‘î-i merkūmun vech-i mübeyyen üzre üç bin akçeye 
iştirâ eylediğim yelken semeninden kabzına i‘tirâf eylediği meblağdan bâkī bin 
beş yüz akçe zimmetimde hakkı olup lâkin meblağ-ı mezbûru merkūm el-Hâc 
Hasan târih-i kitâbdan doksan gün tamâmına değin te’cîl ve imhâl eyledi dedikde 
gıbbe’l-istintâk ve’l-inkâr mezbûr es-Seyyid Ali Çelebi’den müdde‘âsını mübey-
yine beyyine taleb olundukda ityân-ı beyyineden izhâr-ı acz ile istihlâf eyledikde 
fi’l-hakīka meblağ-ı mezbûr bin beş yüz akçeye vech-i meşrûh üzre te’cîl etmedi-
ğine mezbûr el-Hâc Hasan’a yemîn teklîf olundukda ol dahi nükûl etmeğin mâ 
hüve’l-vâki‘ bi’t-taleb ketb olundu.
Tahrîren fî gurreti şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mehmed Beşe b. Ebûbekir, Ahmed Yazıcı b. Mehmed, Hüseyin b. 
Mirza, Hüseyin b. Abdullah, Emrullah b. Mehmed ve gayruhüm.

84 [12a-4] Bogos v. Melkon’un Mehmed b. Ahmed’e üzüm bedelinden 
borcu olduğunu kabul etmesi
Mahmiye-i İstanbul’da Balkapanı  kurbunda sâkine işbu râfi‘ü’l-kitâb Mehmed 
b. Ahmed nâm kimesne meclis-i şer‘-i hatîr-i lâzımü’t-tevkīrde Bogos v. Melkon 
nâm Ermeni muvâcehesinde üzerine da‘vâ ve takrîr-i kelâm edip mezbûr Bo-
gos zimmetinde vakıyyesi beynimizde ilm-i şer‘î ile ma‘lûm üzüm bahâsından 
iki bin yüz altmış akçe hakkım vardır hâlâ taleb ederim suâl olunsun dedikde 
gıbbe’s-suâl mezbûr Bogos cevâbında fi’l-vâki‘ müdde‘î-i mezbûre zikr olunan 
üzüm bahâsından zimmetimde iki bin yüz altmış akçe lâzımü’l-edâ ve vâcibü’l-
kazâ deynim vardır deyû bi tav‘ihî ikrâr ve i‘tirâf etmeğin alâ mûceb-i i‘tirâfihî 
meblağ-ı mezbûr iki bin yüz altmış akçeyi müdde‘î-i mezbûre edâ ve teslîme 
mezbûr Bogos’a tenbîh birle mâ vaka‘a bi’t-taleb ketb olundu.
Fi’l-yevmi’s-sânî min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Ahmed Yazıcı b. Mehmed, Âbid b. 
Mustafa, Emrullah b. Mehmed, Hüseyin b. Abdullah, ve gayruhüm.

85 [12a-5] Halil b. Ali’nin kereste parasından dolayı Hasan Çelebi 
b. Receb’e borcu kaldığını kabul etmesi
Mahmiye-i Galata müzâfâtından kasaba-i Tophâne’de Çukurcâmi‘  mahallesin-
de sâkin işbu râfi‘ü’l-kitâb Hasan Çelebi b. Receb nâm kimesne meclis-i şer‘-i 
hatîr-i lâzımü’t-tevkīrde Halil b. Ali nâm kimesne mahzarında üzerine da‘vâ ve 
takrîr-i kelâm edip bundan akdem mahalle-i mezbûrede vâki‘ bir bâb mebnî oda-
mın ancak kerestesini mezbûr Halil’e üç bin sekiz yüz akçeye bey‘ ve teslîm ol 
dahi vech-i muharrer üzre iştirâ ve tesellüm edip semeni olan meblağ-ı mezbûr 
zimmetinde kalmışidi hâlâ mezbûrdan suâl olunup meblağ-ı mezkûr [un] alıve-
rilmesi matlûbumdur dedikde gıbbe’s-suâl merkūm Halil cevâbında müdde‘î-i 
mezbûrdan zikr olunan odasının kerestesini ancak üç bin akçeye iştirâ ve kabûl 
etmekle meblağ-ı mezbûr üç bin akçe zimmetimde lâzımü’l-edâ deynimdir deyû 
ikrâr lâkin vech-i muharrer üzre müdde‘îye iştirâsını inkâr edicek müdde‘âsını 
mübeyyine beyyine taleb olundukda ityân-ı beyyineden izhâr-ı acz edip istihlâf 
eyledikde [12b] fi’l-vâki‘ müdde‘î-i mezbûrdan zikr olunan odasının kerestesi-
ni ikrârı olan meblağ-ı mezbûrdan sekiz yüz akçe ziyâdeye iştirâ ve kabûl etme-
diğine merkūm Halil’e yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ etmeğin ikrârı olan meblağ-ı mezkûr üç bin akçeyi müdde‘î-i 
mezbûre edâ ve teslîme merkūm Halil’e tenbîh birle mâ vaka‘a bi’t-taleb ketb 
olundu.
Hurrire fî gurre şehri Ramazâni’l-mübârek li sene selâse ve seb‘în ve elf
Şuhûdü’l-hâl: Âbid b. Mustafa, el-Hâc Cafer b. Yakub, Mustafa Çelebi b. Receb, 
Ahmed Yazıcı b. Mehmed, Emrullah b. Mehmed

86 [12b-1] Affe bt. Mehmed’in eşi Mustafa b. Ahmed’den muhâlaa 
yoluyla boşanması
Mahmiye-i Galata dâhilinde vâki‘ Şehsuvar mahallesinde sâkine Affe? bt. Mehmed 
nâm hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb Mustafa 
b. Ahmed mahzarında ikrâr ve takrîr-i kelâm edip zevcim mezbûr Mustafa ile bey-
nimizde hüsn-i zindegâne olmamağla zimmetinde mütekarrir ve ma‘kūdun aleyh 
olan üç bin akçe mehr-i müeccelimden geçip ve nafaka-i ma‘lûmem ve me’ûnet-i 
süknâm dahi kendi üzerime olup ve mezbûrdan hamlim dahi zuhûr ederse dokuz 
yaşına değin kendi malımdan infâk ve iksâ etmek üzre zevcim mezbûr Mustafa ile 
muhâla‘a-i sahîha-i şer‘iyye ile hul‘ oldum dedikde mezbûr Mustafa dahi minvâl-i 
muharrer üzre hul‘-ı mezkûru kabûl eyledikden sonra hukūk-ı zevciyyete mü-
te‘allika âmme-i de‘âvîden her birimiz âharın zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tesâduki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sânî min şehri Ramazâni’l-mübârek sene 1073
Şuhûdü’l-hâl: Mustafa b. Receb, Mustafa b. ( ), Âbid b. Mustafa, Siyavuş b. Abdul-
lah.







87 [12b-2] Yasef v. Musa’ya ait evin mirasçılarının vekili tarafından 
Çukacı Angeli’ye satıldığı
Mahrûsa-i Galata müzâfâtından kasaba-i Beşiktaş’a tâbi‘ Ortaköy nâm karyede 
sâkine iken bundan akdem hâlik olan Hani cemâ‘atinden Yasef v. Musa nâm ya-
hudinin verâseti zevce-i metrûkesi Kaloyera nâm yahudiye ile sulbiye-i kebîre 
kızı Camede’ye ve li ebeveyn er karındaşı İlya’ya ve li ebeveyn kız karındaşı Saz-
bat nâm yahudiyeye münhasıra olduğu şer‘an zâhir ve mütehakkik oldukdan 
sonra mezbûrûn taraflarından menzil-i câi’z-zikri bey‘a ve kabz-ı semene vekîl-i 
müseccelleri olan Selânik cemâ‘atinden Azarya v. Mosi nâm yahudi meclis-i 
şer‘-i hatîr-i lâzımü’t-tevkīrde mahrûsa-i merkūmede Sultan Bayezid mahallesi 
sükkânından işbu hâmilü’s-sifr çukacı Angeli v. ( ) nâm zimmî tarafından ikrâr-ı 
âti’l-beyânı tasdîka vekîl olup hasm-ı şer‘î-i câhid mahzarında Aster v. Yana-
ki nâm zimmî ve Gürüz cemâ‘atinden İsrail v. Yasef nâm yahudi şehâdetleri ile 
şer‘an vekâleti sâbite olan Yanaki v. Mihal nâm zimmî muvâcehesinde bi’l-vekâle 
ikrâr ve takrîr-i kelâm edip mahalle-i merkūmede vâki‘ bir tarafdan merkūm An-
geli mülkü ve ba‘zan Sultana nâm nasrâniye mülkü ve bir tarafdan Karanfil nâm 
zimmî mülkü ve bir tarafdan Kürkçü Nikola nâm zimmî mülkü ve bir tarafdan 
Kirkor nâm Ermeni mülkü ile mahdûd iki bâb tahtânî beyti ve bi’r-i mâyı ve şa-
dırvanı ve üç aded taş tekneyi ve tûlen otuz altı ve arzan on bir buçuk bi hesâb-ı 
terbî‘î dört yüz on zirâ‘ zât-ı eşcâr-ı müsmire ve gayr-ı müsmire bahçeyi müştemil 
mülk menzil hâlik-i merkūm Yasef ’in ile’l-helâk mülkü olup ba‘de helâkihî vere-
sesi müvekkilûn-ı merkūmûna intikāl etmekle hâlâ menzil-i mahdûd-ı mezkûru 
vekâletim hasebiyle müvekkil mezbûr Angeli’ye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile altı yüz kıt‘a riyâlî guruşa bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
mezbûr altı yüz kıt‘a riyâlî guruşu vekâleten müvekkil-i mezbûr Angeli yedin-
den bi’t-tamâm ve’l-kemâl ahz ü kabz eyledim, ba‘de’l-yevm menzil-i mahdûd-ı 
mezkûr müvekkil-i merkūm Angeli’nin mülk-i müşterâsıdır. Keyfe mâ yeşâ’ ve 
yahtâr mutasarrıf olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Fi’l-yevmi’s-sâlis min şehri Ramazâni’l-mübârek li sene selâse ve seb‘în ve elf
Şuhûdü’l-hâl: El-Hâc Kenan Beşe b. Abdullah Kethüdâ, el-Hâc Süleyman b. Re-
ceb, Ahmed b. Ramazan, Nasuh Efendi b. Eyüb, es-Seyyid Ali Çelebi b. Mustafa, 
Ebûbekir b. Şaban Çukadâr, Ahmed Yazıcı b. Mehmed, Mustafa b. Receb, el-Hâc 
Cafer b. Yakub, Âbid b. Mustafa, Muharrem b. Receb ve gayruhüm.







88 [12b-3] Râziye bt. Abdullah’ın bazı eşyalarını âzatlısı Gülistan 
bt. Abdullah’a hibe etmesi
Husûs-ı âti’l-beyânın mahallinde tahrîri iltimâs olunmağın küttâb-ı mahke-
meden mevlânâ  Mehmed Efendi irsâl olunup ol dahi zeyl-i kitâbda mastûrü’l-
esâmî olan müslimîn ile mahmiye-i Galata hâricinde Hüseyin Ağa mahallesinde 
sâkine Râziye bt. Abdullah nâm hâtunun menziline varıp akd-i meclis-i şer‘-i 
şerîf eyledikde mezbûre Râziye Hâtun meclis-i ma‘kūd-ı mezbûrda râfi‘atü hâze’l-
kitâb mu‘takası Gülistan bt. Abdullah mahzarında bi tav‘ihâ ikrâr ve takrîr-i 
kelâm edip silk-i mülk-i sahîhimde münselik olan eşyâmdan üç yemeni yorgan 
ve on münakkaş yastık ve üç beledî minder ve bir beledî döşek ve bir orta keçesi 
ve bir kaliçe ve beş tencere ve bir bakır sini ve üç baklava tepsisi ve iki bakır leğen 
ve bir ibrik ve bir hamam leğeni ve bir tava ve bir bakır sahan ve iki küçük sa-
han ve bir beyaz kebe ve bir bakır kazganımı mezbûre Gülistan’a hibe-i sahîha-i 
şer‘iyye ile hibe ve temlîk ve teslîm edip ol dahi meclis-i hibede ittihâb ve kabûl 
edip min ba‘d eşyâ-i merkūme mezbûre Gülistan’ın mülk-i mevhûbesidir. Key-
fe mâ teşâ’ mutasarrıfe olsun dedikde vâki‘ hâli mevlânâ-yı mezbûr mahallinde 
tahrîr ba‘dehû meclis-i şer‘a gelip alâ vukū‘ihî ihbâr ve takrîr etmeğin mâ vaka‘a 
bi’t-taleb ketb olundu.
Fî gurreti Ramazân sene 1073
Şuhûdü’l-hâl: Abdülkādir Efendi b. İbrahim, Ahmed Çelebi [b.] Yakub Müezzin, 
İslâm Beşe [b.] Süleyman, Seyyid İbrahim [b.] Seyyid Halil, Seyyid Hasan [b.] Sey-
yid Mustafa, Derviş Yusuf [b.] Mehmed, Ahmed Çelebi [b.] İbrahim Şerbetî.

89 [13a-1] Pazarcıların Hüseyin b. Yusuf ’un çarşıdan çıkarılması 
talebinin mesnetsiz bulunduğu
Mahmiye-i Galata hâricinde vâki‘  Yağkapanı  kurbunda pazarcı tâifesinden Faz-
lı Beşe b. el-Hâc Kasım ve Ahmed Beşe b. Hasan ve Hüseyin b. Hasan ve el-Hâc 
Mehmed b. Hasan nâm kimesneler mahfil-i kazâda tâife-i mezbûreden işbu 
râfi‘ü’l-kitâb Hüseyin b. Yusuf nâm kimesneler mahzarında üzerine da‘vâ ve 
takrîr-i kelâm edip mezbûr Hüseyin hırfetimiz ahâlîsi beyninde kadîmden olu-
geldiği nice umûrumuza muhâlefet üzre olmağın ba‘de’l-yevm mezbûr Hüseyin 
sûkumuzdan ihrâc olunsun dediklerinde müdde‘iyyûn-ı merkūmûn mersûm Hü-
seyin ile olan da‘vâlarında ta‘yîn-i madde edememekle da‘vâları nâ-meşrû‘ olmağ-
la bî-vech mu‘ârazadan men‘ olunup mâ hüve’l-vâki‘ bi’t-taleb ketb olundu.
Fi’l-yevmi’s-sâdis min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, el-Hâc Cafer b. Yakub, Hüseyin b. 
Mirza ve gayruhüm.







90 [13a-2] Sâliha Hatun bt. Mustafa’nın el-Hâc Ahmed b. Hasan’a evi 
istiğlâl yoluyla satması ve vekil tayini
Husûs-ı âti’l-beyânın mahallinde tahrîri iltimâs olunmağın savb-ı şer‘den 
mevlânâ Abdülkerim Efendi b. Mehmed irsâl olunup ol dahi zeyl-i vesîkada isim-
leri mastûr olan müslimîn ile mahrûsa-i Galata müzâfâtından kasaba-i İstinye’de 
Mahmud Çavuş mahallesinde sâkine Sâliha Hâtun bt. Mustafa Ağa’nın menziline 
varılıp akd-i meclis-i şer‘-i şerîf oldukda mezbûre Sâliha Hâtun meclis-i ma‘kūd-ı 
mezbûrda dergâh-ı âlî yeniçerilerinin kırk ikinci ağa bölüğü odası fukarâtına 
vakf olunan akçenin nukūd-ı mevkūfesine bi’l-fi‘l mütevellî olan işbu râfi‘ü’l-
kitâb el-Hâc Ahmed b. Hasan nâm kimesne mahzarında ikrâr ve takrîr-i kelâm 
edip mahalle-i merkūmede vâki‘ bir tarafdan fahrü’l-akrân Ahmed Ağa b. Meh-
med nâm kimesne mülkü ve bir tarafdan Laklakī Osman Beşe b. Hamza nâm 
kimesne mülkü ve bir tarafdan yine kendi bağım ve bir tarafdan tarîk-i âm ile 
mahdûd mülk menzilim mütevellî-i merkūm el-Hâc Ahmed’e dört yüz esedî gu-
ruşa bi tarîki’l-istiğlâl bey‘ ve teslîm ol dahi mâl-ı vakfı mezbûr ile iştirâ ve tesel-
lüm ve kabûl edip semeni olan meblağ-ı merkūme dört yüz esedî guruşu yedin-
den tamâmen ahz ü kabz eylediğimden sonra mezbûr el-Hâc Ahmed menzil-i 
mersûmu gıbbe’t-tahliyye ve’t-tekābuz târih-i kitâbdan yüz seksen gün tamâmına 
değin kırk esedî guruş ücret ile bana îcâr ve teslîm edip ben dahi vech-i muharrer 
üzre istîcâr ve tesellüm ve kabûl eyledim dedikde gıbbe’t-tasdîki’ş-şer‘î mezbûre 
Sâliha Hâtun’un zevci Mustafa Çelebi b. Ömer nâm kimesne menzil-i merkūmun 
derkine ve ücret-i lâzımesine tarafeynden emr-i kabûlü hâviye kefâlet-i sahîha-i 
şer‘iyye ile kefîl oldukdan sonra mezbûre Sâliha Hâtun yine meclis-i mezbûrda 
Ömer Beşe b. Mehmed nâm kimesne mahzarında i‘âde-i kelâm edip ben meblağ-ı 
mezbûr dört yüz kırk esedî guruşu müddet-i mezbûre tamâmında mezbûr el-Hâc 
Ahmed’e edâ eylemezsem menzil-i mahdûd-ı mezkûru semeni misli ile bey‘a ve 
semeninden deyn-i mezkûru edâya ve meblağ-ı bâkīyi bana îsâle azl ve in‘izâlden 
masûne vekâlet-i devriyye ile merkūm Ömer Beşe’yi tarafımdan vekîl ve nâib-i 
menâb nasb ve ta‘yîn eyledim dedikde ol dahi vekâlet-i merkūmeyi kabûl ve 
hizmet-i lâzımesin edâya müte‘ahhid olduğun [u] mevlânâ-yı mezbûr mahallinde 
tahrîr edip ma‘an ba‘s olunan el-Hâc Cafer b. Yakub ile meclis-i şer‘a gelip vukū‘u 
üzre inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Dersiâm Hasan Efendi b. Hüseyin, Murad Efendi b. Şaban el-İmâm, 
Mehmed Çelebi b. Hüseyin, İbrahim Çelebi b. Mustafa, Yusuf Çelebi b. Abdullah, 
Hasan Çelebi b. Abdullah, Hüseyin Çelebi b. Abdullah, Hüseyin Çelebi b. Mah-
mud, Mustafa Çelebi b. Ali, Mustafa Beşe b. Murad, Zülfikār b. Abdullah, Abdül-
kerim b. Abdullah, fahrü’l-kuzât Mehmed Efendi b. Hasan, İbrahim b. Hasan, Ali 
b. Veli ve Rıdvan b. Abdullah, İbrahim Beşe Kayıkçı, Ahmed b. Rıdvan, Ahmed b. 
Ramazan, el-Hâc Cafer b. ( ) ve gayruhüm.

91 [13a-3] Sâime bt. İlyas’ın evini Muharrem b. Ali’ye satıp parasını aldığı
Mahrûsa-i Galata’ya tâbi‘  kasaba-i Kasımpaşa’da el-Hâc Ahmed mahallesinde 
sâkine Sâime bt. İlyas nâm hâtun meclis-i şer‘-i hatîr-i lâzımü’t-tevkīrde sâhib-i 
hâze’l-kitâb el-Hâc Muharrem b. Ali nâm kimesne mahzarında ikrâr ve takrîr-i 
kelâm edip silk-i mülk-i sahîhimde münselik olup mahalle-i merkūmede vâki‘ bir 
tarafdan Ali b. Şerif nâm kimesne mülkü ve bir tarafdan Ahmed Reis b. Hamza 
nâm kimesne mülkü ve bir tarafdan Sâime bt. ( ) nâm hâtun mülkü ve bir tarafdan 
tarîk-i âm ile mahdûd üç bâb fevkānî ve bir bâb tahtânî odaları ve bi’r-i mâyı ve 
kenîfi ve zât-ı eşcâr-ı müsmire ve gayr-ı müsmire bahçeyi müştemil mülk menzi-
limi cümle tevâbi‘ ve levâhıkı ile mezbûr el-Hâc Muharrem’e otuz bin fıddî râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve tesellüm ve kabûl eyledikden sonra 
semeni olan meblağ-ı mezbûru mezbûr el-Hâc Muharrem yedinden bi’t-tamâm 
ve’l-kemâl ahz ü kabz eyledim ba‘de’l-yevm menzil-i mahdûd-ı mezkûr mezbûr 
el-Hâc Muharrem’in mülk-i müşterâsı olup benim kat‘â alâka ve medhalim yok-
dur dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb ve terkīm olundu.
Fi’l-yevmi’s-sâdis min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: Şeyh Mehmed Efendi b. Ali, Hasan Efendi b. Şaban el-İmâm, Hasan 
Halîfe b. Ahmed el-Müezzin, Halil Çelebi b. Mehmed, İsmail Çelebi b. Mehmed, 
Musli b. Abdullah (…), Mustafa Çelebi b. Mehmed el-Mütevellî, Mehmed Sofu b. 
Hüseyin, Mehmed Beşe b. Abdullah, bölükbaşı Musa Beşe b. Receb, fahrü’l-kuzât 
Nasuh Efendi b. Yusuf, Ebûbekir Beşe b. Şaban Çukadâr, Emrullah b. Mehmed, 
Hüseyin b. Mirza.

92 [13a-4] Osman Ağa b. Abdullah’ın buğday alımından dolayı Yordan 
v. Yorgi’ye borcu olduğu
Vilâyet-i Rumeli’nde Balçık kazâsına tâbi‘ Kavarna nâm karye sükkânından işbu 
râfi‘ü’l-kitâb Yordan v. Yorgi nâm zimmî mahfil-i kazâda sâbıkan kayık (...) kapı-
cı olan Osman Ağa b. Abdullah mahzarında üzerine da‘vâ ve takrîr-i kelâm edip 
târih-i kitâbdan dokuz ay mukaddem Unkapanı’ndan her keyli yirmi dokuz ak-
çeye olmak üzre iki bin keyl-i İstanbulî buğdayımı cem‘an elli sekiz bin akçeye 
merkūm Osman Ağa’ya bey‘ ve teslîm ol dahi vech-i muharrer üzre iştirâ ve teslîm 
ve kabûl eyledikden sonra semeni olan meblağ-ı mezbûrun bundan akdem on iki 
bin beş yüz akçesini mezbûrun yedinden ahz ü kabz edip bâkī kırk beş bin beş 
yüz akçesi zimmetinde kalmağla hâlâ meblağ-ı bâkīyi mezbûrdan taleb ederim 
suâl olunup alıverilmesi murâdımdır dedikde gıbbe’s-suâl merkūm Osman Ağa 
cevâbında fi’l-vâki‘ târih-i mezbûrda merkūm Yordan’ın yedinden her keyli yir-
mi dokuz akçeden iki bin keyl-i İstanbulî buğdayını cem‘an elli sekiz bin akçe-
ye iştirâ ve tesellüm ve kabz edip semen-i mezkûrdan bâkī kırk beş bin beş yüz 
akçe müdde‘î-i mezbûra zimmetimde vâcibü’l-edâ ve lâzımü’l-kazâ deynim var-
dır deyû ikrâr ve i‘tirâf etmeğin, alâ mûceb-i ikrârihî meblağ-ı bâkī kırk beş bin 
beş yüz [13b] akçe müdde‘î-i mezbûra zimmetimde vâcibü’l-edâ ve lâzımü’l-kazâ 
deynim vardır deyû ikrâr ve i‘tirâf etmeğin, alâ mûcebi ikrârihî meblağ-ı bâkī kırk 
beş bin beş yüz akçeyi müdde‘î-i merkūm Yordan’a edâ ve teslîme mezbûr Osman 
Ağa’ya tesyîr birle mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Gazanfer Bey b. Receb, Ebûbekir Beşe b. Şaban Çukadâr, Ahmed 
Yazıcı b. Mehmed, Mustafa b. Receb, Âbid b. Mustafa ve gayruhüm.

93 [13b-1] Sâliha Hatun bt. Mustafa’nın borcuna karşılık evini Ahmed 
Beşe b. Rıdvan’a rehin bırakması
Husûs-ı âti’l-beyânın mahallinde tahrîri iltimâs olunmağın savb-ı şer‘den 
mevlânâ  Abdülkerim Efendi b. Mehmed irsâl olunup ol dahi zeyl-i vesîkada 
muharrerü’l-esâmî olan müslimîn ile mahrûsa-i Galata’ya tâbi‘ kasaba-i İstinye’de 
Mahmud Çavuş mahallesinde sâkine Sâliha Hâtun bt. Mustafa Ağa’nın menziline 
varılıp akd-i meclis-i şer‘-i şerîf eyledikde mezbûre Sâliha Hâtun meclis-i ma‘kūd-ı 
merkūmda hâfızü hâze’l-kitâb Ahmed Beşe b. Rıdvan nâm kimesne mahzarında 
ikrâr-ı tâm ve ta‘bîr ani’l-merâm edip mezbûr Ahmed Beşe yedinden kırk bin akçe 
istikrâz ve zabt edip ol dahi ikrâz ve teslîm etmekle meblağ-ı mezbûr mukābelesinde 
silk-i mülkümde münselik olup mahalle-i merkūmede vâki‘ bir tarafdan fahrü’l-
eşbâh Ahmed Ağa b. Mehmed nâm kimesne mülkü ve bir tarafdan Laklakī Osman 
Beşe b. Hamza nâm kimesne mülkü ve bir tarafdan tarîk-i âm ve bir tarafdan sâhil-i 
bahr ile mahdûd iki bâb tahtânî odaları ve bir sofa ve bir çeşmeyi ve zât-ı eşcâr-ı 
müsmire ve gayr-ı müsmire bahçeyi müştemil menzilimi mezbûr Ahmed Beşe’nin 
yedine rehin vaz‘ ve teslîm edip ol dahi vech-i muharrer üzre irtihân ve tesellüm ve 
kabz eyledi dedikde vâki‘ hâli mevlânâ-yı mezbûr mahallinde tahrîr ba‘dehû ma‘an 
ba‘s olunan el-Hâc Cafer b. Yakub nâm kimesne ile meclis-i şer‘a gelip vukū‘u üzre 
inbâ ve takrîr etmeğin mâ vaka‘a bi’t-taleb ketb olundu.
Fi’l-yevmi’l-hâmis min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Hasan Efendi b. Hüseyin, fahrü’l-kuzât ve’l-islâm Mehmed Efendi 
b. Hasan, Murad Efendi b. Şaban el-İmâm, Mehmed Çelebi b. Hüseyin, İbrahim 







Çelebi b. Mustafa, Yusuf Çelebi b. Abdullah, Hasan Çelebi b. Abdullah, Hüseyin 
Çelebi b. Abdullah, Hüseyin Çelebi b. Abdullah, Hüseyin Çelebi b. Abdullah, Mus-
tafa Çelebi b. Ali, Ahmed b. Rıdvan, el-Hâc Ahmed b. Hüseyin, Mustafa Beşe b. 
Murad, Zülfikār b. Abdullah, Abdülkerim b. Abdullah, İbrahim b. Hasan, Rıdvan 
b. Abdullah, Ali b. Veli, İbrahim Beşe b. kayıkçı, Ahmed b. Ramazan, el-Hâc Cafer.

94 [13b-2] Ölen Râbia Hatun’un kocası Muharrem’in miras kalan ev 
hissesini diğer vâris Mustafa Beşe’ye sattığı, evin bahçesinde kendisi 
tarafından ekilen çiçeklerin teslimini istediği
Mahrûsa-i Galata’ya tâbi‘  kasaba-i Kasımpaşa’da el-Hâc Ahmed mahallesinde 
sâkine iken bundan akdem müteveffât olan Râbia bt. Mehmed nâm hâtunun 
verâseti zevc-i metrûkü el-Hâc Muharrem b. Ali nâm kimesne ile babasının li 
ebeveyn kız karındaşı oğlu Mustafa Beşe b. İsa nâm kimesneye münhasıra oldu-
ğu şer‘an zâhir ve mütehakkik oldukdan sonra işbu râfi‘ü’l-kitâb mezbûr el-Hâc 
Muharrem mahfil-i kazâda mezbûr Mustafa Beşe mahzarında üzerine da‘vâ ve 
takrîr-i kelâm edip mahalle-i merkūmede vâki‘ bir tarafdan mezbûr el-Hâc Ah-
med vakfı ve bir tarafdan ba‘zan mahalle-i mezbûre imâmına meşrûta olan vakıf 
menzil ve ba‘zan Emine nâm hâtun mülkü ve iki tarafdan tarîk-i âm ile mahdûd 
bir bâb fevkānî ve bir bâb tahtânî odaları ve iki ahırı ve bir süt ahırı ve bi’r-i mâyı 
ve kenîfi ve avluyu ve zât-ı eşcâr-ı müsmire ve gayr-ı müsmire bahçeyi müştemil 
menzil-i mezbûre Râbia Hâtun’un mülkü olup ba‘de vefâtihâ nısfı bana ve nısf-ı 
âharı merkūm Mustafa Beşe’ye intikāl etmekle zikr olunan menzilin bahçesinde 
mukaddemâ kendi malım ile iştirâ ve gars eylediğim on altı tahta lâle ve on üç 
tahta zerrîn kadeh ve iki tahta sünbül ve bir tahta (…) ki cem‘an otuz iki guruş 
şükûfemden mâ‘adâ menzil-i mezbûrda olan nısf hisse-i şer‘iyyemi mukaddemâ 
mezbûr Mustafa Beşe’ye yirmi bin akçeye bey‘ ve teslîm ol dahi vech-i muhar-
rer üzre iştirâ ve kabûl edip zikr olunan şükûfem menzil-i mezkûrun bahçesinde 
kalmışidi hâlâ zikr olunan otuz iki tahta şükûfemi mezbûrdan taleb eylediğimde 
teslîmden imtinâ‘ eder suâl olunup bana teslîm için mezbûr Mustafa Beşe’ye tenbîh 
olunmak matlûbumdur dedikde gıbbe’s-suâl mezbûr Mustafa Beşe cevâbında fi’l-
hakīka hâl minvâl-i muharrer üzre olmuşdur deyû bi tav‘ihî ikrâr ve i‘tirâf etme-
ğin alâ mûcebi i‘tirâfihî sâlifü’z-zikr otuz iki tahta şükûfeyi müdde‘î-i mezbûr el-
Hâc Muharrem’e teslîme mezbûr Mustafa Beşe’ye tenbîh birle mâ vaka‘a bi’t-taleb 
ketb olundu.
Fi’l-yevmi’s-sâmin aşer min şehri Ramazâni’l-mübârek li sene selâse ve seb‘în ve 
elf
Şuhûdü’l-hâl: Es-Seyyid Ali Çelebi b. es-Seyyid Mehmed, Halil Çorbacı b. İdris, 
Hasan Efendi b. Şaban el-İmâm, Hasan Efendi b. Ahmed el-Müezzin, Mahmud 
Efendi b. Mehmed, Mustafa b. Receb, Musa b. Receb, Ahmed Yazıcı b. Mehmed, 
Hüseyin b. Abdullah ve gayruhüm.

95 [13b-3] Yordan Reis v. Yorgi’nin buğday parasından dolayı Arakil 
v. Frader’e açtığı davanın düşmesi
Vilâyet-i Rumeli’nde Balçık kazâsına tâbi‘ Kavarna nâm karye sükkânından Yor-
dan Reis v. Yorgi nâm zimmî mahfil-i kazâda Karaköy’de ekmekçi tâyifesinden 
râfi‘u hâze’l-kitâb Arakil v. Ferader nâm Ermeni muvâcehesinde üzerine da‘vâ ve 
takrîr-i kelâm edip târih-i [kitâbdan] dokuz ay mukaddem mahrûsa-i İstanbul’da 
Unkapanı’nda her keyli yirmi dokuz akçeye olmak üzre bin aded keyl-i İstanbulî 
buğdayımı cem‘an yirmi dokuz bin akçeye merkūm Arakil’e bey‘ ve teslîm ol dahi 
kabz ve tesellüm eyleyip semeni olan meblağ-ı merkūm zimmetinde kalmağla 
hâlâ taleb ederim suâl olunup alıverilmesi murâdımdır dedikde gıbbe’s-suâl ve 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin târih-i kitâbdan müdde‘î-i 
merkūmun yedinden kapan-ı mezbûrda bin aded keyl-i İstanbulî buğdayını 
semen-i merkūm ile iştirâ etmediğine mezbûr Arakil’e yemîn teklîf olundukda ol 
dahi hasbe’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etme-
ğin mûcebiyle mu‘ârazadan men‘ birle mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ min şehr-i Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Ahmed Yazıcı b. Mehmed, Emrullah b. Mehmed, 
Âbid b. Mustafa, Hüseyin b. Abdullah, Muharrem b. Receb, Zülfikār b. İbrahim ve 
gayruhüm.

96 [14a-1, Arapça] Âişe ile Mehmed’in muhâlaa yoluyla boşandıkları
Hâric-i mahmiye-i Galata mahallâtından Sarı Lütfi mahallesinde sâkine olan Âişe 
bt. Mehmed nâm hâtun meclis-i şer‘-i şerîfe hâzıra olup hâmil-i hâze’l-kitâb Meh-
med b. Ramazan nâm zevci ile hul‘ eyledi zevc-i mezbûr Mehmed de nikâhında 
ma‘kūdun aleyh olan râyicü’l-vakt bin akçe mehr-i müecceli, aralarında ma‘lûm 
ve mu‘ayyen iddet nafakası ve me’ûnet-i süknâsı mukābilinde merkūme Âişe ile 
muhâla‘a yaptı mezbûre Âişe bu sûretle yeni bir nikâh kıyılmadan ve mehir ve-
rilmeden zevc-i mezbûruna helâl olmayacak şekilde ondan ayrılmış oldu. Sonra 
her biri hukūk-ı zevciyyete müte‘allik cemî‘-i de‘âvîden diğerinin zimmetini kat‘-ı 
nizâ‘ ve ref ‘-i husûmet edecek şekilde ibrâ eyledi.
Cerâ zâlike ve hurrire fi’l-yevmi’r-râbi‘ min şehri Ramazâni’l-mübârek sene selâse 
ve seb‘în ve elf.
Şuhûdü’l-hâl: Mehmed Çelebi b. Ahmed, Süleyman Çelebi b. Hüseyin, el-Hâc İb-
rahim b. Şaban, Ebûbekir Beşe b. Çukadâr, Mehmed Çelebi b. Osman, Musa b. 
Receb, Zülfikār b. İbrahim

97 [14a-2] Tüccar Şaban Hoca’nın satın alıp İstanbul’a getirdiği, ancak bir 
kısmı yolda çürüyüp denize dökülen limon için gemiciye navlun 
ücreti ödemesinin gerekmediği
Mahmiye-i Galata’da bi’l-fi‘l voyvoda ve beytülmâl emîni olan umdetü’l-a‘yân Si-
yavuş Ağa b. Abdülmennân tarafından husûs-ı câi’z-zikre vekîl-i müsecceli olan 
Osman Ağa b. ( ) mahfil-i kazâda tüccâr tâifesinden işbu râfi‘ü’l-kitâb Şaban Hoca 
b. Murad mahzarında üzerine bi’l-vekâle da‘vâ ve takrîr-i kelâm edip bundan ak-
dem mezbûr Şaban Hoca cezîre-i İstanköy iskelesinde her bin limonun navlu yüz 
on beş akçeye olmak üzre yüz on altı bin limonu İstanbul’a getirmek için cem‘an 
on üç bin üç yüz kırk akçe navul ile cezîre-i merkūme sükkânından olan Agusti 
Reis’in sefînesine vaz‘ ve tahmîl edip navlundan ale’l-hesâb bin dokuz yüz doksan 
iki akçesin bi’d-defe‘ât reis-i mezbûr Agusti’ye def ‘ edip bâkī on bir bin üç yüz kırk 
sekiz akçesini kable’l-istifsâr reis-i merkūm hâlik olup zâhirde vâris-i ma‘rûfu ol-
mamağla muhallefâtı beytülmâle âid olmağın hâlâ navul-ı merkūmdan bâkī on 
bir bin üç yüz kırk sekiz akçeyi mezbûrdan taleb ederim suâl olunup alıveril-
mesi murâdımdır dedikde gıbbe’s-suâl merkūm Şaban Hoca cevâbında fi’l-vâki‘ 
cezîre-i merkūme iskelesinde İstanbul’a getirip bana teslîm etmek üzre her bin li-
monun navlu yüz on beş akçeden yüz on altı bin aded limonumu reis-i merkūmun 
sefînesine vaz‘ edip İstanbul’a gelir iken zikr olunan limonun bir mikdârı deryâ 
havasıyla çürüyüp fâsid olup deryâya ilkā olunmağıyla İstanbul’a geldiğimizde 
hâlik-i mezbûrun gemicileri bana sahîhan ancak yirmi bin limon teslîm edip yir-
mi bin limonun vech-i muharrer üzre olan iki bin üç yüz akçe navlundan dahi 
hâlik-i merkūme hayâtda iken teslîm eylediğim bin dokuz yüz doksan iki akçeden 
mâ‘adâ navl-ı mezbûrdan zimmetimde ancak üç yüz sekiz akçe kalmışdır deyicek 
İstanbul iskelesinde sahîhan halâs olup merkūm Şaban Hoca’nın kabz eylediği li-
mon yirmi binden ziyâde olduğunu mübeyyine vekîl-i mezbûrdan beyyine taleb 
olundukda ityân-ı beyyineden izhâr-ı acz ile istihlâf etmeğin halâs olan limon yir-
mi binden ziyâde olmadığına merkūm Şaban Hoca’ya yemîn teklîf olundukda ol 
dahi hasbe’l-mes’ûl yemîn billâhi’l-aliyyi’l-azîm eyledikden sonra ücret-i menfa‘at 
mukābelesinde olup çürüyüp fâsid olmağla deryâya ilkā olunan limondan navul 
lâzım gelmemekle navl-ı merkūmdan bâkī üç yüz sekiz akçeyi vekîl-i mezbûr kabz 
eyledikden sonra ziyâde talebinden men‘ birle mâ vaka‘a bi’t-taleb ketb olundu.
Fî 5 Ramazân sene 1073
Şuhûdü’l-hâl: Mustafa Kapudân [b.] Musa, Ebûbekir Beşe [b.] Şaban, Mustafa Çe-
lebi [b.] Receb, Musa [b.] Receb, Emrullah [b.] Mehmed.







98 [14b-1] Yani v. İstirati’nin Yani v. Yorgi’den haksız yere aldığı parayı 
iade etmesi gerektiği
Mahmiye-i Galata’da peksimetçi tâifesinden işbu râfi‘ü’s-sifr Yani v. Yorgi nâm 
zimmî meclis-i şer‘de diğer Yani v. İstirati nâm zimmî muvâcehesinde üzerine da‘vâ 
ve takrîr-i kelâm edip bundan akdem mezbûr diğer Yani sende iki bin akçe hakkım 
vardır deyû beni patriğe götürüp bi gayr-ı vech-i şer‘î iki bin akçemi ahz eylemişdir, 
hâlâ mezbûrdan suâl olunup alıverilmesi murâdımdır dedikde gıbbe’s-suâl mezbûr 
Yani cevâbında fi’l-vâki‘ müdde‘î-i mezbûru vech-i muharrer üzre patriğe getirip bi 
gayr-ı vech-i şer‘î iki bin akçesin ahz ü kabz eylediğini bi tav‘ihî ikrâr ve i‘tirâf et-
meğin alâ mûcebi i‘tirâfihî meblağ-ı mezbûr iki bin akçeyi müdde‘î-i mezbûre edâ 
ve teslîme mezbûr Yani’ye tenbîh birle mâ vaka‘a bi’t-taleb ketb olundu.
Fî 8 Ramazân sene 1073
Şuhûdü’l-hâl: Musa [b.] Receb, Mustafa Çelebi [b.] Receb, Emrullah [b.] Mehmed, 
el-Hâc Cafer [b. ] Yakub.

99 [14b-2] Yorgi v. Nikola’nın fıtık ameliyatını yapacak İstati v. Yani’yi 
mesul tutmadığı
Mahmiye-i Galata dâhilinde Karaköykapısı kurbunda Sultan Bayezid mahallesin-
de sâkin Yorgi v. Nikola nâm zimmî meclis-i şer‘-i hatîr-i lâzımü’t-tevkīrde râfi‘u 
hâze’l-kitâb İstati v. Yani nâm zimmî mahzarında ikrâr ve takrîr-i kelâm edip ben 
maraz-ı fıtıka mübtelâ olup merkūm İstati maraz-ı mezkûra ilâcda ehil olma-
ğın mezbûr İstati maraz-ı merkūma ilâc ve timar etmek için müddet-i ma‘lûme 
tamâmına değin on esedî guruş ücret ile nefsini bana îcâr ben dahi vech-i mu-
harrer üzre istîcâr ve mu‘tâd üzre kasığımı şak ve münfetik olan mevzi‘i kat‘ için 
mezbûre emr edip eğer ben mezbûrun vech-i muharrer üzre şak ve kat‘ının sirâyeti 
sebebi ile helâk olursam dem ve diyetime müte‘allik olan da‘vâdan mezbûrun zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Siyavuş b. Abdullah, Hüseyin b. 
Abdullah, Emrullah b. Mustafa, Hüseyin b. Abdullah.

100 [14b-3] Ölmüş olan Yani ve Franci’nin beytülmâl emini tarafından 
zaptedilen eşyasının mirasçılarına verilmesi
Fi’l-asl cezîre-i İstanköy sükkânından olup hâlâ  mahrûsa-i Galata’da Sultan Ba-
yezid mahallesinde müsâferet üzre sâkin iken bundan akdem müte‘âkiben hâlik 
olan Yani ve Franci veledey Agusti nâm zimmînin verâseti zevce-i metrûkesi 
Dökine ile li ebeveyn kız karındaşları Mariyata nâm sagīreye ve Yasuti nâm 
nasrâniye münhasıra olduğu şer‘an zâhir ve müte‘ayyin oldukdan sonra sagīre-i 
mezbûrenin tesviye-i umûruna kıbel-i şerî‘at-ı mergūbeden mansûbe vasîsi ve 
mezkûretân Dökine ve Yasuti’nin husûs-ı âti’z-zikre vekîl olup Mustafa Çavuş 
b. Abdülmennân ve Hasan b. Abdullah nâm kimesneler şehâdetleri ile şer‘an 
vekâleti sâbite olan mezbûre Yasuti’nin zevci Mihal v. Yorgi nâm zimmî meclis-i 
şer‘-i şerîfde hâlâ mahrûsa-i mezbûrede emîn-i beytülmâl olan fahrü’l-eşbâh Si-
yavuş Ağa tarafından husûs-ı câ’îye vekîl-i müsecceli olan Osman Bey mahza-
rında vekâleten ve vesâyeten ikrâr ve takrîr kelâm edip hâlikân-ı mezbûrânın 
defter-i kassâm nâtık olduğu üzre on beş zirâ‘ bir kayık ve âlât-ı lâzımesini emîn-i 
müşârün-ileyh hâlikân-ı mezbûrânın zâhirde vârisi olmamak zu‘muyla kabz et-
mişidi el-hâletü hâzihî vekâlet ve vesâyet-i mahkiyem hasebiyle mârrü’z-zikr ka-
yık ve âlât-ı lâzıme-i mezkûreyi vekîl-i merkūm yedinden bi’t-tamâm ahz ü kabz 
edip emîn-i müşârün-ileyh yedinden hâlikân-ı merkūmânın terekesinden vechen 
mine’l-vücûh hak ve alâka kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’[l-yevmi]’s-sânî min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Abdülkerim Çelebi el-Kâtib, Mehmed Çelebi b. Hüseyin Efendi el-
Kâtib, Şaban Hoca İstanköylü, Hüseyin b. el-Muhzır, Mustafa b. Receb.

101 [14b-4] Yani v. Dimitri ve Yani v. İspilyot’un ölen ortakları Yani Kuru 
balık v. Yorgi’de kalan metalarını mirasçılarından teslim aldıkları
Mahmiye-i Galata hısnı  ebvâbından Yağkapanıkapısı  hâricinde sâkin bakkal 
tâifesinden Yani v. Dimitri ve diğer Yani v. İspilyot nâm zimmîler meclis-i şer‘-i 
hatîr lâzımü’t-tevkīrde meyhâneci tâyifesinden işbu râfi‘ü’l-kitâb Nikola v. Nikite 
nâm zimmî muvâcehesinde her biri ikrâr ve takrîr-i kelâm edip bundan akdem 
zikr olunan kapı hâricinde bakkal iken hâlik olan Yani Kuru Balık v. Yorgi nâm 
zimmî bakkal metâ‘ından şerîkimiz olmağla mâl-ı şirketden yedinde otuz yedi 
bin akçe hakkımız olup ba‘de helâkihî dükkânında mevcûd olan bakkal metâ‘ı 
müstakillen hâlik-i mezbûrun mülkü olmak zannıyla tahrîr olunup ber mûceb-i 
defter-i kassâm muhallefâtını vârisi olmak üzre merkūm Nikola kabz eyledik-
de biz dahi asl-ı mâlımız olan meblağ-ı mezbûru târih-i kitâbdan ay mukaddem 
hâlik-i mezbûrun terekesine vâzı‘ü’l-yed olduğu cihetden mezbûr Nikola’dan da‘vâ 
ve taleb eylediğimizde ol dahi inkâr etmekle müdde‘âmızı mezbûr Nikola’nın 
muvâcehesinde şuhûd-ı udûl ile isbât eylediğimizden sonra meblağ-ı mezbûr 
otuz yedi bin akçeyi yine târih-i mezkûrda tereke-i hâlik-i merkūmdan olmak 
üzre merkūm Nikola’nın yedinden bi’t-tamâm ve’l-kemâl ahz ü kabz etmişdik min 
ba‘d meblağ-ı mezbûrdan bir akçe ve bir habbe hakkımız bâkī kalmadı dediklerin-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mehmed Efendi b. Mustafa el-İmâm, es-Seyyid Mehmed Efendi b. 
es-Seyyid Ali, Ali Çelebi b. Mahmud, Musa b. Receb, Zülfikār b. İbrahim, Ebûbekir 
Beşe b. Şaban Çukadâr, Hüseyin b. Mirza, Mustafa b. Receb, Emrullah b. Mehmed.

102 [15a-1] Mustafa Ağa’nın hayattayken kölesi Üftade bt. Abdullah’ı 
âzat ettiğinin sabit olması
Husûs-ı âti’l-beyânı  mahallinde istimâ‘ ve tahrîr için bi’t-taleb savb-ı  şer‘den 
mevlânâ Abdülkerim Efendi b. Mehmed irsâl olunup ol dahi zeyl-i kitâbda isimleri 
mastûr olan müslimîn mahrûsa-i Galata a‘mâlinden kasaba-i İstinye’de Mahmud 
Çavuş mahallesinde vâki‘ Sâliha nâm hâtunun sâkine olduğu menzile varıp akd-i 
meclis-i şer‘-i şerîf eyledikde orta boylu açık kaşlı sarı elâ gözlü yüzünde eser-i cer-
hi olan Rusiyyetü’l-asl işbu râfi‘atü’l-vesîka Üftâde bt. Abdullah meclis-i ma‘kūd-ı 
mezbûrda ve mahalle-i merkūmede sâkine iken bundan akdem vefât eden Mustafa 
Ağa’nın verâseti zevce-i metrûkesi Âişe bt. Abdullah nâm hâtun ile sulbiye kebîre 
kızları Sâliha ve Meryem nâm hâtunlara ve li ebeveyn kız karındaşları Fâtıma ve 
Hatice nâm hâtunlara münhasıra olduğu şer‘an zâhir ve mütehakkik oldukdan 
sonra mezbûre Sâliha Hâtun mahzarında üzerine da‘vâ ve takrîr-i kelâm edip 
müteveffâ-yı mezbûr Mustafa Ağa hâl-i hayâtında ve kemâl-i sıhhatinde beni i‘tâk 
ve tahrîr edip sâir harâir-i asliyyât gibi hürre olmuşken hâlâ mezbûre Sâliha Hâtun 
rık olmak üzre bana vaz‘-ı yed eder suâl olunup üzerimde yed-i âriyesi kasr ve 
izâle ve sebîlim tahliye olunmak murâdımdır dedikde gıbbe’s-suâl ve akībe’l-inkâr 
mevsûfe-i mezbûreden müdde‘âsını mübeyyine beyyine taleb olundukda udûl-i 
müslimînden olup mahmiye-i İstanbul’da Sarı Musa mahallesinde sâkine el-Hâc 
Ahmed b. Hasan ve zikr olunan Mahmud Çavuş mahallesinde sâkine Ahmed Çe-
lebi b. Rıdvan nâm kimesneler li ecli’ş-şehâde meclis-i ma‘kūd-ı mezbûra hâzırân 
olup isre’l-istişhâd fi’l-vâki‘ müteveffâ-yı merkūm Mustafa Ağa hâl-i hayâtında ve 
kemâl-i sıhhatinde bizim huzûrumuzda mevsûfe mezbûre Üftâde’yi i‘tâk ve tahrîr 
edip sâir harâir-i asliyyât gibi hürre olmuş idi. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe’t-
ta‘dîl ve’t-tezkiyye şehâdetleri makbûle olmağın vâki‘ hâli mevlânâ-yı mezbûr ma-
hallinde tahrîr ba‘dehû ma‘an ba‘s olunan el-Hâc Cafer b. Yakub ile meclis-i şer‘a 
gelip vukū‘u üzre inhâ ve takrîr eyledikden sonra mûcebiyle mezbûrenin hürriye-
tine hükm birle mâ hüve’l-vâki‘ bi’t-taleb ketb olundu.
Ve hurrire fi’l-yevmi’l-hâmis min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: fahrü’l-kuzât ve’l-islâm Mehmed Efendi b. Hasan, Rıdvan b. Abdul-
lah, Hasan Efendi b. Hüseyin el-Müderris, Murad Efendi b. Şaban el-İmâm, Hü-
seyin b. Ali, Mehmed Çelebi b. Mustafa, İbrahim Çelebi b. Mustafa, Yusuf Çelebi 
b. Abdullah, Hasan Çelebi b. Abdullah, İbrahim b. Hasan, Hüseyin Çelebi b. Ab-
dullah, el-Hâc Ahmed b. Hüseyin, Hüseyin Çelebi b. Mahmud, Ahmed b. Rıdvan, 
Mustafa Çelebi b. Ali, Mustafa Beşe b. Murad, Zülfikār b. Abdullah, Abdülkerim 
b. Abdullah

103 [15a-2] Âişe bt. Hasan’ın eşi Mehmed b. Mustafa’dan boşandığı
Mahmiye-i Galata müzâfâtından kasaba-i Kasımpaşa’da Bedreddin Bey mahalle-
sinde sâkine Âişe bt. Hasan nâm hâtun meclis-i şer‘-i hatîr-i lâzımü’t-tevkīrde 
zevci işbu bâ‘isü’l-kitâb Mehmed b. Mustafa nâm kimesne mahzarında bi tav‘ihâ 
ikrâr ve takrîr-i kelâm edip zevcim mezbûr Mehmed beni talâk-ı bâyin ile tatlîk 
etmeğin zimmetinde mütekarrir ve ma‘kūdun aleyh olan iki bin akçe mehr-i mü-
eccelim ve nafaka-i iddet ve me’ûnet-i süknâm için ta‘yîn olunan dört yüz akçe ki 
cem‘an iki bin dört yüz akçeyi zevcim mezbûr Mehmed yedinden bi’t-tamâm ve’l-
kemâl ahz ü kabz edip zevciyyete ve gayra müte‘allika âmme-i da‘vâdan her biri-
miz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Ramazan b. Yusuf, Hasan b. Süleyman, Hüseyin b. Haydar, Abdul-
lah b. Mustafa, Mustafa b. Halil, İbrahim b. Mustafa.

104 [15a-3] Mühtedi Ahmed’in babası Andriye’den kalıp annesi Fotina 
bt. Kosta’ya sattığı hissesi ile ilgili alacağı hususunda sulh yapması
Mahmiye-i Galata dâhilinde Sultan Bayezid mahallesinde sâkin iken bundan 
akdem hâlik olan Andriye nâm zimmînin sulbî kebîr oğlu olup ba‘de helâkihî 
şeref-i İslâm ile müşerref olan Ahmed nâm mühtedî mahfil-i kazâda vâlidesi işbu 
râfi‘atü’l-vesîka Fotina bt. Kosta nâm nasrâniye muvâcehesinde üzerine da‘vâ 
ve takrîr-i kelâm edip babam hâlik-i mezbûrun muhallefâtından olup mahalle-i 
merkūmede vâki‘ bir tarafdan Dimitri v. ( ) mülkü ve bir tarafdan Hırsola v. Yani 
mülkü ve bir tarafdan Veltiye v. ( ) mülkü ve bir tarafdan tarîk-i âm ile mahdûd 
mülk menzil ile mahrûsa-i İstanbul’da Balatkapısı hâricinde vâki‘ lede’l-ahâlî 
ma‘lûmü’l-hudûd büyût-ı cedîdeyi müştemil mülk odalarının her birinde hisse-i 
irsiyyem olan on dört sehm-i şâyi‘imi safka-i vâhide ile vâlidem mezbûreye on 
beşer bin akçeye bâtten bey‘ ve teslîm ve yine hâlik-i mezbûrun icâre-i mu‘accele 
ve müeccele ile taht-ı tasarrufunda olup ba‘de helâkihî intikāl-i âdî ile rub‘u bana 
ve selâse-i erbâ‘ı kız karındaşlarım Garafolya ve Kasandra ve Peruza’ya intikāl 
eden Azebkapısı dâhilinde vâki‘ bir bâb vakıf boyacı dükkânında mutasarrıf ol-
duğum rub‘-ı şâyi‘inin hakk-ı tasarrufunu izn-i mütevellî ile beş bin akçe bedel 
mukābelesinde yine mezbûreye ferâğ ve tefvîz ol dahi vech-i muharrer üzre iştirâ 
ve tesellüm ve tefevvuz ve kabûl eyledikden sonra semeni olan meblağ-ı mezbûr 
ile bedel-i mersûm ki cem‘an yirmi bin akçenin mukaddemâ on yedi bin akçesi-
ni mezbûrenin yedinden ahz ü kabz edip dokuz bin akçesi zimmetinde kalmağın 
bundan esbak meblağ-ı bâkīyi mezbûre Fotina’dan taleb ve da‘vâ etmekle beyni-
mizde münâza‘ât-ı kesîre ve muhâsamât-ı şedîde vâki‘ olmuşidi el-hâletü hâzihî 
beynimizde muslihûn tavassut edip dokuz bin akçeden beni iki bin akçe bedel 
üzerine inşâ-i akd-i sulh eylediklerinde ben dahi sulh-i mezbûru kabûl ve bedeli 
olan meblağ-ı mezbûru yedinden ahz ü kabz edip mâ‘adâsı olan yedi bin akçeden 
ve hâlik-i mezbûrun menkūlât ve akār kısmından olan mecmû‘ muhallefâtına mü-
te‘allika âmme-i de‘âvâdan mezbûrenin zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olun-
du.
Tahrîren fi’l-yevmi’s-sâdis min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Musa b. Receb, Emrullah b. Mehmed, Âbid b. 
Mustafa ve gayruhüm.

105 [15b-1] Hüseyin Kapudan b. Abdullah’ın evini eşi Sâliha 
bt. Abdullah’a satması
Mahmiye-i Galata dâhilinde Câmi‘-i Kebîr mahallesinde sâkin Hüseyin Kapudân 
b. Abdullah nâm kimesne meclis-i şer‘-i hatîr-i lâzımü’t-tevkīrde zevcesi işbu 
râfi‘atü’l-kitâb Sâliha bt. Abdullah nâm hâtun tarafından ikrâr-ı âti’l-beyânı 
tasdîka vekîl olup mahzar-ı hasm-ı şer‘î-i câhidde el-Hâc Hüseyin b. Abdullah ve 
Hızır b. Hasan nâm kimesne şehâdetleri ile şer‘an vekâleti sâbite olan Mehmed b. 
Ramazan nâm kimesne mahzarında ikrâr-ı tâm ve takrîr-i kelâm edip akd-i âtî 
sudûruna değin silk-i mülk-i sahîhimde münselik olup mahalle-i mezbûrede vâki‘ 
bir tarafdan el-Hâc Ali veresesi mülkleri ve bir tarafdan câmi‘-i mezbûr imâmına 
meşrûta vakıf menzil ve iki tarafdan tarîk-i âm ile mahdûd iki bâb fevkānî odayı 
ve bir mahzeni ve bir kenîfi müştemil mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık zevcem müvekkile-i mezbûre Sâliha 
Hâtun’a otuz bin fıddî nakd-i râyic fi’l-vakt akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i muharrer üzre 
iştirâ ve tesellüm ve kabûl eyledikden sonra semeni olan meblağ-ı mezbûr otuz 
bin akçeyi yedinden bi’t-tamâm ve’l-kemâl ahz ü kabz eyledim ba‘de’l-yevm 
menzil-i mahdûd-ı mezkûr zevcem müvekkile-i mezbûre Sâliha Hâtun’un mülk-i 
müşterâsıdır. Keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene selâse ve seb‘în ve elf.
Şuhûdü’l-hâl: Cafer Kapudân b. Abdullah, Mustafa Çelebi [b.] el-Hâc Ali el-
Kayyım, Mehmed b. Ali, Seyyid Ali Çelebi b. İbrahim, el-Hâc Cafer b. Yakub, 
Mustafa b. Receb ve gayruhüm.

106 [15b-2] Nikola v. Yani’nin çırağı Yani v. Dimitri ile ahlâksızlık 
yapmadıklarının şahitlerin beyanıyla tespit edildiği
Mahmiye-i Galata dâhilinde topakçı tâifesinden bâ‘isü hâze’l-kitâb Nikola v. Yani 
nâm zimmî meclis-i şer‘-i hatîr-i lâzımü’t-tevkīrde çizmeci tâifesinden Agop v. 
Serkis nâm Ermeni muvâcehesinde takrîr-i kelâm ve bast-ı merâm edip mezbûr 
Agop bana tilmîzim olup işbu hâzır bi’l-meclis olan Yani v. Dimitri nâm şâbb-ı 
emred ile sen ef ‘al-i şenî‘a üzresin deyû ifk u iftirâdan hâlî olmamağla benim 
keyfiyyet-i hâlim ahâlî hırfetimden olan müslim ve zimmîlerden suâl olunsun de-
dikde ahâlî-i hırefimden olan Mehmed b. Ahmed ve Musli b. Hızır ve Mustafa 
b. İbrahim ve Ahmed b. Mehmed nâm müslimûn ile Kostantin v. Yorgi ve Cani 
v. Yorgi nâm zimmîler meclis-i şer‘a hâzırûn olup istihbâr olunduklarında fi’l-
vâki‘ mezbûr Nikola tilmîzi olan hâzır-ı merkūm Yani kendi hâlleri ile mukayyed 
olup bu âna değin mezbûrândan hilâf-ı şer‘ bir vaz‘ sâdır olmuş değildir deyû 
mezbûrânın hüsn-i hâllerini her biri alâ tarîki’ş-şehâde haber verdikde mâ vaka‘a 
bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek sene 1073
Şuhûdü’l-hâl: Mustafa b. Receb, Ahmed Yazıcı b. Mehmed, Musa b. Receb, Emrul-
lah b. Mehmed, Hüseyin b. Receb.

107 [15b-3] Yani Kuru balık v. Yorgi’nin mirasını elinde bulunduran 
Nikola’nın Yani’nin ortaklarına ait meblağı ödediğinin tespiti
Mahmiye-i Galata’da meyhâneci tâifesinden Nikola v. Nikite nâm zimmî meclis-i 
şer‘-i hatîr-i lâzımü’t-tevkīrde mahmiye-i mezbûre hısnı ebvâbından Yağkapanı-
kapısı hâricinde sâkin bakkal tâifesinden işbu râfi‘ü’s-sifr Yani ve Dimitri ve diğer 
Yani v. İspilyot nâm zimmî muvâcehelerinde ikrâr ve takrîr-i kelâm edip bundan 
akdem zikr olunan kapı hâricinde bakkal iken hâlik olan Yani Kuru balık v. Yor-
gi nâm zimmînin muhallefâtı tahrîr olundukda dükkânında mevcûd olan bakkal 
metâ‘ının cümlesi hâlik-i mezbûrun müstakillen mülkü olmak zannıyla tahrîr 
olunup ber mûceb-i defter-i kassâm muhallefât-ı hâlik-i mezbûru [n] vârisi olmak 
üzre ben kabz eylediğimde mezbûrân Yani ve diğer Yani dahi metâ‘-ı mezkûrda 
hâlik-i merkūm ile şerîkler olup mâl-ı şirketden hâlik-i mezbûr yedinde otuz yedi 
bin akçe hakkım vardır deyû muhallefât-ı mezkûreye vâzı‘ü’l-yed olduğum hase-
biyle târih-i kitâbdan sekiz ay mukaddem benden da‘vâ ve taleb edip ben dahi inkâr 
etmekle müdde‘âlarını şuhûd-ı udûl ile muvâcehemde isbât eylediklerinden son-
ra ber mûceb-i defter-i kassâm makbûzum olan muhallefât-ı hâlik-i mezbûrdan 
meblağ-ı merkūm otuz yedi bin akçeyi yine târih-i mezkûrda merkūmâna edâ 
ve teslîm eylemişidim. El-hâletü hâzihî verdiğim meblağ-ı mezbûra müte‘allika 
mezbûrân Yani ve diğer Yani ile vechen mine’l-vücûh da‘vâ ve nizâ‘ım yokdur de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min şehri Ramazâni’l-mübârek sene 1073
Şuhûdü’l-hâl: Mehmed Efendi b. Mustafa el-İmâm, es-Seyyid Mehmed Efen-
di b. es-Seyyid Ali, Ali Çelebi b. Mahmud, Musa b. Receb, Zülfikār b. İbrahim, 
Ebûbekir b. Çukadâr, Hüseyin b. Mirza, Mustafa b. Receb, Emrullah b. Mehmed.

108 [15b-4] Zabeta bt. Yorgi’nin çocuğunu düşürmesine sebep olan Asteri 
bt. Pertola ile olan tazminat ve borç davasından sulh oldukları
Mahrûsa-i Galata’da Bereketzâde mahallesinde sâkine Zabeta bt. Yorgi nâm 
nasrâniye tarafından husûs-ı âti’l-beyânı ikrâra vekîl olup merkūmeyi ma‘rifet-i 
şer‘iyye ile ârifân Osman Çavuş b. Receb ve el-Hâc Mehmed b. Abdullah nâm 
kimesneler şehâdetleri ile şer‘an vekâleti sâbite olan Yani v. İstavriti nâm zimmî 
meclis-i şer‘-i hatîr-i lâzımü’t-tevkīrde râfi‘atü hâze’l-vesîka Asteri bt. Pertola nâm 
nasrâniye muvâcehesinde bi’l-vekâle ikrâr ve takrîr-i kelâm edip târih-i kitâbdan 
üç gün mukaddem mezbûr [e] Sefer b. Hüseyin nâm kimesne ile müvekkile-i 
merkūmenin fuzûlen menzili dâhiline girmeleri ile ol havfdan nâşî sâkıt vâki‘ 
oldu deyû mûcebince mukaddemâ mezbûr Asteri’den da‘vâ ve taleb eylediğinde 
beynimizde münâza‘ât-ı kesîre vâkı‘a olmuşidi el-hâletü hâzihî vesâtat-ı muslihîn 
ile da‘vâ-yı mezkûresinde mezbûre Asteri bin akçe üzerine inşâ-i akd-i sulh ey-
ledikde ol dahi sulh-i merkūmu kabûl ve bedel-i sulh olan meblağ-ı mezbûru 
müvekkile-i mezbûrenin zimmetinde mezbûr Asteri’ye deyni olan iki bin akçe-
nin bin akçesine takās ol dahi mukāssa ve kabûl eyledikden sonra ba‘de’l-yevm 
husûs-ı mezbûra müte‘allika âmme-i da‘vâdan mezbûre Asteri’nin zimmetini 
ibrâ ve iskāt eyledi dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu
Hurrire fi’l-yevmi’t-tâsi‘ min şehri Ramazâni’l-mübârek li sene selâse ve seb‘în ve 
elf
Şuhûdü’l-hâl: Nasuh Efendi b. Yusuf, el-Hâc Süleyman b. Ali, Hüseyin b. Abdul-
lah, Mehmed Çelebi b. Hüseyin, Mustafa Çelebi b. Receb.

109 [15b-5, Arapça] Kocasından haber alınamayan Neslihan bt. Mahmud 
adlı kadına ve Sâliha adlı kızına nafaka takdir edildiği
Mahmiye-i Galata mahallâtından Câmi‘-i Kebîr mahallesinde sâkine olan Nesli-
han bt. Mahmud nâm hâtun meclis-i şer‘-i şerîf ve mahfil-i dîn-i münîf el-masûn 
ani’t-tağyîr ve’t-tahrîfe hâzıra olup Ahmed b. ( ) nâm gāib zevcinin kendisine na-
faka cinsinden bir şey ve kisve bırakmadığına ve göndermediğine Allâhü te‘âlâ 
adına yemîn ettiğinde hâkim-i muvakki‘ a‘lâ hâze’l-kitâb, mezbûrenin nafaka-
sı, kisvesi ve sâir havâic-i lâzımesi için zeyilde mezkûr târihden i‘tibâren gāib-i 
mezbûr zevci üzerine râyicü’l-vakt altı akçe farz ve takdîr etti zevc-i mezbûr 
Ahmed’den olma Sâliha nâm sagīre kızının nafakası için de gāib-i mezbûr zev-
ci üzerine râyicü’l-vakt dört akçe farz ve takdîr etti. Hâkim-i mûmâ-ileyh sonra 
meblağayn-ı mefrûzayn-ı mezbûreyni kendisinin ve sagīre kızının havâicine sar-
fına ve vakt-i hâcetde istidâne edip lede’z-zafer zevc-i gāibine rücû‘una merkūme 
Neslihan’a izin verdi.
Cerâ zâlike ve hurrire fi’l-yevmi’s-sânî aşer min şehri Ramazâni’l-mübârek sene 
selâse ve seb‘în ve elf.
Şuhûdü’l-hâl: Nasuh Efendi b. Yusuf, Abdülkerim Efendi el-Kâtib, Hüseyin b. Ab-
dullah, Hasan b. Bayezid, Âbid b. Mustafa, Emrullah b. Mehmed

110 [16a-1] Dışarıdan deri getiren tüccarın derileri koltukçulara 
satmalarının önüne geçilip debbağ esnafına satmalarının temini
Galata müzâfâtından kasaba-i Kasımpaşa’da vâki‘  debbâğ  tâifesinden Ahi Baba 
olan el-Hâc Halil b. İbrahim ve kethüdâ el-Hâc Mehmed b. İbrahim ve yiğitba-
şı olan el-Hâc Hüseyin b. İshak ve el-Hâc Mehmed b. Mehmed ve Mehmed Çe-
lebi [b.] Halil ve el-Hâc Mustafa b. Muharrem ve sâirleri mahfil-i kazâda tüccâr 
tâifesinden Sefer b. Sefer ve es-Seyyid Osman b. ( ) ve Ömer b. Mehmed ve Bur-
salı Yusuf b. Abdullah nâm kimesne mahzarlarında üzerlerine da‘vâ ve takrîr-i 
kelâm edip kadîmden bu âna gelinceye değin mahmiye-i İstanbul ve Galata ve 
tevâbi‘lerine taşradan tâcirler getirdikleri ham su sığırı ve kara sığır ve inek de-
rilerini mahsûs metâ‘ımız olmağla semen-i misli ve değer bahâsıyla bize bey‘ 
edegelmişler iken hâlâ mezbûrân Sefer ve es-Seyyid Osman ve Ömer ve Yusuf 
hâricden getirdikleri su sığırı ve kara sığır inek derilerini mîrîye biz ziyâde kö-
sele verip köseleye müzâyaka üzre iken bize bey‘ etmeyip olugelmişe muhâlif 
koltukçulara bey‘ etmelerinden bize küllî gadr eylediklerini düstûr-ı mükerrem 
müşîr-i müfahham nâzım-ı menâzımı ümem, muslih-i mesâlih-i benî Âdem bi’l-
fi‘l kāimmakām-ı vezâret-i uzmâ ve mesned nişîn-i vekâlet-i kübrâ olan sa‘âdetli 
İsmail Paşa -yesserallâhu ümniye hasbemâ yeşâ’ hazretlerine arzuhâl eylediğimiz-
de fazîletli Galata efendisi hazretleri tâife-i merkūmenin ahvâlini göre deyû yedi-
mize buyruldu-yı şerîf verilmeğin nazar olunup mûcebince ba‘de’l-yevm tâcirûn-ı 
merkūmûn getirdikleri sâlifü’z-zikr derilerini koltukçulara ve âhara bey‘ etme-
yip ancak bize bey‘ etmeleri için mezbûrâna tenbîh olunmak matlûbumuzdur 
suâl olunsun dediklerinde gıbbe’s-suâl mezbûrûn tâcirler cevâblarında fi’l-vâki‘ 
hâl minvâl-i muharrer üzre olduğunu her biri ikrâr ve i‘tirâf etmekle alâ mûcebi 
ikrârihim hâricden getirdikleri mârrü’z-zikr derilerini semen-i misli ve değer 
bahâsıyla tâife-i merkūmeye bey‘ etmeğe merkūmûn tâcirlere tenbîh birle mâ 
vaka‘a bi’t-taleb ketb olundu.
Tahrîren fi’l-yevmi’t-tâsi‘ min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Ebûbekir Beşe b. Osman Çukadâr, Musa b. Receb, 
Ahmed Yazıcı b. Mehmed, Mehmed.

111 [16a-2] Asteri bt. Pertola’nın Zabeta bt. Yorgi’de kalan alacağını 
tahsil etmesi
Mahrûsa-i Galata’ya tâbi‘  kasaba-i Kasımpaşa’da Yahya Kethüdâ mahallesinde 
sâkine Asteri bt. Pertola nâm nasrâniye meclis-i şer‘-i hatîr-i lâzımü’t-tevkīrde 
mahrûsa-i mezbûrede Bereketzâde mahallesinde sâkine işbu râfi‘atü’l-vesîka Za-
beta bt. Yorgi nâm nasrâniye tarafından ikrâr-ı âti’l-beyânı tasdîka vekîl olup 
merkūme ma‘rifet-i şer‘iyye ile ârifân olan Osman Çavuş b. Receb ve el-Hâc Meh-
med b. Abdullah nâm kimesneler şehâdetleri ile hasm-ı şer‘î-i câhid mahzarında 
vekâleti sâbite olan Yani v. İstavriti nâm zimmî muvâcehesinde ikrâr ve takrîr-i 
kelâm edip müvekkile-i mezbûre Zabeta zimmetinde cihet-i karz-ı şer‘îden iki 
bin akçe hakkım olup meblağ-ı mezbûrun bin akçesini mukaddemâ müvekkile-i 
mezbûre ile beynimizde vâki‘ olan sâkıt da‘vâsının bedel-i sulhüne takās olu-
nup ben dahi mukāssa ve kabûl eylediğimden sonra meblağ-ı bâkī bin akçesi 
müvekkile-i mezbûrenin zimmetinde kalmışidi el-hâletü hâzihî meblağ-ı mezbûr 
bin akçeyi merkūme Zabeta yedinden bi’t-tamâm ve’l-kemâl ahz ü kabz eyledim 
min ba‘d meblağ-ı mezbûr iki bin akçeden müvekkile-i mezbûre zimmetinde bir 
akçe ve bir habbe hakkım bâkī kalmadı dedikde gıbbe’t-tasdîki’ş-şer‘î mâ hüve’l-
vâki‘ bi’t-taleb ketb ve terkīm olundu.
Hurrire fi’l-yevmi’l-âşir min şehri Ramazâni’l-mübârek li sene selâse ve seb‘în ve 
elf
Şuhûdü’l-hâl: Nasuh Efendi [b.] Yusuf, el-Hâc Osman b. Ali, Hüseyin b. Abdullah, 
Mustafa b. Receb, Ahmed Yazıcı b. Mehmed, Hüseyin b. Mirza

112 [16a-3] Dışarıdan deri getiren tüccarın derileri koltukçulara 
satmalarının önüne geçilip debbağ esnafına satmalarının temini
Mahrûsa-i İstanbul’da Yedikule kurbunda vâki‘ debbâğ tâifesinden Ahi Baba olan 
Ali Çelebi b. Süleyman ve tâife-i merkūme kethüdâsı el-Hâc Sâlim b. Mustafa ve 
yiğitbaşısı es-Seyyid Mehmed Çelebi b. Receb ve İbrahim Dede b. Davud ve el-
Hâc Hasan b. İshak ve sâirleri mahfil-i kazâda tüccâr tâifesinden Sefer b. Sefer 
ve es-Seyyid Osman b. ( ) ve Ömer ve Bursalı Yusuf b. Abdullah nâm kimesne-
ler mahzarlarında üzerlerine da‘vâ ve takrîr-i kelâm edip kadîmden bu âna ge-
linceye değin mahmiye-i İstanbul ve Galata ve tevâbi‘leri olan kasabâta hâricden 
tâcirler getirdikleri ham su sığırı ve kara sığır ve inek derileri metâ‘ımız olmağla 
semen-i misli ve değer bahâsıyla bize bey‘ ede gelmişler iken hâlâ mezbûrûn Se-
fer ve es-Seyyid Osman ve Ömer ve Yusuf nâm kimesneler hâricden getirdikle-
ri derilerini biz mîrîye ziyâde kösele verip köseleye müzâyakamız var iken bize 
bey‘ etmeyip âhardan koltukçulara bey‘ etmelerinden küllî gadr eylediklerin ve 
düstûr-ı mükerrem müşîr-i müfahham nâzım-ı menâzım-ı muntazım-ı ümem 
muslih-i mesâlih-i benî Âdem bi’l-fi‘l kāimmakām-ı vezâret-i uzmâ ve mes-
ned nişîn-i vekâlet-i kübrâ olan sa‘âdetli İsmail Paşa -yesserallâhu emâniyehû 
yeşâ’ hazretlerine arzuhâl eylediğimizde fazîletli Galata efendisi hazretleri tâife-i 
merkūmenin ahvâlini göre deyû yedimize buyruldu-yı şerîf verilmişdir nazar olu-
nup mûcebince ba‘de’l-yevm tâcirûn-ı merkūmûn getirdikleri sâlifü’z-zikr derile-
rini âhardan koltukçulara bey‘ etmeyip ancak bize bey‘ etmeleri için mezbûrûna 
tenbîh olunmak matlûbumdur suâl olunsun dediklerinde gıbbe’s-suâl merkūmûn 
tâcirler cevâblarında fi’l-vâki‘ hâl minvâl-i muharrer üzre olduğu her biri ikrâr 
ve i‘tirâf etmeğin alâ mûceb-i ikrârihim hâricden getirdikleri mârrü’z-zikr deri-
lerini semen-i misli ve değer bahâsıyla tâife-i merkūmeye bey‘ etmeğe mezbûrûn 
tâcirlere tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Siyavuş b. Abdullah, Âbid b. Mus-
tafa, Emrullah b. Mustafa

113 [16a-4] Panayot v. Yani’nin İlya Reis v. Yani’ye emanet 
bıraktığı topu aldığı
Rüesâ tâifesinden Panayot v. Yani nâm zimmî meclis-i şer‘-i şerîfde işbu râfi‘ü’s-
sifr İlya Reis v. Yani nâm zimmî muvâcehesinde üzerine da‘vâ ve takrîr-i kelâm 
edip bundan akdem mezbûr İlya yedine tunçdan masnû‘ eneksiz bir top emânet 
vaz‘ etmişdim. El-hâletü hâzihî sâlifü’z-zikr topumu mezkûr İlya Reis yedinden 
ahz ü kabz edip min ba‘d mezbûr İlya Reis yedinde vechen mine’l-vücûh alâka ve 
medhalim kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-âşir min şehri Ramazâni’l-mübârek sene selâse ve seb‘în ve elf
Şuhûdü’l-hâl: Musa Bey b. Receb, Emrullah b. Mehmed, el-Hâc Cafer b. ( ), Hüse-
yin b. Evren , Mahmud b. ( )

114 [16b-1] Zamane Hatun’un ölmeden önce evini Ali Reis b. Hasan’a 
hibe ettiğinin ortaya çıkması
Mahmiye-i Galata’da voyvoda ve beytülmâl emîni olan umdetü’l-a‘yân Siyavuş Ağa 
b. Abdülmennân tarafından husûs-ı âti’l-beyâna vekîl-i müsecceli olan Hasan Ağa 
b. ( ) mahfil-i kazâda kasaba-i Tophâne’de Cihangir mahallesi sükkânından râfi‘u 
hâze’l-kitâb Ali Reis b. Hasan nâm kimesne mahzarında üzerine bi’l-vekâle da‘vâ 
ve takrîr-i kelâm edip mahalle-i mezbûrede sâkin iken bundan akdem bilâ-veled 
fevt olmağla muhallefâtı beytülmâle âid olan Zamâne Hâtun’un muhallefâtından 
olup mahalle-i merkūmede vâki‘ bir tarafdan Ahmed Bey veresesi mülkleri ve 
bir tarafdan es-Seyyid el-Hâc Yusuf b. ( ) mülkü ve bir tarafdan el-Hâc Mehmed 
b. ( ) mülkü ve bir tarafdan tarîk-i âm ile mahdûd olup bir bâb tahtânî beyti ve 
bir sofa ve müşterek bir kenîfi müştemil olan mülk menziline merkūm Ali Reis 
bi gayri hakkın vaz‘-ı yed eder suâl olunup menzil-i mezbûrdan kasr-ı yed ve 
bana teslîme tenbîh olunmak matlûbumdur dedikde gıbbe’s-suâl mezbûr Ali Reis 
cevâbında müteveffât-ı mezbûre Zamâne Hâtun târih-i kitâbdan dört buçuk sene 
mukaddem hâl-i hayâtında ve kemâl ve akl-ı sıhhatinde iken mülkü olan menzil-i 
mahdûd-ı mezkûru ba‘de’t-tahliyye bana hibe-i sahîha-i şer‘iyye ile hibe ve 
temlîk ve teslîm ben dahi meclis-i hibede ittihâb ve temellük ve kabz edip mülk-i 
mevhûbum olmağla vaz‘-ı yed ederim deyicek vekîl-i merkūm Hasan Ağa istintâk 
olundukda husûs-ı mezbûru bi’l-külliyye münkir olmağın mersûm Ali Reis’den 
sıdk-ı makālini mübeyyine beyyine taleb olundukda udûl-i ricâlden Hasan Efendi 
b. Mehmed el-İmâm ve Esad Çelebi b. Hasan ve Mehmed b. Mehmed el-Müezzin 
nâm kimesneler li ecli’ş-şehâde meclis-i şer‘a hâzırânûn olup istişhâd olundukla-
rında fi’l-vâki‘ müteveffât-ı merkūme Zamâne dört buçuk sene mukaddem hâl-i 
hayât ve kemâl-i sıhhatinde iken mülkü olan menzil-i mahdûd-ı mezkûru ba‘de’t-
tahliyyeti’ş-şer‘iyye merkūm Ali Reis’e bizim huzûrumuzda hibe ve temlîk ve 
teslîm ol dahi meclis-i mezbûrda ittihâb ve temellük ve kabz u kabûl eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağla 
vekîl-i mezbûr mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek sene selâse ve seb‘în ve elf
Şuhûdü’l-hâl: Mehmed b. İbrahim, İbrahim b. Mehmed, Mustafa Çelebi b. Receb, 
Ahmed b. ( ), Âbid b. Mustafa.

115 [16b-2] Erine bt. Yorgi’nin Sultana bt. Salamon’a rehin bıraktığı eşya 
ve para ile ilgili davada sulh sağlandığı
Mahmiye-i Galata dâhilinde Sultan Bayezid mahallesinde sâkine Erine bt. Yorgi 
nâm nasrâniye meclis-i şer‘-i hatîr-i lâzımü’t-tevkīrde mahmiye-i mezbûreye tâbi‘ 
Kuruçeşme nâm karyede sâkine Sultana bt. Salamon nâm yahudiye muvâcehesinde 
bi tav‘ihâ ikrâr ve takrîr-i kelâm edip bundan akdem mezbûre Sultana yedinden 
iktirâz ve kabz eylediğim sekiz kıt‘a riyâlî guruş mukābelesinde mülküm olan bin 
akçe kıymetli dokuz zirâ‘ al kemha ve altı yüz akçe kıymetli bir çift küpe rehin vaz‘ 
ve teslîm ol dahi vech-i muharrer üzre irtihân ve kabz eyledikden sonra meblağ-ı 
mezbûru kendiye edâ ve teslîm ol dahi yedimden kabz ve tesellüm edip rihân-ı 
mezkûreyi taleb eylediğimde bana teslîm etmeyip âhar yere nakl ve istihlâk et-
mekle kıymet-i şer‘iyye-i mezkûrelerini merkūmeden da‘vâ ve taleb eylediğimde 
beynimizde münâza‘ât-ı kesîre ve muhâsamât-ı şedîde vâkı‘a olmuşidi el-hâletü 
hâzihî vesâtat-ı muslihîn ile da‘vâ-yı mezkûremden mezbûre Sultana beni an ikrâr 
bin akçe bedel üzerine sulh eyledikde ben dahi sulh-i mezbûru kabûl ve bedel-i 
sulh olan meblağ-ı mezbûru tamâmen yedinden ahz ü kabz, rihân-ı mezkûre mü-
te‘allika âmme-i de‘âvî ve mütâlebâtdan mezbûre Sultana’nın zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek sene selâse ve seb‘în ve elf.
Şuhûdü’l-hâl: Mustafa b. Receb, Musa b. Receb, Hüseyin b. Abdullah, Âbid b. 
Mustafa, Hüseyin b. Abdullah

116 [16b-3] Ahmed b. Mehmed’in Mustafa Reis b. el-Hâc Mehmed’e borcu 
olduğuna şahitlik edilmesi
Üsküdar kazâsına tâbi‘ Karamürsel nâm kasaba sükkânından işbu râfi‘ü’l-kitâb 
Mustafa Reis b. el-Hâc Mehmed nâm kimesne meclis-i şer‘-i hatîr-i lâzımü’t-
tevkīrde mukaddemâ sefînesinde yoldaş olan Ahmed b. Mehmed nâm kimes-
ne mahzarında üzerine da‘vâ ve takrîr-i kelâm edip mezbûr Ahmed zimmetinde 
cihet-i karz-ı şer‘îden iki bin dört yüz akçe hakkım olup hattâ cihet-i mezbûreden 
minvâl-i muharrer üzre zimmetinde bana deyni olduğunu mukaddemâ alâ 
ruûsi’l-istişhâd ve ikrâr ve i‘tirâf dahi eyledikden sonra meblağ-ı mezbûrun bin 
akçesini sefîne nemâsından hissesine isâbet edip yedimde olan bin akçe payına 
takās olunup bin dört yüz akçe hakkım zimmetinde bâkī kalmağla hâlâ meblağ-ı 
bâkī-i mezbûrdan taleb ederim suâl olunsun dedikde gıbbe’s-suâl ve akībe’l-inkâr 
müdde‘î-i mezbûrdan müdde‘âsını mübeyyine beyyine taleb olundukda udûl-i 
müslimînden Ömer Çelebi b. Ahmed ve Ali b. Mehmed nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-vâki‘ mezbûr Ah-
med mukaddemâ bizim huzûrumuzda müdde‘î-i merkūm Mustafa Reis’e cihet-i 
merkūmeden iki bin dört yüz akçe zimmetimde lâzımü’l-edâ deynim vardır deyû 
ikrâr ve i‘tirâf edip bizi işhâd eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de ri‘âyete 
şerâiti’l-kabûl şehâdetleri makbûle olmağın mûcebiyle meblağ-ı bâkī bin dört 
yüz akçeyi müdde‘î-i mezbûre edâ ve teslîme merkūm Ahmed’e tenbîh birle mâ 
hüve’l-vâki‘ bi’t-taleb ketb olundu.
Fi’l-yevmi’s-sânî aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: İbrahim Çelebi b. Ömer, Musa b. Receb, Emrullah b. Mehmed, Hü-
seyin b. Mirza, Mustafa b. Ahmed, Ahmed b. Mehmed.

117 [16b-4] Meyhanelerinde içki dışında yiyecek satmayan 
meyhanecilerden resm istenmemesi
Mahmiye-i Galata’da meyhâneci tâifesinden bâ‘isü  hâze’s-sifr Küçük Kanca ve 
Gedik Yani ve Samur ve Keşiş ve Mankur ve Aleksandri nâm zimmîler mahfil-i 
kazâda mahmiye-i mezbûrede bi’l-fi‘l ihtisâb ağası olan Abdülkādir Ağa b. (  ) 
mahzarında üzerine da‘vâ ve takrîr-i kelâm edip bu âna değin Galata’da muhtesib 
olanlar ehl-i sûkdan terâzi tutup me’kûlât kısmını bey‘ eden kimesnelerden kānûn 
üzre resm-i ihtisâb alıgelir min ba‘d meyhâneciler resm talebiyle bizi rencîde olu-
nagelmiş değiller iken hâlâ mezbûr Abdülkādir Ağa hilâf-ı mu‘tâd resm talebiyle 
bizi rencîde etmekle ahvâlimizi der-i devlete arzuhâl eylediğimizde fazîletli Gala-
ta efendisi hazretleri şer‘le göre deyû yedimize buyruldu-yı şerîf verilmeğin nazar 
olunup mûcebince hilâf-ı şer‘ rencîdeden men‘ olunması matlûbumuzdur dedikle-
rinde gıbbe’s-suâl mezbûr Abdülkādir Ağa cevâbında mezbûrlar meyhânelerinde 
terâzi tutup me’kûlât kısmını bey‘ etmeleri ile merkūmûndan kānûn üzre resm 
taleb eyledim deyû cevâb vermeğin ba‘de’l-yevm zimmiyyûn-ı merkūmûna 
meyhânelerinde hamr bey‘inden gayrı terâzi ile fevâkihe ve sâire me’kûlât kıs-
mını bey‘ etmedikçe resm talebiyle zimmiyûn-ı mezbûrûnu rencîdeden merkūm 
Abdülkādir Ağa men‘ birle mâ hüve’l-vâki‘ bi’t-taleb ketb olundu.
Fi’l-yevmi’l-hâdî aşer min şehri Ramazâni’l-mübârek sene 1073
Şuhûdü’l-hâl: Receb Çavuş el-Mübâşir, Ahmed Yazıcı b. Mehmed, Mustafa b. Re-
ceb, Âbid b. Mustafa.







118 [17a-1] Mustafa Ağa’nın Hüseyin Ağa Vakfı’ndan istiğlâl yoluyla 
sattığı evinin kirası ile ilgili olarak ödemenin sağlam yapılması 
gerektiği
Mahmiye-i Galata’da vâki‘ merhûm Hüseyin Ağa evkāfına bi’l-fi‘l mütevellî olan 
işbu râfi‘ü’l-vesîka Ethem Bey b. Hızır nâm kimesne mahfil-i kazâda kasaba-i 
Kasımpaşa’da Sürûrî Efendi mahallesinde sâkin Mustafa Ağa b. Mehmed nâm 
kimesne mahzarında üzerine da‘vâ ve takrîr-i kelâm edip mezbûr Mustafa Ağa 
mahalle-i mezbûrede vâki‘ ma‘lûmü’l-hudûd mülk menzilini bin yetmiş bir se-
nesi Şa‘bân’ının on beşinci günü yüz yetmiş tâmmü’l-vezn ve sahîhü’l-ayâr 
riyâlî guruşa bana bey‘ ve teslîm ben dahi mâl-ı vakf-ı mezbûr ile bi tarîki’l-
istiğlâl iştirâ ve tesellüm edip ba‘dehû menzil-i mezbûru târih-i mezbûrdan sene 
tamâmına değin on altı riyâlî guruş ücret ile mezbûra îcâr ve teslîm ol dahi istîcâr 
ve kabûl eyledikden sonra târih-i mezkûrda kasaba-i mezbûrede nâibü’ş-şer‘ olan 
Yakub Efendi huzûrunda vech-i muharrer üzre bey‘ ve kabz-ı semen-i mezkûr 
eylediğini ikrâr edip mûcebince yedime hüccet-i şer‘iyye dahi verilmişken hâlâ 
asl-ı meblağ-ı mezkûru merkūmdan taleb eylediğimde tâmmü’l-vezn guruş ver-
meyip altışar dirhem guruş vermek murâd eder suâl olunup tâmmü’l-vezn ve 
sahîhü’l-ayâr guruş alıverilmesi matlûbumdur deyû nâib-i mezkûrun imzâsıyla 
mümzât ve hatmi ile mahtûme ve târih-i mezbûr ile müverraha ve min külli’l-
vücûh takrîr-i meşrûhuna mutâbık hüccet-i şer‘iyye ibrâz ve mezbûr Mustafa 
Ağa muvâcehesinde feth ve kırâat olunup istintâk olundukda mezbûr Mustafa 
Ağa cevâbında fi’l-vâki‘ târih-i mezkûrde nâib-i mezbûr huzûrunda işbu hüccet-i 
mezkûre nâtıka olduğu üzre sâlifü’z-zikr menzilimi mütevellî-i mezbûr İbrahim 
Bey’e yüz altmış tâmmü’l-vezn ve sahîhü’l-ayâr riyâlî guruşa bey‘ ve kabz-ı se-
men eyledim deyû ikrâr ve i‘tirâf eylemişdim lâkin semen olmak üzre yedin-
den kabz eylediğim yüz yetmiş riyâlî guruş altışar dirhemden ziyâde olmayıp 
tâmmü’l-vezn ve sahîhü’l-ayârdır deyû ikrârımda kâzib idim deyicek alâ kav-
li men yerâhu müdde‘î-i mezbûr İbrahim Bey’e merkūm Mustafa Ağa minvâl-i 
muharrer üzre tâmmü’l-vezn ve sahîhü’l-ayâr ahzını ikrârında kâzib olmayıp 
ve kendi da‘vâsında dahi mubtıl olmadığına yemîn teklîf olundukda ol dahi alâ 
vefki’l-mes’ûl yemîn billâhi’l-aliyyi’l-a‘lâ etmeğin mûcebiyle meblağ-ı mezbûr 
tâmmü’l-vezn ve sahîhü’l-ayâr edâ ve teslîm etmek üzre mezbûr Mustafa Ağa’ya 
tenbîh birle mâ vaka‘a bi’t-taleb ketb olundu.
Fi’l-yevmi’l-âşir min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Âbid b. Mustafa, Hüseyin b. Ab-
dullah.







119 [17a-2] İbrahim b. Mehmed’in attar dükkânını Mustafa Çelebi 
b. Ramazan’a istiğlâl yoluyla satması
Mahmiye-i Galata müzâfâtından kasaba-i Kasımpaşa’da el-Hâc Hüsrev mahalle-
sinde sâkin İbrahim b. Mehmed nâm kimesne mahfil-i kazâda râfi‘u hâze’l-kitâb 
Mustafa Çelebi b. Ramazan mahzarında ikrâr ve takrîr-i kelâm edip silk-i mül-
kümde münselik olup mahmiye-i mezbûre dâhilinde Alaca Mescid mahallesinde 
vâki‘ bir tarafdan Canfidan Hâtun bt. Abdullah mülkü ve iki tarafdan Ümmühâni 
Hâtun mülkü ve bir tarafdan tarîk-i âm ile mahdûd bir bâb mülk attâr dükkânımı 
mezbûr Mustafa Çelebi’ye altı bin fıddî râyic fi’l-vakt akçeye bi tarîki’l-istiğlâl bey‘ 
ve teslîm ol dahi vech-i muharrer üzre iştirâ ve tesellüm ve kabûl eyledikden sonra 
semeni olan meblağ-ı mezbûru mezbûr Mustafa Çelebi’nin yedinden bi’t-tamâm 
ve’l-kemâl ahz ü kabz eylediğinden sonra yine dükkân-ı merkūmu ba‘de’t-tahliyye 
ve’t-tekābuz târih-i kitâbdan bir sene tamâmına değin dokuz seksen akçe ücret 
ile merkūm Mustafa Çelebi’den istîcâr eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî aşer min Ramazâni’l-mübârek sene selâse ve seb‘în ve elf
Şuhûdü’l-hâl: Musa Efendi b. el-Hâc Ali el-İmâm, Mehmed Çelebi b. Mehmed, 
Mustafa Çelebi b. Mehmed, Ahmed Çelebi b. el-Hâc Nasırüddin, Mustafa b. Receb.

120 [17a-3] Andriye v. Nikola’nın eşi Eline bt. Şaban’dan boşanması
Tersâne-i âmire’de habbâz olan Andriye v. Nikola nâm zimmî mahfil-i kazâda zev-
cesi işbu râfi‘atü’l-vesîka Eline bt. Şaban Çavuş nâm nasrâniye mahzarında ikrâr 
ve takrîr-i kelâm edip zevcem mezbûre Eline ile beynimizde hüsn-i zindegânemiz 
olmamağla hâlâ mezbûre Eline’yi talâk-ı bâyin ile tatlîk edip zevciyyete müte‘al-
lika âmme-i de‘âvî ve mütâlebâtdan her birimiz âharın zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Hurrire fi’l-yevmi’s-sâlis aşer min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: İsmail Bey b. Abdi, Hüseyin b. Abdullah, Hüseyin b. Mirza, Musa b. 
Receb, Mustafa b. Receb, Emrullah b. Mehmed

121 [17a-4] Yakomi v. Manol’e başkasının tuzlu balığını satan Osman 
b. Mustafa’nın parayı iade etmesi
Akdeniz’de vâki‘  cezîre-i Sakız sükkânından işbu hâmilü’s-sifr Yakomi v. Manol 
nâm zimmî mahfil-i kazâda tüccâr tâifesinden Osman b. Mustafa nâm kimesne 
mahzarında üzerine da‘vâ ve takrîr-i kelâm edip târih-i kitâbdan on beş gün mu-
kaddem mezbûr Osman âharın mülkü olan bir fıçı tuzlu balığı kendi mülkümdür 
deyû dört bin sekiz yüz akçeye bana fuzûlen bey‘ ve teslîm ben dahi iştirâ ve te-
sellüm edip semen-i mezkûru yedimden tamâmen ahz ü kabz etmişidi hâlâ zikr 
olunan balığa müstehıkkalığı zuhûr edip mezbûrun fuzûlen bey‘ eylediği sâbit 
ve zâhir olmağla semeni olmak üzre yedimden kabz eylediği meblağ-ı mezbûru 
istirdâd ve merkūmdan taleb ederim suâl olunsun dedikde gıbbe’s-suâl mezbûr 
Osman cevâbında fi’l-vâki‘ hâl minvâl-i muharrer üzre olmuşidi deyû ikrâr ve 
i‘tirâf etmeğin mûcebiyle meblağ-ı mezbûr dört bin sekiz yüz akçeyi müdde‘î-i 
merkūma edâ ve teslîme mezbûr Osman’a tenbîh birle mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâlis aşer min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Ebûbekir Beşe b. Şaban Çukadâr, Ahmed Yazıcı b. Mehmed, Musta-
fa Çelebi b. Receb, Muharrem b. Receb, Hüseyin b. Abdullah.

122 [17a-5] Sava’nın vakfa ait borcunun vakfın mütevellisi belli 
olmadığından oğlu Yorgi’ye ödettirilmesinin uygun olmaması
Vilâyet-i Rumeli’nde vâki‘ Yenişehir kazâsı müzâfâtından Kuhistan nâhiyesine 
tâbi‘ Gelcoz nâm karye re‘âyâsından olup kendi taraflarından asîl ve sâir ahâlî-i 
mezbûrenin vekîlleri olan Dimo v. Polihroni ve Yani v. Lambo nâm zimmîler 
meclis-i şer‘-i hatîr-i lâzımü’t-tevkīrde karye-i mezbûrede sâkin iken bundan 
akdem hâlik olan Sava nâm zimmînin sulbî kebîr oğlu olup mahmiye-i Galata 
müzâfâtından İstinye nâhiyesine tâbi‘ Yeniköy demekle ma‘rûf karyede sâkin 
olan işbu râfi‘ü’s-sifr Yorgi nâm zimmî muvâcehesinde her biri üzerine da‘vâ 
ve takrîr-i kelâm edip mezbûr Yorgi’nin babası hâlik-i merkūm Sava zimme-
tinde yirmi bin vakf akçe olup kable’l-edâ hâlik olmağla zimmetinde kalmı-
şidi hâlâ meblağ-ı mezbûru oğlu merkūm Yorgi’den taleb ederiz dediklerinde 
meblağ-ı mezbûrun vâkıfı ve mütevellîsi ma‘lûmları olmayıp ve mütevellîsi ta-
rafından dahi vekîl olmayıp bir vechile tashîh-i da‘vâ edememekle mezbûrûnun 
müdde‘âları meşrû‘a olmamağın mezbûr Yorgi’ye suâl dahi teveccüh etmeyip 
mezbûrân Dimo ve Yani bî-vech ta‘arruzdan men‘ birle mâ vaka‘a bi’t-taleb ketb 
olundu.
Fi’l-yevmi’r-râbi‘ aşer min şehri Ramazâni’l-mübârek sene 1073
Şuhûdü’l-hâl: Veli Beşe b. Hasan, Şaban b. Mustafa, Ebûbekir Beşe b. Çukadâr, 
Mustafa b. Hasan, Musa b. Receb, Mustafa b. Receb, Emrullah b. Mehmed, Mu-
harrem b. Receb, Âbid b. Mustafa, Hüseyin b. Mirza, Hüseyin b. Abdullah.







123 [17b-1] Kireççi Yani v. Dilço’nun bağını Ahmed Çelebi 
b. Mustafa’ya satması
Mahrûsa-i Üsküdar’a tâbi‘  Kartal nâm karye sükkânından kireççi Yani v. Dilço 
nâm zimmî mahfil-i kazâda işbu râfi‘ü’l-kitâb Ahmed Çelebi b. Mustafa mahza-
rında ikrâr ve takrîr-i kelâm edip silk-i mülkümde münselik olup karye-i mezbûre 
sınırı dâhilinde vâki‘ bir tarafdan Yorgo v. Tomazi bağı ve bir tarafdan Papa Mi-
hayil v. Apostol zimmî bağı ve bir tarafdan Yani v. Dinar zimmî bağı ve bir taraf-
dan müşterî-i mezbûr Ahmed Çelebi bağı ile mahdûd beş bin kütük bir kıt‘a mülk 
bağımı merkūm Ahmed Çelebi’ye sekiz bin fıddî râyic fi’l-vakt akçeye tarafeyn-
den îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
mezbûru mezbûr Ahmed Çelebi yedinden bi’t-tamâm ve’l-kemâl ahz ü kabz ey-
ledim ba‘de’l-yevm zikr olunan bağ merkūm Ahmed Çelebi’nin mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâlis aşer min şehri Ramazâni’l-mübârek sene selâse ve seb‘în ve elf
Şuhûdü’l-hâl: Mehmed Beşe b. Musli, es-Seyyid Mustafa Çelebi b. el-Hâc Ali, İsa 
Beşe b. Musa, Ahmed Yazıcı b. Mehmed, İsmail Çelebi b. Mehmed, Âbid b. Mus-
tafa.

124 [17b-2] Argiri v. Mosoko’nun fıtık ameliyatı için cerrah İstati’ye 
olan sorumsuzluk akdi
Çoban tâifesinden Argiri v. Mosoko nâm zimmî mahfil-i şer‘-i kavîm-i vâcibü’t-
tekrîmde İstati v. Yani nâm cerrâh mahzarında ikrâr ve takrîr-i kelâm edip ben 
maraz-ı fıtıkaya mübtelâ olup merkūm İstati maraz-ı merkūma ilâcda ehil olmağ-
la mezbûr İstati ilâc ve timar etmek için müddet-i ma‘lûme tamâmına değin yedi 
buçuk esedî guruş ücret ile nefsini bana îcâr ben dahi vech-i muharrer üzre istîcâr 
ve mu‘tâd üzre kasığımı şak ve münfetik olan mevzi‘ini kat‘ için mezbûra emr edip 
eğer ben mezbûrun vech-i meşrûh üzre şak ve kat‘ının sirâyeti sebebiyle hâlik 
olursam dem ve diyetime müte‘allik olan da‘vâda merkūm İstati’nin zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb ve terkīm olundu.
Hurrire fi’l-yevmi’r-râbi‘ min şehri Ramazâni’l-mübârek li sene selâse ve seb‘în ve 
elf
Şuhûdü’l-hâl: Mustafa Çelebi b. Receb, Muharrem b. Receb, Mehmed Çelebi b. 
Abdi, Ebûbekir Beşe b. Şaban Çukadâr ve gayruhüm mine’l-huzzâr.







125 [17b-3] Hürmüz v. Mürüvvet’in evini Asvader v. Karakaş’a satması
Mahmiye-i Galata müzâfâtından kasaba-i Kasımpaşa’da Sürûrî Efendi mahal-
lesinde sâkin Hürmüz v. Mürüvvet nâm Ermeni meclis-i şer‘-i hatîr-i lâzımü’t-
tevkīrde işbu râfi‘ü’l-vesîka Asvader v. Karakaş nâm Ermeni muvâcehesinde 
ikrâr ve takrîr-i kelâm edip silk-i mülkümde münhasıra münselik olup mahalle-i 
mezbûrede vâki‘ bir tarafdan Papa Kaçpar nâm Ermeni mülkü ve bir tarafdan el-
Hâc Mehmed b. Abdullah mülkü ve bir tarafdan tarîk-i hâs ve bir tarafdan tarîk-i 
âm ile mahdûd bir bâb tahtânî odayı müştemil mülk menzilimi bi cümleti’t-tevâbi‘ 
ve’l-levâhık kâffeti’l-menâfi‘ ve’l-merâfık mezbûr Asvader’e dört bin fıddî nakd-i 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i muharrer üzre iştirâ ve tesellüm eyledikden son-
ra semeni olan meblağ-ı mezbûr dört bin akçe mezbûrun yedinden bi’t-tamâm 
ve’l-kemâl ahz ü kabz eyledim ba‘de’l-yevm menzil-i mahdûd-ı mezkûr merkūm 
Asvader’in mülk-i müşterâsıdır. Keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Hüseyin b. Mirza, el-Hâc Cafer b. Yakub, Hasan b. Bayezid, Emrul-
lah b. Mehmed, Musa b. Receb, Mustafa b. Receb, Muharrem b. Receb, Asvader v. 
Toros, Kazal v. Varza, Murat v. Karabet, Murat v. Eskici, Karagöz v. Karabet, Bedik 
v. Asvader.

126 [17b-4] Hasan Reis b. Sefer’in ortakları Musli ve Musa’nın sattığı 
gemiden kendi hissesini talep davasında sulh olduğu
Vilâyet-i Anadolu’da Bolu sancağında Onikidîvân kazâsına tâbi‘ İçmeler nâm kar-
yeden olup rüesâ tâifesinden olan bâ‘isü hâze’l-kitâb Hasan Reis b. Sefer mahfil-i 
kazâda tâife-i merkūmeden Hasan Bey b. Süleyman mahzarında ikrâr ve takrîr-i 
kelâm edip hâric-i Galata’da vâki‘ Kalafatyeri önünde merbûta olan şayka ta‘bîr 
olunur sefîne gemisini bundan akdem kasaba-i Bartın iskelesinde malım ile binâ 
edip ba‘dehû sefîne-i merkūmenin sülüsân-ı şâyi‘ini gāibetân ani’l-meclis Musli 
ve Musa nâm kimesnelere semen-i ma‘lûmeye bey‘ etmekle mezbûrân ile şerîkler 
olup sefîne-i merkūmeyi gāibân-ı mezbûrâna def ‘ ve teslîm anlar dahi kabz ve 
teslîm eyleyip sefîne-i merkūme ile İstanbul’a gelir iken mahmiye-i Üsküdar’a 
tâbi‘ Şile nâhiyesinde vâki‘ iskele önünde sefîne-i mezbûremi taşa uğratıp şîkest 
eylediklerinden sonra gāibân-ı mezbûrân sefîne-i merkūmeyi on beş bin akçeye 
merkūm Hasan Reis’e bey‘ etmekle sefîne-i merkūmede olan sülüs hisse-i şâyi‘amın 
bey‘ine şerîklerim gāibân-ı merkūmânı vekîl etmemekle mezbûrân fuzûlen bey‘ 
eyledikleri hisse-i mezkûremi vâzı‘ü’l-yed olan merkūm Hasan Bey’den taleb ve 
da‘vâ ol dahi bey‘-i mezbûr vekâleten olmuşdur deyip fuzûlen olduğunu inkâr 
etmekle beynimizde münâza‘ât-ı kesîre ve muhâsamât-ı şedîde vâkı‘a olmuşidi el-
hâletü hâzihî beynimizde muslihûn tavassut edip da‘vâ-yı mezkûremden fâriğ ol-
mak üzre beni üç bin beş yüz akçe bedel üzre sulh eylediklerinde ben dahi sulh-i 
mezbûru kabûl ve bedeli olan meblağ-ı merkūmu mezbûr Hasan Reis’in yedin-
den bi’t-tamâm ve’l-kemâl ahz ü kabz edip sefîne-i merkūmede olan sülüs hisse-i 
şâyi‘ama müte‘allika âmme-i de‘âvâdan merkūm Hasan Bey’in zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Yelkenci Mahmud Çelebi b. Abdullah, Ali Çelebi b. Mustafa, Meh-
med Çelebi b. Abdullah, İbrahim Çelebi b. ( ), Dilâver Bey b. Abdullah, Ahmed 
Beşe b. Bayram ve gayruhüm mine’l-huzzâr.

127 [17(2)a-1] Nikola v. Kosta’nın Yorgi v. Dimitri’nin tarlasını fuzûlen 
zaptettiğini kabul etmesi
Havâss-ı Kostantıniyye müzâfâtından Silivri nâhiyesine tâbi‘ Şeştoroz 
nâm karye sükkânından Yorgi v. Dimitri nâm zimmî meclis-i şer‘-i hatîr-i 
lâzımü’t-tevkīrde yine karye-i mezbûrede sâkin Nikola v. Kosta nâm zimmî 
muvâcehesinde üzerine da‘vâ ve takrîr-i kelâm edip karye-i mezbûrede vâki‘ 
bir tarafdan İstati ve bir tarafdan Manol ve bir tarafdan Laskari nâm zimmîler 
tarlaları ve bir tarafdan tarîk-i âm ile mahdûd olup müstakillen mutasarrıf 
olduğum tahmînen dört keyl tohum istî‘âb eden bir kıt‘a tarlaya mezbûr Ni-
kola fuzûlen zabt ve tasarruf eder suâl olunup kasr-ı yedine tenbîh olunmak 
matlûbumdur dedikde gıbbe’s-suâl mezbûr Nikola cevâbında zikr olunan tarla-
yı mezbûr Yorgi’nin karındaşı olup gāib ani’l-meclis Kiryazi nâm zimmî dokuz 
yüz akçe bedel mukābelesinde fuzûlen bana ferâğ ve tefvîz etmekle zabt ve ta-
sarruf ederim deyip mârrü’z-zikr tarla müstakillen müdde‘î-i mezbûrun oldu-
ğunu kendi dahi fuzûlen zabt ve tasarrufunu bi tav‘ihî ikrâr ve i‘tirâf etmeğin 
mûcebiyle zikr olunan tarladan kasr-ı yedine mezbûr Nikola’ya tenbîh birle mâ 
vaka‘a bi’t-taleb ketb olundu.
Fi’l-yevmi’s-sâmin aşer min şehri Ramazâni’l-mübârek li sene selâse ve seb‘în ve 
elf
Şuhûdü’l-hâl: Mustafa b. Receb, Musa b. Receb, Âbid b. Mustafa, Siyavuş b. Abdul-
lah, Emrullah b. Mehmed, Hüseyin b. Abdullah







128 [17(2)a-2] Seyyid Mehmed Çelebi’den kalan evin mirasçıları 
tarafından Mehmed Çelebi’ye bey‘ bi’l-vefâ yoluyla satılması
Mahrûsa-i Galata hâricinde Kâtib Mustafa Çelebi mahallesinde sâkin iken bundan 
akdem vefât eden Seyyid Mehmed Çelebi’nin verâseti zevce-i metrûkesi Fâtıma 
bt. Hüdâverdi nâm hâtun ile sulbî kebîr oğlu Seyyid Mustafa Çelebi’ye münhası-
ra olduğu ve menzil-i câi’z-zikri sekiz sehimden yedi sehim merkūm Mustafa’ya 
ve bir sehim mezbûre Fâtıma Hâtun’a isâbet eylediği şer‘an zâhir ve mütehakkik 
oldukdan sonra mezbûrân es-Seyyid Mustafa Çelebi ve Fâtıma Hâtun meclis-i 
şer‘-i hatîr-i lâzımü’t-tevkīrde işbu râfi‘ü’l-kitâb Mehmed Çelebi b. el-Hâc Meh-
med nâm kimesne mahzarında her biri ikrâr ve takrîr-i kelâm edip mûrisimiz 
müteveffâ-yı merkūm es-Seyyid Mehmed Çelebi’den bize irs-i şer‘le intikāl edip 
mahalle-i merkūmede vâki‘ iki tarafdan Mustafa nâm kimesne mülkü ve bir taraf-
dan mahalle-i merkūme vakfı ve bir tarafdan tarîk-i hâs ile mahdûd bir bâb fevkānî 
ve bir bâb tahtânî odaları ve önünde bir sofa ve bir bi’r-i mâ ve kenîfi ve zât-ı 
eşcâr-ı müsmire ve gayr-ı müsmire bahçeyi ve muhavvatayı müştemil mülk men-
zili cemî‘-i tevâbi‘ ve levâhıkı ile bi safkatin vâhidetin mezbûr Mehmed Çelebi’ye 
yirmi bin akçeye târih-i kitâbdan bir sene tamâmına değin bey‘ bi’l-vefâ tarîki 
üzre bey‘ edip ol dahi vech-i muharrer üzre iştirâ ve kabûl eyledikden sonra seme-
ni olan meblağ-ı mezbûr yirmi bin akçeyi mezbûr Mehmed Çelebi yedinden bi’t-
tamâm ahz ü kabz eyledik dediklerinde gıbbe’t-tasdîki’ş-şer‘î mezbûrân es-Seyyid 
Mustafa Çelebi ve Fâtıma Hâtun meclis-i mezbûrda el-Hâc Mehmed b. Musa nâm 
kimesne mahzarında her biri ikrâr ve takrîr-i kelâm edip eğer meblağ-ı mezbûr 
yirmi bin akçeyi müddet-i merkūme hulûlünde mezbûr Mehmed Çelebi’ye def ‘ ve 
teslîm etmezsem menzil-i mezbûru semeni misli ile bey‘a ve semeninden meblağ-ı 
mezkûru istîfâya ve fazlayı bize îsâle azl ve in‘izâlden masûne vekâlet-i devriyye ile 
mezbûr el-Hâc Mehmed’i tarafımızdan vekîl ve menâbımıza nâib nasb ve ta‘yîn 
eyledik dediklerinde ol dahi vekâlet-i merkūmeyi kabûl ve merâsimini edâya mü-
te‘ahhid olmağın mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Hasan Çelebi b. Receb, Ömer Çelebi b. Ali, Maden b. Mehmed, Yu-
suf b. Abdullah, Mustafa b. el-Hâc Ahmed, Nasuh Beşe b. Abdullah, Siyâmi b. 
Ömer, el-Hâc Ahmed b. Mehmed, el-Hâc Hasan b. Mehmed.

129 [17(2)a-3] Mehmed b. Osman’ın Nikola v. Yani’ye sabun satışının 
bozulmasından dolayı parayı iade etmesi
Mellâh tâifesinden Nikola v. Yani nâm zimmî mahfil-i kazâda işbu râfi‘ü’l-kitâb 
Mehmed b. Osman mahzarında üzerine da‘vâ ve takrîr-i kelâm edip bundan 
akdem mezbûr Mehmed’e her kantarı sekiz yüz ellişer akçeye olmak üzre sekiz 
kantar on dört lüdre sabunumu cem‘an altı bin dokuz yüz akçeye bey‘ ve teslîm ol 
dahi vech-i muharrer üzre iştirâ ve tesellüm ve kabûl edip semeni olan meblağ-ı 
mezbûr zimmetinde kalmış idi hâlâ meblağ-ı mezbûru merkūmdan taleb ederim 
suâl olunsun dedikde gıbbe’s-suâl mezbûr Mehmed cevâbında fi’l-vâki‘ müdde‘î-i 
mezbûrdan vech-i mübeyyen üzre sekiz kantar on dört lüdre sabunu cem‘an altı 
bin dokuz yüz akçeye iştirâ ve tesellüm etmişidim lâkin târih-i kitâb günü rızâmız 
ile bey‘-i mezkûru ikāle-i sahîha-i şer‘iyye ile ikāle ve mebî‘-i merkūmu def ‘ ve 
teslîm edip ol dahi tesellüm ve kabz ve kabûl etmişdir deyicek mâ hüve’l-istintâk 
müdde‘î-i mezbûr Nikola dahi fi’l-hakīka hâl minvâl-i muharrer üzre olmuş-
du deyû ikāle-i mezkûreyi bi tav‘ihî ikrâr ve i‘tirâf etmeğin mûcebiyle müdde‘î-i 
mezbûr Nikola bî-vech ta‘arruzdan men‘ birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Muharrem b. Receb, Âbid b. Mustafa, Yusuf Bey b. ( ) Ser-muhzırân, 
Ebûbekir Beşe b. Şaban Çukadâr, Mehmed Çelebi b. Abdullah ve gayruhüm.

130 [17(2)a-4] Bektaş b. Sefer’in Ali Kapudan’a olan borcuna karşılık ona 
ödenmek üzere Tatar Mehmed’e verdiği kölesinin bedelinin Tatar 
Mehmed’in mirasçılarından alınması
Medîne-i Kefe sükkânından işbu râfi‘ü’l-kitâb Bektaş b. Sefer nâm kimesne 
mahfil-i kazâda mahmiye-i Galata müzâfâtından kasaba-i Kasımpaşa’da Seferi-
koz mahallesinde sâkine iken bundan akdem vefât eden Tatar Mehmed b. Mur-
taza nâm kimesnenin sulbî sagīr oğlu Ömer’in tesviye-i umûruna kıbel-i şer‘den 
mansûb vasîsi olan Ahmed b. (  ) nâm kimesne mahzarında üzerine da‘vâ ve 
takrîr-i kelâm edip benim gāib ani’l-meclis Ali Kapudân nâm kimesneye dokuz 
bin akçe deynim olmağla meblağ-ı mezbûrun üç bin akçesini mukaddemâ edâ ve 
teslîm eyledikden sonra bâkī altı bin akçe deynim mukābelesinde dâyinim mezbûr 
Ali Kapudân’a vermek için müteveffâ-yı mezbûr Tatar Mehmed’e hâl-i hayâtında 
Moskoviyyü’l-asl altı bin dört yüz akçe kıymetli Civan nâm abd-i memlûkümü def ‘ 
[ve] teslîm edip ol dahi kabz ve tesellüm etmişidi lâkin müteveffâ-yı mezbûr Tatar 
Mehmed abd-i mezkûru dâyinim mezbûr Ali Kapudân’a teslîm etmeyip âhara bey‘ 
ve semenini kendi mesârifine harc ve sarf etmekle hâlâ abd-i mezkûrun kıymet-i 
şer‘iyyesi olan meblağ-ı mezbûr altı bin dört yüz akçemi müteveffâ-yı mezbûrun 
tereke-i vâfiyesinden olmak üzre vasiyy-i merkūmdan taleb ederim suâl olunsun 
dedikde gıbbe’s-suâl ve akībe’l-inkâr müdde‘î-i mezbûrdan takrîr-i meşrûhuna 
mutâbıka beyyine taleb olundukda udûl-i müslimînden Hüseyin b. Yakub ve Hü-
seyin b. Osman, ve Receb b. İbrahim nâm kimesneler li ecli’ş-şehâde meclis-i şer‘a 
hâzırûn olup isre’l-istişhâd fi’l-vâki‘ müdde‘î-i mezbûr Bektaş gāib-i merkūm 
Ali Kapudân’a deyni olan altı bin akçe mukābelesinde vermek için müteveffâ-yı 
merkūm Tatar Mehmed’e Moskoviyyü’l-asl Civan nâm abd-i memlûkünü bizim 
huzûrumuzda def ‘ ve teslîm müteveffâ-yı mezbûr dahi tesellüm ve kabz eyledik-
den sonra abd-i mezkûru gāib-i merkūma vermeyip âhara bey‘ ve semenini ken-
di mesârifine harc ve sarf etmişdir. Biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde ba‘de ri‘âyeti 
şerâiti’l-kabûl şehâdetleri hayyiz-i kabûlde vâkı‘a oldukdan sonra abd-i mezkûru 
müteveffâ-yı merkūme bey‘ veya hibe etmeyip vücûh-i şer‘den bir vechile mül-
künden ihrâc etmediğine müdde‘î-i mezbûre yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle abd-i mezkûrun 
kıymet-i şer‘iyyesini ba‘de’l-isbât müteveffâ-yı merkūmun tereke-i vâfiyesinden 
olmak üzre müdde‘î-i mezbûre edâ ve teslîme vasiyy-i merkūm Ahmed’e tenbîh 
birle mâ vaka‘a bi’t-taleb ketb olundu.
Hurrire fi’l-yevmi’s-sâmin aşer min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Receb Bey b. Mehmed Bevvâb-ı sultânî, Mehmed Çelebi b. Receb 
Bey, Mustafa Çelebi b. Receb Bey, Musa b. Receb, Muharrem b. Receb, Hüseyin 
b. Abdullah, Mehmed Beşe b. Mustafa el-Mübâşir, Ahmed Beşe b. Eyüb, (…) ve 
gayruhüm mine’l-huzzâr.

131 [17(2)b-1] Mehmed b. Mehmed’in Malta korsanlarına esir düşen 
Şaban’ı fidye vererek kurtaran Maltalı müstemen Andriye v. Gabril’e 
kefaletten borçlu olduğu
Malta tüccârından Andriye v. Gabril nâm müste’men meclis-i şer‘-i hatîr-i 
lâzımü’t-tevkīrde mahmiye-i Galata hâricinde Kâtib Mustafa Çelebi mahalle-
sinde sâkin Mehmed b. Mehmed nâm kimesne mahzarında üzerine da‘vâ ve 
takrîr-i kelâm edip bundan akdem gāib ani’l-meclis Şaban nâm kimesne Mal-
ta keferesine esîr olmağla mezbûr Şaban’ın emri ile ben kâfir-i merkūma se-
kiz yüz elli iki buçuk tâmmü’l-vezn ve sahîhü’l-ayâr riyâlî guruş verip tahlîs 
eylediğim cihetden zimmetinde bana deyni olan meblağ-ı mezbûr sekiz yüz 
elli iki buçuk riyâlî guruşu mezbûr Mehmed târih-i kitâbdan üç ay mukaddem 
emr ve kabûlü hâviye kefâlet-i sahîha-i şer‘iyye ile kefîl olmuşdu hâlâ meblağ-ı 
mezbûru kefâleti cihetinden mezbûr Mehmed’den taleb ederim suâl olunsun 
dedikde gıbbe’s-suâl mezbûr Mehmed cevâbında fi’l-vâki‘ müdde‘î-i mezbûrun 
vech-i muharrer üzre gāib-i merkūm Şaban zimmetinde olan meblağ-ı mezbûr 
sekiz yüz elli iki buçuk akçe tâmmü’l-vezn ve sahîhü’l-ayâr riyâlî guruş hîn-i 
târih-i merkūmda ben emr ve kabûlü hâviye kefâlet-i sahîha-i şer‘iyye ile kefîl 
olmuşdum deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı 
mezbûrun edâsıyla merkūm Mehmed ilzâm olunup mâ hüve’l-vâki‘ bi’t-taleb 
ketb olundu.
Fi’l-yevmi’s-sânî aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: El-Hâc Sefer b. Fazlı, Eyüb b. Ahmed, Zülfikār b. İbrahim, Musa b. 
Receb, Mustafa b. Receb

132 [17(2)b-2] Osman Çelebi b. Habib’in Andriye ve Mikel’deki alacağını 
bunların fidyelerini kurtarıp getirdikleri kimselerden tahsil etmesi
Tüccâr tâifesinden Osman Çelebi b. Habib nâm kimesne mahfil-i kazâda cezîre-i 
Malta tüccârından işbu râfi‘ayi’l-kitâb Andriye v. Gabril ve Mikel v. Agusti nâm 
müste’menler muvâcehelerinde ikrâr ve takrîr-i kelâm edip silk-i mülkümde 
münselik olan eşyâmdan her biri beşer yüz ellişer akçeden taşradan gelen su sığırı 
gönünün her üçünün ikisi a‘lâ biri evsat olmak üzre beş yüz aded su sığırı gönünü 
ve her biri ikişer yüz akçeden olup her iki gönün biri öküz gönü ve biri inek gönü 
olup Karadeniz’den gelen yedi yüz aded gön ve her vakıyyesi yüzer akçeden beş 
yüz vakıyye sarı hâs bal mumu ve her biri beş yüz ellişer akçeden dört yüz aded 
kayyım hânî ta‘bîr olunur tülbentim yedlerinde olan örnekleri mûcebince bi saf-
katin vâhidetin cem‘an altı yük seksen beş bin akçeye müste’menân-ı merkūmân 
Andriye ve Mikel’e bey‘ edip semeni olan meblağ-ı mezbûrun dört yük akçesini 
bi’t-tamâm mezbûrânın yedlerinden ahz ü kabz edip meblağ-ı bâkī iki yük seksen 
beş bin akçesini dahi merkūmân Andriye ve Mikel cezîre-i merkūme keferesi yed-
lerinden tahlîs edip bu cânibe getirip medyûnları olmağla hâlâ Galata zindanında 
mahbûs olan altı aded üserâ-i müslimînden almak üzre kabûl eylediğimden sonra 
mebî‘ât-ı mezkûrâtı târih-i kitâbdan kırk beş gün tamâmına değin müste’menân-ı 
merkūmâna teslîme beynimizde kavl ve ittifâk ve şedd-i visâk edip ve mezbûrân di-
ledikleri onu on bir hesâbı üzre otuz sekiz bin akçelik metâ‘ı her kimden iştirâ eder-
ler ise akçesini sâhiblerine edâya ben müte‘ahhid oldum dedikden sonra mezbûr 
Osman Çelebi’nin şerîki olup Selânik cemâ‘atinden Mihayil v. Yahuda nâm yahudi 
meclis-i şer‘de merkūmân Andriye ve Mikel muvâcehelerinde takrîr-i kelâm edip 
şerîkimiz merkūm Osman Çelebi mezbûrâna bey‘ eylediğimiz emti‘a-i mezkûreyi 
kırk beş gün tamâmında mezbûrâna teslîme kādir olmaz ise şerîkim merkūm Os-
man Çelebi’nin makbûzu olan meblağ-ı merkūma emr-i kabûlü hâviye kefâlet ile 
ben kefîl oldum dedikde gıbbe’t-tasdîki’ş-şer‘î müste’menân-ı mezbûrân Andri-
ye ve Mikel mahfil-i merkūmda mezbûr Osman Çelebi muvâcehesinde her biri 
takrîr-i kelâm ve ta‘bîr ani’l-merâm edip biz vilâyetimiz olan cezîre-i merkūmeye 
gittiğimizde üserâ-yı merkūme zimmetlerinde yedimizde olan hücec-i şer‘iyye 
mûcebince olan akçelerimizin cem ve tahsîline her hangi kimesneyi vekîl eder-
sek ol kimesne tahsîl ve kabz eyledikleri akçeyi merkūm Çelebi’ye edâ ve teslîm 
edip ve biz vilâyetimize varıp gelinceye değin üserâ-yı mezbûreden akçe tahsîli 
müte‘assir olup yâhud taraf-ı devletten veya ashâb-ı hayrâtdan birisi zikr olunan 
esîrleri zimmetlerinde olan akçeden noksanı ile halâs eylediği takdîrce mezbûr 
Osman Çelebi’nin anlardan kabûl eylediği meblağ-ı merkūm iki yük seksen beş 
bin akçeye kesr terettüb ederse merkūma kesr-i mezbûru biz bu cânibe geldiği-
mizde itmâma zâmin ve mütekeffil olduk dediklerinde gıbbe’t-tasdîki’l-mu‘teber 
mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ aşer min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Mustafa Çelebi b. el-Hâc Ali, Şaban Çavuş b. Abdullah, el-Hâc Meh-
med b. Ali, Halil Beşe b. Ali, Mustafa b. Receb Ser-bölük, Maden b. Receb Ser-
bölük ve gayruhüm mine’l-huzzâr.

133 [17(2)b-3] Andriye v. Gabril’e esir düşen Şaban için ödedikleri 
fidyeyi kefillerinden aldıkları
Malta tüccârından Andriye v. Gabril nâm müste’men meclis-i şer‘-i hatîr-i 
lâzımü’t-tevkīrde mahmiye-i Galata hâricinde Kâtib Mustafa Çelebi mahallesinde 
sâkine işbu bâ‘iseyi’l-kitâb Mehmed b. Mehmed ve Abdi Beşe b. Sefer nâm kimes-
neler mahzarlarında ikrâr ve takrîr-i kelâm edip bundan akdem işbu hâzır bi’l-
meclis Şaban nâm kimesne Malta keferesine esîr olmağla mezbûr Şaban’ın emri 
ile ben kâfir-i merkūma sekiz yüz elli iki buçuk tâmmü’l-vezn ve sahîhü’l-ayâr gu-
ruş verip tahlîs eylediğim cihetden zimmetinde bana deyni olan meblağ-ı mezbûr 
sekiz yüz elli iki buçuk guruşa mezbûrân Abdi ve Mehmed târih-i kitâbdan üç 
ay mukaddem emr ve kabûlü hâviye kefâlet-i sahîha-i şer‘iyye ile kefîlleri olmuş-
lar idi el-hâletü hâzihî meblağ-ı mezbûr sekiz yüz elli iki buçuk guruşun beş yüz 
guruşunu mezbûr Abdi ve üç yüz elli iki buçuk guruşunu mezbûr Mehmed ye-
dinden iki cem‘an sekiz yüz elli iki buçuk tâmmü’l-vezn ve sahîhü’l-ayâr guruşu 
kefâletleri cihetinden mezbûrân Abdi ve Mehmed yedlerinden bi’t-tamâm ve’l-
kemâl ahz ü kabz edip ba‘de’l-yevm husûs-ı mezbûra müte‘allika âmme-i da‘vâdan 
kefîlân-ı merkūmân Abdi ve Mehmed ile asîl-i merkūm Şaban’ın zimmetlerini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Ramazâni’l-mübârek li sene selâse ve seb‘în ve elf
Şuhûdü’l-hâl: Şaban Çavuş b. Abdullah, Abdülkādir b. Yusuf el-Müezzin, Mustafa 
b. el-Hâc Ahmed, el-Hâc Mehmed b. Musa, Mehmed b. İbrahim, Hasan Çelebi b. 
Receb, Ramazan Beşe b. Mehmed, Yusuf b. Abdullah, Ali b. Mustafa, Hasan b. Ha-
bib, Yusuf b. Abdullah, Mehmed b. Receb ve gayruhüm.







134 [17(2)b-4, Arapça] Mustafa Çelebi’nin Rus asıllı câriyesini âzat ettiği
Hâric-i mahmiye-i Galata mahallâtından Müeyyedzâde mahallesinde sâkin olan 
Mustafa Çelebi b. el-Hâc Ali nâm kimesne meclis-i şer‘-i şerîf ve mahfil-i dîn-i 
münîf el-masûn ani’t-tağyîr ve’t-tahrîfe hâzır olup kendisine rıkkını mu‘terife, orta 
boylu, açık kaşlı, elâ gözlü, Rusiyyetü’l-asl hâmiletü hâze’l-kitâb Âfitâb bt. Abdul-
lah nâm câriye-i memlûkesini hasbeten lillâhi te‘âlâ ve taleben li merzâtihî yev-
me yestezıllü’l-mer’u tahte sadakātihî, âzâd ve tahrîr ettiğini ikrâr ve i‘tirâf eyle-
di. Câriye-i merkūme bu sûretle sâir harâir-i asliyyât-ı mükellefât gibi hürre oldu. 
Efendilerin utekā üzerinde şer‘an sâhib oldukları velâ hakkından gayrı üzerinde 
kimesnenin bir hakkı kalmadı.
Cerâ zâlike ve hurrire fi’l-yevmi’l-hâmis ve’l-ışrîn min şehri Ramazâni’l-mübârek 
sene selâse ve seb‘în ve elf.
Şuhûdü’l-hâl: Mustafa Efendi b. Mehmed el-İmâm, el-Hâc Süleyman b. Hüseyin, 
el-Hâc Musli b. Hüseyin, Mehmed Beşe b. Ebûbekir, Abdülkādir b. Hasan, Musta-
fa Çelebi b. Receb, Muharrem b. Receb ve gayruhüm

135 [18a-1] Mebdalyo bt. İstati’nin Burgaz’daki evini Panayot’a satıp 
parasını alması
Mahmiye-i Galata dâhilinde Sultan Bayezid mahallesinde sâkine Mebdal-
yo bt. İstati nâm nasrâniye mahfil-i kazâda Marmara nâhiyesinde Burgos nâm 
karye sükkânından işbu râfi‘ü’l-kitâb Panayot v. (  ) nâm zimmî muvâcehesinde 
ikrâr ve takrîr-i kelâm edip silk-i mülkümde münselik olup karye-i mezbûrede 
vâki‘ bir tarafdan Dimitraki v. Madan nâm zimmî mülkü ve bir tarafdan Yanaki 
v. Dragol mülkü ve bir tarafdan Lotreyo bt. Dimo mülkü ve bir tarafdan tarîk-i 
âm ile mahdûd fevkānî iki bâb oda ve tahtında hamr mahzeni müştemil mülk 
menzilimi tarafeynden îcâb ve kabûlü hâvî bey‘-i bâtt-ı sahîh-i şer‘î ile merkūm 
Panayot’a üç bin fıddî râyic fi’l-vakt akçeye bey‘ ve teslîm ol dahi vech-i muharrer 
üzre iştirâ ve tesellüm ve kabûl eyledikden sonra semeni olan meblağ-ı mezbûru 
merkūm Panayot’un yedinden bi’t-tamâm ve’l-kemâl ahz ü kabz eyledim ba‘de’l-
yevm mahdûd-ı mezkûr mezbûr Panayot’un mülk-i müşterâsıdır. Keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’t-tâsi‘ aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb Ser-bölük, Mehmed Çelebi b. Ahmed, Mustafa 
b. Âbid, Emrullah b. Mehmed ve gayruhüm mine’l-huzzâr, Akkosta v. Kostantin, 
Nikola v. İlya, Aleksandri v. Mihayil, İstirati v. Angeli, Mihayil v. Sofyanoz, İsako 
v. İstirati ve gayruhüm.







136 [18a-2] Müteveffa Mehmed b. Ahmed’in kölesi olan Kenan 
b. Abdullah’ın hür olması
Mahmiye-i Galata müzâfâtından kasaba-i Kasımpaşa’da el-Hâc Şaban mahallesin-
de sâkine iken bundan akdem vefât eden Kantarcızâde demekle şehîr Mehmed 
b. Ahmed’in verâseti zevce-i metrûkesi Hatice bt. Osman ve sulbî kebîr oğlu Os-
man ve sulbiye kebîre kızları Fâtıma ve Havva’ya münhasıra olduğu şer‘an zâhir 
ve müte‘ayyin oldukdan sonra mezbûre Hatice asâleten ve merkūm Osman kendi 
tarafından asâleten ve kız karındaşı mezbûre Havva tarafından husûs-ı âti’z-zikri 
ikrâra vekîl olup zât-ı mezbûreyi ma‘rifet-i şer‘iyye ile ârifân olan el-Hâc Hüseyin 
b. Hasan ve Mustafa b. Yusuf nâm kimesneler şehâdetleri ile hasm-ı şer‘î-i câhid 
mahzarında şer‘an vekâleti sâbite oldukdan sonra vekâleten mezbûre Fâtıma ta-
rafından kezâlik ikrâr-ı âti’l-beyâna şâhidân-ı mezbûrân şehâdetleri mahzar-ı 
hasm-ı câhidde şer‘an vekâleti sâbite olan zevci Mustafa b. Yusuf vekâleten 
mahfil-i kazâda işbu orta boylu açık kaşlı koyun elâ gözlü Rusiyyü’l-asl mültehî 
râfi‘u hâze’l-kitâb Kenan b. Abdullah mahzarında her biri bi’l-asâle ve bi’l-vekâle 
ikrâr ve takrîr-i kelâm edip mevsûf-ı merkūm Kenan müteveffâ-yı mezbûrun 
abd-i memlûkü olup ba‘de vefâtihî tesviye-i umûrumuza hâl-i sıgārımızda vasîmiz 
olan Meryem bt. Ahmed nâm hâtun merkūm Kenan’dan otuz bin akçe kitâbete 
kat‘ edip meblağ-ı mezbûrun on iki bin dört yüz akçesini mevsûf-ı mezbûr için 
vasîmiz mezbûra ol dahi ba‘de’l-bülûğ bize ve müvekkiletân-ı merkūmetâna 
def ‘ ve teslîm edip bâkī on beş bin akçesini biz ve müvekkiletân-ı merkūmetân 
bi kader-i tahsîs ahz ki cem‘an bedel-i kitâbet olan otuz bin akçenin yirmi sekiz 
bin akçesini kabz edip bâkī iki bin akçesinden mezbûr Kenan’ın zimmetini ibrâ 
ve iskāt eyledik ba‘de’l-yevm merkūm Kenan sâir ahrâr-ı asliyyîn gibi hür olup 
üzerinde müteveffâ-yı mezbûrun velâdan gayrı hakkı kalmamışdır dediklerinde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Şaban b. Ahmed, Abdülbâkī b. Mehmed, Gazanfer b. Receb, 
Abdülbâkī Dede b. Mehmed, Ahmed b. Mustafa, Ramazan b. Yusuf ve gayruhüm, 
Mustafa b. Ramazan, el-Hâc Hüseyin b. ( ) , Mustafa Çelebi b. Receb ve gayruhüm 
mine’l-huzzâr.

137 [18a-3] Mendan b. Abdullah’ın mirasçıların babalarının İsmail Bey’de 
olan alacaklarını oğlu Osman Beşe’den almaları
Eyâlet-i Trabzon’da vâki‘  Of nâm kasabada Türk mahallesinde sâkin iken bun-
dan akdem fevt olan Mennân b. Abdullah’ın li üm kız karındaşları (...) ve Mülki-
ye nâm hâtunlara münhasıra olduğu şer‘an zâhir ve müte‘ayyin oldukdan sonra 
mezbûretân taraflarından meblağ-ı âti’z-zikri taleb ve da‘vâ ve ahz ü kabza ve ken-
dilere îsâle vekîl olup mahalle-i merkūme sâkinlerinden Süleyman b. Mustafa ve 
Murtaza b. Mehmed nâm kimesneler şehâdetleri ile hasm-ı şer‘î-i câhid mahza-
rında şer‘an vekâleti sâbite olan Mahmud b. Emir nâm kimesne mahfil-i kazâda 
mahmiye-i Galata hısnı ebvâbından Kulekapısı hâricinde urgancılar yiğitbaşısı 
olan Osman Beşe b. İsmail mahzarında bi’l-vekâle ikrâr ve takrîr-i kelâm edip 
müvekkilelerim mezbûretânın mûrisleri olan müteveffâ-yı merkūm Mendan hâl-i 
sıhhatinde iken merkūm Osman Beşe’nin babası mezbûr İsmail’e hayâtında dok-
san iki kıt‘a riyâlî guruş karz verip ve on iki keyl darıyı altı kıt‘a mezbûrü’l-vasf gu-
ruşa yine mezbûr İsmail’e bey‘ edip hâlâ cihet-i karzdan olan doksan iki guruş ve 
zikr olunan darı semeninden olan altı guruş ki cem‘an doksan sekiz merkūmü’n-
na‘t guruşu babası merkūm İsmail’in muhallefâtına vâzı‘ü’l-yed olan mezbûr Os-
man Beşe yedinden bi’t-tamâm ve’l-kemâl ahz ü kabz edip meblağ-ı mezbûra 
müte‘allika âmme-i de‘âvâdan merkūm Osman Beşe’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîk mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb, üstâd Mehmed b. Himmet, el-Hâc Himmet b. Yu-
suf, Kahraman Beşe b. Muharrem, Receb b. Mustafa, Mustafa b. Mehmed, Musa b. 
Receb, Musa b. İsmail, Ebûbekir b. Hasan, Ahmed Yazıcı b. Mehmed, Abdi Beşe 
b. ( ) ve gayruhüm.

138 [18b-1] Şaban ve Mustafa’nın Malta’da esir olan kardeşleri Uzun 
Mehmed’i kurtaran Andriye’ye fidye borcunu ödemeleri
Cezîre-i Malta tüccârından bâ‘isü hâze’l-kitâb Andriye v. Gabril nâm müste’men 
mahfil-i kazâda mahmiye-i Galata müzâfâtından kasaba-i Kasımpaşa’da Yahya 
Kethüdâ  mahallesi sâkinlerinden Şaban ve Mustafa ibney Veli nâm kimesneler 
muvâcehelerinde üzerlerine da‘vâ ve takrîr-i kelâm edip mezbûrânın li ebeveyn 
karındaşları olup bundan akdem cezîre-i merkūme keferesi yedinde esîr olan gāib 
ani’l-meclis Uzun Mehmed’i emri ile ben kefere-i mezbûre yedinden beş yüz kıt‘a 
riyâlî guruşa tahlîs etmekle meblağ-ı mezbûru gāib-i merkūm Mehmed’den taleb 
eylediğim hînde karındaşları olan mezbûrân Şaban ve Mustafa meblağ-ı mezbûru 
her biri emr ve kabûlü hâviye kefâlet ile kefîl olmuşlar idi hâlâ meblağ-ı mezbûru 
kefâletleri hasebiyle mezbûrân Şaban ve Mustafa’nın her birinden taleb ederim 
suâl olunup alıverilmesi murâdımdır dedikde gıbbe’s-suâl mezbûrân Şaban ve 
Mustafa cevâblarında fi’l-vâki‘ karındaşımız olan gāib-i merkūm Uzun Mehmed 
zimmetinde merkūm Andriye’nin hakkı olan beş yüz kıt‘a merkūmü’l-vasf guruşa 
her birimiz emr ve kabûlü hâviye kefâlet ile mukaddemâ kefîl olmuşidik deyû her 
biri ikrâr ve i‘tirâf etmeğin alâ mûcebi i‘tirâfihimâ meblağ-ı mezbûru müdde‘î-i 
merkūma edâ ve teslîme merkūmânın her birine tenbîh birle mâ vaka‘a bi’t-taleb 
ketb olundu.
Fi’l-yevmi’l-ışrîn min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Ahmed Yazıcı b. Mehmed, Eyüb 
Ağa b. Ahmed, Âbid b. Mustafa ve gayruhüm.

139 [18b-2] Fâtıma Hatun’un vefat eden kocasının kendisine hibe ettiği 
mallarla ilgili davada haksız olduğu
Mahrûsa-i Galata a‘mâlinden İstinye nâhiyesine tâbi‘  Uskumru nâm karye-
de sâkin iken bundan akdem vefât eden Ali Beşe b. İskender’in verâseti zevce-i 
metrûkesi Fâtıma bt. Mehmed nâm hâtun ile li ebeveyn er karındaşı Hüseyin Beşe 
nâm kimesneye münhasıra olduğu şer‘an zâhir ve müte‘ayyin oldukdan sonra 
mezbûre Fâtıma Hâtun meclis-i şer‘-i hatîr-i lâzımü’t-tevkīrde işbu bâ‘isü’l-vesîka 
mezkûr Hüseyin Beşe mahzarında üzerine da‘vâ ve takrîr-i kelâm edip mûrisim 
müteveffâ-yı mezbûr hayâtında emlâk ve eşyâsından bana beş re’s kara sığır ine-
ği ile bin akçe hibe etmişidi lâkin kable’t-teslîm vefât etmekle merkūm Hüseyin 
Beşe yedinde olan tereke-i müteveffâ-yı mezbûrdan mârrü’z-zikr inek ve meblağ-ı 
mezbûru merkūm Hüseyin Beşe’den taleb ederim suâl olunsun dedikde gıbbe’s-
suâl mezbûr Hüseyin Beşe cevâbında müteveffâ-yı mezbûrun terekesini kassâm 
tahrîr ettikde sâlifü’z-zikr inek ile meblağ-ı mezbûru müteveffâ-yı mezbûrun te-
rekesindendir deyû ikrâr ve kassâma tahrîr ettirip rub‘ hissesini ahz ü kabz etmi-
şidi deyû da‘vâyı def ‘le mukābele edicek gıbbe’l-istintâk mezbûre Fâtıma kaziy-
ye bâlâda tafsîli mürûr ettiği vech üzre olduğunu ikrâr etmekle mezbûrenin hâlâ 
mezkûrü’n-na‘t inekler ile meblağ-ı mezbûru tereke-i müteveffâ-yı merkūmdan 
olmak üzre mezbûr Hüseyin Beşe’den da‘vâ ve taleb etmesi meşrû‘a olmamağın 
bî-vech ta‘arruzdan mezkûre Fâtıma Hâtun men‘ olunup mâ vaka‘a bi’t-taleb ketb 
olundu.
Fi’l-yevmi’l-ışrîn min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Receb Beşe b. Musa el-Mübâşir, Mustafa b. Mehmed, Musa Beşe b. 
Receb, Mustafa Çelebi b. Receb, Ahmed Yazıcı b. Mehmed.

140 [18b-3] Fâtıma Hatun’un ölen kocasının kardeşiyle olan miras 
davasında haksız olduğu
Mahmiye-i Galata müzâfâtından İstinye nâhiyesine tâbi‘  Uskumru nâm kar-
ye sâkinlerinden iken bundan akdem vefât eden Ali Beşe b. İskender nâm 
müteveffânın verâseti zevce-i metrûkesi Fâtıma bt. Mehmed nâm hâtun ile 
li ebeveyn karındaşı Solak Hüseyin Beşe’ye münhasıra olmağla irs-i şer‘î ile 
muhallefâtının dört sehimden bir sehmi zevcesi mezbûre Fâtıma’ya ve üç seh-
mi karındaşı merkūm Hüseyin Beşe’ye isâbet ettiği zâhir ve müte‘ayyin olduk-
dan sonra mezbûre Fâtıma meclis-i şer‘-i hatîr-i lâzımü’t-tevkīrde müteveffâ-yı 
mezbûrun muhallefâtına vâzı‘ü’l-yed olan hâfızü’l-vesîka merkūm Hüseyin Beşe 
mahzarında üzerine da‘vâ ve takrîr-i kelâm edip zevcim müteveffâ-yı merkūmun 
zimmetinde mütekarrir ve ma‘kūdun aleyh olan iki bin akçe mehr-i müeccelim 
ve müteveffâ-yı merkūmun muhallefâtından olup karye-i mesfûrede vâki‘ lede’l-
ahâlî ve’l-cîrân ma‘lûmü’l-hudûd mülk menzilinden ve esâs-ı beyt ve evânî-i 
nühâsından levni ve adedi beynimizde ma‘lûm kara sığır öküzleri ve ineklerin-
den bi hasebi’l-irsi’ş-şer‘î bana isâbet eden bir sehim hisse-i şer‘iyyemi mezbûr 
Hüseyin Beşe’den taleb ederim suâl olunsun dedikde gıbbe’s-suâl mezbûr Hü-
seyin Beşe cevâbında fi’l-vâki‘ müdde‘iye-i mezbûre yedinde olan müteveffâ-
yı mezbûrun tereke-i vâfiyesinden mehr-i müeccel-i mezkûrun ve rub‘ hisse-i 
şâyi‘asını mukaddemâ benden da‘vâ eyledikde ben dahi mehr-i müecceli olan 
meblağ-ı mezbûru verip ve rub‘ hisse-i şâyi‘ası mukābelesinde bir inek ve çift 
kara sığır öküzü arabasıyla merkūme Fâtıma’ya teslîm edip ol dahi ba‘de’l-kabz 
bin yetmiş bir senesi şehri Rebî‘ülâhiri’nin evâhirinde nâhiye-i mezbûrede hilâfete 
müvellâ olan Halil Efendi huzûrunda merkūme Fâtıma mehr-i müeccel-i mezkûr 
ile sâir tereke-i ma‘lûme da‘vâsından zimmetimi ibrâ ve yedime mûmâ-ileyh Ha-
lil Efendi imzâsıyla mümzâ ve hatmi ile mahtûm ve târih-i mezbûr ile müver-
raha hüccet-i şer‘iyye dahi vermişlerdir deyû takrîr-i meşrûhunu nâtık hüccet-i 
şer‘iyye ibrâz ve mezbûre Fâtıma muvâcehesinde feth ve kırâat ve istintâk olun-
dukda mazmûn-ı hüccet-i mezbûreyi merkūme Fâtıma inkâr edicek mezbûr Hü-
seyin Beşe’den müdde‘âsını mübeyyine beyyine taleb olundukda karye-i mezbûre 
sâkinlerinden Receb b. el-Hâc Şaban ve Abdülbâkī b. Mehmed ve Mehmed b. Mu-
rad nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-
vâki‘ müdde‘iye-i mezbûre tereke-i müteveffâ-yı mezbûrdan olmak üzre mehr-i 
müecceli olan iki bin akçeyi alıp ve rub‘ hisse-i şer‘iyyem mukābelesinde bir 
inek ve bir çift kara sığır öküzü arabasıyla mezbûr Hüseyin Beşe yedinden kabz 
edip mâ‘adâ tereke da‘vâsından mezbûr Hüseyin Beşe’nin zimmetini ba‘de’l-ibrâ 
müdde‘iye-i mezbûre işbu hüccet-i şer‘iyyemiz huzûrumuzda merkūm Hüse-
yin Beşe vermişlerdir biz bu husûsa bu vech üzre şâhidleriz şehâdet dahi ede-
riz deyû her biri edâ-i şehâdet-i şer‘iyye eylediklerinde ba‘de’t-ta‘dîl ve’t-tezkiyye 
şehâdetleri makbûle olmağın bî-vech ta‘arruzdan merkūme Fâtıma men‘ birle mâ 
hüve’l-vâki‘ bi’t-taleb ketb olundu.
Hurrire Fi’l-yevmi’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Receb el-Mübâşir, Mustafa b. Mehmed, el-Hâc Sefer b. Şaban, Mah-
mud b. ( ), Mustafa b. Receb, Musa b. Receb.

141 [18b-4] el-Hâc Ahmed Ağa b. Hasan’ın İftihar bt. Abdullah isimli 
câriyesini azletmesi
Mahrûsa-i Galata’da Bereketzâde mahallesinde sâkin el-Hâc Ahmed Ağa b. Ha-
san meclis-i şer‘-i hatîrde ikrâr ve takrîr-i kelâm edip işbu açık kaşlı  gök elâ 
gözlü  orta boylu Rusiyyetü’l-asl hâmiletü hâze’l-kitâb  İftihâr bt. Abdullah nâm 
câriye-i memlûkemi hasbeten lillâhi te‘âlâ ve taleben li merzâti rabbihi’l-a‘lâ ma-
lımdan ifrâz edip i‘tâk ve tahrîr ve sâir harâir-i asliyyâta ilhâk eyledim min ba‘d 
sâir harâir-i asliyyât gibi hürre olup üzerinde velâdan gayrı hakk ve alâkam kalma-
dı dedikde mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mehmed Efendi b. Mehmed el-İmâm, Mahmud Çelebi b. Murtaza, 
Ahmed Yazıcı b. Mehmed, Mehmed b. Mirza, Mustafa Çelebi b. Receb.

142 [19a-1] Calut Reis’in terekesinden olan arsanın mirasçıların vekili 
tarafından Sarı Yorgi’ye satılması
Vilâyet-i Kırım’da kasaba-i Balıklava sükkânından olup mahmiye-i Galata 
tevâbi‘inden Tarabya nâm karyede hâlik olan Calut Reis (  ) nâm zimmînin sul-
biye kebîre kızları Ekredi ve Hırsafine nâm nasrâniye taraflarından zikr-i âtî 
arsayı bey‘a ve semenini kabza ve kendilere îsâle hasm-ı şer‘î-i câhid mahza-
rında nakl-i şer‘î ile vekâleti sâbite olan Danyal v. Avram nâm zimmî mahfil-i 
kazâda karye-i mezbûre sükkânından işbu râfi‘ü’l-kitâb Sarı Yorgi v. Rois nâm 
zimmî muvâcehesinde bi’l-vekâle ikrâr ve takrîr-i kelâm edip hâlik-i mezbûrun 
muhallefâtından olup ba‘de helâkihî kızları müvekkiletân-ı mezbûretâna irsen 
intikāl edip karye-i mezbûrede vâki‘ bir tarafdan Filo v. ( ) nâm zimmî mülkü ve bir 
tarafdan Anastaş v. Kosta zimmî mülkü ve bir tarafdan tarîk-i âm ve bir tarafdan 
sâhil-i bahr ile mahdûd mülk arsa-i hâliyeyi üzerinde vâki‘ enkāz-ı ma‘lûmesiyle 
tarafeynden îcâb ve kabûlü hâvî bey‘-i bâtt-ı sahîh-i şer‘î ile dokuz bin akçeye 
merkūm Yorgi’[ye] bey‘ ve teslîm ol dahi vech-i muharrer üzre iştirâ ve tesellüm 
ve kabz u kabûl eyledikden sonra semeni olan meblağ-ı mezbûru merkūm Yor-
gi yedinden bi’t-tamâm ahz ü kabz edip ba‘de’l-yevm arsa-i mahdûde-i mezkûre 
mezbûr Yorgi’nin mülk-i müşterâsıdır. Keyfe mâ yeşâ’ ve yahtâr mutasarrıfe olun-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek sene 1073
Şuhûdü’l-hâl: El-Hâc Mehmed b. Musa, Osman b. Habib, Mehmed b. Mustafa, 
Mustafa b. Receb, el-Hâc Hasan b. el-Hâc Mehmed, Hasan Çelebi b. Receb, Musa 
b. Receb.

143 [19a-2] Yorgi b. Nikola’nın Mehmed b. Mehmed’e borcu 
olduğunu kabul etmesi
Mahmiye-i Galata müzâfâtından kasaba-i Tophâne’de el-Hâc Memi mahalle-
sinde sâkin işbu râfi‘ü’l-kitâb Mehmed b. Mehmed nâm kimesne meclis-i şer‘-i 
hatîr-i lâzımü’t-tevkīrde Yorgi v. Nikola nâm zimmî muvâcehesinde üzerine da‘vâ 
ve takrîr-i kelâm edip mezbûr Yorgi zimmetinde cihet-i karz-ı şer‘îden sekiz bin 
akçe hakkım vardır hâlâ taleb ederim suâl olunup alıverilmesi murâdımdır de-
dikde gıbbe’s-suâl mezbûr Yorgi cevâbında fi’l-vâki‘ müdde‘î-i mezbûre cihet-i 
mezbûreden sekiz bin akçe zimmetimde lâzımü’l-edâ ve vâcibü’l-kazâ deynim 
vardır deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûr 
sekiz bin akçeyi müdde‘î-i mezbûre edâ ve teslîme mezbûr Yorgi’ye tenbîh birle 
mâ vaka‘a bi’t-taleb ketb olundu.
Hurrire fi’l-yevmi’s-sâlis ve’l-ışrîn min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Mustafa b. Receb, Musa b. Receb, Emrullah b. Mehmed, Hüseyin b. 
Abdullah.

144 [19a-3] Sefine reisi Receb Reis’in şaykasını Preşkova’ya 
satmaktan vazgeçmesi
Sefîne reislerinden Receb Reis b. Mahmud mahfil-i kazâda Preşkova v. Yani nâm 
zimmî muvâcehesinde ikrâr ve takrîr-i kelâm edip silk-i mülkümde münselik 
olup hâlâ mahmiye-i Galata hâricinde Kalafatyeri önünde merbût olan on sekiz 
zirâ‘ şayka ta‘bîr olunur sefînemi târih-i kitâbdan üç gün mukaddem yetmiş üç 
bin akçeye merkūm Preşkova Reis’e bâtten bey‘ ve teslîm etmişdim hâlâ rızâm ile 
bey‘-i mezkûru ikāle etmeğin sefîne-i merkūme ke’l-evvel dâhil-i mülküm olup 
min ba‘d sefîne-i mezbûrede Preşkova’nın alâkası kalmamışdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Mustafa Kapudân b. Musa, Em-
rullah b. Mehmed.







145 [19a-4] Mehmed b. Yakub’dan Hasan b. Mustafa’ya kalan değirmene 
kendisine satıldığı iddiasıyla el koyan Hüseyin Beşe’nin Mustafa’nın 
hissesini geri vermesi gerektiği
Vilâyet-i Anadolu’da vâki‘  Yakubbey Derbendi kazâsına tâbi‘ Kısacık nâm kar-
yede sâkin iken bundan akdem vefât eden Mehmed b. Yakub’un verâseti zevce-i 
metrûkesi Âişe bt. ( ) nâm hâtun ile li ebeveyn kız karındaşı oğlu Hasan b. Musta-
fa nâm kimesneye münhasıra olduğu şer‘an zâhir ve müte‘ayyin oldukdan sonra 
işbu râfi‘ü’l-kitâb mezbûr Hasan meclis-i şer‘-i hatîr-i lâzımü’t-tevkīrde zikri âtî 
değirmene vâzı‘ü’l-yed olan Hüseyin Beşe b. Sevindik nâm kimesne mahzarın-
da üzerine da‘vâ ve takrîr-i kelâm edip karye-i mezbûrede vâki‘ inde’l-ahâlî ve’l-
cîrân ma‘lûmü’l-hudûd bir göz su değirmeni müteveffâ-yı mezbûrun ile’l-vefât 
mülkü olup ba‘de vefâtihî mârrü’z-zikr değirmenin dört sehimden bir sehmi 
mezbûre Âişe’ye ve üç sehmi dahi bana irs-i şer‘le intikāl edip mülk-i mevrûsum 
iken mezbûr Hüseyin zikr olunan değirmeni müstakillen zabt ve tasarruf eder 
suâl olunup hisse-i merkūmemden kasr-ı yedine tenbîh olunmak matlûbumdur 
dedikde gıbbe’s-suâl mezbûr Hüseyin Beşe cevâbında fi’l-vâki‘ zikr olunan de-
ğirmeni müteveffâ-yı mezbûrun mülkü olup ba‘de vefâtihî vech-i muharrer 
üzre müdde‘î-i merkūm ile mezbûre Âişe’ye intikāl eylemişidi lâkin müdde‘î-i 
mezbûr Hasan mukaddemâ zikr olunan değirmenden hisse-i merkūmesini 
âhara bey‘ ve kabz-ı semene ve kendiye îsâle babası merkūm Mustafa’yı tarafın-
dan vekîl ve nâib-i menâb nasb ve ta‘yîn etmekle mezbûr Mustafa dahi ba‘de’l-
kabûl vekâleten merkūme Âişe asâleten sâlifü’z-zikr değirmenin cümlesini yedi 
yüz akçeye her biri bey‘-i kat‘î ile bana bey‘ ve teslîm ben dahi iştirâ ve tesellüm 
ve kabûl ve def ‘-i semen-i mezkûr edip mülk-i müşterâm olduğuna binâen vaz‘-ı 
yed edip tasarruf ederim deyicek gıbbe’l-istintâk ve’l-inkâr mezbûr Hüseyin 
Beşe’den takrîr-i meşrûhuna mutâbıka beyyine taleb olundukda ityân-ı beyyi-
neden izhâr-ı acz edip istihlâf etmeğin fi’l-vâki‘ zikr olunan değirmenden hisse-i 
şer‘iyye-i merkūmesini minvâl-i meşrûh üzre âhara bey‘ ve kabz-ı semene babası 
mezbûr Mustafa’yı tarafından vekîl nasb ve ta‘yîn etmeyip ve bey‘-i mezkûru dahi 
tecvîz etmediğine müdde‘î-i mezbûr Hüseyin’e yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle zikr olunan de-
ğirmenin dört sehimden müdde‘î-i mezbûrun hissesine isâbet eden üç sehimden 
kasr-ı yed etmek üzre mezbûr Hüseyin Beşe’ye tenbîh birle mâ vaka‘a bi’t-taleb 
ketb olundu.
Hurrire fi’l-yevmi’s-sâlis ve’l-ışrîn min Ramazâni’l-mübârek li sene selâse ve seb‘în 
ve elf
Şuhûdü’l-hâl: Mehmed Beşe b. Zeyneddin, Receb b. Sinan, Ramazan Beşe b. Him-
met, Mustafa b. Mehmed, Mehmed b. Mustafa, Ahmed b. Abdi.







146 [19a-5] Salamon v. Miradodo’nun es-Seyyid Mehmed b. Mehmed’e 
olan borcunu taksite bağlaması
Mahrûsa-i İstanbul’da Balat kurbunda sâkin Hanya cemâ‘atinden Salamon v. 
Mirado nâm yahudi meclis-i şer‘-i hatîr-i lâzımü’t-tevkīrde mahmiye-i Galata 
dâhilinde Alaca Mescid mahallesinde sâkin işbu râfi‘ü’l-kitâb es-Seyyid Meh-
med b. es-Seyyid Mansur nâm kimesne mahzarında ikrâr ve takrîr-i kelâm edip 
mezbûr es-Seyyid Mehmed Çelebi’ye keyli beynimizde ma‘lûm yedinden müşterâ 
ve makbûz kenevir tohumu bahâsından üç bin yüz akçe deynim olup lâkin 
meblağ-ı mezbûru merkūma def ‘aten edâya iktidârım olmayıp taksîte tâlib ol-
duğumda mezbûr es-Seyyid Mehmed Çelebi meblağ-ı mezbûru târih-i kitâbdan 
otuz ay tamâmına değin her ay tamâmında kendiye yüzer akçe vermek üzre taksît 
ve te’cîl edip ben dahi taksît-i merkūmu kabûl etmeğin meblağ-ı mezkûr üç bin 
yüz akçe vech-i muharrer üzre mezbûr es-Seyyid Mehmed Çelebi’ye zimmetim-
de mukassat ve müeccel deynimdir dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sânî ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa Çelebi b. Receb, Eyüb Bey b. (  ), Musa b. Receb, Âbid b. 
Mustafa, Ahmed Yazıcı b. Mehmed.

147 [19b-1] Panayot v. Duka’nın fıtık ameliyatı için Cerrah İstati’yle 
yaptığı sorumsuzluk anlaşması
Çoban tâifesinden Panayot v. Duka nâm zimmî mahfil-i kazâda İstati v. Yani nâm 
cerrâh muvâcehesinde bi tav‘ihî ikrâr ve takrîr-i kelâm edip ben maraz-ı fıtıka 
mübtelâ olup merkūm İstati maraz-ı merkūma ilâcda ehil olmağla merkūm İs-
tati ilâc ve timar etmek için müddet-i ma‘lûme tamâmına değin bin iki yüz elli 
akçe ücret ile nefsini bana îcâr ben dahi vech-i muharrer üzre istîcâr ve mu‘tâd 
üzre kasığımı şak ve münfetik olan mevzi‘ini kat‘ için merkūma emr edip eğer 
ben mezbûrun vech-i meşrûh üzre şak ve kat‘ının sirâyeti sebebiyle hâlik olursam 
dem ve diyete müte‘allik olan da‘vâdan merkūm İstati’nin zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Mehmed b. Receb, Âbid b. Mustafa, Ahmed Yazıcı 
b. Mehmed.







148 [19b-2] Sefer b. Musli’nin İsmihan Hatun bt. Mustafa’dan alacak 
davasının meşru olmaması
Levend tâifesinden Sefer b. Musli nâm kimesne mahfil-i kazâda râfi‘atü hâze’l-
vesîka İsmihan Hâtun bt. Mustafa mahzarında üzerine da‘vâ ve takrîr-i kelâm 
edip bundan akdem mezbûre İsmihan Hâtun’un medyûnesi olup gāibe ani’l-
meclis Fâtıma nâm hâtuna bin iki yüz akçe ikrâz ve teslîm ol dahi vech-i mü-
beyyen üzre yedinden istikrâz ve kabz eyledikden sonra mezbûre Fâtıma Hâtun’a 
meblağ-ı mezbûr deyni mukābelesinde mezbûre İsmihan Hâtun’a def ‘ ve teslîm 
eylemişidi el-hâletü hâzihî meblağ-ı mezbûru mezbûre İsmihan’dan taleb ede-
rim suâl olunsun dedikde müdde‘î-i merkūm Sefer’in vech-i muharrer üzre olan 
da‘vâsı meşrû‘a olmamağla mezbûre İsmihan Hâtun’a suâl dahi tevcîh etmemeğin 
müdde‘î-i merkūm bî-vech ta‘arruzdan men‘-i birle mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sâlis ve’l-ışrîn li sene selâse ve seb‘în ve elf
Şuhûdü’l-hâl: Mustafa b. Receb, Hüseyin b. Mirza, Ahmed Yazıcı b. Mehmed, 
Eyüb Ağa b. Ahmed, el-Hâc Sefer b. Musli.

149 [19b-3] Kaladi Reis v. Angelino’nın Âişe Hatun’dan talep edildiği 
kadar borç almadığına yemin etmesi
Mahmiye-i İstanbul mahallâtından Hâfız Paşa mahallesinde sâkine Âişe bt. (  ) 
nâm hâtun tarafından meblağ-ı âti’l-beyânı da‘vâya vekîl olup mezbûrenin zâtını 
ma‘rifet-i şer‘iyye ile ârifân olan Kenan b. Abdullah ve Şaban b. Abdullah nâm ki-
mesneler şehâdetleri ile mahzar-ı hasm-ı şer‘î-i câhidde şer‘an vekâleti sâbite olan 
İbrahim Reis b. Mustafa nâm kimesne mahfil-i kazâda Mellâh tâifesinden işbu 
hâmilü’s-sifr Kaladi Reis v. Angelino nâm zimmî muvâcehesinde bi’l-vekâle üze-
rine da‘vâ ve takrîr-i kelâm edip bundan akdem müvekkile-i mezbûre Âişe Hâtun 
merkūm Kaladi Reis’e tâmmü’l-vezn ve sahîhü’l-ayâr otuz beşer kıt‘a riyâlî guruş 
ikrâz ve teslîm ol dahi vech-i muharrer üzre istikrâz ve kabz etmeğin meblağ-ı 
mezbûru vekâletim hasebiyle reis-i merkūmdan taleb ederim suâl olunsun de-
dikde gıbbe’s-suâl merkūm Kaladi Reis cevâbında müvekkile-i mezbûre Âişe 
Hâtun ancak vech-i mübeyyen üzre on kıt‘a riyâlî guruşdan istikrâz ve kabz ey-
ledim deyû ikrâr ziyâde yirmi beş guruş ahzını inkâr edicek vekîl-i mezbûrdan 
ziyâdeyi mübeyyine beyyine taleb olundukda ityân-ı beyyineden izhâr-ı acz ile 
istihlâf etmeğin fi’l-vâki‘ müvekkile-i mezbûreden on guruşdan ziyâde ahz eyle-
mediğine merkūm Kaladi Reis’e yemîn teklîf olundukda ol dahi alâ vefki’l-mes’ûl 
yemîn billâhi’llezî enzele’l-İncîle alâ İsa -aleyhi’s-selâm- etmeğin mûcebiyle vekîl-i 
merkūm bî-vech mu‘ârazadan men‘ birle mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis ve’l-ışrîn min şehri Ramazâni’l-mübârek li sene selâse 
ve seb‘în ve elf
Şuhûdü’l-hâl: Abdülbâkī Ağa b. Ahmed, Ahmed Yazıcı b. Mehmed, Mustafa Çele-
bi b. Receb, Eyüb Ağa b. Ahmed, Mehmed Çelebi b. Hüseyin.

150 [19b-4] Mustafa b. Hüseyin’in Ramazan b. Hasan’a olan borcunu 
ödemeye ilzam edilmesi
Mahrûsa-i Galata’ya tâbi‘ kasaba-i Tophâne mahallâtından Çukurcuma mahalle-
sinde sâkin işbu râfi‘ü’l-kitâb Ramazan b. Hasan mahfil-i kazâda Mustafa b. Hü-
seyin nâm kimesne mahzarında üzerine da‘vâ ve takrîr-i kelâm edip mezbûr Mus-
tafa zimmetinde cihet-i karz-ı şer‘îden bin iki yüz seksen dört akçe hakkım olup 
hattâ mezbûr Mustafa meblağ-ı merkūm bana deyni olduğunu alâ ruûsi’l-işhâd 
ikrâr dahi etmişdir suâl olunup alıverilmesi matlûbumdur dedikde gıbbe’s-suâl 
mezbûr Mustafa cevâbında fi’l-vâki‘ müdde‘î-i mezbûra cihet-i merkūmeden zim-
metimde ancak bin sekiz yüz akçe deynim vardır deyû ikrâr meblağ-ı bâkī dört 
yüz seksen dört akçeyi inkâr edicek müdde‘î-i mezbûrdan ziyâde müdde‘âsını mü-
beyyine beyyine taleb olundukda udûl-i müslimînden olup mahalle-i merkūme 
sükkânından Hasan Reis b. Receb ve Mustafa Beşe b. Abdurrahman nâm kimes-
neler li ecli’ş-şehâde meclis-i şer‘a hâzırân olup isre’l-istişhâd fi’l-hakīka merkūm 
Mustafa müdde‘î Ramazan Çelebi’ye cihet-i merkūmeden bin iki yüz seksen dört 
akçe zimmetimde deynim vardır deyû bizim huzûrumuzda ikrâr ve bizi işhâd ey-
ledi biz bu husûsa bu vech üzre şâhidleriz şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe’t-ta‘dîl ve’t-tezkiyye şehâdetleri makbûle 
olmağın mûcebiyle meblağ-ı merkūm bin iki yüz seksen dört akçenin edâsıyla 
merkūm Mustafa ilzâm olunup mâ vaka‘a bi’t-taleb ketb olundu
Hurrire fi’l-yevmi’s-sâbi‘ min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: El-Hâc Cafer b. Yakub, Ebûbekir Beşe b. Çukadâr, el-Hâc Kenan b. 
Abdullah, el-Hâc Sefer b. Musli, Hızır Beşe b. Receb.

151 [19b-5] Osman Beşe b. İsmail’in câriyesi Üftade bt. Abdullah’ı 
âzat etmesi
Mahmiye-i Galata’da Bereketzâde mahallesinde sâkin Osman Beşe b. İsma-
il nâm kimesne meclis-i şer‘-i hatîr-i lâzımü’t-tevkīrde takrîr-i kelâm edip işbu 
orta boylu çatık kaşlı kara elâ gözlü Rusiyyetü’l-asl bâ‘isetü hâze’l-kitâb Üftâde bt. 
Abdullah nâm câriye-i memlûkemi hasbeten lillâhi’l-azîm ve taleben li merzâti 
rabbihi’r-rahîm malımdan i‘tâk ve tahrîr ve sâir harâir-i asliyyâta idrâc ve ilhâk 
eyledim ba‘de’l-yevm mevsûfe-i mezbûre Üftâde sâir harâir-i asliyyât gibi hürre 
olup üzerinde velâdan gayrı hakkım kalmadı dedikde mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâdis ve’l-ışrîn min Ramazâni’l-mübârek li sene selâse ve 
seb‘în ve elf
Şuhûdü’l-hâl: Fahrü’l-hutebâ Mehmed Efendi b. Mehmed, Mustafa b. Sinan, Meh-
med Çelebi b. İbrahim, Mehmed b. Ahmed, Sâlih Çelebi b. Mehmed, Hüseyin Çe-
lebi b. Mehmed, Ahmed Yazıcı b. Mehmed, Mehmed Çelebi b. İbrahim ve gayru-
hüm mine’l-huzzâr.

152 [20a-1] Osman Beşe b. İsmail’in câriyesi Belkıs bt. Abdullah’ı 
âzat etmesi
Mahrûsa-i Galata Bereketzâde mahallesinde sâkin Osman Beşe b. İsmail nâm ki-
mesne meclis-i şer‘-i hatîrde takrîr-i kelâm ve bast-ı merâm edip işbu uzun boy-
lu açık kaşlı sarı elâ gözlü Rusiyyetü’l-asl işbu râfi‘atü’l-kitâb Belkıs bt. Abdullah 
nâm câriye-i memlûkemi hasbeten lillâhi te‘âlâ ve taleben li merzâti rabbihi’l-a‘lâ 
malımdan i‘tâk ve tahrîr eyledim ba‘de’l-yevm mevsûfe-i merkūme sâir harâir-i 
asliyyât gibi hürre olup min ba‘d mezbûre Belkıs üzerinde velâ-i şer‘îden gayrı 
hakkım bâkī kalmadı dedikde mâ hüve’l-vâki‘ bi’t-taleb ketb ve terkīm olundu.
Hurrire fi’l-yevmi’s-sâdis ve’l-ışrîn min Ramazâni’l-mübârek li sene selâse ve 
seb‘în ve elf
Şuhûdü’l-hâl: Fahrü’l-hutebâ Mehmed Efendi b. Mehmed, Mehmed Çelebi b. İb-
rahim el-Müezzin, el-Hâc Himmet b. Ahmed, Sâlih Çelebi b. Mehmed, Mustafa 
b. Sinan, Mustafa b. Receb, Hüseyin b. Mehmed, Ahmed Yazıcı b. Mehmed, Meh-
med b. Ahmed, Musa b. Receb, Muharrem b. Receb, Mehmed Çelebi b. Abdullah 
ve gayruhüm mine’l-huzzâr.

153 [20a-2] Franko v. Yorgi’nin Kirkor v. Arakil’e olan borcunu ödemesi
Mahmiye-i [Galata] dâhilinde Karaköy’de bogasici tâifesinden işbu râfi‘ü’l-
kitâb Kirkor v. Arakil nâm Ermeni mahfil-i kazâda Franko v. Yorgi nâm zimmî 
muvâcehesinde üzerine da‘vâ ve takrîr-i kelâm edip mezbûr Franko zimmetin-
de levn ve zirâ‘ı beynimizde ma‘lûm Acem metâ‘ı bahâsından ba‘de külli hesâb 
otuz kıt‘a riyâlî guruş hakkım olup taleb eylediğimde edâdan imtinâ‘ eder suâl 
olunup alıverilmesi murâdımdır dedikde gıbbe’s-suâl ve akībe’l-inkâr müdde‘î-i 
mezbûrdan sıdk-ı makālini mübeyyine beyyine taleb olundukda udûl-i ricâlden 
Ahmed Efendi b. Mustafa nâm kimesne ile Gaspar v. Melkon nâm Ermeni meclis-i 
şer‘a hâzırân olup istişhâd olunduklarında fi’l-vâki‘ levn ve zirâ‘ı beynlerinde 
ma‘lûm Acem metâ‘ı bahâsından ba‘de külli hesâb otuz kıt‘a riyâlî guruş müdde‘î-i 
mezbûre zimmetinde vâcibü’l-edâ deyni olduğunu merkūm Franko bizim 
huzûrumuzda ikrâr ve bizi işhâd eyledi biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe’t-
ta‘dîl ve’t-tezkiyye şehâdetleri makbûle olmağın mûcebiyle meblağ-ı mezbûru 
müdde‘î-i merkūma edâ ve teslîme merkūm Franko’ya tenbîh birle mâ vaka‘a bi’t-
taleb ketb olundu.
Hurrire fi’l-yevmi’s-sâdis ve’l-ışrîn min Ramazâni’l-mübârek li sene selâse ve 
seb‘în ve elf
Şuhûdü’l-hâl: Mustafa b. Receb, Musa b. Receb, Âbid b. Mustafa, Muharrem b. Re-
ceb ve gayruhüm.

154 [20a-3] Ekredi ve Hırsafine’nin Calut Reis’in kızları olduğu sabit 
olduğundan kendisine düşen arsanın alınması gerektiği
Vilâyet-i Kırım’da bi’l-fi‘l mahrûsa-i Bahçesaray kadısı Ebûbekir Efendi b. Ahmed 
tarafından kitâb-ı naklî ve hitâb-ı hükmî vârid olup mazmûnu vilâyet-i merkūmede 
kasaba-i Balıklava’da el-Hâc Ali mahallesi sâkinelerinden Ekredi ve Hırsafine nâm 
nasrâniyelerden meşhûdün-bih âti’l-beyân vechi üzre da‘vâ-yı sahîha-i şer‘iyye ile 
mesbûk ve istişhâd-ı şer‘î sudûrundan sonra mahrûsa-i merkūme mahallâtından 
el-Hâc Mehmed mahallesi sâkinlerinden Ömer b. Ahmed b. Abdullah ve Mevlüd 
Beşe b. Abdurrahman b. Abdullah nâm kimesneler nakl ve tahvîl için mahall-i 
harc ve ta‘dîle li ecli’ş-şehâde hâzırân olup her biri şöyle edâ-i şehâdet eylediler 
ki mahmiye-i Galata müzâfâtından Tarabya nâm karyede iken bundan akdem 
hâlik olup muhallefâtından karye-i merkūmede vâki‘ mülk arsası yine karye-i 
mezbûrede sâkine Ezmerağda nâm nasrâniye yedinde mazbût idiği istimâ‘ olunan 
Calut Reis nâm zimmînin müsteşhidetân-ı merkūmetân Ekredi ve Hırsafine sulbi-
ye kızları ve bi’l-inhisâr vâriseleridir mezbûretândan gayrı terekesine müstehıkk-ı 
âhar vârisi olduğu ma‘lûmumuz değildir babaları hâlik-i merkūmdan irsen kendi-
lerine intikāl eden arsa-i mezkûreye vâzı‘atü’l-yed olan mezbûre Ezmerağda’da ve 
sâirînden müsteşhidetân-ı merkūmetân için hakk-ı taleb ve ahz vardır bu biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle oldukdan 
sonra arsa-i mezbûrede olan hisse-i şer‘iyyelerini bey‘a ve semenini kabza ve ken-
dilere îsâle ve kabz ve îsâl mütevakkıf olduğu umûrun cümlesine müsteşhidetân-ı 
mezbûretân taraflarından nâkilü’l-kitâb Danyal v. Avram nâm zimmîyi vekîl ve 
nâib-i menâb nasb ve ta‘yîn eylediklerinde ol dahi vech-i meşrûh üzre vekâlet-i 
merkūmeyi kabûl ve hizmet-i lâzımesin edâya müte‘ahhid olduğunu hâvî bulun-
mağla vekîl-i mezbûr vâzı‘atü’l-yed olan merkūme Ezmerağda meclis-i şer‘iyye 
ihzâr edip merkūmenin muvâcehesinde kitâb-ı mezbûr feth ve kırâat olundukda 
arsa-i merkūmeye vaz‘-ı yedini ikrâr edip lâkin kitâb-ı mezbûrun mûmâ-ileyh 
efendi kıbelinden vürûdunu münkir olucak zeyl-i kitâbda muharrerü’l-esâmî 
olan şuhûd-ı tarîkden Hüseyin Çelebi b. Mehmed ve Mustafa b. Ali nâm kimesne-
ler li ecli’ş-şehâde meclis-i mezbûra hâzırân olup istişhâd olunduklarında fi’l-vâki‘ 
kitâb-ı merkūm müşârün-ileyh efendi kıbelinden vârid olmuşdur, zirâ‘ tahtında 
olan hat ve zahrında olan hatm mevlânâ-yı mûmâ-ileyhin hat ve hatmidir, bizim 
huzûrumuzda imzâlayıp ve mühürleyip hat ve hatmine bizi işhâd eyledi, biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri hayyiz-i kabûlde 
vâki‘ olmağın mûcebiyle arsa-i mezbûreden kasr-ı yed ve vekîl-i mezbûre def ‘ ve 
teslîme mezbûre Ezmerağda’ya tenbîh birle mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: El-Hâc Mehmed b. Musa, Osman b. Habib, Hasan Çelebi b. Receb, 
el-Hâc Hüseyin b. el-Hâc Mehmed, Mustafa b. Receb, Âbid b. Mustafa ve gayru-
hüm.

155 [20b-1] Safiye Hatun’un oğlu olduğuna şahitlik yapılan Nurullah 
b. Ebûbekir’in annesinin Mustafa’daki alacağını alması
Vilâyet-i Anadolu’da Gönen kasabası sükkânından işbu râfi‘ü’l-kitâb Nurullah b. 
Ebûbekir nâm kimesne mahfil-i kazâda Mustafa b. Ali nâm kimesne mahzarın-
da üzerine da‘vâ ve takrîr-i kelâm edip mahmiye-i Galata müzâfâtından kasaba-i 
Kasımpaşa’da el-Hâc Ahmed mahallesinde sâkine iken bundan akdem müteveffât 
olan vâlidem Safiye Hâtun bt. Abdullah fevt olmazdan mukaddem kemâl-i sıh-
hatinde iken malından mezbûr Mustafa’ya beş yüz akçe karz verip muhallefâtı 
bize hasren vârisi olmağla bana intikāl etmeğin hâlâ meblağ-ı mezbûru merkūm 
Mustafa’dan taleb ederim suâl olunup alıverilmesi murâdımdır dedikde gıbbe’s-
suâl mezbûr Mustafa cevâbında fi’l-vâki‘ müteveffât-ı mezbûre Safiye hayâtda 
iken yedinden beş yüz akçe istikrâz ve kabz eyledim deyû lâkin mezbûr Nurul-
lah merkūme Safiye’nin sadrî oğlu olduğu ma‘lûmum değildir deyû münkir olu-
cak, müdde‘î-i mezbûrdan sıdk-ı makāline mübeyyine beyyine taleb olundukda 
udûl-i ricâlden olup mahrûsa-i İstanbul’da Mercan çarşısı’nda el-Hâc Mustafa b. 
Abdullah nâm hallâk ve bakkal tâifesinden Ali b. Abdullah nâm kimesne li ecli’ş-
şehâde meclis-i şer‘a hâzırân olup istişhâd olunduklarında fi’l-vâki‘ mezbûr Nu-
rullah müteveffât-ı merkūmenin sadrî oğlu ve hasren vârisidir biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde gıbbe ri‘âyeti şerâiti’l-kabûl şehâdetleri makbûle olmağın mûcebiyle 
meblağ-ı merkūm beş yüz akçeyi müdde‘î-i merkūm Nurullah’a edâ ve teslîme 
mezbûr Mustafa’ya tenbîh olunup mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Musa b. Receb, Muharrem b. Receb, Hüseyin b. 
Mirza, Mustafa b. Receb, Emrullah b. Mehmed

156 [20b-2] Cafer Yazıcı b. Abdullah’ın Müstecab b. Süleyman’a borcu 
olduğunun tespiti
Pazarcı işbu bâ‘is‘ü’l-kitâb Müstecâb b. Süleyman nâm kimesne meclis-i şer‘-i 
hatîr-i lâzımü’t-tevkīrde Cafer Yazıcı b. Abdullah nâm kimesne mahzarında üzeri-
ne da‘vâ ve takrîr-i kelâm edip bundan akdem mezbûr Cafer Yazıcı ile pazarcılıkda 
şerîkler olup fesh-i akd-i şirket eylediğimizde ba‘de külli hesâb mezbûr Cafer Yazı-
cı zimmetinde bin beş yüz akçe hakkım zuhûr etmeğin meblağ-ı mezbûr bin ak-
çeyi mezbûr Cafer Yazıcı’dan taleb ederim suâl olunup alıverilmesi matlûbumdur 
dedikde gıbbe’s-suâl mezbûr Cafer Yazıcı cevâbında fi’l-vâki‘ müdde‘î-i mezbûr 
Müstecâb ile zikr olunan pazarcılık san‘atında şerîkler olup fesh-i akd-i şirket 
eylediğimizde ba‘de külli hesâb mezbûr Müstecâb zimmetinde bin beş yüz akçe 
hakkım zuhûr edip lâkin meblağ-ı mezbûr bin beş yüz akçeyi mezbûr Müstecâb’a 
tamâmen edâ ve teslîm eyledim deyû def ‘le mukābele edicek gıbbe’l-istintâk ve’l-
inkâr müdde‘î-i mezbûrdan def ‘-i mezbûrunu mübeyyine beyyine taleb olun-
dukda ityân-ı beyyineden izhâr-ı acz ile istihlâf etmeğin vech-i muharrer üzre 
müdde‘î-i mezbûrun yedinden meblağ-ı mezbûr bin beş yüz akçeyi tamâmen ahz 
ü kabz eyledikde mezbûr Müstecâb’a yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebince meblağ-ı mezbûru edâ ve 
teslîme mezbûr Cafer’e tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Musa b. Receb, Hüseyin b. Abdullah ve gayruhüm.

157 [20b-3] Âişe Sultan evkafının tevliyetine mutasarrıf olan 
Osman Ağa’nın Kıptîler’den fuzûlî aldığı para hususundaki 
davada sulh olduğu
Merhûm ve mağfûrun lehâ  Âişe Sultan hazretlerinin evkāfı  karyelerinden olup 
vilâyet-i Rumeli’nde Hırsova kazâsına tâbi‘  Daye nâm karye sâkinlerinden olan 
Kıbtiyân tâifesinden İstanço v. Manso ve Yanko v. Yobro nâm kıbtîler asâleten ve 
yine karye-i mezbûre sâkinlerinden Nedalko v. Nedalko ve Panso v. İstanço nâm 
kıbtî taraflarından dahi husûs-ı âti’l-beyâna vekîller olup bimâ hüve nehcü’s-sübût 
şer‘an vekâletleri sâbite olmağla vekâleti meclis-i şer‘-i hatîr-i lâzımü’t-tevkīrde 
bin yetmiş iki senelerinde vakf-ı mezbûr tevliyyetine ber vech-i iltizâm mutasarrıf 
olan işbu râfi‘ü’l-kitâb umdetü’l-emâcid ve’l-a‘yân Osman Ağa b. Ali nâm kimes-
ne mahzarında her biri ikrâr ve takrîr-i kelâm edip târih-i mezkûrda mûmâ-ileyh 
Osman Ağa’nın âdemisi ve tarafından vekîl-i şer‘îsi olan Hasan Bey nâm kimesne 
vakf-ı mezkûr re‘âyâsına bi’l-vekâle zâbit iken hilâf-ı şer‘-i şerîf bizden otuz bin akçe 
ahz ü kabz ve mûmâ-ileyh Osman Ağa’ya def ‘ ve teslîm etmekle biz dahi meblağ-ı 
mezbûru asâlet ve vekâletim hasebiyle mezbûr Osman Ağa’dan da‘vâ ve taleb ey-
lediğimizde, beynimizde münâza‘ât-ı kesîre ve muhâsamât-ı ekîde vâkı‘a olmuşidi 
el-hâletü hâzihî vesâtat-ı muslihîn ile husûs-ı mezkûrdan mûmâ-ileyh Osman Ağa 
bizi an inkâr on bin akçe bedel üzerine sulh eylediklerinde biz dahi sulh-i mezbûru 
kabûl ve bedel-i sulh olan meblağ-ı mezkûr on bin akçeyi yedinden bi’t-tamâm ve’l-
kemâl ahz ü kabz edip mâ‘adâ da‘vâsından bi’l-asâle ve bi’l-vekâle mezbûr Osman 
Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik min ba‘d husûs-ı 
mezkûre müte‘allika mezbûr Osman Ağa ve gayrı ile vechen mine’l-vücûh da‘vâ ve 
nizâ‘ımız yokdur dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min şehri Ramazâni’l-mübârek li sene selâse 
ve seb‘în ve elf
Şuhûdü’l-hâl: Mefharü’l-emâcid ve’l-ekârim Siyavuş Ağa b. Abdülmennân, Hasan 
Çavuş b. Sâlih el-Mübâşir, Mehmed Bey b. Abdullah, Hüseyin Bey b. İsmail, Mus-
tafa Bey b. ( ) vekîl-i harc, Eyüb Bey b. Ser-muhzırân, Musa b. Receb, el-Hâc Sefer 
b. Musli, Âbid b. Mustafa, Muharrem b. Receb, Emrullah b. Mehmed ve gayruhüm

158 [20b-4] Şah Zamane adlı hanımın cüz vakfının mütevelliliğine 
Hüseyin Çelebi’nin getirildiği
Mahmiye-i Galata hâricinde Azebkapısı’nda vâki‘  merhûm Şehîd Mehmed 
Paşa câmi‘i’nde merhûme Şah Zamâne nâm hâtunun eczâ-i şerîfesinin sâbıkan 
mütevellîsi olan Musa Efendi b. el-Hâc Receb nâm kimesne tevliyyet-i mezbûrenin 
uhdesinden gelmeğe iktidârı olmadığı ecilden hizmet-i merkūme hâlî ve mu‘attal 
kalmağın mezbûr ref ‘ olunup râfi‘u hâze’l-kitâb Hüseyin Çelebi b. İsmail nâm ki-
mesne her vechile mahal ve müstahık olup hizmet-i merkūmenin uhdesinden gel-
meğe kādir kimesne olmağın hâkim-i sadr-ı kitâb tûbâ ve hüsnü-me’âb hazretleri 
dahi tevliyyet-i merkūmeyi mezbûr Hüseyin Çelebi’ye yevmî iki akçe vazîfe ile 
tevcîh etmeğin mâ vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min şehri Ramazâni’l-mübârek li sene selâse 
ve seb‘în ve elf
Şuhûdü’l-hâl: Mehmed Çelebi [b.] el-Hâc Mehmed, el-Hâc Mehmed b. Ömer, 
Mehmed Çelebi b. İbrahim, Musa b. Receb, Mustafa b. Receb, Musa b. Receb ve 
gayruhüm

159 [21a-1] Müderris Ataullah Efendi’nin Fâtıma bt. Abdullah’ı Allah 
rızası için azletmesi
Fahrü’l-müderrisîni’l-kirâm ekmelü’l-muhakkikīni’l-fihâm Atâullah Efendi 
meclis-i şer‘-i hatîrde takrîr-i kelâm ve ta‘bîr ani’l-merâm edip mûmâ-ileyh efen-
dinin câriye-i memlûkesi ve ümm-i veledim olup uzun boylu elâ gözlü açık kaşlı 
Limniyyetü’l-asl râfi‘atü hâzihi’l-vesîka Fâtıma bt. Abdullah’ı “men a‘taka rakabe-
ten mü’mineten a‘takallâhu li külli uzvin minhâ uzven minhu mine’n-nâr” hadîs-i 
şerîfinin mazmûnu üzre mevsûfe-i mezbûreyi hasbeten lillâhi te‘âlâ ve taleben li 
merzâti rabbihi’l-a‘lâ malımdan i‘tâk ve tahrîr ve zümre-i harâir-i asliyyâta idrâc 
ve ilhâh edip mezbûre Fâtıma sâir harâir-i asliyyât gibi hürre olmuşdur min ba‘d 
mevsûfe-i mezbûre Fâtıma üzerinde velâ-i şer‘iyyeden gayrı hakkım kalmadı de-
dikde mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ ve’l-ışrîn min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Fahrü’l-müderrisîn Abdülgaffâr Efendi el-Kâtib, umdetü’l-kuzât 
Mehmed Efendi b. Musa, Nasuh Efendi b. Yusuf el-Kâtib, Mehmed Çelebi b. Hü-
seyin el-Kâtib, el-Hâc Mehmed b. el-Kadı el-Kâtib, İsmail Çelebi b. İbrahim Efen-
di el-Kâtib, Ali Çelebi b. Osman Efendi, fahrü’l-kuzât Yusuf Efendi, kâtibü’l-hurûf 
Abdülkerim Efendi b. Mehmed el-Kâtib ve gayruhüm mine’l-huzzâr.

160 [21a-2] Hasan b. Hasan’ın fıtık ameliyatı için cerrah İstati’yle 
sorumsuzluk anlaşması
Medîne-i Üsküdar’da sâkin dellâk tâyifesinden Hasan b. Hasan nâm kimesne 
meclis-i şer‘-i hatîr-i lâzımü’t-tevkīrde cerrâh tâifesinden işbu râfi‘ü’s-sifr İstati v. 
Yani nâm cerrâh muvâcehesinde bi tav‘ihî ikrâr ve takrîr-i kelâm edip ben maraz-ı 
fıtıka mübtelâ olup merkūm İstati maraz-ı merkūme ilâcda ehil olmağla merkūm 
İstati ilâc ve timar etmek için müddet-i ma‘lûme tamâmına değin bin akçe ücret 
ile nefsini bana îcâr ben dahi vech-i muharrer üzre istîcâr ve mu‘tâd üzre kası-
ğımı şak edip münfetik olan mevzi‘ini kat‘ için merkūma emr eyledim eğer ben 
mezbûrun vech-i meşrûh üzre şak ve kat‘ının sirâyeti sebebiyle vefât edersem dem 
ve diyetime müte‘allik olan da‘vâdan merkūm İstati’nin zimmetini ibrâ-i âmm-ı 
kātı‘ü’n-nizâ‘ ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Eyüb Bey b. Ser-muhzırân, Musa b. Receb, Mustafa b. Receb, Hüse-
yin b. Mirza, Emrullah b. Mehmed, Âbid b. Mustafa ve gayruhüm.

161 [21a-3] Zeynüddin’in mirasçılarının uzun zamandır evlerini 
kullanan İbrahim ile sulh yoluyla anlaşmaları
Fi’l-asl vilâyet-i Anadolu’da Ezine kazâsına tâbi‘ Kayadibi nâm karyeden olup bun-
dan akdem mahrûsa-i Galata’ya tâbi‘  kasaba-i Tophâne’de Çukurcâmi‘ mahalle-
sinde sâkine iken vefât eden Zeynüddin nâm kimesnenin verâseti sulbiye-i kebîre 
kızları Halime ve Benefşe ve Meryem hâtunlara münhasıra olduğu şer‘an zâhir ve 
mütehakkik oldukdan sonra mezbûre Halime Hâtun kendi tarafından asâleten ve 
kız karındaşları mezbûretân Benefşe ve Meryem taraflarından sulh-i âti’l-beyâna 
vekîl olup bimâ hüve nehcü’s-sübût şer‘an vekâleti sâbite olmağla vekâleten meclis-i 
şer‘-i hatîr-i lâzımü’t-tevkīrde işbu râfi‘ü’l-kitâb İbrahim b. Ahmed nâm kimesne 
mahzarında bi’l-asâle ve vekâle ikrâr ve takrîr-i kelâm edip babamız müteveffâ-yı 
merkūmdan bize irs-i şer‘le intikāl eden karye-i merkūmede vâki‘ lede’l-ahâlî ve’l-
cîrân ma‘lûmü’l-hudûd eşcâr-ı müsmire ve gayr-ı müsmireyi müştemil mülk bah-
çemizi biz âhar diyârda olmağla mezbûr İbrahim yirmi beş seneden mütecâviz 
fuzûlen zabt ve tasarruf edip müddet-i mezkûrede hâsıl olan mahsûlünü üç bin 
akçeye âhara bey‘ ve kabz-ı semen etmekle ben dahi semeni olan meblağ-ı mezbûr 
üç bin akçeyi asâleten ve vekâletim hasebiyle mezbûrdan da‘vâ ve taleb eyledi-
ğimde beynimizde münâza‘ât-ı kesîre vâkı‘a olmuşidi el-hâletü hâzihî vesâtat-ı 
muslihîn ile da‘vâ-yı mezkûremden mezbûr İbrahim beni üç yüz akçe bedel üzeri-
ne inşâ-i akd-i sulh eylediklerinde ben dahi asâleten ve vekâletim hasebiyle sulh-i 
merkūmu kabûl ve bedel-i sulh olan meblağ-ı merkūm-ı mezbûrun yedinden bi’l-
asâle ve’l-vekâle ahz ü kabz edip mâ‘adâ da‘vâsından mezbûrun zimmetini ibrâ 
ve iskāt eyledim ba‘de’l-yevm zikr olunan bahçenin güzeşte mahsûlüne müte‘al-
lika mezbûr ile vechen mine’l-vücûh da‘vâ ve nizâ‘ımız yokdur dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Receb Bey b. Hasan, Ali b. Ahmed, Sinan b. Ali, Musa b. Receb, Em-
rullah b. Mehmed ve gayruhüm.







162 [21a-4] Kostati v. Velaka’nın mirasçılarının kendilerine intikal eden 
gemideki yarım hisselerini Yakomi Kapudan’a satmaları
Medîne-i Ebî  Eyyûb el-Ensârî  nevâhîsinden Midye nâm  kasaba sükkânından 
iken bundan akdem hâlik olan Kostanti v. Velaka nâm zimmînin verâseti kızla-
rı Sandali ve Kiradine ve Kokona nâm sagīrelere münhasıra olduğu şer‘an müte-
hakkik oldukdan sonra sagīrât-ı mezbûrâtın tesviye-i umûrlarına kıbel-i şer‘den 
mansûbe vasîleri olan Marola bt. Felamura tarafından zikri âtî bey‘a ve semeni-
ni kabza vekîl olup Yorgi v. Kalapan ve Yuvan v. Petro nâm zimmîler şehâdetleri 
ile hasm-ı şer‘î-i câhid mahzarında şer‘an vekâleti sâbite olan Todori v. Yuda ve 
mahalle-i Galata müzâfâtından Arnavudköyü’nde sâkin Kostanti v. Dimitri nâm 
zimmîler mahfil-i kazâda işbu râfi‘ü’l-kitâb Yakomi Reis v. Yani nâm zimmî 
muvâcehesinde mezbûr Kostanti bi’l-asâle ve merkūm Todori bi’l-vekâle ikrâr ve 
takrîr-i kelâm edip hâlâ mahmiye-i mezbûre hâricinde Kalafatyeri önünde merbût 
on üç zirâ‘ üstü açık zarbana ta‘bîr olunur sefîne teknesinin âlât-ı lâzımesiyle nısf-ı 
şâyi‘i sagīrât-ı mezbûrâtın babaları hâlik-i merkūmun mülkü oldu ba‘de helâkihî 
kızları mezbûrâna irsen intikāl etmeğin nısf-ı şâyi‘-i âharı merkūm Kostanti’nin 
mülkü olup ve sagīrât-ı merkūmâtın nafaka ve kisveye zarûretleri olup sefîne-i 
merkūmede olan nısf hisse-i şâyi‘alarından gayrı bey‘ olunacak ism-i mâl ıtlâk 
olunur bir nesneleri olmamağla sefîne-i merkūmede olan nısf hisselerinin şer‘an 
bey‘i lâzım gelmeğin asâleten ve vekâleten sefîne-i merkūmeyi mecmû‘ âlât-ı 
lâzımesiyle on iki bin sekiz yüz akçeye merkūm Yakomi Reis’e bâtten bey‘ ve teslîm 
ol dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı mezbûru mezbûr Yakomi’nin yedinden bi’t-tamâm ahz ü kabz ey-
ledikde ba‘de’l-yevm sefîne-i mezbûrenin mecmû‘u merkūm Yakomi’nin mülk-i 
müşterâsı olmuşdur keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: El-Hâc Süleyman b. Hüseyin, Ahmed Yazıcı b. Mehmed, Mustafa b. 
Receb, Âbid b. Mustafa, Muharrem b. Receb ve gayruhüm.

163 [21b-1] Hasan Ağa b. Abdurrahman’ın Ahmed Odabaşı b. Hasan’daki 
demir parasını alması
Mahmiye-i Galata beytülmâl-i âmme ve hâssa emîni olan zahrü’l-eşbâh Hasan 
Ağa b. Abdurrahman mahfil-i kazâda işbu râfi‘ü’l-kitâb Ahmed Odabaşı b. Ha-
san mahzarında ikrâr ve takrîr-i kelâm edip mezbûr Ahmed Odabaşı bundan ak-
dem Giresun iskelesinde deryâya düşen sefîne demirimi ihrâc üzre iken kendi 
demirini çıkarmayıp âhar kimesnenin altı kantar bir sefîne demirini deryâdan 
ihrâc edip sefînesiyle bu cânibe getirip mâl gāib olmağla zikr olunan demiri bana 
def ‘ ve teslîm ben dahi emânetim hasebiyle kabz eylediğimden sonra sâlifü’z-zikr 
demiri yine merkūm Ahmed Odabaşı’ya dört bin fıddî râyic fi’l-vakt akçeye ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı merkūmu mezbûr Ahmed Odabaşı yedinden bi’t-tamâm ve’l-kemâl ahz 
ü kabz edip ba‘de’l-yevm mârrü’z-zikr demir mezbûr odabaşının mülk-i müşterâsı 
olmuşdur keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Veli Beşe b. Mustafa, Ömer Reis b. Mehmed, Musa b. Receb, Musta-
fa b. Receb, Muharrem b. Receb.

164 [21b-2] Rahib Yuvan v. Luiz’in fıtık ameliyatı için cerrah İstati’yle 
sorumsuzluk anlaşması
Ruhbân tâifesinden Yuvan v. Luiz nâm zimmî  meclis-i şer‘-i hatîr-i lâzımü’t-
tevkīrde cerrâh tâifesinden İstati v. Yani nâm cerrâh muvâcehesinde bi tav‘ihî 
ikrâr ve takrîr-i kelâm edip ben maraz-ı fıtıka mübtelâ olup merkūm İstati maraz-ı 
mezbûre ilâcda ehil olmağla merkūm İstati ilâc ve timar etmek için müddet-i 
ma‘lûme tamâmına değin altı yüz akçe ücret ile nefsini bana îcâr ben dahi vech-i 
muharrer üzre istîcâr ve mu‘tâd üzre kasığımı şak edip münfetik olan mevzi‘ini kat‘ 
için merkūma emr eyledim eğer ben mezbûrun vech-i meşrûh üzre şak ve kat‘ının 
sirâyeti sebebiyle hâlik olursam dem ve diyetime müte‘allik olan de‘âvâdan zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Mustafa b. Receb, Musa b. Receb, Hüseyin b. Abdullah, Siyavuş b. 
Abdullah.

165 [21b-3] Turgut Kapudan’ın Pero v. Andon’u âzat etmesi
Deryâ beylerinden Turgut Bey b. Mahmud tarafından i‘tâk-ı  âti’l-beyânı ikrâra 
vekîl olup Sefer b. Abdullah ve Ahmed b. Abdullah nâm kimesne şehâdetleri ile 
şer‘an vekâleti sâbite olan İbrahim Kapudân b. Abdullah nâm kimesne meclis-i 







şer‘-i hatîr-i lâzımü’t-tevkīrde müvekkil-i mezbûr mukaddemâ kendiye rıkkını 
mu‘terif olan işbu orta boylu açık kaşlı sarı elâ gözlü Efrenciyyü’l-asl Pero v. An-
don muvâcehesinde bi’l-vekâle ikrâr ve takrîr-i kelâm edip müvekkil-i mezbûr 
Turgut Kapudân Abdullah memlûkü olup mevsûf-ı mezbûr yedinden üç yüz yir-
mi beş kıt‘a riyâlî guruş ahz ü kabz eyledikden sonra mevsûf-ı mezbûru meblağ-ı 
mezbûr üzerine tahrîr ve i‘tâk ve zümre-i ahrâr-ı asliyyîne idrâc ve ilhâk eyledi 
ba‘de’l-yevm mezbûr Pero ve sâir ahrâr-ı asliyyîn gibi hür olup üzerinde müvek-
kilim mezbûrun velâ-i şer‘îden gayrı hakkı kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve seb‘în 
ve elf
Şuhûdü’l-hâl: Musa b. Receb, Emrullah b. Mehmed, Hüseyin b. Mirza, Hasan b. 
Bayezid ve gayruhüm.

166 [21b-4] Yeniçeri Ramazan Beşe b. Ali’nin Adim v. Perakop’taki 
alacağı kalmaması
Dergâh-ı âlî yeniçerilerinin kırk dördüncü ağa bölüğüne mahsûs oda yoldaşların-
dan Ramazan Beşe b. Ali nâm râcil mahfil-i kazâda işbu râfi‘ü’l-kitâb Adim v. Pe-
rakop nâm zimmî muvâcehesinde ikrâr ve takrîr-i kelâm edip mezbûr Adim zim-
metinde cihet-i karzdan yedi bin akçe hakkım olmağla bundan akdem meblağ-ı 
mezbûru zimmî-i merkūmun yedinden bi’t-tamâm ve’l-kemâl ahz ü kabz edip 
min ba‘d meblağ-ı mezbûrdan merkūm Adim zimmî zimmetinde bir akçe ve bir 
habbe hakkım kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fî 4 Şevvâl sene 1073
Şuhûdü’l-hâl: Üstâd Mirza Mahmud, Mustafa Çelebi [b.] Mirza, nalçacı İbrahim 
Çelebi, Ramazan Çelebi Hekîmzâde, Ahmed [b.] Abdullah, Mustafa [b.] Receb, 
Musa [b.] Receb

167 [21b-5] Aslan v. Dimitri’nin Yorgi v. Kalayodi’de alacağı olduğunu 
ispat edememesi
Mahrûsa-i İstanbul’da Unkapanıkapısı  dâhilinde kuyumcu tâifesinden Aslan v. 
Dimitri nâm zimmî mahfil-i kazâda işbu râfi‘ü’s-sifr Yorgi v. Kalayodi nâm zimmî 
muvâcehesinde üzerine da‘vâ ve takrîr-i kelâm edip mezbûr Yorgi zimmetinde 
cihet-i karz-ı şer‘îden altmış kıt‘a riyâlî guruş hakkım olup meblağ-ı mezbûr elli 
kıt‘a riyâlî guruşunu mukaddemâ yedinden ahz ü kabz edip on kıt‘a riyâlî guruşu 
zimmetinde kalmışdır hâlâ mezbûrdan taleb ederim suâl olunsun dedikde gıbbe’s-
suâl mezbûr Yorgi cevâbında fi’l-vâki‘ müdde‘î-i merkūma cihet-i mezbûreden 
altmış kıt‘a riyâlî guruş deynim olup lâkin meblağ-ı mezkûru mukaddemâ kendi-
ye bi’t-tamâm edâ ve teslîm eyledim deyû def ‘le mukābele edicek gıbbe’l-istintâk 
ve’l-inkâr mezbûr Yorgi’den def ‘-i mezkûrunu mübeyyine beyyine taleb olun-
dukda ityân-ı beyyineden izhâr-ı acz edip istihlâf eyledikde fi’l-hakīka meblağ-ı 
mezbûr altmış riyâlî guruşu merkūm Yorgi’nin yedinden tamâmen ahz ve istîfâ 
etmediğine müdde‘î-i merkūm Aslan’a yemîn teklîf olundukda ol dahi yemînden 
nükûl etmeğin mûcebiyle müdde‘î-i mezbûr Aslan’a bî-vech ta‘arruzdan men‘ bir-
le mâ hüve’l-vâki‘ bi’t-taleb ketb olundu.
Fi’l-yevmi’s-sâlis min Şevvâli’l-mükerrem li sene selâse ve seb‘în ve elf
Şuhûdü’l-hâl: Eyüb Bey b. Ser-muhzırân, Ebûbekir Beşe b. Şaban Çukadâr, Mus-
tafa b. Receb, Musa b. Receb, Ahmed Yazıcı b. Mehmed, Musa b. Receb, Hüseyin 
b. Mirza, Emrullah b. Mehmed

168 [22a-1] Müderris Abdülkadir Efendi’nin evini el-Hâc Ahmed’e 
satıp parasını alması
Mahmiye-i Galata dâhilinde Yolcuzâde mahallesinde sâkin fahrü’l-müderrisîni’l-
kirâm Abdülkādir Efendi b. eş-Şeyh Ahmed Efendi meclis-i şer‘-i hatîr-i lâzımü’t-
tevkīrde işbu râfi‘ü’l-vesîka el-Hâc Ahmed b. el-Hâc Kasım nâm kimesne mahza-
rında ikrâr ve takrîr-i kelâm edip akd-i âtî sudûruna değin silk-i mülk-i sahîhimde 
münselik olup mahalle-i mezbûrede vâki‘ bir tarafdan Medîne-i münevvere 
vakfı’ndan olup Mirza Çelebi nâm kimesne tasarrufunda olan vakıf menzil ve bir 
tarafdan mahalle-i mezbûre müezzinine meşrûta olup Şaban Reis tasarrufunda 
olan vakıf menzil ve iki tarafdan tarîk-i âm ile mahdûd tabaka-i ulyâsında iki bâb 
şehnişînli odayı ve iki sofayı ve cihânnümâ ta‘bîr olunur bir bâb odayı ve bir mat-
bah ve bir kenîfi ve tabaka-i vustâsında iki bâb odayı ve sokak kapısı üzerinde bir 
bâb şehnişînli odayı ve bir kenîfi ve tabaka-i süflâsında iki bâb odayı ve bir mah-
zeni ve bi’r-i mâyı ve kenîfi müştemil mülk menzilimi bi cümleti’t-tevâbi‘ ve’l-
levâhık ve kâffeti’l-menâfi‘ ve’l-merâfık mezbûr el-Hâc Ahmed’e yüz altmış bin 
fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm ve temlîk edip ol dahi vech-i muharrer üzre iştirâ 
ve tesellüm ve temellük eyledikden sonra semeni olan meblağ-ı mezbûr yüz alt-
mış bin akçeyi mezbûr el-Hâc Ahmed’in yedinden bi’t-tamâm ve’l-kemâl ahz ü 
kabz eyledim ba‘de’l-yevm menzil-i mahdûd-ı mezkûr merkūm el-Hâc Ahmed’in 
mülk-i müşterâsıdır. Ve’l-kemâl ahz ü kabz eyledim ba‘de’l-yevm menzil-i mahdûd 
mülk-i müşterâsıdır. Keyfe mâ yeşâ’ ve ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâlis min Şevvâli’l-mükerrem li sene selâse ve seb‘în ve elf
Şuhûdü’l-hâl: Mefharü’l-eimme Musa Efendi b. el-Hâc Mehmed, umdetü’l-a‘yân 
Halil Ağa b. Mustafa el-Hâc, fahrü’l-kuzât Nasuh Efendi b. Yusuf, Mustafa Halîfe b. 
el-Müezzin, el-Hâc Mustafa b. Bayram Kapudân el-Münâdî, Şaban Reis b. Nured-
din, Hasan Beşe b. Ramazan sâkin-i mahalle-i câmi‘, Musa Reis b. İsa, el-Hâc Şa-
ban b. (…), el-Hâc Said b. Mehmed, el-Hâc Süleyman b. el-Hâc Ömer, el-Hâc Ali 
b. el-Hâc Yahya, el-Hâc Mehmed b. Süleyman, usta Receb b. el-Hallâk, Ebûbekir 
Beşe b. Çukadâr ve gayruhüm mine’l-huzzâr.

169 [22a-2] el-Hâc Mehmed b. Mehmed’in Mustafa b. Abdullah’tan 
aldığı parayı ödemesi
Mahmiye-i Galata dâhilinde Yolcuzâde mahallesinde sâkin işbu râfi‘ü’l-kitâb 
Mustafa b. Abdullah nâm kimesne meclis-i şer‘-i hatîr-i lâzımü’t-tevkīrde el-Hâc 
Mehmed b. Mehmed nâm kimesne mahzarında üzerine da‘vâ ve takrîr-i kelâm 
edip târih-i kitâbdan bir sene mukaddem mezbûr el-Hâc Mehmed’in yedine bi 
tarîki’l-vedî‘a iki yüz kıt‘a esedî guruş def ‘ ve teslîm edip ol dahi vech-i muhar-
rer üzre yedimden ahz ü kabz etmişidi. Hattâ mezbûr el-Hâc Mehmed müdde‘î-i 
mezbûrun yedinden ancak on sekiz bin akçe ahz ü kabz etmişdim deyû meblağ-ı 
mezbûr on sekiz bin akçe yedinde olduğunu mukaddemâ şuhûd mahzarında ikrâr 
ve i‘tirâf edip müslimîn işhâd dahi etmişdir hâlâ meblağ-ı mezbûru merkūm el-
Hâc Mehmed’den taleb eylediğimde teslîmden imtinâ‘ eder suâl olunup alıveril-
mesi matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
takrîr-i meşrûhuna mutâbıka beyyine taleb olundukda udûl-i müslimînden 
fahrü’l-kuzât Nasuh Efendi b. Yusuf ve Şaban b. Abdullah nâm kimesneler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ mezbûr el-Hâc Mehmed 
mukaddemâ müdde‘î-i mezbûr Mustafa bi tarîki’l-vedî‘a bana on sekiz bin akçe 
def ‘ ve teslîm ben dahi tesellüm ve yedinden kabz edip el-ân meblağ-ı mezbûr ye-
dimdedir deyû bizim huzûrumuzda ikrâr ve i‘tirâf edip bizi istişhâd eyledi. biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyete şerâiti’l-kabûl şehâdetleri hayyiz-i kabûlde 
vâkı‘a oldukdan sonra müdde‘î-i mezbûrdan ziyâde müdde‘âsını dahi mübeyyi-
ne beyyine taleb olundukda ityân-ı beyyine için istimhâl etmeğin mehl-i şer‘î ile 
ba‘de’l-imhâl mûcebiyle meblağ-ı mezbûr on sekiz bin akçeyi müdde‘î-i mezbûre 
teslîme merkūm el-Hâc Mehmed’e tenbîh birle mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sâlis min Şevvâli’l-mükerrem li sene selâse ve seb‘în ve elf
Şuhûdü’l-hâl: El-Hâc Kenan Ağa b. Abdullah, Eyüb Bey b. Ser-muhzırân, Mah-
mud Çelebi b. tâbi‘-i Molla, Mehmed Çelebi b. İbrahim, Mustafa Çelebi b. Receb, 
Musa Beşe b. Receb, Ahmed Yazıcı b. Mehmed, Receb b. Resul, Muharrem b. Re-
ceb, Muharrem b. Receb, Emrullah b. Mehmed, Âbid b. Mustafa, Hüseyin b. Mirza.

170 [22a-3] Galata’daki meyhanelerin kapatılması emri uyarınca 
mühürlenen meyhanelerin yeniden teftiş edilip bir meyhanenin 
açık olması üzerine sahibinin mahkemeye sevkedildiği
Hâlâ mahrûsa-i Galata voyvodası  olan fahrü’l-eşbâh Siyavuş Ağa’nın kethüdâsı 
ve vekîl-i müsecceli olan İsmail Ağa meclis-i şer‘-i şerîfde takrîr-i kelâm edip 
mahrûsa-i mezbûrede vâki‘ meyhânelerin mühürlenmesi bâbında mukaddemâ 
bi’l-fi‘l kāimmakām-ı sadâret-i uzmâ olan vezîr-i âsaf-nazîr sa‘âdetlü İsmail Paşa 
-yesserallâhu mâ yeşâ’- hazretleri kıbel-i âlîlerinden buyruldu-yı şerîf vârid olup 
imtisâlen zikr olunan meyhânelerin cümlesi ma‘rifet-i hâkimü’ş-şer‘le mühürle-
nip işlememek için tenbîh olunmuşken hâlâ içlerinden ba‘zıları itâ‘at etmeyip mü-
hürleri bozup şarab ve arak bey‘ etmeleriyle tekrâr fazîletlü Galata efendisi haz-
retleri ma‘rifetiyle mârrü’z-zikr meyhâneler mühürlene deyû buyruldu-yı şerîf 
vârid olmağın imtisâlen hâlâ kıbel-i şer‘den sâlifü’z-zikr meyhânelerin mühürleri 
bozulup tekrâr mühürleyip mûcebi icrâ olunmak matlûbumdur dedikde savb-ı 
şer‘-i mergūbdan mevlânâ Mehmed Efendi irsâl olunup ol dahi zeyl-i vesîkada 
muharrer olan müslimîn ile mârrü’z-zikr meyhânelerin mühürlerine ilkā-i nazar 
eylediklerinde mahrûsa-i mezbûrede Farfara mahallesinde vâki‘ Safar Mihal nâm 
zimmînin meyhânesinin mührünü bozup içinde ba‘zı kimesnelere şarab ve arak 
bey‘ edip ve sâir âlât-ı fısk ile otururken ba‘zı kimesneler bulunup mezkûr Safar 
Mihal’in buyruldu-yı şerîfe adem-i itâ‘ati zâhir ve mukarrer olduğunu mevlânâ-
yı mezbûr mahallinde tahrîr ve ba‘dehû ma‘an irsâl olunan Şaban ve Siyavuş ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Fi’l-yevmi’s-sânî min Şevvâli’l-mükerrem li sene selâse ve seb‘în ve elf
Şuhûdü’l-hâl: Halil Ağa, es-Seyyid Mehmed Çelebi, Hüseyin Beşe b. Mehmed, İb-
rahim Bey.

171 [22a-4, Arapça] Hatice ve Musa’nın muhâlaa yoluyla boşandıkları
Dâhil-i mahmiye-i Galata mahallâtından Yolcuoğlu mahallesinde sâkine olan Ha-
tice bt. İslâm nâm hâtun meclis-i şer‘-i şerîf ve mahfil-i dîn-i münîf el-masûn 
ani’t-tağyîr ve’t-tahrîfe hâzıra olup hâmil-i hâze’l-kitâb Musa b. İbrahim nâm 
zevci ile hul‘ eyledi zevc-i mezbûr Musa da nikâhında ma‘kūdun aleyh olan 
râyicü’l-vakt yedi yüz akçe mehr-i müecceli, aralarında ma‘lûm ve mu‘ayyen id-
det nafakası ve me’ûnet-i süknâsı mukābilinde merkūme Hatice ile muhâla‘a yaptı 
mezbûre Hatice bu sûretle yeni bir nikâh kıyılmadan ve mehir verilmeden zevc-i 
mezbûruna helâl olmayacak şekilde ondan ayrılmış oldu. Sonra her biri hukūk-ı 
zevciyyete müte‘allik cemî‘-i de‘âvîden diğerinin zimmetini kat‘-ı nizâ‘ ve ref ‘-i 
husûmet edecek şekilde ibrâ eyledi.
Cerâ zâlike ve hurrire fi’l-yevmi’s-sâdis ve’l-ışrîn min şehri Ramazâni’l-mübârek 
sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Musa b. Receb, Mustafa Çelebi b. İbra-
him, Hasan b. Yahya, Hüseyin b. Mirza

172 [22b-1] Midilli sancağı beyi Mustafa Bey’in kölesini Andriye ve 
Mikel’e satması
Bi’l-fi‘l cezîre-i Midilli sancağı beyi umdetü’l-ümerâi’l-kirâm Mustafa Bey b. Meh-
med Bey tarafından ikrâr-ı câi’z-zikre vekîl olup hasm-ı şer‘î-i câhid mahzarında 
Hüseyin b. Ahmed ve Mehmed b. Ali şehâdetleri ile şer‘an vekâleti sâbite olan 
Lütfullah Reis b. Mehmed nâm kimesne meclis-i şer‘-i hatîr-i lâzımü’t-tevkīrde 
işbu râfi‘ü’s-sifr Andriye Kapudân v. Gavril ve Mikel v. Agusti nâm müste’menler 
muvâcehelerinde bi’l-vekâle ikrâr ve takrîr-i kelâm edip müvekkilim müşârün-
ileyh kendi abd-i memlûkü olan uzun boylu elâ gözlü açık kaşlı Efrenciyyü’l-asl 
işbu hâzır bi’l-meclis Yani v. Nikolo nâm rakīkini mezbûrân Andriye ve Mikel’e 
iki yüz kıt‘a esedî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ ve teslîm edip anlar dahi iştirâ ve tesellüm eylediklerinden sonra seme-
ni olan meblağ-ı mezbûru müvekkilim mûmâ-ileyh mezbûrânın yedlerinden 
tamâmen ahz ü kabz eyledi ba‘de’l-yevm mevsûf-ı mezbûr merkūmânın abd-i 
müşterâlarıdır. Keyfe mâ yeşâ’ mutasarrıf olsunlar dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu
Hurrire fi’l-yevmi’t-tâsi‘ ve’l-ışrîn min şehri Ramazâni’l-mübârek li sene selâse ve 
seb‘în ve elf
Şuhûdü’l-hâl: Ramazan Reis b. ( ), Mustafa Kethüdâ b. ( ), Ahmed tâbi‘-i İbrahim 
Çelebi, Mustafa Çelebi b. Kara Yazıcı, Topçu Ali b. ( ), Eyüb Bey b. Ser-muhzırân, 
Musa b. Receb, Zülfikār b. İbrahim.

173 [22b-2] Sâime bt. Abdullah’ın Ünye’deki evini Lefter’e satması
Medîne-i Üsküdar’da Süleyman Ağa mahallesinde sâkine Sâime bt. Abdullah 
nâm hâtun tarafından bey‘-i âti’z-zikre ve kabz-ı semene vekîl olup mezbûrenin 
zâtını ma‘rifet-i şer‘iyye ile ârifân olan Mehmed b. Ömer ve Hasan b. Mustafa 
şehâdetleriyle şer‘an vekâleti sâbite olan zevci Mustafa b. Ömer meclis-i şer‘-i 







şerîfde işbu bâ‘isü’s-sifr Lefter v. Bornazsava muvâcehesinde bi’l-vekâle ikrâr ve 
takrîr-i kelâm edip müvekkilemin vilâyet-i Anadolu’da Ünye kasabasında vâki‘ bir 
tarafı Kosta Reis mülkü ve bir tarafı Kilim oğlu mülkü ve bir tarafı Sarıca zimmî 
mülkü ve bir tarafı tarîk-i âm ile mahdûd bir bâb tahtânî odayı müştemil mülk 
menzili mezbûr Lefter’e iki bin üç yüz akçeye bi’l-vekâle bâtten bey‘ ve temlîk 
edip ol dahi iştirâ ve temellük eyledikden sonra semeni olan meblağ-ı mezbûru 
mezkûr Lefter yedinden vekâletim hasebiyle ahz ü kabz edip menzil-i mezkûru 
mahallinde zabt ve tasarrufa mezbûr Lefter’i taslît eyledim dedikde gıbbe’t-tasdîk 
mâ vaka‘a bi’t-taleb ketb olundu.
Fi’s-sâlis min Şevvâl sene selâse ve seb‘în ve elf
Şuhûdü’l-hâl: Mehmed Çelebi b. Mahmud, el-Hâc Hüseyin Ünyeli, Uzun Ali zâde 
Mustafa Ünyeli, Ali Beşe Topçuzâde, Mustafa Ser-bölük.

174 [22b-3] Ahmed b. Mehmed’in kullandığı odanın Turfanda Hatun’un 
mirasçılarına ait olduğundan onlara teslimi gerektiği
Vilâyet-i Anadolu’da Bolaman kazâsına tâbi‘ Keyfçukuru nâm karyede sâkin iken 
bundan akdem müteveffât olan Turfanda nâm hâtunun verâseti sulbiye kebîre 
kızı Kezban ile sulbî kebîr oğlu Şükrullah b. Ramazan’a münhasıra olduğu şer‘an 
zâhir oldukdan sonra mezbûr Şükrullah asâleten ve karındaşı mezbûre Kezban 
tarafından vekâleten meclis-i şer‘-i hatîr-i lâzımü’t-tevkīrde yine karye-i mezbûre 
sâkinlerinden Ahmed b. Mehmed nâm kimesne mahzarında üzerine bi’l-asâle ve 
bi’l-vekâle da‘vâ ve takrîr-i kelâm edip vâlidemiz müteveffât-ı mezbûreden be-
nim ile karındaşım mezbûre Kezban’a irs-i şer‘î ile intikāl edip karye-i mezbûrede 
vâki‘ bir tarafdan Yusuf mülkü ve bir tarafdan Mehmed mülkü ve bir tarafdan 
Ahmed mülkü ve bir tarafdan tarîk-i âm ile mahdûd bir bâb tahtânî odamızı 
mezbûr Ahmed fuzûlen zabt [ve] tasarruf eder suâl olunup kasr-ı yedine tenbîh 
olunmak matlûbumdur dedikde gıbbe’s-suâl mezbûr Ahmed cevâbında fi’l-
vâki‘ zikr olunan oda mezbûr Şükrullah ile karındaşı ve müvekkilesi mezbûre 
Kezban’a vâlideleri müteveffât-ı mezbûreden intikāl edip mülk-i mevrûsları ol-
duğu ve kendi fuzûlen zabt ve tasarruf eylediğin bi tav‘ihî ikrâr ve i‘tirâf etmeğin 
mûcebince zikr olunan odadan kasr-ı yedine tenbîh birle mâ hüve’l-vâki‘ bi’t-
taleb ketb olundu.
Hurrire fi’l-yevmi’l-hâmis min şehri Şevvâli’l-mükerrem li sene selâse ve seb‘în 
ve elf
Şuhûdü’l-hâl: Mustafa b. Receb, Musa b. Receb, Emrullah b. Mehmed, Hasan b. 
Abdullah ve gayruhüm mine’l-huzzâr.







175 [22b-4] Yani v. Mihal’in İstemad’ın babası Nikola’ya hizmeti karşılığı 
olan alacağı hususunda sulh olduğu
Vilâyet-i Rumeli’nde vâki‘ Benefşe nâm kasabada olup meyhâneci tâifesinden Yani 
v. Mihal nâm zimmî meclis-i şer‘-i hatîr-i lâzımü’t-tevkīrde kasaba-i merkūmede 
sâkin iken bundan akdem hâlik olan Nikola Livano nâm zimmînin sulbî kebîr 
oğlu ve hasren vârisi işbu vâki‘ü’s-sifr İstemad nâm zimmî muvâcehesinde ikrâr 
ve takrîr-i kelâm edip mukaddemâ ben hâlik-i mezbûra on sene mikdârı hiz-
met etmekle ecr-i mislim olan on bin akçe mukābelesinde hâlik-i merkūm hâl-i 
hayâtında silk-i mülkünde münselik olup kasaba-i merkūmede vâki‘ hudûdları 
beynimizde ma‘lûm bir menzil ve bir kıt‘a bağını bana hibe ve teslîm ben dahi 
ittihâb ve tesellüm ve kabûl edip mülk-i mevhûbum olmuşiken merkūm İste-
mad tasarrufuma mâni‘ olur deyû mezbûrdan da‘vâ ve taleb eylediğimde beyni-
mizde münâza‘ât-ı kesîre vâkı‘a olmuşidi el-hâletü hâzîhî vesâtat-ı muslihîn ile 
mezbûr İstemad beni bin akçe üzre inşâ-i akd-i sulh eylediğinde ben dahi sulh-i 
merkūmu kabûl ve bedel-i sulh olan meblağ-ı merkūmu mezbûr İstemad yedin-
den bi’t-tamâm ve’l-kemâl ahz ü kabz eyledim ba‘de’l-yevm zikr olunan menzili ve 
bağ ile ecr-i misline müte‘allik âmme-i de‘âvîden merkūm İstemad’ın ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu ve terkīm olundu.
Hurrire fi’l-yevmi’s-selh min şehri Ramazâni’l-mübârek li sene selâse ve seb‘în ve elf
Şuhûdü’l-hâl: El-Hâc Şakir b. Fazlı, fahrü’l-kuzât Mehmed Efendi b. Musa, Meh-
med Reis b. Ahmed, Musa Beşe b. Receb, Abdullah b. Mehmed, Hasan b. Mehmed, 
Hasan b. Muharrem, Emrullah b. Mehmed ve gayruhüm.

176 [22b-5] Hüseyin Kapudan’ın kölesi Saman’ı sözleşmeli olarak 
âzat etmesi
Mahmiye-i Galata dâhilinde Câmi‘-i Kebîr mahallesinde sâkin Hüseyin Kapudân 
b. Musli Kapudân mahfil-i kazâda kendiye rıkkını  mu‘terif olan işbu orta boy-
lu açık kaşlı gök elâ gözlü Rusiyyü’l-asl râfi‘u hâze’l-kitâb Saman v. Yuvan nâm 
abd-i memlûkü muvâcehesinde ikrâr ve takrîr-i kelâm edip târih-i kitâbdan yedi 
ay tamâmına değin hizmet etmek üzre abd-i memlûküm olan mevsûf-ı merkūm 
Sahak’ı kitâbete kat‘ eyledim müddet-i merkūme tamâmında mezbûr Saman hiz-
meti itmâm eyledikde sâir ahrâr-ı asliyyîn gibi hür olsun dedikde mâ vaka‘a bi’t-
taleb ketb olundu.
Hurrire fi’l-yevmi’l-hâmis min Şevvâli’l-mükerrem li sene selâse ve seb‘în ve elf
Şuhûdü’l-hâl: Mehmed Efendi b. Mustafa, üstâd Receb [b.] Abdurrahman, Musa 
b. Receb, Mustafa b. Receb ve gayruhüm.







177 [23a-1] Ali Beşe b. Mustafa’nın İbrahim Reis b. Mustafa’ya borç 
verdiği paranın mudarebe ile değil karz olduğu
Mahmiye-i İstanbul’da vâki‘  Mercan odalarının birinde sâkin işbu râfi‘ü’l-kitâb 
Ali Beşe b. Mustafa nâm kimesne mahfil-i kazâda mellâh tâifesinden İbrahim 
Reis b. Mustafa nâm kimesne mahzarında üzerine da‘vâ ve takrîr-i kelâm edip 
târih-i kitâbdan sekiz ay mukaddem mezbûr İbrahim Reis’e bi tarîki’l-karz iki bin 
akçe def ‘ ve teslîm ol dahi vech-i muharrer üzre ahz ve tesellüm eyledikden son-
ra meblağ-ı mezbûrdan yüz akçesini mukaddemâ ahz ü kabz edip meblağ-ı bâkī 
bin dokuz yüz akçe zimmetinde kalıp hattâ meblağ-ı mezbûru benden karz ahzını 
şuhûd mahzarında ikrâr dahi etmişdir suâl olunup alıverilmesi matlûbumdur de-
dikde gıbbe’s-suâl mezbûr İbrahim Reis cevâbında fi’l-vâki‘ müdde‘î-i mezbûrdan 
iki bin akçe mudârebeten ahz ü kabz eyledim deyû ikrâr-ı karz ahzını inkâr edi-
cek müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden olup zikr olunan odalar sükkânından Hüseyin b. Ali ve Şa-
hin b. Abdullah nâm kimesneler li ecli’ş-şehâde meclis-i şer‘a hâzırân olup isre’l-
istintâk fi’l-vâki‘ mezbûr İbrahim Reis bizim huzûrumuzda merkūm Ali Beşe’den 
meblağ-ı mezbûr iki bin akçeyi bi tarîki’l-karz ahz ü kabz eyledim deyû ikrâr ve 
bizi işhâd eyledi. Biz bu husûsa bu vech üzre şâhidleriz şehâdet dahi ederiz deyû 
her biri edâ-i şehâdet-i şer‘iyye eylediklerinde şehâdetleri hayyiz-i kabûlde vâkı‘a 
olmağın mûcebiyle meblağ-ı mezbûr bin dokuz yüz akçenin edâsına merkūm İb-
rahim Reis’e tenbîh birle mâ vaka‘a bi’t-taleb ketb olundu.
Fî 4 Şevvâl sene 1073
Şuhûdü’l-hâl: Mustafa Çelebi [b.] Receb, Musa [b.] Receb, Hüseyin [b.] Abdullah, 
Siyavuş [b.] Abdullah.

178 [23a-2] Ali b. Abdurrahman’ın İvaz’ı omuzundan yaraladığına 
şahitlik edilmesi
Vilâyet-i Anadolu’da Giresun nâm kasaba mahallâtından el-Hâc Hüseyin mahal-
lesinde sâkin İvaz b. ( ) nâm kimesne tarafından husûs-ı âti’l-beyânı da‘vâya vekîl 
olup hasm-ı şer‘î-i câhid mahzarında mahalle-i mezbûre ahâlîsinden es-Seyyid 
Mustafa Çelebi b. el-Hâc Mehmed ve es-Seyyid Osman Çelebi b. el-Hâc Ömer 
nâm kimesneler şehâdetleri ile şer‘an vekâleti sâbite olan işbu râfi‘ü’l-kitâb Hasan 
Beşe b. Osman nâm kimesne meclis-i şer‘-i hatîr-i lâzımü’t-tevkīrde yine mahalle-i 
mezkûre sükkânından Ali b. Abdurrahman nâm kimesne mahzarında bi’l-vekâle 
üzerine da‘vâ ve takrîr-i kelâm edip târih-i kitâbdan otuz sekiz gün mukaddem 
mezbûr Ali mahalle-i merkūmede müvekkilim mezbûr İvaz’ın sağ omuzu üze-
rinde iki yerde bıçak ile vurup mecrûh eylemişdir hâlâ mezbûrdan suâl olunup 
mûceb-i şer‘îsi icrâ olunmak bi’l-vekâle matlûbumdur dedikde gıbbe’s-suâl ve 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda udûl-i müslimînden olup mahalle-i mezbûre ahâlîsinden es-Seyyid Mus-
tafa Çelebi b. es-Seyyid Habib ve es-Seyyid Yahya Çelebi b. es-Seyyid Mehmed 
Efendi nâm kimesneler li ecli’ş-şehâde meclis-i şer‘a hâzırân olup isre’l-istişhâd ve 
fi’l-vâki‘ târih-i mezkûrda mahalle-i merkūmede mezbûr Ali müvekkil-i mersûm 
İvaz’ın sağ omuzu üzerinde iki yerde bıçak ile bizim huzûrumuzda vurup mecrûh 
eyledi. biz bu husûsa bu vech üzre şâhidleriz şehâdet dahi ederiz deyû her biri 
edâ-i şehâdet-i şer‘iyye eylediklerinde ba‘de ri‘âyete şerâiti’l-kabûl şehâdetleri 
hayyiz-i kabûlde vâkı‘a olmağın mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: Es-Seyyid Mehmed Efendi b. es-Seyyid Yahya, es-Seyyid Mustafa 
Çelebi b. es-Seyyid Mehmed Efendi, Eyüb Bey b. Ser-muhzırân, Muharrem b. Re-
ceb, Mustafa Çelebi b. Receb, Musa b. Receb ve gayruhüm mine’l-huzzâr.

179 [23a-3] Ölen Fâtıma’nın mehrinin yarısının babası Nuh’a ait olduğu
Vilâyet-i Anadolu’da Günyüzü  kazâsına tâbi‘  Dudlu nâm karyede sâkine iken 
bundan akdem müteveffât olan Fâtıma bt. Nuh nâm hâtunun verâseti zevc-i 
metrûkü Sefer ve babası mezbûr Nuh’a münhasıra olduğu şer‘an zâhir ve müte‘ay-
yin oldukdan sonra mezbûr Nuh tarafından husûs-ı âti’l-beyânı da‘vâya ve redd-i 
cevâba vekîl olup Abdurrahman b. Süleyman ve Hasan b. Mustafa nâm kimes-
ne şehâdetleri ile hasm-ı şer‘î-i câhid mahzarında şer‘an vekâleti sâbite olan Ali 
b. Hasan nâm kimesne vekâleten meclis-i şer‘-i hatîr-i lâzımü’t-tevkīrde mezbûr 
Sefer mahzarında bi’l-vekâle üzerine da‘vâ ve takrîr-i kelâm edip müteveffât-ı 
mezbûrenin zevci mezbûr Sefer zimmetinden mütekarrir ve ma‘kūdun aleyh 
olan altı bin akçe mehr-i müeccelinin üç bin akçesi mezbûr Sefer’in hissesine 
isâbet edip üç bin akçesi müvekkilim mezbûr Nuh’un hissesine âid olmağla hâlâ 
meblağ-ı mezbûr üç bin akçeyi mezbûr Sefer’den bi’l-vekâle taleb ederim suâl 
olunup alıverilmesi murâdımdır dedikde gıbbe’s-suâl mezbûr Sefer cevâbında 
ancak zevcesi müteveffât-ı mezbûrenin zimmetinde dört bin akçe [23b] mehr-i 
müeccelim olup meblağ-ı mezbûrun üç bin akçesi benim hisseme isâbet edip ve 
üç bin akçesi müvekkil-i mezbûr Nuh’a âiddir deyû dört bin akçe mehr-i müec-
celi olduğunu ikrâr mâ‘adâyı inkâr edicek vekîl-i mezbûrdan ziyâdeyi mübeyyi-
ne beyyine taleb olundukda ityân-ı beyyineden izhâr-ı acz edip istihlâf etmeğin 
vech-i muharrer üzre zevcesi müteveffât-ı mezbûrenin ancak zimmetinde dört 
bin akçe mehr-i müecceli olup meblağ-ı mezbûrdan ziyâde iki bin akçe mehr-i 
müeccel olmadığına mezbûr Sefer’e yemîn teklîf olundukda ol dahi yemînden 
nükûl etmeğin mûcebince müvekkil-i mezbûr Nuh’un hissesine isâbet eden üç 
bin akçeyi vekîl-i mezbûra edâ ve teslîme mezbûr Sefer’e tenbîh birle mâ vaka‘a 
bi’t-taleb ketb olundu.
Fi’l-yevmi’s-sâdis min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Siyavuş b. Abdullah, Ahmed Yazı-
cı b. Mehmed, Emrullah b. Mehmed ve gayruhüm mine’l-huzzâr.

180 [23b-1] David b. Lazari’nin borcunu Cafer b. Abdullah hayattayken 
damadına verdiğinin ortaya çıkması
Mahrûsa-i İstanbul’da Şeyh Vefâ mahallesinde sâkin iken bundan akdem vefât 
eden Cafer b. Abdullah nâm kimesnenin verâseti zevce-i metrûkesi Fâtıma ile 
sulbiye kebîre kızı Ümmühân nâm hâtunlara ve sulbiye kebîre oğlu İbrahim’e 
[münhasıra olmağla] kendi tarafından asîl ve vâlidesi mezbûre Fâtıma ile kız 
karındaşı merkūme Ümmühâni nâm hâtunlar taraflarından meblağ-ı âti’l-
beyânı da‘vâya vekîl olup bimâ hüve nehcü’s-sübût şer‘an vekâleti sâbite ol-
mağla vekâleten mahfil-i kazâda Kalavri cemâ‘atinden işbu hâmilü’s-sifr David 
v. Lazari nâm yahudi muvâcehesinde bi’l-asâle ve bi’l-vekâle üzerine da‘vâ ve 
takrîr-i kelâm edip babam müteveffâ-yı mezbûrun merkūm David zimmetin-
de adedi beynlerinde ma‘lûm yedinden müşterâ ve makbûz gön abalarından 
sekiz bin akçe hakkı olup babam mezbûr kable’l-ahz ve’l-istîfâ vefât etmekle 
zimmetinde kalmışdı. El-hâletü hâzihî meblağ-ı mezbûru merkūmdan taleb 
ederim suâl olunsun dedikde gıbbe’s-suâl merkūm David cevâbında fi’l-vâki‘ 
müteveffâ-yı mezbûr hâl-i hayâtında dâmâdı Mehmed Beşe nâm kimesneyi 
meblağ-ı mezbûru benden da‘vâ ve talebe ve ahz ü kabze vekîl etmekle mezbûr 
Mehmed Beşe meblağ-ı merkūmu müvekkili için bi’t-tamâm yedimden ahz ü 
kabz eylediğini bin altmış yedi senesi Şa‘bâni’l-mu‘azzamı’nın on dördüncü gü-
nünde mahmiye-i Galata mahkemesinde nâibü’ş-şer‘ olan mevlânâ Mustafa 
Efendi huzûrunda ikrâr ve yedime hüccet-i şer‘iyye dahi vermişdir deyû def ‘le 
mukābele edip mazmûnu min külli’l-vücûh takrîr-i meşrûhunu nâtıka ve târih-i 
mezbûr ile müverraha ve mevlânâ-yı mezbûrun imzâsıyla mümzât ve hatmi ile 
mahtûme hüccet-i şer‘iyye ibrâz ve müdde‘î-i mezbûr İbrahim muvâcehesinde 
feth ve kırâat ve istintâk olundukda mazmûn-ı hüccet-i şer‘iyyeyi bi’l-külliyye 
münkir olucak merkūm David’den mazmûn-ı hüccet-i mezbûreyi mübeyyi-
ne beyyine taleb olundukda zeyl-i hüccet-i mezbûrede isimleri mastûr olup 
mahmiye-i mezbûre hâricinde Sarı Lütfi mahallesinde sâkin Mustafa b. Re-
ceb ve mahmiye-i merkūme hâricinde Müeyyedzâde mahallesinde sâkin Em-
rullah b. Mehmed nâm kimesneler li ecli’ş-şehâde meclis-i şer‘-i şerîfe hâzırân 
olup isre’l-istişhâd fi’l-hakīka müteveffâ-yı mezbûr Cafer’in dâmâdı ve vekîl-i 
mezbûr Mehmed Beşe târih-i merkūmda mevlânâ-yı mezbûr Mustafa Efendi 
huzûrunda merkūm David zimmetinde gön bahâsından olan sekiz bin akçeyi 
vekâletim hasebiyle merkūm David yedinden bi’t-tamâm ahz ü kabz eyledim 
deyû bizim huzûrumuzda ikrâr ve mevlânâ-yı mezbûr vech-i meşrûh üzre olan 
ikrârını ba‘de’t-tahrîr mezbûr David’in yedine işbu hücceti vermişdir. biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle müdde‘î-i merkūm min vechi’l-mu‘ârazadan men‘ birle mâ vaka‘a 
bi’t-taleb ketb olundu.
Hurrire fi’l-yevmi’l-hâmis min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Emrullah b. Mehmed, Siyavuş b. Abdullah, Meh-
med Çelebi b. Hüseyin, Eyüb Ağa b. Mehmed ve gayruhüm.

181 [23b-2] Ahmed b. Nasuh’un parasını Mustafa b. Ali’nin çaldığı 
iddiasını delillendirememesi
Mahmiye-i Galata hısnı  ebvâbından Azabkapısı  kurbunda vâki‘ Baltacı  el-Hâc 
Ali odalarında sâkin Ahmed b. Nasuh nâm kimesne mahfil-i kazâda zikr olu-
nan odaların odabaşısı olan Mustafa b. Ali mahzarında üzerine da‘vâ ve takrîr-i 
kelâm edip târih-i kitâb günü sâkin olduğum odanın kilidi kırılıp ba‘dehû beş 
yüz akçem sirkat olunmağla mezbûr odabaşıyı mazanna ittihâz ederim suâl olun-
sun dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mü-
beyyine beyyine taleb olundukda ityân-ı beyyineden izhâr-ı acz edip istihlâf et-
meğin fi’l-vâki‘ zikr olunan odanın kilidini kırıp mezbûr Ahmed’in beş yüz ak-
çesini ahz etmediğine yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ ettikden sonra mezbûr Mustafa mahall-i mezbûrda merkūm 
Ahmed muvâcehesinde takrîr-i kelâm ve bast-ı merâm edip mezbûr Ahmed 
bana bu makūle şeyi isnâd etmekle işbu hâzırûn bi’l-meclis olan müslümanlar-
dan keyfiyyet-i hâlim suâl olunup takrîrleri tahrîr olunmak murâdımdır dedikde 
zikr olunan oda ahâlîsinden Ebûbekir Beşe b. Mehmed ve Osman Çelebi b. İb-
rahim ve Mehmed Beşe b. Ali ve Şaban b. Yusuf ve İbrahim b. Hüseyin ve Hü-
seyin Beşe b. Mehmed ve Mahmud Çelebi b. Yusuf nâm kimesnelerden mezbûr 
Mustafa’nın keyfiyyet-i hâli istifsâr olundukda mezbûr Mustafa iyi sâlih ve müte-
deyyin olup bu makūle şey ile müttehem olduğu ma‘lûmumuz değildir deyû her 
biri mezbûrun hüsn-i hâlini alâ tarîki’ş-şehâde haber vermeğin mâ vaka‘a bi’t-
taleb ketb olundu.
Fi’l-yevmi’s-selh Ramazâni’l-mübârek li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Siyavuş b. Abdullah, Hüseyin b. 
Abdullah ve gayruhüm.







182 [23b-3] Ahmed Odabaşı’nın esir kardeşi Arslan’ı kurtarması 
karşılığı kölesini Tarako’ya vermesi
Vilâyet-i Anadolu’da İznikmid nâm kasaba sükkânından Ahmed Odabaşı b. Ali 
nâm kimesne meclis-i şer‘-i hatîr-i lâzımü’t-tevkīrde cezîre-i Malta tüccârından 
işbu bâ‘isü’s-sifr Tarako v. Ulo nâm müste’men muvâcehesinde ikrâr ve takrîr-i 
kelâm edip bundan akdem karındaşım olup cezîre-i merkūme keferesinden 
Sör Cuvan nâm harbîye esîr olan Arslan nâm kimesneyi mezbûr Tarako kâfir-i 
merkūmdan halâs ve bu tarafa kendiyi bana teslîm eyledikde ben dahi abd-i 
memlûküm olup işbu hâzır bi’l-meclis olan orta boylu koyun elâ gözlü çatık kaşlı 
Efrenciyyü’l-asl Karlo v. Malinor nâm abd-i memlûkü mezbûr Tarako’ya karında-
şım mezbûr Aslan mukābelesinde vermeğe ve ehadühümâ âhara mülâkī olmaz-
dan mukaddem esnâ-i tarîkde esîrân-ı merkūmânın biri bilâ-nakid vefât ederse 
ehadühümâ âharın yedinde olan esîri âhara vermek üzre tarafeynden her biri kavl 
ve ittifâk ve ahd ü mîsâk eyledikden sonra gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Musa b. Receb, Ahmed Yazıcı b. Mehmed, Zülfikār 
b. İbrahim.

183 [24a-1] Beher v. Bedros’un Kirkor v. Ovannes’e borcu olduğunu 
kabul etmesi
Mahmiye-i Galata’da Sultan Bayezid mahallesinde sâkin işbu râfi‘ü’l-kitâb Kir-
kor v. Ovannes nâm Ermeni mahfil-i kazâda Beher v. Bedros nâm Ermeni 
muvâcehesinde üzerine da‘vâ ve takrîr-i kelâm edip mezbûr Hiba zimmetin-
de cihet-i karz-ı şer‘îden sekiz yüz akçe hakkım olup taleb eylediğimde edâdan 
imtinâ‘ eder suâl olunup alıverilmesi matlûbumdur dedikde gıbbe’s-suâl mezbûr 
Hiba cevâbında fi’l-vâki‘ müdde‘î-i mezbûre cihet-i merkūmeden sekiz yüz akçe 
zimmetimde lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve 
i‘tirâf etmeğin mûcebiyle meblağ-ı mezbûru müdde‘î-i merkūma edâ ve teslîme 
mersûm Beher’ya tenbîh birle mâ vaka‘a bi’t-taleb ketb olundu.
Tahrîren fi’l-yevmi’l-hâmis min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Muharrem b. Receb, Eyüb Bey b. Ser-muhzırân, 
Zülfikār b. İbrahim, Hüseyin b. Mirza ve gayruhüm.







184 [24a-2] Osman Beşe b. Hasan’ın İstarova’daki bazı mülklerini 
ve tarlaların tasarruf hakkını Halil b. Hasan’a devredip bedelini 
hibe etmesi
Mahmiye-i Galata dâhilinde Okçu Musa mahallesi sükkânından Osman Beşe 
b. el-Hâc Hasan mahfil-i kazâda işbu râfi‘ü’l-kitâb Halil b. Hasan nâm kimesne 
mahzarında ikrâr ve takrîr-i kelâm edip silk-i mülkümde münselik olup vilâyet-i 
Rumeli’nde İstarova kazâsına tâbi‘ Miran nâm karyede vâki‘ bir tarafdan yine 
benim âhar mülküm ve bir tarafdan Hasan mülkü ve bir tarafdan tasarrufum-
da olan tarla ve bir tarafdan tarîk-i âm ile mahdûd fevkānî bir bâb oda ve tah-
tında bir ahır ve bir sofayı müştemil mülk menzilimi tarafeynden îcâb ve kabûlü 
hâvî bey‘-i bâtt-ı şer‘iyye ile dört bin akçeye mezbûr Halil’e bey‘ ve temlîk ol dahi 
vech-i muharrer üzre iştirâ ve temellük ve kabûl eyledikden sonra yine karye-i 
mezbûre sınırı dâhilinde vâki‘ bir tarafdan Mehmed Beşe ( ) tasarrufunda olan 
tarla ve bir tarafdan benim tasarrufumda olan âhar tarla ve bir tarafdan menzil-i 
mezbûr ve bir tarafdan tarîk-i âm ile mahdûd taht-ı tasarrufumda olan bir kıt‘a 
tarlamın hakk-ı tasarrufunu bin akçe bedel mukābelesinde ma‘rifet-i sâhib-i arz 
ile merkūm Halil’e ferâğ ve tefvîz ol dahi vech-i meşrûh üzre tefevvuz ve kabûl 
eyledikden sonra semen-i mezbûru ile bedel-i mersûm ki cem‘an beş bin akçe-
yi merkūm Halil’e hibe-i sahîha-i şer‘iyye ile hibe eyleyip zikr olunan menzil ile 
sâlifü’z-zikr tarlayı mahallinde zabt ve tasarrufa mezbûr Halil’i taslît eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Tahrîren fi’l-yevmi’s-sâbi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: Evranos b. Ali, Mustafa b. Ali, Osman b. Mustafa, Hüseyin b. Os-
man, Mehmed b. Hasan, Abdi b. Mehmed, Mustafa b. Receb, Âbid b. Mustafa ve 
gayruhüm.

185 [24a-3] Ali Reis’in kölesini bulan Mehmed b. Abdullah’ın köleyi üç ay 
yanında tuttuğunu itiraf etmesi
Mahmiye-i Galata’da bi’l-fi‘l voyvoda ve zâbit-i  avâbık olan fahrü’l-a‘yân Siya-
vuş  Ağa b. Abdülmennân’ın kethüdâsı  ve husûs-ı âti’z-zikre tarafından vekîl-i 
müsecceli olan bâ‘isü hâze’l-kitâb İsmail Ağa b. Yusuf mahfil-i kazâda mahmiye-i 
mezbûre müzâfâtından kasaba-i Kasımpaşa’da Küçük Piyâle Paşa mahallesi 
sükkânından Mehmed b. Abdullah nâm kimesne mahzarında üzerine da‘vâ ve 
takrîr-i kelâm edip kadîmden bu âna değin mevâlîlerinden ibâk eden memâliki 
buldukları yerde ahz eden kimesneler emâneten müvekkilim müşârün-ileyhe 
teslîm ede gelmişler iken merkūm Mehmed hâzır bi’l-meclis Ali Reis’in mülkünde 
iken târih-i kitâbdan üç ay mukaddem ibâk eden işbu orta boylu açık kaşlı gök elâ 
gözlü Rusiyyetü’l-asl hâzıra bi’l-meclis olan Demirhan bt. Abdullah nâm câriye-i 
memlûkesini Okmeydanı nâm mahalde ahz eyledikde mu‘tâd üzre mezbûreyi mü-
vekkilim müşârün-ileyhe teslîm etmeyip menzilinde üç ay mikdârı alıkomuşdur 
suâl olunup takrîri tahrîr olunmak matlûbumdur dedikde gıbbe’s-suâl merkūm 
Mehmed cevâbında fi’l-vâki‘ câriye-i mevsûfe-i mezbûreyi üç ay mukaddem zikr 
olunan Okmeydanı’nda ahz edip voyvoda-i mûmâ-ileyhe haber etmeksizin kendi 
menzilime götürüp târih-i kitâba gelince değin mezbûreyi menzilimde alıkoydum 
deyû bi tav‘ihî ikrâr ve i‘tirâf etmeğin mâ vaka‘a bi’t-taleb ketb olundu.
Hurrire fi’l-yevmi’l-hâmis min Şevvâli’l-mükerrem li sene selâse ve seb‘în ve elf
Şuhûdü’l-hâl: Es-Seyyid Mehmed Efendi b. es-Seyyid Ali, Eyüb Ağa b. el-Bevvâb, 
Ramazan b. Ali, Mustafa b. Receb, Muharrem b. Receb, Âbid b. Mustafa, Hüseyin 
b. Mirza.

186 [24a-4] Himmet b. Sefer’in tüccar Mustafa b. Şaban’a olan borcu 
ödediğinin ortaya çıkması
Tüccâr tâifesinden es-Seyyid Mustafa b. Şaban nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Himmet b. Sefer nâm kimesne mahzarında 
üzerine da‘vâ ve takrîr-i kelâm edip bundan akdem mezbûr Himmet’e her kantarı 
ikişer yüz yetmiş akçeden cem‘an sekiz yüz kırk altı akçe, üç kantar on dört lüd-
re incirini bey‘ ve teslîm ol dahi iştirâ ve tesellüm eyledikden sonra semeni olan 
meblağ-ı mezbûrun beşer yüz yetmiş altı akçesini yedinden ahz ü kabz edip iki 
yüz yetmiş akçe hakkım zimmetinde kalmışdır hâlâ taleb ederim suâl olunsun de-
dikde gıbbe’s-suâl mezbûr Himmet cevâbında müdde‘î-i mezbûrdan vech-i mu-
harrer üzre ancak iki kantar on dört lüdre inciri cem‘an beşer yüz yetmiş altı ak-
çeye iştirâ ve tesellüm ve def ‘-i semen-i mezkûr etmişidim, ziyâde bir kantar incir 
iştirâsını inkâr edicek müdde‘î-i mezbûrdan ziyâde müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin fi’l-hakīka 
müdde‘î-i mezbûrdan minvâl-i muharrer üzre iki kantar on dört lüdre incirden 
ziyâde bir kantar incir dahi iştirâ ve tesellüm etmeyip ve ol cihetden müdde‘î-i 
mezbûre iki yüz yetmiş akçe zimmetinde deyni olmadığına mezbûr Himmet’e 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etme-
ğin mûcebiyle müdde‘î-i mezbûra bilâ-beyyine bî-vech ta‘arruzdan men‘ birle mâ 
vaka‘a bi’t-taleb ketb olundu.
Hurrire fi’l-yevmi’s-sâbi‘ min Şevvâli’l-mükerrem sene 1073
Şuhûdü’l-hâl: Eyüb Bey b. Ser-muhzırân, Mustafa Çelebi b. Receb, Derviş b. Sinan, 
Hüseyin b. Abdullah, es-Seyyid Halil b. es-Seyyid Mehmed, Mehmed Beşe b. İsa 
ve gayruhüm.







187 [24b-1] Belkıs bt. Abdullah’ın vakıf dükkân arsasının 
kullanımını devrettiği Hüseyin’in Çelebi ile temessük akçesi 
hususunda sulh olduğu
Mahrûsa-i Galata hâricinde Müeyyedzâde mahallesinde sâkine Belkıs bt. Ab-
dullah nâm hâtun tarafından meblağ-ı âti’l-beyânı da‘vâ ve taleb ve lâzım gelir-
se sulhe vekîl olup mezbûrenin verâsetini ma‘rifet-i şer‘iyye ile ârifân olan Hü-
seyin b. Mirza ve Emrullah b. Mehmed nâm kimesne işhâdlarıyla ile mahzar-ı 
hasm-ı câhidde şer‘an vekâleti sâbite olan el-Hâc Cafer b. Yakub nâm kimesne 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb el-Hâc Hüseyin Çelebi 
b. el-Hâc Mehmed nâm kimesne mahzarında bi’l-vekâle ikrâr ve takrîr-i kelâm 
edip müvekkile-i merkūmenin taht-ı tasarrufunda olup Karaköykapısı kurbun-
da vâki‘ lede’l-ahâlî ve’l-cîrân ma‘lûmü’l-hudûd vakıf muhterik dükkân arsası-
nı mezbûr el-Hâc Hüseyin Çelebi’ye ma‘rifet-i mütevellî ile yedi bin akçe bedel 
mukābelesinde hakk-ı tasarrufunu ferâğ ve tefvîz ol dahi vech-i muharrer üzre te-
fevvuz ve kabûl edip bedel-i ferâğ olan meblağ-ı merkūmu müvekkile-i mezbûre 
bi’t-tamâm ahz ü kabz eyledikden sonra vakf-ı mezbûrun mütevellîsi olup gāib 
ani’l-meclis Ali Çelebi nâm kimesneye merkūm el-Hâc Hüseyin Çelebi’nin emri 
ile müvekkile-i merkūme temessük akçesi olmak üzre mütevellî-i merkūme dört 
yüz akçe def ‘ ve teslîm etmekle meblağ-ı merkūmu vekâlet-i mahkiyem hase-
biyle mezbûrdan da‘vâ ve taleb eylediğimde ol dahi inkâr etmekle beynimizde 
münâza‘ât-ı kesîre vâkı‘a olmuşdu. El-hâletü hâzihî vesâtat-ı muslihîn ile da‘vâ-yı 
mezkûrumdan merkūm el-Hâc Hüseyin Çelebi beni üç yüz akçe üzerine inşâ-i 
akd-i sulh eyledikde ben dahi vekâleten sulh-i merkūmu kabûl ve bedel-i sulh 
olan meblağ-ı mezbûru merkūm el-Hâc Hüseyin Çelebi’[den] bi’t-tamâm ve’l-
kemâl ahz ü kabz eyledim ba‘de’l-yevm meblağ-ı bâkī da‘vâsından merkūm el-Hâc 
Hüseyin Çelebi’nin zimmetinde ibrâ-i âmm-ı kātı‘ü’n-nizâ‘la ibrâ ve iskāt eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’s-sâdis min Şevvâli’l-mükerrem li sene selâse ve seb‘în ve elf
Şuhûdü’l-hâl: Kethüdâ Kenan Ağa b. Abdullah, Mustafa Çelebi b. Receb, Eyüb 
Ağa b. Ahmed, Mehmed Çelebi b. Abdi, Muharrem b. Receb, Musa b. Receb, Em-
rullah b. Mehmed, Hüseyin b. Abdullah ve gayruhüm mine’l-huzzâr.

188 [24b-2] Rogate v. Yako’nun câriyesi Dora’yı sözleşme 
gereği âzat etmesi
Mahmiye-i Galata’da sâkin Sinyora cemâ‘atinden Rogate v. Yako nâm yahudi 
meclis-i şer‘-i hatîr-i lâzımü’t-tevkīrde kendiye rıkkıyyetini mu‘terife olan işbu 
orta boylu açık kaşlı gök elâ gözlü Rusiyyetü’l-asl bâ‘isetü hâzihi’l-vesîka Dora bt. 
Yuvan nâm câriye-i memlûkesi mahzarında ikrâr ve takrîr-i kelâm edip mevsûfe-i 
mezbûre yedinden dört bin üç yüz akçe ahz ü kabz eylediğimden sonra meblağ-ı 
mezbûr üzerine mevsûfe-i merkūmeyi tahrîr ve i‘tâk ve zümre-i harâir-i asliyyâta 
idrâc ve ilhâk eyledim ba‘de’l-yevm mevsûfe Dora sâir harâir-i asliyyât gibi hürre 
olup üzerinde velâ-i şer‘iyyeden gayrı hakkım kalmadı dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin min Şevvâli’l-mükerrem li sene 1073
Şuhûdü’l-hâl: El-Hâc Mehmed b. Receb, el-Hâc Mehmed b. Ali, Ahmed Çelebi b. 
Mustafa, Mustafa Çelebi b. Sinan, İbrahim Çelebi b. Mehmed, Musa b. Receb, Hü-
seyin b. Mirza, Yusuf b. Ramazan ve gayruhüm.

189 [24b-3] İsa Beşe b. Yusuf ’un Ali Reis b. Abdullah’a olan 
borcunu ödemesi
Sefîne reislerinden işbu râfi‘ü’l-kitâb Ali Reis b. Abdullah mahfil-i kazâda 
habbâz tâifesinden İsa Beşe b. Yusuf mahzarında üzerine da‘vâ ve takrîr-i kelâm 
edip mezbûr İsa Beşe zimmetinde beynimizde keyli ma‘lûm buğday semenin-
den yedi bin iki yüz akçe hakkım olmağla bin elli dokuz târihi senesi Şevvâli’l-
mükerremi’nin on beşinci gününde Galata mahkemesinde nâibü’ş-şer‘-i şerîf olan 
Ahmed Efendi b. Abdülhalim huzûrunda meblağ-ı mezbûru merkūm İsa’dan ta-
leb ve da‘vâ eylediğimde ol dahi meblağ-ı mezbûra vech-i muharrer üzre bana 
vâcibü’l-edâ deyni olduğunu ikrâr etmekle suâl olunup meblağ-ı mezbûrun alıve-
rilmesi murâdımdır deyû nâib-i müşârün-ileyhin imzâsıyla mümzât ve hatmi ile 
mahtûme ve târih-i merkūm ile müverraha hüccet-i şer‘iyye ibrâz edip merkūm 
İsa Beşe’nin muvâcehesinde feth ve kırâat olundukda mazmûnu min külli’l-vücûh 
takrîr-i meşrûhuna muvâfık ve müdde‘âsın nâtık bulunmağın merkūm İsa Beşe 
istintâk olundukda mazmûn-ı hüccet-i merkūmeyi bi’l-külliyye münkir olma-
ğın müdde‘î-i mezbûrdan mazmûn-ı hüccet-i mezbûreyi mübeyyine beyyine 
taleb olundukda hüccet-i merkūmenin zeylinde muharrerü’l-esâmî olan udûl-i 
müslimîn Zülfikār b. İbrahim ve Hüseyin b. Mirza nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-vâki‘ merkūm İsa 
Beşe târih-i mezbûrda nâib-i mûmâ-ileyh huzûrunda beynlerinde ma‘lûm buğ-
day semeninden zimmetinde yedi bin iki yüz akçe müdde‘î-i mezbûre vâcibü’l-
edâ deyni olduğunu bizim huzûrumuzda ikrâr eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de gıbbe ri‘âyeti şerâiti’l-kabûl şehâdetleri makbûle olmağın mûcebiyle meblağ-ı 
mezbûru müdde‘î-i merkūm Ali Reis’e edâ ve teslîme mezbûr İsa Beşe’ye tenbîh 
birle mâ vaka‘a bi’t-taleb ketb olundu.
Fi’l-yevmi’l-ışrîn min şehri Ramazâni’l-mübârek li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Emrullah b. Mehmed, Siyavuş b. 
Abdullah ve gayruhüm mine’l-huzzâr.

190 [25a-1] Sâliha bt. Abdullah’ın amcasının oğlu Osman Ağa’dan başka 
vârisi olmadığını kayıt altına alması
Husûs-ı âti’l-beyânın mahallinde tahrîri iltimâs olmağın küttâb-ı mahkeme-i 
şer‘iyyeden mevlânâ Nasuh Efendi b. Yusuf irsâl olunup ol dahi zeyl-i kitâbda 
mastûrü’l-esâmî olan müslimîn ile mahmiye-i Galata hâricinde Hoca Ali mahal-
lesinde vâki‘ Sâliha bt. Abdullah nâm hâtunun sâkine olduğu menzile varıp akd-i 
meclis-i şer‘-i şerîf eyledikde mezbûre Sâliha Hâtun meclis-i ma‘kūd-ı mezbûrda 
işbu râfi‘ü’l-kitâb Osman Ağa b. Abdullah nâm kimesne mahzarında bi tav‘ihâ 
ikrâr-ı tâm ve takrîr-i kelâm edip mezbûr Osman Ağa li ebeveyn ammim oğlu 
ve usûbet-i nesebiyye cihetinden hasren vârisimdir, bi emrillâhi’l-meliki’l-müte‘âl 
vefâtımdan sonra terekeme mezbûr Osman Ağa’dan gayrı müstehıkk-ı âhar yok-
dur dedikde gıbbe’t-tasdîki’ş-şer‘î vâki‘ hâli mevlânâ-yı mezkûr mahallinde tahrîr 
ve ba‘de ma‘an irsâl olunan Musa Bölükbaşı ibney Receb ve Emrullah b. Mehmed 
nâm kimesneler ile meclis-i şer‘a gelip alâ vukū‘ihî inhâ ve takrîr etmeğin mâ 
hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf min 
hicretin men lehü’l-izzü ve’ş-şeref
Şuhûdü’l-hâl: Ahmed Efendi b. Abdullah el-İmâm, Hasan Beşe b. Ali el-Yesârî, el-
Hâc Hamza b. Ali, Siyavuş b. Abdullah, Mehmed Halîfe b. Emrullah el-Müezzin, 
Mehmed Çelebi b. Şaban ve gayruhüm mine’l-huzzâr.

191 [25a-2] Borçlu olarak ölen Boşnak Ömer Beşe’nin alacaklılarının vasî 
Yusuf Çavuş’dan borçlarını tahsil ettikleri
Vilâyet-i Anadolu’da Ezine kazâsına tâbi‘  Gümüş nâm karye sükkânından olup 
düyûnu terekesini müstağraka iken bundan akdem bilâd-ı âharda fevt olan Boş-
nak Ömer Beşe b. ( ) muhallefâtını ba‘de’l-kabz bey‘a ve düyûnunu edâya kıbel-i 
şer‘den vasî nasb olunan dergâh-ı âlî yeniçerileri çavuşlarından fahrü’l-a‘yân Yu-
suf Çavuş b. Murad mahfil-i kazâda mahrûsa-i İstanbul hısnı ebvâbından Cebeali-
kapısı dâhilinde vâki‘ Gül câmi‘i kurbunda sâkin el-Hâc Mahmud Ağa b. Hüseyin 
ve Ali Bey b. İbrahim ve Ali Çelebi b. Mustafa nâm kimesneler mahzarlarında bi’l-
vesâye ikrâr ve takrîr-i kelâm edip müteveffâ-yı mezbûrun muhallefâtından olup 
karye-i merkūmede vâki‘ bir tarafdan arsa-i hâliye ve etrâf-ı selâsesi tarîk-i âm ile 
mahdûd hâriciyyesinin bir bâb fevkānî ve bir bâb tahtânî odalar ve dâhiliyyesinde 
iki bâb fevkānî ve iki bâb tahtânî odalar ve eşcâr-ı müsmireyi hâviye muhavvata ve 
fırın müştemil mülk menzilini ve nefs-i Kuşadası’nda hân kurbunda vâki‘ ahâlîsi 
beyninde hudûdu ma‘lûm fevkānî bir oda ve tahtında bir ahırı müştemil mülk 
menzilini ve karye-i merkūme sınırı dâhilinde vâki‘ lede’l-ahâlî ma‘lûmü’l-hudûd 
bir kıt‘a mülk bağını ve yine karye-i mezbûre kurbunda ceryân eden Alacasuyu 
demekle ma‘rûf nehir üzerinde dâir bir buçuk göz mülk değirmeni semen-i mi-
silleri ile bey‘a ve semenini kabza ve düyûnunu edâya kıbel-i şer‘den me’zûn ol-
duğundan sonra zikr olunan menziller ile bağ ve değirmeni mezbûrûn el-Hâc 
Mahmud Ağa ve Ali Bey ve Ali Çelebi’ye safka-i vâhide ile dört yüz elli dokuz 
kıt‘a riyâlî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve temlîk anlar dahi ale’l-iştirâki’s-seviy iştirâ ve temellük ve kabûl eyledikle-
rinden sonra semeni olan meblağ-ı mezbûru merkūmûnun müteveffâ-yı mezbûr 
zimmetinde cihet-i karzdan olan cem‘an dört yüz elli dokuz kıt‘a merkūmü’l-vasf 
guruş düyûn-ı müsbetelerine takās edip anlar dahi mukāssa ve kabûl eyledik de-
diklerinden sonra mebî‘ât-ı mezkûrâtı mahallerinde kabza merkūmûnu taslît ey-
ledim dedikde gıbbe’t-tasdîki’ş-şer‘î merkūmûn el-Hâc Mahmud Ağa ve Ali Bey 
ve Ali Çelebi meclis-i şer‘de râfi‘u hâze’l-kitâb müşârün-ileyh Yusuf Çavuş mah-
zarında her biri ikrâr ve takrîr-i kelâm edip müteveffâ-yı mezbûr Ömer Beşe 
zimmetinde yedlerimize verdiği mümzâ ve mahtûm deyn temessükü mûcebince 
cihet-i karzdan olan cem‘an dört yüz elli dokuz kıt‘a mezbûrü’n-na‘t guruş dey-
nimizi vasiyy-i merkūm muvâcehesinde vech-i şer‘î üzre isbât etmekle vasiyy-i 
merkūm düyûn-ı müsbetemiz mukābelesinde menzileyn-i mezbûreyn ile sâlifü’z-
zikr bağ ve değirmeni dört yüz elli dokuz kıt‘a riyâlî guruşa iştirâk-i seviy üzre 
bize bâtten bey‘ ve temlîk edip biz dahi vech-i muharrer üzre iştirâ ve temellük 
ve semeni olan meblağ-ı mezbûru müteveffâ-yı merkūm zimmetinde olan deyn-i 
mezkûrumuza takās biz dahi mukāssa ve kabûl eyleyip min ba‘d deynimiz olan 
meblağ-ı mezbûrdan müteveffâ-yı merkūmun muhallefâtını kabz edip mezbûr 
Yusuf Çavuş yedinde bir akçe ve bir habbe hakkımız kalmamışdır dediklerinde 
isre’t-tasdîki’l-mu‘teber mâ vaka‘a bi’t-taleb ketb olundu.
Hurrire fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: El-Hâc Hasan b. Mehmed Güzelhisarî, Mehmed Beşe b. el-Hâc Ah-
med, Hasan b. Receb Ser-bölük, Eyüb Ağa b. el-Bevvâbü’s-sultânî, Mustafa Çelebi 
b. Receb, Âbid b. Mustafa ve gayruhüm.

192 [25a-3] Mehmed Beşe’nin bazı eşyalarını Musa b. Ali’ye emanet edip 
seferde ölürse Kara Mustafa Paşa Camii imamına meşruta kılması
Mahmiye-i [Galata]’da Sultan Bayezid mahallesinde sâkin dellâk tâifesinden Meh-
med Beşe b. Hüseyin nâm râcil meclis-i şer‘-i hatîr-i lâzımü’t-tevkīrde işbu râfi‘ü’l-
vesîka Musa b. Ali mahzarında ikrâr ve takrîr-i kelâm edip işbu sene-i mübârekede 
bana sefer iktizâ etmeğile silk-i mülkümde münselik olan eşyâmdan tahmînen iki 
bin altı yüz akçe kıymetli bir cedîd iskarlet benefşe dîvânî dolamam ile bin beş 
yüz akçe kıymetli sîm yüklüklü bir yeniçeri keçeyi ve dört yüz akçe kıymetli bir 
çift kırmızı sâye ve bir çakşırımı ve dört yüz akçe kıymetli bir beyaz muhattemi 
mezbûr Musa’nın yedine îdâ‘ ve teslîm edip ol dahi vech-i muharrer üzre istîdâ‘ 
ve tesellüm ve yedimden kabz eyledi dedikde gıbbe’t-tasdîki’ş-şer‘î mezbûr Meh-
med Beşe meclis-i mezkûrda i‘âde-i kelâm edip bi emrillâhi te‘âlâ eğer ben mezbûr 
Musa’ya mülâkī olmazdan mukaddem sefer-i mezbûrda vefât edersem eşyâ-i 
merkūme ma‘rifet-i hâkimü’ş-şer‘le semen-i misline bey‘ olundukdan sonra se-
menleri olan meblağ yed-i âdil ile istirbâh olunup hâsıl olan gallesi yine mahalle-i 
mezbûrede vâki‘ Kara Mustafa Paşa câmi‘-i şerîfinde imâm olanlara verilip anlar 
dahi mukābelesinde beher yevm kable salâti’l-mağrib bir sûre-i Mülk tilâvet edip 
sevâbını rûhuma ihdâ edeler dedikde mâ vaka‘a bi’t-taleb ketb olundu.
Hurrire fi’l-yevmi’s-sâbi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa Efendi b. el-İmâm, Mehmed Efendi b. Süleyman Nâib-i si-
cil, Abdülkādir Ağa b. el-Muhtesib, Ahmed Yazıcı b. Mehmed, Mustafa Beşe b. 
Sinan, Ali Beşe b. el-Mübâşir, Mehmed b. Abdullah Dellâl, Mustafa Beşe b. Sinan, 
Mehmed Efendi b. Bâli el-Bevvâb-ı sultânî.

193 [25b-1] Kenan isimli kölenin Atanaş v. Dimitri’ye ait olduğunun 
sabit olması
Mahrûsa-i Galata’da Sultan Bayezid mahallesinde sâkine hâmilü hâzihi’s-sifr Ata-
naş v. Dimitri nâm zimmî mahfil-i kazâda mahrûsa-i merkūmede bi’l-fi‘l voyvoda 
ve zâbit-i avâbık olan umdetü’l-emâcid ve’l-a‘yân Siyavuş Ağa b. Abdülmennân 
kethüdâsı ve tarafından husûs-ı âti’l-beyâna vekîl-i sâbitü’l-vekâlesi olan İs-
mail Bey b. Abdurrahman nâm kimesne mahzarında üzerine da‘vâ ve takrîr-i 
kelâm edip târih-i kitâbdan beş sene mukaddem abd-i memlûküm olup küfrü 
hâlinde iken ibâk eden işbu uzun boylu çatık kaşlı sarı elâ gözlü Rusiyyü’l-asl 
Kenan nâm mühtedîyi hâlâ voyvoda-i mûmâ-ileyh yedinde buldum taleb ede-
rim vekîl-i mezbûrdan suâl olunup bana teslîme tenbîh olunmak matlûbumdur 
dedikde gıbbe’s-suâl vekîl-i mezbûr cevâbında fi’l-vâki‘ müvekkil-i mûmâ-ileyh 
mevsûf-ı merkūmu mukaddemâ ahz eylediğini ikrâr mezbûr Kenan müdde‘î-i 
merkūmun abd-i memlûkü olup mülkünde iken ibâk eylediğini inkâr edicek 
müdde‘î-i mezbûrdan müdde‘âsını mübeyyine beyyine taleb olundukda udûl-i 
müslimînden olup mahrûsa-i mezbûre hâricinde vâki‘ Müeyyedzâde mahalle-
si sükkânından Fazlı Beşe b. el-Hâc Kasım ve el-Hâc Mehmed b. Hüseyin nâm 
kimesneler li ecli’ş-şehâde meclis-i şer‘a hâzırân olup isre’l-istişhâd fi’l-hakīka 
mevsûf-ı merkūm Kenan müdde‘î-i mezbûr Atanaş’ın abd-i memlûkü olup târih-i 
merkūmun mülkünde iken ibâk etmişdir. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri makbûle oldukdan sonra mevsûf-ı merkūm Ke-
nan âhara bey‘ veya hibe veyâhud vücûh-i şer‘iyyeden bir vecihle mülkünden 
ihrâc etmediğine müdde‘î-i merkūma ityân-ı yemîn teklîf olundukda ol dahi alâ 
vefki’l-mes’ûl yemîn billâhi’llezî enzele’l-İncîlee alâ İsa -aleyhi’s-selâm- etmeğin 
mûcebiyle mevsûf-ı merkūm Kenan müdde‘î-i merkūma teslîme vekîl-i mezbûra 
tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sâmin‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: El-Hâc Mehmed b. Abdullah, Ebûbekir Beşe b. Musli, Mustafa b. 
Receb, Ahmed Yazıcı b. Mehmed, Mustafa b. Receb.

194 [25b-2] Ölen Meryem bt. Hasan’ın eşi Bayram Beşe’de olan 
terekesinden kardeşi Osman’ın kendisine ait hissesini aldığı
Vilâyet-i Anadolu’da Akçaşehir kazâsına tâbi‘ Avcılar nâm karye sâkinelerinden 
iken bundan akdem müteveffât olan Meryem bt. Hasan nâm hâtunun verâseti 
zevc-i metrûkü Bayram’a ve li ebeveyn karındaşı Osman ve sulbiye kebîre kızı 
Şehri’ye münhasıra olduğu şer‘an zâhir ve müte‘ayyin oldukdan sonra mezbûr Os-
man meclis-i şer‘-i hatîr-i lâzımü’t-tevkīrde tereke-i müteveffât-ı mezbûre vâzı‘ü’l-
yed olan zevci mezbûr Bayram Beşe mahzarında ikrâr ve takrîr-i kelâm edip ka-
rındaşım müteveffât-ı mezbûrenin cemî‘-i muhallefâtından zevci mezbûr Bayram 
Beşe yedinde olan cemî‘-i muhallefâtından bana isâbet eden hisse-i şer‘iyyem 
mukābelesinde mezbûr Bayram Beşe yedinden yirmi beş kıt‘a riyâlî guruş ahz 
ü kabz edip tereke-i müteveffât-ı mezbûre müte‘allika âmme-i da‘vâdan mezbûr 
Bayram Beşe’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledi de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Şevvâli’l-mükerrem li sene selâse ve seb‘în ve elf
Şuhûdü’l-hâl: Şükrullah b. Mustafa, Resul b. Abdi, Hüseyin b. İsmail, Mehmed b. 
Ali, Osman b. Yusuf, Mehmed b. ( ), Mustafa b. Receb.

195 [25b-3] Ramazan b. Abdullah’ın Ali Reis b. Mehmed’e borcu 
olduğunu kabul etmesi
İşbu râfi‘ü’l-kitâb Ali Reis b. Mehmed nâm kimesne mahfil-i kazâda Kürkçü 
tâifesinden Ramazan b. Abdullah nâm kimesne mahzarında üzerine da‘vâ ve 
takrîr-i kelâm edip mezbûr Ramazan zimmetinde cihet-i karz-ı şer‘îden üç bin do-
kuz yüz kırk akçe hakkım olup taleb eylediğimde vermede ta‘allül eder suâl olunup 
alıverilmesi matlûbumdur dedikde gıbbe’s-suâl merkūm Ramazan cevâbında fi’l-
vâki‘ müdde‘î-i merkūm Ali Reis’e cihet-i merkūmdan zimmetinde üç bin dokuz 
yüz kırk akçe lâzımü’l-edâ ve vâcibü’l-kazâ deynim vardır deyû ikrâr ve i‘tirâf et-
meğin alâ mûceb-i i‘tirâfihî meblağ-ı mezbûru edâsıyla merkūm Ramazan’a ilzâm 
olunup mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: Es-Seyyid Mehmed Kapudân b. es-Seyyid Mansur, Eyüb Ağa b. Ah-
med, Mustafa b. Receb, Ahmed Yazıcı b. Mehmed ve gayruhüm mine’l-huzzâr.

196 [25b-4] Mihri bt. Abdi’nin eşi Mehmed b. Abdullah’tan 
boşanması
Vilâyet-i Anadolu’da vâki‘ Onikidîvân kazâsına tâbi‘ Durak nâm karyede sâkine 
Mihri bt. Abdi nâm hâtun tarafından hul‘-ı âti’l-beyânı ikrâra kabûlünü merkūma 
vekâletle vekîl olup Oruc b. Feyzullah ve Receb Reis b. Mehmed nâm kimesne-
ler şehâdetleri ile mahzar-ı hasm-ı câhidde şer‘an vekâleti sâbite olan fahrü’l-
müderrisîn Osman Efendi b. Abdülhalim nâm kimesne meclis-i şer‘-i hatîr-i 
lâzımü’t-tevkīrde sâhibü hâze’l-kitâb Mehmed b. Abdullah nâm kimesne mah-
zarında bi’l-vekâle ikrâr ve takrîr-i kelâm edip mezbûr Mehmed müvekkile-i 
mezbûre Mihri Hâtun’un zevci olup lâkin beynlerinde hüsn-i zindegâne olma-
mağla mezbûr Mehmed’in zimmetinde mütekarrir ve ma‘kūdun aleyh olan iki bin 
akçe mehr-i müeccelden ve nafaka-i iddet-i ma‘lûme ve me’ûnet-i süknâsından 
fâriğa olmak üzre mezbûr Mehmed ile vekâlet-i mahkiyem hasebiyle muhâla‘a-i 
sahîha-i şer‘iyye ile muhâla‘a edip ol dahi vech-i muharrer üzre hul‘-ı merkūmu 
kabûl eyledikden sonra zevciyyete müte‘allika olan âmme-i de‘âvîden her biri 
âharın zimmetini ibrâ-i âmm-ı kātı‘ü’n-nizâ‘ ile ibrâ ve iskāt eyledik dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Muharrem Efendi b. İbrahim, Ahmed Yazıcı b. Mehmed, Bayram 
Beşe b. İlyas, Şaban b. Receb, Yusuf b. Hızır, Zülfikār b. İbrahim, Emrullah b. ( ) ve 
gayruhüm mine’l-huzzâr.

197 [26a-1, Arapça] Dilber Hatun’un evini vakfettiği
Âti’z-zikr vakfiye ve şurûtu huzûrumda vuzûh bulup tebeyyün etmişdir. Ben de 
asl-ı vakfın ve şurûtunun husûsan ve umûmen lüzûmuna vech-i muharrer üzre 
hükm ettim. Galata ve Havâss-ı Kostantıniyye kadısı el-fakīr Abdullah b. Lütful-
lah. -ufiye anhümâ-.
Elhamdülillâhi ve’s-salâtü alâ nebiyyihî ve alâ âlihî ve eshâbih. Ammâ ba‘d, işbu 
mazmûnunda vakıf ikrârından bahseden sahîh ve şer‘î bir hüccetdir. Dâhil-i 
mahmiye-i Galata mahallâtından Bereketzâde mahallesinde sâkine olan Dilber 
Hâtun bt. Abdullah nâm hâtun meclis-i şer‘-i şerîf ve mahfil-i dîn-i münîfe hâzıra 
olup işbu vakıf ikrârının kendisinden sudûruna kadar sâhibi ve mâliki olduğu, 
elinde ve taht-ı tasarrufunda bulundurduğu, sâhilde vâki‘ Azebkapısı hâricinde 
kâin iki tarafdan Ayasofya-i kebîr vakfı, bir tarafdan deryâ ve diğer tarafdan da 
tarîk-i âm ile mahdûd bulunan, tûlü sekiz zirâ‘, arzı beş zirâ‘ mikdârındaki arz-ı 
hâliye içindeki menzilini niyet-i hâlisa ve taviyye-i sâfiye üzre hasbeten lillâhi’l-
azîm ve taleben li merzâti rabbihi’r-rahîm yevme lâ yenfe‘u mâlün velâ benûn illâ 
men etallâhe bi kalbin selîm, haps edip vakf ettiğini ikrâr ve i‘tirâf eyledi. Sonra 
vakfiye şurûtunda tebdîl ve tağyîri ve tevliyyeyi evvelâ müddet-i hayâtınca kendi-
sine şart etti. Kendisinden sonra ise Bereketzâde’nin binâ ettiği mahalle-i mezbûre 
mescidine imâm olacak kimesneye her gün dilediği bir vakit sûre-i Mülk’ü oku-
yup sevâbını rûhuna hediye etmesi üzre şart etti vâkıfe-i merkūme sonra menzil-i 
mezbûru tescîl maksadıyla mütevellî nasb ettiği imâm Şerefeddin b. Nurullah 
nâm kimesneye teslîm etti. O da tesellüm eyledi vâki‘ ikrâr, mütevellî-i merkūm 
tarafından bi’l-muvâcehe tasdîk edildi. Hâl bu minvâl üzre iken vâkıfe-i mezbûre, 
İmâm-ı A‘zam ve hümâm-ı akdem Ebû Hanife el-Kûfî’nin vakf-ı akārın adem-i 
lüzûmu ictihâdına mütemessiken vakf-ı mersûmundan rücû‘ edip mülkiyyetine 
i‘âdesini taleb etti. Mütevellî-i mezbûr ise ba‘zı eimme-i müctehidîn -rıdvânullâhi 
te‘âlâ aleyhim ecma‘în- indinde vakf-ı akārın lâzım olduğunu ifâde ve mu‘âraza 
edip redden imtinâ‘ eyledi. Muhâsama edip hâkim-i muvakki‘ a‘lâ hâze’l-kitâb 
huzûrunda murâfa‘a olunduklarında hâkim-i mûmâ-ileyh mütevellî cihetinin 
re’yini evlâ ve ercah gördü ve eimme-i ihtiyârın -aleyhim rahmetullâhi’l-meliki’l-
gaffâr- kavli üzre vakf-ı mezbûrun ve mazmûnundaki şurût ve kuyûdun umûmen 
ve husûsen sıhhatine ve lüzûmuna hükm etti. Menzil-i mezbûr bu sûretle tebdîl 
ve tağyîri bi vechin mine’l-vücûh ve sebebin mine’l-esbâb câiz olmayacak şekil-
de lâzım bir vakıf hâline geldi. “Fe-men beddelehû ba‘de mâ semi‘ahû fe-innemâ 
ismuhû ale’llezîne yübeddilûnehû vallâhu semî‘un alîm” ve ecrü’l-vâkıfı ale’l-
cevâdi’l-kerîm.
Cerâ zâlike ve hurrire fi’l-yevmi’s-sânî mine’l-Muharremi’l-harâm sene seb‘a ve 
seb‘în ve tis‘a mi’e.
Şuhûdü’l-hâl: Mehmed Çelebi b. Şeyh Mehmed, Ahmed b. Abdullah, Keyvan b. 
Abdullah, el-Hâc Karagöz b. Abdullah, Durmuş b. Hamza, Halil b. İbrahim, Ha-
san b. Abdullah, el-Hâc Musa b. Ali, el-Hâc Mehmed b. Habib, mevlânâ Hüsam b. 
Mehmed el-Kâtib ve gayruhüm mine’l-hâzırîn







198 [26a-2] Ebûbekir b. Ramazan, Hanna ve Mikel’in Kıbrıs’tan 
Mehmed Reis gemisine yükledikleri keçiboynuzunu İstanbul’da 
teslim aldıkları
Tüccâr tâifesinden Ebûbekir b. Ramazan kendi tarafından asâleten ve Hanna ve 
Mikel nâm zimmîler taraflarından husûs-ı âti’l-beyânı ikrâra vekîl olup vekâleti 
hasm-ı şer‘î-i câhid mahzarında el-Hâc Ali b. Şehsuvar ve Mustafa b. Ahmed nâm 
kimesneler şehâdetleri ile şer‘an vekâleti sâbite oldukdan sonra vekâleten mahfil-i 
kazâda sefîne reislerinden işbu râfi‘ü’l-kitâb Mehmed Reis b. Mustafa mahza-
rında bi’l-asâle ve bi’l-vekâle ikrâr ve takrîr-i kelâm edip ben ve müvekkillerim 
mezbûrân Hanna ve Mikel cezîre-i Kıbrıs iskelesinde reis-i mezbûrun sefînesine 
navul ile üç yüz otuz beş kantar harnub vaz‘ ve tahmîl edip İstanbul’a geldiğimiz-
de reis-i merkūmun sefînesinde olan sâlifü’z-zikr harnubu ben ve müvekkilân-ı 
mezbûrân reis-i mezbûrun yedinden bi’t-tamâm ve’l-kemâl ahz ü kabz eyledik, 
min ba‘d üç yüz otuz beş kantar harnubdan reis-i mezbûrun yedinde bir nesne 
kalmamışdır dedikde gıbbe’t-tasdîki’ş-şer‘î mâ vaka‘a.
Fî 11 Şevvâl sene 1073
Şuhûdü’l-hâl: El-Hâc Ahmed b. Receb, Mehmed b. Abdullah, Veli b. İbrahim, 
Mehmed b. Osman, Mehmed b. ( ).

199 [26b-1] Mustafa Beşe b. Ali’nin Büyük Maltepe’deki bağını Covar 
b. Nikola’ya satması
Mahmiye-i Galata’da Câmi‘-i Kebîr mahallesinde sâkine Mustafa Beşe b. Ali nâm 
kimesne meclis-i şer‘-i hatîr-i lâzımü’t-tevkīrde işbu bâ‘isü’s-sifr Covar v. Nikola 
nâm zimmî muvâcehesinde ikrâr ve takrîr-i kelâm edip silk-i mülkümde münse-
lik olup medîne-i Üsküdar’a tâbi‘ Büyük Maltepe nâm karyede vâki‘ bir tarafdan 
Musli Kapudân bostanı ve bir tarafdan Maldersa nâm zimmî bağı ve iki tarafdan 
tarîk-i âmme ile mahdûd sekiz dönüm bir kıt‘a mülk bağı mezbûr Covar’a tara-
feynden îcâb ve kabûlü hâvî bey‘-i bâtt-ı sahîh-i şer‘î ile on sekiz bin fıddî râyic 
fi’l-vakt [akçeye] bey‘-i bât ve teslîm ol dahi vech-i muharrer üzre iştirâ ve tesel-
lüm ve kabûl eyledikden sonra semeni olan meblağ-ı mezbûr on sekiz bin akçeyi 
mezbûr Covar yedinden bi’t-tamâm ve’l-kemâl ahz ü kabz edip ba‘de’l-yevm zikr 
olunan bağ mezbûrun mülk-i müşterâsıdır keyfe mâ yeşâ’ ve yahtâr mutasarrıf ol-
sun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Ali b. Abdullah, Ahmed b. Abdullah, Mustafa b. Abdullah, Mehmed 
b. Murad, Receb b. Abdullah, Zülfikār b. İbrahim, Musa Beşe b. Hüseyin.







200 [26b-2] Ali b. Abdullah’ın fıtık ameliyatı için cerrah İstati’yle yaptığı 
sorumsuzluk anlaşması
Medîne-i Üsküdar’da hamam kurbunda sâkin Ali b. Abdullah meclis-i şer‘-i hatîr-i 
lâzımü’t-tevkīrde cerrâh tâifesinden İstati v. Yani nâm zimmî  muvâcehesinde 
ikrâr ve takrîr-i kelâm edip ben maraz-ı fıtıka mübtelâ  olup merkūm  İstati 
maraz-ı merkūma ilâcda ehil olmağın merkūm İstati ilâc ve timar için müddet-i 
ma‘lûme tamâmına değin sekiz yüz esedî akçe ücret ile nefsini bana îcâr ben dahi 
vech-i muharrer üzre istîcâr ve mu‘tâd üzre kasığımı şak edip münfetik olan mev-
zi‘ini kat‘ için merkūma emr eyledim eğer ben mezkûrun vech-i muharrer üzre 
şak ve kat‘ının sirâyeti sebebiyle fevt olursam dem ve diyetime müte‘allika olan 
da‘vâdan merkūm İstati’nin zimmetini ibrâ-i âmm-ı kātı‘ü’n-nizâ‘ ile ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Mustafa b. Ali, Siyavuş b. Abdullah, Emrullah b. 
Mehmed

201 [26b-3] Canıta v. Kostantin’in Duka Reis v. Preşkova’daki ziyade 
alacak iddiasını ispat için vakit istemesi
Mellâh tâifesinden işbu hâmilü’s-sifr Duka Reis v. Preşkova nâm zimmî mahfil-i 
kazâda Canıta v. Kostantin nâm zimmî muvâcehesinde üzerine da‘vâ ve takrîr-i 
kelâm edip merkūm Canıta’nın cihet-i karz-ı şer‘îden zimmetimde iki yüz yirmi 
esedî guruş hakkı olmağla meblağ-ı mezbûrun iki yüz esedî guruşu mukaddemâ 
yedimden ahz ü kabz edip bâkī yirmi esedî guruşdan zimmetimi ibrâ eyledikden 
sonra merkūm benden ziyâde kırk esedî guruş ahz etmişdir hâlâ ziyâde kabz ey-
lediği meblağ-ı merkūm mezbûrdan istirdâd ve taleb ederim suâl olunsun dedik-
de gıbbe’s-suâl merkūm Canıta cevâbında fi’l-hakīka mezbûr Duka Reis’in vech-i 
muharrer üzre zimmetinde bana deyni olan iki yüz yirmi guruş hakkımın iki yüz 
esedî guruşunu mukaddemâ yedinden ahz ü kabz edip bâkī yirmi esedî guruşdan 
dahi merkūmun zimmetini ibrâ ve iskāt eylediğimden mâ‘adâ kırk esedî guruş 
dahi ahz ü kabz eylemişidim lâkin sâlifü’z-zikr iki yüz yirmi esedî guruşdan gayrı 
merkūm Duka Reis’in zimmetinde seksen esedî guruş hakkım olmağla meblağ-ı 
mezbûrun mukaddemâ kırk esedî guruşunu yedinden ahz ve istîfâ edip kırk esedî 
guruş hakkım merkūm Duka Reis’in zimmetinde bâkī kalmağın makbûzum 
olan meblağ-ı merkūm kırk esedî guruşu müdde‘î-i mezbûrun yedinden hakkım 
olan meblağ-ı bâkī kırk esedî guruş mukābelesinde ahz ü kabz etmişdir deyicek 
gıbbe’l-istintâk müdde‘î-i mezbûr Duka Reis mezbûr Canıta’ya vech-i muharrer 
üzre an asl seksen esedî guruş deyni olduğunu münkir olucak merkūm Canıta’dan 
müdde‘âsını mübeyyine beyyine taleb olundukda ityân-ı beyyine için istimhâl et-
meğin mehl-i şer‘î ile imhâl olunup mâ vaka‘a bi’t-taleb ketb olundu.
Hurrire fi’l-yevmi’l-âşir min Şevvâli’l-mükerrem li sene selâse ve seb‘în ve elf
Şuhûdü’l-hâl: Mahmud Çavuş b. Mehmed el-Mübâşir, Mustafa Çelebi b. Receb, 
Muharrem b. Receb, Ali Beşe b. Musli, Ahmed Yazıcı b. Mehmed, el-Hâc Kenan 
b. Abdullah, çukadâr Ebûbekir Beşe b. Musli, Musa b. Receb, Zülfikār b. İbrahim.

202 [26b-4] Manolaki v. Dimitri’nin Yuvan isimli kölesini âzat etmesi
Mahmiye-i İstanbul’da Langa bostanı içinde vâki‘ Kâtib Kasım mahallesinde 
sâkin Manolaki v. Dimitri nâm zimmî mahfil-i şer‘-i kavîm vâcibü’t-tekrîmde 
kendiye rıkkını mu‘terif uzun boylu açık kaşlı sarı elâ gözlü Moskoviyyü’l-asl 
işbu râfi‘ü’s-sifr Yuvan v. Grodi nâm abd-i memlûkü muvâcehesinde ikrâr ve 
takrîr-i kelâm edip mevsûf-ı merkūm Yuvan’ı lâ li ivazin ‘âcil velâ li garazin âcil 
malımdan i‘tâk ve tahrîr eyleyip silk-i ahrâr-ı asliyyîne idrâc ve iltihâk eyledim 
ba‘de’l-yevm mevsûf-ı merkūm Yuvan sâir ahrâr-ı asliyyîn gibi hür olup üze-
rinde velâ-i şer‘îden gayrı hakkım kalmadı dedikde mâ vaka‘a bi’t-taleb ketb 
olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Ahmed Yazıcı b. Ömer, Mustafa b. Receb, Muharrem b. Receb, Musa 
b. Receb, Mehmed b. Hüseyin, çukadâr Ebûbekir b. Musli, Mahmud b. Çelebi.

203 [26b-5] Doğa’nın Moskov asıllı kölesi Lof v. Zafire’yi 
serbest bırakması
Sâbıkan Boğdan beyi iken bundan akdem hâlik olan Leopol nâm zimmînin 
mahrûsa-i İstanbul hısnı ebvâbından Fenerkapısı dâhilinde (  ) mahallesinde 
sâkine zevce-i metrûkesi Doğa bt. ( ) nâm nasrâniye tarafından i‘tâk-ı âti’z-zikri 
ikrâra vekîl olup Manolaki v. Dimitri ve Kiryaki v. Yorgi nâm zimmî şehâdetleri 
[ile] şer‘an vekâleti sâbite olan Yorgi v. Dimitri nâm zimmî mahfil-i kazâda 
müvekkile-i mezbûreye rıkkını mu‘terif olan iş bu uzun boylu açık kaşlı gök elâ 
gözlü Moskoviyyü’l-asl râfi‘u hâze’l-kitâb Lof v. Zafire muvâcehesinde bi’l-vekâle 
ikrâr ve takrîr-i kelâm edip müvekkilem mezbûre Doğa abd-i memlûkü olan 
mevsûf-ı merkūmu lâ li ivazin ‘âcil velâ li garazin ‘âcil malından tahrîr ve i‘tâk ve 
zümre-i ahrâr-ı asliyyîne idrâc ve ilhâk eyledi ba‘de’l-yevm mevsûf-ı mezbûr sâir 
ahrâr-ı asliyyîn gibi hür olup üzerinde müvekkilemin velâdan gayrı hakkı kalma-
mışdır dedikde mâ vaka‘a bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa Beşe b. İsa Kalafatçı, Ali b. Abdullah, Musa b. Receb, Em-
rullah b. ( ), Hüseyin b. Mirza, Zülfikār b. İbrahim, Mustafa b. Receb, Mustafa b. 
Osman ve gayruhüm.

204 [27a-1] Doğa’nın Moskov asıllı kölesi Simon v. Parbo’yu 
serbest bırakması
Sâbıkan Boğdan beyi iken bundan akdem hâlik olan Leopol nâm zimmînin 
mahrûsa-i İstanbul hısnı  ebvâbından Fenerkapısı dâhilinde (  ) mahallesinde 
sâkine zevce-i metrûkesi Doğa bt. ( ) nâm nasrâniye tarafından i‘tâk-ı âti’z-zikri 
ikrâra vekîl olup Manolaki v. Dimitri ve Kiryaki v. Yorgi nâm zimmîler şehâdetleri 
[ile] şer‘an vekâleti sâbite olan Yorgi v. Dimitri nâm zimmî meclis-i şer‘-i hatîr-i 
lâzımü’t-tevkīrde müvekkile-i mezbûreye rıkkını mu‘terif olan iş bu orta boylu 
açık kaşlı gök elâ gözlü Moskoviyyü’l-asl İseviyyü’l-mille râfi‘u hâze’l-kitâb Si-
mon v. Parbo muvâcehesinde bi’l-vekâle ikrâr ve takrîr-i kelâm edip müvekkilem 
mezbûre Doğa abd-i memlûkü olan mevsûf-ı merkūmu lâ li ivazin ‘âcil velâ li 
ivazin âcil malından tahrîr ve i‘tâk ve zümre-i ahrâr-ı asliyyîne idrâc ve ilhâk ey-
ledi ba‘de’l-yevm mevsûf-ı merkūme sâir ahrâr-ı asliyyîn gibi hür olup üzerinde 
müvekkilemin velâdan gayrı hakkı kalmamışdır dedikde mâ vaka‘a bi’t-taleb ketb 
olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa Beşe b. İsa Abdullah b. Ali, Musa b. Receb, Emrullah b. 
Mehmed, Hüseyin b. Mirza ve gayruhüm.

205 [27a-2] Ali Bey b. Mustafa’nın ölen Boşnak Ömer Beşe’den alacağı 
olduğunun sabit olması
Tüccâr tâifesinden işbu râfi‘ü’l-kitâb Ali Bey b. Mustafa nâm kimesne meclis-i 
şer‘-i hatîr-i lâzımü’t-tevkīrde vilâyet-i Anadolu’da Ezine kazâsında Gümüş nâm 
karye sükkânından olup düyûnu terekesini müstağrika iken bundan akdem 
bilâ-vâris fevt olan Boşnak Ömer Beşe’nin muhallefâtını ba‘de’l-kabz bey‘a ve 
düyûnunu edâya kıbel-i şer‘den vasî nasb olunan dergâh-ı âlî yeniçerileri çavuşla-
rından zahrü’l-eşbâh Yusuf Çavuş b. Murad mahzarında üzerine da‘vâ ve takrîr-i 
kelâm edip müteveffâ-yı mezbûr Ömer Beşe’ye hâl-i hayâtında iken malımdan 
yüz altmış kıt‘a riyâlî guruş ikrâz ve teslîm ol dahi istikrâz ve kabz ve tesellüm 
edip yedime hat ve hatmini hâvî deyn temessükü verip meblağ-ı mezbûru kable’l-
istîfâ fevt olup meblağ-ı mezbûr zimmetinde kalmağın hâlâ meblağ-ı mezbûru 
muhallefâtına bi’l-vesâye vaz‘-ı yed eden mezbûr Yusuf Çavuş’dan taleb ederim suâl 
olunup alıverilmesi murâdımdır dedikde gıbbe’s-suâl ve akībe’l-inkâr müdde‘î-i 
mezbûrdan müdde‘âsını mübeyyine beyyine taleb olundukda udûl-i ricâlden olup 
tüccâr tâifesinden Mehmed b. Ahmed ve el-Hâc Şaban b. Ebûbekir nâm kimes-
neler li ecli’ş-şehâde meclis-i şer‘a hâzırân olup istişhâd olunduklarında fi’l-vâki‘ 
müdde‘î-i mezbûr Ali Bey müteveffâ-yı merkūm Ömer Beşe’ye hayâtında malın-
dan yüz altmış kıt‘a mezbûrü’l-vasf guruş bizim huzûrumuzda ikrâz ve tesellüm ol 
dahi istikrâz ve kabz ve tesellüm hat ve hatmini hâvî müdde‘î-i mezbûrun yedine 
deyn temessükü verip biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle oldukdan sonra meblağ-ı mezbûrdan küllen veya ba‘zan ahz 
ve istîfâ ve hibe ve ben âhara havâle ve taraf-ı şer‘iyyeden bir vechile müteveffâ-
yı mezbûrun zimmetini ibrâ etmediğine müdde‘î-i merkūme yemîn teklîf olun-
dukda ol dahi gıbbe’s-suâl yemîn billâhi’l-aliyyi’l-a‘lâ etmeğin mûcebiyle meblağ-ı 
mezbûru müdde‘î-i merkūma edâ ve teslîme mezbûr Yusuf Çavuş’a tenbîh birle 
mâ [vaka‘a] bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: El-Hâc Hasan b. Mehmed, el-Hâc Mehmed b. Mahmud, Mehmed 
b. el-Hâc Ahmed, Musa b. Receb, Ahmed Yazıcı b. Mehmed ve gayruhüm mine’l-
huzzâr.

206 [27a-3] Mustafa Beşe’nin Âmâ Ahmed Bey’in kullanımındaki 
bozahâne arsasıyla bir alakası olmadığını kabul etmesi
Mahmiye-i Galata hısnı  ebvâbından Azebkapısı  kurbunda sâkin râfi‘u hâze’l-
kitâb A‘mâ Ahmed Bey b. Hızır mahfil-i kazâda Mustafa Beşe b. Ömer nâm ki-
mesne mahzarında üzerine da‘vâ ve takrîr-i kelâm edip zikr olunan Azebkapısı 
hâricinde vâki‘ bir tarafdan ba‘zan Mustafa Kapudân b. Cafer Bey’in mülk bakkal 
dükkânı ve ba‘zan Mahmud Efendizâde tarafından olan vakıf göncü mahzeni ve 
bir tarafdan sâhil-i bahr bir tarafından el-Hâc Said b. Hammâ tasarrufunda olup 
Ayasofya-i kebîr vakfı’ndan olan arsa ve bir tarafdan tarîk-i âm ile mahdûd icâre-i 
mu‘accele ve müeccele ile taht-ı tasarrufumda olan vakıf bozahâne arsasının 
tûlen sekiz zirâ‘ ve arzan beş bi hesâb-ı şatrancî kırk zirâ‘ arsası merhûme Dilber 
Hâtun vakfı’ndan icâre-i mu‘accelesi ve beher şehr altmışar akçe ücret-i müeccele 
ile taht-ı tasarrufumda ve yedimde olan temessük vakıfda mukayyed ve mastûr 
iken hâlâ mezbûr Mustafa Beşe mutasarrıf olduğum vakf-ı mezbûrdan olan kırk 
zirâ‘ arsanın beş zirâ‘ı benim tasarrufumdadır deyû müdâhaleden hâlî değildir 
zikri mürûr eden bozahânenin üzerine cânib-i şer‘den nâib [ve] mi‘mâr varıp 
bozahâne-i merkūmenin arsası mesâha ve tarafeynin yedlerinde olan temessük-i 
vakfa nazar olunup mûcebince merkūm Mustafa Beşe müdâhaleden men‘ olunma-
sı matlûbumdur demekle savb-ı şer‘den umdetü’l-müderrisîn Abdülgaffâr Efendi 
b. Abdüssamed irsâl olunup ol dahi zeyl-i kitâbda isimleri mastûr olan müslimîn 
ve hâssa mi‘mârlarından üstâd el-Hâc Hasan b. Ömer ile zikr olunan bozahâneye 
vardıklarında mi‘mâr-ı merkūm sâlifü’z-zikr bozahânenin arsasını mesâha eyle-
dikde bi hesâb-ı terbî‘î iki yüz doksan dört buçuk zirâ‘a bâliğ olan arsasının kırk 
zirâ‘ı merhûme Dilber Hâtun vakfı’ndan olup mezbûr Ahmed Bey yedinden 
olan mütevellî temessük mûcebince tasarrufunda olup ve doksan zirâ‘ı Midillili 
Ali vakfı’ndan olup icâre-i mu‘accele ve müeccele ile merkūm Mustafa Beşe’nin 
taht-ı tasarrufunda olup Ayasofya-i kebîr vakfı’ndan olan bâkī yüz altmış dört 
zirâ‘ının nısfı dahi yine merkūm Ahmed Bey tasarrufunda olup nısf-ı âharı olan 
seksen iki zirâ‘ ( ) nâm zimmî tasarrufunda olup ba‘dehû merkūm Mustafa Beşe 
istintâk olundukda fi’l-vâki‘ yedinde olan temessük-i vakıf mûcebince zikr olu-
nan bozahâne arsasında benim mutasarrıf olduğum Midillili Ali vakfı’ndan olan 
ancak doksan zirâ‘ arsa ve Dilber Hâtun vakfı’ndan olan kırk zirâ‘ arsa merkūm 
Ahmed Bey tasarrufundadır benim vechen mine’l-vücûh alâka ve medhalim yok-
dur deyû ikrâr ve i‘tirâf etmekle vâki‘ hâli mûmâ-ileyh efendi ol mahalde ketb ve 
tahrîr ba‘dehû hüddâm-ı mahkemeden olup kendi ile ma‘an mahall-i mezbûre 
irsâl olunan Muharrem b. Receb ile gelip meclis-i şer‘a alâ vukū‘ihî inbâ ve takrîr 
eyledikden sonra mûcebiyle merkūm Mustafa Beşe mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mahmud Çelebi b. Mustafa, Musa Beşe b. Hüseyin, Mehmed b. Ab-
dullah, Mustafa Çelebi b. Murad, Mehmed Beşe b. Hasan, Ahmed Beşe b. Hasan, 
Mehmed b. Sunullah, Hasan Beşe b. el-Hâc Ramazan, Hasan Beşe b. Mehmed, el-
Hâc Ahmed b. Ali ve gayruhüm mine’l-huzzâr.

207 [27b-1] Manolaki v. Dimitri’nin Yuvan isimli kölesini âzat etmesi
Mükerrer
&lt;&lt;Mahmiye-i İstanbul’da Langa bostanı içinde vâki‘ Kâtib Kasım mahallesinde 
sâkin Manolaki v. Dimitri nâm zimmî mahfil-i şer‘-i kavîm vâcibü’t-tekrîmde 
kendiye rıkkını mu‘terif uzun boylu açık kaşlı sarı elâ gözlü Moskoviyyü’l-asl işbu 
râfi‘ü’s-sifr Yuvan v. Gori nâm abd-i memlûkü muvâcehesinde ikrâr ve takrîr-i 
kelâm edip mevsûf-ı merkūm Yuvan’ı lâ li ivazin ‘âcil velâ li garazin âcil malım-
dan i‘tâk ve tahrîr eyleyip silk-i ahrâr-ı asliyyîne idrâc ve iltihâk eyledim ba‘de’l-
yevm mevsûf-ı merkūm Yuvan sâir ahrâr-ı asliyyîn gibi hür olup üzerinde velâ-i 
şer‘îden gayrı hakkım kalmadı dedikde mâ vaka‘a bi’t-taleb ketb ve terkīm olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Ahmed ( )&gt;&gt;







208 [27b-2] Şaban b. Halil’in kefaleti hasebiyle Zeynelabidin’i esaretten 
kurtaran Andriye v. Gabril’e olan borcunu ödemesi
Mahrûsa-i İstanbul’da Mi‘mâr Sinan mahallesinde sâkine es-Seyyid Şaban b. Halil 
b. es-Seyyid Mahmud nâm kimesne meclis-i şer‘-i hatîr-i lâzımü’t-tevkīrde cezîre-i 
Malta tüccârından işbu râfi‘ü’s-sifr Andriye Kapudân v. Gabril nâm müste’men 
muvâcehesinde ikrâr ve takrîr-i kelâm edip bundan akdem cezîre-i merkūmede 
harbî kefere yedinde esîr ve mahbûs olan gāib ani’l-meclis es-Seyyid Zeynelabidin 
Efendi b. es-Seyyid Ahmed emri ile mezbûr Andriye Kapudân kefere-i mezkûre 
yedlerinden dört bin beş yüz tâmmü’l-vezn ve sahîhü’l-ayâr riyâl guruşa tahlîs 
eylediği cihetden gāib-i mezbûr es-Seyyid Zeynelabidin Efendi’nin merkūm And-
riye Kapudân’a zimmetinde deyni olan meblağ-ı mezbûr dört bin beş yüz gu-
ruşun iki bin beş yüz guruşuna ben tarafeynden emr ve kabûlü hâviye kefâlet-i 
sahîha-i şer‘iyye ile kefîl olduğumdan sonra cihet-i kefâletden zimmetimde dey-
nim olan meblağ-ı mezkûr iki bin beş yüz riyâlî guruşun bin beş yüz riyâlî guru-
şu mukābelesinde bin beş yüz riyâlî guruş kıymetli yüz on dört aded Kasımhanı 
tülbent ve otuz dokuz Mollapaşa tülbenti ve yirmi dört şeritî tülbent ve yedi yüz 
riyâlî guruş mukābelesinde yedi yüz guruş kıymetli ma‘lûmü’l-mikdâr koyun ile 
nakid üç yüz kıt‘a riyâlî guruş kendi malımdan bi’l-kefâle ve iki bin kıt‘a riyâlî 
guruşu dahi gāib-i mezbûr es-Seyyid Zeynelabidin Efendi’nin tarafından vekîl-i 
şer‘îsi olduğum hasebiyle bi’l-vekâle ki cem‘an dört bin beş yüz kıt‘a riyâlî guru-
şu merkūm Andriye Kapudân’a vekîli olup işbu hâzır bi’l-meclis olan es-Seyyid 
Mehmed Çelebi b. es-Seyyid Ali nâm kimesne yediyle bi’t-tamâm ve’l-kemâl edâ 
ve teslîm ol dahi minvâl-i muharrer üzre ahz ü kabz edip bâkī bir akçe ve bir 
habbe deynimiz kalmadığından mâ‘adâ meblağ-ı mezkûre ve eşyâ-i merkūmeye 
ve târih-i kitâba gelinceye değin bey‘ ve şirâ ve ahz ü i‘tâ cihetinden beynimizde 
vâki‘ olan cemî‘ mu‘âmelâta müte‘allika âmme-i de‘âvî ve mütâlebât ve eymân [ve] 
muhâsamâtdan ehadühümâ âharın zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde min ba‘d husûs-ı mezbûra müte‘allika merkūm Andri-
ye Kapudân ve vekîli mezbûr es-Seyyid Mehmed Çelebi ile vechen mine’l-vücûh 
da‘vâ ve husûmetim yokdur dedikde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf 
min hicretin men lehü’l-izzü ve’ş-şeref
Şuhûdü’l-hâl: Es-Seyyid Ebûbekir Çelebi b. es-Seyyid Mehmed el-Mübâşir, İbra-
him Çelebi b. Ali, Ahmed Çelebi b. Musa, Hasan b. Şahin Alaşehir, Musa Bölük-
başı b. Receb, Mustafa b. Receb, Ahmed Yazıcı b. Mehmed ve gayruhüm mine’l-
huzzâr.







209 [27b-3] İlya v. Bedros’un Asvador v. Toros’a borcu olduğunu 
itiraf etmesi
Mahrûsa-i İstanbul’da Kadıçeşmesi kurbunda ekmekçi tâifesinden işbu râfi‘ü’l-
kitâb Asvador v. Toros nâm Ermeni mahfil-i kazâda İlya v. Bedros nâm zimmî 
muvâcehesinde üzerine da‘vâ ve takrîr-i kelâm edip mezbûr İlya zimmetinde 
cihet-i karzdan yetmiş kıt‘a riyâlî guruş hakkım olup taleb eylediğimde edâdan 
imtinâ‘ eder suâl olunup alıverilmesi matlûbumdur dedikde gıbbe’s-suâl merkūm 
İlya cevâbında fi’l-vâki‘ müdde‘î-i mezbûre cihet-i merkūmeden zimmetimde yet-
miş kıt‘a riyâl guruş vâcibü’l-edâ ve lâzımü’l-kazâ deynim vardır deyû bi tav‘ihî 
ikrâr ve i‘tirâf etmeğin alâ mûceb-i i‘tirâfihî meblağ-ı mezbûru müdde‘î-i merkūma 
edâ ve teslîme mezbûr İlya’ya tenbîh birle mâ vaka‘a bi’t-taleb ketb olundu.
Hurrire fi’l-yevmi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Emrullah b. Mehmed, Âbid b. 
Mustafa ve gayruhüm mine’l-huzzâr.

210 [27b-4] Çavuş Mehmed Kapudan’ın Veli b. Abdullah’a sattığı 
kölesinden alacağı olduğuna şahitlik yapılması
Mahmiye-i Galata dâhilinde Alaca Mescid mahallesinde sâkin işbu râfi‘ü’l-
kitâb Çavuş Mehmed Kapudân b. Abdullah nâm kimesne meclis-i şer‘-i hatîr-i 
lâzımü’t-tevkīrde Veli b. Abdullah nâm kimesne mahzarında üzerine da‘vâ ve 
takrîr-i kelâm edip târih-i kitâbdan dört sene mukaddem evsâfı beynimizde 
ma‘lûm Gürciyyü’l-asl bir re’s Kazak abd-i memlûkümü mezbûr Veli’ye seksen 
kıt‘a guruşa bey‘ ve teslîm ol dahi vech-i muharrer üzre iştirâ ve tesellüm eyledik-
den sonra semeni olan meblağ-ı mezbûrun on sekiz buçuk guruşu mukaddemâ 
yedinden ahz ü kabz edip altmış bir buçuk guruş hakkım zimmetinde kalmış-
dır hâlâ meblağ-ı bâkīyi mezbûrdan taleb ederim suâl olunsun dedikde gıbbe’s-
suâl ve akībe’l-inkâr müdde‘î-i mezbûrdan müdde‘âsını mübeyyine beyyine taleb 
olundukda udûl-i müslimînden olup mahmiye-i mezbûre dâhilinde Câmi‘-i Kebîr 
mahallesinde sâkin el-Hâc Süleyman b. Mahmud ve kasaba-i Kasımpaşa’da el-Hâc 
Ferhad mahallesinde sâkin Dilâver b. Abdullah nâm kimesneler li ecli’ş-şehâde 
meclis-i şer‘a hâzırân olup isre’l-istişhâd fi’l-vâki‘ müdde‘î-i mezbûr Çavuş [Meh-
med] Kapudân’a târih-i mezkûrda Gürciyyü’l-asl bir re’s Kazak abd-i memlûkünü 
mezbûr Veli’ye seksen kıt‘a guruşa bizim huzûrumuzda bey‘ ve teslîm ol dahi 
vech-i muharrer üzre iştirâ ve tesellüm ve kabûl eyledi biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de ri‘âyeti şerâiti’l-kabûl şehâdetleri makbûle olmağın mûcebiyle meblağ-ı 
bâkī altmış bir buçuk guruşu müdde‘iye-i mezbûre edâ ve teslîme merkūm Veli’ye 
tenbîh birle mâ hüve’l-vâki‘ bi’t-taleb ketb olundu.
Fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mehmed b. Ali, Yusuf b. Ali, Osman Reis b. Abdullah, Yusuf b. Ab-
dullah, Mahmud Çelebi b. Mehmed, Musa b. Receb, Emrullah b. Mehmed, Hüse-
yin b. Mirza ve gayruhüm.

211 [28a-1] Şaban Çelebi’nin alacağı hususunda Mehmed Çelebi ile sulh 
yoluyla anlaştığı
Mahmiye-i İstanbul’da Mi‘mâr Sinan mahallesinde sâkin es-Seyyid Şaban Çelebi 
b. es-Seyyid Mahmud mahfil-i kazâda mahrûsa-i Galata müzâfâtından kasaba-i 
Fındıklı’da Yırtlaz Hasan mahallesinde sâkin işbu râfi‘ü’l-kitâb es-Seyyid Mehmed 
Çelebi b. es-Seyyid Ali muvâcehesinde ikrâr ve takrîr-i kelâm edip mezbûr es-
Seyyid Mehmed Çelebi zimmetinde cihet-i karz-ı şer‘îden yirmi dört bin akçe 
hakkım olmağla meblağ-ı mezbûru mezbûr es-Seyyid Mehmed Çelebi’den da‘vâ 
ve taleb eylediğimde beynimizde münâza‘ât-ı kesîre vukū‘undan sonra tavassut-ı 
muslihîn ile merkūm es-Seyyid Mehmed Çelebi da‘vâ-yı mezkûremden beni an 
ikrâr her biri altışar guruşdan cem‘an altmış guruş kıymetli on iki Paşa tülben-
ti üzerinden inşâ-i akd-i sulh eylediklerinde ben dahi sulh-i mezbûru kabûl ve 
bedel-i sulh olan on iki Paşa tülbentini merkūm es-Seyyid Mehmed Çelebi yedin-
den tamâmen ahz ü kabz edip mâ‘adâ da‘vâsından merkūm es-Seyyid Mehmed 
Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d 
meblağ-ı mezbûr yirmi dört bin akçeye müte‘allika mezbûr es-Seyyid Mehmed 
Çelebi ile vechen mine’l-vücûh da‘vâ ve nizâ‘ım yokdur dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Es-Seyyid Ebûbekir Çelebi b. es-Seyyid Mehmed el-Mübâşir, İbra-
him Çelebi b. Ali, Ahmed Bey b. Musa, Hasan Çelebi b. Şahin, fahrü’l-kuzât Na-
suh Efendi, ve gayruhüm mine’l-huzzâr.

212 [28a-2] Mehmed b. Mustafa’nın satmak üzere Ali Reis b. Hüseyin’e 
verdiği üzümün kendisine bildirilenden fazlaya satıldığına dair 
açtığı davanın yersiz olması
Vilâyet-i Anadolu’da Edremid kazâsına tâbi‘ Zeytinli nâm karye sâkinlerinden el-
Hâc Mehmed b. Mustafa nâm kimesne mahfil-i kazâda işbu râfi‘ü’l-vesîka Ali Reis 
b. Hüseyin nâm kimesne mahzarında üzerine da‘vâ ve takrîr-i kelâm edip bundan 
akdem mezbûr Ali Reis’e bey‘ edivermek için yirmi üç kantar üzüm def ‘ ve teslîm 
edip ol dahi ba‘de’l-ahz zikr olunan üzümün her kantarını ikişer yüz yirmişer ak-
çeden cem‘an beşer bin altı yüz akçe âhara bey‘ ve kabz-ı semen eyledikden sonra 
semeni olan meblağ-ı mezbûrun iki bin yedi yüz altmış akçesini yedinden ahz 
ü kabz edip iki bin üç yüz akçe hakkım yedinde kalmışdır hâlâ meblağ-ı bâkīyi 
dahi mezbûrdan taleb ederim suâl olunsun dedikde gıbbe’s-suâl mezbûr Ali Reis 
cevâbında müdde‘î-i mezbûrun minvâl-i muharrer üzre yedinden ahz ü kabz ey-
lediğim yirmi üç kantar üzümün her kantarını ancak yüz yirmişer akçeden cem‘an 
kabzını mu‘terif olduğu meblağ-ı mezkûr iki bin yedi yüz altmış akçeye bey‘ ve 
kabz-ı semen etmişidim deyû ziyâdeye bey‘ini inkâr edicek müdde‘î-i mezbûrdan 
ziyâdece müdde‘âsını mübeyyine beyyine taleb olundukda ityân-ı beyyineden 
izhâr-ı acz ile istihlâf eyledikde fi’l-vâki‘ zikr olunan yirmi üç kantar üzümün 
her kantarını vech-i muharrer üzre yüz yirmişer akçeden ziyâdeye bey‘ ve kabz-ı 
semen etmediğine mezbûr Ali Reis’e yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ edip mûcebiyle müdde‘î-i mezbûr bilâ-beyyine 
bî-vech ta‘arruzdan men‘ birle mâ vaka‘a bi’t-taleb ketb olundu
Hurrire fi’l-yevmi’s-sâlis aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Âbid b. Mus-
tafa, Muharrem b. Receb, Emrullah b. Mehmed, Hüseyin b. Mirza ve gayruhüm 
mine’l-huzzâr.

213 [28a-3] Mehmed Çelebi’nin Havva Hatun bt. Müstedam’ın 
mirasçılarının vekili olduğunun tespiti
Mahmiye-i Galata müzâfâtından kasaba-i Kasımpaşa’da Sirkeci Muslihid-
din mahallesinde sâkine iken bundan akdem müteveffât olan Havva Hâtun bt. 
Müstedâm’ın verâseti zevci metrûkü Ali Çelebi b. Mehmed’e ve li üm er karındaşı 
Mustafa b. Hasan’a ve li üm kız karındaşları Hatice ve Ümmühâni nâm hâtunlara 
ve babasının mu‘takı Süleyman’ın sulbî kebîr oğlu Osman Çelebi’ye münhasır olup 
müteveffât-ı mezbûrenin muhallefâtı veresesi mezbûrûn beynlerinde on sekiz se-
him i‘tibâr olunup sihâm-ı mezbûreden dokuz sehmi zevci merkūm Ali Çelebi’ye 
ve ikişer sehmi cem‘an altı sehmi mezbûr Mustafa ve Hatice ve Ümmühâni’ye ve 
üç sehmi dahi merkūm Osman Çelebi’ye isâbet ve intikāl eylediği şer‘an zâhir ve 
müte‘ayyin oldukdan sonra vilâyet-i Anadolu’da medîne-i İzmid mahallâtından 
Ruslar mahallesi sâkinlerinden olan mezbûr Mustafa Çelebi ile merkūmetân Ha-
tice ve Ümmühâni taraflarından husûs-ı âti’l-beyâna vekîl olan işbu râfi‘ü’l-kitâb 
Mehmed Bey b. Ahmed nâm kimesne meclis-i şer‘-i hatîr-i lâzımü’t-tevkīrde es-
Seyyid el-Hâc Mehmed Çelebi b. es-Seyyid el-Hâc Mahmud mahzarında üzerine 
da‘vâ ve takrîr-i kelâm edip mezbûrûn Mustafa Çelebi ve Hatice ve Ümmühâni 
müteveffât-ı mezbûrenin muhallefâtında olup zikr olunan Sirkeci Muslihid-
din mahallesinde vâki‘ inde’l-ahâlî ve’l-cîrân ma‘lûmü’l-hudûd mülk menzil-
den kendilere isâbet eden cem‘an altı sehim hisse-i şer‘iyyelerini bey‘a ve kabz-ı 
semene ve kendilere îsâle ve kabz ve îsâle mütevakkıf olduğu umûrun cümlesi-
ne taraflarından kabûlüne mevkūfe vekâlet ile beni vekîl nasb ve ta‘yîn etmekle 
ben dahi ba‘de’l-kabûl vekâletim hasebiyle menzil-i mezkûrdan altı sehim hisse-i 
şer‘iyyelerini on altı bin altı yüz altmış iki akçeye mezbûr es-Seyyid el-Hâc Meh-
med Çelebi’ye bey‘ ve teslîm edip ol dahi vech-i muharrer üzre iştirâ ve tesellüm 
eylemiş idi, hâlâ semeni olan meblağ-ı mezbûru merkūmdan taleb eylediğimde 
teslîmden imtinâ‘ eder suâl olunup alıverilmesi bi’l-vekâle matlûbumdur dedikde 
gıbbe’s-suâl mezbûr es-Seyyid el-Hâc Mehmed Çelebi cevâbında fi’l-vâki‘ menzil-i 
mezkûrun on sekiz sehimden altı sehmini müdde‘î-i mezbûr Mehmed Bey’den 
minvâl-i muharrer üzre on altı bin altı yüz altmış iki akçeye iştirâ ve tesellüm ey-
ledim lâkin merkūmûn Mustafa Çelebi ve Hatice ve Ümmühân minvâl-i muhar-
rer üzre müdde‘î-i mezbûr Mehmed Bey’e taraflarından vekîl nasb ve ta‘yîn eyle-
dikleri ma‘lûmum olmadığına binâen semen-i mezkûru teslîmden imtinâ‘ ederim 
deyicek müdde‘î-i mezbûr Mehmed Bey’den müdde‘âsını mübeyyine beyyine ta-
leb olundukda udûl-i müslimînden olup sâlifü’z-zikr Ruslar mahallesi ahâlîsinden 
Abdi Çelebi b. Eyüb ve Ali b. Veli nâm kimesnelere li ecli’ş-şehâde meclis-i şer‘de 
hâzırân olup isre’l-istişhâd fi’l-vâki‘ merkūm Mustafa Çelebi ile mezbûretân Ha-
tice ve Ümmühâni müteveffât-ı mezbûrenin muhallefâtından olan mârrü’z-zikr 
menzilden kendilere isâbet eden altı sehim hisse-i şer‘iyyelerini bey‘a ve kabz-ı 
semene ve kendilere asâleten ve kabz ve îsâle mütevakkıf olduğu umûrun cümle-
sine müdde‘î-i mezbûr Mehmed Bey taraflarından kabûlüne mevkūfe vekâlet ile 
bizim huzûrumuzda vekîl ve nâib-i menâb nasb ve ta‘yîn eylediler biz bu husûsa 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
ba‘de ri‘âyeti şerâiti’l-kabûl istişhâdları hayyiz-i kabûlde vâkı‘a olmağın mûcebiyle 
ba‘de’l-hükm mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâbi‘ aşer min Şa‘bâni’l-mu‘azzam li sene selâse ve seb‘în ve elf
Şuhûdü’l-hâl: Umdetü’l-müderrisîni’l-kirâm Mustafa Efendi, Veli Efendi b. Mus-
tafa İmâm, Mehmed b. Mustafa el-Müezzin, Mustafa Çelebi b. Ali, İvaz b. Ca-
fer, el-Hâc Mustafa b. Ahmed, İbrahim b. Abdullah, Mustafa b. Abdürrahim, usta 
Mehmed Çelebi b. Yusuf, Mustafa b. Abdullah, Sâlih b. Bayram, el-Hâc Musa b. 
Bayram, Ramazan b. Abdullah, Receb Çelebi b. el-Hâc Sefer, Musa b. Receb ve 
gayruhüm mine’l-huzzâr.

214 [28a-4] Ali Beşe’nin imam Himmet Efendi’nin mirasçılarına ait olan 
bahçeyi fuzûlî zaptettiğini kabul etmesi
Vilâyet-i Anadolu’da Giresun kazâsına tâbi‘  Sürmene nâm karyede sâkin iken 
bundan akdem vefât eden İmâm Himmet Efendi’nin verâseti sulbiye kebîre kız-
ları Emine ve Meryem ve Fâtıma nâm hâtunlara münhasıra olup kable’l-kısme 
mezbûre Fâtıma dahi vefât edip verâseti ancak sadrı kebîr oğlu Hüseyin’e münhasır 
olduğu şer‘an zâhir ve tashîh-i meseleleri olan üç sehimden her birisine birer se-
him isâbet eylediği mütebeyyin mütehakkika oldukdan sonra kendi taraflarından 
asâleten ve mezbûre Meryem Hâtun tarafından husûs-ı âti’l-beyânı da‘vâya vekîl 
olup bimâ hüve nehcü’s-sübût şer‘an vekâleti sâbite işbu râfi‘ayi’l-kitâb mezbûrân 
Hüseyin ve Emine mahfil-i kazâda Ali Reis b. Mehmed nâm kimesne mahzarın-
da üzerine da‘vâ ve takrîr-i kelâm edip karye-i merkūmede Pirkaç nâm mevzi‘de 
vâki‘ lede’l-ahâlî ve’l-cîrân ma‘lûmü’l-hudûd zât-ı eşcâr-ı müsmire ve gayr-ı müs-
mireyi müştemil mülk bahçe müteveffâ-yı mezbûr İmâm Himmet Efendi’den bi 
hükmi’l-münâsahati’ş-şer‘iyye bize irs-i şer‘le intikāl edip mülk-i mevrûsumuz 
iken mezbûr Ali Beşe zikr olunan bahçeyi bi gayr-ı vech-i şer‘î fuzûlen zabt ve 
tasarruf eder suâl olunup kasr-ı yedine tenbîh olunmak matlûbumdur dedikde 
gıbbe’s-suâl mezbûr Ali Reis cevâbında fi’l-vâki‘ zikr olunan bahçeyi müteveffâ-
yı mezbûr Himmet Efendi’den bi hükmi’l-münâsahati’ş-şer‘iyye müvekkile-i 
mezbûre Meryem ile müdde‘iyân-ı merkūmân Hüseyin ve Emine’ye intikāl et-
mekle mülk-i mevrûsları olup kendi fuzûlen zabt eylediğini ikrâr ve i‘tirâf etme-
ğin mûcebiyle zikr olunan bahçeden kasr-ı yedine mezbûr Ali Beşe tenbîh birle 
mâ vaka‘a bi’t-taleb ketb olundu.
Hurrire fi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Es-Seyyid Veli Çelebi b. Hasan, İbrahim Vanî b. Hamza, es-Seyyid 
Ahmed Çelebi b. Ali, Ebûbekir Beşe b. Muslihiddin, Musa b. Receb, Mustafa b. Re-
ceb, Ahmed Yazıcı b. Mehmed, Muharrem b. Receb ve gayruhüm.

215 [28b-1] Ahmed Bey’in Mustafa Beşe b. Ömer’e ait bozahâne arsasında 
alakası olmadığını kabul etmesi
Mahrûsa-i Ebî Eyyûb el-Ensârî’de Haydar Ağa mahallesinde sâkine râfi‘u hâze’l-
kitâb Mustafa Beşe b. Ömer mahfil-i kazâda A‘mâ Ahmed Bey b. Hızır mahza-
rında üzerine da‘vâ  ve takrîr-i kelâm edip Galata hısnı ebvâbından Azebkapısı 
hâricinde vâki‘ bir tarafdan ba‘zan Mustafa Kapudân b. Cafer Bey’in mülk bakkal 
dükkânı ve ba‘zan Mahmud Efendizâde tasarrufunda olan vakıf göncü mahzeni 
ve bir tarafdan sâhil-i bahr ve bir tarafdan el-Hâc Said b. Hamad tasarrufunda 
olup Ayasofya-i kebîr vakfı’ndan olan arsa ve bir tarafdan tarîk-i âm ile mahdûd 
vakıf bozahâne arsasının merhûm Midillili Ali Bey vakfı’ndan olan mahlûlen otuz 
ve arzan üç bi hesâb-ı şatrancî doksan zirâ‘ arsasını icâre-i mu‘accele ve beher şehr 
doksan akçe ücret-i müeccele ile yedimde olan temessük-i vakıf mûcebince taht-ı 
tasarrufumda iken mezbûr Ahmed Bey mutasarrıf olduğum zikr olunan doksan 
zirâ‘ arsayı müdâhale murâd eder sâlifü’z-zikr bozahânenin cânib-i şer‘den üze-
rine nâib ve mi‘mâr varıp bozahâne-i merkūmenin arsasını mesâha ve tarafeynin 
yedlerinde olan temessük-i vakfa nazar olunup mûcebince merkūm Ahmed Bey 
müdâhaleden men‘ olunmak matlûbumdur demekle savb-ı şer‘den umdetü’l-
müderrisîn Abdülgaffâr Efendi b. Abdüssamed irsâl olunup ol dahi zeyl-i kitâbda 
isimleri mastûr olan ve hâssa mi‘mârlarından üstâd el-Hâc Hasan b. Ömer ile zikr 
olunan bozahâneye vardıklarında mi‘mâr-ı merkūm mârrü’z-zikr bozahânenin 
arsasını mesâha eyledikde bi hesâb-ı terbî‘î iki yüz doksan dört buçuk zirâ‘a bâliğ 
olan bozahâne-i merkūme arsasının tarafeynin yedlerinde olan temessükâtlarına 
ba‘de’n-nazar Midillili Ali Bey vakfı’ndan olan bi hesâb-ı terbî‘î doksan zirâ‘ arsa-
sı mezbûr Mustafa Beşe’nin yedinde olan temessük-i vakıfda mukayyed bulunup 
Dilber Hâtun vakfı’ndan olup bi hesâb-ı şatrancî kırk zirâ‘ arsa ile Ayasofya-i kebîr 
vakfı’ndan olan seksen iki buçuk ki cem‘an yüz yirmi iki buçuk zirâ‘ arsanın muta-
sarrıfı merkūm Ahmed Bey yedinde olan vakıf temessüklerinde mastûr bulunup 
bâkī kalan seksen iki zirâ‘ arsası ( ) nâm zimmînin tasarrufunda olup merkūm Ah-
med Bey istintâk olundukda cevâbında ben ve Dilber Hâtun vakfı’ndan olan arsa 
ile Ayasofya-i kebîr vakfı’ndan olan seksen iki buçuk zirâ‘ ki cem‘an bozahâne-i 
merkūme arsasının yüz yirmi iki buçuk zirâ‘ arsasına mutasarrıf olup merkūm 
Mustafa Beşe’nin Midillili Ali Bey vakfı’ndan olup tasarrufunda olan doksan zirâ‘ 
arsada vechen mine’l-vücûh benim alâka ve medhalim yokdur deyû mûmâ-ileyh 
efendi Ahmed Bey vech-i muharrer üzre olan i‘tirâfını ol mahalde ketb ve tahrîr 
ve ba‘dehû hüddâm-ı mahkemeden olup kendi ile bile gelen Muharrem b. Receb 
ile gelip meclis-i şer‘de alâ vukū‘ihî inbâ ve takrîr eyledikden sonra merkūm Ah-
med Bey mu‘ârazadan men‘ birle mâ hüve’l-vâki‘ bi’t-taleb ketb olundu.
Hurrire fi’l-hâdî aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mahmud Çelebi b. Mustafa, Musa Beşe b. Hüseyin, Mehmed Efendi 
b. Mehmed el-Hatîb, Mehmed b. Abdullah, Mustafa Çelebi b. Murad, Ahmed Beşe 
b. Hasan, Mehmed b. Sunullah, el-Hâc Ahmed b. Ali ve gayruhüm mine’l-huzzâr.

216 [28b-2] Fîruz Ağa mahallesindeki bazı kadınların kötü hal üzeri 
oldukları tespit edildiğinden mahallelerinden çıkarılması
Mahrûsa-i Galata’ya tâbi‘  kasaba-i Tophâne mahallâtından Fîruz Ağa mahalle-
sinde sû-i hâl üzre olan avratların teftîşi için bu fakīre hitâben buyruldu-yı şerîf 
vârid olmağın imtisâlen li’l-emr mahrûsa-i merkūme voyvodası olup Siyavuş 
Ağa’nın kethüdâsı İsmail Bey nâm kimesne mahfil-i kazâda zikr olunan mahal-
le sükkânından Tüfekçi kızı demekle ma‘rûf Âişe ve Sâime ve gelini Canan nâm 
avratları ihzâr ve mahzarlarında avratının üzerine da‘vâ ve takrîr-i kelâm edip 
mezbûreler yaramaz avratlar olup nâ-mahremden ictinâbları olmayıp fâhişeler ol-
mağla mezbûrelerin keyfiyyet-i hâlleri mahallesi ahâlîsinden suâl olunup takrîrleri 
tahrîr olunmak matlûbumdur dedikde mahalle-i merkūme ahâlîsinden olup işbu 
hâzırûn bi’l-meclis Mustafa Efendi b. Ahmed el-İmâm ve Mahmud Halîfe b. Meh-
med el-Müezzin ve Mahmud Efendi b. Hasan ve Kasım Bey b. Mehmed ve İlyas 
Reis b. Ali ve Receb Efendi b. Veli ve Hüseyin Odabaşı b. Mehmed ve üstâd Meh-
med b. Ramazan el-Hayyât ve Mehmed b. Mustafa ve Musa b. Ahmed ve Abdul-
lah b. Abdullah ve Kasım b. Abdullah ve Mahmud Beşe b. Receb ve İsmail Beşe b. 
Mehmed ve üstâd Mustafa b. Mehmed ve Ali b. Abdullah ve Mehmed Beşe b. İs-
mail ve Muharrem Beşe b. Abdullah ve Receb b. Abdullah ve Mustafa b. Ramazan 
ve Abdi b. Ramazan ve Mehmed Çelebi b. Hasan ve Mehmed b. Ebûbekir ve Ali b. 
Mustafa ve Ali b. Receb ve Ebûbekir b. Murad ve Ali Reis b. Receb el-Hâc Mehmed 
Reis b. Habib ve İbrahim Reis b. Mustafa ve Abdülkerim b. Mehmed ve İlyas b. Ali 
ve İbrahim b. Abdullah ve Ali b. Ahmed ve Mustafa b. Osman ve Ali b. Hüseyin ve 
Ali b. Mahmud ve Mustafa b. Mehmed ve Ahmed Yazıcı b. Abdullah ve Mehmed 
b. Veli ve Ahmed b. İslâm ve Ömer Beşe b. Şaban ve Mustafa Kapudân b. Hüse-
yin ve Veli b. Mehmed ve Hüseyin b. Osman nâm kimesnelerden mezbûrât Âişe 
ve Sâime ve Canan nâm avratların keyfiyyet-i hâlleri mahallesi ahâlîsinden suâl 
olundukda cevâblarında mezbûrât iyi avratlar olmayıp nâ-mahremden ictinâbları 
yokdur dâimâ evlerinde çalgı ve çegân ile oturup işret ederler el-hâsıl mezbûreler 
fuhuş ile meşhûrelerdir mezbûrât Âişe ve Sâime ve Canan mahallemizden ihrâc 
olunması cümlemizin matlûbumuzdur deyû her biri alâ tarîki’ş-şehâde haber ver-
meğin mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Ebûbekir Beşe b. Musli, el-Hâc Kenan b. Abdul-
lah, Musa b. Receb, el-Hâc Mehmed b. Abdullah, Muharrem b. Receb.

217 [28b-3] Polihroni v. Nikola’nın fıtık ameliyatı için cerrah İstati’yle 
yaptığı sorumsuzluk anlaşması
Mahmiye-i Galata müzâfâtından kasaba-i Kasımpaşa’da yoğurtçu tâifesinden 
Polihroni v. Nikola nâm zimmî  meclis-i şer‘-i hatîr-i lâzımü’t-tevkīrde cerrâh 
tâifesinden işbu bâ‘isü’s-sifr İstati v. Yani nâm cerrâh muvâcehesinde ikrâr ve 
takrîr-i kelâm edip ben maraz-ı fıtıka mübtelâ olup merkūm İstati maraz-ı 
merkūma ilâcda ehil olmağla merkūm İstati ilâc ve timar etmek için müddet-i 
ma‘lûme tamâmına değin bin altı yüz elli akçe ücret ile nefsini bana îcâr ben dahi 
vech-i muharrer üzre istîcâr ve mu‘tâd üzre kasığımı şak edip münfetik olan mev-
zi‘ini kat‘ için merkūma emr eyledim eğer ben mezbûrun vech-i muharrer üzre 
şak ve kat‘ının sirâyeti sebebiyle hâlik olursam dem ve diyetime müte‘allika olan 
da‘vâdan merkūm İstati’nin zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Musa b. Receb, Mustafa b. Receb, Siyavuş b. Abdullah, Hasan b. Ab-
dullah ve gayruhüm mine’l-huzzâr

218 [29a-1] Derviş Çavuş b. İsmail’in Pamuk’a hayattayken hurda akçeye 
çevirmek için para verdiğinin anlaşılması
Dergâh-ı âlî dâme mahfûfen bi’l-me‘âlî yeniçerileri çavuşlarından Derviş Çavuş 
b. İsmail meclis-i şer‘-i hatîr lâzımü’t-tevkīrde meyhâneci tâifesinden olup bun-
dan akdem hâlik olan Pamuk v. (  ) nâm zimmînin verâseti zevce-i metrûkesi 
Malkona bt. ( ) nâm nasrâniye ile sulbî sagīr oğlu Vestiyon’a münhasıra olduğu 
şer‘an zâhir ve müte‘ayyin oldukdan sonra sagīr-i mezbûrun tesviye-i umûruna 
kıbel-i şer‘den mansûbe vasîsi ve hâlik-i mezbûrun muhallefâtına vâzı‘atü’l-yed 
olan mezbûre Malkona muvâcehesinde üzerine da‘vâ ve takrîr-i kelâm edip târih-i 
kitâbdan dört sene mukaddem hâlik-i mezbûr Pamuk’a hâl-i hayâtında hurda ak-
çeye tebdîl için yüz elli sikke-i hasene def ‘ ve teslîm edip ol dahi vech-i muhar-
rer üzre yedinden ahz ü kabz eyledikden sonra meblağ-ı mezbûrun kırk sikke-i 
hasenesini hâlik-i mezbûrun hâl-i hayâtında yedinden ahz ü kabz edip yüz on 
sikke-i haseneyi kable’l-ahz ve’l-îfâ hâlik olmağla zimmetinde kalmışdır, hâlâ 
tereke-i vâfiyesinden olmak üzre dahi mezbûrdan taleb ederim suâl olunsun de-
dikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine 
beyyine taleb olundukda udûl-i ricâlden olup mahrûsa-i İstanbul’da Debbâğlar 
mahallesinde sâkin Ali Bey b. Şaban ve Fenâyî Dede mahallesinde sâkin Ahmed 
b. Mehmed nâm kimesneler li ecli’ş-şehâde meclis-i şer‘de hâzırân olup isre’l-
istişhâd ve fi’l-vâki‘ müdde‘î-i mezbûr Derviş târih-i kitâbdan dört sene mukad-
dem hurda akçeye tebdîl etmek için hâlik-i mezbûr Pamuk’a hâl-i hayâtında yüz 
elli sikke-i hasene def ‘ ve teslîm edip ol dahi müdde‘î-i mezbûrun yedinden ber 
vech-i muharrer ahz ü kabz eyledi biz bu husûsa bu vech üzre şâhidleriz şehâdet 
dahi ederiz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-
tezkiyye şehâdetleri hayyiz-i kabûlde vâkı‘a oldukdan sonra meblağ-ı bâkī yüz on 
sikke-i haseneyi dahi hâlik-i mezbûrdan hâl-i hayâtında küllen ve ba‘zan ahz ve 
istîfâ veya hibe veya âhara havâle etmeyip vücûh-i şer‘îden bir vecihle zimmetini 
ibrâ etmediğine müdde‘î-i mezbûr Derviş Çavuş’a yemîn teklîf olundukda ol dahi 
alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle meblağ-ı bâkī yüz 
on sikke-i haseneyi hâlik-i mezbûrun muhallefâtından müdde‘î-i mezbûra edâ ve 
teslîme vasiyy-i mezbûreye tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Şâhî Çavuş? el-Mübâşir, Mustafa Bey b. Mehmed el-Bevvâb-ı sultânî, 
Mehmed Beşe b. Abdullah, Mahmud Bey b. Mustafa, Musa Bey b. ( ) ve gayruhüm 
mine’l-huzzâr.







219 [29a-2] Himmet Beşe’nin elmas taşı parasından Abdülbâki Çelebi’de 
olan alacak davasında sulh olduğu
Medîne-i Galata müzâfâtından kasaba-i Kasımpaşa’da Kalafatçıbaşı mahallesin-
de sâkin Himmet Beşe b. Mustafa nâm kimesne meclis-i şer‘-i hatîr-i lâzımü’t-
tevkīrde işbu bâ‘isü’l-kitâb Abdülbâkī Çelebi b. Mehmed nâm kimesne mahza-
rında ikrâr ve takrîr-i kelâm edip mezbûr Abdülbâkī Çelebi târih-i kitâbdan üç 
gün mukaddem sekiz bin akçe kıymetli bir beyaz elmas taşımı mezbûr Abdülbâkī 
Çelebi fuzûlen gasb ve istihlâk etmekle zikr olunan taşın kıymet-i şer‘iyyesi olan 
sekiz bin akçeyi mezbûr Abdülbâkī Çelebi’den da‘vâ ve taleb eylediğimde ol dahi 
inkâr etmekle beynimizde münâza‘ât-ı kesîre ve muhâsamât-ı şedîde vâkı‘a olmu-
şidi el-hâletü hâzihî vesâtat-ı muslihîn ile da‘vâ-yı mezkûrumdan beni sekiz yüz 
akçe bedel üzerine inşâ-i akd-i sulh eylediklerinde ben dahi sulh-i mezbûru kabûl 
ve bedel-i sulh olan meblağ-ı mezbûr sekiz bin akçeyi mezbûr Abdülbâkī Çelebi 
yedinden tamâmen ahz ü kabz edip ba‘de’l-yevm zikr olunan elmas taşa müte‘al-
lika da‘vâ ve mütâlebât ve eymân [ve] muhâsamâtdan zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Ahmed, Mehmed b. Osman, fahrü’l-müderrisîn Meh-
med Efendi el-Kâtib, Musa b. Receb, Mehmed Beşe b. Hasan, Ali Reis b. Mehmed, 
Ali Reis b. Halil, fahrü’l-kuzât Mehmed Efendi el-Kâtib, fahrü’l-müderrisîn Meh-
med Efendi el-Kâtib, Ahmed Yazıcı b. Mehmed ve gayruhüm.

220 [29a-3] Bandırmalı bazı müslümanlarla kendilerini kiliselerinden 
hırsızlık yapmakla suçlayan hıristiyanlar arasında davada sulh 
sağlandığı
Mahmiye-i Galata müzâfâtından Kapıdağı nâhiyesinde Bandırma nâm kasabada 
sâkinlerinden Mehmed Çelebi b. Derviş ve diğer Mehmed Çelebi b. Halil Bey ve 
Küçük Mehmed b. Süleyman ve Uzun Mehmed b. Abdullah ve diğer Mehmed b. 
Abdullah ve Mustafa b. Abdullah nâm kimesneler meclis-i şer‘-i hatîr-i lâzımü’t-
tevkīrde kasaba-i mezbûre zimmîlerinden ashâb-ı hâze’l-kitâb Papa Mavridi v. 
Manol ve Palaş v. Yorgi ve Mavridi v. Yorgi ve Nikola v. Atanaş ve Mavridi v. Yorgi 
ve Nikola v. Atanaş ve Mavridi v. Yorgi ve Manol v. Lambri ve Dimitri v. Nikola 
ve Papuççu Nikola Kostantin v. Yorgi Papa Gavril v. Papa Danyal ve sâir zimmîler 
muvâcehelerinde her biri ikrâr ve takrîr-i kelâm edip bundan akdem mezbûrların 
mekânı ma‘bedleri olup kasaba-i mezbûrede vâki‘ Aya Nikola ve Meryem Ana 
ve Hızır İlyas kiliseleri gece ile açılıp içlerinden ba‘zı emti‘amız zâyi‘ oldu deyû 
bizden mazanna ittihâzı ile da‘vâ ve taleb etmeleri sebebiyle o esnâda beynimizde 
ba‘zı ahz ü i‘tâ harc ve sarf vâki‘ olmağla mezbûrlardan da‘vâ ve taleb etmek murâd 
etmişidik, el-hâletü hâzihî da‘vâ-yı mezkûremizden fâriğler olup husûs-ı mezbûre 
müte‘allika olan âmme-i de‘âvî ve mütâlebât ve eymân ve muhâsamâtdan her biri-
miz merkūmûnun zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledik 
dediklerinde min ba‘d birbirimiz ile vechen mine’l-vücûh da‘vâ ve nizâ‘ımız yok-
dur dediklerinde mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Mehmed, Mehmed Bey b. Ömer, Ali Bey b. Abdullah, 
İslâm b. Mehmed, Mustafa b. Sefer, Ömer Beşe b. Hacı Mehmed, Ahmed Çelebi b. 
Ahmed, Mehmed Bey b. Mehmed, Ali b. Abdullah, el-Hâc Receb b. Hacı ve gay-
ruhüm mine’l-huzzâr.

221 [29b-1] Kiliseden yapılan hırsızlıkla ilgili davada sulh olunduğu
Mahmiye-i Galata müzâfâtından Kapıdağı nâhiyesinde kasaba-i Bandırma 
ahâlîsinden Papa Mavridi v. Manol ve Palaş v. Yorgi ve Mavridi v. Yorgi ve Ni-
kola v. Atanaş ve Mavridi v. Yorgi ve Manol v. Dimitri ve Dimitri v. Nikola ve 
Papuççu Nikola Kostantin v. Yorgi Papa Gavril v. Papa Danyal ve sâir zimmîler 
meclis-i şer‘-i şerîfde işbu ashâb-ı hâze’l-kitâb Mehmed Çelebi b. Derviş ve diğer 
Mehmed Çelebi b. Halil Bey ve Küçük Mehmed b. Süleyman ve Uzun Mehmed 
b. Abdullah ve diğer Mehmed b. Abdullah ve Mustafa nâm kimesne ile Demir-
ci Yani ve Antalyalı zimmîler mahzarlarında her biri ikrâr ve takrîr-i kelâm edip 
bundan akdem kasaba-i mezbûrede vâki‘ mekân ma‘bedimiz olup Aya Nikola ve 
Meryem Ana ve Hızır İlyas kiliseleri demekle ma‘rûf kiliselerimiz gece ile açı-
lıp içlerine vaz‘ eylediğimiz eşyâdan beynimizde ma‘lûm emti‘amız zâyi‘ olmağ-
la mezbûrûndan mazanna ittihâzı ile emti‘a-i ma‘lûmeyi da‘vâ ve taleb eylediği-
mizde anlar dahi inkâr etmekle beynimizde münâza‘ât-ı kesîre ve muhâsamât-ı 
şedîde vâkı‘a olmuşidi el-hâletü hâzihî ityân-ı beyyineye iktidârımız olmamağ-
la da‘vâ-yı mezkûremizden ârız olup husûs-ı mezbûre müte‘allika âmme-i de‘âvî 
ve mütâlebât ve eymân ve muhâsamâtdan her birimiz merkūmların zimmetlerini 
ibrâ-i âmm-ı kātı‘ü’n-nizâ‘la ibrâ ve iskāt eyledik min ba‘d husûs-ı mezbûre mü-
te‘allika vechen mine’l-vücûh mezbûrûn ile da‘vâ [ve] husûmetimiz yokdur dedik-
lerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Mehmed, Mehmed Bey b. Ahmed, Ali b. Abdullah, İslâm 
b. Mehmed, Mustafa b. Sefer, Ömer Beşe b. Hacı Mehmed, Ahmed Çelebi b. Meh-
med, Mehmed b. Ahmed, Ali b. Abdullah, Hacı Receb b. Hacı Mehmed, Ahmed b. 
Mahmud, Hacı Süleyman b. Abdülkādir, Mehmed Beşe [b.] Mustafa ve gayruhüm 
mine’l-huzzâr

222 [29b-2] Yani v. Yorgi’nin Beyti Çelebi’ye borcu olduğunu kabul etmesi
Tahakkuk-ı özr-i şer‘î ile husûs-ı âti’l-beyânının mahallinde ketb ve tahrîri iltimâs 
olunmağın küttâb-ı  mahkeme-i şerîfeden mevlânâ  Nasuh Efendi b. Yusuf irsâl 
olunup ol dahi zeyl-i kitâbda mastûrü’l-esâmî olan müslimîn ile Mahmiye-i Ga-
lata dâhilinde Sultan Bayezid mahallesinde vâki‘ Papakızı nâm nasrâniyenin men-
zilinde müste’cir olup meyhâneci tâifesinden olan Yani v. Yorgi nâm zimmînin 
sâkin olduğu menzile varıp akd-i meclis-i şer‘-i hatîr eyledikde, mezbûr Yani 
meclis-i ma‘kūd-ı mezbûrda medîne-i İzmir mahallâtından Hâtuniye mahallesi 
sükkânından işbu râfi‘ü’l-kitâb Beyti Çelebi b. Receb nâm kimesne mahzarında 
bi’t-tav‘i’s-sâf ikrâr-ı tâm ve takrîr-i kelâm edip mezbûr Beyti Çelebi’ye vakıyyesi 
beynimizde ilm-i şer‘î ile ma‘lûm yedinden iştirâ ve kabz eylediğim siyah üzüm 
bahâsından elli dört bin yüz akçe zimmetimde lâzımü’l-edâ ve vâcibü’l-kazâ dey-
nimdir dedikde mukırr-ı mezbûrun minvâl-i muharrer üzre cârî ve sâdır olan 
ikrârını el-mukarru lehü’l-merkūm Beyti Çelebi vicâhen tasdîk ve şifâhen tahkīk 
etmekle vâki‘ hâli mevlânâ-yı mezkûr mahallinde tahrîr edip ba‘de mâ irsâl olunan 
Çukadâr Ebûbekir Beşe b. Şaban ve Ramazan Çelebi b. Mehmed ile meclis-i şer‘a 
gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve 
elf
Şuhûdü’l-hâl: Mustafa Efendi b. Musa el-İmâm, Mehmed Çelebi b. Rıdvan el-
Müezzin, Hüseyin Çelebi b. Ramazan, İbrahim Çelebi b. Ahmed, Yusuf b. Sefer, 
Kara Veli Beşe b. ( ), Hüseyin b. Abdullah ve gayruhüm mine’l-huzzâr

223 [29b-3] Meyhaneci Panayot’un fıtık ameliyatı için cerrah İstati’yle 
sorumsuzluk anlaşması yaptığı
Mahmiye-i Üsküdar’da meyhâneci tâifesinden Panayot v. Hırsomani nâm zimmî 
meclis-i şer‘-i hatîr-i lâzımü’t-tevkīrde râfi‘ü’l-kitâb İstati v. Yani nâm cerrâh mah-
zarında ikrâr ve takrîr-i kelâm edip ben maraz-ı fıtıka mübtelâ olup merkūm İs-
tati maraz-ı mezkûre ilâcda ehil olmağla mezbûr İstati maraz-ı merkūma ilâc ve 
timar etmek için müddet-i ma‘lûme tamâmına değin otuz aded esedî guruş ücret 
ile nefsini bana îcâr ben dahi vech-i muharrer üzre istîcâr ve mu‘tâdı üzre ka-
sığımı iki yerden şak ve münfetik olan mevzi‘i kat‘ için mezbûra emr edip eğer 
ben mezbûrun vech-i muharrer üzre şak ve kat‘ının sirâyeti sebebiyle hâlik olur-
sam dem ve diyetime müte‘allik olan da‘vâdan mezbûrun zimmetini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Ebûbekir Beşe b. Şaban, Ahmed Yazıcı b. Mehmed, Âbid b. Mustafa, 
Musa b. Receb ve gayruhüm mine’l-huzzâr.

224 [29b-4] Derviş b. İsmail’in ölen Pamuk’ta olan alacağını kefili Aci 
Gali v. Mihal’den alması
Dergâh-ı âlî  dâme mahfûfen bi’l-me‘âlî  çavuşlarından Derviş Çavuş  b. İsma-
il mahfil-i kazâda Mahmiye-i Galata’da meyhâneci tâifesinden Aci Gali v. Mi-
hal nâm zimmî muvâcehesinde ikrâr ve takrîr-i kelâm edip bundan esbak hâlik 
olan Pamuk nâm zimmî yine hâl-i hayâtında târih-i kitâbdan dört sene mukad-
dem hurda akçeye tebdîl etmek için yüz on sikke-i hasene def ‘ ve teslîm ol dahi 
vech-i muharrer üzre yedimden ahz ü kabz edip ba‘de helâkihî zevcesi ve sulb-i 
sagīr oğlu Hristo’nun kıbel-i şer‘den mansûbe vasîsi olup hâlik-i mezbûrun te-
rekesine vâzı‘atü’l-yed olan Malkona nâm nasrâniyeden meblağ-ı mezbûru 
huzûr-ı hâkimü’ş-şer‘de da‘vâ ve taleb edip ba‘de’l-isbât ve’t-tahlîf tereke-i hâlik-i 
mezbûrdan edâya hükm-i hâkim-i şer‘î lâhık oldukdan sonra meblağ-ı mezbûr yüz 
on sikke-i haseneyi mezbûr Aci Gali tarafeynden emr ve kabûlü hâviye kefâlet-i 
sahîha-i şer‘iyye ile kefîl olmuşidi hâlâ kefâlet cihetinden meblağ-ı mezbûr yüz 
on sikke-i hasenenin kıymeti olan otuz bir bin akçeyi mezbûr Aci Gali yedinden 
tamâmen ahz ü kabz eyledim min ba‘d meblağ-ı mezkûrdan kefîl-i mezbûr ile 
hâlik-i mezbûrun veresesi zimmetlerinde bir akçe ve bir habbe hakkım bâkī kal-
madı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’l-hâmis aşer min Şevvâli’l-mükerrem li sene selâse ve seb‘în ve 
elf
Şuhûdü’l-hâl: Eyüb el-Bevvâbü’s-sultânî, Musa Bey b. Receb, Mustafa Çelebi b. 
Receb, Musa Bey b. Abdullah ve gayruhüm mine’l-huzzâr.

225 [30a-1] Mehmed Beşe b. Mahmud’un aldığı borç karşılığı evini 
rehin bırakması
Mahmiye-i Galata müzâfâtından kasaba-i Fındıklı’da Avni Efendi mahalle-
sinde sâkin Mehmed Beşe b. Mahmud mahfil-i kazâda sâbıkan İstanbul kadısı 
olan a‘lemü’l-ulemâ’i’l-muhakkıkīn efdalü’l-fuzalâi’l-müdakkikīn nâsıbu râyât-ı 
ulûmi’n-nakliyye kâşifü rumûzi’l-hakāyiki’l-akliyye zü’l-hasâili’l-cemme elletî lem 
tecma‘ fi’l-insâni’r-râki bi kemâlâtihî min merâtibi’l-‘aliyyi mürettebeten tu‘cizu 
an derkihe’l-ezhân zü’l-hasbi’l-bâhir ve’n-nesebi’t-tâhir râfi‘u hâze’l-kitâb Feyzul-
lah Efendi necli’l-merhûm cennet-mekân firdevs âşiyân Ebû Said Efendi hazretle-
ri taraf-ı bâhirü’ş-şereflerinden ikrâr-ı âti’z-zikr [i] tasdîka vekîl olup Ali Çelebi b. 
Mustafa ve Mustafa Çelebi b. ( ) el-İmâm nâm kimesne şehâdetleri ile hasm-ı şer‘î-i 
câhid mahzarında şer‘an vekâleti sâbite olan fahrü’l-müderrisîn Mehmed Efendi 
b. eş-Şeyh Hamza mahzarında ikrâr ve takrîr-i kelâm edip müvekkil-i müşârün-
ileyh hazretleri yedlerinden iki yüz kıt‘a esedî guruş istidâne edip meblağ-ı mezbûr 
mukābelesinde silk-i mülkümde münselik mahalle-i merkūmede iki tarafdan 
merkūm-ı mûmâ-ileyh veresesi mülkleri ve bir tarafdan tarîk-i hâs ve bir tarafdan 
tarîk-i âm ile mahdûd fevkānî iki bâb ve tahtânî bir bâb odaları ve bi’r-i mâyı ve 
muhavvatayı ve kenîfi müştemil senede merhûm Sultan Bayezid vakfı’na kırk akçe 
mukāta‘a-i zemîni olan mülk menzilimi ba‘de’t-tahliyye ve fâriğan ani’ş-şevâgil 
müvekkil-i müşârün-ileyh hazretleri yedlerine rehin vaz‘ ve teslîm edip ol dahi 
vech-i muharrer üzre irtihân ve kabz ve tesellüm eyledi dedikde gıbbe’t-tasdîki’ş-
şer‘î merkūm Mehmed Beşe mahfil-i mezbûrda vekîl-i mezbûr muvâcehesinde 
i‘âde-i kelâm edip târih-i kitâbdan bir sene tamâmına değin meblağ-ı mezbûru 
müvekkil-i mûmâ-ileyh hazretlerine tamâmen edâ ve teslîme kādir olmazsam ye-
dinde rehin vaz‘ ve teslîm eylediğim menzil-i mahdûd-ı mezkûru semeni misli 
ile âhara bey‘a ve semenini kabza ve deyn-i mezbûrumu edâya ve fazlayı bana 
îsâle ve bi’l-cümle bunlar mütevakkıf olduğu umûrun cümlesine işbu hâzır bi’l-
meclis Hüseyin Çavuş b. Abdullah’ı azl ve in‘izâlden masûne vekâlet-i devriyye ile 
tarafımdan vekîl ve nâib-i menâb nasb ve ta‘yîn eyledim dedikde ol dahi vech-i 
meşrûh üzre vekâlet-i merkūmeyi kabûl ve hizmet-i lâzımesini edâya ta‘ahhüd et-
meğin mâ vaka‘a bi’t-taleb ketb olundu.
Fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: İbrahim Efendi b. Mustafa, el-Hâc Kenan Ağa b. Abdullah, Ebûbekir 
Beşe b. Şaban Çukadâr, Ali Efendi b. Mehmed el-İmâm, Ahmed Bey b. el-Cündî, 
Osman b. Hüseyin, Mustafa b. Receb

226 [30a-2] Hüseyin Beşe’nin yirmi beş senedir bir 
başkasının tasarrufundaki arazi hakkında açtığı davanın 
zaman aşımına uğraması
Fi’l-asl vilâyet-i Anadolu’da vâki‘ Bulaman kazâsına tâbi‘ Belen Karaağaç nâm kar-
yeden olup mahrûsa-i Galata’ya tâbi‘ kasaba-i Kasımpaşa’da mahallesinde sâkin 
iken bundan akdem vefât eden Mehmed’in sulbî kebîr oğlu Hüseyin Beşe nâm 
kimesne mahfil-i kazâda zikri âtî tarlaya vâzı‘atü’l-yed olan işbu hâmilü’s-sifr Hü-
seyin Bey b. Kaya nâm kimesne mahzarında üzerine da‘vâ ve takrîr-i kelâm edip 
karye-i merkūme tarlaları hilâlinde vâki‘ lede’l-ahâlî ve’l-cîrân ma‘lûmü’l-hudûd 
bir kıt‘a tarla babam müteveffâ-yı mezkûrun ile’l-vefât taht-ı tasarrufunda olup 
ba‘de vefâtihî tasarruf-ı âdîsi bana intikāl etmişiken mezbûr Hüseyin Bey yirmi 
beş senedir fuzûlen zabt ve tasarruf eder suâl olunup kasr-ı yedine ve bana mahal-
linde teslîme tenbîh olunmak matlûbumdur dedikde yirmi beş sene mürûr eden 
arâzi da‘vâsının bilâ-emr istimâ’ı memnû‘ olmağile müdde‘î-i merkūm Hüseyin 
Beşe bî-vech mu‘ârazadan men‘ birle mâ vaka‘a bi’t-taleb ketb olundu.
Hurrire fi’l-yevmi’s-sâdis aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: Ömer Yazıcı b. Abdülkerim, Veli b. Hayreddin, Hüseyin Beşe b. 
Mahmud, Hüseyin Ağa b. Şehsuvar, Mehmed Beşe b. Şehsuvar, Ahmed b. Sefer, 
Mustafa b. Receb, Ahmed b. Mustafa, Ahmed Yazıcı b. Mehmed.

227 [30a-3] el-Hâc Mehmed Bey’in bağını Ahmed b. Hasan’a satıp 
parasını alması
Saray-ı cedîd-i sultânîde vâki‘ helvacı tâifesinden el-Hâc Mehmed Bey b. Hüseyin 
mahfil-i kazâda İstinye nâhiyesine tâbi‘ Yeniköy’de sâkin râfi‘u hâze’l-kitâb Ah-
med b. Hasan nâm râcil mahzarında ikrâr ve takrîr-i kelâm edip silk-i mülküm-
de münselik olup nâhiye-i mezbûreye tâbi‘ kal‘a-i Boğazkesen hâricinde Şehîdler 
nâm mevzi‘de vâki‘ bir tarafdan el-Hâc Ahmed b. ( ) tasarrufunda olan çayır ve bir 
tarafdan Yazıcı oğlu tasarrufunda arz-ı hâliye ve bir tarafdan mekābir-i müslimîn 
ve bir tarafdan ba‘zan Memi oğlu demekle şehîr Hasan Efendi tasarrufunda olan 
arz-ı hâliye ve ba‘zan tarîk-i âm ile mahdûd doksan ırgadlık mülk bağımı yirmi 
altı bin fıddî râyic fi’l-vakt akçeye tarafeynden îcâb ve kabûlü hâvî bey‘-i kat‘î ile 
bey‘ ve teslîm ol dahi vech-i muharrer üzre iştirâ ve tesellüm ve kabûl eyledikden 
sonra semeni olan meblağ-ı mezbûru merkūm Ahmed Beşe yedinden bi’t-tamâm 
ve’l-kemâl ahz ü kabz eyledim min ba‘de’l-yevm zikr olunan bağ merkūm Ahmed 
Beşe’nin mülk-i müşterâsı olmuşdur keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’t-tâsi‘ min Şevvâli’l-mükerrem li sene selâse ve seb‘în ve elf
Şuhûdü’l-hâl: Ahmed Çelebi b. Mehmed el-Yesârî, Pîrî Çelebi b. el-Hâc Süleyman, 
el-Hâc Yahya b. Abdürrezzak, Hasan Efendi b. Abdürrezzak, Musli Efendi b. Hü-
seyin, Ahmed Bey b. Receb, Mustafa b. Receb.

228 [30b-1] Fîruz Ağa mahallesinden Râbia ve Rahime hatunların iyi 
hatunlar olduklarına şahitlik edilmesi
Mahrûsa-i Galata’ya tâbi‘ kasaba-i Tophâne mahallâtından Fîruz Ağa mahallesi 
sükkânından işbu râfi‘ü’l-kitâb Râbia bt. İbrahim ve Rahime bt. Ali nâm hâtunlar 
meclis-i şer‘de mahrûsa-i merkūmede bi’l-fi‘l voyvoda olan fahrü’l-a‘yân Siyavuş 
Ağa’nın kethüdâsı İsmail Bey nâm kimesne mahzarında her biri takrîr-i kelâm ve 
bast-ı merâm edip mezbûr İsmail Bey ve ba‘zı kimesneler bizim için yaramaz av-
ratlardır nâ-mahremden ictinâbları yokdur deyû isnâd etmeleri ile bize âr lâhık 
olmuşdur, hâlâ Seyfiye Hânı civârında sâkine olanlardan hâzırûn bi’l-meclis Mus-
tafa Efendi b. Ahmed Efendi ve Mahmud Halîfe b. Mehmed el-Müezzin ve Re-
ceb Efendi b. Veli ve Hüseyin Odabaşı b. Mehmed ve Kasım Bey b. Mehmed ve 
Mahmud Efendi b. Hasan ve İlyas Reis b. Ali ve üstâd Mehmed b. Ramazan ve 
Mehmed b. Mustafa ve Musa b. Ahmed ve Abdullah b. Abdullah ve Kābil Beşe 
b. Abdullah ve Mahmud Beşe b. Receb ve Dilâver b. Abdullah ve üstâd Mahmud 
b. Süleyman ve Mehmed Beşe b. İsmail ve Muharrem Beşe b. Abdullah ve İsma-
il Beşe b. Mehmed ve üstâd Mustafa b. Mehmed ve Ali b. Abdullah ve Mustafa 
b. Ramazan ve Ebûbekir b. Murad ve Ali b. Receb ve Yahya Reis b. Receb ve Ab-
dülkerim b. Ahmed nâm kimesnelerden suâl olunup elimize hüccet-i şer‘iyye ve-
rilmek matlûbumuzdur dediklerinde gıbbe’l-istihbâr-ı şer‘î fi’l-vâki‘ mezbûretân 
ile Râbia ve Rahime kendi hâllerinde olup bu makūle fi‘l vechen mine’l-vücûh 
mezbûrelerden sudûr eylediği müte‘allika değildir ve’l-hâsıl merkūmetân sâliha 
hâtunlardır deyû her biri hüsn-i hâllerini alâ tarîki’ş-şehâde haber vermeğin mâ 
vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf
Şuhûdü’l-hâl: El-Hâc Kenan b. Abdullah, Ahmed b. İslâm, Ebûbekir Beşe b. Mus-
tafa, Veli b. Mehmed, Hüseyin b. Osman, Ömer Beşe b. Şaban ve gayruhüm 
mine’l-huzzâr.

229 [30b-2] Yani v. Yorgi’nin Aci Mihal v. Nikola’ya borcu 
olduğunu ikrar etmesi
Tahakkuk-ı özr-i şer‘î ile husûs-ı âti’l-beyânının mahallinde tahrîri iltimâs olun-
mağın küttâb-ı mahkeme-i şerîfeden mevlânâ Nasuh Efendi b. Yusuf irsâl olu-
nup ol dahi zeyl-i kitâbda mastûrü’l-esâmî olan müslimîn ile Mahmiye-i [Galata] 
dâhilinde Sultan Bayezid mahallesinde vâki‘ Papakızı nâm nasrâniyenin menzilin-
de müste’ciri olup meyhâneci tâifesinden olan Yani v. Yorgi nâm zimmînin sâkin 
olduğu menzile varıp akd-i meclis-i şer‘-i şerîf eyledikde mezbûr Yani meclis-i 
ma‘kūd-ı mezbûrda mahalle-i mezbûre sükkânından işbu râfi‘ü’l-vesîka Aci Mi-
hal v. Nikola nâm zimmî muvâcehesinde bi’t-tav‘i’s-sâf ikrâr-ı tâm ve takrîr-i 
kelâm edip bundan akdem mezbûr Aci Mihal bana beş bin sekiz yüz akçe ikrâz ve 
teslîm ben dahi istikrâz ve yedinden kabz ve tesellüm edip meblağ-ı mezbûr beş 
bin akçe minvâl-i muharrer üzreve tesellüm edip meblağ-ı mezbûr beş bin akçe minvâl-i muharrer üzre” mükerrer yazılmıştır.
ve vâcibü’l-kazâ deynimdir dedikde mukırr-ı mezbûr Yani’nin vech-i meşrûh üzre 
cârî ve sâdır olan ikrârını el-mukarru lehü’l-merkūm Aci Mihal vicâhen tasdîk ve 
şifâhen tahkīk eyledikden sonra vâki‘ hâli mevlânâ-yı mezkûr mahallinde tahrîr 
edip ba‘dehû ma‘an irsâl olunan çukadâr Ebûbekir Beşe Şaban ve Ramazan Çelebi 
b. Mehmed ile meclis-i şer‘a gelip alâ vukū‘ihî inhâ ve takrîr etmeğin mâ hüve’l-
vâki‘ bi’t-taleb ketb olundu.
Hurrire fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve 
elf
Şuhûdü’l-hâl: Mustafa Efendi b. Musa el-İmâm, Mehmed Çelebi b. Rıdvan el-
Müezzin, Hüseyin Çelebi b. Ramazan, İbrahim Çelebi b. Ahmed, Yusuf b. Sefer, 
Kara Veli Beşe b. Hüseyin ve gayruhüm mine’l-huzzâr.

230 [30b-3] Mustafa b. Tazlı’dan kalan evin hisselerinin mirasçılar 
tarafından eşi Emine bt. Receb’e satılması
Medîne-i Galata müzâfâtından kasaba-i Fındıklı’da Kazancıbaşı mahallesinde sâkin 
iken bundan akdem fevt olan Mustafa b. Tazlı nâm kimesnenin verâseti zevce-i 
metrûkesi Emine bt. Receb nâm hâtuna ve sulbî sagīr oğlu Mehmed’e ve sulbî kebîr 
oğlu Ramazan’a münhasıra ve tashîh-i meseleleri bi tarîki’l-münâsahati’ş-şer‘iyye 
on altı sehimden olup sihâm-ı mezbûrenin bir sehmi mezbûre Emine Hâtun’a ve 
yedişer sehmi mezbûrân Mehmed ve Ramazan’a münhasıra olduğu şer‘an zâhir 
ve müte‘ayyin oldukdan sonra mezbûr Ramazan meclis-i şer‘-i hatîr-i lâzımü’t-
tevkīrde işbu bâ‘isetü’l-kitâb mezbûre Emine mahzarına ikrâr ve takrîr-i kelâm 
edip babam müteveffâ-yı mezbûrdan üçümüze irs-i şer‘le intikāl edip mahalle-i 
mezbûrede vâki‘ bir tarafdan Mustafa nâm kimesne mülkü ve bir tarafdan Yahya 
Beşe mülkü ve bir tarafdan Hatice nâm hâtun mülkü ve bir tarafdan tarîk-i âm ile 
mahdûd bir bâb tahtânî odayı ve kenîfi ve zât-ı eşcâr-ı müsmire ve gayr-ı müsmire-
yi müştemil menzilde olan yedi sehim hisse-i şer‘iyye-i ma‘lûmemi mezbûre Emine 
Hâtun’a üç bin fıddî râyic fi’l-vakt akçeye tarafeynden îcâb [ve] kabûlü hâvî bey‘-i 
bâtt-ı sahîh-i şer‘î ile bey‘ ve teslîm ol dahi vech-i muharrer üzre iştirâ ve tesellüm 
ve kabz ve kabûl eyledikden sonra semeni olan meblağ-ı mezbûr üç bin akçeyi 
yedinden bi’t-tamâm ve’l-kemâl ahz ü kabz edip ba‘de’l-yevm menzil-i mezkûrda 
olan yedi sehim hisse-i şer‘iyye-i ma‘lûmem mezbûrenin mülk-i müşterâsıdır keyfe 
mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î mezbûre Emine 
Hâtun’a meclis-i mezkûrda mezbûr Ramazan mahzarında ikrâr ve takrîr-i kelâm 
edip zevcim müteveffâ-yı mezbûrun kalîl [ü] kesîr [ve] celîl ü hakīr ism-i mâl ıtlâk 
olunur cemî‘-i terekesine müte‘allika âmme-i da‘vâdan her birimiz âharın zimme-
tini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâdis aşer min Şevvâli’l-mükerrem li sene 1073.
Şuhûdü’l-hâl: Ahmed Efendi b. Şaban el-İmâm, Mustafa Efendi b. Ramazan el-
İmâm, Musa b. Veli, Ali Dede b. Şaban, Mehmed b. Ahmed el-Müezzin, Şaban 
Çelebi b. Mehmed, Mustafa b. Hüseyin, Ali Reis b. Mehmed, Mustafa Efendi b. 
Hüseyin el-İmâm, Mehmed b. İshak.

231 [31a-1] Meyhaneci Yani v. Yorgi’nin Aleksandri v. Andon’a borcu 
olduğunu ikrar etmesi
Tahakkuk-ı özr-i şer‘î ile husûs-ı âti’l-beyânın mahallinde ketb ve tahrîri iltimâs 
olunmağın küttâb-ı mahkeme-i şerîfeden mevlânâ Nasuh Efendi b. Yusuf irsâl 
olunup ol dahi zeyl-i kitâbda mastûrü’l-esâmî olan müslimîn ile mahmiye-i Gala-
ta dâhilinde Sultan Bayezid mahallesinde vâki‘ Papakızı nâm nasrâniyenin menzi-
linde müste’cir olup meyhâneci tâifesinden olan Yani v. Yorgi nâm zimmînin sâkin 
olduğu menziline varıp akd-i meclis-i şer‘-i şerîf eyledikde mezbûr Yani meclis-i 
ma‘kūd-ı mezbûrda tâife-i mezbûreden işbu râfi‘ü’s-sifr Aleksandri v. Andon nâm 
zimmî muvâcehesinde bi’t-tav‘i’s-sâf ikrâr-ı tâm ve takrîr-i kelâm edip mezbûr 
Aleksandri’ye cihet-i sermâyeden on dokuz bin akçe zimmetimde lâzımü’l-edâ ve 
vâcibü’l-kazâ deynim vardır dedikde mukırr-ı mezbûr Yani’nin minvâl-i muhar-
rer üzre cârî ve sâdır olan ikrârını el-mukarru lehü’l-merkūm Aleksandri vicâhen 
tasdîk ve şifâhen tahkīk ettikden sonra vâki‘ hâli mevlânâ-yı mezkûr mahallinde 
tahrîr edip ba‘dehû ma‘an irsâl olunan çukadâr Ebûbekir Beşe b. Şaban ve Rama-
zan Çelebi b. Mehmed ile meclis-i şer‘a gelip alâ vukū‘ihî inhâ ve takrîr etmeğin 
mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve 
elf
Şuhûdü’l-hâl: Mustafa Efendi b. Musa el-İmâm, Mehmed Çelebi b. Rıdvan el-
Müezzin, Hüseyin Çelebi b. Ramazan, İbrahim Çelebi b. Ahmed, Yusuf b. Sefer, 
Kara Veli Beşe b. ( ), Hüseyin b. Abdullah.

232 [31a-2] Mustafa Beşe b. Süleyman’ın Yuvan isimli kölesini 
âzat etmesi
Mahmiye-i Galata hâricinde el-Hâc Memi mahallesinde sâkin Mustafa Beşe b. Sü-
leyman mahfil-i kazâda kendiye rıkkını mu‘terif olan işbu orta boylu açık kaşlı 
sarı elâ gözlü Moskoviyyü’l-asl Îseviyyü’l-mille râfi‘u hâze’s-sifr Yuvan b. Abdullah 
mahzarında ikrâr ve takrîr-i kelâm edip abd-i memlûküm olan mevsûf-ı merkūm 
Yuvan’ı hasbeten lillâhi te‘âlâ ve taleben li merzâtihî malımdan tahrîr ve i‘tâk ve 
zümre-i ahrâr-ı asliyyîne idrâc ve ilhâk eyledim ba‘de’l-yevm merkūm Yuvan sâir 
ahrâr-ı asliyyîn gibi hür olup üzerinde velâdan gayrı hakkım kalmamışdır dedik-
de mâ vaka‘a bi’t-taleb ketb olundu.
Tahrîren fi’l-yevmi’s-sâmin aşer min Şevvâli’l-mükerrem li sene selâse ve seb‘în ve 
elf min hicretin men lehü’l-izzü ve’ş-şeref
Şuhûdü’l-hâl: Ali Reis b. Mustafa Reis, Mehmed Beşe b. Ali, Dilâver Beşe b. Ab-
dullah, Osman b. Hüseyin, Hüseyin b. Mirza, Mustafa Çelebi b. Receb, Âbid b. 
Mustafa, Muharrem b. Receb ve gayruhüm mine’l-huzzâr.

233 [31a-3] Ali Bey b. İbrahim’in Bostan Ömer Beşe’ye hayattayken borç 
verdiğine şahitlik yapılması
Tüccâr tâifesinden Bostancı Ali Bey b. İbrahim meclis-i şer‘de vilâyet-i Anadolu’da 
Ezine kazâsında Gümüş nâm karye sâkinlerinden olup düyûnu terekesini müstağ-
rika iken bundan akdem bilâ-vâris fevt olan Bostan Ömer Beşe b. ( ) muhallefâtını 
ba‘de’l-kabz bey‘a ve düyûnunu edâya kıbel-i şer‘den vasî nasb olunan dergâh-ı 
âlî çavuşlarından fahrü’l-a‘yân Yusuf Çavuş b. Murad mahzarında üzerine da‘vâ 
ve takrîr-i kelâm edip müteveffâ-yı mezbûr Ömer Beşe’ye hâl-i hayâtında malım-
dan yüz elli kıt‘a riyâlî guruş ikrâz ve teslîm ol dahi istikrâz ve kabz edip kable’l-
istîfâ fevt olup meblağ-ı mezbûr zimmetinde kalmağın hâlâ meblağ-ı mezbûr 
muhallefâtına bi’l-vesâye vaz‘-ı yed eden mezbûr Yusuf Çavuş’dan taleb ede-
rim suâl olunup alıverilmesi matlûbumdur dedikde gıbbe’s-suâl ve akībe’l-inkâr 
müdde‘î-i mezbûrdan müdde‘âsını mübeyyine beyyine taleb olundukda udûl-i 
ricâlden olup Mustafa b. Yahya ve el-Hâc İbrahim b. Ali nâm kimesneler li ecli’ş-
şehâde meclis-i şer‘a hâzırân olup istişhâd olunduklarında fi’l-hakīka müdde‘î-i 
mezbûr Ali Bey müteveffâ-yı mezbûr Ömer Beşe’ye hayâtında malından yüz elli 
kıt‘a riyâl guruş bizim huzûrumuzda ikrâz ve teslîm ol dahi istikrâz ve kabz ve te-
sellüm eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle oldukdan sonra meblağ-ı mezbûrdan ve küllen ve ba‘zan ahz ve istîfâya 
ve hibe ve âhara havâle taraf-ı şer‘iyyeden bir vecihle müteveffâ-yı mezbûrun 
zimmetini ibrâ etmediğine müdde‘î-i mezbûra yemîn teklîf olundukda alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebiyle meblağ-ı mezbûru müdde‘î-i 
merkūm Ali Bey’e edâ ve teslîme mezbûr Yusuf Çavuş’a tenbîh birle mâ vaka‘a bi’t-
taleb ketb olundu.
Tahrîren fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: El-Hâc Hasan Çelebi b. Hasan, el-Hâc Mahmud Beşe b. Mehmed, 
Mehmed Beşe b. Ahmed, Musa Bey b. Receb ve gayruhüm mine’l-huzzâr.







234 [31a-4] Mahmud Ağa b. Hüseyin’in Ömer Beşe’ye hayattayken borç 
verdiğine şahitlik yapılması
Mahrûsa-i İstanbul’da hısnı ebvâbından Cebealikapısı dâhilinde vâki‘ câmi‘ kur-
bunda sâkin işbu râfi‘ü’l-kitâb el-Hâc Mahmud Ağa b. Hüseyin mahfil-i kazâda 
vilâyet-i Anadolu’da Ezine kazâsına tâbi‘  Gümüş nâm karye sükkânından olup 
düyûnu terekesini müstağraka iken bundan akdem bilâ-vâris fevt olan Boşnak 
Ömer Beşe b. (  ) muhallefâtını ba‘de’l-kabz bey‘a ve düyûnunu edâya kıbel-i 
şer‘den vasî nasb olunan dergâh-ı âlî çavuşlarından fahrü’l-akrân Yusuf Çavuş 
b. Murad mahzarında üzerine da‘vâ ve takrîr-i kelâm edip müteveffâ-yı merkūm 
Ömer Beşe’ye hâl-i hayâtında malımdan yüz kırk dört kıt‘a riyâlî guruş ikrâz ve 
teslîm ol dahi istikrâz ve kabz edip kable’l-istîfâ fevt olup meblağ-ı merkūm zim-
metinde kalmağın hâlâ meblağ-ı mezbûrun muhallefâtına bi’l-vesâye vâzı‘ü’l-yed 
eden mezbûr Yusuf Çavuş’dan taleb ederim suâl olunup alıverilmesi murâdımdır 
dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda udûl-i ricâlden olup tüccâr tâifesinden olan Mustafa 
Çelebi b. Yahya ve el-Hâc İbrahim b. el-Hâc Ali nâm kimesneler li ecli’ş-şehâde 
meclis-i şer‘a hâzırân olup istişhâd olunduklarında fi’l-vâki‘ müdde‘î-i mezbûr el-
Hâc Mahmud Ağa müteveffâ-yı merkūm Ömer Beşe’ye hayâtında malından yüz 
kırk dört kıt‘a riyâl guruş bizim huzûrumuzda ikrâz ve teslîm ol dahi istikrâz ve 
tesellüm eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri 
makbûle oldukdan sonra meblağ-ı mezbûrdan küllen ve ba‘zan ahz ve istîfâ ve hibe 
ve âhara havâle ve taraf-ı şer‘îden bir vecihle müteveffâ-yı mezbûrun zimmetini 
ibrâ etmediğine merkūme yemîn teklîf olundukda ol dahi alâ vefki’l-mes’ûl yemîn 
billâhi’l-aliyyi’l-a‘lâ etmeğin mûcebiyle meblağ-ı mezbûru müdde‘î-i merkūma 
edâ ve teslîme mezbûr Yusuf Çavuş’a tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ min Şevvâli’l-mükerrem li sene selâse ve seb‘în ve elf.
Şuhûdü’l-hâl: Es-Sâbıkūn.

235 [31b-1] Kiryako Reis’e borcu olduğunu kabul eden Musa b. Hasan’ın 
borcunu ödemesi gerektiği
Mellâh tâifesinden işbu hâmilü’s-sifr Kiryako Reis v. Hristo nâm zimmî mahfil-i 
kazâda Musa b. Hasan nâm kimesne mahzarında üzerine da‘vâ ve takrîr-i kelâm 
edip mezbûr Musa zimmetinde cihet-i karz-ı şer‘îden bin üç yüz elli akçe hak-
kım olup taleb eylediğimde edâdan imtinâ‘ eder suâl olunsun dedikde gıbbe’s-
suâl merkūme Musa cevâbında fi’l-hakīka müdde‘î-i merkūm Kiryako’ya cihet-i 
mezbûreden bin üç yüz elli akçe zimmetimde lâzımü’l-edâ ve vâcibü’l-kazâ 
deynim vardır deyû tâyi‘an ikrâr ve i‘tirâf etmeğin alâ mûcebi i‘tirâfihî meblağ-ı 
mezbûrun edâsıyla merkūm Musa ilzâm olunup mâ vaka‘a bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban, Mustafa b. Receb, Emrullah b. Mehmed, 
Hüseyin b. Mirza ve gayruhüm.

236 [31b-2] Halil b. İbrahim’in Fâtıma bt. Hüseyin’in oğlu olduğunun 
tespiti ve muhallefâtının Galatasaray ağası Ahmed Ağa’dan alınıp 
teslim edildiği
Mahrûsa-i Maraş’da bi’l-fi‘l nâibü’ş-şer‘i’ş-şerîf olan Ali Efendi kıbelinden ünvânı 
ile mu‘anven ve hatmi ile mahtûm ve târih-i kitâb senesi Şa‘bân’ının gurresi ile 
müverraha kitâb-ı naklî vârid olup mazmûnu medîne-i Maraş mahallâtında 
İsa Divanı mahallesi sâkinelerinden Fâtıma bt. Hüseyin nâm hâtun ile sadrî 
kebîr oğlu Mehmed b. Sunullah nâm kimesneden meşhûdiyye-i âti’l-beyâni’l-
bir üzre da‘vâ-yı sahîha-i şer‘iyye ile mesbûk istişhâd-ı şer‘î sudûrundan son-
ra udûl-i müslimînden olup mahalle-i mezbûre ahâlîsinden Osman Hüseyin b. 
Hasan ve Mustafa b. Hüseyin b. Abdullah nâm kimesneler nakl ve tahvîl için 
mahall-i cerh ve ta‘dîle li ecli’ş-şehâde hâzırân olup gıbbe’l-istişhâdi’ş-şer‘î fi’l-
vâki‘ medîne-i Galatasarayı’nda iken târih-i kitâbdan iki sene mukaddem vefât 
edip muhallefâtı saray-ı mezbûr muhâfızı yedinde hıfzı meşmû‘ olan Halil b. İb-
rahim mezbûre Fâtıma’nın sadrî oğludur ve merkūm Mehmed’in li üm karındaşı 
ve maskat-ı re’si mahalle-i mezbûredir müteveffâ-yı mezbûrun verâseti vâlidesi 
merkūme Fâtıma ile li üm karındaşı mezbûr Mehmed’e münhasıradır biz bu 
husûsa şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de ri‘âyeti şerâiti’l-kabûl şehâdetleri makbûle olduğunu müştemil 
olmağla kitâb-ı mezbûr bi’l-fi‘l saray-ı mezkûr ağası olan müteveffâ-yı mezbûrun 
muhallefâtına vâzı‘ü’l-yed olan umdetü’l-emâcid ve’l-a‘yân makbûlü’s-sudûr ve’l-
irtihân Ahmed Ağa b. Abdülmennân kıbelinden husûmet-i âtîye sâbitü’l-vekâle 
vekîli olan Abdülbâkī Bey b. Süleyman muvâcehesinde feth ve kırâat olundukda ol 
dahi fi’l-hakīka müvekkil-i mûmâ-ileyh Ahmed Ağa’nın müteveffâ-yı mezbûrun 
muhallefâtına vaz‘-ı yedini ikrâr lâkin kitâb-ı mezbûrun mevlânâ-yı mezbûr kı-
belinden vürûdunu münkir olucak şuhûd-ı tarîkden olup zeyl-i kitâbda isim-
leri muharrer olan müslimînden Süleyman Çelebi b. Ali ve Ali b. el-Hâc Yusuf 
nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ 
mezbûr mevlânâ-yı müşârün-ileyhin kitâbıdır ve zeylindeki imzâ onun imzâsıdır 
ve zahrındaki hatm onun hatmidir bizim huzûrumuzda ba‘de’l-imzâ mühürle-
yip müsteşhidân-ı mezbûrâna teslîm ve hat ve hatmine bizi istişhâd eyledi biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 







şer‘iyye eylediklerinde gıbbe ri‘âyeti şerâiti’l-kabûl şehâdetleri hayyiz-i kabûlde 
vâkı‘a olmağın mûcebiyle ba‘de’l-hükm müsteşhidân-ı mezbûrân Fâtıma ve Meh-
med vekîl-i merkūm Abdülbâkī Bey muvâcehesinde her biri ikrâr ve i‘tirâf edip 
müteveffâ-yı mezbûrun metrûkâtından müvekkil-i mûmâ-ileyh ber mûceb-i def-
ter cem‘an altı bin beş yüz seksen akçeye vaz‘-ı yed edip hâlâ meblağ-ı mezbûr 
elli bin beş yüz seksen akçeyi vekîl-i mezbûr Abdülbâkī Bey yedinden tamâmen 
ahz ü kabz edip müteveffâ-yı mezbûrun muhallefâtına müte‘allika olan da‘vâdan 
müvekkil-i mûmâ-ileyhin ve vekîl-i merkūmun zimmetlerini ibrâ-i âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’s-sâbi‘ ve’l-ışrîn min Ramazâni’l-mübârek li sene selâse ve seb‘în 
ve elf.
Şuhûdü’l-hâl: El-Hâc Süleyman b. Hüseyin, Mustafa Beşe b. Receb, Musa b. Receb, 
el-Hâc Sefer b. Musli, Hüseyin b. Mirza, Âbid b. Mustafa, Ahmed Yazıcı b. Meh-
med, Eyüb Bey Ser-muhzırân.

237 [31b-3] Garafolya ve Kasandra ve Peruza’nın boyacı dükkânı içindeki 
aletlerdeki hissesini Politero v. Panayot’a sattıkları
Mahmiye-i Galata’da Sultan Bayezid mahallesinde sâkineler olan Garafolya ve 
Kasandra ve Peruza benât-ı Andriye nâm nasrâniyeler taraflarından husûs-ı 
âti’l-beyâna vekîl olup hasm-ı şer‘î-i câhid câî mahzarında mezbûrâtın zâtlarını 
ma‘rifet-i şer‘iyye ile ârifân olan usta Receb b. Abdurrahman ve İbrahim b. Eyüb 
nâm kimesneler şehâdetleri ile şer‘an vekâleti sâbite olan Dimitri v. Yuvan nâm 
zimmî meclis-i şer‘-i hatîr-i lâzımü’t-tevkīrde işbu râfi‘ü’s-sifr Politero v. Pana-
yot nâm zimmî muvâcehesinde bi’l-vekâle ikrâr ve takrîr-i kelâm edip mahmiye-i 
mezbûre dâhilinde Alaca Mescid mahallesinde vâki‘ Çavuş Mehmed Kapudân’ın 
lede’l-ahâlî ve’l-cîrân ma‘lûmü’l-hudûd mülkü olan boyacı dükkânı dâhilinde 
mevcûd boyacı âlâtından iki kazgan ve iki tencere ve bir sahan ve iki küp ve bir 
dolab ve bir kantar ve bir balta ve bir keser ve altı fıçının altı sehimden üç seh-
mi mezbûr Politero’nun mülkü ve birer sehim müvekkilelerimin mülkleri oldu-
ğundan mâ‘adâ mezbûrâtın cihet-i sermâyeden merkūm Politero’nun yedinde iki 
yüz akçe hakları olmağla hâlâ meblağ-ı mezbûru vekâlet-i mahkiyem hasebiyle 
merkūm Politero’nun yedinden tamâmen ahz ü kabz eylediğimden sonra boyacı 
hırfeti beyninde gedik i‘tibâr olunan eşyâ-i merkūmeden mülkleri olan üç sehim 
hisse-i mezkûrelerini mezbûr Politero’ya iki bin üç yüz nakd-i râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve tesellüm eyledikden sonra semeni olan 
meblağ-ı mezbûr iki bin üç yüz akçeyi bi’l-vekâle yedinden tamâmen ahz ü kabz 
eyledim, ba‘de’l-yevm eşyâ-i merkūmenin nısfı olan üç sehim mezkûr-ı merkūm 
Politero’nun mülk-i müşterâsı olup müvekkilân-ı mezbûrâtın vechen mine’l-
vücûh alâka ve medhali kalmamışdır keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâbi‘ ve’l-aşer min Şevvâli’l-mükerrem li sene selâse ve seb‘în 
ve elf.
Şuhûdü’l-hâl: Mustafa Bey b. Veli Kethüdâ-yı boyacıyân, Ahmed Yazıcı b. Meh-
med, Mustafa b. Receb, usta Sefer b. Osman, Musa Beşe b. İsa, Âbid b. Mustafa.

238 [31b-4] Corci v. Lazari’nin boş arsasını Râziye bt. Veli’ye satması
Mahmiye-i Galata hâricinde Santa Marika mahallesinde sâkin Corco v. Laza-
ri nâm tercümân meclis-i şer‘-i hatîr-i lâzımü’t-tevkīrde mahmiye-i mezbûre 
dâhilinde Bereketzâde mahallesinde sâkine râfi‘atü hâze’l-vesîka Râziye bt. Veli 
nâm hâtun tarafından ikrâr-ı âti’z-zikri tasdîka vekîl olup Ahmed b. Mehmed ve 
Âbid b. Mustafa nâm kimesneler şehâdetleri ile şer‘an vekâleti sâbite olan [32] 
dâmâdı Mehmed Beşe b. Receb nâm kimesne mahzarında ikrâr ve takrîr-i kelâm 
edip silk-i mülkünde münselik olup mahalle-i mezbûrede vâki‘ üç tarafı yine be-
nim mülk-i âharım ve bir tarafı müşteriye-i mezbûre Râziye Hâtun mülkü ile 
mahdûd tûlen ve arzan bi hesâb-ı şatrancî kırk zirâ‘ arsa-i hâliyemi müvekkile-i 
mezbûre Râziye Hâtun’a fıddî râyic fi’l-vakt dört bin akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm ol dahi vech-i muharrer 
üzre iştirâ ve tesellüm ettikden sonra semeni olan meblağ-ı sâlifü’z-zikr dört bin 
akçeyi mezbûre Râziye Hâtun yedinden tamâmen ahz ü kabz eyledim ba‘de’l-
yevm arsa-i mersûme müvekkile-i merkūme Râziye Hâtun’un mülk-i müşterâsı 
olmuşdur dedikde gıbbe’t-tasdîk mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Mehmed b. Abdullah, Mustafa b. Ahmed, 
Mustafa b. Abdullah, İbrahim b. Abdullah ve gayruhüm.

239 [32a-1] Duka Reis v. Preşkova’nın Ali Bey b. Mehmed’e olan 
borcunu ödemesi
Mahmiye-i Galata dâhilinde Yolcuzâde mahallesinde sâkin Ali Bey b. Mehmed 
nâm bostanî mahfil-i kazâda Duka Reis v. Preşkova nâm zimmî muvâcehesinde 
üzerine da‘vâ ve takrîr-i kelâm edip târih-i kitâbdan bir sene mukaddem merkūm 
Duka Reis malımdan elli bin akçe ikrâz ve teslîm ol dahi istikrâz ve kabz ve tesel-
lüm etmeğin hâlâ meblağ-ı mezbûru merkūm Duka’dan taleb eylediğimde edâdan 
imtinâ‘ eder suâl olunup alıverilmesi matlûbumdur dedikde gıbbe’s-suâl mezbûr 
Duka Reis cevâbında târih-i mezbûrda müdde‘î-i mezbûrun yedinden ancak kırk 
sekiz bin akçe istikrâz ve kabz eyledim deyip ziyâde iki bin akçe kabzını münkir 
olucak müdde‘î-i merkūmdan müdde‘âsını mübeyyine beyyine taleb olundukda 
ityân-ı beyyineden izhâr-ı acz ile istihlâf etmeğin kırk sekiz bin akçeden ziyâde 
iki bin akçe dahi müdde‘î-i mezbûrun yedinden ahz ü kabz etmediğine mezbûr 
Duka Reis’e yemîn teklîf olundukda yemînden nükûl etmeğin mûcebiyle meblağ-ı 
merkūm elli bin akçeyi müdde‘î-i mezbûr Ali Bey’e edâ ve teslîme mersûm Duka 
Reis’e tenbîh birle mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Câmi‘-i Kebîr imâmı Mehmed Efendi b. Mustafa Efendi, fahrü’l-
a‘yân Ahmed Bey b. Cafer, Mehmed Çelebi b. Mehmed, el-Hâc Süleyman b. Hüse-
yin, Mustafa Çelebi b. Receb, Ahmed Yazıcı b. Mehmed.

240 [32a-2] Ohan v. Yagob’un Lambri v. Yamandi hakkında açtığı 
hırsızlık davasını geri çekmesi
Mahmiye-i Galata mahallâtından Ketehorya mahallesi sâkinlerinden Ohan v. Ya-
gob nâm Ermeni meclis-i şer‘-i şerîf-i lâzımü’t-tevkīrde bâ‘isü’s-sifr Lambri v. Ya-
mandi nâm zimmî muvâcehesinde ikrâr ve takrîr-i kelâm edip târih-i kitâbdan 
dört gün mukaddem mahalle-i mezbûrede vâki‘ menzilim dâhilinden bir benefşî 
yelek ve bir kürdiye ve hamam rahtı ve bir sîm kuşağım zâyi‘ olmağla mezbûrdan 
mazanna ittihâzıyla da‘vâ ve taleb eylediğimde ol dahi inkâr etmekle beynimiz-
de münâza‘ât-ı kesîre vukū‘undan sonra el-hâletü hâzihî ityân-ı beyyineden 
iktidârım olmamağla da‘vâ-yı mezkûrumdan fâriğ olup husûs-ı mezbûre müte‘al-
lika âmme-i de‘âvî ve mütâlebât ve eymân ve muhâsamâtdan mezbûr Lambri’nin 
zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d husûs-ı 
mezbûre müte‘allika vechen mine’l-vücûh merkūm Lambri ile da‘vâ ve nizâ‘ım 
yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Eyüb Bey el-Bevvâb-ı sultânî, Musa Bey b. Receb, Mustafa b. Receb, 
Siyavuş b. Abdullah, Aslan v. Toros, Andriye v. Yorgi, Andon v. Namon, Aleksan-
dır v. Avanos.

241 [32a-3] Petroya’nın vârisi oğlu Lambri’nin mirastan alacağı 
hususunda Lefter v. Manol’le sulh yapması
Mahmiye-i Galata hâricinde Santa Marika mahallesinde sâkin iken bundan ak-
dem hâlik olan Petroya bt. ( ) nâm nasrâniyenin verâseti sulbî kebîr oğlu Lambri 
ile sulbiye-i kebîre kızı ( ) münhasıra olduğu şer‘an zâhir ve mütehakkik olduk-
dan sonra mezbûr Lambri mahfil-i kazâda menzil-i âti’l-beyâna vâzı‘ü’l-yed olan 
bâ‘isü hâze’s-sifr Lefter v. Manol nâm zimmî muvâcehesinde ikrâr ve takrîr-i 
kelâm edip vâlidemiz hâlike-i mezbûre hâl-i hayâtında mahalle-i mezbûrede vâki‘ 
inde’l-ahâlî ve’l-cîrân ma‘lûmü’l-hudûd menzilini sekiz yüz elli guruşa mezbûr 
Lefter’e bey‘ ve teslîm ol dahi vech-i muharrer üzre iştirâ ve tesellüm edip semeni 
olan meblağ-ı mezbûru kable’l-ahz ve’l-istîfâ hâlike olmağla zimmetinde kalmışi-
di deyû mezbûrdan hisse-i şer‘iyyemi da‘vâ ve taleb eylediğimde ol dahi hâlike-i 
mezbûreye hâl-i hayâtında tamâmen edâ ve teslîm eylemişidim deyû def ‘le 
mukābele etmekle beynimizde münâza‘ât-ı kesîre ve muhâsamât-ı ekîde vâkı‘a 
olmuşidi el-hâletü hâzihî vesâtat-ı muslihîn ile da‘vâ-yı mezkûrumdan merkūm 
beni iki bin akçe üzerine inşâ-i akd-i sulh eylediklerinde ben dahi sulh-i merkūmu 
kabûl ve bedel-i sulh olan meblağ-ı mezbûr iki bin akçeyi merkūm Lefter yedin-
den tamâmen ahz ü kabz edip semen-i mezbûr sekiz yüz elli guruşdan hisse-i 
şer‘iyyeme müte‘allika âmme-i de‘âvî ve mütâlebât ve eymân [ve] muhâsamâtdan 
mezbûr Lefter’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
min ba‘d husûs-ı mezbûre müte‘allika mezbûr ile vechen mine’l-vücûh da‘vâ ve 
husûmetim yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: El-Hâc Mehmed b. Ferruh, Mehmed b. Abdullah, Receb b. Abdul-
lah, Süleyman Çelebi b. Abdullah, Mustafa b. Receb, Âbid b. Mustafa ve gayruhüm.

242 [32a-4] Lambri v. Yamandi’nin evini Lefter v. Manol’e istiğlâl 
yoluyla satması
Mahmiye-i Galata hâricinde Santa Marika mahallesinde sâkin Lambri v. Yaman-
di nâm zimmî  mahfil-i kazâda işbu râfi‘ü’l-kitâb Lefter v. Manol nâm zimmî 
muvâcehesinde ikrâr ve takrîr-i kelâm edip silk-i mülkümde münselik olup 
mahalle-i merkūmede vâki‘ bir tarafdan Karakaş nâm Ermeni mülkü ve bir ta-
rafdan Katerina bt. ( ) nâm nasrâniye mülkü ve bir tarafdan Atanaş v. Manol nâm 
zimmî mülkü ve bir tarafdan merkūm Lefter mülkü ile mahdûd fevkānî ve tahtânî 
birer bâb odaları ve cüneyne müştemil mülk menzilimi iki yüz doksan kıt‘a do-
kuzar dirhem riyâlî guruşa merkūm Lefter’e bi tarîki’l-istiğlâl bey‘ ve teslîm ol 
dahi vech-i muharrer üzre iştirâ ve tesellüm ve kabûl eyledikden sonra seme-
ni olan meblağ-ı mezbûru merkūm Lefter yedinden bi’t-tamâm ve’l-kemâl ahz 
ü kabz eylediğimden sonra yine menzil-i mezbûru ba‘de’t-tahliyye ve’t-tekābuz 
târih-i kitâbdan [32b] bir sene tamâmına değin yirmi kıt‘a merkūmü’l-vasf guruş 
ücret ile merkūm Lefter bana îcâr etmekle ben dahi vech-i muharrer üzre istîcâr 
eyledim dedikde gıbbe’t-tasdîki’ş-şer‘î merkūm Lambri meclis-i şer‘de mersûm 
Lefter muvâcehesinde i‘âde-i kelâm edip târih-i kitâbdan bir sene tamâmına de-
ğin meblağ-ı merkūm ile ücret-i mezbûre ki cem‘an üç yüz on kıt‘a mezbûrü’l-
vasf guruşa mezbûr Lefter’e edâ ve teslîme kādir olmazsam menzil-i mahdûd-ı 
mezkûru semeni misli ile âhara bey‘a ve semenini kabza ve deyn-i mezkûrumu 
edâya ve fazlayı bana îsâle ve bi’l-cümle kabz ve îsâle mütevakkıf olduğu umûrun 
cümlesinde hâzır bi’l-meclis İskopi v. Kostantin nâm zimmîyi azl ve in‘izâlden 
masûne vekâlet-i devriyye ile tarafımdan vekîl ve nâib-i menâb nasb ve ta‘yîn eyle-
dim dedikde ol dahi vech-i muharrer üzre vekâlet-i merkūmeyi kabûl ve hizmet-i 
lâzımesini edâya ta‘ahhüd etmeğin mâ vaka‘a bi’t-taleb ketb olundu.
Hurrire fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: El-Hâc Mehmed b. Ferruh, Receb b. Abdullah, Mustafa b. Receb, 
Âbid b. Mustafa, Muharrem b. Receb ve gayruhüm.

243 [32b-1] Âişe bt. Mustafa’nın Galata’daki evini Halil 
b. İbrahim’e satması
Mahrûsa-i İstanbul’da Sâlih Paşa mahallesinde sâkine Âişe bt. Mustafa nâm 
hâtun zevci ve tarafından menzil-i âti’l-beyânı bey‘a ve kabz-ı semene ve kendiye 
îsâle vekîl olup hasm-ı şer‘î-i câhid câî mahzarında mezbûrenin zâtını ma‘rifet-i 
şer‘iyye ile ârifân olan Mustafa Çelebi b. Mehmed ve Mehmed Çelebi b. Abdur-
rahman nâm kimesne şehâdetleri ile şer‘an vekâleti sâbite olan Mustafa Çelebi b. 
el-Hâc Mustafa nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-
kitâb el-Hâc Halil b. İbrahim nâm kimesne mahzarında bi’l-vekâle ikrâr ve takrîr-i 
kelâm edip zevcem müvekkile-i mezbûre Âişe Hâtun’un silk-i mülk-i sahîhinde 
münselik olup mahmiye-i Galata hâricinde Müeyyedzâde mahallesinde Bozacı 
sokağında vâki‘ bir tarafdan Medîne-i münevvere vakfı’ndan olup Mustafa Çele-
bi tasarrufunda olan menzil ve bir tarafdan yine Medîne-i münevvere vakfı’ndan 
olup ba‘zan Fazlı Beşe ve ba‘zan Ali Reis b. Mehmed tasarruflarında olan menzil 
ve iki tarafdan tarîk-i hâs ile mahdûd fevkānî dört bâb odaları ve üç sofa ve tahta-
pûşu ve bir kenîfi ve tahtânî iki bâb odaları ve üç sofayı ve bi’r-i mâ ve kenîfi ve 
zât-ı eşcâr-ı müsmire ve gayr-ı müsmire iki kıt‘a bahçeyi müştemil mülk men-
zilini bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık mezbûr el-
Hâc Halil’e yüz elli bin nakid râyic fi’l-vakt akçeye vekâlet-i mahkiyem hasebiyle 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip 
ol dahi vech-i muharrer üzre iştirâ ve tesellüm ve kabûl eyledikden sonra seme-
ni olan meblağ-ı mezbûr yüz elli bin akçeyi bi’l-vekâle yedinden tamâmen ahz 
ü kabz eyledim ba‘de’l-yevm menzil-i mahdûd-ı mezkûr el-Hâc Halil’in mülk-i 
müşterâsıdır keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Hurrire fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Receb Bey b. Mehmed Bevvâb-ı sultânî, Mustafa Efendi b. el-İmâm, 
el-Hâc İbrahim b. Hüseyin, Ahmed Reis b. Hasan, el-Hâc Mustafa b. Bayram el-
Münâdî, Ali Reis b. Musli, el-Hâc Ali b. el-Hâc Sâdık, Ahmed Çelebi b. Şaban, 
Mahmud Çelebi b. el-Hâc Şaban, Mustafa b. Receb, Hüseyin b. Ahmed, Ahmed 
Yazıcı b. Mehmed, Mustafa Çelebi b. el-Hâc Ali, Kadri Çelebi b. el-Hâc Ali.

244 [32b-2] Kasımpaşa’da oturan Âmine isimli kadının kötü haline 
şahitlik yapılması ve mahalleden ihracı
Mahmiye-i Galata’da Tophâne ve kasaba-i Kasımpaşa’da vâki‘ mahallâtda sâkine 
olan tâife-i nisvânın keyfiyyet-i hâlleri ahâlî-i mahallerinden tefahhus olunup 
hüsn-i hâllerine kefîli olmayanlar mahallelerinden ihrâc olunmak bâbında dev-
letli ve sa‘âdetli Kāimmakām İsmail Paşa hazretleri taraf-ı şerîflerinden buyrul-
du vârid olmağla mahmiye-i mezbûre voyvodası umdetü’l-a‘yân Siyavuş Ağa b. 
Abdülmennân’ın kethüdâsı ve husûs-ı âti’z-zikre vekîl-i müsecceli olan İsmail Ağa 
b. Yusuf kasaba-i merkūmede vâki‘ Câmi‘-i Kebîr mahallesinde sâkine Âmine bt. 
Cafer nâm hâtunu meclis-i şer‘a ihzâr ve muvâcehesinde üzerine bi’l-vekâle da‘vâ 
ve takrîr-i kelâm edip merkūme Âmine’nin sû-i hâli üzre olduğu istimâ‘ olun-
mağla keyfiyyet-i hâli mahallesi ahâlîsinden suâl olunup takrîrleri tahrîr olunmak 
matlûbumdur dedikde merkūmenin keyfiyyet-i hâli câmi‘-i merkūm imâmı olan 
Ömer Efendi b. Ahmed ve Ramazan Çelebi b. ( ) el-Müezzin ve Mahmud Çelebi b. 
Mustafa el-Müezzin ve Abdurrahman Çelebi b. İbrahim el-Müezzin ve mahalle-i 
mezbûre ahâlîsinden olan Muharrem b. İsmail ve el-Hâc İbrahim b. Mahmud ve 
Mehmed Çelebi b. Abdülbâkī ve el-Hâc Hasan b. İshak ve Mustafa Çelebi b. Ha-
san ve Ahmed Çelebi b. Osman ve Bayram Beşe b. Hızır nâm hâzırûn bi’l-meclis 
olan kimesnelerden istihbâr olundukda mezbûre Âmine’nin ecânibden olan nâ-
mahrem kimesnelerden tehâşîsi olmayıp ve erâzilden ba‘zı kimesneler merkūm 
Âmine’yi mahallenizden ihrâc etmezseniz mahallenize ateş bırakırız deyû mahal-
lemize de kağıt bırakıp hüsn-i hâline ahâlî-i mahalleden bir kimesne dahi kefîl ol-
mamağla mezbûrenin mahalleden ihrâc olunması murâdımdır deyû merkūmenin 
sû-i hâlini her biri ihbâr etmeğin mezbûrenin mahalle-i merkūmeden ihrâcına 
tenbîh birle mâ vaka‘a bi’t-taleb ketb olundu.
Hurrire fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Ebûbekir Beşe b. Şaban Çukadâr, Ahmed Yazıcı b. Mehmed, Eyüb 
Ağa b. Ahmed, Mustafa b. Receb, Âbid b. Mustafa.







245 [32b-3] Hayyat Mustafa Çelebi’nin sattığı evi bahasından Mehmed 
b. Ahmed’de alacağının kalmaması
Hayyât tâifesinden Mustafa Çelebi mahfil-i kazâda medîne-i Üsküdar’da Süley-
man Ağa mahallesinde sâkin işbu râfi‘ü’l-kitâb Mehmed b. Ahmed mahzarında 
ikrâr ve takrîr-i kelâm edip babam olup bundan akdem vefât eden Receb nâm 
kimesneden bana irs-i şer‘le intikāl edip mahalle-i mezbûrede vâki‘ inde’l-ahâlî 
ve’l-cîrân ma‘lûmü’l-hudûd menzilimi bundan esbak mezbûr Mehmed’e on beş 
bin akçeye bey‘ ve teslîm ol dahi vech-i muharrer üzre iştirâ ve tesellüm eyledik-
den sonra semeni olan meblağ-ı mezbûrun beş bin akçesini mukaddemâ benim 
mesâlih-i ma‘lûmeme emrim ile kendi malından harc ve sarf eylediği beş bin ak-
çeye takās eylediğimden sonra sekiz bin akçesini dahi nakd-i mezbûrun yedin-
den ahz ü kabz edip iki bin akçe hakkım zimmetinde kalmışdı hâlâ meblağ-ı bâkī 
iki bin akçeyi dahi mezbûrun yedinden tamâmen ahz ü kabz eyledim min ba‘d 
semen-i mezbûrdan merkūmun zimmetinde bir akçe ve bir habbe hakkım bâkī 
kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Eyüb Ağa b. el-Bevvâbü’s-sultânî, Mustafa b. Receb, Âbid b. Mustafa.

246 [33a-1] Meyhaneci Yani v. Yorgi’nin siyah üzüm alımından Ahmed 
Çelebi’ye olan borcunun bir kısmını ödemesi
Tahakkuk-ı özr-i şer‘î ile husûs-ı âti’l-beyânın mahallinde ketb ve tahrîri iltimâs 
olunmağın küttâb-ı  mahkeme-i şerîfeden mevlânâ  Nasuh Efendi b. Yusuf irsâl 
olunup ol dahi zeyl-i kitâbda mastûrü’l-esâmî olan müslimîn ile mahmiye-i Gala-
ta dâhilinde Sultan Bayezid mahallesinde vâki‘ Papakızı nâm nasrâniyenin menzi-
linde müste’ciri olup meyhâneci tâifesinden olan Yani v. Yorgi nâm zimmînin sâkin 
olduğu menzile varıp akd-i meclis-i şer‘-i şerîf eyledikde mezbûr Yani meclis-i 
ma‘kūd-ı mezbûrda mahrûsa-i İstanbul’da Molla Gürânî mahallesinde sâkin işbu 
râfi‘ü’l-kitâb Ahmed Çelebi b. el-Hâc Yakub nâm kimesne mahzarında bi’t-tav‘i’s-
sâf ikrâr-ı tâm ve takrîr-i kelâm edip mezbûr Ahmed Çelebi’ye kantarı beynimiz-
de ilm-i şer‘î ile ma‘lûm yedimden müşterâ ve makbûz siyah üzüm bahâsından 
seksen iki bin beş yüz akçe deynim olmağla meblağ-ı mezbûrun altmış bin beş 
yüz akçesini mukaddemâ kendiye edâ ve teslîm edip bâkī yirmi iki bin akçesini 
mezbûr Ahmed Çelebi’ye zimmetimde lâzım ve vâcibü’l-kazâ deynimdir dedikde 
mukırr-ı mezbûrun minvâl-i muharrer üzre cârî ve sâdır olan ikrârını el-mukarru 
lehü’l-merkūm Ahmed Çelebi vicâhen tasdîk ve şifâhen tahkīk etmeğin vâki‘ hâli 
mevlânâ-yı mezbûr mahallinde tahrîr edip ba‘dehû ma‘an irsâl olunan çukadâr 
Ebûbekir Beşe b. Şaban ve Ramazan Çelebi b. Mehmed ile meclis-i şer‘a gelip alâ 
vukū‘ihî inhâ ve takrîr etmeğin mâ vaka‘a bi’t-taleb ketb olundu.
Hurrire fi’l-yevmi’l-hâmis aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Efendi b. Musa el-İmâm, Mehmed Çelebi b. Ramazan el-
Müezzin, Hüseyin Çelebi b. Ramazan, İbrahim Çelebi b. Ahmed, Kara Veli Beşe b. 
Abdullah, Hüseyin b. Abdullah

247 [33a-2] Meyhaneci Yani v. Yorgi’nin siyah üzüm alımından Osman 
Çelebi b. Ali’ye borcu olduğunu kabul etmesi
Tahakkuk-ı özr-i şer‘î ile husûs-ı âti’l-beyânın mahallinde ketb ve tahrîri iltimâs 
olunmağın küttâb-ı  mahkeme-i şerîfeden mevlânâ  Nasuh Efendi b. Yusuf irsâl 
olunup ol dahi zeyl-i kitâbda mastûrü’l-esâmî olan müslimîn ile mahmiye-i Gala-
ta dâhilinde Sultan Bayezid mahallesinde vâki‘ Papakızı nâm nasrâniyenin menzi-
linde müste’ciri olup meyhâneci tâifesinden olan Yani v. Yorgi nâm zimmînin sâkin 
olduğu menzile varıp akd-i meclis-i şer‘-i şerîf eyledikde mezbûr Yani meclis-i 
ma‘kūd-ı mezbûrda vilâyet-i Anadolu’da vâki‘ kasaba-i Menemen sâkinlerinden 
işbu râfi‘ü’l-kitâb Osman Çelebi b. Ali nâm kimesne mahzarında bi’t-tav‘i’s-sâf 
ikrâr-ı tâm ve takrîr-i kelâm edip mezbûr Osman Çelebi’ye kantarı beynimizde 
ilm-i şer‘î ile ma‘lûm yedimden müşterâ ve makbûz siyah üzüm bahâsından sekiz 
bin yüz kırk akçe zimmetimde lâzımü’l-edâ ve vâcibü’l-kazâ deynimdir dedikde 
mukırr-ı mezbûr Yani’nin minvâl-i muharrer üzre cârî ve sâdır olan ikrârını el-
mukarru lehü’l-merkūm Osman Çelebi vicâhen tasdîk ve şifâhen tahkīk etmeğin 
vâki‘ hâli mevlânâ-yı mezkûr mahallinde tahrîr edip ba‘dehû ma‘an irsâl olunan 
çukadâr Ebûbekir Beşe b. Şaban ve Ramazan Çelebi b. Mehmed ile meclis-i şer‘a 
gelip alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Hurrire fi’l-yevmi’l-hâmis min Şevvâli’l-mükerrem li sene selâse ve seb‘în ve elf.
Şuhûdü’l-hâl: Es-Sâbıkūn.

248 [33a-3] Todori’nin vârisi Dimitri’nin ev ve arsa hissesini kardeşi 
Anton’a satması
Vilâyet-i Rumeli’nde Taşözü kazâsına tâbi‘ Solyo nâm karye sâkinlerinden olup bun-
dan akdem hâlik olan Todori v. ( ) nâm zimmînin verâseti sulbî kebîr oğulları Di-
mitri ve Yorgaca ve Anton nâm zimmîlere münhasıra olup kable’l-kısme mezbûr 
Yorgaca dahi hâlik olup verâseti karındaşları mezbûrân Dimitri ve Anton’a mün-
hasıra olduğu şer‘an zâhir ve mütehakkik oldukdan sonra mezbûr Dimitri meclis-i 
şer‘-i hatîr-i lâzımü’t-tevkīr ve bâ‘isü hâze’l-vesîka merkūm Anton muvâcehesinde 
ikrâr ve takrîr-i kelâm edip karye-i mezbûrede vâki‘ inde’l-ahâlî ve’l-cîrân 
ma‘lûmü’l-hudûd menzil ve yine karye-i mezbûre hudûdu dâhilinde vâki‘ kezâlik 
lede’l-ahâlî ve’l-cîrân ma‘lûmü’l-hudûd mülk bahçenin hâlikân-ı mezbûrândan 
bi hükmi’l-münâsahati’ş-şer‘iyye nısfı bana ve nısf-ı âharı karındaşım merkūm 
Anton’a intikāl ve isâbet etmekle hâlâ ben zikr olunan menzil ve bahçeden nısf hisse-i 
şer‘iyye-i merkūmeyi mezbûr Anton’a üç bin akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î bey‘ ve temlîk edip ol dahi vech-i muharrer üzre iştirâ ve 
temellük eyledikden sonra semeni olan meblağ-ı mezbûr üç bin akçeden mezbûrun 
zimmetini ibrâ ve iskāt edip menzil-i mezbûr ve bahçe-i merkūmeden hisse-i 
mezkûremi mahallinde kabz ve tasarrufa merkūm Anton’u taslît eyledim ba‘de’l-
yevm zikri mürûr eden menzil ve bahçede aslâ alâka ve medhalim kalmayıp nısfı 
mülk-i mevrûsu ve nısf-ı âharı dahi mülk-i müşterâsı olmuşdur keyfe mâ yeşâ’ mu-
tasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Eyüb Ağa b. el-Bevvâb-ı sultânî, Mustafa b. Receb, Zülfikār Çelebi 
b. İbrahim ve gayruhüm.

249 [33a-4] Ahmed b. Abdullah’ın el-Hâc Mustafa’daki alacağına el-Hâc 
Mehmed’in kefil olması
Mahmiye-i Galata hâricinde Müeyyedzâde mahallesinde sâkin işbu râfi‘ü’l-kitâb 
Ahmed b. Abdullah nâm kimesne mahfil-i kazâda el-Hâc Mehmed b. el-Hâc 
Bayram nâm kimesne mahzarında üzerine da‘vâ ve takrîr-i kelâm edip keresteci 
tâifesinden olup gāib ani’l-meclis el-Hâc Mustafa nâm kimesne zimmetinde adedi 
ve cinsi beynimizde ma‘lûm yedimden müşterâ ve makbûz kereste bahâsından yir-
mi iki bin akçe hakkım olup taleb eylediğimde mezbûr el-Hâc Mehmed meblağ-ı 
merkūma emr ve kabûlü hâviye kefâlet-i sahîha-i şer‘iyye ile kefîl oldukdan sonra 
meblağ-ı mezbûrun on iki bin akçesini mukaddemâ gāib-i merkūm el-Hâc Mus-
tafa yedinden ahz ü kabz edip on bin akçesi mezbûrun zimmetinde kalmışidi hâlâ 
meblağ-ı bâkī on bin akçemi merkūm el-Hâc Mehmed’den kefâlet cihetinden ta-
leb ederim suâl olunsun dedikde gıbbe’s-suâl mezbûr el-Hâc Mehmed cevâbında 
fi’l-hakīka müdde‘î-i mezbûr Ahmed’in minvâl-i muharrer üzre gāib-i merkūm 
el-Hâc Mustafa zimmetinde olan yirmi iki bin akçe hakkına ber vech-i muharrer 
kefîl olmuşdur deyû ikrâr ve i‘tirâf etmeğin alâ mûcebi i‘tirâfihî meblağ-ı mezbûr 
on bin akçeyi mezbûr Ahmed’e edâya merkūm el-Hâc Mehmed’e tenbîh birle mâ 
vaka‘a bi’t-taleb ketb olundu.
Hurrire fi’l-yevmi’l-hâmis ve’l-ışrîn min Şevvâli’l-mükerrem li sene selâse ve 
seb‘în ve elf.
Şuhûdü’l-hâl: Mustafa Çelebi b. Receb, Eyüb Ağa b. Ahmed, el-Hâc Kenan b. Ab-
dullah, Ebûbekir Beşe b. Musli, Ahmed Yazıcı b. Mehmed, Emrullah b. Mehmed, 
Hüseyin b. Mirza ve gayruhüm.







250 [33b-1] Fâtıma bt. Veli’nin fındık üzüm bahçesini el-Hâc Veli 
b. Mustafa’ya satması
Vilâyet-i Anadolu’da vâki‘ Akköy kazâsına tâbi‘ Küçüklü nâm karye sâkinlerinden 
Fâtıma bt. Veli nâm hâtun meclis-i şer‘-i hatîr-i lâzımü’t-tevkīrde (mahmiye-i Ga-
lata dâhilinde Şehsuvar mahallesinde sâkine Fâtıma bt. Veli nâm hâtun meclis-i 
şer‘-i hatîr-i lâzımü’t-tevkīrde)sinde sâkin işbu râfi‘ü’l-kitâb el-Hâc Veli b. Mustafa nâm kimesne mahzarında 
ikrâr ve takrîr-i kelâm edip karye-i mezbûrede vâki‘ bir tarafdan Şaban nâm ki-
mesne bahçesi ve bir tarafdan Halil nâm kimesne bahçesi ve bir tarafdan Yakub 
nâm kimesne bahçesi ve bir tarafdan dere ile mahdûd eşcâr-ı müsmire ve gayr-ı 
müsmireyi müştemil bir kıt‘a mülk fındık ve üzüm bahçesinin nısfı benim mül-
küm ve nısf-ı âharı Mehmed nâm kimesnenin mülkü olmağla hâlâ zikr olunan 
bahçeden mülküm olan nısf hisse-i merkūmeyi mezbûr el-Hâc Veli’ye dokuz yüz 
elli fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve temlîk edip ol dahi vech-i muharrer üzre iştirâ ve temel-
lük eyledikden sonra semeni olan meblağ-ı mezbûr dokuz yüz elli akçeyi yedin-
den bi’t-tamâm ve’l-kemâl ahz ü kabz eyledim ba‘de’l-yevm bahçe-i mahdûd-ı 
mezkûrda mülküm olan nısf hisse-i merkūmem mezbûr el-Hâc Veli’nin mülk-i 
müşterâsı olup hisse-i merkūmeyi mahallinde zabt ve tasarrufa mezbûru taslît ey-
ledim keyfe mâ yeşâ’ mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu
Hurrire fi’l-yevmi’s-sâdis aşer min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Abdülaziz Efendi b. Şaban, Ömer Çelebi b. el-Hâc Ali, Mehmed Çe-
lebi b. Himmet, Musa b. İsa, el-Hâc Mustafa b. Mehmed, Abdullah b. Veli, Meh-
med b. Mustafa, Veli b. Ali, Mustafa b. Himmet, Dursun Beşe b. Mustafa, Mustafa 
Çelebi b. Receb, Ak Mehmed b. Şaban, Hüseyin b. Mirza, Mehmed Çelebi b. Ali 
ve gayruhüm.

251 [33b-2] Yani v. İstemad’ın meyhaneci Kostantin’e olan 
borcunu ödemesi
Mahmiye-i Galata meyhâneci tâifesinden işbu bâ‘isü’s-sifr Kostantin v. Yani 
nâm zimmî meclis-i şer‘-i hatîr-i lâzımü’t-tevkīrde Yani v. İstemad nâm zimmî 
muvâcehesinde üzerine da‘vâ ve takrîr-i kelâm edip mezbûr Yani zimmetinde 
cihet-i karz-ı şer‘îden bin üç yüz on altı akçe hakkım vardır hâlâ taleb ederim suâl 
olunup alıverilmesi matlûbumdur dedikde gıbbe’s-suâl mezbûr Yani cevâbında ancak müdde‘î-i mezbûr cihet-i mezbûreden zimmetinde on altı akçe deyni ol-
duğunu ikrâr mâ‘adâyı inkâr edicek, müdde‘î-i mezbûrdan ziyâdeyi mübeyyine 
beyyine taleb olundukda ityân-ı beyyine için istimhâl etmeğin mehl-i şer‘î ile 
imhâl olundukdan sonra ikrârı mertebesi olan meblağ-ı mezbûr yedi yüz on ak-
çeyi müdde‘î-i mezbûre edâ ve teslîme mezbûr Yani’ye tenbîh birle mâ vaka‘a bi’t-
taleb ketb olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa b. Receb, Musa b. Receb, Siyavuş b. Abdullah, Hüseyin b. 
Abdullah, Âbid b. Mustafa, Emrullah b. Ahmed ve gayruhüm.

252 [33b-3] Mahmud b. Ahmed’in Oruç Reis b. Mustafa’ya borcu 
olduğunu kabul etmesi
Rüesâ tâifesinden işbu râfi‘ü’l-kitâb Oruc Reis b. Mustafa nâm kimesne meclis-i 
şer‘-i hatîr-i lâzımü’t-tevkīrde Mahmud b. Ahmed nâm kimesne mahzarında 
üzerine da‘vâ ve takrîr-i kelâm edip mezbûr Mahmud zimmetinde cihet-i karz-ı 
şer‘îden sekiz yüz elli akçe hakkım vardır hâlâ taleb ederim suâl olunup alıve-
rilmesi matlûbumdur dedikde gıbbe’s-suâl mezbûr Mahmud cevâbında fi’l-vâki‘ 
müdde‘î-i mezbûra cihet-i karz-ı mezbûreden zimmetimde sekiz yüz elli akçe 
zimmetimde lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve 
i‘tirâf etmeğin alâ mûcebi i‘tirâfihî meblağ-ı mezbûr sekiz elli akçeyi müdde‘î-i 
mezbûra edâ ve teslîme mezbûr Mahmud’a tenbîh birle mâ vaka‘a bi’t-taleb ketb 
olundu.
Fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa b. Receb, Musa b. Receb, Emrullah b. Mehmed, Siyavuş b. 
Abdullah, Âbid b. Mustafa, Zülfikār b. Mehmed ve gayruhüm mine’l-huzzâr.

253 [33b-4] Musli Beşe b. Abdullah’ın Hatice bt. Abdullah’a 
küfretmediğine yemin edememesi
Mahmiye-i Galata hâricinde Müeyyedzâde mahallesinde sâkine bâ‘isetü hâzihi’l-
vesîka Hatice bt. Abdullah nâm hâtun mahfil-i kazâda Musli Beşe b. Abdul-
lah nâm kimesne mahzarında üzerine da‘vâ ve takrîr-i kelâm edip târih-i kitâb 
günü mezbûr Musli Beşe bi gayr-ı vech-i şer‘î bana kahpe fâhişe deyû şetm eyle-
mişdir suâl olunup mûceb-i şer‘îsi icrâ olunmak matlûbumdur dedikde gıbbe’s-
suâl ve akībe’l-inkâr müdde‘iye-i mezbûreden müdde‘âsını mübeyyine beyyi-
ne taleb olundukda ityân-ı beyyineden izhâr-ı acz ile istihlâf eyledikde fi’l-vâki‘ 
müdde‘î-i mezbûreye târih-i merkūmda minvâl-i muharrer üzre kahpe ve fâhişe 
deyû şetm etmediğine mezbûr Musli Beşe’ye yemîn teklîf olundukda ol dahi 
yemînden nükûl etmeğin mâ hüve’l-vâki‘ bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Muharrem b. Receb, Mehmed Çelebi b. 
el-Kâtib, Ramazan Çelebi b. Mehmed, Ahmed Yazıcı b. Mehmed ve gayruhüm 
mine’l-huzzâr.

254 [33b-5] Mehmed b. Kurd’un fındık alımından Kasım b. İsmail’e borcu 
olduğunu kabul etmesi
Vilâyet-i Anadolu’da vâki‘ Giresun nâm kasaba sükkânından işbu râfi‘ü’l-kitâb Ka-
sım b. İsmail nâm kimesne meclis-i şer‘-i hatîr-i lâzımü’t-tevkīrde Mehmed b. Kurd 
nâm kimesne mahzarında üzerine da‘vâ ve takrîr-i kelâm edip mezbûr Mehmed 
zimmetinde bundan müşterâ ve makbûz beş buçuk kantar fındık bahâsından bin 
kırk beş akçe hakkım vardır taleb ederim suâl olunsun dedikde gıbbe’s-suâl mezbûr 
Mehmed cevâbında fi’l-vâki‘ müdde‘î-i mezbûre minvâl-i muharrer üzre fındık 
bahâsından bin kırk beş akçe zimmetimde lâzımü’l-edâ ve vâcibü’l-kazâ deynim 
vardır deyû bi tav‘ihî ikrâr ve i‘tirâf etmeğin alâ mûcebi i‘tirâfihî meblağ-ı mezbûrun 
edâsıyla merkūm Mehmed ilzâm olunup mâ hüve’l-vâki‘ bi’t-taleb ketb olundu.
Fi’r-râbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Hüseyin b. Mirza, Emrullah b. Mehmed, 
Zülfikār b. İbrahim, Ebûbekir Beşe b. Şaban Çukadâr.

255 [33b-6] Hüseyin b. Bâli’nin Mehmed Efendi’nin para vakfından aldığı 
borcun miktarı hususundaki anlaşmazlık
Mahmiye-i Galata hâricinde Ekmekçibaşı mahallesinde sâkin olup merhûm Meh-
med Efendi’nin nukūd-ı  mevkūfesine bi’l-fi‘l mütevellî olan işbu râfi‘ü’l-kitâb 
Mehmed b. Ahmed nâm kimesne meclis-i şer‘-i hatîr-i lâzımü’t-tevkīrde Hüseyin 
b. Bâli nâm kimesne mahzarında üzerine da‘vâ ve takrîr-i kelâm edip mezbûr Hü-
seyin zimmetinde hâlâ vakf-ı mezbûrdan sekiz kıt‘a riyâlî guruş olup hâlâ taleb ey-
lediğimde vermekde ta‘allül edip suâl olunup alıverilmesi matlûbumdur dedikde 
gıbbe’s-suâl mezbûr Hüseyin cevâbında ancak mütevellî-i mezbûr yedinden mâl-ı 
vakf-ı mezbûrdan beş yüz akçe ahz ü kabz eylediğini ikrâr mâ‘adasını inkâr edicek 
mütevellî-i mezbûrdan ziyâdeyi mübeyyine beyyine taleb olundukda ityân-ı bey-
yine için istimhâl etmeğin mehl-i şer‘î ile imhâl olundukdan sonra ikrâr-ı mer-
tebesi olan meblağ-ı mezbûr beş yüz akçeyi müdde‘î-i mezbûra edâ ve teslîme 
mezbûr Hüseyin’e tenbîh birle mâ vaka‘a bi’t-taleb ketb olundu.
Hurrire fi’l-hâdî aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa b. Receb, Emrullah b. Mehmed, Siyavuş b. Hüseyin, Meh-
med b. Ali.

256 [34a-1, Arapça] Sofyani adlı hıristiyan kadının, kızını evlatlığa 
verdiği (tebennî)
İşbu mazmûnda tebennîden bahseden sahîh, şer‘î bir hüccet ve sarîh, mer‘î bir 
vesîkadır. Dâhil-i mahmiye-i Galata mahallâtından Sultan Bayezid mahallesinde 
sâkine olan Sofyani bt. Petrov nâm nasrâniye meclis-i şer‘-i şerîf ve mahfil-i dîn-i 
münîfe hâzıra olup Vasilaki bt. Dimitri nâm sulbiye sagīre kızını hâmil-i hâze’l-
kitâb İstirani v. Miço’ya teslîm etti mezbûr İstirani de sagīre-i merkūmeyi tebennî 
ve iyâle için teslîm aldı. Sonra hâkim-i muvakki‘ a‘lâ hâze’l-kitâb, tebennî alanın 
talebiyle yedinden sagīre-i merkūmeyi taleb ve ahz hakkı kime âidse onun üzeri-
ne olmak üzre sagīre-i mezbûrenin nafakası, kisvesi ve sâir havâic-i lâzımesi için 
zeyilde mezkûr târihden i‘tibâren yevmî râyicü’l-vakt beş akçe farz ve takdîr etti. 
Hâkim-i mûmâ-ileyh meblağ-ı mefrûz-i mezbûru sagīre-i merkūmenin nafakası-
na ve sâir havâicine sarf etmeye ve vakt-i hâcetde istidâne edip yedinden sagīre-i 
merkūmeyi taleb ve ahz hakkı kime âidse ona rücû‘ etmeye mezbûr İstirani’ye izin 
verdi.
Cerâ zâlike ve hurrire fi’l-yevmi’l-ışrîn min Şevvâli’l-mükerrem sene selâse ve 
seb‘în ve elf.
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Emrullah b. 
Mehmed, Hasan b. Bayezid, Ester v. Niyaki, Manol v. Andre, Anton v. Kostantin, 
Engeli v. Anton ve gayruhüm mine’l-hâzırîn

257 [34a-2] Yusuf b. Mustafa’nın vârisleri tespit edildiğinden 
muhallefâtın Galata beytülmâli Hasan Ağa’dan alınması
Fi’l-asl vilâyet-i Anadolu’da Karahisâr-ı Şarkī sancağında Ebülhayr kazâsına 
tâbi‘ Kırka nâm karyeden olup bundan akdem kasaba-i Tophâne’de ( ) mahalle-
sinde sâkin iken bundan akdem fevt olan Yusuf b. Mustafa’nın verâseti zevce-i 
metrûkesi Sultan bt. Mehmed nâm hâtuna ve sulbiye kızı Meryem nâm sagīreye 
ve karındaşları Kamer ve Âişe’ye münhasıra olduğu şer‘an zâhir ve müte‘ayyin 
oldukdan sonra sagīre-i merkūmenin tesviye-i umûrunu kıbel-i şer‘den mansûb 
vasîsi ve mezbûrât Sultan ve Kamer ve Âişe nâm hâtunlar taraflarından husûs-ı 
âti’z-zikre vekîl olup vekâleti ve vesâyeti hasm-ı şer‘-i câhid mahzarında nakl-i 
şer‘î ile sâbite olan Mustafa b. Abdi nâm kimesne mahfil-i kazâda mahmiye-i 
Galata [‘da] bi’l-fi‘l emîn-i beytülmâl olan râfi‘u hâze’l-kitâb Hasan Ağa b. 
Abdurrahman mahzarında bi’l-vekâle ve bi’l-vesâye ikrâr ve takrîr-i kelâm edip 
müteveffâ-yı mezbûr Yusuf kasaba-i mezbûrede fevt oldukda zâhirde vârisi 
olmamak zu‘muyla emîn-i mezbûr ber mûceb-i defter-i kassâm iki bin akçe 
muhallefâtını kabz eylemişidi hâlâ vekâlet ve vesâyetim hasebiyle zikr olunan 
iki bin akçemi emîn-i mezbûrun yedinden bi’t-tamâm ve’l-kemâl ahz ü kabz ey-
ledim min ba‘d müteveffâ-yı mezbûrun muhallefâtından emîn-i müşârün-ileyh 
yedinde bir akçe ve bir habbe kalmamışdır dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’r-râbi‘ aşer min şehr-i Şevvâli’l-mükerrem li sene selâse ve seb‘în ve elf.
Şuhûdü’l-hâl: Mahmud Efendi b. Mehmed Efendi, Mustafa Çelebi b. Receb, Mu-
harrem b. Receb, Ali b. Mustafa, Siyavuş [b.] Abdullah, Hasan b. Abdullah ve gay-
ruhüm mine’l-huzzâr.

258 [34a-3] Ahmed Beşe b. Mehmed’in alacak meselesinde İbrahim 
Çelebi ile sulh yapması
Tüccâr tâifesinden Ahmed Beşe b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb İbrahim Çelebi b. el-Hâc Yusuf nâm kimes-
ne mahzarında ikrâr ve takrîr-i kelâm edip mezbûr İbrahim Çelebi zimmetinde 
yedimden müşterâ ve makbûz kantarı beynimizde ilm-i şer‘î ile ma‘lûm gön-
der ta‘bîr olunur tel semeninden ba‘de külli hesâb on bin iki yüz akçe hakkım 
olup meblağ-ı mezbûrdan sekiz bin beş yüz akçesini mukaddemâ yedinden ahz 
ü kabz edip meblağ-ı bâkī bin yedi yüz akçemi mezbûr İbrahim Çelebi’den da‘vâ 
ve taleb eylediğimde ol dahi inkâr etmekle beynimizde münâza‘ât-ı kesîre ve 
muhâsamât-ı şedîde vâkı‘a olmuşidi el-hâletü hâzihî vesâtat-ı muslihîn ile da‘vâ-
yı mezkûrumdan mezbûr İbrahim Çelebi benimle bin akçe bedel üzerine inşâ-i 
akd-i sulh eyledikde ben dahi sulh-i mezbûru kabûl ve bedel-i sulh olan meblağ-ı 
mezbûr bin akçeyi yedinden tamâmen ahz ü kabz edip husûs-ı mezbûre mü-
te‘allika âmme-i da‘vâ ve mütâlebâtdan zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Hurrire Fi’l-yevmi’l-ışrîn min şehr-i Şevvâli’l-mükerrem li sene selâse ve seb‘în 
ve elf.
Şuhûdü’l-hâl: Mustafa Reis b. Hasan, es-Seyyid Mehmed Çelebi b. Sinan, el-Hâc 
Mehmed Çelebi b. Sinan, el-Hâc Zülfikār b. Hasan, Mustafa b. Receb, Emrullah b. 
Mehmed, Hasan b. Ali, Siyavuş b. Abdullah ve gayruhüm.







259 [34a-4] Üftade bt. Abdullah’ın İsa b. Sevindik’in hayattayken 
vakfettiği odaların sükna hakkından hissesine düşeni Ayni 
Hatun’dan almasına karar verilmesi
Merhûm el-Hâc  İsa b. Sevindik nâm sâhibü’l-hayr [vâ] kıfın utekāsından olan 
bâ‘isetü hâzihi’l-vesîka Üftâde bt. Abdullah nâm hâtun mahfil-i kazâda merhûm-ı 
müşârün-ileyhin utekāsından olan Aynî bt. Abdullah nâm hâtun mahzarında üze-
rine da‘vâ ve takrîr-i kelâm edip merhûm-ı mûmâ-ileyh kemâl-i sıhhatinde iken 
mahmiye-i Galata dâhilinde el-Hâc Ağa mahallesinde vâki‘ bir tarafdan Mi‘mâr 
Yusuf vakfı ve bir tarafdan cidâr-ı hısn ve bir tarafdan ba‘zan Sefer Kethüdâ vak-
fı ve ba‘zan el-Hâc Mustafa b. Abdurrahman mülkü ve bir tarafdan tarîk-i hâs ile 
mahdûd fevkānî ve tahtânî sekiz bâb mülk odaları vakf ve haps edip süknâsını 
hayâtda oldukça kendi nefsine ba‘dehû evlâdına ve evlâd-ı evlâdına ba‘de 
utekāsına şart ve ta‘yîn edip sâir meşrûtun leh olan kimesneler bi’l-külliyye mün-
kariz olup nevbet-i tasarruf benim ile mezbûre Aynî’ye gelmeksizin âhar diyârda 
iken mezbûre Aynî meşrûtum olan dört bâb odalardan bir bâb tahtânî odayı üç 
sene mikdârı her ayda otuzar akçeye ve bir bâb fevkānî odayı altı sene beher şehr 
kırkar akçeye fuzûlen âhara îcâr ve ücretinden cem‘an üç bin dokuz yüz altmış 
akçe ahz ü kabz etmeğin hâlâ meblağ-ı mezbûru merkūme Aynî Hâtun’dan taleb 
ederim suâl olunup alıverilmesi murâdımdır dedikde gıbbe’s-suâl mezbûre Aynî 
cevâbında fi’l-vâki‘ müdde‘iye-i merkūmenin meşrûtası olan dört bâb odalardan 
bir bâb tahtânî odayı üç sene her ayda otuz akçeye ve bir bâb fevkānî odayı altı 
sene beher şehr kırkar akçeye âhara îcâr ve ücretinden cem‘an üç bin dokuz yüz 
altmış akçeyi müste’cirlerinden ahz ü kabz edip meblağ-ı merkūm zimmetimde-
dir deyû bi tav‘ihî ikrâr ve i‘tirâf etmeğin alâ mûcebi ikrârihâ meblağ-ı mezbûru 
müdde‘iye-i merkūmeye edâ ve teslîme mezbûre Aynî’ye tenbîh birle mâ vaka‘a 
bi’t-taleb ketb olundu.
Hurrire fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Mustafa b. Receb, Âbid b. Mustafa, Emrullah b. Mehmed, Muhar-
rem b. Receb ve gayruhüm mine’l-huzzâr.

260 [34b-1] Dârüssaâde ağasının İstanköy civarında baskına uğrayıp 
kapudanı kaçan kalyonunu Mehmed Kapudan’ın kurtarıp İstanköy 
Limanı’na getirdiğinin tespiti
Kalyon kapudânlarından olup mahrûsa-i Galata’da Emekyemez mahallesinde 
sâkin bâ‘isü’l-kitâb Mehmed Kapudân b. Musli nâm kimesne meclis-i şer‘-i hatîr-i 
lâzımü’t-tevkīrde takrîr-i kelâm edip umdetü’l-mukarrebîn mu‘temedü’l-mülûk 
ve’s-selâtîn bi’l-fi‘l Saray-ı cedîd-i sultânîde dârü’s-sa‘âde ağasının kalyonu olup 
geçen sene alay sefîneleri ile Mısr-ı Kahire’ye giderken İstanköy’den yüz mil 
ba‘îd İstamahya mevzi‘inde harbî kefereye tesâdüf olup ağa-yı müşârün-ileyhin 
sâlifü’z-zikr kalyonunun reisi olan gāib ani’l-meclis Mustafa Çelebi nâm kimes-
ne hîn-i muhârebede sefîne-i merkūmeden firâr edip zikr olunan kalyon mevzi‘-i 
mezbûrda kalmağla ben dahi on beş nefer âdem ile zikr olunan kalyonu mahall-i 
mezbûrdan İstanköy iskelesine getirip tahlîs etmişimdir ve’l-hâsıl zikr olunan 
kalyonu vech-i muharrer üzre halâs etmesem harbî kefere ahz etmesi mukarrer 
idi vâki‘ hâl ol mahalde mevcûd olup bi’l-mu‘âyene müşâhede eden işbu meclis-i 
şer‘de hâzırûn olan müslümanlardan istihbâr olunup vukū‘u üzre takrîrleri tahrîr 
ve yedime hüccet-i şer‘iyye verilmesi matlûbumdur dedikde gıbbe’l-istihbâri’ş-
şer‘î es-Seyyid Mehmed Çelebi b. İsmail ve Yusuf b. Mehmed ve el-Hâc Mehmed 
b. Süleyman ve es-Seyyid Ali b. İsmail ve Mahmud ve el-Hâc Mehmed b. Ah-
med ve Ali b. İsa ve Ahmed b. Kasım ve Receb b. Mehmed ve Mehmed b. İsmail 
ve Mustafa b. Abdullah nâm kimesneler li ecli’l-ihbâr meclis-i şer‘a hâzırûn olup 
fi’l-vâki‘ geçen sene zikr olunan alay sefîneleri ile Mısır’a giderken İstanköy iske-
lesine yüz mil ba‘îd İstamahya nâm mevzi‘de harbî keferesi sefînelerine müsâdif 
olup muhârebe eylediğimizde ağa-yı müşârün-ileyhin sâlifü’z-zikr kalyonunun 
reisi mezbûr Mustafa firâr edip zikri mürûr eden kalyon mevzi‘-i mezbûrda kalıp 
harbî keferesi ahz etmek sadedinde iken müstahber-i mezbûr Mehmed Kapudân 
on beş nefer âdem ile zikr olunan kalyonu İstanköy iskelesine getirip tahlîs etmiş-
dir ve’l-hâsıl mezbûr Mehmed Kapudân zikr olunan kalyonu tahlîs etmese harbî 
keferesi ahz etmesi mukarrer idi deyû her biri alâ tarîki’ş-şehâde haber vermeğin 
mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: Eyüb Ağa el-Bevvâb-ı sultânî, Receb b. Mustafa, Âbid b. Mustafa, 
Emrullah b. Mehmed.

261 [34b-2] Üftade bt. Abdullah’ın İsa b. Sevindik’in hayattayken 
vakfettiği odaların sükna hakkından hissesine düşeninin 
mahkemece tespiti
Merhûm el-Hâc  İsa b. Sevindik nâm sâhibü’l-hayrın utekāsından olan râfi‘a-
tü  hâzihi’l-kitâb Üftâde bt. Abdullah nâm hâtun mahfil-i kazâda yine mer-
hûm-ı mezbûrun utekāsından olan Aynî bt. Abdullah mahzarında takrîr-i kelâm 
edip mu‘tıkım merhûm-ı müşârün-ileyh kemâl-i sıhhatinde iken mahmiye-i Ga-
lata dâhilinde el-Hâc Ömer mahallesinde vâki‘ bir tarafdan Mi‘mâr Yusuf vakfı 
ve bir tarafdan cidâr-ı hısn ve bir tarafdan ba‘zan Sefer Kethüdâ vakfı ve ba‘zan 
el-Hâc Mustafa b. Abdurrahman mülkü ve bir tarafdan tarîk-i hâs ile mahdûd 
fevkānî ve tahtânî sekiz bâb mülk odalarını vakf ve haps süknâsı hayâtda oldukça 
kendi nefsine ba‘de evlâdına ve evlâd-ı evlâdına ba‘dehû utekāsına şart edip sâir 
meşrûtun leh olan kimesneler bi’l-külliyye münkariz olup zikr olunan odaların 
nevbet-i tasarrufu benim ile mezbûre Aynî Hâtun’a gelmekle sâlifü’z-zikr odalara 
cânib-i şer‘den nâib ve mi‘mâr varıp mârrü’z-zikr odalar mezbûre Aynî Hâtun ile 
yedimizde ale’s-seviyye taksîm ve alâmât-ı fâsıla vaz‘ ve süknâsı meşrûta olan dört 
bâb odaları bana teslîm olunmak matlûbumdur demekle savb-ı şer‘den umdetü’l-
müderrisîn Abdülgaffâr Efendi b. Abdüssamed irsâl olunup ol dahi zeyl-i kitâbda 
isimleri muharrer olan müslimîn ile ve hâssa mi‘mârlardan üstâd Sinan b. Veli ile 
zikr olunan odalara varıp mi‘mâr-ı mezbûr zikri mürûr eden odaları mesâha ey-
ledikde mezbûr Sefer Kethüdâ vakfı tarafından olan fevkānî iki bâb ve tahtânî iki 
bâb odalar mezbûre Üftâde’nin hissesine müte‘ayyin ve Mi‘mâr Yusuf vakfı tara-
fından olan kezâlik fevkānî ve tahtânî ikişer bâb odalar mezbûre Aynî Hâtun his-
sesine tahsîs olunup hisseteyn-i mezkûreteyn beyninde alâmât-ı fâsıla vaz‘ olun-
dukdan sonra mezbûretânın her biri taksîm-i mezbûra bi tav‘ihimâ râzıye oldu-
ğu müşârün-ileyh efendi ol mahalde ketb ve tahrîr ba‘de hüddâm-ı mahkeme-i 
şerîfeden olup ile ma‘an mahall-i mezbûre irsâl olunan Zülfikār ile gelip meclis-i 
şer‘de alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Hurrire fi’l-yevmi’s-sâbî‘i aşer min Şevvâli’l-mükerrem li sene selâse ve seb‘în ve 
elf.
Şuhûdü’l-hâl: El-Hâc Mehmed b. Mehmed Kâtib-i vakf-ı Sultan Bayezid, Musta-
fa Beşe b. Mahmud Câbi-i vakf-ı mezbûr, el-Hâc Süleyman b. Hüseyin, Ebûbekir 
Beşe b. Şaban Çukadâr, Musa Bey b. İsmail (…)

262 [34b-3] el-Hâc Şaban b. Halil’in gemisi ve parasıyla ticaret yapan 
Yorgi Reis’le anlaşmazlıkların sulhen halledilmesi
Mahmiye-i Galata dâhilinde Şehsuvar mahallesinde sâkin el-Hâc  Şaban b. Ha-
lil mahfil-i kazâda bâ‘isü’s-sifr Yorgi Reis v. Kiryako nâm zimmî muvâcehesinde 
ikrâr ve takrîr-i kelâm edip bundan akdem mezbûr Yorgi’yi sefîneme reis edip her 
seferde bana on bin akçe fâide vermek üzre sefînemi ve malımdan otuz altı bin 
akçe mezbûrun yedine def ‘ ve teslîm ol dahi kabz ve tesellüm edip mukaddemâ 
sermâye olan otuz altı bin akçenin yirmi dokuz bin akçesini reis-i mezbûrun ye-
dinden ahz ü kabz edip bâkī bin akçesini dahi mezbûrun yedinden taleb ve da‘vâ 
eylediğimde ol dahi cevâbında meblağ-ı mezbûr ile iştirâ eylediğim metâ‘ı bey‘ ey-
lediğimde yedi bin akçe zarâr hâsıl oldu demekle beynimizde münâza‘ât-ı kesîre ve 
muhâsamât-ı ekîde vâkı‘a olmuşidi el-hâletü hâzihî beynimizde muslihûn tavas-
sut edip yedi bin akçeden beni iki bin akçe üzerine inşâ-i akd-i sulh eylediklerinde 
ben dahi sulh-i mezbûru kabûl ve bedel-i sulh olan meblağ-ı merkūm iki bin ak-
çeyi târih-i kitâbdan otuz gün tamâmına değin te’cîl eylediğimden sonra meblağ-ı 
bâkī beş bin akçeden zimmî-i mezbûrun zimmetini ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Eyüb Ağa b. Muhzırbaşı, Ebûbekir b. Şaban Çukadâr, Ahmed Ya-
zıcı b. Mehmed, Mustafa b. Receb Ser-bölük, Emrullah b. Mehmed ve gayruhüm 
mine’l-huzzâr.

263 [35a-1] Meyhaneci Yani v. Yorgi’nin Kiryako v. Yorgo’ya borcu 
olduğunu kabul etmesi
Tahakkuk-ı özr-i şer‘î ile husûs-ı âti’l-beyânın mahallinde ketb ve tahrîri iltimâs 
olunmağın küttâb-ı  mahkeme-i şerîfeden mevlânâ  Nasuh Efendi b. Yusuf irsâl 
olunup ol dahi zeyl-i kitâbda mastûrü’l-esâmî olan müslimîn ile mahmiye-i Galata 
dâhilinde Sultan Bayezid mahallesinde vâki‘ Papakızı nâm nasrâniye mülk menzi-
linde müste’cir olup meyhâneci tâifesinden olan Yani v. Yorgi nâm zimmînin sâkin 
olduğu menzile varıp akd-i meclis-i şer‘î eyledikde mezbûr Yani meclis-i ma‘kūd-ı 
mezbûrda meyhânecilik san‘atında destgâhdârı ve şerîki olan işbu râfi‘ü’l-kitâb 
Kiryako v. Yorgo nâm zimmî muvâcehesinde bi’t-tav‘i’s-sâf ikrâr ve takrîr-i kelâm 
edip bundan akdem mezbûr Kiryako dükkânımda sermâye edilmek için bana on 
altı bin akçe ikrâz ve teslîm ben dahi istikrâz ve tesellüm ve kabz etmekle meblağ-ı 
mezkûr on altı bin akçe minvâl-i muharrer üzre merkūm Kiryako’ya yedimde 
vâcibü’l-edâ ve lâzımü’l-kazâ deynimdir dedikde gıbbe’t-tasdîki’ş-şer‘î vâki‘ hâli 
mevlânâ-yı mezkûr mahallinde tahrîr edip ba‘dehû ma‘an irsâl olunan çukadâr 
Ebûbekir Beşe b. Şaban ve Ramazan Çelebi b. Mehmed ile meclis-i şer‘a gelip alâ 
vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Fi’l-yevmi’l-hâmisi aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Efendi b. Musa el-İmâm, Mehmed Çelebi b. Ramazan el-
Müezzin, Hüseyin Çelebi b. Ramazan, İbrahim Çelebi b. Ahmed, Yusuf b. Sefer, 
Kara Veli Beşe b. ( ), Hüseyin b. Abdullah ve gayruhüm mine’l-huzzâr.

264 [35a-2] Şaban b. Ahmed’in amcasının kızı Âişe bt. Receb’den 
kendisine kalan bütün mirası malını diğer vâris Ali Ağa 
b. Yakub’a satması
Mahrûsa-i Galata’ya tâbi‘ kasaba-i Tophâne’de Fîruz Ağa mahallesinde sâkin iken 
bundan akdem vefât eden Âişe bt. Receb b. Musa’nın verâseti li ebeveyn ammi oğlu 
olup vilâyet-i Anadolu’da Karahisâr-ı Şarkī sancağında Perşembe kazâsına tâbi‘ 
Susuzca nâm karyede sâkin Şaban b. Ahmed mahzarında olduğu şer‘an müte-
hakkik oldukdan sonra mezkûr Musa’nın li ebeveyn karındaşı oğlu işbu sâhibü’l-
kitâb fahrü’l-a‘yân Ali Ağa b. Yakub tarafından ikrâr-ı âti’l-beyânı tasdîka vekîl 
olup mefharü’l-kuzât Mustafa Efendi b. Şaban ve Abdi b. Süleyman nâm kimes-
neler şehâdetleri ile şer‘an vekâleti sâbite olan el-Hâc Mahmud b. Mehmed nâm 
kimesne mahzarında tav‘an ikrâr ve i‘tirâf edip mûrisem müteveffât-ı mezkûre 
Âişe bt. Receb’in terekesinden olup bana bi’l-inhisâr irs-i şer‘î ile intikāl edip zikri 
âtî akdin sudûruna değin yedimde ve hakk-ı tasarrufumda münselik mülküm ve 
hakkım olup zikr olunan mahallede vâki‘ bir tarafdan Kapıcı Mehmed Bey mülkü 
ve bir tarafdan kayıkçı Mehmed mülkü ve bir tarafdan tarîk-i âm ile mahdûd ve 
bir tarafdan Mahmud Efendi mülkü ile mahdûd fevkānî ve tahtânî iki bâb oda-
ları ve bir kenîfi ve zât-ı eşcâr-ı müsmire ve gayr-ı müsmire bahçeyi müştemil 
cemî‘-i menzil-i mevrûsumu kâffe-i hukūk ve merâfıkı ile müvekkil-i mûmâ-ileyh 
Ali Ağa’ya tarafeynden îcâb ve kabûlü hâvî bey‘-i bâtt-ı sahîh-i şer‘î ile beş bin 
fıddî râyic fi’l-vakt akçeye bey‘ eyledim. Ol dahi nefsi için iştirâ ve kabûl edip 
semen-i mezkûr beş bin akçeyi bana tamâmen def ‘ ve teslîm edip ben dahi ahz 
ü kabz ve istîfâ eylediğimden sonra cemî‘-i menzil-i mezkûru fâriğan müvekkil-i 
mûmâ-ileyh Ali Ağa’ya teslîm edip ol dahi ba‘de’r-reddiyyeti’t-tâmme teslîm ve 
kabz eyleyip min ba‘d zikr olunan cemî‘-i menzilimi kâffe-i hukūk ve merâfıkı 
ile müvekkil-i mûmâ-ileyh Ali Ağa’nın şirâ-i mezkûr ile mülk ve hakkı olup be-
nim menzil-i mezkûrda vechen mine’l-vücûh hakkım ve alâkam kalmadı dedik-
den sonra mezkûr Şaban b. Ahmed yine vekîl-i mezbûr el-Hâc Mahmud mah-
zarında bi tav‘ ve’r-rızâ vech-i âtî üzre ikrâr-ı sahîh edip ben sâkin iken ammim 
kızı mezkûre Âişe bt. Receb zikr olunan Fîruz Ağa mahallesinde vefât eyledikde 
benim vücûdum fevt ve helâk olmak zu‘mu ile müvekkil-i mûmâ-ileyh Ali Ağa 
mezkûr Receb’in babası Musa’nın li ebeveyn karındaşı müteveffâ Yakub Bey sulbî 
oğlu olduğu cihetle ben müteveffât-ı mezkûre Âişe’ye bi’l-inhisâr vârisim deyû 
hîn-i vefâtında mevcûd olan cemî‘-i tereke-i menkūlesini vaz‘-ı yed ile istihlâk ey-
ledikden sonra sâkin olduğum karye-i mezbûremden gelip minvâl-i meşrûh üzre 
cemî‘-i menzil-i mezkûru semen-i mezkûra müvekkil-i müşârün-ileyh Ali Ağa’ya 
bâtten bey‘ ve teslîm ve kabz-ı semen eylediğimden sonra müteveffât-ı mezkûre 
Âişe tereke-i menkūlesinden müvekkil-i mezkûr Ali Ağa vaz‘-ı yed edip istihlâk 
eylediği eşyâ-i ma‘lûmenin yevm-i istihlâkde kıymetlerini müvekkil-i mûmâ-
ileyh Ali Ağa üzerine da‘vâ eylediğimde beynimizde muslihûn tavassut edip beni 
zikr olunan tereke-i menkūle da‘vâsından müvekkil-i mezbûr Ali Ağa ile bin râyic 
fi’l-vakt akçe üzerine sulh eylediklerinde ben dahi sulh-i merkūmu kabûl edip 
bedel-i sulh-i mezkûr bin akçeyi meclis-i akd-i sulhde müvekkil-i mûmâ-ileyh Ali 
Ağa bana teslîm edip ben dahi tamâmen ahz ü kabz ve istîfâ eylediğimden sonra 
müteveffât-ı mezkûre Âişe’nin tereke-i menkūlesinden müvekkil-i mezbûr Ali 
Ağa vaz‘-ı yed edip istihlâk eylediği cemî‘-i eşyâ da‘vâsından berî olup müvekkil-i 
müşârün-ileyh Ali Ağa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt ey-
ledim min ba‘d tereke-i müteveffât-ı mezkûreye müte‘allika ve müvekkil-i mezkûr 
Ali Ağa üzerine bi vechin mine’l-vücûh ve sebebin mine’l-esbâb da‘vâ ve hakkım 
kalmadı dedikde mukırr-ı mezkûr Şaban b. Ahmed minvâl-i meşrûh üzre evlâ ve 
ahrâ olan ikrârını vekîl-i mezbûr el-Hâc Mahmud vicâhen ve şifâhen tasdîk ve 
tahkīk edicek mâ hüve’l-vâki‘ bi’t-taleb ketb olundu li ecli’l-vesîka ve’l-ihticâc işbu 
kitâb-ı mer‘î müvekkil-i mezbûr yedine vaz‘ ve def ‘ olundu.
Hurrire fi’l-yevmi’r-râbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Çelebi b. el-Hâc Ali, Abdülkādir Çelebi b. el-Hâc Ali, el-
Hâc Ali b. Cafer, Ali Beşe b. Ahmed, el-Hâc Süleyman b. Mehmed el-Müezzin, Ali 
Efendi b. Mehmed, Süleyman b. Abdullah, Ramazan b. Mustafa, Murtaza b. Şaban, 
Şaban b. Abdullah, Mustafa b. Receb, Musa b. Receb.

265 [35a-3] el-Hâc Mustafa Çelebi b. Mehmed’in evinin yarı hissesini eşi 
Firuz Hatun’a satması
Mahmiye-i Galata Alaca Mescid mahallesinde sâkin el-Hâc Mustafa b. Mehmed 
meclis-i şer‘-i hatîr-i lâzımü’t-tevkīrde zevcesi olan işbu râfi‘ü’l-kitâb Fîruz bt. Ab-
dullah nâm hâtun tarafından ikrâr-ı âti’z-zikri tasdîka vekîl olup hasm-ı şer‘î-i 
câhid mahzarında mezbûrenin verâsetini ma‘rifet-i şer‘iyye ile ârifân Ahmed b. 
Nasır ve diğer Ahmed b. Mehmed şehâdetleri ile şer‘an vekâleti sâbite olan el-Hâc 
Ali b. Mehmed mahzarında ikrâr ve takrîr-i kelâm edip silk-i mülk-i sahîhimde 
münselik olup mahmiye-i mezbûre dâhilinde Câmi‘-i Kebîr mahallesinde vâki‘ bir 
tarafdan Okçu Musa vakfı olan hadîka ve bir tarafdan yine kendi mülküm olan 
menzil ve bir tarafdan tarîk-i hâs ve bir tarafdan tarîk-i âm ile mahdûd fevkānî 
bir bâb şehnişînli kebîr odayı ve ona muttasıl fevkānî ve tahtânî iki kileri ve bir 
bâb sagīr odayı ve orta sofayı ve kenîfi ve tahtânî iki bâb odayı ve bir kileri ve 
bir matbahı ve müşterek bi’r-i mâyı ve kenîfi müştemil olup kıble tarafında olan 
mülk menzilimin tahtında vâki‘ mahzenden mâ‘adâsının nısf-ı şâyi‘ini zevcem 
müvekkile-i mezbûre Fîruz Hâtun’a tâmmü’l-vezn ve kâmilü’l-ayâr beş yüz gu-
ruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve tesellüm ve kabûl eyledikden sonra se-
meni olan meblağ-ı mezbûr beş yüz guruşu zevcem müvekkile-i mezbûre Fîruz 
Hâtun’a hibe-i sahîha-i şer‘iyye ile hibe edip ol dahi ber vech-i muharrer ittihâb 
ve kabûl eyledi min ba‘d menzil-i sâlifü’z-zikr mahzenden mâ‘adâsının nısf-ı şâyi‘i 
mezkûre Fîruz Hâtun’un mülk-i müşterâsıdır keyfe mâ teşâ’ ve tahtâr mutasarrıfe 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâbi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Umdetü’l-müderrisîn Abdülkādir b. Mirza, Nasuh Efendi b. Yusuf, 
Abdülkerim Efendi b. Mehmed, Kaytas Beşe b. Abdullah ve gayruhüm.

266 [35b-1] el-Hâc Mustafa Çelebi b. Mehmed’in evinin yarı hissesi ile 
altındaki mahzeni oğlu Mahmud Çelebi’ye satması
Mahmiye-i Galata’da Alaca Mescid mahallesinde sâkin el-Hâc Mustafa Çelebi b. 
Mehmed nâm kimesne meclis-i şer‘-i hatîr-i lâzımü’t-tevkīrde oğlu işbu râfi‘ü’l-
kitâb el-Hâc Mahmud Çelebi b. Mustafa tarafından ikrâr-ı âti’z-zikri tasdîka vekîl 
olup hasm-ı şer‘î-i câhid mahzarında Ahmed Çelebi b. Mehmed ve diğer Ahmed 
Çelebi b. ( ) nâm kimesneler şehâdetleri ile şer‘an vekâleti sâbite olan el-Hâc Ali 
b. el-Hâc Mehmed nâm kimesne mahzarında ikrâr ve takrîr-i kelâm edip silk-i 
mülk-i sahîhimde münselik olup mahmiye-i mezbûre dâhilinde Câmi‘-i Kebîr 
mahallesinde vâki‘ bir tarafdan Okçu Musa vakfı olan hadîka ve bir tarafdan yine 
kendi mülküm olan menzil ve bir tarafdan tarîk-i hâs ve bir tarafdan tarîk-i âm 
ile mahdûd bir bâb fevkānî şehnişînli odayı ve ona muttasıl fevkānî ve tahtânî iki 
kileri ve bir bâb sagīr odayı ve bir orta sofayı ve kenîfi ve tahtânî iki bâb odayı ve 
bir kileri ve bir matbahı ve müşterek bi’r-i mâ ve kenîfi müştemil olup kıble tara-
fında vâki‘ olan mülk menzilimin nısf-ı şâyi‘i ile tahtında vâki‘ olan mahzeni oğ-
lum müvekkil-i mezbûr el-Hâc Mahmud Çelebi’ye bi safkatin vâhidetin tâmmü’l-
vezn ve kâmilü’l-ayâr altı yüz kıt‘a riyâlî guruşa tarafeynden îcâb ve kabûlü hâvî 
bey‘-i bâtt-ı sahîh-i şer‘î bey‘ ve teslîm edip ol dahi minvâl-i muharrer üzre iştirâ 
ve tesellüm eyledikden sonra semeni olan meblağ-ı mezbûr altı yüz guruşu oğlum 
müvekkil-i mezbûre hibe-i sahîha-i şer‘iyye ile hibe ve temlîk edip ol dahi vech-i 
muharrer üzre ittihâb ve temellük ve kabûl eyledi min ba‘d sâlifü’z-zikr menzilin 
nısf-ı şâyi‘i ile mahzen-i mezbûrun cümlesi müvekkil-i mezbûr el-Hâc Mahmud 
Çelebi’nin mülk-i müşterâsıdır. Keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Es-Sâbıkūn.

267 [35b-2] Râbia bt. Hasan’ın el-Hâc İbrahim’in Kahire’de oturan Davud 
b. Abdullah’tan tahsil ettiği parayı alması
Mahmiye-i İstanbul’da Gedikpaşa kurbunda sâkine Râbia bt. Hasan nâm hâtun 
meclis-i şer‘-i hatîr-i lâzımü’t-tevkīrde mahrûsa-i Galata’da Câmi‘-i Kebîr mahal-
lesi sâkinlerinden bâ‘isü hâze’l-kitâb el-Hâc İbrahim b. (  ) nâm kimesne mah-
zarında bi’t-tav‘i’s-sâf ikrâr ve i‘tirâf edip bundan akdem Mısr-ı Kahire’de sâkin 
Davud b. Abdullah nân kimesne zimmetinde iki yüz guruş hakkım olmağla 
meblağ-ı mezbûru merkūm Davud’dan da‘vâ ve taleb ahz ü kabza bana îsâle bun-
dan esbak mezbûr el-Hâc İbrahim’i tarafımdan vekîl nasb ve ta‘yîn eylediğimden 
sonra mezbûr el-Hâc İbrahim dahi meblağ-ı mezbûrun yüz guruşunu merkūm 
Davud’un yedinden bi hasebi’l-vekâle ahz ü kabz eylemişidi el-hâletü hâzihî 
makbûzu olan meblağ-ı mezkûr yüz guruşu mezbûr el-Hâc İbrahim’in yedinden 
tamâmen ahz ü kabz eyledim min ba‘d meblağ-ı mezbûrdan merkūmun yedinde 
bir akçe ve bir habbe hakkım kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’t-tâsi‘ aşer min Şevvâli’l-mükerrem li sene selâse ve seb‘în ve elf.
Şuhûdü’l-hâl: Hasan b. Abdullah, Ahmed b. Mehmed, Abdullah Çelebi b. Mah-
mud, Mehmed b. Mahmud, Âbid b. Mustafa.

268 [35b-3] Boşanan Sâliha bt. Abdullah ile Mehmed b. Mehmed 
arasındaki mehir ve nafaka meselesinde Sâliha’nın 
iddialarının reddi
Mahrûsa-i Galata’ya tâbi‘  kasaba-i Kasımpaşa’da el-Hâc Hüsrev mahallesinde 
sâkine Sâliha bt. Abdullah nâm hâtun mahfil-i kazâda işbu râfi‘ü’l-vesîka Meh-
med b. Mehmed nâm kimesne mahzarında üzerine da‘vâ ve takrîr-i kelâm edip 
merkūm Mehmed mukaddemâ benim zevcem olup lâkin talâk-ı bâyin ile beni 
tatlîk etmekle mezbûrun zimmetinde mütekarrir olan bin akçe mehr-i müecce-
limin sekiz yüz seksen akçesini yedinden ahz ü kabz edip yüz yirmi akçesi zim-
metinde kaldığından mâ‘adâ iddet-i mu‘ayyene-i ma‘lûme ve me’ûnet-i süknâm 
mukābelesinde üç yüz akçe nafaka-i mefrûzam ile âhara bey‘ eylediği eşyâ 
bahâlarından bin dört yüz akçe ki cem‘an bin sekiz yüz akçe hakkım olup taleb 
eylediğimde vermede ta‘allül eder suâl olunsun dedikde gıbbe’s-suâl mezbûr Meh-
med cevâbında fi’l-vâki‘ müdde‘iye-i mezbûre Sâliha mukaddemâ benim zevcem 
olup lâkin talâk-ı bâyin ile tatlîk eylediğimde zimmetimde mütekarrir olan bin 
akçe mehr-i müecceli ile nafaka-i mefrûzası olan üç yüz akçe mukābelesinde yü-
zer akçe kıymetli üç aded bez çarşaf ve bin dört yüz akçe mukābelesinde dahi sır-
malı çukaya kaplı bir Azak kürkü ve bir kilim ve bir kebe ve bir bez destgâhı ve 
bir halı mezbûrenin yedine def ‘ ve teslîm edip ol dahi vech-i muharrer üzre ahz 
ü kabz eyledikden sonra zevciyyete ve gayra müte‘allika âmme-i de‘âvîden zim-
metimi ibrâ-i âmm-ı ile ibrâ ve iskāt eylemişdir dedikde gıbbe’l-istintâk ve’l-inkâr 
mezbûr Mehmed’den müdde‘âsını mübeyyine beyyine taleb olundukda udûl-i 
müslimînden olup mahalle-i merkūme sükkânından Mustafa b. Hasan ve Aydın 
b. Yunus nâm kimesneler li ecli’ş-şehâde meclis-i şer‘a hâzırân olup isre’l-istişhâd 
fi’l-hakīka müdde‘iye-i mezbûre Sâliha merkūme Mehmed’in mukaddemâ zevci 
olup lâkin talâk-ı bâyin ile tatlîk eylediğinde mezbûr Mehmed’in zimmetinde mü-
tekarrir olan bin akçe mehr-i müeccelini ve nafaka-i mefrûzası olan üç yüz akçe 
mukābelesinde üç aded bez çarşafı vech-i muharrer üzre zikr olunan bin dört yüz 
akçe mukābelesinde dahi bir mâî çukaya kaplı bir Azak kürkü ve bir kilim ve bir 
kebe ve bir bez destgâhı ve bir halıyı bizim huzûrumuzda müdde‘iye-i merkūme 
Sâliha’nın yedine def ‘ ve teslîm ol dahi bi’t-tamâm ve’l-kemâl ahz ü kabz edip zev-
ciyyete ve gayra müte‘allika âmme-i de‘âvîden mezbûr Mehmed’in zimmetini ibrâ 
ve iskāt eyledi biz bu husûsa bu vech üzre şâhidleriz şehâdet dahi ederiz deyû her 
biri edâ-i şehâdet-i şer‘iyye eylediklerinden sonra müdde‘iye-i merkūme bî-vech 
mu‘ârazadan men‘ olundu.
Fî 13 Şevvâl sene 1073
Şuhûdü’l-hâl: Ali Çelebi b. Mehmed, Mustafa b. Receb, el-Hâc Ramazan b. Abdul-
lah, Ahmed Yazıcı.

269 [36a-1] Rus asıllı Payidar isimli küçük câriyenin Kuruçeşme’de 
bulunup nafaka takdir olunması
Mahmiye-i Galata’da bi’l-fi‘l voyvoda ve zâbit-i  âbık olan fahrü’l-akrân Siya-
vuş Ağa’nın kethüdâsı ve tarafından sâbitü’l-vekâle vekîli olan İsmail Ağa meclis-i 
şer‘-i hatîrde takrîr-i kelâm edip işbu hâzıra bi’l-meclis gök gözlü açık kaşlı 
Rusiyyetü’l-asl Payidâr nâm sagīre câriye târih-i kitâb günü mahmiye-i mezbûreye 
tâbi‘ Kuruçeşme nâm karyede ahz olunup hâlâ kıbel-i şer‘-i şerîfden nafaka takdîr 
olunması matlûbumdur dedikde kıbel-i şer‘den mevsûfe-i mezbûreye ancak 
yevmî altışar akçe nafaka takdîr olunmağın mâ vaka‘a bi’t-taleb ketb olundu.
Fî 13 Şevvâl sene [10] 73
Şuhûdü’l-hâl: Mehmed Efendi [b.] Musa, Mehmed Çelebi [b.] Hüseyin Efendi, 
Mustafa Çelebi [b.] Receb, Emrullah [b.] Mehmed.

270 [36a-2] Âişe ve Emine’nin babaları Pazarcı Mehmed’den kalan evin 
mirasçıları olduklarının şahitlerce tespiti
Mahmiye-i Galata dâhilinde Şehsuvar mahallesinde sâkine Âişe bt. pazarcı el-Hâc 
Mehmed nâm hâtun meclis-i şer‘a gelip takrîr-i kelâm ve ta‘bîr ani’l-merâm edip 
mahalle-i mezbûrede vâki‘ bir tarafdan Sâliha Hâtun bt. ( ) mülkü ve bir tarafdan 
Fâtıma bt. ( ) mülkü ve bir tarafdan Huri Hâtun bt. ( ) tasarrufunda olan vakıf men-
zili ve bir tarafdan tarîk-i hâs ile mahdûd fevkānî iki bâb ve tahtânî bir bâb odala-
rı ve bir mahtab ve bi’r-i mâ ve kenîfi müştemil olan mülk menzil bundan akdem 
fevt olan babam mezbûr pazarcı Mehmed’in mülkü olup ba‘de vefâtihî menzil-i 
mezbûrun nısf-ı şâyi‘i bana ve nısf-ı şâyi‘-i âharı karındaşım gāibe ani’l-meclis 
Emine nâm hâtuna irsen intikāl eyleyip lâkin menzil-i mezbûrun mülknâme hüc-
ceti mukaddemâ Galata’da vâki‘ olan harîk-i azîmde zâyi‘ olmağla ahâlî-i mahalle-i 
mezbûreden istihbâr olunup mûcebince yedime hüccet verilmek matlûbumdur 
demekle vâki‘ hâli ahâlî-i mahalle-i merkūmeden olup husûs-ı mezbûru ihbâr için 
meclis-i şer‘a hâzırûn olan fahrü’l-a‘yân Nuh Çelebi b. Bâli Efendi ve el-Hâc Veli 
b. Mustafa ve Aydın Beşe b. Mustafa ve Ömer Çelebi b. el-Hâc Ali ve Ömer Beşe b. 
Abdullah ve İsa Bâli b. Halil ve Halil b. Rıdvan nâm kimesnelerden istihbâr olun-
dukda fi’l-vâki‘ menzil-i mahdûd-ı mezkûr müteveffâ-yı mezbûr pazarcı el-Hâc 
Mehmed’in mülkü olup vefâtından sonra nısf-ı şâyi‘i sulbiye kızı hâzıra bi’l-meclis 
olan mezbûre Âişe’ye ve nısf-ı şâyi‘-i âharı yine müteveffâ-yı mezbûrun sulbiye 
kızı gāibe-i mezbûre Emine’ye irsen intikāl etmekle menzil-i mezbûr merkūmetân 
Âişe ve Emine’nin mülk-i mevrûsları olmuşdur deyû vâki‘ hâli ahâlî-i mezbûrûnun 
her biri ihbâr etmeğin [mâ] vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Mehmed Efendi b. Mustafa İmâm-ı Câmi‘-i Kebîr, el-Hâc Ramazan 
b. Mehmed, Seyyid Ali Halîfe b. İbrahim el-Müezzin, es-Seyyid Mehmed Efendi b. 
es-Seyyid Ali, Mustafa b. Receb, Ahmed Yazıcı b. Mehmed.

271 [36a-3] Maltalı Andon’a esir düşen el-Hâc Mustafa’nın kurtarılması 
için Andriye v. Gabril ile Ahmed Efendi arasındaki sözleşme akdi
Mahmiye-i İstanbul’da Tercüman Yunus mahallesinde sâkin Ahmed Efendi b. eş-
Şeyh İbrahim Efendi nâm kimesne meclis-i şer‘-i hatîr-i lâzımü’t-tevkīrde Mal-
ta tüccârından Andriye v. Gabril nâm müste’men muvâcehesinde ikrâr ve takrîr-i 
kelâm edip zikr olunan mahalle sükkânından olup mukaddemâ zikri mürûr eden 
Malta keferesinden Andon nâm harbî yedinde esîr olan el-Hâc Mustafa nâm kimes-
neyi kendi malımdan olmak üzre tâmmü’l-vezn ve sahîhü’l-ayâr iki yüz kıt‘a riyâl gu-
ruşa kâfir-i merkūmdan tahlîse mezbûr Andriye’yi tarafından vekîl ve nâib-i menâb 
nasb ve ta‘yîn edip ol dahi vekâlet-i merkūmeyi kabûl eyledikden sonra meblağ-ı 
mezbûr iki yüz guruşdan merkūm Andriye yedine ber vech-i peşin elli kıt‘a riyâlî 
guruş def ‘ ve teslîm ol dahi vech-i muharrer üzre ahz ü kabz eyledikden sonra eğer 
merkūm Andriye esîr-i mezbûr el-Hâc Mustafa’yı tahlîs edip bana mülâkī olmazdan 
mukaddem esnâ-i tarîkde bilâ-özr vefât ederse ben meblağ-ı mezbûr elli guruşdan 
zimmetini ibrâ edip merkūm Andriye dahi bâkī yüz elli guruşu benden taleb etme-
mek üzre tarafeynden her birimiz kavl ve ittifâk ve ahd ü mîsâk eyledik dediklerinde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Es-Seyyid Mehmed Efendi b. eş-Şeyh Hüseyin Efendi, Hüseyin 
Dede b. Mehmed, Ali Çelebi b. Ömer, Mustafa Dede b. Ali, Bevvâb Mehmed b. 
Muhtar, Bektaş b. Abdi, Mehmed b. Ali, Mustafa b. Receb ve gayruhüm mine’l-
huzzâr.

272 [36a-4] Hasan b. Hüseyin’in müştemilatıyla beraber evini 
Hızır Dede b. Osman’a satması
Mahrûsa-i Galata’ya tâbi‘ kasaba-i Kasımpaşa’da Piyâle Paşa-yı kebîr mahallesinde 
sâkin Hasan b. Hüseyin nâm kimesne meclis-i şer‘-i şerîf-i lâzımü’t-teşrîfde işbu 
râfi‘u hâze’l-kitâb Hızır Dede b. Osman mahzarında bi’t-tav‘i’s-sâf ikrâr ve i‘tirâf 
edip silk-i mülk-i sahîhimde münselik olup mahalle-i mezbûrede vâki‘ bir taraf-
dan İsmail Çelebi b. Mehmed Efendi mülkü ve bir tarafdan kalafatçı Mehmed 
Çelebi mülkü ve bir tarafdan tarîk-i âm ile ve bir tarafdan sahrâ ile mahdûd ve 
mümtâz bir bâb tahtânî ve bir bâb fevkānî odaları ve bi’r-i mâyı ve kenîfi ve zât-ı 
eşcâr-ı müsmire ve gayr-ı müsmire ve cüneyneyi müştemil ve muhtevî mülk men-
zilimi tarafeynden îcâb ve kabûlü hâvî bey‘-i bâtt-ı sahîh-i şer‘î ile on bir bin nakid 
râyic fi’l-vakt akçeye mezbûr Hızır’a bey‘ ve teslîm ol dahi vech-i muharrer üzre 
iştirâ ve kabûl ve kabz ve tesellüm eyledikden sonra semeni olan meblağ-ı mezbûr 
on yedi bin akçeyi mezbûrun yedinden tamâmen ahz ü kabz eyledim ba‘de’l-yevm 
mezbûr Hızır Dede’nin mülk-i müşterâsıdır keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Ahmed Çelebi b. Hüseyin, Mehmed Çelebi b. Hüseyin, Yusuf Efendi 
el-Kadı, el-Hâc Hüseyin el-Müezzin, Ahmed Efendi b. Hasan el-İmâm ve gayru-
hüm mine’l-huzzâr.

273 [36b-1] Demirci el-Hâc Mahmud Efendi’nin hayattayken Veli 
b. İbrahim ile ortaklığının mudarebe sayılmayacağı ve herhangi bir 
kârın tahakkuk etmeyeceği
Mahmiye-i Galata’da Yolcuzâde mahallesinde sâkin iken bundan akdem vefât eden 
Demirci el-Hâc Mahmud Çelebi’nin evlâd-ı sıgārına vasiyy-i muhtâr olan İsmail 
Çelebi b. ( ) nâm kimesne mahfil-i kazâda rüesâ tâifesinden işbu râfi‘ü’l-kitâb el-
Hâc Veli b. İbrahim nâm kimesne mahzarında bi’l-vesâye üzerine da‘vâ ve takrîr-i 
kelâm edip müteveffâ-yı mezbûrun merkūm el-Hâc Veli zimmetinde beynlerinde 
ma‘lûm yedinden müşterâ ve makbûz demir semeninden on üç bin akçe hakkı ol-
mağla merkūm el-Hâc Veli müteveffâ-yı mezbûr ile hâl-i hayâtında vech-i muhar-
rer üzre zimmetinde deyni olan meblağ-ı mezkûru mudârebe i‘mâl ve hâsıl olan 
fâideden her iki bin akçeye bir pay vermek kavl ve kabûl eyledikden sonra mezbûr 
el-Hâc Veli meblağ-ı mezbûr ile dört beş sefer edip i‘mâl üzre iken merkūm el-Hâc 
Mahmud vefât edip meblağ-ı mezkûr veresesine intikāl eyledikden sonra ben dahi 
vesâyetim hasebiyle meblağ-ı mezkûr on üç bin akçeyi mukaddemâ mezbûr el-
Hâc Veli’nin yedinden ahz ü kabz edip fâidesi zimmetinde kalmışidi, hâlâ meblağ-ı 
mezkûrun zikr olunan fâide-i ma‘lûmesini dahi mezbûrdan taleb ederim suâl olun-
sun dedikde deyn-i şer‘îden zimmetinde olan meblağın mudârebesi sahîh olmadı-
ğına binâen vasiyy-i merkūmun minvâl-i muharrer üzre da‘vâsı meşrû‘a olmama-
ğın merkūm el-Hâc Veli’ye suâl dahi teveccüh etmeyip vasiyy-i mezkûr bî-vech 
ta‘arruzdan men‘ birle mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Mustafa Çelebi b. Receb, es-Seyyid Mehmed Efendi b. ( ) el-İmâm, 
Emrullah b. Mehmed, Zülfikār b. İbrahim, Hüseyin b. Mirza, Âbid b. Mustafa ve 
gayruhüm mine’l-huzzâr.

274 [36b-2] el-Hâc Mansur b. Ali’nin uncu Mikail v. Kölez’e borcu 
kalmadığına yemin etmesi
Kasaba-i Tophâne’de uncu tâifesinden Mikail v. Kölez nâm Ermeni mahfil-i 
kazâda işbu râfi‘ü’l-kitâb el-Hâc Mansur b. el-Hâc Ali nâm kimesne mahzarında 
üzerine da‘vâ ve takrîr-i kelâm edip bundan akdem mezbûr el-Hâc Mansur’a her 
keyli doksanar akçeye olmak üzre otuz beş keyl unumu cem‘an iki bin yedi yüz 
doksan akçeye bey‘ ve teslîm edip ol dahi vech-i muharrer üzre iştirâ ve tesellüm 
eyledikden sonra semeni olan meblağ-ı mezbûrun bin dört yüz yetmiş akçesini 
mukaddemâ yedinden ahz ü kabz edip bin üç yüz yirmi akçe hakkım zimmetin-
de kalmışdır hâlâ meblağ-ı bâkīyi mezbûrdan taleb ederim suâl olunsun dedikde 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine beyyi-
ne taleb olundukda ityân-ı beyyineden izhâr-ı acz edip istihlâf eyledikde fi’l-vâki‘ 
müdde‘î-i mezbûrdan minvâl-i muharrer üzre otuz beş keyl un iştirâ etmeyip ve 
ol vecihden müdde‘î-i mezbûrda el-ân bin üç yüz yirmi akçe zimmetinde deyni 
olmadığına merkūm el-Hâc Mansur’a yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-azîm etmeğin mûcebiyle müdde‘î-i mezbûra bilâ-
beyyine bî-vech ta‘arruzdan men‘ birle mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Mustafa b. Receb, Muharrem b. Receb, Ebûbekir Beşe b. Şaban 
Çukadâr, Zülfikār b. İbrahim, Hüseyin b. Mirza ve gayruhüm mine’l-huzzâr.







275 [36b-3] Mehmed b. Ali’nin mirasçılarının hisselerine düşen ev ve bağı 
Mehmed b. Kasım’a satmaları
Mahrûsa-i İstanbul’da Kepenekçi mahallesinde sâkin iken bundan akdem fevt 
olan Mehmed b. Ali nâm kimesnenin verâseti zevce-i metrûkesi Âişe bt. ( ) nâm 
hâtuna ve sulbî kebîr oğulları Ahmed ve Musli’ye münhasıra olup kable’l-kısme 
mezbûr Musli dahi fevt olup verâseti vâlidesi mezbûre Âişe’ye ve li ebeveyn ka-
rındaşı merkūm Ahmed’e münhasıra olduğu ve bi hükmi’l-münâsahati’ş-şer‘iyye 
meseleleri kırk sekiz sehimden tashîh olunup sihâm-ı mezbûreden otuz beş seh-
mi merkūm Ahmed’e ve on üç sehmi merkūme Âişe’ye intikāl ve isâbet eyledi-
ği şer‘an mütehakkik oldukdan sonra mezbûr Ahmed kendi tarafından asâleten 
ve vâlidesi mezbûre Âişe tarafından husûs-ı âti’z-zikre vekîl olup mezbûreyi 
ma‘rifet-i şer‘iyye ile ârifân Hüseyin Beşe b. Mahmud ve Ahmed b. Hasan nâm 
kimesneler şehâdetleri ile hasm-ı şer‘î-i câhid mahzarında şer‘an vekâleti sâbite 
oldukdan sonra vekâleten mahfil-i kazâda mezbûre Âişe’nin zevci işbu râfi‘ü’l-
kitâb Mehmed b. Kasım mahzarında bi’l-asâle ve bi’l-vekâle ikrâr ve takrîr-i 
kelâm edip müteveffâ-yı mezbûr Mehmed’in muhallefâtından olup irs-i şer‘î ile 
bana ve vâlidem mezbûre Âişe’ye intikāl edip İstinye nâhiyesine tâbi‘ Rumelihi-
sarı hâricinde Arpa Emîni mahallesinde vâki‘ bir tarafdan Üsküfçü kızı deme-
kile şehîre ( ) nâm hâtun tasarrufunda olan vakıf menzil ve bir tarafdan dere ve 
iki tarafdan tarîk-i âm ile mahdûd iki bâb fevkānî odalar ve tahtında bir ahır ve 
zât-ı eşcâr-ı müsmire hadîka ve bi’r-i mâ ve kenîfi müştemil olan mülk menzili on 
dört bin yüz elli akçeye ve yine muhallefât-ı merkūmeden olup hisâr-ı merkūm 
hâricinde vâki‘ bir tarafdan el-Hâc Mustafa b. Hamza bağı ve bir tarafdan Halil b. 
Hasan bağı ve bir tarafdan Rıdvan b. Abdullah bağı ve bir tarafdan tarîk-i âm ile 
mahdûd dört dönüm bir kıt‘a mülk bağı iki bin beş yüz akçeye ki cem‘an on altı 
bin altı yüz elli akçeye safka-i vâhide ile tarafeynden îcâb ve kabûlü hâvî bey‘-i 
bâtt-ı sahîh-i şer‘î ile mezbûr Mehmed’e bey‘ ve teslîm ol dahi vech-i muharrer 
üzre iştirâ ve tesellüm ve kabûl eyledikden sonra semeni olan meblağ-ı mezbûru 
merkūm Mehmed yedinden bi’t-tamâm ve’l-kemâl ahz ü kabz eyledim ba‘de’l-
yevm menzil-i mahdûd-ı mezkûr ile sâlifü’z-zikr bağ-ı mezbûr Mehmed’in mülk-i 
müşterâsı olmuşdur keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Ahmed b. Hasan, Sinan b. Mehmed, Ömer b. Hasan, Yusuf b. Ab-
dullah, Şaban b. Mehmed, el-Hâc Osman b. Abdullah, Mehmed b. Ahmed, Bay-
ram b. Haydar, Mustafa b. Receb, Muharrem b. Receb.







276 [36b-4, Arapça] Sofya ve Nikola adlı hıristiyanların 
mahkemede evlendikleri
Mahmiye-i Galata müzâfâtından Beşiktaş kasabası mahallâtından Sinan Paşa ma-
hallesinde sâkine olan Sofya bt. Petro nâm nasrâniye meclis-i şer‘-i şerîf ve mahfil-i 
dîn-i münîf el-masûn ani’t-tağyîr ve’t-tahrîfe hâzıra olup nefsini hâmil-i hâze’l-
kitâb Nikola v. Yorgi’ye tezvîc eyledi mezbûr Nikola da nikâhında ma‘kūdun aleyh 
olan râyicü’l-vakt üç yüz akçe mehr-i müeccel ile merkūmeyi tezevvüc eyledi. Bu 
nikâh, isimleri zeyl-i kitâbda muharrer şâhidlerin huzûrunda kıyıldı.
Cerâ zâlike ve hurrire fi’l-yevmi’t-tâsi‘ ve’l-ışrîn min Şevvâli’l-mükerrem sene 
selâse ve seb‘în ve elf.
Şuhûdü’l-hâl: Ebûbekir Beşe b. Şaban, Mahmud Çelebi b. Mustafa, Mustafa Çelebi 
b. Receb, Ahmed Yazıcı b. Mehmed, Hüseyin b. Mirza ve gayruhüm

277 [38a-1] el-Hâc Mustafa Reis’e satması
Mahmiye-i Galata hâricinde Hoca Ali mahallesinde sâkin el-Hâc Mehmed Reis b. 
Mustafa mahfil-i kazâda sefîne reislerinden işbu râfi‘ü’l-kitâb el-Hâc Mustafa Reis 
b. Mehmed mahzarında ikrâr ve takrîr-i kelâm edip mahmiye-i Galata hâricinde 
Kalafatyeri önünde merbût yirmi yedi zirâ‘ şayka ta‘bîr olunan sefîne teknesi-
nin mecmû‘ âlât-ı lâzımesiyle nısf-ı şâyi‘i benim mülküm ve nısf-ı şâyi‘-i âharın 
merkūm el-Hâc Mustafa Reis’in mülkü olmağla hâlâ ben sefîne-i merkūmede 
mülküm olan nısf-ı şâyi‘i sekiz yüz kıt‘a esedî guruşa merkūm el-Hâc Mustafa 
Reis’e tarafeynden îcâb ve kabûlü hâvî bey‘-i bâtt-ı sahîh-i şer‘î bey‘ ve teslîm ol 
dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı merkūmu mezbûr el-Hâc Mustafa Reis yedinden bi’t-tamâm ve’l-
kemâl ahz ü kabz eyledim ba‘de’l-yevm zikr olunan sefînenin cümlesi merkūm el-
Hâc Mustafa Reis’in mülk-i mahzı olmuşdur keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’s-sâmin ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Mehmed Ali Çelebi b. Mehmed, el-Hâc Ali b. el-Hâc Sâdık, Mah-
mud b. el-Hâc Abdullah, Ahmed Çelebi b. Şaban, Mustafa Çelebi b. Mirza, Dilâver 
Bey b. Abdullah, Şaban Reis b. el-Hâc Müyesser, el-Hâc İbrahim Çelebi b. Hüse-
yin, Ali Çelebi b. Mehmed, Bayram Çelebi b. Mehmed, Mustafa Çelebi b. Receb, 
Ahmed Yazıcı b. Mehmed, Âbid b. Mustafa, Muharrem b. Receb ve gayruhüm 
mine’l-huzzâr.278 [38a-2] Bahtiyar bt. Abdullah’ın bir çift altın küpesini Ümmügülsüm 
bt. Abdullah’a hibe etmesi
Mahrûsa-i Üsküdar mahallâtından ( ) mahallesinde sâkine Bahtiyar bt. Abdullah 
nâm hâtun mahfil-i kazâda Mahmiye-i Galata dâhilinde Yolcuzâde mahallesin-
de sâkine râfi‘atü hâze’l-kitâb Ümmügülsüm bt. Abdullah nâm hâtun mahzarın-
da bi’t-tav‘i’s-sâf ikrâr ve takrîr-i kelâm edip mülkümde münselik olan eşyâmdan 
her biri üçer kebîr inci ayaklı arasında yakut taşlı bir çift altın küpemi mezbûre 
Ümmügülsüm’e hibe-i sahîha-i şer‘iyye ile hibe ve teslîm ol dahi meclis-i hibe-
de ittihâb ve kabz ve tesellüm eyledi dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fî 17 Şevvâl sene 1073
Şuhûdü’l-hâl: Eyüb Ağa [b.] Ahmed Muhzırbaşı, Abdülkerim Çelebi Kâtib, 
Ebûbekir Beşe [b.] Şaban Çukadâr, Osman [b.] Hüseyin, Mustafa Çelebi [b.] Re-
ceb, Ahmed Yazıcı [b.] Mehmed.

279 [38a-3] Galata Kadısı Yahya Efendi b. Abdülaziz’in kölesini 
âzat etmesi
Bi’l-fi‘l Mekke-i mükerreme pâyesiyle Galata kadısı olan a‘lemü’l-ulemâ’i’l-izâm 
efdalü’l-fuzalâi’l-fihâm câmi‘ü eştâti’l-ulûm ve’l-mefâhir hâvî kemâlâti’l-evâil 
ve’l-evâhir yenbû‘ü’l-fezâil metbû‘ü’l-efâzıl zi’l-hasebi’t-tâhir ve’n-nesebi’l-bâhir 
vârisü’l-izzi ve’l-mecd kâbiren an kâbir hazreti el-müvellâ Yahya Efendi b. el-
merhûm el-mebrûr ed-dâric ilâ medârici rahmeti rabbihi’l-gafûr Abdülaziz Efen-
di meclis-i şer‘-i şerîf-i şâmihü’l-imâd ve mahfil-i dîn-i münîf-i râsihü’l-evtâdda 
sâbıkan kendilerine rıkkını mu‘terif olan işbu açık kaşlı elâ gözlü orta boylu 
Moskoviyyü’l-asl hâfızü hâze’l-kitâb el-Hâc Kenan Bey b. Abdullah mahzarında 
ikrâr ve takrîr-i kelâm edip mevsûf-ı mezbûr el-Hâc Kenan’ı târih-i kitâbdan on 
sene mukaddem hasbeten lillâhi’l-azîm ve taleben li merzâti rabbihi’r-rahîm ve 
hereben min azâbin elîm “yevme lâ yenfe‘u mâlün velâ benûn illâ men etallâhe bi 
kalbin selîm” ve amelen bimâ kāle’n-nebiyyü’l-muhtâr aleyhi’s-salavâtü’l-meliki’l-
gaffâr “Men a‘taka rakabeten mü’mineten a‘takallâhu te‘âlâ külle uzvin minhâ uz-
ven minhu mine’n-nâr” tahrîr ve i‘tâk ve zümre-i ahrâr-ı asliyyîne idrâc ve ilhâk 
eylemişdim mevsûf-ı mezbûr el-Hâc Kenan târih-i mezkûrdan beri sâir ahrâr-ı 
asliyyîn gibi hür olup üzerinde mevâlî için şer‘an sâbit ve zâhir olan velâ-i şer‘îden 
gayrı hakkım kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Umdetü’l-vâ‘izîn eş-Şeyh Arzi Mehmed Efendi b. İbrahim, 
umdetü’l-kuzât Hasan Efendi b. Hüsameddin, Müstakīm Çelebi b. Habib, Ali Çe-
lebi b. Hüseyin, Ebûbekir Beşe b. Şaban Çukadâr, el-Hâc Sefer b. Musli, Mustafa 
Çelebi b. Receb.

280 [38a-4] Vasil v. Yorgi’nin eşyalarını Duka v. Yani’nin çaldığı 
iddiasını ispatlayamaması
Cezîre-i Midilli sükkânından Vasil v. Yorgi nâm zimmî  meclis-i şer‘-i hatîr-i 
lâzımü’t-tevkīrde işbu bâ‘isü’s-sifr Duka v. Yani nâm zimmî muvâcehesinde 
üzerine da‘vâ ve takrîr-i kelâm edip bundan akdem mezbûr Duka cezîre-i 
merkūmede vâki‘ sâkin olduğum odamdan bir kîse içinde mevcûd iki bin beş 
yüz akçe ile bir kara velense ve bir çift papuç ve bir kırmızı fesimi hafiyyeten ahz 
ü kabz eylemişdir suâl olunup alıverilmesi murâdımdır dedikde gıbbe’s-suâl ve 
akībe’l-inkâr müdde‘î-i mezbûrdan müdde‘âsını mübeyyine beyyine taleb olun-
dukda ityân-ı beyyineden izhâr-ı acz eyledikde istihlâf etmeğin vech-i muhar-
rer üzre zikr olunan odadan müdde‘î-i mezbûrun bir kîse içinde mevcûd iki bin 
beş yüz akçe ile bir kara velense ve bir çift papuç ve bir kırmızı fesini hafiyyeten 
ahz ü kabz eylemediğine mezbûr Duka’ya yemîn teklîf olundukda ol dahi alâ 
vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etmeğin 
mûcebince mezbûr Vasil bilâ-beyyine mu‘ârazadan men‘ birle mâ vaka‘a bi’t-
taleb ketb olundu.
Fî selh Şevvâli’l-mükerrem li sene selâse ve seb‘în ve elf
Şuhûdü’l-hâl: Mustafa b. Receb, Âbid b. Mustafa, Ahmed Yazıcı b. Mehmed, Meh-
med b. Hüseyin, Siyavuş b. Abdullah ve gayruhüm.

281 [38b-1] Üveys Beşe b. Ali’nin iki mahzenini dokuzuncu cemaat 
ortaları neferlerine ait vakfa bey‘ bi’l-vefâ yoluyla satması
Vilâyet-i Anadolu’da Giresun nâm kasaba mahallâtından el-Hâc Hüseyin ma-
hallesinde sâkin Üveys Beşe b. Ali mahfil-i kazâda dergâh-ı âlî dâme mahfûfen 
bi’l-me‘âlî yeniçerilerinin dokuzuncu cemâ‘at ortası neferâtına mevkūfe nukūd 
mütevellîsi olan işbu râfi‘ü’l-kitâb Receb Çelebi b. Mustafa mahzarında ikrâr ve 
takrîr-i kelâm edip silk-i mülk-i sahîhimde münselik olup kasaba-i mezbûrede 
Câmi‘-i Kebîr mahallesinde vâki‘ bir tarafdan Mirza Ali Reis b. ( ) mahzeni ve bir 
tarafdan Odabaşı mahzeni ve bir tarafdan Tokatlı bahçesi ve bir tarafdan sâhil-i 
bahr ile mahdûd iki bâb mülk mahzenimi mâl-ı vakf-ı mezbûr ile mütevellî-i 
merkūm Receb Çelebi’ye târih-i kitâbdan bir sene tamâmına değin bey‘ bi’l-vefâ 
ile on iki bin fıddî râyic fi’l-vakt akçeye bey‘ edip ol dahi minvâl-i muharrer üzre 
mâl-ı mezkûr ile iştirâ ve kabûl eyledikden sonra semeni olan meblağ-ı mezbûr 
on iki bin akçeyi mütevellî-i mezbûrun yedinden tamâmen ahz ü kabz edip zikr 
olunan mahzenleri mahallinde kabz ve tasarrufa mezbûru taslît eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâdis ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Ahmed Beşe b. Hızır Odabaşı, Mahmud Beşe b. Sefer, Ali Reis b. 
Ramazan, Mustafa Beşe b. Mustafa, Receb Çelebi b. Nasuh, Ramazan b. Osman, 
Mustafa b. Receb.

282 [38b-2] Müslime bt. Abdullah’ın arsasının nizalı kısmını da Ebûbekir 
b. Mustafa’ya sattığına şahitlik edilmesi
Husûs-ı âti’l-beyânın mahallinde istimâ‘ ve tahrîri iltimâs olunmağın 
küttâb-ı  mahkeme-i şerîfeden mevlânâ  Nasuh Efendi b. Yusuf irsâl olunup ol 
dahi hâssa mi‘mârlarından üstâd Şaban b. Veli ve zeyl-i kitâbda mastûrü’l-esâmî 
olan müslimîn ile arsa-i câi’z-zikrin üzerine varıp akd-i meclis-i şer‘-i şerîf ey-
ledikde işbu râfi‘ü’l-kitâb Ebûbekir b. Mustafa meclis-i ma‘kūd-ı mezbûrda zik-
ri câî arsa-i münâza‘un fîhe vâzı‘atü’l-yed olan Müslime bt. Ahmed nâm hâtun 
muvâcehesinde üzerine da‘vâ ve takrîr-i kelâm edip mezbûre Müslime Hâtun’un 
mülkü olup mahmiye-i Galata dâhilinde Emekyemez mahallesinde vâki‘ bir ta-
rafdan Ali Bey mülkü ve bir tarafdan mahalle-i mezbûre müezzinine meşrûta 
vakıf menzil arsası ve bir tarafdan yine mezbûre Müslime Hâtun’un mülk men-
zil arsası ve bir tarafdan tarîk-i âm ile mahdûd mi‘mâr-ı mezkûrun mesâha ve 
tahmîni ile sokak kapısının nısfından tûlen bir başı on bir zirâ‘ ve bir başı on zirâ‘ 
ve arzan yedi zirâ‘ bi hesâb-ı şatrancî yetmiş üç buçuk zirâ‘ olup işbu müşâhede 
olunan mülk menzil arsasının içinde mevcûde olan nukz ile ba‘de vaz‘-ı alâme 
el-fâsıla mezbûre Müslime Hâtun on sekiz bin akçeye mukaddemâ bana bey‘ ve 
teslîm ve kabz-ı semen edip arsa-i mezkûre mülk-i müşterâm olmuşiken hâlâ 
mezbûre Müslime Hâtun arsa-i mahdûd-ı mezkûreden kendi mülk arsası tara-
fından vâki‘ sokak kapısının nısfından tûlen yedi zirâ‘ ve arzan bir zirâ‘ bi hesâb-ı 
merkūm yedi zirâ‘ mülk-i müşterâm olan işbu arsaya vaz‘-ı yed edip tasarrufu-
ma mâni‘ olur suâl olunup kasr-ı yedine tenbîh olunmak matlûbumdur dedik-
de gıbbe’s-suâl mezbûre Müslime Hâtun cevâbında arsa-i mahdûd-ı mezkûrenin 
ancak sokak kapısının köşesinden tûlen bir başı on zirâ‘ ve bir başı dokuz zirâ‘ 
ve arzan yedi zirâ‘ bi hesâb-ı mezkûr altmış altı buçuk zirâ‘ menzil arsasını nuk-
zu ile müdde‘î-i mezbûre semen-i mezkûre bey‘ ve kabz-ı semen etmişidim de-
yip kendi mülküne muttasıl olup sokak kapısı mühâzîsinde vâki‘ olan yedi zirâ‘ 
arsa-i mezkûreyi ma‘an bey‘ini inkâr edicek müdde‘âsını mübeyyine beyyine 
taleb olundukda udûl-i müslimînden Mehmed Çelebi b. Ali Efendi ve el-Hâc Ha-
lil b. Ahmed nâm kimesneler li ecli’ş-şehâde meclis-i ma‘kūd-ı mezbûra hâzırân 
olup isre’l-istişhâd fi’l-vâki‘ hudûd-ı mezkûr ile mahdûd olup işbu müşâhede 
olunan sokak kapısının nısfından münâza‘un fîhimâ olan arsa ile ma‘an tûlen 
bir başı on bir zirâ‘ ve bir başı on zirâ‘ ve arzan yedi zirâ‘ bi hesâb-ı şatrancî yet-
miş üç buçuk zirâ‘ mülk menzil arsasını ba‘de’l-ifrâz merkūme Müslime Hâtun 
müdde‘î-i merkūm Ebûbekir’e sekiz bin sekiz yüz akçeye mukaddemâ bizim 
huzûrumuzda bey‘ ve teslîm ve kabz-ı semen-i mezkûr eyledi biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde ba‘de ri‘âyeti şerâiti’l-kabûl şehâdetleri makbûle olmağın mûcebiyle 
münâza‘un fîh olan yedi zirâ‘ arsa-i mezkûreden kasr-ı yedine mezbûre Müslime 
Hâtun’a ba‘de’t-tenbîh vâki‘ hâli mevlânâ-yı mezkûr mahallinde tahrîr ba‘dehû 
ma‘an irsâl olunan Ramazan Çelebi ile meclis-i şer‘a gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Hacı Osman Çelebi b. İbrahim, Hüseyin Beşe b. Hasan, el-Hâc Hü-
seyin . Mehmed, Hasan Çelebi b. Yusuf, Yunus b. Abdülaziz, Mustafa b. Ahmed, 
Ramazan b. Mehmed, el-Hâc Hüseyin b. Mustafa.

283 [38b-3] Fâtıma bt. Hasan’ın kereste ücretinden İvaz v. Safer’e 
borcu olması
Keresteci tâifesinden İvaz v. Safer nâm zimmî  meclis-i şer‘-i hatîr-i lâzımü’t-
tevkīrde mahmiye-i Galata’da Bereketzâde mahallesinde sâkine Fâtıma bt. Ha-
san nâm hâtun mahzarında üzerine da‘vâ ve takrîr-i kelâm edip mezbûre zim-
metinde beynimizde ilm-i şer‘î ile ma‘lûm yedimden müşterâ ve makbûz kereste 
bahâsından üç bin akçe hakkım olup hâlâ meblağ-ı mezbûru merkūme Fâtıma 
Hâtun’dan taleb ederim suâl olunsun dedikde gıbbe’s-suâl mezbûre Fâtıma Hâtun 
cevâbında fi’l-hakīka müdde‘î-i mezbûr İvaz’a kereste bahâsından üç bin akçe 
zimmetimde lâzımü’l-edâ ve vâcibü’l-kazâ deynimdir deyû ikrâr ve i‘tirâf etme-
ğin ikrârı mûcebince meblağ-ı mezbûrun edâsına ba‘de’t-tenbîh mâ vaka‘a bi’t-
taleb ketb olundu.
Hurrire fi’l-yevmi’l-hâmis ve’l-ışrîn min Şevvâli’l-mükerrem li sene selâse ve 
seb‘în ve elf
Şuhûdü’l-hâl: Muhzırbaşı Eyüb Ağa b. el-Bevvâb-ı sultânî, Mustafa b. Receb, Âbid 
b. Mustafa, Muharrem b. Receb, Ebûbekir Beşe Çukadâr, Ahmed b. Kasım, Yusuf 
b. Abdullah ve gayruhüm.







284 [38b-4] Mustafa Reis ile Mehmed Reis’in karşılıklı olarak alacak 
davalarından vazgeçmesi
Mahmiye-i Galata hâricinde Hoca Ali mahallesinde sâkin el-Hâc Mehmed Reis 
b. Mustafa mahfil-i kazâda mukaddemâ sefîne reisi olan işbu râfi‘ü’l-kitâb el-Hâc 
Mustafa Reis b. Mehmed mahzarında ikrâr ve takrîr-i kelâm edip mezbûr ile fesh-i 
akd-i şirket eylediğimizden sonra Kuşadası seferinden elli bin akçe ve Abaza se-
ferinden yüz bin akçe ki cem‘an merkūm el-Hâc Mustafa’nın zimmetinde zuhûr 
eden yüz elli bin akçe hakkımı mezkûrdan da‘vâ ol dahi deyn-i şer‘îden elli bin 
akçe ve nısf sefîne semeninden üç yüz kıt‘a riyâlî guruş ve cihet-i karzdan alt-
mış kıt‘a esedî guruş zimmetinde hakkım [vardır] dedikde altmış guruş kıymetli 
bir sefîne [39a] topum vardır deyû meblağayn-ı mezkûreyn ile sâlifü’z-zikr topu 
benden taleb ve da‘vâ etmekle hâlâ ben yüz elli bin akçe da‘vâsından merkūm el-
Hâc Mustafa’nın zimmetini ol dahi meblağayn-ı mezkûreyn ile mârrü’z-zikr top 
da‘vâsından benim zimmetimi ibrâ-i âmm-ı kātı‘ü’n-nizâ‘la ibrâ ve iskāt eyledik-
de min ba‘d târih-i kitâba gelinceye değin beynimizde vâki‘ olan nice ahz ü i‘tâ ve 
mu‘âmelât-ı şettâdan her birimizin âhar zimmetinde bir akçe ve bir habbe hakkı 
kalmamışdır dediklerinde gıbbe’t-tesâduki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Mehmed Ali Çelebi b. Mehmed, el-Hâc Ali b. el-Hâc Sâdık, Mah-
mud Çelebi b. el-Hâc Abdünnebi, Ahmed Çelebi b. Şaban, Mustafa Çelebi b. Mir-
za, Dilâver Bey b. Abdullah, Ahmed Çelebi el-Hammâmî, Şaban Reis b. el-Hâc 
Müyesser, el-Hâc İbrahim Çelebi b. Hüseyin, Ali Çelebi b. Mehmed, Mehmed b. 
Kalender

285 [39a-1] Mustafa Reis ile Mehmed Reis’in karşılıklı olarak alacak 
davalarından vazgeçmesi
Sefîne reislerinden el-Hâc Mustafa Reis b. Mehmed mahfil-i kazâda mukaddemâ 
sefîne şerîki olan işbu râfi‘ü’l-kitâb el-Hâc Mehmed Reis b. Mustafa mahzarında 
ikrâr ve takrîr-i kelâm edip mezbûr ile fesh-i akd-i şirket eylediğimizden son-
ra zimmetinde deyn-i şer‘îden zuhûr eden elli bin akçe ve nısf sefîne semenin-
den üç yüz kıt‘a riyâlî guruş ve cihet-i karzdan altmış kıt‘a esedî guruş hakkım 
[vardır] dedikde altmış guruş kıymetli bir sefîne topum vardır deyû meblağayn-ı 
mezkûreyn ile sâlifü’z-zikr topumu merkūm el-Hâc Mehmed Reis’den taleb ve 
merkūm el-Hâc Mehmed Reis dahi Kuşadası seferinden elli bin akçe ve Abaza sefe-
rinden yüz bin ki cem‘an yüz elli bin akçe zimmetinde hakkım vardır deyû benden 
da‘vâ etmekle hâlâ ben meblağayn-ı mezkûreyn ile sâlifü’z-zikr top da‘vâsından 
merkūm el-Hâc Mehmed’in zimmetini ol dahi meblağ-ı mezbûr yüz elli bin akçe 
da‘vâsından benim zimmetimi ibrâ-i âmm-ı kātı‘ü’n-nizâ‘la ibrâ ve iskāt eyledik 
min ba‘d târih-i kitâba gelinceye değin beynimizde vâki‘ olan nice ahz ü i‘tâ ve 
mu‘âmelât-ı şettâdan her birimizin âhar zimmetinde bir akçe ve bir habbe hakkı 
kalmamışdır dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî ve’l-ışrîn min Şevvâli’l-mükerrem li sene selâse ve seb‘în 
ve elf
Şuhûdü’l-hâl: Es-Sâbıkūn.

286 [39a-2] Bahtiyar bt. Abdullah’ın vasiyetini yerine getirmek üzere 
Ümmügülsüm Hatun’u vasî tayin etmesi
Mahrûsa-i Üsküdar mahallâtından (  ) mahallesinde sâkine Bahtiyar bt. Abdul-
lah nâm hâtun mahfil-i kazâda mahmiye-i Galata dâhilinde Yolcuzâde mahal-
lesinde sâkine bâ‘isetü hâze’l-vesîka Ümmügülsüm bt. Abdullah nâm hâtun 
muvâcehesinde bi’t-tav‘i’s-sâf ikrâr ve takrîr-i kelâm edip silk-i mülkümde münse-
lik olan eşyâmdan otuz miskāl bir çift altın bileziğimi vefâtımdan sonra mezbûre 
Ümmügülsüm’e bey‘ edip semeninden beş bin akçesini techîz ve tekfînime ve 
ıskāt-ı salât ve sâir eyyâm-ı mu‘tâdede ta‘âm tabh ettirip fukarâya it‘âma harc ve 
sarf edip bâkī kalan meblağı izn-i hâkim ile istirbâh edip hâsıl olan ribhinden 
tertîl üzre kırâate kādir sulehâdan iki nefer kimesnenin her birine birer akçe vazîfe 
ta‘yîn edip anlar dahi her biri huzûrlarında bir cüz’-i şerîf tilâvet edip sevâbını 
rûhuma ihdâ eyleyeler deyû vasiyyet edip vech-i meşrûh üzre olan vasiyyetimi 
vefâtımdan sonra tenfîze merkūme Ümmügülsüm’ü vasî nasb ve ihtiyâr eyledim 
dedikde ol dahi vech-i muharrer üzre vesâyet-i merkūmeyi kabûl ve hizmet-i 
lâzımesini edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Eyüb Ağa b. Ahmed Muhzırbaşı, Osman b. Hüseyin, Abdülkerim 
Çelebi b. Mehmed, Mustafa Çelebi b. Receb, çukadâr Ebûbekir b. Seyyid Şaban, 
Muharrem b. Receb, Âbid b. Mustafa, Emrullah b. Âbid.

287 [39a-3] On seneyi aşkın bir süredir İstanbul’da oturan 
Yorgi v. Andon’un cizyesi vakıf tarafından alındığı, başka cizye 
talep edilmemesi
Vilâyet-i Rumeli’nde Delvine kazâsına tâbi‘ Kamatişe nâm karye re‘âyâsının cizye 
ve ispençelerini cem‘a memûr olan Kosta v. Rine ve Taşi v. Yorgo ve Dimo v. İstoro 
nâm zimmîler meclis-i şer‘-i hatîr-i lâzımü’t-tevkīrde mahmiye-i Galata’da sâkin 
zimmî tâifesinden işbu râfi‘ü’s-sifr Yorgi v. Andriye nâm zimmî muvâcehesinde 
her biri üzerine da‘vâ ve takrîr-i kelâm edip mezbûr Yorgi karye-i merkūme 
re‘âyâsından olmağla üzerine edâsı lâzım gelen cizye ve ispençesini mezbûrdan 
taleb ederiz suâl olunsun dediklerinde gıbbe’s-suâl mezbûr Yorgi cevâbında ben 
karye-i mezbûre ahâlîsinden olup lâkin mukaddemâ hatt-ı hümâyûn-ı sa‘âdet-
makrûn ile mahallî tahrîr defterinde etrâf ve eknâfdan merhûme ve mağfûrun leh 
Sultan Ahmed -tâbe serâhu- câmi‘-i şerîfleri evkāfından olan mahmiye-i mezbûre 
ve tevâbi‘ine gelip altı ay kâr u kisb üzre olan haymana ve bir seneden mütecâviz 
sâkin olan kefereyi voyvodası defter-i vakfa kayd edip cizye ve ispençe ve sâir 
rüsûm-ı ra‘iyyetini vakıf için ahz edeler deyû mastûr ve mukayyed olduğundan 
gayrı mûcebince atîk ve cedîd evâmir-i şerîfe olduğu ecilden ben dahi on sene-
den mütecâvizdir mahmiye-i mezkûrede sâkin olmağla bundan akdem voyvoda 
olanlar beni defter-i vakfa kayd edip cizye ve ispençe ve sâir rüsûm-ı ra‘iyyetim 
vakıf için ahz edegelmişlerdir deyû bi’l-fi‘l mahmiye-i mezbûrede voyvoda olan 
fahrü’l-akrân Siyavuş Ağa’nın kethüdâsı ve vekîl-i şer‘îsi olan İsmail Ağa yediyle 
min külli’l-vücûh takrîr-i meşrûhuna muvâfık hatt-ı hümâyûn-ı sa‘âdet-makrûn 
mûcebince atîk ve cedîd evâmir-i şerîfe ibrâz edip ba‘de’l-feth ve’l-kırâat mezbûr 
Yorgi on seneden mütecâviz mahmiye-i merkūmede sâkin olup cizye ve ispen-
çe ve sâir rüsûm-ı ra‘iyyetini cânib-i vakf-ı mezbûra edâ eylediği müte‘ayyin ve 
mütebeyyin olmağla ber mûceb-i hatt-ı hümâyûn ve defter ve evâmir-i aliyye 
müdde‘iyyûn-ı merkūmûn Kosta ve Taşi ve Dimo mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Şevvâli’l-mükerrem li sene selâse ve seb‘în ve elf
Şuhûdü’l-hâl: Eyüb Ağa b. Ser-muhzırân, Ebûbekir Beşe b. Şaban, Mustafa b. Re-
ceb, Zülfikār b. İbrahim, Hüseyin b. Mirza, Musa b. İbrahim, Ahmed Yazıcı b. 
Mehmed.

288 [39b-1] Kostantin v. Yani’nin Zafire bt. Yani’ye olan borcuna 
karşılık evini rehin verdiği
Mahrûsa-i Galata’da Sultan Bayezid mahallesinde sâkin Kostantin v. Yani 
nâm zimmî  mahfil-i kazâda işbu râfi‘ü’l-vesîka Zafire bt. Yani nâm nasrâniye 
muvâcehesinde ikrâr ve takrîr-i kelâm edip mezbûre Zafire’nin târih-i kitâbdan 
iki sene tamâmına değin müeccel-i mev‘ûd deyn-i şer‘îden zimmetinde üç bin beş 
yüz akçe hakkı olup meblağ-ı mezbûr mukābelesinde silk-i mülkümde münselik 
olup medîne-i Üsküdar’a tâbi‘ Pendik nâm karyede vâki‘ bir tarafdan Yamandi 
Reis nâm zimmî mülkü ve üç tarafdan tarîk-i âm ile mahdûd fevkānî ve tahtânî iki 
bâb odaları ve bir mahzeni ve muhavvatayı müştemil mülk menzilim merkūme 
Zafire yedinde rehn-i makbûzdur dedikde gıbbe’t-tasdîki’ş-şer‘î mezbûr Kostantin 
i‘âde-i kelâm edip müddet-i mezkûre tamâmında deyn-i mezkûru merkūmeye 
edâ etmezsem menzil-i mezbûru semen-i misli ile bey‘a ve semeninden deyn-i 
mezkûru istîfâya ve meblağ-ı bâkīyi bana îsâle azl ve in‘izâlden masûne vekâlet-i 
devriyye ile işbu hâzır bi’l-meclis Nikola v. Yani nâm zimmîyi tarafımdan vekîl ve 
nâib-i menâb nasb ve ta‘yîn eyledim dedikde ol dahi vekâlet-i merkūmeyi kabûl 
ve merâsimini edâya müte‘ahhid olmağın mâ vaka‘a bi’t-taleb ketb olundu.
Fi’l-yevmi’s-selh min Şevvâli’l-mükerrem li sene selâse ve seb‘în ve elf.
Şuhûdü’l-hâl: Mustafa Çavuş b. Ömer Beşe el-Mübâşir, Mustafa b. Receb, Hüseyin 
b. Mirza, Hüseyin b. Abdullah ve gayruhüm.

289 [39b-2] Mustafa Çelebi b. Derviş Çavuş’un, arsasını Râbia 
bt. Hüseyin Efendi’ye satması
Mahrûsa-i İstanbul’da Mahmud Paşa mahallesi sükkânından fahrü’l-akrân Mus-
tafa Çelebi b. el-merhûm Derviş Çavuş mahfil-i kazâda râfi‘atü hâze’l-vesîka Râbia 
ibneti’l-merhûm Hüseyin Efendi nâm hâtun tarafından ikrâr-ı âti’z-zikri tasdîka 
sâbitü’l-vekâle vekîli olan Siyavuş Ağa b. Abdullah mahzarında ikrâr ve takrîr-i 
kelâm edip silk-i mülkümde münselik olup mahmiye-i Galata müzâfâtından 
kasaba-i Fındıklı’da Avni Efendi mahallesinde vâki‘ bir tarafdan ba‘zan Musli Bey 
b. ( ) ve ba‘zan nalband Hüseyin mülkleri ve bir tarafdan haffâf Hüseyin Çelebi 
mülkü ve iki tarafdan tarîk-i âm ile mahdûd olup merhûm Sultan Bayezid vakfı’na 
senede seksen akçe mukāta‘ası olan arsamı üzerinde vâki‘ mülküm olan nukzu 
ile müvekkile-i merkūme Râbia’ya kırk iki bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î bey‘ ve teslîm, ol dahi vech-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezbûru müvekkil-i 
merkūm yedinden bi’t-tamâm ahz ü kabz eyledim ba‘de’l-yevm arsa-i mahdûde-i 
mezkûre merkūme Râbia’nın mülk ve dâhil-i taht-ı tasarrufu olmuşdur, keyfe mâ 
teşâ’ ve tahtâr mutasarrıfe olsun dedikde fi’l-yevmi’s-sânî min Şevvâli’l-mükerrem 
li sene selâse ve seb‘în ve elf.
Şuhûdü’l-hâl: Eyüb Ağa b. Ahmed el-Bevvâb, Mustafa b. Receb, Ahmed Yazıcı b. 
Mehmed, Derviş Bey b. Abdullah, Murtaza Bey b. Abdullah, Mustafa b. Mehmed, 
Muharrem b. Receb.

290 [39b-3] Abdullah Çelebi ve Mahmud’un Rus asıllı köleleri Dilâver 
b. Abdullah’ı âzat etmeleri (mükâtebe)
Mahmiye-i Galata’da Okçumusa mahallesi sükkânından Abdullah Çelebi ve 
Mahmud ibney Mustafa nâm kimesneler meclis-i şer‘-i hatîr-i lâzımü’t-tevkīrde 
kendilerine rıkkını mu‘terif olan uzun boylu, açık kaşlı elâ gözlü Rusiyyü’l-asl 
işbu râfi‘ü’l-kitâb Dilâver b. Abdullah nâm abd-i memlûkleri muvâcehesinde 
her biri bi’t-tav‘i’s-sâf ikrâr ve i‘tirâf edip mevsûf-ı merkūm Dilâver’i târih-i 
kitâbdan üç sene tamâmına değin istikāmet ile hizmet etmek üzre kitâbete kat‘ 
edip ol dahi kitâbet-i mezbûreyi kabûl ve hizmet-i lâzımesini edâya ta‘ahhüd ey-
ledi müddet-i mezbûre hulûlünden sonra mevsûf-ı mezbûr Dilâver sâir ahrâr-ı 
asliyyîn gibi hür olsun dediklerinde, gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Hurrire fi’l-yevmi’s-selh min Şevvâli’l-mükerrem li sene selâse ve seb‘în ve elf.
Şuhûdü’l-hâl: Seydi Ali Çelebi b. İbrahim el-Müezzin, Mustafa b. Ali, Hüseyin b. 
Mahmud, Ahmed b. Mahmud, Abdünnebi b. Abdülkādir, Mustafa b. Receb, Mu-
harrem b. Receb.

291 [39b-4] Hristofori v. Aleksandri’nin babasından intikal eden arsa ve 
çayır hissesini Abdurrahman Çelebi’ye satması
Vilâyet-i Anadolu’da Sürmene kazâsına tâbi‘ Araklı nâm karyede sâkin iken bun-
dan akdem hâlik olan Aleksandri  nâm zimmînin verâseti sulbiye kebîre kızla-
rı  Lisbete ve Efendire nâm nasrâniyeler ile sulbî kebîr oğlu Hristofori’ye mün-
hasıra ve tashîh-i meseleleri dört sehimden olup sihâm-ı mezbûreden birer seh-
mi mezbûretân Lisbete ve Efendire’ye ve iki  sehmi mezbûr Hristofori’ye isâbet 
eylediği şer‘an zâhir ve müte‘ayyin oldukdan sonra mezbûr Hristofori meclis-i 
şer‘-i hatîr-i lâzımü’t-tevkīrde işbu bâ‘isü’l-kitâb Abdurrahman Çelebi b. el-Hâc 
Mahmud nâm kimesne mahzarında ikrâr ve takrîr-i kelâm edip babamız hâlik-i 
mezbûrdan üçümüze irs-i şer‘î ile intikāl edip karye-i merkūmede vâki‘ bir taraf-
dan Kenan mülkü ve iki tarafdan müşterî-i mezbûr mülkü ve bir tarafdan tarîk-i 
âm ile mahdûd arsa-i hâliye ve kurbunda vâki‘ ma‘lûmü’l-hudûd mülk çayırda 
olan iki sehim hisse-i şer‘iyye-i ma‘lûmemizi mezbûr Abdurrahman Çelebi tara-
feynden îcâr ve kabûlü hâvî bey‘-i bâtt-ı sahîh-i şer‘î ile yirmi beş kıt‘a riyâlî gu-
ruşa bey‘ ve temlîk ol dahi vech-i muharrer üzre iştirâ ve temellük ve kabûl eyle-
dikden sonra semeni olan meblağ-ı mezbûr yirmi beş kıt‘a riyâlî guruşu yedinden 
bi’t-tamâm ve’l-kemâl ahz ü kabz edip zikr olunan arsa-i mezbûre ve çayırda olan 
iki sehim hisse-i şer‘iyye-i ma‘lûmemi mahallinde zabt ve tasarrufa mezbûr Ab-
durrahman Çelebi’yi taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fî gurreti min Zilka‘deti’ş-şerîfe li sene selâse ve seb‘în ve elf, min hicreti 
men lehü’l-izzü ve’ş-şeref.
Şuhûdü’l-hâl: Durmuş Beşe b. Hüseyin, Ali b. Musa, Mustafa b. İsmail, Mustafa b. 
Abdullah, Mehmed b. İsa, Mustafa b. Receb, Ali b. Abdullah.







292 [40a-1] Vefat eden Hüseyin b. Mehmed Beşe’nin vârislerinin 
hisselerini, miras malını elinde bulunduran Mehmed’den aldıkları
Vilâyet-i Anadolu’da bi’l-fi‘l Gönye kadısı  İshak Efendi b. Mehmed kıbelin-
den ünvânı  ile mu‘anven ve hatmi ile mahtûme ve bin yetmiş senesi Recebü’l-
müreccebi’nin evâsıtı târihiyle müverrah nakl-i şer‘î vârid olup mazmûnu zikr 
olunan Gönye mahallâtından Makaryalı mahallesi sâkinlerinden olup mahmiye-i 
Galata’da ticâret üzre iken vefât edip muhallefâtı ve akçesi mahmiye-i mezbûrede 
Emekyemez mahallesinde sâkin el-Hâc Mehmed yedinde mazbût olan Hüseyin 
b. Mehmed Beşe nâm müteveffânın sulbî oğulları Mehmed ve İslâm ve Eyüb ve 
babası merkūm Mehmed Beşe b. Abdullah nâm kimesnelerden vech-i âtî üzre 
da‘vâ-yı sahîha-i şer‘iyye ile mesbûk, istişhâd-ı şer‘î sudûrundan sonra udûl-i 
müslimînden olup Ahmed Beşe b. Cafer b. Abdullah ve Fazlullah Çelebi b. Meh-
med bin Hüseyin nâm kimesneler nakl ve tahvîl için mahall-i cerh ve ta‘dîle li 
ecli’ş-şehâde hâzırân olup gıbbe’l-istişhâd fi’l-hakīka mahmiye-i mezbûrede 
ticâret üzre iken fevt olan Hüseyin nâm kimesnenin mezbûrûn Mehmed ve İslâm 
ve Eyüb sulbî oğulları olup ve mezbûr Mehmed Beşe dahi babasıdır. Müteveffâ-yı 
merkūmun verâseti mezbûrûna münhasıradır, bunlardan gayrı vâris ve terekesi-
ne müstahıkk-ı âhar olduğu ma‘lûmumuz değildir. Biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde şâhidân-ı mezbûrânın ba‘de’t-ta‘dîl ve’t-tezkiyye şehâdetleri makbûle olduk-
dan sonra mezbûrûn Mehmed ve İslâm ve Eyüb ve Mehmed Beşe’ye müteveffâ-yı 
merkūm Hüseyin’den isâbet eden hisse-i şer‘iyyelerini kābız-ı muhallefât ve akçe 
olanlardan da‘vâ ve talebe ve ahz ü kabza ve inde’l-ihtiyâc murâfa‘a-i şer‘ olmağ-
la işbu nâkilü’l-kitâb Osman Beşe b. Ömer nâm kimesneyi taraflarından vekîl ve 
nâib-i menâb nasb ve ta‘yîn eylediklerinde mezbûr Osman Beşe dahi vekâlet-i 
merkūmeyi kabûl ve hizmet-i lâzımesini edâya müte‘ahhid olduğunu müştemil 
bulunmağın kitâb-ı mersûm vekîl-i merkūm talebiyle mezbûr el-Hâc Mehmed 
muvâcehesinde feth ve kırâat ve istintâk olundukda mezbûr el-Hâc Mehmed 
müteveffâ-yı mezbûr Hüseyin’in malından yedinde seksen dokuz buçuk riyâlî gu-
ruş olduğunu ikrâr, lâkin kitâb-ı mersûm mûmâ-ileyh İshak Efendi tarafından 
vürûdunu inkâr edicek vekîl-i mezbûrdan husûs-ı merkūmu mübeyyine bey-
yine taleb olundukda udûl-i müslimînden olup zeyl-i vesîkada isimleri muhar-
rer olan şuhûd-ı tarîkden Mehmed Beşe b. Ali ve Mustafa b. Mehmed nâm ki-
mesneler li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ işbu 
kitâb-ı naklî mûmâ-ileyh efendi kıbelinden vârid olup bizim huzûrumuzda imzâ 
edip ve hatm vurup zeylinde olan hattına ve zahrında olan hatmine bizi işhâd 
edip vekîl-i mezbûr Osman Beşe yedine teslîm eyledi. Biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eyledikle-
rinde ba‘de ri‘âyet-i şerâiti’l-kabûl şehâdetleri makbûle olup mûcebince meblağ-ı 
mezbûrun teslîmine hükm olundukdan sonra vekîl-i mezbûr Osman Beşe i‘âde-i 
kelâm edip müteveffâ-yı merkūmun mezbûr el-Hâc Mehmed yedinde olan sek-
sen dokuz buçuk riyâlî guruşu verese-i merkūmûn için bi’l-vekâle ahz ü kabz edip 
min ba‘d müteveffâ-yı merkūmun seksen dokuz buçuk riyâlî guruşdan mezbûr el-
Hâc Mehmed yedinde ve zimmetinde bir akçe ve bir habbe bâkī kalmadı dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî 22 Min Şevvâli’l-mükerrem sene 1073.
Şuhûdü’l-hâl: Yahya Çelebi [b.] Ali, Mehmed Beşe [b.] Mustafa, İbrahim Beşe [b.] 
Osman, İslâm [b.] Mustafa, İbrahim [b.] Osman, el-Hâc Mustafa [b.] Musa, el-
Hâc Hasan [b.] el-Hâc Mehmed, İbrahim [b.] Mehmed, Hasan Beşe [b.] Ebülleys, 
Mustafa Beşe [b.] Ali, Mehmed Beşe [b.] Ali, Mehmed Çelebi [b.] el-Hâc Mehmed, 
Hasan [b.] Habib, Yusuf [b.] Abdullah.

293 [40a-2] Bakkallık yapan Yorgi v. Dimitri ile Andriye v. Petro’nun 
ortaklıklarını feshetmesi
Mahmiye-i Galata hısnı  ebvâbından Yağkapanıkapısı  hâricinde vâki‘  dükkânda 
sâkin bakkal tâifesinden Yorgi v. Dimitri nâm zimmî  Meclis-i şer‘-i hatîr-i 
lâzımü’t-tevkīrde tâife-i mezbûreden mukaddemâ şerîki olan işbu râfi‘ü’s-sifr 
Andriye v. Petro nâm zimmî muvâcehesinde ikrâr ve takrîr-i kelâm edip bundan 
akdem mezbûr Andriye ile bakkallık san‘atında şerîkler olup fesh-i akd-i şirket 
eylediğimizden sonra mâl-ı bakkal-ı şirketden ve gayrıdan ba‘de külli hesâb zuhûr 
eden kalîl ve kesîr hisse-i şer‘iyye-i ma‘lûmemi bi’t-tamâm ve’l-kemâl ahz ü kabz 
eyledim min ba‘d dükkân-ı mezbûrede mevcûd olan bakkal metâ‘ı ve sâir zimem-i 
nâsda olan ma‘lûmü’l-mikdâr metâ‘ dahi merkūm Andriye’nin müstakillen mül-
kü olup benim kat‘â alâka ve medhalim kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Eyüb Bey b. el-Muhzırân, Âbid b. Musta-
fa, Ebûbekir Beşe b. Şaban Çukadâr, Muharrem b. Receb ve gayruhüm.

294 [40b-1] Duka Reis v. Preşkova’nın şaykasının yarı hissesini Mustafa 
Kapudan b. Musa’ya bey‘ bi’l-vefâ yoluyla satması
Sefîne reislerinden Duka Reis v. Preşkova nâm zimmî mahfil-i kazâda râfi‘u 
hâze’l-kitâb ehl-i hibre Mustafa Kapudân b. Musa mahzarında ikrâr ve takrîr-i 
kelâm edip mahmiye-i Galata hâricinde Kalafatyeri önünde hâlâ merbût olup 
altı aded lenger demiri ile âlât-ı lâzımesini mükemmel olan yirmi beş zirâ‘ şayka 
ta‘bîr olunur sefînede mülküm olan nısf-ı şâyi‘ini merkūm Mustafa Kapudân’a elli 
bin fıddî râyic fi’l-vakt akçeye bey‘ bi’l-vefâ tarîkiyle bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
mezbûru merkūm Mustafa Kapudân’ın yedinden tamâmen ahz ü kabz eyledim de-
dikde gıbbe’t-tasdîki’ş-şer‘î mezbûr Duka Reis merkūm Kapudân muvâcehesinde 
i‘âde-i kelâm edip târih-i kitâbdan iki gün tamâmına değin merkūm Mustafa 
Kapudân yedinden makbûzum olan meblağ-ı merkūm elli bin akçeyi mezbûra 
bi’t-tamâm edâ ve teslîme kādir olmazsam yedinde olan nısf sefîne-i merkūmeyi 
âhara semen-i misli ile bey‘a ve kabz-ı semene ve semen-i mezkûrdan bana def ‘ 
eylediği meblağ-ı mezbûru istîfâ ve fazlayı bana îsâle ve bi’l-cümle bunlar müte-
vakkıf olduğu umûrun cümlesine merkūm Mustafa Kapudân’ı azl ve in‘izâlden 
masûne vekâlet-i devriyye ile vekîl ve menâbıma nâib nasb ve ta‘yîn eyledim de-
dikde ol dahi vech-i meşrûh üzre vekâlet-i merkūmeyi kabûl ve hizmet-i lâzımesin 
edâya ta‘ahhüd etmeğin mâ vaka‘a bi’t-taleb ketb olundu.
Fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, Abdülkerim Efendi b. Meh-
med el-Kâtib, Mehmed Çelebi b. Hüseyin Efendi el-Kâtib, Ebûbekir Beşe b. Şaban 
Çukadâr, Eyüb Ağa b. Ahmed el-Bevvâb, Mustafa b. Receb (...), yelkenci Mahmud 
Çelebi b. Abdullah, Ahmed b. Mustafa el-Hayyât.

295 [40b-2] Mehmed Ağa b. Ali’nin evinde bulunan bütün eşyalar ile 
Rus ve Macar asıllı köle ve câriyelerin eşi Sâliha Hatun’a ait 
olduğunu ikrar etmesi
Husûs-ı âti’l-beyânın mahallinde tahrîri iltimâs olunmağın küttâb-ı mahkeme-i 
şerîfeden mevlânâ Hasan Efendi b. Hüsameddin Efendi irsâl olunup ol dahi zeyl-i 
kitâbda muharrerü’l-esâmî olan müslimîn ile mahmiye-i Galata dâhilinde Okçu-
musa mahallesinde vâki‘ Sâliha bt. Mehmed nâm hâtunun sâkine olduğu mülk 
menziline varıp akd-i meclis-i şer‘-i hatîr eyledikde menzil-i mezkûrda sâkin olup 
mezbûre Sâliha Hâtun’un zevci olan Mehmed Ağa b. Ali nâm kimesne meclis-i 
ma‘kūd-ı mezbûrda işbu râfi‘a-i merkūme Sâliha Hâtun mahzarında bi’t-tav‘i’s-sâf 
ikrâr ve takrîr-i kelâm edip zevcem mezbûre Sâliha Hâtun’un hizmetinde mukīm 
olup evsâfları beynimizde ma‘lûm Rusiyyetü’l-asl Küşâde bt. Abdullah ve Nev‘î 
bt. Abdullah ve Ferah bt. Abdullah nâm câriyeler ile Macariyyü’l-asl Palo ve Pol-
di ve Rusiyyü’l-asl Yuvan ve Petro nâm abdler zevcem mezbûre Sâliha Hâtun’un 
câriyesi ve abd-i memlûkeleri olup ve menzil-i mezbûr dâhilinde mevcûd olan 
esâs-ı beyt ve evânî-i nühâsiyye ve gayr-ı nühâsiyye ve bi’l-cümle ism-i mâl ıtlâk 
olunur eşyânın cümlesi dahi mezbûrenin mülk-i mahzı ve hakk-ı sarfıdır. Benim 
aslâ alâka ve medhalim yokdur dedikde gıbbe’t-tasdîki’ş-şer‘î vâki‘ hâli mevlânâ-yı 
merkūm mahallinde tahrîr edip ba‘dehâ kendi ile ma‘an irsâl olunan Çukadâr 
Ebûbekir Beşe b. Şaban ile meclis-i şer‘a gelip alâ vukū‘ihî inhâ ve takrîr etmeğin 
mâ vaka‘a bi’t-taleb ketb olundu.
Hurrire fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Emîrü’l-ümerâi’l-kirâm Muharrem Paşa b. Abdullah, Mehmed 
Efendi b. Derviş el-İmâm, Mahmud Efendi b. Mehmed el-Müezzin, Ramazan b. 
Abdullah, Hüseyin Kapudân b. Yusuf, Ali Ağa b. Abdullah, Kasım Ağa b. Rıdvan, 
Mustafa Efendi b. Ahmed el-Kadı, Abdülkerim b. Memi, el-Hâc Dilâver b. Abdul-
lah, Mehmed Efendi b. Mustafa.

296 [40b-3] Mehmed Çelebi b. Mehmed’in vakıf bağın kullanım 
hakkını Nasır b. Ahmed’e satması
Mahmiye-i Galata müzâfâtından kasaba-i Kasımpaşa’da Sirkeci Muslihiddin ma-
hallesinde sâkin Mehmed Çelebi b. Mehmed nâm kimesne meclis-i şer‘-i hatîr-i 
lâzımü’t-tevkīrde mahmiye-i mezbûre dâhilinde Câmi‘-i Kebîr mahallesinde 
sâkin işbu râfi‘ü’l-kitâb el-Hâc Nasır b. el-Hâc Ahmed nâm kimesne mahzarında 
ikrâr ve takrîr-i kelâm edip bundan akdem Bâbü’s-sa‘âde ağası olan merhûm İs-
mail Ağa’nın medîne-i Üsküdar’da vâki‘ câmi‘-i şerîfleri evkāfından olup medîne-i 
mezkûrede Yenimahalle kurbunda vâki‘ etrâf-ı erba‘ası Mustafa Beşe ve Hasan 
Çelebi ve Mehmed Çelebi ve Sefer Beşe nâm kimesneler ile Avak ve Marya? nâm 
zimmîler bağları ve tarîk-i âm ile mahdûd icâre-i mu‘accele-i ma‘lûme ve senede 
beş yüz yirmi beş akçe ücret-i müeccele ile mutasarrıf olduğum kürûmu müştemil 
yirmi bir dönüm bağımı ma‘rifet-i mütevellî-i vakf-ı mezbûr ile merkūm el-Hâc 
Nasır’a yirmi beş bin akçe bedel mukābelesinde ferâğ ve tevfîz edip ol dahi vech-i 
muharrer üzre tefevvuz ve kabz ve kabûl eyledikde bedel-i merkūm yirmi beş 
bin akçeyi yedinden tamâmen ahz ü kabz eyledim ba‘de’l-yevm bağ-ı mahdûd-ı 
mezkûr merkūm el-Hâc Nasır’ın hakk-ı müfevvazıdır, keyfe mâ yeşâ’ mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fî selh min Şevvâli’l-mükerrem li sene selâse ve seb‘în ve elf.
Şuhûdü’l-hâl: Ali Çelebi b. Mustafa, Mehmed Çelebi b. İbrahim, Osman Çelebi b. 
Habib İplikçi, el-Hâc Mustafa b. Musa, el-Hâc Mehmed b. Musa, Mustafa Çelebi 
b. Ahmed el-Müezzin, el-Hâc Hasan b. el-Hâc Ahmed, Hacı Cafer b. Abdullah, el-
Hâc Ömer b. ( ), Ahmed Yazıcı b. Mehmed, Âbid b. Mustafa ve gayruhüm.

297 [41a-1] Bostancı Ali Bey’e borcu olan Duka Reis’e kefalet kaydı
Mahrûsa-i İstanbul’da merhûm ve mağfûrun leh Şehzâde Sultan Mehmed Hân 
câmi‘-i şerîfi kurbunda sâkin ehl-i hibre Mustafa Kapudân b. Musa ve mahmiye-i 
Galata’da dâhilinde hayyât tâifesinden Kostanti v. Lefter ve sefîne reislerinden Sava 
Reis v. Lefter nâm zimmîler meclis-i şer‘-i hatîr-i lâzımü’t-tevkīrde işbu râfi‘ü’l-
kitâb Ali Bey b. Mehmed nâm bostanî muvâcehesinde her biri ikrâr ve takrîr-i 
kelâm edip mezbûr Ali Bey’in rüesâ tâifesinden olup hâzır bi’l-meclis olan Duka 
Reis v. Preşkova nâm zimmî zimmetinde târih-i kitâbdan elli gün tamâmına de-
ğin müeccel ve mev‘ûd olan elli bin akçe deynine üçümüz ma‘an emr ve kabûlü 
hâviye kefâlet-i sahîha-i şer‘iyye ile kefîl olduk dediklerinde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Hurrire fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Muhzırbaşı Eyüb Ağa b. Ahmed, Ebûbekir Beşe b. Şaban Çukadâr, 
yelkenci Mahmud Çelebi b. Abdullah, Ahmed b. Mustafa, Emrullah b. Mehmed, 
Mustafa b. Receb, Muharrem b. Receb.

298 [41a-2] Mirza Beşe b. Turgut’un Râbia Hatun aleyhindeki kefaletten 
dolayı olan alacak davasında sulh sağlandığı
Mahmiye-i Galata’da Câmi‘-i Kebîr mahallesinde sâkin Mirza Beşe b. Turgut nâm 
kimesne meclis-i şer‘-i hatîr-i lâzımü’t-tevkīrde işbu râfi‘ü’l-vesîka Râbia bt. Ab-
dullah nâm hâtun muvâcehesinde ikrâr ve takrîr-i kelâm edip mezbûre Râbia 
Hâtun’un zevci olup bundan akdem vefât eden Yusuf b. Abdullah nâm kimesne 
zimmetinde cihet-i karz-ı şer‘îden kırk kıt‘a riyâlî guruş hakkım olmağla meblağ-ı 
mezbûra merkūme hâtun emr ve kabûlü hâviye kefâlet ile kefîl olmuşidi deyû 
mezbûre Râbia Hâtun’dan da‘vâ ve taleb edip ol dahi inkâr etmekle beynimiz-
de münâza‘ât-ı kesîre ve muhâsamât-ı şedîde vâkı‘a olmuşidi el-hâletü hâzihî 
vesâtat-ı muslihîn ile da‘vâ-yı mezkûremden merkūme Râbia Hâtun ile beni on 
kıt‘a riyâlî guruş bedel üzerine sulh eylediklerinde ben dahi sulh-i merkūmu kabûl 
ve bedel-i sulh olan meblağ-ı mezkûr on guruşu mezbûrenin yedinden tamâmen 
ahz ü kabz edip mâ‘adâ da‘vâsından zimmetini ibrâ-i âmm-ı kātı‘ü’n-nizâ‘la ibrâ 
ve ıskāt eyledim min ba‘d husûs-ı mezkûra müte‘allika mezbûra Râbia Hâtun ile 
vechen mine’l-vücûh da‘vâ ve nizâ‘ım yokdur dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Mahmud el-Hallâk, Hüseyin b. Abdullah, Mah-
mud b. Ali, Mustafa b. Receb, Ramazan Çelebi b. Mehmed, Ahmed Yazıcı b. Meh-
med, Emrullah b. Mehmed.







299 [41a-3] Kurd Beşe b. Rüstem’in gemi aleti alacağıyla ilgili geminin 
yeni sahiplerini dava edemeyeceği
Mahmiye-i Galata hısnı [ebv] âbından Kulekapısı  hâricinde âlâtçı tâifesinden 
Kurd Beşe b. Rüstem mahfil-i kazâda sefîne reislerinden işbu bâ‘isü’l-kitâb Kos-
tantin v. Yorgi ve Kostantin v. Seryano nâm zimmîler muvâcehelerinde üzerlerine 
da‘vâ ve takrîr-i kelâm edip bundan akdem yedi buçuk kantar kumana ta‘bîr olu-
nur sefîne âleti gāib ani’l-meclis Kondi oğlu Osman Reis’e altı bin dört yüz akçeye 
bâtten bey‘ ve teslîm ol dahi vech-i muharrer üzre iştirâ ve tesellüm ve kabz edip 
zikr olunan âleti sefînesine vaz‘ eyledikden sonra semeni olan meblağ-ı mezbûrun 
üç bin dört yüz akçesini gāib-i merkūm Osman’ın yedinden ahz ü kabz edip bâkī 
üç bin akçesini dahi merkūm Osman’ın sâlifü’z-zikr sefînesini bey‘a vekîli olup 
gāib ani’l-meclis olan Ali Çelebi nâm kimesne reisân-ı merkūmâna ale’l-iştirâki’s-
seviy bey‘ ve teslîm onlar dahi vech-i muharrer üzre iştirâ ve tesellüm edip sefîne-i 
merkūm hâlâ yedlerinde olmağla meblağ-ı bâkīyi reisân-ı mezbûrândan taleb 
ederim dedikde müdde‘î-i mezbûrun semen-i mezbûrdan bâkī üç bin akçe hak-
kı şer‘an mezbûr Osman Reis’den lâzım gelip reisân-ı mezbûrândan da‘vâsı nâ-
meşrû‘ olmağla zimmiyân-ı mezbûrâna suâl dahi teveccüh etmemeğin müdde‘î-i 
mezbûr bî-vech mu‘ârazadan men‘ birle mâ vaka‘a bi’t-taleb ketb olundu.
Hurrire fi’l-yevmi’s-sâmin ve’l-ışrîn min Şevvâli’l-mükerrem li sene selâse ve 
seb‘în ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Muharrem b. Receb, 
Âbid b. Mustafa, Emrullah b. Mehmed ve gayruhüm.

300 [41a-4] Mehmed Ağa b. Ali’nin eşi Sâliha bt. Abdullah’a mehir 
borcu olduğunun beyanı
Husûs-ı âti’l-beyânın mahallinde tahrîri iltimâs olunmağın küttâb-ı mahkeme-i 
şerîfeden mevlânâ Hasan Efendi b. Hüsameddin Efendi irsâl olunup ol dahi zeyl-i 
kitâbda muharrerü’l-esâmî olan müslimîn ile mahmiye-i Galata dâhilinde Okçu-
musa mahallesinde vâki‘ Sâliha Hâtun bt. Abdullah nâm hâtunun sâkin olduğu 
mülk menzile varıp akd-i meclis-i şer‘-i hatîr eyledikde menzil-i mezbûrda sâkin 
olup mezbûre Sâliha Hâtun’un zevci olan fahrü’l-a‘yân Mehmed Ağa b. Ali nâm 
kimesne meclis-i ma‘kūd-ı mezbûrda işbu râfi‘ü’l-kitâb mezbûre Sâliha Hâtun 
mahzarında bi’t-tav‘i’s-sâf ikrâr ve takrîr-i kelâm edip zevcem mezbûre Sâliha 
Hâtun’un zimmetimde mütekarrir ve ma‘kūdun aleyh olan kırk bin akçe mihr-i 
müecceli olmağla meblağ-ı mezbûr kırk bin akçe ber vech-i muharrer merkūme 
Sâliha Hâtun’a zimmetimde deynimdir dedikde gıbbe’t-tasdîki’ş-şer‘î vâki‘ hâli 
mevlânâ-yı mezbûr mahallinde tahrîr edip ba‘dehû ma‘an irsâl olunan Çukadâr 
Ebûbekir Beşe b. Şaban ile meclis-i şer‘a gelip alâ vukū‘ihî inhâ ve takrîr etmeğin 
mâ vaka‘a bi’t-taleb ketb olundu.
Hurrire fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Emîrü’l-ümerâi’l-kirâm Muharrem Paşa b. Abdullah, fahrü’l-kuzât 
Mustafa Efendi b. Ahmed, fahrü’l-eimme Mehmed Efendi b. Derviş, Mahmud 
Çelebi b. Mehmed el-Müezzin, Ramazan b. Abdullah, Hüseyin Kapudân b. Yu-
suf, Ali Ağa b. Abdullah, el-Hâc Ramazan Bey b. Mehmed, Zülfikār Muhzır, Ab-
dülkerim b. Memi, el-Hâc Dilâver b. Abdullah, Mehmed b. Abdullah, Mehmed 
b. İbrahim.

301 [41b-1, Arapça] Hristo adlı yetim çocuğa vasî atandığı
Hâkim-i muvakki‘ a‘lâ hâze’l-kitâb bi tevkī‘ihi’ş-şerîfi’l-müstetâb, mahmiye-i Gala-
ta mahallâtından Sultan Bayezid mahallesinde sâkine olan hâfızatü hâzihi’l-vesîka 
Cermasola bt. Nikola’yı emânet ve sıyânet sıfâtlarıyla mevsûfe olmağla, mahalle-i 
mezbûrede sâkin iken bundan akdem mürd olan Panek Hristodolo’nun Hristo 
Vebek nâm sagīr oğluna zabt-ı ahvâli ve hâlik-i mezbûr babasından irs-i şer‘le 
kendisine intikāl eden emvâlin zabtı için evânî-i rüşd ve hadd-i bülûğuna kadar 
ihtiyâcına binâen vasî nasb etti. O da vesâyet-i merkūmeyi kabûl edip hizmet-i 
lâzımesini edâyı üzerine aldı.
Cerâ zâlike ve hurrire fi’l-yevmi’r-râbi‘ min Zilka‘deti’ş-şerîfe sene selâse ve seb‘în 
ve elf.
Şuhûdü’l-hâl: Ebûbekir Beşe b. Şaban Çukadâr, Mustafa Çelebi b. Receb, Ahmed 
Yazıcı b. Mehmed, Mahmud Çelebi b. Mustafa, Eyüb Bey b. Ser-muhzırân, Hüse-
yin b. Abdullah, Mihayilo v. Katafzono, Kostantin v. Yorgi

302 [41b-2] Todori v. Andriye’nin alacak davasını ispat edemediği
Gemici tâifesinden Todori v. Andriye nâm zimmî meclis-i şer‘-i hatîr-i lâzımü’t-
tevkīrde bâ‘is-i hâze’s-sifr Ocokor v. Avander nâm Ermeni muvâcehesinde üzeri-
ne da‘vâ ve takrîr-i kelâm edip mezbûr Ocokor zimmetinde cihet-i karz-ı şer‘îden 
yirmi kıt‘a riyâlî guruş hakkım vardır hâlâ taleb ederim suâl olunsun dedikde 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine bey-
yine taleb olundukda ityân-ı beyyineden izhâr-ı acz ile istihlâf etmeğin fi’l-hakīka 
müdde‘î-i mezbûra cihet-i merkūmeden yirmi kıt‘a riyâlî guruş zimmetinde 
deyni olmadığına mezbûr Ocokor’a yemîn teklîf olundukda ol dahi alâ hasebi’s-
suâl yemîn billâhi’llezî enzele’l-İncîle alâ İsa -aleyhi’s-selâm- etmeğin mûcebiyle 
müdde‘î-i mezbûr Todori bilâ-beyyine mu‘ârazadan men‘ birle hüve’l-vâki‘ bi’t-
taleb ketb olundu.
Fi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Süleyman Beşe b. Hasan, Receb b. İbrahim, el-Hâc Ramazan b. 
Mehmed, Mustafa Çelebi b. Receb, ve gayruhüm mine’l-huzzâr.

303 [41b-3] Ömer b. Süleyman’ın eşi Âişe bt. Osman’dan muhâlaa yoluyla 
boşanması
Vilâyet-i Anadolu’da Çorum kazâsına tâbi‘ Keş nâm karye sâkinlerinden Ömer b. Sü-
leyman nâm kimesne tarafından hul‘ ve ibrâ-i âti’l-beyâna vekîl olup hasm-ı şer‘î-i 
câhid mahzarında Mustafa Çelebi b. Mehmed ve Mehmed b. Hasan nâm kimesneler 
şehâdetleri ile şer‘an vekâleti sâbite olan Hüseyin Beşe b. Bahşî nâm kimesne meclis-i 
şer‘-i hatîr-i lâzımü’t-tevkīrde müvekkil-i merkūmun zevcesi olup mahmiye-i Galata 
dâhilinde Şehsuvar mahallesinde sâkine bâ‘isetü hâze’l-vesîka Âişe bt. Osman nâm 
hâtun tarafından hul‘ ve ibrâ-i câ’i’z-zikri tasdîka vekîl olup kezâlik hasm-ı şer‘î-i 
câhid mahzarında mezbûrenin zâtını ma‘rifet-i şer‘iyye ile ârifân olan el-Hâc Kasım 
b. İbrahim ve Ömer b. Mustafa nâm kimesneler şehâdetleri ile şer‘an vekâleti sâbite 
olan el-Hâc Mehmed b. Kasım nâm kimesne mahzarında bi’l-vekâle ikrâr ve takrîr-i 
kelâm edip müvekkile-i mezbûre Âişe Hâtun’u zevci müvekkilim merkūm Ömer 
zimmetinde mütekarrir ve ma‘kūdun aleyh olan iki bin beş yüz akçe mihr-i mü-
eccelinden ve nafaka-i iddet ve me’ûnet-i süknâsından ve yevmî sekiz akçeden on 
dokuz ayda müctemi‘ olan beş bin kırk akçe nafaka-i mefrûza-i müstedânesinden 
dahi geçmek üzre vekâlet-i mahkiyem hasebiyle muhâla‘a-i sahîha-i şer‘iyye ile hul‘ 
edip ol dahi minvâl-i muharrer üzre hul‘-ı mezbûru kabûl ettikden sonra zevciy-
yete ve gayra müte‘allika âmme-i de‘âvî ve mütâlebâtdan ben müvekkile-i mezbûre 
Âişe Hâtun’un zimmetini bi’l-vekâle ol dahi müvekkile-i mezbûr Ömer’in zimmeti-
ni bi’l-asâle ibrâ-i âmm-ı kātı‘ü’n-nizâ‘la ibrâ eyledik dedikde gıbbe’t-tasdîki’ş-şer‘î 
mâ hüve’l-vâki‘ bi’t-taleb ketb olundu.
Hurrire fi’l-yevmi’l-ışrîn min Şevvâli’l-mükerrem li sene selâse ve seb‘în ve elf.
Şuhûdü’l-hâl: Kenan Bey b. Abdullah, Mahmud Çelebi b. Mustafa, Mustafa Çelebi 
b. Receb, kayıkçı Ahmed b. ( ), el-Hâc Hacı Sâlih b. Ramazan, Eyüb Bey b. Enbiyâ, 
Narlı Ahmed b. ( ), Himmet b. Veli, Hüseyin b. Mirza, Emrullah b. Mehmed, Mus-
tafa b. ( ), ve gayruhüm mine’l-huzzâr.

304 [41b-4] Tüccar Andriye v. Gabril ile Mihal v. Agusti’nin Osman 
Çelebi’ye olan borçlarının tahsil ve ödenmesi Miro v. Petro’yu vekil 
tayin etmeleri
Cezîre-i Malta tüccârından Andriye v. Gabril ve şerîki Mikel v. Agusti nâm müs-
te’menler mahfil-i kazâda ferrâş tâifesinden işbu râfi‘ü’l-kitâb Miro v. Petro nâm 
müste’men muvâcehesinde her biri ikrâr ve takrîr-i kelâm edip işbu hâzır bi’l-
meclis Osman Çelebi b. Habib nâm tâcirden yedi yük yirmi üç bin akçeye bun-
dan akdem iştirâ ve kabz eylediğimiz emti‘a-i mütenevvi‘a semeninden ba‘de külli 
hesâb mezbûra bir yük yirmi yedi bin akçe deynimiz bâkī kalmağla bundan esbak 
cezîre-i [Malta] keferesi yedlerinde esîr iken emirleri ile kefere-i merkūm yed-
lerinden tahlîs edip medyûnumuz olmaları ile hâlâ Galata zindanında mahbûs 
olup vilâyet-i Rumeli’nde Zağra-i Atîk sükkânından olan Ahmed b. Mehmed nâm 
esîrin yedimizde olan hüccet-i şer‘iyyesi mûcebince bize deyni olan iki yüz iki bu-
çuk kıt‘a riyâlî guruşa ve kasaba-i Gelibolu sükkânından Mustafa b. Ali zimme-
tinde olan üç yüz elli kıt‘a mezbûrü’l-vasf guruşa ve vilâyet-i Anadolu’da kasaba-i 
Kilis sükkânından Mehmed b. Ali zimmetinde olan üç yüz on beş riyâlî guruş ve 
Sis sancağında Kuyrukdöğen nâm karyeden Budak Bey b. Mehmed zimmetinde 
olan dokuz yüz doksan guruş ki cem‘an bin sekiz yüz yetmiş beş merkūmü’l-vasf 
guruş ile yine medyûnumuz olup rehin ve kefîl ile Zindân-ı mezbûrdan ıtlâk ey-
lediğimiz Burunsuz Hasan b. Receb zimmetinde olan yirmi yedi bin akçe hakkı-
mızı mezbûrûndan taleb ve da‘vâ ve ahz ü kabza ve meblağ-ı mezbûrdan merkūm 
Osman Çelebi’ye olan bir yük yirmi yedi bin akçe bâkī kalan deynimizi edâya ve 
fazlayı yedinde ibkāya ve bi’l-cümle bunlar mütevakkıf olduğu umûrun cümle-
sine merkūm Miro’yu tarafımızdan vekîl ve nâib-i menâb nasb ve ta‘yîn eyledik 
dediklerinde ol dahi vech-i meşrûh üzre vekâlet-i merkūmeyi kabûl ve hizmet-i 
lâzımesini edâya ta‘ahhüd etmeğin, mâ vaka‘a bi’t-taleb ketb olundu.
Fî gurre min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Efendi b. Mustafa, Abdülkerim Efendi b. Mehmed, el-Hâc 
Mahmud b. Mehmed, es-Seyyid Halil Çelebi b. es-Seyyid Mahmud, el-Hâc Ali 
b. Şaban, Mustafa Beşe b. Mehmed, Yusuf b. Abdullah, Mustafa b. Receb, Ahmed 
Yazıcı b. Mehmed.

305 [42a-1] Köle Celasin’i efendisi Mustafa’nın yanına götürmek üzere 
Mehmed Çelebi’nin tayin edilmesi
Vilâyet-i Anadolu’da vâki‘  Gönye nâm kasaba sükkânından işbu râfi‘ü’l-kitâb 
Mehmed Çelebi b. Mustafa nâm kimesne mahfil-i kazâda Osman Çelebi b. Ali 
nâm kimesne mahzarında ikrâr ve takrîr-i kelâm edip kasaba-i merkūmede sâkin 
Mustafa nâm kimesnenin abd-i memlûkü olup işbu hâzır bi’l-meclis Celasin hâlâ 
mezbûr Osman Çelebi’nin yedinde olup lâkin ben kasaba-i merkūmeye gider ol-
mağla abd-i mezbûr Celasin’i mevlâsına îsâl murâd ederim dedikde abd-i mezkûru 
mevlâsına îsâl için kıbel-i şer‘den emîn ve hâfız nasb olunmak lâzım gelmeğin 
hâkim-i muvakki‘-i sadr-ı kitâb tûbâ lehû ve hüsnü-me’âb hazretleri dahi mezbûr 
Mehmed Çelebi’yi emîn ve hâfız nasb ve ta‘yîn edip abd-i mezkûru mevlâsına îsâl 
için yedine def ‘ ve teslîm eyledikde ol dahi kabûl ve hizmet-i lâzımesin edâya mü-
te‘ahhid olmağın, mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Osman, Mustafa b. Ali, Mehmed Çelebi b. Ömer, 
Resul b. Abdullah, Mustafa Beşe b. Ali, Hüseyin b. Mirza, Hamza b. Abdülganî, 
Muharrem b. Receb.

306 [42a-2] Zafire bt. Yani’nin eşi Kostantin v. Yani’den boşanması
Medîne-i Galata’da Sultan Bayezid mahallesinde sâkine Zafire bt. Yani nâm 
nasrâniye meclis-i şer‘-i hatîr-i lâzımü’t-tevkīrde zevci işbu râfi‘ü’s-sifr Kostantin 
v. Yani nâm zimmî muvâcehesinde bi tav‘ihâ ikrâr ve takrîr-i kelâm edip mezbûr 
Kostantin zevcim iken târih-i kitâbdan dört sene mukaddem bilâ-nafaka ve lâ-
kisve beni bırakıp âhar diyâra gitmekle sinîn-i mezbûrede üç bin beş yüz akçe 
nafakam müctemi‘ oldukdan sonra ba‘dehû mezbûr Kostantin geldikde ben dahi 
nafaka-i mezkûreyi kendiden da‘vâ ve taleb eylediğimde ol dahi meblağ-ı mezbûr 
mukābelesinde medîne-i Üsküdar’a tâbi‘ Pendik nâm karyede vâki‘ ma‘lûmü’l-
hudûd mülk menzilini bana rehin vaz‘ ve teslîm edip ben dahi irtihân kabz ve 
tesellüm etmişidim. El-hâletü hâzihî nafaka-i mezkûrem olan meblağ-ı mezbûr 
üç bin beş yüz akçeden merkūm Kostantin’in zimmetini ibrâ-i âmm-ı kātı‘ü’n-
nizâ‘la ibrâ ve iskāt edip menzil-i merkūmu rehinden fek ve kendiye teslîm ey-
ledim dedikde gıbbe’t-tasdîki’ş-şer‘î mezbûr Kostantin dahi meclis-i mezbûrda 
zevcesi mezbûre Zafire muvâcehesinde ikrâr ve takrîr-i kelâm edip ben dahi zev-
cem mezbûre Zafire’yi talâk-ı bâyin ile tatlîk edip zevciyyete ve gayra müte‘allik 
âmme-i da‘vâdan her birimiz âharın zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledik dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis min Zilka‘deti’ş-şerîfe sene [selâse] ve seb‘în ve elf.
Şuhûdü’l-hâl: Mustafa Çavuş b. Abdullah el-Mübâşir, Mustafa b. Receb, Emrullah 
b. Mehmed, Siyavuş b. Abdullah.

307 [42a-3] Hasan Efendi b. Mustafa’nın vakıf arsa üzerine inşa ettiği 
mülk evin keşfi
Mahmiye-i Galata dâhilinde Okçumusa mahallesinde sâkin işbu râfi‘ü’l-kitâb 
fahrü’l-müderrisîni’l-kirâm Hasan Efendi b. Mustafa meclis-i şer‘-i hatîr-i 
lâzımü’t-tevkīrde takrîr-i kelâm ve bast-ı merâm edip mahalle-i mezbûrede vâki‘ 
merhûm Ümmühâni Hâtun nâm sâhibetü’l-hayr vakf ve süknâsını ulemâdan 
bir kimesneye şart ve ta‘yîn eylediği bir tarafdan Okçumusa vakfı’ndan olup 
mahalle-i mezbûre imâmına meşrûta menzil ve bir tarafdan Kâmuran Hâtun 
vakfı ve bir tarafdan Havva Hâtun mülkü ve bir tarafdan tarîk-i âm ile mahdûd 
olup mukaddemâ iki bâb tahtânî odaları müştemil olan menzil mürûr-ı eyyâm ve 
kürûr-ı şühûr-i a‘vâm ile bi’l-külliyye harâb ve münhedim olup arsa-i sırfa kaldık-
da bundan akdem arsa-i mezkûre tevcîh-i hâkimü’ş-şer‘le bana tevcîh olunduk-
dan sonra ma‘rifet-i hâkimü’ş-şer‘i’ş-şerîf ve izn-i mütevellî-i vakf-ı mezbûr ile 
arsa-i mezkûre üzerine kendi malım ile nefsim için mülküm olmak üzre müced-
deden menzil binâ ve ihdâs eylemişidim hâlâ üzerine varılıp vech-i meşrûh üzre 
binâ eylediğim ebniyenin ba‘de’l-müşâhede ve’l-mesâha mertebe-i tahammü-
lü tahmîn-i sahîh ile tahmîn ve tahrîr olunması matlûbumdur dedikde küttâb-ı 
mahkeme-i şer‘iyyeden umdetü’l-kuzât mevlânâ Nasuh Efendi b. Yusuf irsâl olu-
nup ol dahi hâssa mi‘mârlarından üstâd Şaban b. Veli ve zeyl-i kitâbda mastûrü’l-
esâmî olup ebniye ve sukūf ahvâline kemâl mertebe vukūf ve şu‘ûru olan bî-garaz 
müslimîn ile menzil-i mezbûra varıp müşârün-ileyh Hasan Efendi’nin malı ile 
nefsiyçün ihdâs eylediği binâyı müşâhede ettiklerinden sonra mi‘mâr-ı mezbûr 
dahi vakf-ı mezkûra bi’l-fi‘l hasbî mütevellî olan fahrü’l-akrân Mustafa Kapudân 
b. el-merhûm Mahmud Efendi muvâcehesinde mesâha edip tûlen on üç ve arzan 
on iki bi hesâb-ı şatrancî yüz kırk altı zirâ‘ sakfın bir zirâ‘ı ellişer akçeden yedi bin 
üç yüz akçe ve fevkānî iki bâb oda da tûlen ve arzan bi hesâb-ı merkūm iki yüz 
altmış yedi zirâ‘ tuğla dolma duvarın her zirâ‘ı ellişer akçeden on üç bin üç yüz 
elli akçe ve dört sâde pencerenin her biri ikişer yüz akçeden sekiz yüz akçe ve beş 
dolabın her biri ikişer yüz akçeden bin akçe ve beş aded sâde camın her biri ikişer 
yüz akçeden bin ve iki sâde kapının her biri ikişer yüz akçeden dört yüz akçe ve 
berkes? mahle ta‘bîr olunur musandıra beş yüz akçe ve tûlen on bir ve arzan on bi 
hesâb-ı şatrancî yüz on zirâ‘ tahta döşemenin her zirâ‘ı altmışar akçeden altı bin 
altı yüz akçe ve tûlen on yedi ve kadden üç bi hesâbı merkūm elli bir zirâ‘ tahta 
perdenin her zirâ‘ı kırkar akçeden iki bin kırk akçe ve iki nerdübân parmakları ile 
her biri beşer yüz akçeden bin akçe ve tûlen dört ve arzan dört bi hesâb-ı terbî‘î on 
altı zirâ‘ tahta döşemenin her zirâ‘ı kırkar akçeden altı yüz kırk akçe ve sekiz dolab 
direği ma‘a başlık her biri ikişer yüz akçeden bin altı yüz akçe ve beş tabanın her 
biri ikişer yüz akçeden bin akçe ve iki Bartın direği kırkar akçeden seksen akçe 
ve tûlen on altı ve kadden on bi hesâb-ı şatrancî seksen zirâ‘ taş duvarın her zirâ‘ı 
ellişer akçeden dört bin akçe, def ‘a tûlen dokuz ve kadden iki bi hesâbı mezkûr 
on sekiz zirâ‘ taş duvarın her zirâ‘ı ellişer akçeden dokuz yüz akçe def ‘a tûlen ve 
kadden üç zirâ‘ taş duvarın her zirâ‘ı ellişer akçeden yüz elli akçe ve tûlen dokuz 
ve arzan iki bi hesâb-ı terbî‘î on sekiz zirâ‘ taş kaldırımın her zirâ‘ı onar akçeden 
yüz seksen akçe ve ceviz tahtasından masnû‘ bir sâde sokak kapısı altı yüz akçe ve 
tarîk-i âm tarafında mebnî kırk sekiz aded Karadeniz tahtasının her biri on ikişer 
akçeden beş yüz yetmiş altı akçe ve tûlen dört ve arzan iki bi hesâb-ı şatrancî sekiz 
zirâ‘ tahta-pûş döşemesinin her zirâ‘ı kırkar akçeden üç yüz yirmi akçe ve tûlen 
dört ve arzan üç bi hesâb-ı mezkûr on iki zirâ‘ sâde tavanın her zirâ‘ı kırkar akçe-
den dört yüz seksen akçe, def ‘a tûlen yedi ve arzan beş bi hesâb-ı şatrancî otuz beş 
zirâ‘ sâde tavanın her zirâ‘ı kırkar akçeden bin dört yüz akçe ve tûlen on iki ve ar-
zan beş bi hesâb-ı merkūm [42b] altmış zirâ‘ sâde sofa ve kiler tavanının her zirâ‘ı 
kırkar akçeden iki bin dört yüz akçe ve kebîr odanın ocak davlumbazı bin akçe 
ve sagīr odanın ocak davlumbazı beş yüz akçe ve sekiz aded kürsü taşının her biri 
ellişer akçeden dört yüz akçe ve bir kenîf beş yüz akçe ki cem‘an elli bin yedi yüz 
on altı akçeden nukzu için bin akçesi ihrâc olundukdan sonra mûmâ-ileyh Hasan 
Efendi’nin kendi malıyla vech-i muharrer üzre nefsiyçün ihdâs eylediği binâ kırk 
dokuz bin yedi yüz on altı akçeye mütehammildir ve ancak olur deyû mi‘mâr-ı 
mezbûr ile sâir müslimîn ittifâk ve ittihâd eylediklerini mevlânâ-yı mezbûr ma-
hallinde tahrîr ba‘dehû meclis-i şer‘a gelip alâ vukū‘ihî inhâ ve ihbâr ettiklerinden 
sonra mûmâ-ileyh Hasan Efendi’nin menzil-i merkūmda ihdâs eylediği ebniye 
mülkü olmak üzre hükm birle mâ vaka‘a bi’t-taleb ketb olundu.
Hurrire fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-eimme Mehmed Efendi [b.] Mustafa el-İmâm, mefharü 
erbâbi’t-tahrîr ve’l-kalem Osman Efendi b. el-merhûm Mahmud Efendi, Ahmed 
Çelebi b. el-Hâc Abdi Kapudân, Seydi Kapudân b. Ramazan, Mehmed Çelebi b. 
Mustafa Kapudân, Hasan Çelebi b. Mehmed, el-Hâc Ali b. Mehmed, Mehmed b. 
Hasan Kettânî, Muharrem b. Receb.

308 [42b-1] Fransız tüccarından Gaspar v. Folt’un ortağı Marçilo 
tarafından kurtarılan Malta esirleri Hamza, Ali ve Ahmed’in 
İstanbul’a ulaştıklarının tespiti
Fransız tüccârından olup medîne-i İzmir’de sâkin Gaspar v. Folt nâm müste’men 
tarafından husûs-ı âti’l-beyâna vekîl-i müsecceli olan bâ‘is-i hâze’l-kitâb Bartola-
meyo v. Komaska nâm müste’men mahfil-i kazâda takrîr-i kelâm ve ta‘bîr ani’l-
merâm edip vilâyet-i Anadolu’da Sındırgı kazâsına tâbi‘ Ortaköy sükkânından 
Hamza b. Lütfullah ve vilâyet-i mezbûrede ( ) kazâsına tâbi‘ ( ) nâm ( ) sükkânından 
Ali b. Yusuf ve Ahmed b. Ramazan nâm müslimûn bundan akdem cezîre-i Mal-
ta keferesi yedlerinde esîr iken mezbûrûnu emirleri ile müvekkilim mezbûr 
Gaspar’ın şerîki olup cezîre-i merkūmede ticâret üzre olan Marçilo v. Doris nâm 
Fransız tahlîs edip medîne-i mezbûrede şerîki olan müvekkilim mezbûra irsâl 
murâd edinip lâkin medîne-i mezbûreye gidecek icâleten sefîne bulunmamağ-
la merkūm Marçilo esîrûn-ı mezbûrûnu Fransız tâifesinden Madmikel v. Orya-
no nâm kapudânın sefînesine vaz‘ ve tahmîl edip ol dahi sefînesi ve içinde olan 
üserâ-yı müslimîn-i merkūmîn ile sâlimen mahmiye-i Galata hâricinde Yağkapanı 
iskelesine gelip vusûl bulduğunu mu‘âyene ve müşâhede eyleyip hâzırûn bi’l-
meclis olan müslimîn ve müste’menlerden istihbâr olunup takrîrleri tahrîr olun-
mak matlûbumdur demekle, üserâ-yı mezbûrûnun iskele-i mersûmeye sâlimen 
gelip vâsıl olduklarını hâzırûn bi’l-meclis olan es-Seyyid Mehmed Çelebi b. es-
Seyyid Ali ve Hasan b. Şahin ve el-Hâc Mehmed b. Ali nâm müslimler ile Andri-
ye Kapudân v. Gabril ve tâife-i mezbûre tercümânı Batişta v. Tomazo nâm müs-
te’menlerden istihbâr olundukda fi’l-vâki‘ müvekkil-i mezbûr Gaspar’ın cezîre-i 
merkūmede olan şerîki mezbûr Marçilo Kapudân mezbûrun sefînesine şerîki 
merkūm Gaspar’a îsâl murâd edindiği mezbûrûn Yusuf ve Ahmed ve Hamza nâm 
esîrler Yağkapanı iskelesine sâlimen gelip vusûl bulduğunu mu‘âyene ve müşâhede 
eyledik deyû her biri vâki‘ hâli ihbâr etmeğin mâ vaka‘a bi’t-taleb ketb olundu.
Fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban Çukadâr, Mehmed Beşe b. Osman, Mustafa 
b. Receb Ser-bölük, Ahmed Yazıcı b. Mehmed, Mehmed b. Receb ve gayruhüm.

309 [42b-2] Tüccar Osman Çelebi’nin Maltalı tüccar Andriye v. Gabril’de 
olan alacağını tahsil ettiği
Tüccâr tâifesinden Osman Çelebi b. Habib nâm kimesne mahfil-i kazâda 
cezîre-i Malta tüccârından işbu râfi‘ü’l-kitâb Andriye v. Gabril nâm müste’men 
muvâcehesinde bi’t-tav‘i’s-sâf ikrâr ve takrîr-i kelâm edip yedimden müşterâ ve 
makbûz cins, vasf ve alâmeti beynimizde ma‘lûm emti‘a-i mütenevvi‘a semenin-
den mezbûr Andriye zimmetinde yedi yük yirmi üç bin akçe hakkım olmağla 
bundan akdem meblağ-ı mezbûrun beş yük doksan altı bin akçesini mezbûrun 
yedinden ahz ü kabz edip zimmetinde ancak bir yük yirmi yedi bin akçesi bâkī kal-
mağın min ba‘d meblağ-ı bâkī yüz yirmi yedi bin akçeden mâ‘adâ târih-i kitâba ge-
linceye değin merkūm Andriye ile beynimizde vâki‘ olan ahz ü i‘tâ ve mu‘âmelât-ı 
şettâdan zimmetinde bir akçe ve bir habbe hakkım kalmamışdır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Efendi b. Mustafa, el-Hâc Mahmud b. Mehmed, es-Seyyid 
Halil Çelebi b. es-Seyyid Mahmud, el-Hâc İbrahim b. Mahmud, el-Hâc Ali b. Şa-
ban, Mustafa b. Mehmed, Yusuf b. Abdullah.

310 [42b-3] Süleyman b. Ali’nin Eflak asıllı kölesi Şahin’i sözleşmeli 
olarak âzat etmesi
Saray-ı atîk-i sultânîde vâki‘ aşçı tâifesinden Süleyman Bey b. Ali mahfil-i kazâda 
kendiye rıkkını mu‘terif olan işbu uzun boylu açık kaşlı, gök elâ gözlü Eflakiyyü’l-asl 
bâ‘is-i hâze’l-kitâb Şahin b. Abdullah nâm abd-i memlûkü mahzarında ikrâr ve 
takrîr-i kelâm edip abd-i memlûküm olan mevsûf-ı merkūm Şahin bana otuz bin 
akçe vermek üzre mezbûru kitâbete kat‘ eyledim. Meblağ-ı mezbûru mevsûf-ı 
merkūm Şahin bana bi’t-tamâm edâ eyledikden sonra sâir ahrâr-ı asliyyîn gibi 
hür olsun dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâmis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Beşe b. Osman, Süleyman b. İbrahim, Mehmed b. Mustafa, 
Müstakīm b. Mustafa, Pîrî b. Hüseyin, Mustafa b. Receb, Muharrem b. Receb, Ah-
med Yazıcı b. Mehmed, Âbid b. Mustafa, Hüseyin b. Mirza, Emrullah b. Mehmed.

311 [43a-1, Arapça] Kocası gāib olan Hatice Hatun’a nafaka takdir edildiği
Hâkim-i muvakki‘ a‘lâ hâze’l-kitâb, hâric-i mahmiye-i Galata tevâbi‘inden 
Tophâne kasabası mahallâtından Kuloğlu mahallesinde sâkine olan Hatice Hâtun 
bt. Mehmed nâm hâtunun nafakası, kisvesi ve sâir havâic-i lâzımesi için gāib zevci 
Ali Reis üzerine zeyilde mezkûr târihden i‘tibâren yevmî râyicü’l-vakt on iki akçe 
farz ve takdîr etti. Hâkim sonra meblağ-ı mefrûzu havâicine sarf etmeye ve vakt-i 
hâcetde istidâne edip lede’z-zafer gāib zevcine rücû‘una mezbûre Hatice Hâtun’a 
izin verdi işbu farz ve takdîr, Hatice Hâtun’un zevc-i mezbûrunun kendisine nafa-
ka bırakmadığına ve göndermediğine dâir yemîn-i billâhi’l-aliyyi’l-azîm etmesin-
den sonra vâki‘ oldu.
Cerâ zâlike ve hurrire fî gurreti Zilka‘deti’ş-şerîfe sene selâse ve seb‘în ve elf.
Şuhûdü’l-hâl: Mehmed Efendi b. Mehmed el-İmâm, İbrahim Bey, Ahmed Çelebi 
[b.] Mehmed, Şaban Efendi İmâm, Mehmed Çelebi Ser-ferrâş, Mustafa Çelebi [b.] 
Receb, Ahmed Yazıcı [b.] Mehmed

312 [43a-2] Takkeci esnafının kürkçü esnafının işlerine müdahale 
etmemeleri hususunda tembihte bulunulması
Mahmiye-i Galata [‘da] Kürkçü tâifesinden işbu bâ‘isü’l-kitâb kethüdâ Hasan 
Bey b. Hızır ve yiğitbaşıları Ahmed Bey b. Mustafa nâm kimesneler ile tâife-i 
merkūmdan olup Atanaş v. Simav ve Kostantin v. Lefter ve Yorgi v. Dimitri ve Yor-
gi v. Dimitri nâm zimmîler meclis-i şer‘-i hatîr-i lâzımü’t-tevkīrde yine mahmiye-i 
mezbûrede takyeci tâifesinden Yorgi v. Simav ve Pasanko v. Hristo ve Yanaki v. An-
ton ve sâirleri muvâcehelerinde her biri takrîr-i kelâm edip kadîmü’l-eyyâmdan 
takyeci tâifesi işbu mezbûrûn kendi san‘atları olan takyecilik işleyip işledikle-
ri takyeye kürk kaplamak lâzım geldikde ben kaplayıp bizim san‘atımıza takye-
ci tâifesi müdâhale edegelmiş değillerken hâlâ işledikleri takyeye kürk kaplayıp 
ihtilâle bâ‘is olmuşlardır, suâl olunup kadîmden işleyigeldikleri san‘atların işle-
yip bizim san‘atımıza müdâhale etmemek üzre takyeci tâifesi merkūmûna tenbîh 
olunmak matlûbumuzdur dediklerinde, gıbbe’s-suâl mezbûrlar cevâblarında fi’l-
hakīka kadîm san‘atımız takyecilikdir. İşlediğimiz takyeye kürk kaplayıgelmemiş-
dik lâkin birkaç senedir işlediğimiz takyenin kenarına kürk kaplayıgeldik dedikle-
rinde kadîmden işleyigeldikleri takyeciliği işleyip min ba‘d işledikleri takye kena-
rına kürk kaplayıp kürkçülerin san‘atına müdâhale etmemek üzre takyeciler tâifesi 
mezbûrûna tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, Mustafa b. Receb, Âbid b. Mustafa, 
Muharrem b. Receb ve gayruhüm.

313 [43a-3] Hammal esnafının taşıdıkları buğday için taahhütlerinden 
fazla para talep etmemeleri
Mahmiye-i Galata’da Karaköykapısı sûkunda vâki‘ fırında habbâz olan işbu 
râfi‘ayi’s-sifr Kirakos v. Haçuk ve Arakil v. Kirkor nâm zimmîler mahfil-i kazâda 
hammâl tâifesinden Ali b. Hüseyin ve İbrahim b. Mahmud ve sâirleri mahzarla-
rında üzerlerine da‘vâ ve takrîr-i kelâm edip bundan akdem tâife-i mezbûre Ka-
raköy iskelesinde bârgirlerine tahmîl ve taht-ı îcârelerinde olan sâlifü’z-zikr fırına 
getirdikleri buğdayın her bir yirmi kilesinde sekizer akçe hammâliyye alınagel-
miş iken ziyâde talebiyle rencîdeden hâlî değiller, suâl olunup takrîrleri tahrîr ve 
ziyâde talebiyle rencîde etmemek üzre her birine tenbîh olunmak murâdımızdır 
dediklerinde, gıbbe’s-suâl mezbûrân cevâblarında fi’l-hakīka kadîmden bu âna 
gelinceye değin sâlifü’z-zikr iskeleden fırın-ı merkūme bârgirler ile getirdikleri 
buğdayın beher yirmi keyl-i İstanbulîde sekizer akçe hammâliyye alıp ziyâde ta-
leb etmemek üzre ta‘ahhüd etmişdik deyû her biri ikrâr ve i‘tirâf etmeğin vech-i 
muharrer üzre beher yirmi keyl buğdayda sekizer akçe hammâliyye alıp ziyâde 
talebi ile müdde‘iyân-ı mezbûrân Kirakos ve Arakil’i rencîde etmemek üzre tâife-i 
mezbûrenin her birerlerine tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sânî min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Musa b. Receb, Siyavuş b. Âbidin, Emrullah b. 
Mehmed.

314 [43a-4] Fazlı b. Ali’nin Panayot v. Sava aleyhindeki alacak 
davasının reddi
Vilâyet-i Anadolu’da Of kazâsına tâbi‘  Eşkine nâm karye sükkânından Fazlı  b. 
Ali nâm kimesne mahfil-i kazâda işbu râfi‘ü’s-sifr Panayot v. Sava nâm zimmî 
muvâcehesinde üzerine da‘vâ ve takrîr-i kelâm edip târih-i kitâbdan altı sene mu-
kaddem mezbûr Panayot’a tâmmü’l-vezn ve sahîhü’l-ayâr on beş kıt‘a riyâlî gu-
ruş ikrâz ve teslîm edip ol dahi istikrâz ve yedimden kabz etmişidi hâlâ meblağ-ı 
mezbûru merkūmdan taleb ederim, suâl olunsun dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf eyledikde fi’l-vâki‘ târih-i mezkûrda ber 
vech-i muharrer müdde‘î-i mezbûrun yedinden on beş kıt‘a riyâlî guruş istikrâz 
ve kabz etmeyip ve ol cihetden el-ân zimmetinde deyni olmadığına merkūm 
Panayot’a yemîn teklîf olundukda ol dahi alâ vefki’l-mes’ûl yemîn billâhi’llezî 
enzele’l-İncîle alâ İsa -aleyhi’s-selâm- etmeğin mûcebiyle müdde‘î-i mezbûr bilâ-
beyyine bî-vech ta‘arruzdan men‘ birle mâ vaka‘a bi’t-taleb ketb olundu.
Hurrire fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Es-Seyyid Mehmed Efendi b. el-İmâm, Ahmed Yazıcı b. Mehmed, 
Eyüb Bey b. Ser-muhzırân, Ebûbekir Beşe b. Çukadâr, Hüseyin b. Mirza, İbrahim 
b. Musa, Mustafa b. Mehmed.

315 [43b-1] Mustafa Pîrî’nin vasiyeti için Hüseyin Çelebi b. Mehmed’i 
vasî tayin ettiği
El-emrü kemâ hurrire fîhi nemekahu’l-abdü’l-fakīr ileyhi sübhânehû ve te‘âlâ Ali 
b. Yusuf el-müvellâ hilâfeten bi mahkeme-i Tophâne
Mahrûsa-i Galata dâhilinde Karaköy Hamamı demekle ma‘rûf hamamda müste’cir 
olan işbu râfi‘ü’l-kitâb Hüseyin Çelebi b. Mehmed nâm kimesneden vech-i âtî 
üzre istihbâr-ı şer‘î sudûrundan sonra mahrûsa-i mezbûre dâhilinde merhûm 
Kara Mustafa Paşa mahallesi sükkânından Mehmed Efendi b. Abdülkādir ve Ali 
Beşe b. Hasan ve İbrahim Beşe b. Kasım ve Şaban b. Ali nâm kimesneler meclis-i 
şer‘a hâzırûn olup şöyle takrîr-i kelâm eylediler ki fi’l-asl vilâyet-i Rumeli’nde Rus-
cuk kazâsına tâbi‘ Ziştovi nâm kasabadan olup hâlâ hamam-ı mezbûrda sâhib-i 
firâş olan Mustafa Pîrî nâm kimesne bizim huzûrumuzda vasiyyet eyledi ki ben bi 
emrillâhi te‘âlâ dâr-ı fenâdan civâr-ı Rahmân’a intikāl eylediğimde mezbûr Hüse-
yin Çelebi’ye def ‘ ve teslîm eylediğim iki bin akçenin bin akçesi vakf olup mezbûr 
Kara Mustafa Paşa câmi‘-i şerîfinde müezzin olan Ahmed Efendi’ye meşrûta ola 
ve mezbûr yediyle meblağ-ı mezbûr alâ vechi’l-mu‘tâd istirbâh olunup hâsıl olan 
gallesini mezbûr Ahmed Efendi ahz ve mukābelesinde nevbeti gününde câmi‘-i 
mezbûrda kable edâ-i salâti’z-zuhr üç İhlâs-ı şerîf tilâvet edip sevâbını rûhuma 
ihdâ eyleye ve mâ‘adâsı olan bin akçenin yedi yüz akçesi mevtim gününde techîz 
ve tekfîn ve sâir mesârifime sarf olunup bâkī kalan üç yüz akçe ile üçümde ve 
yedimde ta‘âm tabh olunup fukarâya it‘âm oluna ve mezbûr Hüseyin Çelebi’ye 
mukaddemâ def ‘ ve teslîm eylediğim bir celâyî ve bir entari ve bir fes ve bir çakşır 
ve bir mâî çintiyan ve bir peştamal ve bir astar ve dört ustura ve iki makrama ve 
bir beyaz tozluk ve bir sagīr beyliğim vâlidem ( ) nâm hâtuna irsâl oluna deyû va-
siyyet ve bizi işhâd ve vasiyyet-i merkūmeyi tenfîz için mezbûr Hüseyin Çelebi’yi 
vasiyy-i muhtâr nasb ve ta‘yîn edip ol dahi vesâyet-i merkūmeyi kabûl ve hizmet-i 
lâzımesin edâya ta‘ahhüd eyledi deyû her biri alâ tarîki’ş-şehâde haber verdiklerin-
de mâ vaka‘a bi’t-taleb ketb olundu.
Fi’l-yevmi’l-hâmis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Es-Seyyid Ömer Çelebi b. es-Seyyid Mehmed Ali, Hacı Şaban b. Ab-
durrahman, Hasan Çelebi b. Ali, Ömer Beşe b. Hüseyin, Ali b. Yusuf.

316 [43b-2] Aleksandri’nin vârislerinin arsa ve çayır hisselerini 
Abdurrahman Çelebi’ye devrettikleri
Vilâyet-i Anadolu’da Sürmene kazâsına tâbi‘  Araklı  nâm karyede sâkin iken 
bundan akdem hâlik olan Aleksandri nâm zimmînin verâseti sulbî  kebîr oğlu 
Hristofori’ye ve sulbiye kebîre kızları  Lisbete Efendire’ye münhasıra ve tashîh-i 
meseleleri dört sehimden olup sihâm-ı mezbûrenin bir [er] sehimi mezbûretân 
Lisbete ve Efendire’ye ve iki sehimi mezbûr Hristofori’ye isâbet eylediği şer‘an 
zâhir ve müte‘ayyin oldukdan sonra mezbûretân Lisbete ve Efendire taraflarından 
husûs-ı âti’z-zikri bey‘a ve kabz-ı semene vekîl olup hasm-ı şer‘î-i câhid mahza-
rında bimâ hüve nehcü’s-sübût şer‘an vekâleti sâbite olan Katenari v. Yorgi nâm 
zimmî vekâleten meclis-i şer‘-i hatîr-i lâzımü’t-tevkīrde işbu râfi‘ü’l-kitâb Abdur-
rahman Çelebi b. el-Hâc Mahmud nâm kimesne mahzarında bi’l-vekâle ikrâr ve 
takrîr-i kelâm edip müvekkilelerim mezbûretân Lisbete ve Efendire’ye babaları 
hâlik-i mezbûrdan irs-i şer‘î ile intikāl edip karye-i mezbûrede vâki‘ bir tarafdan 
Kenan mülkü ve iki tarafdan müşterî-i mezbûr mülkü ve bir tarafdan tarîk-i âm ile 
mahdûd arsa-i hâliye ve kurbunda vâki‘ ma‘lûmü’l-hudûd mülk çayırda olan birer 
sehim hisse-i şer‘iyye-i ma‘lûmelerini mezbûr Abdurrahman Çelebi’ye on altı kıt‘a 
riyâlî guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
temlîk ol dahi vech-i muharrer üzre iştirâ ve temellük ve kabûl eyledikden sonra 
semeni olan meblağ-ı mezbûr on altı kıt‘a riyâlî guruşu vekâletim hasebiyle yedin-
den bi’t-tamâm ve’l-kemâl ahz ü kabz edip zikr olunan arsa ve çayırda olan birer 
sehim hisse-i şer‘iyye-i ma‘lûmelerini mahallinde zabt ve tasarrufa mezbûr Ab-
durrahman Çelebi’yi taslît eyledim dedikde gıbbe’t-tasdîki’ş-şer‘î mâ hüve’l-vâki‘ 
bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Durmuş Beşe b. Çelebi, Ali b. Musa, Mustafa b. Abdullah, Mustafa 
b. Receb.







317 [43b-3] Baruh v. Zaharya’nın Gürcü asıllı kölesini âzat etmesi
Ağrıboz cemâ‘atinden Baruh v. Zaharya nâm yahudi mahfil-i kazâda kendiye rık-
kını mu‘terife olan işbu orta boylu açık kaşlı, gök elâ gözlü Gürciyyetü’l-asl râfi‘atü 
hâzihi’l-vesîka Mazelesko bt. (  ) nâm câriye-i memlûkesi mahzarında ikrâr ve 
takrîr-i kelâm edip câriye-i memlûkem olan mevsûfe-i merkūme Mazelesko’yu 
lâ li ivazin ‘âcil ve lâ li garazin ‘âcil malımdan tahrîr ve i‘tâk ve zümre-i harâir-i 
asliyyâta idrâc ve ilhâk etmekle ba‘de’l-yevm mevsûfe-i mezbûre sâir harâir-i 
asliyyât gibi hürre olup üzerinde velâdan gayrı hakkım kalmadı dedikde mâ vaka‘a 
bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Emrullah b. Mehmed, 
Muharrem b. Receb, Âbid b. Mustafa ve gayruhüm.

318 [44a-1] Mumcu esnafından Oyadi v. Hristo’nun vakıf mumhane 
hissesini Kosta v. Yani’ye devretmesi
Mumcu tâifesinden Oyadi v. Hristo nâm zimmî mahfil-i kazâda tâife-i mezbûreden 
işbu râfi‘ü’l-kitâb Kosta v. Yani nâm zimmî muvâcehesinde ikrâr ve takrîr-i kelâm 
edip mahmiye-i Galata müzâfâtından kasaba-i Kasımpaşa’da merhûm Kasım Paşa 
vakfı’ndan olup kasaba-i mezbûrede Küçük Hamam kurubunda vâki‘ bir taraf-
dan hamam-ı mezbûr ve bir tarafdan Şaban Baba b. (  ) mülkü ve bir tarafdan 
yine merkūm Şaban Baba bahçesi ve bir tarafdan tarîk-i âm ile mahdûd icâre-i 
mu‘accele ve ücret-i müecceleli bir bâb vakıf mumhânenin rub‘-ı şâyi‘i Aleksi v. ( ) 
nâm zimmî tasarrufunda ve rub‘-ı şâyi‘-i âharı Andon nâm zimmî tasarrufunda 
ve rub‘-ı şâyi‘-i âharı Yani zimmî tasarrufunda ve rub‘-ı şâyi‘-i âharının dahi nısf-ı 
şâyi‘i karındaşım gāib ani’l-meclis Dimitri nâm zimmî tasarrufunda ve nısf-ı 
şâyi‘-i âharı benim tasarrufumda olmağla hâlâ ben zikr olunan mumhânede olan 
nısf rub‘ hisse-i şâyi‘amın hakk-ı tasarrufunu mütevellî-i vakf-ı mezbûr izniyle 
yedi bin üç yüz kırk râyic fi’l-vakt akçe bedel mukābelesinde merkūm Kosta’ya 
ferâğ ve tefvîz, ol dahi vech-i meşrûh üzre tefevvuz ve kabûl eyledikden sonra 
bedel-i ferâğ olan meblağ-ı merkūmu mezbûr Kosta yedinden bi’t-tamâm ve’l-
kemâl ahz ü kabz eyledim ba‘de’l-yevm zikr olunan mumhânede olan nısf rub‘ 
hisse-i şâyi‘am mezbûr Kosta’nın dâhil-i taht-ı tasarrufu olmuşdur, keyfe mâ yeşâ’ 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çavuş b. Abdullah, el-Hâc Süleyman b. Ali, Mustafa b. Ah-
med, Hamza b. Abdülganî, Âbid b. Mustafa.







319 [44a-2] Petro v. Aleksandri’nin kendi halinde iyi bir insan olduğunun 
şahitlerce tespiti
Mahrûsa-i Galata mahallâtından Sultan Bayezid’de sâkin işbu râfi‘ü’s-sifr Petro v. 
Aleksandri nâm zimmî mahfil-i kazâda mahrûsa-i merkūmede bi’l-fi‘l voyvoda 
olup umdetü’l-emâcid ve’l-a‘yân Siyavuş Ağa’nın kethüdâsı olan İsmail mahza-
rında takrîr-i kelâm ve bast-ı merâm edip hâlâ ben mahalle-i mezbûrede sâkin 
olup lâkin ba‘zı ashâb-ı ağrâzdan kimesneler benim için dolandırıcıdır, menzi-
line yaramaz kimesneler gelip gider, iyi kimesne değildir deyû isnâd etmeleri ile 
mezbûr İsmail Ağa beni rencîdeden hâlî olmadığı ecilden hâlâ keyfiyyet-i hâlim 
civârımda sâkin olanlardan hâzırûn bi’l-meclis Papa Arsid v. Petro ve Papa Li-
yofi v. Dimitri ve Papa Petofati v. Yani ve Mihayil v. Nikola ve Kostantin v. Lef-
ter ve Manol v. Yorgi ve Perkiya v. Dimitri ve Minho v. Yorgi ve Yamandi v. Ni-
kola ve Yani v. Petro ve Yorgi v. İstemati ve Yani v. Dimo ve Yamandi v. Kosta 
ve Yorgi v. Kiryazi ve Nikola v. Dimitri ve Lefter v. Kiryako ve Papa Kostantin v. 
Yanaki ve Yanaki v. Nikola nâm zimmîlerden suâl olunup takrîrleri tahrîr ve ye-
dime hüccet-i şer‘iyye verilmesi matlûbumdur dedikde gıbbe’l-istihbâr fi’l-vâki‘ 
merkūm Petro dolandırıcı olmayıp ve menziline yaramaz kimesneler gelip git-
diği ma‘lûmumuz değildir. El-hâsıl merkūm Petro kendi hâlinde bir müstakīm 
zimmîdir deyû her biri mezbûrun hüsn-i hâlini alâ tarîki’ş-şehâde haber verme-
ğin mâ vaka‘a bi’t-taleb ketb olundu.
Fi’l-yevmi’s-sâdis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-eimme Mehmed Efendi b. Mustafa Efendi, el-Hâc Şükrul-
lah Efendi b. Musa, Mehmed Çelebi b. Abdullah, Eyüb Ağa b. Ahmed, Ebûbekir 
Beşe b. Şaban, el-Hâc Mustafa b. Ahmed

320 [44a-3] Râbia bt. Mehmed’in ev hissesini eşi Şaban Çelebi 
b. Derviş’e satması
Mahmiye-i Galata müzâfâtından kasaba-i Tophâne’de el-Hâc Memi mahallesinde 
sâkine Râbia Hâtun bt. Mehmed tarafından husûs-ı âti’z-zikri ikrâra vekîl olup 
zât-ı mezbûreyi ma‘rifet-i şer‘iyye ile ârifân olan Mustafa Çavuş b. Mehmed ve 
Mehmed b. Ali nâm kimesneler şehâdetleri ile hasm-ı şer‘î-i câhid mahzarın-
da şer‘an vekâleti sâbite olan Osman Çelebi b. Ali mahfil-i kazâda müvekkile-i 
mezbûrenin zevci işbu râfi‘ü’l-kitâb Şaban Çelebi b. Derviş mahzarında bi’l-vekâle 
ikrâr ve takrîr-i kelâm edip mahalle-i merkūmede vâki‘ bir tarafdan Derviş Çelebi 
b. Murad mülkü ve bir tarafdan Mahmud Çelebi b. ( ) mülkü ve bir tarafdan ba‘zan 
Hatice ve ba‘zan Zâhide nâm hâtunlar mülkleri ve bir tarafdan tarîk-i hâs ile 
mahdûd iki bâb fevkānî ve bir köşk ve cüneyneyi müştemil mülk menzilin sülüs-i 







şâyi‘i müvekkile-i merkūmenin mülkü ve sülüsân-ı şâyi‘i mezbûr Şaban Çelebi’nin 
mülkü olmağla hâlâ müvekkile-i merkūme menzil-i mahdûd-ı mezkûrda mülkü 
olan sülüs-i şâyi‘i zevci merkūm Şaban Çelebi’ye beş bin akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve teslîm, ol dahi vech-i muharrer 
üzre iştirâ ve tesellüm ve kabûl eyledikden sonra semeni olan meblağ-ı mezbûru 
merkūm Şaban Çelebi yedinden bi’t-tamâm ve’l-kemâl ahz ü kabz eyledi ba‘de’l-
yevm menzil-i mahdûd-ı mezkûrun cümlesi mersûm Şaban Çelebi’nin mülkü ol-
muşdur, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, Abdülkerim Efendi b. Meh-
med. Ebûbekir Beşe b. Şaban, Hamza b. Abdülganî, Âbid b. Mustafa, Hüseyin b. 
Mirza.

321 [44a-4] Mehmed Reis’in satışı feshedilen câriye hususunda Memi 
b. Musa’yı rahatsız etmemesi gerektiği
Tüccâr tâifesinden işbu râfi‘ü’l-kitâb Memi b. Musa nâm kimesne mahfil-i 
kazâda Mehmed Reis b. Abdullah mahzarında üzerine da‘vâ ve takrîr-i kelâm 
edip târih-i kitâbdan bir gün mukaddem evsâfı beynimizde ma‘lûm Rusiyyetü’l-
asl Marya nâm câriye-i memlûkemi semenini medîne-i İskenderiye’de vermek 
şartıyla ecel-i mechûle mezbûr Mehmed Reis’e yüz on beş esedî guruşa bey‘ ve 
teslîm, ol dahi iştirâ ve tesellüm edip lâkin bey‘-i merkūm ecel-i mechûl ile fâsid 
olduğuna binâen fesh-i bey‘ edip câriye-i merkūmeyi geri mezbûrun yedinden 
ahz ve tesellüm etmişidim hâlâ mezbûr Mehmed Reis câriye-i mezkûre talebi 
ile bi gayr-ı vech-i şer‘î bana rencîdeden hâli değildir, suâl olunup men‘ u def ‘ 
olunması matlûbumdur dedikde gıbbe’s-suâl mezbûr Mehmed Reis cevâbında 
fi’l-vâki‘ hâl minvâl-i muharrer üzre olup bey‘-i mezkûr şart-ı merkūm ve ecel-i 
mechûl ile olduğunu ve şar [t] -ı mezkûre binâen müdde‘î-i merkūm fesh-i 
mebî‘ edip câriye-i merkūmeyi geri ahz ü kabz eylediğini ikrâr ve i‘tirâf etme-
ğin mûcebiyle vech-i meşrûh üzre bey‘-i mezkûrun adem-i sıhhatine binâen 
mezbûr Mehmed Reis bî-vech mu‘ârazadan men‘ birle mâ hüve’l-vâki‘ bi’t-taleb 
ketb olundu.
Hurrire fi’l-yevmi’l-hâmis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Hamza b. Abdülganî, Muharrem b. Re-
ceb, Emrullah b. Mehmed, Hüseyin b. Mirza.







322 [44b-1] Niko v. Kirka’nın Mehmed Reis b. Ramazan aleyhindeki 
alacak davasının reddi
Mahmiye-i Galata’da peksimetçi tâifesinden Niko v. Kuka nâm zimmî mahfil-i 
kazâda işbu râfi‘ü’l-kitâb Mehmed Reis b. Ramazan nâm kimesne mahzarın-
da üzerine da‘vâ ve takrîr-i kelâm edip târih-i kitâbdan dört sene mukaddem 
mezbûr Mehmed Reis’e rakabesi beynimizde ma‘lûm bin üç yüz seksen akçe-
lik peksimet bey‘ ve teslîm ol dahi vech-i muharrer üzre iştirâ ve tesellüm edip 
semen-i mezkûr zimmetinde kalmışidi hâlâ meblağ-ı mezbûru merkūmdan taleb 
ederim, suâl olunsun dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı 
acz edip istihlâf eyledikde fi’l-vâki‘ târih-i merkūmdan müdde‘î-i merkūmdan 
vech-i muharrer üzre peksimet iştirâ etmeyip ve ol cihetden mezbûra el-ân zim-
metinde bin üç yüz seksen akçe deyni olmadığına mezbûr Mehmed Reis’e yemîn 
teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin 
mûcebiyle müdde‘î-i mezbûr bilâ-beyyine bî-vech ta‘arruzdan men‘ birle mâ 
vaka‘a bi’t-taleb ketb olundu.
Hurrire fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Hasan b. Mirza, Hasan b. Abdullah, Hamza b. 
Abdülganî.

323 [44b-2] Dimitri v. Yorgi’nin Simon v. Nikola’ya olan borcunu 
ödemesi hususunda tembihte bulunulması
Hayyât tâifesinden işbu râfi‘ü’s-sifr Simo v. Nikola nâm zimmî mahfil-i kazâda aba-
cı tâifesinden Dimitri v. Yorgi nâm zimmî muvâcehesinde üzerine da‘vâ ve takrîr-i 
kelâm edip târih-i kitâbdan üç gün mukaddem mezbûr Dimitri yedine sekiz yüz 
elli akçe ikrâz ve teslîm edip ol dahi vech-i muharrer üzre yedimden istikrâz ve 
kabz etmişidi el-hâletü hâzihî meblağ-ı mezbûru merkūmdan taleb ederim, suâl 
olunsun dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını 
mübeyyine beyyine taleb olundukda Abacı tâifesinden Yani v. Yakoc ve Ange-
li v. Varsece ve Yorgi v. Yani nâm zimmîler li ecli’ş-şehâde meclis-i şer‘a hâzırûn 
olup isre’l-istişhâd fi’l-vâki‘ târih-i merkūmda mezbûr Dimitri sekiz yüz elli akçe-
yi müdde‘î-i mezbûr yedinden istikrâz ve kabz eyledi. Biz bu husûsa bu vech üzre 
şâhidleriz, şehâdet dahi ederiz deyû her biri edâ-i şehâdet-i şer‘iyye eylediklerin-
de gıbbe ri‘âyeti şerâiti’l-kabûl şehâdetleri makbûle olmağın mûcebiyle meblağ-ı 
mezbûr sekiz yüz elli akçeyi müdde‘î-i merkūma edâya mezbûr Dimitri’ye tenbîh 
birle mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban, el-Hâc Ramazan b. Ahmed, el-Hâc Sefer b. 
Fazlullah, Ahmed Yazıcı b. Mehmed, Mustafa b. Receb.

324 [44b-3] Hasane bt. Hristo’nun Hristofori v. Aleksandri aleyhindeki 
alacak davasının zaman aşımı nedeniyle reddi
Vilâyet-i Anadolu’da Sürmene kazâsına tâbi‘ Araklı nâm karye sâkinelerinden Ha-
sane bt. Hristo nâm nasrâniye meclis-i şer‘-i hatîr-i lâzımü’t-tevkīrde işbu râfi‘ü’s-
sifr Hristofori v. Aleksandri nâm zimmî muvâcehesinde üzerine da‘vâ ve takrîr-i 
kelâm edip mezbûrun babası olup bundan akdem karye-i mezbûrede sâkin 
iken hâlik olan Aleksandri nâm zimmî hâl-i hayâtında karye-i mezbûrede vâki‘ 
ma‘lûmü’l-hudûd iki kıt‘a menzil ile menzil-i merkūm kurbunda vâki‘ ma‘lûmü’l-
hudûd bir kıt‘a bahçeyi târih-i kitâbdan otuz sene mukaddem fuzûlen zabt ve 
âhara bey‘ ve semenini ba‘de’l-kabz hâlik olmağın hâlâ mezbûr Hristofori hâlik-i 
merkūm terekesine vaz‘-ı yed etmekle zikr olunan menzilin ve bahçenin semen-
lerini mezbûr Hristofori’den taleb ederim, suâl olunsun dedikde otuz sene mürûr 
eden da‘vânın bilâ-emr istimâ’ı memnû‘ olmağın mûcebince mezbûre Hasane bî-
vech mu‘ârazadan men‘ birle mâ vaka‘a bi’t-taleb ketb olundu.
Hurrire fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Emrullah b. Mehmed, Siyavuş b. Abdullah, Ham-
za b. Abdülganî.

325 [44b-4] Şaban Çelebi b. Derviş’in evini bey‘ bi’l-vefâ suretiyle 
Mustafa Çelebi b. Mehmed’e satması
Mahmiye-i Galata müzâfâtından kasaba-i Tophâne’de el-Hâc Memi mahallesin-
de sâkin Şaban Çelebi b. Derviş mahfil-i kazâda mahrûsa-i İstanbul’da Balkapanı 
kurbunda sâkin işbu râfi‘ü’l-kitâb Mustafa Çelebi b. Mehmed mahzarında ikrâr 
ve takrîr-i kelâm edip silk-i mülkümde münselik olup mahalle-i mezbûrede vâki‘ 
bir tarafdan Derviş Çelebi b. Murad mülkü ve bir tarafdan Mahmud Çelebi b. ( ) 
mülkü ve bir tarafdan ba‘zan Hatice ve ba‘zan Zâhide nâm hâtunlar mülkleri ve 
bir tarafdan tarîk-i hâs ile mahdûd iki bâb fevkānî odalar ve bir köşk ve bir cüney-
ne ve kenîfi müştemil mülk menzilimi elli gün tamâmına değin bey‘ bi’l-vefâ ile 
iki yüz kıt‘a esedî guruşa merkūm Mustafa Çelebi’ye bey‘ ve teslîm ol dahi vech-i 
muharrer üzre iştirâ ve tesellüm ve kabûl eyledikden sonra semeni olan meblağ-ı 
merkūm iki yüz mezbûrü’l-vasf guruşu mezbûr Mustafa Çelebi yedinden bi’t-
tamâm ve’l-kemâl ahz ü kabz eyledim dedikde gıbbe’t-tasdîki’ş-şer‘î merkūm Şa-
ban Çelebi mersûm Mustafa muvâcehesinde i‘âde-i kelâm edip mezbûr Musta-
fa Çelebi yedinden makbûzum olan meblağ-ı mezbûru târih-i kitâbdan elli gün 
tamâmına değin tamâmen mezbûr Mustafa Çelebi’ye edâ ve teslîme kādir olamaz-
sam menzil-i mahdûd-ı mezkûru semen-i misli ile âhara bey‘a ve kabz-ı semene 
ve semen-i mezkûrdan bana def ‘ eylediği iki yüz esedî guruşu [45a] istîfâ ve fazla-
yı bana îsâle ve bi’l-cümle kabz ve îsâl mütevakkıf olduğu umûrun cümlesine işbu 
hâzır bi’l-meclis el-Hâc Osman Çelebi b. Ali’yi azl ve in‘izâlden masûne vekâlet-i 
devriyye ile tarafımdan vekîl ve nâib-i menâb nasb ve ta‘yîn eyledim dedikde ol 
dahi vech-i meşrûh üzre vekâlet-i merkūmeyi kabûl ve hizmet-i lâzımesin edâya 
müte‘ahhid olmağın mâ vaka‘a bi’t-taleb ketb olundu.
Fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, Abdülkerim Efendi b. Meh-
med, Ebûbekir Beşe b. Şaban Çukadâr, Âbid b. Mustafa, Hamza b. Abdullah, Hü-
seyin b. Mirza.

326 [45a-1] Galata’da oturan Kır Agop v. Dramos’un cizye ve sair 
vergilerini köylüleriyle beraber ödemesi gerektiği
Vilâyet-i Anadolu’da Ürgüp kazâsına tâbi‘  Sinason nâm karye re‘âyâsından 
ashâb-ı hâze’s-sifr İstavro v. Toma ve Todoş v. Yorgi ve Kuka v. Panayot ve Yani 
v. Yorgi ve Grigor v. Vasil ve Yoros v. Todori nâm zimmîler ve sâirleri meclis-i 
şer‘-i hatîr-i lâzımü’t-tevkīrde mahmiye-i Galata’da balıkçı tâifesinden Kır Agop v. 
Dramos nâm zimmî muvâcehesinde her biri üzerine da‘vâ ve takrîr-i kelâm edip 
mezbûr kadîmü’l-eyyâmdan beri karyemiz re‘âyâsından olup vâki‘ olan tekâlîf ve 
cizye ve sâir rüsûmu bizim ile ma‘an edâ edegelmişiken târih-i kitâbdan bir buçuk 
sene mukaddem karye-i mezbûreden kalkıp mahmiye-i mezbûrede gelip sâkin ol-
mağla mezbûrun cizyesini câmi‘-i cizye olanlar bizden alıp bize küllî gadr olmağın 
ahvâlimizi der-i devlete i‘lâm eylediğimizde mezbûr Kır Agop zimmî kadîmü’l-
eyyâmdan beri sâkin olduğu karyesinde sâkin ola deyû yedimize buyruldu-yı 
şerîf ihsân olunmuşdur mezbûrdan suâl olunup ke’l-evvel karyemize gelip sâkin 
olması murâdımızdır dediklerinde, gıbbe’s-suâl mezbûr Kır Agop cevâbında fi’l-
vâki‘ ben karye-i mezbûrun re‘âyâsından olup vâki‘ olan tekâlîf ve cizye ve sâir 
rüsûmumu mezbûrlar ile ma‘an edâ edegelmişimdir deyû ikrâr dahi etmeğin 
ikrârı mûcebince ke’l-evvel karye-i mezbûrede sâkin olmağa mezbûr Kır Agop’a 
tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Siyavuş b. Abdullah, Hamza b. Abdülganî, Mah-
mud Çavuş el-Mübâşir.







327 [45a-2] Yorgi v. Yanaki’nin ortağı Panayot v. Yani zimmetinde olan 
para ve emanet eşyalarını teslim aldığı
Cezîre-i Limni sükkânından olup sefîne reislerinden olan Yorgi v. Yana-
ki nâm zimmî mahfil-i kazâda râfi‘-i hâze’l-kitâb Panayot v. Yani nâm zimmî 
muvâcehesinde bi’t-tav‘i’s-sâf ikrâr ve takrîr-i kelâm edip târih-i kitâbdan dört 
sene mukaddem mezbûr Panayot ile sefîne şerîki olup hâlâ mezbûr ile fesh-i akd-i 
şirket etmekle târih-i kitâba gelinceye değin navl-ı sefîneden hâsıl olup ba‘de kül-
li hesâb hisseme isâbet eden meblağı ve mukaddemâ mezbûrun yedine emânet 
def ‘ ve teslîm eylediğim bir tek altın bilezik ve bir tek cebe sîm bilezik ve bir sîm 
bıçak ve bir çift inci ayaklı altın küpe ve üç aded döşek ve iki yastık ve üç sahan 
ve iki kilender ve iki Yanbolu kebesi ve bir yemeni yorgan ve iki bin hurda akçe-
mi merkūm Panayot’un yedinden bi’t-tamâm ahz ü kabz eyledim min ba‘d navl-ı 
sefîneden ve beynimizde vâki‘ olan ahz ü i‘tâ ve mu‘âmelât-ı şettâdan mezbûrun 
yed ve zimmetinde bir akçe ve bir habbe hakkım ve emânet vaz‘ olunan eşyâ-i 
mezkûreden ve iki bin akçeden mezbûrun yedinde bir habbe ve bir nesne kalma-
mışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Davud b. Bâli, el-Hâc Fazlı b. Kasım, el-Hâc Ali b. Hızır, İbrahim b. 
Receb, Ebûbekir b. Mustafa.

328 [45a-3] Şehriban bt. Receb ve Ali Çelebi’nin ev hisselerini Ali 
b. Mustafa’ya satmaları
Husûs-ı âti’l-beyânın mahallinde ketb ve tahrîri iltimâs olunmağın küttâb-ı 
mahkeme-i şerîfeden mevlânâ Nasuh Efendi b. Yusuf irsâl olunup ol dahi zeyl-i 
kitâbda mastûrü’l-esâmî  olan müslimîn ile menzil-i câi’z-zikre varıp akd-i 
meclis-i şer‘-i şerîf eyledikde mahmiye-i Galata hâricinde Şahkulu mahallesinde 
sâkin iken bundan akdem vefât eden Halil b. ( ) nâm kimesnenin verâseti zevce-i 
metrûkesi Şehriban bt. Receb nâm Hâtun ile sulbî kebîr oğlu Ali Çelebi’ye mün-
hasıra olduğu şer‘an zâhir ve müte‘ayyin ve menzil-i âti’l-beyânın sekiz sehimden 
bir sehmi mezbûre Şehriban’a ve yedi sehmi dahi merkūm Ali Çelebi’ye intikāl ve 
isâbet eylediği mütehakkik ve mütebeyyin olduğundan sonra mezbûrân Ali Çe-
lebi ve Şehriban Hâtun meclis-i ma‘kūd-ı mezbûrda işbu râfi‘ü’l-kitâb diğer Ali b. 
Mustafa nâm kimesne mahzarında her biri ikrâr ve takrîr-i kelâm edip mahalle-i 
mezbûrede vâki‘ bir tarafdan medîne-i mezbûre vakfından olup Mülâyim nâm 
hâtun tasarrufunda olan vakıf menzili ve bir tarafdan Kurd Ahmed Çelebi mülkü 
ve iki tarafdan kendi mülk-i mevrûsumuz olan menzil ve ba‘zan [45b] mekābir-i 
müslimîn ile mahdûd olup sokak kapısına varıncaya değin bennâ zirâ‘ıyla tûlen ve 
arzan bi hesâb-ı şatrancî yüz altmış zirâ‘ arsası olan bir bâb fevkānî odayı ve sokak 
kapısını ve havlu ve müşterek bi’r-i mâyı müştemil işbu mülk menzil müteveffâ-yı 
mezbûrdan vech-i muharrer üzre irs-i şer‘le bize intikāl edip mülk-i mevrûsumuz 
olmağla hâlâ menzil-i mahdûd-ı mezkûrdan her birimiz hisse-i şer‘iyyemizi bi 
safkatin vâhidetin mezbûr diğer Ali’ye on bin fıddî nakd-i râyic fi’l-vakt akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip 
ol dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı mezbûr on bin akçeden hisse-i şer‘iyyemizi mezbûrun yedinden 
tamâmen ahz ü kabz eyledik ba‘de’l-yevm menzil-i mahdûd-ı mezkûr merkūm 
diğer Ali’nin mülk-i müşterâsıdır, keyfe mâ yeşâ’ ve yahtâr mutasarrıf olsun de-
diklerinde gıbbe’t-tasdîki’ş-şer‘î vâki‘ hâli mevlânâ-yı mezkûr mahallinde tahrîr, 
ba‘dehû ma‘an irsâl olunan Mehmed Çelebi b. Abdi ve Zülfikār b. İbrahim ile 
meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb 
ketb olundu.
Hurrire fi’l-yevmi’s-sâdis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Himmet b. Hamza, Durmuş Çelebi b. Mustafa, Mustafa Beşe 
b. Ali Odabaşı, Mahmud Beşe b. Bayezid, el-Hâc Süleyman b. Abdullah.

329 [45b-1] Arhondi bt. Nikola’nın kiracısı bulunduğu arsayı 
vakfa iade etmesi
Mahrûsa-i Galata’da Sultan Bayezid mahallesinde sâkine Arhondi bt. Nikola nâm 
nasrâniye tarafından husûs-ı  âti’l-beyânı  ikrâra vekîl olup bimâ  hüve nehcü’s-
sübût  şer‘an vekâleti sâbite olan zevci Panayot v. Nikola nâm zimmî  mahfil-i 
kazâda mahrûsa-i mezbûreye tâbi‘ kasaba-i Kasımpaşa’da vâki‘ Piyâle Paşa 
evkāfı’nın kāimmakām-ı mütevellîsi olan işbu râfi‘ü’l-kitâb Mehmed Çelebi b. Ra-
mazan nâm kimesne mahzarında bi’l-vekâle ikrâr ve takrîr-i kelâm edip vakf-ı 
mezbûrdan olup müvekkile-i mezbûrenin icâre-i mu‘accele ve beher yevm birer 
buçuk akçe ücret-i müeccele ile tasarrufunda olan mahalle-i merkūmede vâki‘ bir 
tarafdan Hızır İlyas kilisesi ve bir tarafdan Panayot nâm zimmî tasarrufunda olan 
arsa ve iki tarafdan tarîk-i âm ile mahdûd menzil arsası müvekkile-i merkūmenin 
taht-ı tasarrufunda olup lâkin harîk-i kebîrde bi’l-külliyye mahrûk olmağla arsa-i 
mezbûreyi müceddeden binâya kudreti olmadığından mâ‘adâ icâre-i müeccele-
sinden zimmetinden kırk ayda müctemi‘ olan bin sekiz yüz akçe mukābelesinde 
arsa-i merkūmeyi cânib-i vakfa fâriğa ve teslîm eyledikden sonra mütevellî-i 
mezbûr dahi vakf-ı merkūm için tesellüm ve kabûl etmeğin mâ hüve’l-vâki‘ bi’t-
taleb ketb olundu.
Fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Musa Beşe b. Abdullah, Mehmed Çelebi b. Hüseyin, Hasan b. Ah-
med, Mustafa b. Receb, Ahmed Yazıcı b. Mehmed, Hüseyin b. Abdullah.

330 [45b-2, Arapça] Ümmühâni Hatun’un Rus asıllı câriyesini sözleşmeli 
olarak âzat ettiği
Mahmiye-i Galata mahallâtından Alaca Mescid mahallesinde sâkine olan 
Ümmühâni Hâtun bt. Ömer kıbelinden âti’z-zikr ikrâra vekâleti kendisini 
ma‘rifet-i şer‘iyye ile tanıyan usta Receb b. Abdurrahman ve Yusuf b. Mustafa 
nâm kimesnelerin şehâdetleriyle sâbit olan İbrahim b. Abdullah nâm kimesne 
meclis-i şer‘-i şerîf ve mahfil-i dîn-i münîf el-masûn ani’t-tağyîr ve’t-tahrîfe hâzır 
olup müvekkile-i mezbûresinin, kendisine rıkkını mu‘terife olan çatık kaşlı, kara 
gözlü, orta boylu, Rusiyyetü’l-asl hâmile-i hâze’l-kitâb Cenâne bt. Abdullah nâm 
câriye-i memlûkesini zeyilde mezkûr târihden i‘tibâren yedi sene hizmet etmesi 
mukābilinde kitâbete kestiğini ikrâr ve i‘tirâf etti. Câriye-i merkūme de kitâbet-i 
mersûmeyi kabûl edip hizmet-i mezbûrenin edâsını ta‘ahhüd eyledi. Hizmet-i 
mersûmeyi edâ ettiğinde sâir harâir-i asliyyât gibi hürre olacakdır.
Cerâ zâlike ve hurrire fi’l-yevmi’t-tâsi‘ min Zilka‘deti’ş-şerîfe sene selâse ve seb‘în 
ve elf.
Şuhûdü’l-hâl: İbrahim Efendi b. Receb el-İmâm, Seyyid Bedreddin Çelebi b. Sey-
yid Hasan, Ahmed Beşe b. Mustafa, İbrahim Dede b. Rüstem Kayyım, Osman Çe-
lebi b. el-Hâc İbrahim

331 [45b-3] Hacı Halil b. İbrahim’in satın almış olduğu evi görmeden 
satın aldığı iddiasının şahitlerce doğrulanamayıp bedelini Ali Bey 
b. Hüseyin’e ödemesi gerektiği
Mahmiye-i Galata hâricinde Müeyyedzâde mahallesinde sâkin bâ‘isü’l-kitâb Ali 
Bey b. Hüseyin nâm kimesne meclis-i şer‘-i şerîf-i lâzımü’t-teşrîfde yine mahalle-i 
mezbûre sâkinlerinden el-Hâc Halil b. İbrahim nâm kimesne muvâcehesinde 
üzerine da‘vâ ve takrîr-i kelâm edip mahalle-i mezbûrede vâki‘ bir tarafdan Gev-
her Hâtun mülküne ve bir tarafdan Ömer Beşe mülküne ve bir tarafdan tarîk-i 
hâs ve bir tarafdan tarîk-i âm ile mahdûd olup üç bâb fevkānî odayı ve sokak 
kapısı üzerinde bir sagīr odayı ve su kuyusu ve kenîfi muhtevî ve müştemil olan 
mülk menzilimi târih-i kitâbdan yirmi beş gün mukaddem tarafeynden îcâb ve 
kabûlü hâvî bey‘-i bâtt-ı sahîh-i şer‘î ile merkūm el-Hâc Halil’e fıddî râyic fi’l-vakt 
altmış bin akçeye bey‘ ve teslîm edip ol dahi vech-i muharrer üzre ba‘de’r-rü’ye 
ve’l-müşâhede [46a] iştirâ ve kabûl eyleyip semen-i mezbûr zimmetinde kalmı-
şidi hâlâ meblağ-ı mezbûru merkūmdan taleb eylediğimde vermede te‘allül eder, 
suâl olunup alıverilmesi matlûbumdur dedikde gıbbe’s-suâl mezbûr el-Hâc Ha-
lil cevâbında fi’l-vâki‘ târih-i mezbûrda müdde‘î-i mezbûrdan menzil-i mezkûru 
kable’r-rü’ye meblağ-ı mezbûra iştirâ eylemişidim lâkin menzil-i mezbûru varıp 
müşâhede eylediğimde semen-i beyân kavî olmayıp za‘îf olduğun gördüğümde 
benim için hıyâr-ı rü’ye olmağla bey‘-i mezbûru fesh eylediğime binâen semen-i 
mezkûru teslîmden imtinâ‘ ederim deyû ba‘de’r-rü’ye ve’l-müşâhede iştirâ ve 
kabûlü inkâr edicek müdde‘î-i mezbûrdan müdde‘âsını mübeyyine beyyine ta-
leb olundukda udûl-i ricâlden olup mahalle-i mezbûre sâkinlerinden Şaban b. Ali 
ve el-Hâc Ömer b. Ali nâm kimesneler li ecli’ş-şehâde meclis-i şer‘a hâzırân olup 
istişhâd olunduklarında fi’l-vâki‘ müdde‘î-i mezbûr hudûd-ı mezkûr ile mahdûd 
olan menzili târih-i mezbûrda mezkûr el-Hâc Halil’e altmış bin akçeye bâtten bi-
zim huzûrumuzda bey‘ ve teslîm edip merkūm el-Hâc Halil dahi menzil-i mezbûru 
cemî‘ etrâf ve mevâzi‘ini ba‘de’r-rü’ye ve’l-müşâhede semen-i mezbûra iştirâ ve 
kabz ve kabûl eyledi. Biz bu husûsa bu vech üzre şâhidleriz, şehâdet dahi ede-
riz deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri hayyiz-i kabûlde vâkı‘a oldukdan sonra mûcebiyle menzil-i mezbûrun 
semeni olan meblağ-ı mezbûr altmış bin akçeyi müdde‘î-i mezbûr Ali Bey’e edâ 
ve teslîme mezbûr el-Hâc Halil’e ba‘de’t-tenbîh mâ vaka‘a bi’t-taleb ketb olundu.
Fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâbü’s-sultânî, Mustafa b. Receb, Süleyman b. Ab-
dullah, Receb b. Ali, Mustafa b. Mehmed.

332 [46a-1] Fâtıma bt. İbrahim’in boşandığı eşi Mustafa b. Ali’de olan 
mehir ve sair nafakasını tahsil etmesi
Mahmiye-i Galata müzâfâtından kasaba-i Tophâne mahallâtından Yazıcızâde ma-
hallesinde sâkine Fâtıma bt. İbrahim nâm hâtun meclis-i şer‘-i şerîf-i lâzımü’t-
tevkīrde zevci olan işbu râfi‘ü’l-kitâb Mustafa b. Ali nâm kimesne muvâcehesinde 
bi’t-tav‘i’s-sâf ikrâr ve takrîr-i kelâm edip merkūm el-Hâc Mustafa bundan akdem 
benim zevcim olup lâkin talâk-ı bâyin ile tatlîk etmekle zimmetinde mütekarrir 
olan on bin akçe mehr-i müeccelimi tamâmen yedinden ahz ü kabz eylediğimden 
sonra mezbûrun firâşından hâsıl ve benden mütevellîde olup hacr ve terbiyemde 
olan sulbiye sagīre kızım Havva’yı hakk-ı hidâne sâkıt oluncaya değin bilâ-nafaka 
ve lâ-kisve kendi malımdan infâk ve iksâ etmeğe müte‘ahhide oldum dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’l-âşir min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. el-Müezzin, Ali Çelebi b. Ahmed, Ali b. Yusuf, 
Ahmed Yazıcı b. ( ).







333 [46a-2] Yani v. Mavrodi’nin vârislerinin miras malını teslim aldıkları
Mahmiye-i İstanbul’da Mustafa Paşa mahallesinde sâkin iken bundan akdem hâlik 
olan Yani v. Mavridi nâm zimmînin verâseti zevce-i metrûkesi Berize (  ) nâm 
nasrâniye ile sulbî kebîr oğlu Manol ve sulbî sagīr oğlu Andriye’ye münhasıra ol-
duğu şer‘an zâhir ve mütehakkik oldukdan sonra mezbûr Manol asâleten ve sagīr-i 
mezbûrun kıbel-i şer‘den mansûbe vasîsi olan mezbûre Berize tarafından husûs-ı 
âti’l-beyânı vekîl-i sâbitü’l-vekâlesi olan Todori nâm zimmî vekâleten meclis-i 
şer‘-i şerîf-i lâzımü’t-tevkīrde mahmiye-i Galata’da meyhâneci tâifesinden işbu 
râfi‘ü’s-sifr Dimo v. Preşkova ve Panayot v. Yorgi ve Nikola v. Liho nâm zimmîler 
mahzarlarında asâleten ve vekâleten her biri bi’t-tav‘i’s-sâf ikrâr ve takrîr-i kelâm 
edip hâlik-i mezbûr Yani meyhânecilik san‘atında mezbûrlar ile şerîkler iken hâlik 
olup muhallefâtı verese-i mezkûresine intikāl eyledikden sonra hâlik-i mezbûrun 
sermâye ve fâideden ba‘de külli hesâb mezbûrûnun zimmetlerinde ancak on 
beş bin akçe hakkı zuhûr etmişidi el-hâletü hâzihî meblağ-ı mezbûru asâlet ve 
vekâletimiz hasebiyle mezbûrûnun yedlerinden tamâmen ahz ve kabz eyledik min 
ba‘d hâlik-i mezbûrun sermâye ve fâide ve sâir muhallefâtından mezbûrûnun yed-
lerinde ve zimmetlerinde bir akçe ve bir habbe bâkī kalmadı dediklerinde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâmin min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa b. Muhzır, Mustafa b. Receb, Ahmed Yazıcı b. Mustafa, 
Hamza b. Receb.

334 [46a-3] Köle Yusuf b. Abdullah’ın sahibi Ali b. Nasreddin tarafından 
âzat edildiğinin tespit olunduğu
İşbu orta boylu açık kaşlı, gök elâ gözlü Rusiyyü’l-asl râfi‘-i hâze’l-kitâb Yusuf b. 
Abdullah nâm kimesne meclis-i şer‘-i hatîr-i lâzımü’t-tevkīrde el-Hâc Ali b. Nas-
reddin nâm kimesne mahzarında üzerine da‘vâ ve takrîr-i kelâm edip bundan ak-
dem ben mezbûr el-Hâc Ali’nin abd-i memlûkü iken târih-i kitâbdan yedi buçuk 
sene mukaddem tarîk-i hacc-ı şerîfde beni malından i‘tâk ve tahrîr ve sâir ahrâr-ı 
asliyyîne idrâc ve ilhâk eyleyip hattâ mezbûr el-Hâc Ali târih-i kitâbdan yedi ay 
mukaddem te’ehhül ettiğim hînde minvâl-i meşrûh üzre beni i‘tâk ve tahrîr eyle-
diğini alâ ruûsi’l-işhâd ikrâr ve i‘tirâf edip müslimîni işhâd dahi [46b] etmişiken 
hâlâ rık olmak üzre bana vaz‘-ı yed eder suâl olunup yed-i âdiyesi üzerimden izâle 
ve sebîlim tahliye olunmak matlûbumdur dedikde gıbbe’s-suâl ve akībe’l-inkâr 
müdde‘î-i mezbûr Yusuf ’dan müdde‘âsını mübeyyine beyyine taleb olundukda 
udûl-i müslimînden olup mahalle-i Galata hâricinde Çatmamescid mahallesin-
de sâkin Osman Beşe b. Mustafa ve Mehmed b. Muharrem nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında fi’l-vâki‘ târih-i 
kitâbdan yedi ay mukaddem mezbûr el-Hâc Ali mevsûf-ı mezbûr Yusuf ’u târih-i 
kitâbdan yedi buçuk sene mukaddem tarîk-i hacc-ı şerîfde malımdan i‘tâk ve 
tahrîr ve sâir ahrâr-ı asliyyîne idrâc ve ilhâk eyledim mevsûf-ı mezbûr ol târihden 
beri sâir ahrâr-ı asliyyîn gibi hürdür deyû bizim huzûrumuzda ikrâr ve i‘tirâf 
edip bizi işhâd eyledi. Biz bu husûsa bu vech üzre şâhidleriz, şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe ri‘âyeti şerâiti’l-kabûl 
şehâdetleri makbûle olmağın mûcebiyle mevsûf-ı mezkûrun hürriyetine ba‘de’l-
hükm mâ vaka‘a bi’t-taleb ketb olundu.
Fi’l-yevmi’l-âşir min Zilka‘deti’ş-şerîfe sene 1073.
Şuhûdü’l-hâl: Mahmud Efendi b. Hüseyin el-İmâm, el-Hâc Memi b. Ferruh, 
Siyâmi b. Resul, Sefer b. Mustafa, Ali b. İsmail, Hamza b. Abdünnebi.

335 [46b-1] Hanesine yabancı erkekleri aldığı iddia edilen Fâtıma 
bt. Mehmed’in mahalleden çıkarılması
Mahmiye-i Galata’da Okçumusa mahallesi ahâlîsinden Mehmed Efendi b. Der-
viş ve Mahmud Halîfe b. Mehmed ve Seydi Ali ve el-Hâc Mustafa b. Mehmed 
ve el-Hâc Dilâver b. Abdullah ve Ahmed b. Mehmed ve Süleyman ve Mustafa b. 
Mehmed nâm kimesneler ve sâirleri mahfil-i kazâda yine mahalle-i mezbûrede 
sâkine Fâtıma bt. Mehmed nâm avrat muvâcehesinde her biri takrîr-i kelâm edip 
mezbûre Fâtıma mahall-i mezbûrede sâkine olup lâkin kendi hâlinde olmayıp 
bed zamân olup nâ-mahremden ictinâbı olmadığından mâ‘adâ menziline ba‘zı 
nâ-mahrem kimesneler getirir. Bir gün mahallemize bir fesâd olmak ihtimâli var-
dır el-hâsıl iyi avrat değildir, mahallemizden çıkıp âhar mahalleye nakil olunmak 
matlûbumuzdur deyû mezbûrenin sû-i hâlini ihbâr eylediklerinde def ‘-i ızrâr-ı 
müslimîn için mezbûre Fâtıma’ya mahalle-i mezbûreden ihrâcına tenbîh ve te’kîd 
olunup mâ vaka‘a bi’t-taleb ketb olundu.
Hurrire fi’l-yevmi’l-hâdî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-eşbâh Eyüb Ağa, Mustafa b. Receb, Muharrem b. Mustafa, 
Hamza b. Mustafa.

336 [46b-2] Sefer v. Serkis’in vakıf arsanın kullanım hakkını Ovannes 
v. Arakil’e satması
Mahmiye-i Galata’da Sultan Bayezid mahallesinde sâkin Sefer v. Serkis nâm Erme-
ni meclis-i şer‘-i hatîr-i lâzımü’t-tevkīrde işbu râfi‘ü’s-sifr Ovannes v. Arakil nâm 
Ermeni muvâcehesinde ikrâr-ı tâm ve takrîr-i kelâm edip merhûm ve mağfûrun 
leh Sultan Bayezid Hân -aleyhi’r-rahmetü ve’l-gufrân- evkāfından olup mahmiye-i 
mezbûre müzâfâtından Ortaköy demekle ma‘rûf karyede vâki‘ bir tarafdan Avra-
ham ve Haim nâm yahudiler bahçeleri ve bir tarafdan Tanaş nâm zimmî mülkü ve 
bir tarafdan Dimitri ve Yani nâm zimmîler menzilleri ve bir tarafdan tarîk-i âm ile 
mahdûd vakf-ı mezbûra senede yirmi dört akçe mukāta‘a ile mutasarrıf olduğum 
arsa-i hâliyemi ma‘rifet-i mütevellî-i vakf-ı mezbûr ile merkūm Ovannes’e iki bin 
akçe bedel mukābelesinde ferâğ ve tefvîz edip ol dahi vech-i muharrer üzre tefev-
vuz ve kabûl eyledikden sonra bedel-i merkūm iki bin akçeyi yedinden tamâmen 
ahz ü kabz eyledim ba‘de’l-yevm arsa-i mahdûde-i mezkûre merkūm Ovannes’in 
hakk-ı müfevvazıdır keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Zülfikār b. İbrahim, Ramazan Çelebi b. 
Mehmed, Mehmed b. ...?, Emrullah b. Mehmed.

337 [46b-3] Dimitri v. Yorgi’nin, Vangeli v. Varsam ve Yorgi v. Süryani 
aleyhindeki yalancı şahitlik davasının reddi
Mahrûsa-i Galata’da Abacı  tâifesinden Dimitri v. Yorgi nâm zimmî mahfil-i 
kazâda tâife-i merkūmeden işbu hâmilü’s-sifr Vangeli v. Varsam ve Yorgi v. Sürya-
ni nâm zimmîler muvâcehelerinde üzerlerine da‘vâ ve takrîr-i kelâm edip bundan 
akdem işbu hâzır bi’l-meclis Simo v. Nikola nâm zimmî benden sekiz yüz elli akçe 
karzdan da‘vâ ve taleb edip ben dahi inkâr eylediğimde merkūmân şehâdet edip 
şehâdetleri ile hükmü şer‘î lâhık olup üzerime ba‘de’l-ilzâm meblağ-ı merkūmu 
mezbûr Simo yedinden ahz ü kabz eyledikden sonra şâhidân-ı merkūmân Vange-
li ve Yorgi meclis-i şer‘-i şerîfin gayrıda bu şehâdetimizde kâzibler idik deyû ikrâr 
ve şehâdetlerinden rücû‘ etmişlerdir hâlâ suâl olunup şâhidân-ı merkūmândan 
meblağ-ı mezbûr tazmîn ettirilmesi matlûbumdur dedikde gıbbe’s-suâl şâhidân-ı 
merkūmân cevâblarında vech-i muharrer üzre olan şehâdetlerimizde musırla-
rız demekle müdde‘î-i merkūmun vech-i mübeyyen üzre şâhidân-ı merkūmân 
meclis-i şer‘-i şerîfin gayrıda şehâdetlerinden rücû‘larını ikrâr etmişler idi deyû 
da‘vâsı meşrû‘a olmamağla müdde‘î-i mezbûr bî-vech mu‘ârazadan men birle mâ 
vaka‘a bi’t-taleb ketb ve terkīm olundu.
Hurrire fi’l-yevmi’s-sâbi‘ min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Sefer b. Fazlullah, fahrü’l-kuzât Mehmed Efendi b. Musa, 
Mehmed Çelebi b. Ahmed, Mustafa b. Receb, el-Hâc Kenan b. Abdullah.







338 [47a-1] Mehmed b. Abdullah’ın vasiyeti ve malına vasî tayini
Husûs-ı âti’l-beyânın mahallinde tahrîri iltimâs olunmağın küttâb-ı mahkemeden 
mevlânâ Nasuh Efendi irsâl olunup ol dahi mahmiye-i Galata hâricinde Şahkulu 
mahallesinde vâki‘ Hatice nâm hâtunun mülkü olan menzile varıp zeyl-i [kitâbda] 
mastûrü’l-esâmî olan müslimîn huzûrunda akd-i meclis-i şer‘-i şerîf eyledikde 
menzil-i mezkûrda müste’cir olup marîz ve sâkin olan Mehmed b. Abdullah nâm 
kimesne vaktâ bu dâr-ı dünyâyı bî-sebât [ve] bî-bekā olduğunu mülâhaza edip es-
sadakatü fidyetün li’l-me‘âsî “yevme yu’hazü’l-mücrimûn bi’n-nevâsî”  mefhûm-ı 
şerîfi dahi ma‘lûmu olmağın dâr-ı ukbâda bâ‘is-i neyl ve ücûr-ı vâfire? ve ni‘am-ı 
behiyye-i fâhire olmak için tohum-ı bezr zirâ‘atine sıdk-ı niyet ve safâ-yı taviyyet 
ile azîmet edip tasarrufât-ı şer‘iyyesi câize ve teberru‘ât-ı mer‘iyyesi nâfize oldu-
ğu hâlde meclis-i ma‘kūd-ı mezbûrda vech-i âtî üzre tenfîz-i vesâyâsına vasiyy-i 
muhtâr nasb ve ta‘yîn ettiği işbu hâfızü’l-kitâb İbrahim b. Ahmed nâm kimes-
ne mahzarında ikrâr ve takrîr-i kelâm edip emr-i Rabbânî ve kazâ-i sübhânî ile 
şâhbâz-ı ecel mürg-i cânı şikâr edip dâr-ı dünyâdan saray-ı bekāya irtihâl ve te-
veccüh ettiğinde silk-i mülkümde münselik olup mecmû‘ malım olan yirmi beş 
bin akçe muhallefâtımdan sülüsü olan sekiz bin akçe ifrâz ve ihrâc olunup ve  fâtım 
gününde tarîka-i Mahmûd’a ve ma‘hûda iki bin akçesi techîz tekfînime ve bin 
akçesi ıskāt-ı salâtıma ve beş yüz akçesi yevm-i vefâtımın üçüncü günü, beş yüz 
akçesi yedinci günü ve iki bin akçesi kırkıncı günü ve iki bin akçesi dahi yılımda 
tabh-ı ta‘âma harc olunup fukarâya sarf oluna ve muhallefâtımdan bâkī kalan on 
yedi bin akçenin üç bin akçesi zevcem işbu hâzır bi’l-meclis Hatice bt. Abdullah’a 
ve zimmetimde mütekarrir ve ma‘kūdun aleyh olup mehr-i müecceli olan üç bin 
akçe hakkı için verilip edâ oluna ve bundan sonra bâkī kalan meblağdan zev-
cem mezbûre rub‘ hisse-i irsiyyesi ahz eylediğinden sonra bâkī kalan meblağı ahz 
ve cezîre-i Midilli’de Molova kazâsına tâbi‘ İskamya nâm karyede sâkine li ebe-
veyn er karındaşım kızı ve vârisem olan Havva’ya irsâl ve îsâl eyleye ve vesâyâ-
yı mezbûremi vech-i meşrûh üzre tenfîze ve meblağ-ı bâkīyi ber vech-i muhar-
rer karındaşım kızı merkūme Havva’ya teslîme ve sâir kabz ve îsâl mütevakkıf 
olduğu umûrun cümlesine merkūm İbrahim’i vasî nasb-ı ihtiyâr eyledim deyû 
mezbûr Mehmed’in kelâmı ihtitâm-ı merâmı encâm buldukda merkūm İbra-
him dahi vesâyet-i mezbûreyi kabûl ve hizmet-i lâzımesin edâya müte‘ahhid ol-
dukdan sonra mukırr-ı mezbûr Mehmed meclis-i mezkûrda i‘âde-i kelâm edip 
meblağ-ı mezbûr yirmi beş bin akçeden gayrı esâs-ı beyt ve evânî-i nühâsiyye ve 
bi’l-cümle ism-i mâl ıtlâk olunur bir akçe ve bir habbe şeyim yokdur dedikde vâki‘ 
hâli mevlânâ-yı mezbûr mahallinde tahrîr, ba‘dehû meclis-i şer‘a gelip alâ vukū‘ihî 
inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa el-İmâm, Ahmed Odabaşı b. Mehmed, 
Mehmed Bey el-Bevvâb-ı sultânî, Mahmud Çelebi b. Bayezid, Memiş Çelebi b. 
Âbid, Âbid b. Mustafa ve gayruhüm.

339 [47a-2] Seyyid Mustafa b. Seyyid Abdünnebi’nin, vefat eden Boşnak 
Ömer Beşe’de olan alacağının terekesinden tahsili
Mahrûsa-i İstanbul’da Altımermer kurbunda Seyyid Ömer mahallesinde sâkin 
işbu râfi‘ü’l-kitâb es-Seyyid Mustafa b. es-Seyyid Abdünnebi mahfil-i kazâda 
vilâyet-i Anadolu’da Ezine kazâsına tâbi‘ Gümüş nâm karye sükkânından olup 
düyûnu terekesini müstağraka olan bundan akdem fevt olan Boşnak Ömer 
Beşe’nin muhallefâtı ba‘de’l-kabz bey‘a ve düyûnunu edâya kıbel-i şer‘den vasî 
nasb olunan el-Hâc Mahmud Ağa b. Hüseyin mahzarında üzerine da‘vâ ve 
takrîr-i kelâm edip târih-i kitâbdan sekiz ay mukaddem vilâyet-i mezbûrede vâki‘ 
medîne-i İzmir’de müteveffâ-yı merkūm Ömer Beşe’ye hâl-i hayâtında iken ma-
lımdan iki yüz on kıt‘a guruş istikrâz ve kabz ve tesellüm edip kable’l-ahz fevt ol-
mağla meblağ-ı mezbûr zimmetinde kalmağın hâlâ meblağ-ı mezbûru müteveffâ-
yı mezbûrun muhallefâtına bi’l-vesâye vaz‘-ı yed eden vasiyy-i merkūmdan taleb 
ederim, suâl olunup alıverilmesi matlûbumdur dedikde gıbbe’s-suâl ve akībe’l-
inkâr müdde‘î-i mezbûrdan sıdk-ı makāline mübeyyine beyyine taleb olunduk-
da udûl-i ricâlden İbrahim Çelebi b. Ali ve Piyâle Bey b. Abdullah nâm kimes-
neler li ecli’ş-şehâde meclis-i şer‘a hâzırân olup itişhâd olunduklarında fi’l-vâki‘ 
müdde‘î-i mezbûr es-Seyyid Mustafa târih-i mezbûrda medîne-i mezbûrede 
müteveffâ-yı mezbûr Ömer Beşe’ye hâl-i hayâtında iken malından iki yüz on 
kıt‘a merkūmü’l-vasf guruş bizim huzûrumuzda ikrâz ve teslîm, ol dahi iktirâz 
ve kabz [ve] tesellüm eyledi. Biz bu husûsa bu vech üzre şâhidleriz, şehâdet dahi 
ederiz deyû her biri edâ-i şehâdet-i şer‘iyye eylediklerinde gıbbe ri‘âyet-i şerâiti’l-
kabûl şehâdetleri makbûle oldukdan sonra [47b] meblağ-ı mezbûrdan küllen ve 
ba‘zan ahz ve istîfâ ve hibe ve âhara havâle ve turuk-ı şer‘iyyeden bir vechile 
müteveffâ-yı mezbûrun zimmetini ibrâ etmediğine müdde‘î-i merkūma yemîn 
teklîf olundukda ol dahi hasebi’l-mes’ûl yemîn billâhi’l-aliyyi’l-a‘lâ etmeğin 
mûcebiyle meblağ-ı mezbûru müdde‘î-i merkūma edâya tenbîh birle mâ vaka‘a 
bi’t-taleb ketb olundu.
Şuhûdü’l-hâl: Eyüb Ağa b. Ahmed el-Bevvâb, Ebûbekir Beşe b. Şaban Çukadâr, 
Mustafa [b.] Âbid, Mustafa b. Receb, Emrullah [b.] Mehmed ve gayruhüm.







340 [47b-1] Gemici Yusuf ’u kazaen tabanca ile kolundan 
yaralayan Mustafa Reis’in kölesi Şahin aleyhindeki diyet 
davasında sulh olması
Diyâr-ı Kırım’da vâki‘ Akmescid nâm kasaba sükkânından Gemici Yusuf b. Ab-
dullah nâm kimesne meclis-i şer‘-i hatîr-i lâzımü’t-tevkīrde işbu hâzır bi’l-meclis 
kütükçü Mustafa Reis b. Musa nâm kimesnenin abd-i memlûkü olan işbu râfi‘ü’l-
kitâb Şahin b. Abdullah mahzarında bi’t-tav‘i’s-sâf ikrâr ve takrîr-i kelâm edip 
târih-i kitâbdan yirmi gün mukaddem mezbûr Şahin mevlâsı merkūm Mustafa 
Reis’in iskelesinde merbût olan sefînesi içinde kurşun fındık ile saklı çakmaklı 
tüfenk tabancasını çekip yağlar iken tabancası boşanıp atıldıkda içindeki fındık 
sol kolumun bâzûsuna hatâen isâbet edip ondan nâşî kolum mecrûh ve kemi-
ği kırılıp amelden kalmağla diyet-i kâmilesini mezbûrdan da‘vâ taleb eylediğim-
de beynimizde münâza‘ât-ı kesîre ve muhâsamât-ı ekîde vâkı‘a olmuşidi el-hâletü 
hâzihî vesâtat-ı muslihîn ile da‘vâ-yı mezkûremden merkūm Şahin ile mevlânâ-yı 
mezbûr Mustafa Reis beni an ikrâr beş bin akçe bedel üzerine sulh ettiklerinde 
ben dahi sulh-i mezbûru kabûl ve bedel-i sulh olan meblağ-ı mezbûr beş bin ak-
çeyi mezbûr Şahin yedinden bi’t-tamâm ahz ü kabz eyledim. Mâ‘adâ da‘vâsından 
ve cerh-i mezkûrun sirâyetinden nâşî vefât edersem dem ü diyetime müte‘alli-
ka olan âmme-i de‘âvîden mezbûr Şahin’in ve Mevlâsı merkūm Mustafa Reis’in 
zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim min ba‘d husûs-ı 
mezkûre müte‘allika vechen mine’l-vücûh da‘vâ [ve] nizâ‘ım yokdur dedikde 
gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’r-râbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Beşe b. Hüseyin, Nasuh Odabaşı [b.] Abdullah, Ömer Çele-
bi b. Abdullah, Süleyman b. Abdullah, Mustafa Çavuş b. Abdullah, Ahmed Yazıcı 
b. Mehmed.

341 [47b-2] Şaban Çavuş b. Abdullah’ın evinde hastalanan Roki 
v. Nikolo’nun kendi talebiyle para ve eşyasının tespiti
Mahmiye-i Galata’da Câmi‘-i Kebîr mahallesinde sâkin Şaban Çavuş  b. Abdul-
lah meclis-i şer‘-i şerîfe gelip takrîr-i kelâm ve bast-ı merâm edip medîne-i Sakız 
ahâlîsinden olup Abdi Çelebi nâm reisin sefînesinde mellâh olan Roki v. Nikolo 
nâm zimmî müsâferet tarîki ile menzilime gelip sâkin iken bi emrillâhi te‘âlâ ma-
raz isâbet edip sâhib-i firâş olmağla hâlâ cânib-i şer‘den üzerine varılıp ba‘de’s-suâl 
takrîri tahrîr ve yanında mevcûd olan eşyâsı terkīm olunmak murâdımdır de-
dikde savb-ı şer‘den mevlânâ Nasuh Efendi b. Yusuf irsâl olunup ol dahi marîz-i 
merkūmun sâkin olduğu menzil-i mezkûra varıp zeyl-i kitâbda mastûrü’l-esâmî 
olan müslimîn huzûrunda akd-i meclis-i şer‘-i şerîf edip marîz-i merkūm Roki 
istintâk olundukda merkūm Roki cevâbında emlâkımdan işbu meclis-i mezbûrda 
müşâhede olunan bin yedi yüz nakid akçe ve on üç alaca Mısır kuşağı ve on ala-
ca peşkir ve iki mâî Mısır peştamali ve yarım top beyaz Mısır bezi ve bir köhne 
göğüslük ve bir köhne gömlek ve bir köhne mâî dimi don ve bir beyaz velense ve 
iki mâî Mısır çarşafı ve bir beyaz keçe kebesinden gayrı ismi mâl ıtlâk olunur bir 
akçe ve bir şeyim yokdur dedikde vâki‘ hâli mevlânâ-yı mezkûr mahallinde tahrîr 
ba‘dehû meclis-i şer‘a gelip alâ vukū‘ihî inhâ ve takrîr etmeğin mâ hüve’l-vâki‘ bi’t-
taleb ketb olundu.
Hurrire fi’l-yevmi’r-râbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Mahmud Çelebi b. İbrahim, İbrahim Çelebi b. Hüseyin 
el-Haffâf, Ali Bey b. İbrahim, Süleyman Çelebi b. Mehmed, Mustafa b. Hüseyin, 
Mustafa b. Ahmed, el-Hâc İbrahim b. Ali, el-Hâc Mehmed b. Ali, Mustafa b. Sinan

342 [47b-3] Araki v. Nikola’nın Kel v. Manol aleyhindeki alacak 
davasında sulh olması
Vilâyet-i Rumeli’nde kasaba-i Nakşa sâkinlerinden Araki v. Nikola nâm zimmî 
meclis-i şer‘-i hatîr-i lâzımü’t-tevkīrde mahmiye-i Galata’da sâkin râfi‘u hâze’s-
sifr varilci tâifesinden Kel v. Manol nâm zimmî muvâcehesinde bi’t-tav‘i’s-sâf 
ikrâr ve takrîr-i kelâm edip mülküm olup kasaba-i mezbûre hudûdu dâhilinde 
vâki‘ ma‘lûmü’l-hudûd menzil ve bağ yeri ve bezirhâne ve zeytin eşcârını safka-i 
vâhide ile yüz on guruşa mezbûr Kel’e bâtten bey‘ ve teslîm edip ol dahi iştirâ ve 
tesellüm ve kabûl eyledikden sonra semeni olan meblağ-ı mezbûrun doksan do-
kuz guruşunu bundan esbak yedimden tamâmen ahz ü kabz edip on altı guru-
şunu zimmetinde kalmışidi deyû meblağ-ı bâkīyi mezbûr da‘vâ ve taleb eyledi-
ğimde beynimizde münâza‘ât-ı kesîre vukū‘undan sonra tavassut-ı muslihîn ile 
mezbûr Kel beni da‘vâ-yı mezkûrumdan on guruş üzerine inşâ-i akd-i sulh eyle-
diklerinde ben dahi sulh-i mezbûru kabûl ve bedel-i sulh olan meblağ-ı mezbûr 
on guruşu mezbûrun yedinden tamâmen ahz ü kabz eyledim ba‘de’l-yevm 
husûs-ı mezbûra müte‘allika da‘vâdan mezbûrun zimmetini ibrâ-i [48a] âmm-ı 
kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Muhzırbaşı Eyüb Ağa, Mustafa [b.] Receb, Emrullah b. Abdullah ve 
gayruhüm.







343 [48a-1] Safyanoz bt. Todori’nin Agalo v. Minho ile evlenmesi
Mahmiye-i Galata’da Bereketzâde mahallesinde sâkine Safyanoz bt. Todori nâm 
nasrâniye tarafından tezvîc-i âti’l-beyâna vekîl olup Yani v. Yorgi ve Kiryako 
v. Yani nâm zimmîler şehâdetleri ile şer‘an vekâleti sâbite olan Agalo v. Minho 
nâm zimmî vekâleten meclis-i şer‘-i hatîr-i lâzımü’t-tevkīrde işbu bâ‘isü’s-sifr 
Dimitri v. Nikola nâm zimmî muvâcehesinde bi’l-vekâle ikrâr ve takrîr-i kelâm 
edip müvekkilem mezbûre Safyanoz’ı ceyyid çil bin akçe mehr-i müeccel üzeri-
ne vekâletim hasebiyle mezbûr Dimitri’ye tezvîc ve tenkîh eyledim dedikde ol 
dahi vech-i muharrer üzre tezevvüc ve kabûl etmeğin mâ vaka‘a bi’t-taleb ketb 
olundu.
Fi’l-yevmi’l-âşir min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, el-Hâc Ramazan b. Mehmed, Mahmud 
Çelebi b. ( ), Emrullah b. Mehmed, Siyavuş b. Abdullah.

344 [48a-2] Abdullah b. Mehmed’in Mustafa Beşe’ye mudârebe ile verdiği 
paranın nemasını talep ettiği, ancak ispatlayamadığı
Rüesâ tâifesinden Abdullah b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu bâ‘isü’l-kitâb Mustafa Beşe b. el-Hâc Ali nâm kimesne 
mahzarında üzerine da‘vâ ve takrîr-i kelâm edip bundan akdem mezbûr Mustafa 
Beşe yedine alâ tarîki’l-mudârebe elli kıt‘a esedî guruş def ‘ ve teslîm, ol dahi vech-i 
muharrer üzre yedimden ahz ü kabz ve bir sene i‘mâl eylediğimden sonra asıl olan 
meblağ-ı mezbûru tamâmen yedinden ahz ü kabz eyledim ve lâkin zikr olunan bir 
senede hâsıl olan on kıt‘a guruş fâideyi dahi mezbûrdan taleb ederim, suâl olun-
sun dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mü-
beyyine beyyine taleb olundukda ityân-ı beyyineden izhâr-ı acz edip istihlâf etme-
ğin, fi’l-vâki‘ mezbûr Mustafa Beşe’ye yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-a‘lâ etmeğin mûcebince mezbûr Abdullah bî-vech 
mu‘ârazadan men birle mâ vaka‘a bi’t-taleb ketb olundu.
Fi’l-yevmi’s-sâlis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Siyavuş b. Abdullah, Ahmed Yazıcı b. Mehmed, 
Hüseyin b. Abdullah.

345 [48a-3] Ağya v. Yoros’un Asvador v. Toros’a borcu olduğunun ikrarı
Ekmekçi tâifesinden Ağya v. Yoros nâm Ermeni meclis-i şer‘-i hatîr-i lâzımü’t-
tevkīrde yine tâife-i mezbûreden işbu hâmilü’s-sifr Asvador v. Toros nâm Erme-
ni muvâcehesinde ikrâr ve takrîr-i kelâm edip bundan akdem mezbûr Asvador 
gāib ani’l-meclis Habyat nâm Ermeni’ye ekmek semeninden zimmetimde deynim 
olan beş bin üç yüz akçeye emrim ile kefîl olup meblağ-ı mezbûru kefâleten gāib-i 
mezbûra edâ ve teslîm eylediği cihetden beş bin üç yüz akçe ve cihet-i deyn-i 
şer‘îden dahi beş bin yedi yüz akçe ki cem‘an on bir bin akçe mezbûr Asvador’a 
zimmetimde lâzımü’l-edâ ve vâcibü’l-kazâ deynim vardır dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Mehmed, Mustafa Bey b. Abdullah, Mustafa Çe-
lebi b. Receb, Ahmed Yazıcı b. Mehmed ve gayruhüm.

346 [48b-1] Hızır Dede b. Osman’ın vakfiyesi
Hamd-i mevfûr ve şükr-i mahsûr ol vâkıf-ı umûr ve kâşif-i estâr-ı cumhûr haz-
retlerinin dergâh-ı akdes ve bârgâh-ı mukaddeslerine ref ‘ olunur ki Hallâk-ı 
âlem ve rezzâk-ı benî Âdem’dir ve salâtü u selâm ol seyyid-i enâm ve sened-i 
hâs u âm hazretlerinin merkad-i mu‘attar ve meşhed-i münevverlerine olsun ki 
ümmet-i ulü’l-himmetlerine tarîk-i hayrâtı beyân ve sübül-i meberrâtı ayân ey-
ledi ve dahi âl ve evlâd ve ashâb ve ahfâdlarına olsun ki her biri mütevellî-i cihât 
u dîn ve nâzır-ı şer‘-i mübîn idiler -rıdvânullâhi te‘âlâ aleyhim ecma‘în-. Ammâ 
ba‘d bu kitâb-ı sıhhat nisâbın tahrîrine bâ‘is ü bâdî ve bu hitâb-ı müstetâbın 
tastîrine sebeb-i âdî budur ki medîne-i Galata’ya tâbi‘ kasaba-i Kasımpaşa’da 
Piyâle Paşa-yı kebîr mahallesinde sâkin sâhibü’l-hayrât ve’l-hasenât ve tâlibü’l-
meberrât ve’s-sadakāt Hızır Dede b. Osman nâm kimesne meclis-i şer‘-i şerîf-i 
şâmihü’l-erkân ve mahfil-i dîn-i münîf-i râsihü’l-beyânda vakf-ı âti’z-zikre li 
ecli’t-tescîl mütevellî nasb eylediği Abdurrahman Çelebi b. Ramazan nâm ki-
mesne mahzarında ikrâr ve takrîr-i kelâm edip silk-i mülkümde münselik olup 
mahalle-i mezbûrede vâki‘ bir tarafdan İsmail Çelebi mülkü ve bir tarafdan kala-
fatçı Mehmed mülkü ve bir tarafdan tarîk-i âm ve bir tarafdan sahrâ ile mahdûd 
ve’l-mümtâz bir bâb tahtânî ve bir bâb fevkānî odalarımı ve bi’r-i mâyı ve kenîfi 
ve zât-ı eşcâr-ı müsmire ve gayr-ı müsmire cüneyneyi müştemil olan mülk men-
zilimi bi cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık hasbeten 
lillâhi’l-meliki’s-samed vakf-ı sahîh-i müeyyed ve haps-i sarîh-i muhalled ile vakf 
ve haps edip şöyle şart ve ta‘yîn eyledim ki menzil-i mahdûd-ı mezkûr mütevellî-i 
mezkûr yediyle icâre-i mu‘accele ve ücret-i müeccele ile îcâr olunup hâsıl olan 
icâresinden yevmî iki akçe cihet-i tevliyyet ola ve yevmî iki akçe vazîfe ile vakf-ı 
mezbûra mütevellî olanlar külli yevm Kur’ân-ı azîm ve Furkān-ı kerîm’den 
huzûrunda bir cüz’-i şerîf tilâvet edip sevâbını rûhuma hibe eyledikden son-
ra vazîfe-i merkūmeye mutasarrıf ola ve yevmî iki akçe vazîfe ile dahi el-Hâc 
Hüseyin b. Hasan nâm kimesne kezâlik Kur’ân-ı azîmden huzûrunda bir cüz’-i 







şerîf tilâvet edip sevâbını rûhuma ihdâ edip, ol dahi vazîfe-i mezkûreye muta-
sarrıf ola ve mezbûr el-Hâc Hüseyin vefât eyledikde mutasarrıf olduğu cüz’-i 
şerîfe evlâd-ı evlâd-ı evlâdına meşrût ola ve ba‘de’l-inkırâzi’l-evlâd sâlifü’z-zikr 
cüz’-i şerîf re’y-i hâkimü’ş-şer‘le bir recül-i sâlihe tevcîh oluna ve vakf-ı mezbûra 
merkūm Abdurrahman Çelebi mütevellî olup icâleti’l-vakt vazîfe-i merkūmesine 
mutasarrıf ola ba‘de vefâtihî tevliyyet-i mezkûre Piyâle Paşa-yı kebîr câmi‘-i 
şerîfinde her kim imâm olursa vazîfe-i mezkûre ile vakf-ı mezbûra mütevellî ola. 
Mâdâm ki vücûdum kayd-ı hayâtda mevcûd ola vakf-ı mezkûrun cihet-i tev-
liyyetden mâ‘adâ cemî‘ galle ve rey‘ına ben mutasarrıf olam. Bi emrillâhi te‘âlâ 
dâr-ı dünyâdan saray-ı ukbâya irtihâl eylediğimde vech-i meşrûh üzre meşrûtun 
lehümâ mutasarrıf olalar deyû fâriğan ani’ş-şevâgil mütevellî-i mezkûra teslîm 
ol dahi kabz ve tesellüm edip ve sâir mütevellîlerin evkāfda tasarruf eyledikleri 
gibi mutasarrıf eyledi dedikde gıbbe’t-tasdîki’ş-şer‘î vâkıf-ı ârif inân-ı kelâmını 
semt-i rücû‘a âtıf olup vakf-ı mezbûr eğerçi muhtâr-ı eimme-i ahyâr olan İmâm-ı 
a‘zam ve hümâm-ı akdem Ebû Hanife el-Kûfî -cûziye hayre’l-cezâ’ ve kûfîye- haz-
retlerinin mezheb-i hatîrlerinde sahîh ve gayr-ı lâzımdır lâkin menzil-i mezbûr 
âriyetde olmağla şeref-i lüzûmu câiz olmayıp husûsan vâkıf menâfi‘-i vakfı nefsi-
ne şart etmekle âlim-i Rabbânî İmâm Muhammed el-Hasan eş-Şeybânî re’yi üzre 
vakf-ı merkūm bâtıl olup rücû‘ emr-i meşrû‘ olmağın vakf-ı mezbûrdan rücû‘ ey-
ledim. Menzil-i mezbûr kemâkân mülküme idhâl olunmak matlûbumdur dedik-
de gıbbe’l-istintâk mütevellî-i mezbûr cevâb-ı bâ savâba âzim olup eğerçi hâl bast 
olunan minvâl üzre olduğu câ-yı eşkâl değildir lâkin fâzıl-ı samedânî İmâm Yu-
suf eş-şehîr bi’l-imâmi’s-sânî re’y-i münîrleri üzre vakf-ı mezkûr şart-ı mezkûre 
müsâdif olursa vâkıf mücerred vakaftü demekle lüzûm ifâde edip istirdâd muhâl 
olmuşdur deyû redden imtinâ‘ ve husûs-ı kaziyyede fasl ve hasma tâlibân ol-
duklarında sadr-ı kitâb tevkī‘-i refî‘ ve hat ve hatm-i münîfi vâki‘ olan hâkim-i 
hâsim-i şerî‘at nisâb -mene‘ahullâhu bi hüsni’l-me’âb- dahi cânib-i vakfa nazar ve 
mennâ‘un li’l-hayr olmakdan hazer edip alâ kavli men yerâhu vakf-ı mezkûrun 
sıhhat ve lüzûmuna hükm etmeğin, min ba‘d vakf-ı mezbûr sahîh ve lâzım olup 
ve ta‘tîli adîmü’l-ihtimâl oldu. “Fe-men beddelehû ba‘de mâ semi‘ahû fe-innemâ 
ismuhû ale’llezîne yübeddilûnehû inna’llâhe semî‘un alîm” ve ecrü’l-vâkıfı ale’l-
hayyi’l-cevâdi’l-kerîm.
Cerâ zâlike ve hurrire fi’l-yevmi’l-hâmis ve’l-ışrîn min şehr-i Şevvâli’l-mükerrem 
sene selâse ve seb‘în ve elf.
Şuhûdü’l-hâl: Fahrü’l-müderrisîn Abdülgaffâr Efendi b. Abdüssamed el-Kâtib, 
fahrü’l-müderrisîn Abdülkerim Efendi b. Mehmed el-Kâtib, fahrü’l-kuzât Na-
suh el-Kâtib, Ahmed Efendi [b.] Receb el-İmâm, Yusuf Efendi el-Kadı, Mus-
tafa b. Mehmed el-Müezzin, Mustafa b. Receb, kâtibü’l-hurûf Mehmed Yahya 
Efendizâde.







347 [48b-2] Mimar Mustafa Ağa’nın mülk arsasını Mahmud 
Ağa’ya satması
Mahmiye-i İstanbul’da Gül Câmi‘i mahallesinde sâkin iftihârü’l-emâcid ve’l-
ekârim hâlâ Mi‘mâr Mustafa Ağa b. İbrahim tarafından bey‘-i âti’l-beyânı ikrâra 
vekîl olup hasm-ı şer‘î-i câhid mahzarında Ali Bey b. İbrahim ve el-Hâc İbra-
him Çelebi b. Ali nâm kimesneler şehâdetleri ile şer‘an vekâleti sâbite olan Meh-
med Çelebi b. Mustafa meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
fahrü’l-a‘yân Mahmud Ağa b. Hüseyin muvâcehesinde bi’l-vekâle ikrâr ve takrîr-i 
kelâm edip müvekkil-i müşârün-ileyh Mustafa Ağa silk-i mülkünde münselik 
olup mahmiye-i Galata’da Sultan Bayezid mahallesinde vâki‘ bir tarafdan ba‘zan 
Yamandi [49a] ve ba‘zan Kılıç Ali Paşa mülküne ve Cezerî Kasım Paşa vakıfla-
rı ve üç tarafdan tarîk-i âm ile mahdûd olan mülk arsa-i hâliyesini merkūm el-
Hâc Mahmud Ağa’ya fıddî râyic fi’l-vakt otuz bir bin akçeye tarafeynden îcâb ve 
kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol dahi vech-i muhar-
rer üzre iştirâ ve tesellüm ve kabûl ettikden sonra semeni olan meblağ-ı mezbûr 
otuz bir bin akçeyi müvekkil-i müşârün-ileyh Mustafa Ağa mezbûr el-Hâc Mah-
mud Ağa’nın yedinden tamâmen ahz ü kabz eyledi ba‘de’l-yevm zikr olunan arsa-i 
mahdûde-i mezkûre mezbûr el-Hâc Mahmud Ağa’nın mülk-i müşterâsıdır keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’l-hâmis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, fahrü’l-müderrisîn Abdülke-
rim [b.] Mehmed Efendi, Muhzırbaşı Eyüb Ağa, Mustafa b. Receb.

348 [49a-1] Hacı Murtaza b. Ebûbekir’in kölesi Mustafa’yı âzat etmesi
Medîne-i Sinop sükkânından olup hâlâ  mahmiye-i Galata’da tüccâr tâifesinden 
olup ticâret tarîki ile mütemekkin olan el-Hâc Murtaza b. Ebûbekir tarafından 
i‘tâk-ı âti’l-beyânı ikrâra vekîl olup Mustafa b. Ahmed ve ( ) b. Hüseyin nâm ki-
mesneler şehâdetleri ile şer‘an vekâleti sâbite olan Mehmed Çelebi b. ( ) mahfil-i 
kazâda müvekkil-i mezbûra rıkkını mu‘terif olan işbu uzun boylu kara gözlü, açık 
kaşlı Giridiyyü’l-asl râfi‘-i hâze’l-kitâb Mustafa b. Abdullah nâm gulâm mahzarın-
da bi’l-vekâle ikrâr ve takrîr-i kelâm edip mezbûr el-Hâc Mustafa abd-i memlûkü 
olan mevsûf-ı mezbûru hasbeten lillâhi te‘âlâ ve taleben li merzâtihî malından 
tahrîr ve i‘tâk ve mezbûru ahrâr-ı asliyyîne idrâc ve ilhâk eyledim ba‘de’l-yevm 
mevsûf-ı merkūm Mustafa sâir ahrâr-ı asliyyîn gibi hür olup üzerinde müvekki-
lemin velâdan gayrı hakkı kalmamışdır dedikde mâ vaka‘a bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hayreddin Yazıcı b. Mehmed, Ahmed Yazıcı b. Mehmed, Topal 
Abdi b. ( ), Mustafa b. Receb ve gayruhüm.

349 [49a-2] Âişe bt. Abdullah câriyesi Macar asıllı Âişe’yi âzat etmesi
Mahmiye-i Galata dâhilinde el-Hâc A‘mâ  mahallesinde sâkine Âişe bt. Abdul-
lah tarafından ıtk-ı âti’l-beyânı ikrâra vekîl olup mezbûreyi ma‘rifet-i şer‘iyye ile 
ârifân olan üstâd Ahmed b. Hüseyin ve Muzaffer Bey b. Abdullah nâm kimes-
neler şehâdetleri ile şer‘an vekâleti sâbite olan Musa Efendi b. Mehmed meclis-i 
şer‘-i şerîfde müvekkile-i mezbûre Âişe’nin câriye-i memlûkesi olan râfi‘atü 
hâze’l-kitâb açık kaşlı elâ gözlü, uzun boylu Macariyyetü’l-asl Âişe bt. Abdullah 
muvâcehesinde bi’l-vekâle ikrâr ve takrîr-i kelâm edip müvekkilem mezbûre Âişe 
Hâtun câriye-i memlûkesi mevsûfe-i mezbûre Âişe’yi hasbeten lillâhi te‘âlâ i‘tâk 
ve tahrîr edip mülkünden [ihrâc] ve izâle eyledi min ba‘d mevsûfe-i mezbûre Âişe 
sâir harâir-i asliyyât gibi hürre olup üzerinde hakk-ı velâdan gayrı hakkı kalmadı 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Mehmed el-Müezzin, el-Hâc İsa b. Mehmed, Hü-
seyin b. Osman, Osman b. Hüseyin, Emrullah b. Mustafa ve gayruhüm.

350 [49a-3] Şerbetçi esnafından İplan v. İplan kendi işiyle meşgul olup 
şişeci esnafının işlerine müdahale etmemesi
Mahmiye-i Galata’da şişeci tâifesinden Yorgi v. Mihal, Manol v. Cani ve Mihal v. 
Siro, İlya v. Nikola ve Mihal v. Pandeli ve Pandeli v. Mihal ve sâirleri mahfil-i 
kazâda İplan v. İplan nâm zimmî muvâcehesinde her biri üzerine da‘vâ ve takrîr-i 
kelâm edip mezbûr İplan bundan akdem şerbetçi olup kendi san‘atları olan şerbet-
çiliği işlemeyip bizim san‘atımıza müdâhale edegelmiş değiller iken rızâmız yoği-
ken dükkânımız civârında şişeci dükkânı açıp ihdâs eylediğinden mâ‘adâ taraf-ı 
saltanat-ı aliyyeden vâki‘ tekâlîfde bize muhâlefet edip mütâbe‘at etmemekle 
bize küllî zararı vardır hâlâ mezbûr İplan’dan suâl olunup kadîmden işleyigeldiği 
san‘atını işleyip san‘atımıza müdâhale etmemek üzre mezbûr İplan’a tenbîh olun-
mak matlûbumuzdur dediklerinde gıbbe’s-suâl mezbûr İplan cevâbında fi’l-hakīka 
hâl bast olunan minvâl-i muharrer üzre olmuşdur deyû ikrâr ve i‘tirâf etmesiyle 
kadîmden [49b] işleyigeldiği şerbetçilik san‘atını işleyip min ba‘d mezbûrûnun 
san‘atına müdâhale etmemek üzre merkūm İplan’a tenbîh olunup mâ hüve’l-vâki‘ 
bi’t-taleb ketb olundu.
Fi’l-yevmi’r-râbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Muhzırbaşı Eyüb Ağa el-Bevvâbü’s-sultânî, Mustafa b. Receb, 
Âbidin b. Mustafa, Mustafa b. Emrullah ve gayruhüm.

351 [49b-1] Mustafa Beşe b. Yahya’nın evini bütün müştemilatıyla beraber 
el-Hâc Receb’e satması
Mahrûsa-i Galata’ya tâbi‘ kasaba-i Kasımpaşa mahallâtından el-Hâc Ahmed ma-
hallesinde sâkin Mustafa Beşe b. Yahya nâm kimesneye mahfil-i kazâda mahalle-i 
merkūmede sâkin işbu râfi‘ü’l-vesîka el-Hâc Receb nâm kimesne tarafından 
menzil-i âti’z-zikri iştirâ ve def ‘-i semene vekîl olup mahzar-ı hasm-ı câhidde 
şer‘an vekâleti sâbite olan Mahmud Efendi b. el-Hâc Mehmed ve Veli Beşe b. Ha-
san ve Mehmed Bey b. Durak nâm kimesneler şehâdetleri ile şer‘an vekâleti sâbite 
olan Ömer Bey b. Mehmed nâm kimesne mahzarında ikrâr ve takrîr-i kelâm edip 
silk-i mülkümde münselik olup mukaddemâ el-Hâc Muharrem nâm kimesneden 
iştirâ eylediğim menzil mahalle-i merkūmede vâki‘ bir tarafdan el-Hâc Ahmed 
vakfı ve bir tarafdan imâma meşrûta menzil ve ba‘zan Emine Hâtun ve ba‘zan 
bâyi‘-i merkūm mülkleri ve iki tarafdan tarîk-i âm ile mahdûd bir bâb fevkānî ve 
bir bâb tahtânî odaları ve iki ahûru ve bir süd ahûru ve bi’r-i mâ ve kenîfi ve hav-
luyu ve zât-ı eşcâr-ı müsmire ve gayr-ı müsmireyi müştemil mülk menzilimi bi 
cümleti’t-tevâbi‘ ve’l-levâhık elli beş bin fıddî râyic fi’l-vakt akçeye tarafeynden 
mezbûr el-Hâc Receb’e îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm, ol dahi vech-i muharrer üzre iştirâ ve kabz ve tesellüm eyledikden sonra 
semeni olan meblağ-ı merkūmu vekîl-i mezbûr yedinden bi’t-tamâm ve’l-kemâl 
ahz ü kabz edip ba‘de’l-yevm menzil-i mahdûd-ı mezkûr müvekkil-i mezbûr el-
Hâc Receb’in mülk-i müşterâsıdır, keyfe mâ yeşâ’ ve yahtâr mutasarrıf olsun de-
dikde mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Hasan Efendi b. Şaban el-İmâm, Hüseyin b. Receb, Hasan Çelebi b. 
Ahmed el-Müezzin, Halil Ağa b. İdris, İsmail Çelebi b. Hasan ve gayruhüm.

352 [49b-2] Ayni Hatun bt. Abdullah’ın boşandığı eşi Mehmed Reis’te 
olan alacağını havale suretiyle Ali Beşe’den tahsil ettiği
Mahrûsa-i Galata’da Alacamescid mahallesinde sâkin Aynî  Hâtun bt. Abdullah 
meclis-i şer‘-i hatîr-i lâzımü’t-tevkīrde mahmiye-i İstanbul’da Yemiş iskelesi’nde 
sâkin hâfız hâze’l-kitâb Ketenci Ali Beşe b. Abdünnebi nâm kimesne tarafından 
ikrâr-ı âti’l-beyânı tasdîka vekîl olup bimâ hüve nehcü’s-sübût şer‘an vekâleti 
sâbite olan üstâd Ali b. Hüseyin nâm hayyât mahzarında bi tav‘ihâ ikrâr ve takrîr-i 
kelâm edip bundan [akdem] zevc-i mutallıkım olan gāib ani’l-meclis Mehmed 
Reis nâm kimesne zevcim iken nafaka-i mefrûzamdan ba‘de külli hesâb zimme-
tinde olan üç bin akçe hakkım müvekkil-i mezbûr Ali Beşe’ye devr-i şer‘î olunmu-
şidi el-hâletü hâzihî meblağ-ı mezbûru merkūm üç bin akçeden mezbûr Ali Beşe 
zimmetinde bir akçe ve bir habbe hakkım bâkī kalmadı dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Hurrire fi’l-yevmi’s-sâbi‘ aşer min Zilka‘deti’ş-şerîfe li sene selâse seb‘în ve elf.
Şuhûdü’l-hâl: El-Hâc Kenan b. Abdullah, el-Hâc Sefer b. Fazlullah, el-Hâc Rama-
zan b. Ahmed, Ebûbekir Beşe b. Şaban Çukadâr, Mustafa Çelebi b. Receb ve gay-
ruhüm.

353 [49b-3] Âişe bt. Abdullah’ın bazı eşyalarını âzat ettiği câriyesi 
Âişe’ye hibe ettiği
Mahmiye-i Galata’da el-Hâc A‘mâ mahallesi sâkinelerinden Âişe bt. Abdullah 
nâm hâtun tarafından husûs-ı âti’l-beyânı ikrâra vekîl olup hasm-ı şer‘î-i câhid 
mahzarında mezbûreyi ma‘rifet-i şer‘iyye ile ârifân olan üstâd Ahmed b. Hü-
seyin ve Muzaffer Bey b. Abdullah şehâdetleri ile şer‘an vekâleti sâbite olan 
fahrü’l-eimme Musa Efendi b. Mehmed meclis-i şer‘-i şerîf-i lâzımü’t-tevkīrde 
müvekkile-i mezbûrenin câriye-i mu‘takası olan işbu râfi‘atü’l-kitâb Âişe bt. 
Abdullah tarafından husûs-ı âti’l-beyânı tasdîka vekîl olup mezbûreyi kezâlik 
ma‘rifet-i şer‘iyye ile ârifân olan üstâd Ahmed b. Hüseyin ve Osman b. Hüseyin 
nâm kimesneler şehâdetleri ile şer‘an vekâleti sâbite olan Mustafa Bey b. Abdul-
lah muvâcehesinde bi’l-vekâle ikrâr ve takrîr-i kelâm edip müvekkilem mezbûre 
Âişe Hâtun’un silk-i mülkünde münselik olan eşyâsından iki döşek ve üç minder 
ve beş yorgan ve dört kilim ve bir yan keçesi ve altı çarşaf ve nakid üç bin akçe 
ve on beş sahan ve altı tencere ve bir leğen ve bir ibrik ve bir tepsi ve üç velense 
ve sâir esâs-ı beyt ve menkūlât kısmından ism-i mâl ıtlâk olunur cümle eşyâsını 
hibe ve teslîm ve temlîk edip müvekkile-i mezbûre Âişe Hâtun dahi vech-i 
muharrer üzre eşyâ-i mezkûreyi meclis-i hibede ittihâb ve kabz ve kabûl eyle-
di ba‘de’l-yevm eşyâ-i mezkûre müvekkile-i mezbûrenin mülk-i mevhûbesidir. 
Müvekkile-i mezbûre Âişe’nin aslâ alâka ve medhali kalmamışdır, keyfe mâ teşâ’ 
ve tahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Hurrire fi’l-yevmi’s-sâdis aşer min Zilka‘deti’ş-şerîfe selâse ve seb‘în ve elf.
Şuhûdü’l-hâl: Mustafa Bey b. Mehmed, el-Hâc Yahya b. Mehmed, Nasuh b. Yusuf, 
Abdülkerim.







354 [50a-1] Nikola v. Pandeli’nin, Yani v. Nikola aleyhindeki darb şiddet 
davasında haklı olduğu
Mahmiye-i Galata müzâfâtından Yeniköy nâm karye rüesâsından Hürmüz Reis’in 
sefînesinde mellâh tâifesinden olan işbu râfi‘ü’s-sifr Nikola v. Pandeli nâm zimmî 
mahfil-i kazâda yine mellâh tâifesinden Yani v. Nikola nâm zimmî muvâcehesinde 
üzerine da‘vâ ve takrîr-i kelâm edip mezbûr Yani târih-i kitâb günü mahmiye-i 
mezbûre dâhilinde vâki‘ Ermeni kilisesi kurbunda olan bahçe önünde ba‘de’l-asr 
yumruk ve tabanca ile sırtıma ve göğsüme darb eyledi hâlâ mezbûrdan suâl olu-
nup mûceb-i şer‘îsi icrâ olunmak matlûbumdur dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
tâife-i nasârâdan Yanaki v. Yomtar Reis ve Kiryakoz v. Tatel ve Nikola v. Pandazi 
nâm zimmîler li ecli’ş-şehâde meclis-i şer‘a hâzırân olup istişhâd olunduklarında 
fi’l-vâki‘ târih-i kitâb-ı mezkûrda zikr olunan bahçe önünde ba‘de’l-asr mezbûr 
Yani bi gayr-ı vech-i şer‘î yumruk ve tabanca ile müdde‘î-i mezbûr Nikola’nın 
sırtına ve göğsüne bizim huzûrumuzda darb eyledi. Biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerin-
de ba‘de ri‘âyetihî şerâiti’l-kabûl şehâdetleri makbûle olmağın mâ vaka‘a bi’t-taleb 
ketb olundu.
Fi’l-yevmi’s-sâmin aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ramazan Çelebi b. Mehmed, Hüseyin b. Mirza, Şaban b. Mustafa, 
Osman Çelebi b. ( ), Mehmed Çelebi b. Mirza ve gayruhüm.

355 [50a-2] Ahmed Yazıcı b. Mehmed’in Cide kazası köylerinde olan ev, 
tarla ve meyve ağaçlarını Mustafa Çelebi b. Bayram’a devretmesi
Mahmiye-i Galata’da Bereketzâde mahallesinde sâkin Ahmed Yazıcı b. Mehmed 
nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb Mustafa Çe-
lebi b. Bayram nâm kimesne mahzarında ikrâr ve takrîr-i kelâm edip silk-i mülk-i 
sahîhimde münselik olup vilâyet-i Anadolu’da Cide kazâsı müzâfâtından Şehreni? 
nâhiyesinde vâki‘ inde’l-ahâlî ve’l-cîrân ma‘lûmü’l-hudûd harâbe mülk menzil ve 
harman yeri ve erik bahçesini ve mevâzi‘-i adîdede vâki‘ eşcâr-ı müsmire ve gayr-ı 
müsmireyi ve Anasra [Amasra?] nâm karyede vâki‘ kezâlik ma‘lûmü’l-hudûd mülk 
menzil ve harman yerini ve yine mevâzi‘-i müteferrikada vâki‘ ma‘lûmü’l-hudûd 
elma ve armud ve sâir eşcâr-ı müsmire ve gayr-ı müsmireyi bi safkatin vâhidetin 
mezbûr Mustafa Çelebi’ye iki bin fıddî ve râyic fi’l-vakt akçeye tarafeynden îcâb 
ve kabûlü hâvî bey‘-i bâtt-ı sahîh-i şer‘î ile bey‘ ve temlîk ol dahi vech-i muhar-
rer üzre iştirâ ve temellük ve kabûl edip karyeteyn-i mezbûreteynde vâki‘ babam-
dan intikāl-i âdî ile intikāl eden taht-ı tasarrufumda olan lede’l-ahâlî ve’l-cîrân 
ma‘lûmü’l-hudûd ve’l-kıt‘a tarlaların ve dağların hakk-ı tasarrufunu ma‘rifet-i 
sâhib-i arz ile mezbûr Mustafa Çelebi’ye dört bin akçe bedel mukābelesinde ferâğ 
ve tefvîz edip ol dahi ber vech-i muharrer tefevvuz ve kabûl eyledikden sonra 
semen-i mezkûr iki bin akçe ile bedel-i merkūm dört bin akçe ki cem‘an altı bin 
akçeyi yedinden tamâmen ahz ü kabz edip emlâk-i mezkûre ile mârrü’z-zikr tarla 
ve dağları mahallinde kabz ve tasarrufa mezbûr Mustafa Çelebi’yi taslît eyledim 
ba‘de’l-yevm emlâk-i mezkûre mezbûr Mustafa Çelebi’nin mülk-i müşterâsıdır ve 
tarla ve dağlar hakk-ı müfevvazıdır, keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Abdurrahman Efendi b. Mirza Hoca-i Saray-ı atîk, Mustafa Efendi 
b. Veli, Nasuh Efendi b. Emrullah, Mahmud Beşe b. Halil, Ali Çelebi b. Ahmed 
Bey ve gayruhüm.

356 [50a-3] Nestola bt. Yorgi’nin Despino bt. Yorgi aleyhindeki arsa 
davasının reddedilmesi
Mahmiye-i Galata müzâfâtından İstinye nâhiyesine tâbi‘ Tarabya nâm karye 
sâkinelerinden Nestula bt. Yorgi nâm nasrâniye meclis-i şer‘-i hatîr-i lâzımü’t-
tevkīrde li eb kız karındaşı olup arsa-i câi’z-zikre vech-i âtî üzre vâzı‘atü’l-yed olan 
işbu râfi‘atü’l-vesîka Despino bt. Yorgi nâm nasrâniye muvâcehesinde üzerine 
da‘vâ ve takrîr-i kelâm edip karye-i mezbûrede vâki‘ bir tarafdan Serdâr Mustafa 
Çelebi mağazası ve bir tarafdan Yorgi nâm zimmî mülkü ve bir tarafdan sâhil-i 
bahr ve bir tarafdan tarîk-i âm ile mahdûd mülk bozahâne ve arsası ceddem olup 
bundan akdem hâlike olan Sultana nâm nasrâniyenin mülkü olup ba‘de hâlikihâ 
arsa-i mezkûre sadrî oğulları Panayot ve Preşkova ve sadriye kızı olup vâlidem 
olan İrene nâm nasrâniyeye intikāl eyledikden sonra mezbûre İrene dahi hâlike 
olup verâseti bana münhasıra olmağla hâlâ arsa-i mezkûreden hisse-i şer‘iyyesini 
ben mezbûre Despino’dan taleb ederim, suâl olunup kasr-ı yedine tenbîh olunmak 
matlûbumdur dedikde gıbbe’s-suâl mezbûre Despino cevâbında fi’l-vâki‘ arsa-i 
mezkûre müdde‘iye-i mezbûrenin ceddesi merkūme Sultana’nın mülkü olup 
ba‘de helâkihâ oğulları mezbûrân Panayot ve Preşkova ile kızı merkūme İrene’ye 
intikāl eyledikden sonra mezbûr Panayot arsa-i mezkûrenin cümlesini mezbûre 
İrene’nin muvâcehesinde yirmi sene zabt ve tasarruf edip ba‘dehû mezbûr Panayot 
arsa-i mezkûreyi târih-i kitâbdan otuz sene mukaddem babam mezbûr Yorgi’ye 
on altı [50b] bin akçeye bey‘ ve teslîm  babam mezbûr Yorgi dahi ba‘de’l-iştirâ 
arsa-i mezkûreyi mezbûre İrene muvâcehesinde yirmi seneden mütecâviz mülkiy-
yet üzre zabt ve tasarruf edip mezbûre İrene hâl-i hayâtında taleb ve da‘vâ etme-
yip sükût eylediğine binâen arsa-i mezkûrenin cümlesi babam mezbûr Yorgi’nin 
mülkü oldukdan sonra babam dahi arsa-i mezkûreyi târih-i kitâbdan bir sene mu-
kaddem bana hibe-i sahîh-i şer‘iyye ile hibe ve teslîm ben dahi ittihâb ve kabz ve 
tesellüm edip mülk-i mevhûbem olmuşdur deyicek gıbbe’l-istintâk müdde‘iye-i 
mezbûre Nestula dahi cevâbında fi’l-hakīka hâl bast olunan minvâl üzre olmuşdur 
deyû bi tav‘ihâ ikrâr ve i‘tirâf etmeğin lâ tentakilü’d-da‘vâ ile’l-vereseti mazmûnu 
üzre müdde‘iye-i mezbûreye vech-i mezkûr üzre da‘vâ intikāl etmeyip da‘vâsı 
meşrû‘a olmadığından mâ‘adâ emlâkda bilâ-özr-i şer‘î otuz sene mürûr eden 
da‘vânın bilâ-emr istimâ’ında kuzât memnû‘lar olmağın mûcebiyle müdde‘iye-i 
mezbûre Nestula bî-vech ta‘arruzdan men‘ birle mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Ali Çelebi b. Mustafa, Kenan Bey b. Abdullah, Mehmed Ça-
vuş b. Abdullah, Süleyman Çelebi b. Hüseyin, Ebûbekir Beşe b. Şaban Çukadâr.

357 [50b-1] Hacı Mevlüd b. Hacı Atiye’nin ortağı Manol v. Niko 
aleyhindeki alacak davasında sulh olduğu
Mahmiye-i Galata’da üstübücü tâifesinden el-Hâc Mevlüd b. el-Hâc Atiye nâm 
kimesne meclis-i şer‘-i hatîr-i lâzımü’t-tevkīrde işbu hâmilü’s-sifr Manol v. Niko-
la nâm zimmî muvâcehesinde takrîr-i kelâm edip mezbûr Manol ile üstübücü-
lük san‘atında şerîkler olup hâlâ fesh-i şirket eylediğimizde beynimizde cârî olan 
mu‘âmelât hesâb olunup mezbûr Manol zimmetinde on bir aylık dükkân ücretin-
den bin beş yüz kırk akçe hakkım zuhûr etmekle meblağ-ı mezbûru taleb eyledi-
ğimde beynimizde münâza‘ât-ı kesîre vâkı‘a olmuşidi el-hâletü hâzihî tavassut-ı 
muslihîn ile mezbûr Manol beni bin akçe bedel üzerine inşâ-i akd-i sulh eyledi-
ğinde ben dahi sulh-i mezbûru kabûl ve bedel-i sulh olan meblağ-ı mezbûr bin 
akçeyi merkūm Manol yedinden bi’t-tamâm ahz ü kabz eyledim. Târih-i mezbûra 
gelince husûs-ı mezbûra müte‘allika cemî‘ da‘vâdan mezbûr Manol’ün zimmetini 
ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Musa, el-Hâc Ramazan b. Mehmed, Ahmed Ya-
zıcı b. Mehmed, Mustafa Çelebi b. Receb ve gayruhüm.

358 [50b-2] Yusuf b. İbrahim’in Hüseyin b. Ahmed aleyhindeki darb 
davasında sulh olması
Mahmiye-i Galata hâricinde Bedreddin Bey mahallesinde sâkin Yusuf b. İb-
rahim meclis-i şer‘-i hatîr-i lâzımü’t-tevkīrde yine mahalle-i merkūmede sâkin 
bâ‘is-i hâze’l-kitâb Hüseyin b. Ahmed nâm kimesne muvâcehesinde bi’t-tav‘i’s-
sâf ikrâr ve takrîr-i kelâm edip târih-i kitâbdan dört gün mukaddem mezbûr Hü-
seyin mahalle-i mezbûre kurbunda vâki‘ mekābir-i müslimîn üzerinde dut dü-
şürürken ba‘de’l-asr bi gayr-ı vech-i şer‘î karnıma depme ile darb ve kara bere 
eyledi deyû mûceb-i şer‘îsini mezbûrdan taleb eylediğimde ol dahi inkâr edip 
ba‘de münâza‘ati’l-ekîdeti’l-kesîre vesâtat-ı muslihîn ile da‘vâ-yı mezbûrumdan 
merkūm Hüseyin beni bin beş yüz akçe merhem bahâ ile sulh eylediklerinde ben 
dahi sulh-i mezbûru kabûl ve bedel-i sulh olan meblağ-ı mezbûr bin beş yüz akçe-
yi mezbûrun yedinden ahz ü kabz eyledim ba‘de’l-yevm merkūm Hüseyin’in dar-
bının sirâyetinden nâşî bi emrillâhi te‘âlâ vefât edersem dem [ü] diyetime müte‘al-
lika da‘vâdan mezbûr Hüseyin’in zimmetini ibrâ-i âmm-ı kātı‘ü’n-nizâ‘la ibrâ ve 
iskāt eyledim min ba‘d husûs-ı mezbûra müte‘allika vechen mine’l-vücûh da‘vâ ve 
husûmetim yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, fahrü’l-müderrisîni’l-kirâm 
Abdülkerim Efendi, Muhzırbaşı Eyüb Ağa, Abdülkerim Efendi el-Müezzin

359 [51a-1] Emine bt. Pazarcı Mehmed’in ev hissesini Fâtıma 
bt. Mustafa’ya hibe etmesi
Mahmiye-i Galata dâhilinde vâki‘ Şehsuvar mahallesinde sâkine Emine bt. pazar-
cı Mehmed nâm hâtun meclis-i şer‘-i hatîr-i lâzımü’t-tevkīrde kız karındaşı kızı 
işbu râfi‘atü’l-vesîka Fâtıma bt. Mustafa nâm hâtun mahzarında ikrâr ve takrîr-i 
kelâm edip mahalle-i mezbûrede vâki‘ bir tarafdan Sâliha Hâtun bt. ( ) mülkü ve 
bir tarafdan Fâtıma Hâtun bt. ( ) mülkü ve bir tarafdan Huri Hâtun bt. ( ) tasarru-
funda olan vakıf menzil ve bir tarafdan tarîk-i hâs ile mahdûd iki bâb fevkānî ve 
bir bâb tahtânî odaları ve odunluk ve bi’r-i mâyı ve kenîfi müştemil mülk menzilin 
nısf-ı şâyi‘i babam olup bundan akdem vefât eden mezbûr pazarcı Mehmed’den 
bana ve nısf-ı şâyi‘-i âharı karındaşım Âişe nâm hâtuna irs-i şer‘le intikāl edip 
mülkümüz olmağla hâlâ menzil-i mahdûd-ı mezkûrdan vech-i muharrer üzre 
mülküm olan nısf hisse-i şâyi‘a-i merkūmemi mezbûre Fâtıma Hâtun’a on beş bin 
fıddî nakd-i râyic fi’l-vakt akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i muharrer üzre iştirâ ve tesellüm ve 
kabûl eyledikden sonra semeni olan meblağ-ı mezbûr on beş bin akçeyi mezbûre 
Fâtıma Hâtun’a hibe-i sahîha-i şer‘iyye ile hibe ve temlîk edip ol dahi vech-i mu-
harrer üzre ittihâb ve temellük ve kabûl eyledi ba‘de’l-yevm menzil-i mahdûd-ı 
mezkûrdan mülküm olan nısf-ı şâyi‘-i merkūm mezbûre Fâtıma Hâtun’un mülk-i 
müşterâsıdır, keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-
şer‘î mâ hüve’l-vâki‘ bi’t-taleb ketb olundu.
Hurrire fi’l-yevmi’t-tâsi‘ aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, umdetü’l-kuzât Hasan Efendi 
b. Hüsameddin Efendi, fahrü’l-müderrisîn Abdülkerim Efendi b. Mehmed, Ab-
dülaziz Efendi b. el-İmâm, el-Hâc Ramazan b. Mehmed, Mustafa Çelebi b. Receb, 
Ebûbekir Beşe b. Şaban Çukadâr, Hüseyin b. Mirza, Ömer Beşe b. Abdullah yel-
kenci, el-Hâc Sefer b. Fazlı, Muharrem b. Receb ve gayruhüm.

360 [51a-2] Yani v. Nikola’nın Nikola v. Pandeli aleyhindeki darb davasını 
ispat edemediği
Rüesâ tâifesinden Ayazma oğlu sefînesinde mellâh tâifesinden olan Yani v. Nikola 
nâm zimmî meclis-i şer‘-i hatîr-i lâzımü’t-tevkīrde yine mellâh tâifesinden işbu 
râfi‘ü’l-kitâb Nikola v. Pandeli nâm zimmî muvâcehesinde üzerine da‘vâ ve takrîr-i 
kelâm edip târih-i kitâb günü mahmiye-i Galata dâhilinde vâki‘ Ermeni kilisesi 
kurbunda bahçe önünde ba‘de’l-asr mezbûr Nikola yumruk ile bi gayr-ı vech-i 
şer‘î ağzıma darb eyledi, suâl olunup mûceb-i şer‘îsi icrâ olunmak matlûbumdur 
dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyi-
ne beyyine taleb olundukda ityân-ı beyyineden izhâr-ı acz ile istihlâf etmeğin fi’l-
vâki‘ târih-i mezkûrda zikr olunan bahçe önünde yumruk ile müdde‘î-i mezbûr 
Yani’nin ağzına darb etmediğine yemîn teklîf olundukda ol dahi alâ vefki’l-mes’ûl 
yemîn billâhi’llezî enzele’l-İncîle alâ İsa -aleyhi’s-selâm- etmeğin mûcebiyle 
müdde‘î-i mezbûr bî-vech ta‘arruzdan men‘ birle mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ramazan Çelebi b. Mehmed, Hüseyin b. Mirza, Şaban [b.] Mustafa, 
Osman Çelebi b. ( ), Mahmud Çelebi b. Bayram ve gayruhüm.

361 [51a-3] Musa Efendi b. Hacı Mehmed’in ortağı adına Hacı İsa 
b. Ebü’l-Yüsr aleyhindeki alacak davasında sulh olması
Mahrûsa-i Galata’da el-Hâc A‘mâ mahallesinde sâkin el-Hâc Ahmed b. Mansur 
nâm kimesnenin şirket-i inân vechi üzre şerîki olan fahrü’l-eimme Musa Efendi 
b. el-Hâc Mehmed nâm kimesne meclis-i şer‘de mahrûsa-i merkūmede Câmi‘-i 
Kebîr mahallesinde sâkin işbu râfi‘ü’l-kitâb el-Hâc İsa b. Ebü’l-Yüsr nâm kimesne 
tarafından ikrâr-ı âti’l-beyânı tasdîka vekîl olup el-Hâc Ali b. Mehmed ve Abdur-
rahman Kapudân b. Abdullah nâm kimesneler şehâdetleri ile şer‘an vekâleti sâbite 
olan Selim Çelebi b. İbrahim nâm kimesne mahzarında ikrâr ve takrîr-i kelâm 
edip şerîkim mezbûr el-Hâc Ahmed mukaddemâ müvekkil-i merkūm el-Hâc İsa 
yedine bi tarîki’l-mudârebe seksen kıt‘a esedî guruş def ‘ ve teslîm, ol dahi vech-i 
muharrer üzre ahz u tesellüm eyledikden sonra meblağ-ı mezbûru müvekkil-i 
mezbûr el-Hâc İsa’dan da‘vâ ve taleb eylediğimde ol dahi zikr olunan seksen esedî 
guruş ahzını ikrâr edip lâkin mahrûsa-i mezbûrede Yağkapanı kurbunda vâki‘ 
dükkânım târih-i kitâbdan iki ay mukaddem gece ile açılıp zikri sebk eden guruş 
ile iştirâ eylediğim metâ‘ cümle ve cümle malım sirkat olunmuşdur demekle bey-
nimizde münâza‘ât-ı kesîre vâkı‘a olmuşidi el-hâletü hâzihî vesâtat-ı muslihîn ile 
da‘vâ-yı mezkûrumdan mezbûr el-Hâc İsa beni kırk esedî guruş üzerine sulh ey-
ledikde ben dahi sulh-i mezbûru kabûl ve bedel-i sulh olan meblağ-ı merkūm kırk 
esedî guruşu şerîkim olmağla müvekkil-i mezbûr el-Hâc İsa yedinden tamâmen 
alıp kabz eyledim ba‘de’l-yevm meblağ-ı bâkī da‘vâsından müvekkil-i mezbûr el-
Hâc İsa’nın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: İbrahim Efendi b. Receb, üstâd Ahmed b. Hüseyin, Osman b. Hüse-
yin, el-Hâc Mehmed b. Mehmed, Ahmed Yazıcı b. Mehmed.

362 [51b-1] Râbia Hatun b. Hüseyin’in vakfiyesi
Mâ hurrire mine’l-vakfi’l-müseccel ve’l-hapsi’l-mükemmel sahha indî ve vada-
ha ledeyye ve hakemtü bi sıhhatihî ve lüzûmihî âlimen bi mevâzı‘i’l-hilâfi’l-cârî 
beyne’l-eimmeti’l-eslâf ve ene’l-abdü’l-fakīr ilellâhi’l-kadîr Atâullah b. Hüsamed-
din el-müvellâ hilâfeten bi medîneti Galata el-mahmiyye humiyet an külli âfâtin 
ve beliyyetin ufiye anhu.
Hamd-i fâik ve senâ-i muvâfık cümle-i mevcûdâtı hâlik ve kâffe-i mahlûkâtı 
râzık olan kādir-i ber kemâl ve melik-i zü’l-celâl ve sultân-ı lâyezâl cel-
le mülkühû ve sultânehû ve âmme birruhû ve ihsânühû hazretlerine lâyıkdır 
ki nüsha-i insânı ibdâ‘-ı üslûbda imlâ ve ahseni takvîmde inşâ edip mesâlik-i 
me‘âşı ta‘lîm ve menâhic-i me‘âdı tefhîm eyledi ve dürûd-ı huceste-i vürûd ol 
hâce-i câr-sûy-ı vücûd gencîne-i metâ‘-ı şer‘-i mübîn ve hazîne-i cevâhir ve 
hayy-i Rabbü’l-âlemîn mihr-i sipihr-efrûz mihterî ve bahr-i dürer-endûz-ı 
peygamberî vâsıl-ı kābe kavseyn maksûd ve îdâ‘-ı kevneyn-i rasûl-i cem‘-i sa-
kaleyn akrab-i mukarrebîn âlihî sâhib-i sırr-ı li ma‘allâh tûtî-i nevâ ve mâ yen-
tıku ani’l-hevâ mu‘ciz-nümâyı in hüve illâ vahyün yûhâ müstenid-i mesned-i 
ıstafâ Ebü’l-Kasımi’l-Mustafâ salavâtullâhi te‘âlâ aleyhi ve selâmühû. Mâdâme 
şer‘uhü’ş-şerîf nizâmü’l-âlem ve intizâmuhû cenâbının rûh-ı münevver ve 
kabr-i mu‘attarlarına sezâdır ki tafsîl-i sıfât-ı kemâlinin ikmâli muhâl ve tavsîf-i 
envâr-ı cemâlinin icmâlinde akl-ı küll-i ehl-i kemâl bî-mecâldir ve cümle-i 
âl-i ferhunde-hâl-i huceste fâllerine ki furû‘-ı asâlet fürûğ-ı külbe-i sa‘âdet ve 
gusûn-ı celâlet-füzûn derece-i siyâdetdirler ve zümre-i ashâb-ı izzet-nisâb-ı iffet 
intisâblarına usûl-i hakīkat-nümâ-yı riyâz-ı rivâyet ve nücûm-ı şerî‘at-nümâyı 
semâ-i hidâyetdirler. -rıdvânullâhi te‘âlâ aleyhim ecma‘în- Ammâ ba‘d işbu 
kitâb-ı sıhhat nisâbın tahrîrine bâ‘is budur ki
Mahmiye-i Galata müzâfâtından kasaba-i Fındıklı’da Molla Çelebi mahallesinde 
sâkine fahrü’l-muhaddarât zübdetü’l-muvakkarât sâhibetü envâ‘i’l-hayrât ve’l-
hasenât ve râgıbetü esnâfi’l-meberrât ve’s-sadakāt Râbia Hâtun bt. el-merhûm el-
mebrûr ed-dâric ile’l-medâric rahmeti rabbihi’l-gafûr Hüseyin Efendi ve vaktâ 
kim ayn-ı i‘tibâr ve dîde-i bî-dâr ile hâl-i âlem bî-karâr ve kâr-ı bâr-ı dehr pür 
karîb-i mekkâre nazar edip dehr-i pür kahrın işi hîle ve âl ve devr-i pür-cevrin kârı 
mekr ve ihtiyâl mâlî melâl ile malı ve câhının zevâli mütevâlî olup kazâ-i ezele ne 
dârû ve devâ nâfi‘ ve inkızâ-yı eceli ne âb-ı hevâ dâfi‘ cenk-i ecelden cenk ü cidâl 
ile mecâl-i halâs muhâl ve melekü’l-mevt elinden mülk-i mâl ü menâl ile eferr ü 
menâs müstahîlü’l-hâl olduğuna vâkıf olup bu dünyâ-yı denînin hâlin ve âfitâb-ı 
ömrün zevâlin ve sipihr-i feleğin âlın ve fânus-ı çarhın hayâlin döne döne 
müşâhede edip ahvâl-i ber ahvâl-i cihâna ârife oldu ise intihâ-yı fırsatı ganîmet 
bilip ırzâ-yı rabbü’l-izzete azîmet ve nazm-ı ahvâl-i âhiret ve iddihâr-ı zâd-ı 
menzil-i âkıbete mübâşeret edip “mâ indeküm yenfedü ve mâ indallâhi bâkin” 
mefhûmu şerîfi tab‘-ı pâk-i serî‘ü’l-idrâkine münsâk ve “mâ tükaddimû li enfüsi-
küm min hayrin tecidûhu indallâh”  mantûk-ı münîfinde zihn-i serî‘ü’l-intikāli 
âgâh olup “izâ mâte ibnü Âdeme tenkati‘u amelühû illâ an selâsin veledin sâlihin 
yed‘û lehû ve ilmin yüntefe‘u bihî ba‘de mevtihî ve sadakatin câriyetin”  fehvâsı 
sa‘âdet intimâsı muktezâsınca envâ‘-ı sadakātın ekmeli ve esnâf-ı hasenâtın emselî 
vakıf idiğin bildi ise a‘mâlimin müdedi münkatı‘ ve mededi müntehâ olmayıp 
sicâl-ı en‘âfı eşhâs-ı enâma şâfî ve şâmil ve nevvâl-i birr-i âfı havâss u avâma kâfî 
ve kâfil olup safahât-ı rüzgârda zuhûr bulan âsâr-ı hayr halef mesâbesinde fi’l-
etrâf ve’l-aktâr sebeb-i zikr-i cemîl ve lede’l-meliki’l-gaffâr, bâ‘is-i ecr-i cezîl olacak 
amele azîmet edip meclis-i şer‘-i şerîf-i şâmihü’l-imâd ve mahfil-i dîn-i münîf-i 
râsihü’l-evtâdda vakf-ı âti’l-beyâna li ecli’t-tescîl mütevellî nasb eylediği umdetü’l-
a‘yân el-Hâc Süleyman Ağa b. Abdullah mahzarında ikrâr ve takrîr-i kelâm edip 
hâlâ silk-i mülk-i sahîhimde münselik kasaba-i mezbûrede Avni Efendi mahalle-
sinde vâki‘ bir tarafdan merhûm Hüseyin Efendi vakfı olan odalar ve bir tarafdan 
kendi tasarrufumda olan arsa-i hâliye ve ba‘zan es-Seyyid Musa Efendi tasarru-
funda olan arsa-i hâliye ve iki tarafdan tarîk-i âm ile mahdûd arsasının cennet 
mekân firdevs âşiyân merhûm ve mağfûrun leh Sultan Bayezid Hân -tâbe serâhu- 
vakfı’na yılda altmış akçe mukāta‘a-i kadîmesi olup üzerine ma‘rifet-i mütevellî ile 
taksîm için mülküm olmak üzre malım ile müceddeden binâ eylediğim on sekiz 
bâ tahtânî mülk odalarımı cemî‘ levâzım ve müştemilâtı ile hasbeten lillâhi te‘âlâ 
ve haseneten li rûhi rasûlihi’l-mu‘allâ [52a] bi niyetin sâfiyetin vâfiyetin ve 
musîbetin li ecr-i azîm ve taviyyetin hâlisatin kâfiyetin mûsılatin ilâ dâri’n-na‘îm 
vakf-ı sahîh-i şer‘î ve haps-i sarîh-i mer‘î edip şöyle bilesiz. Mesârif ve ta‘yîn-i şart 
eyledi ki mâdâm vücûdu kayd-ı hayâtda mevcûde ola vakf-ı mezbûrun tevliyyet 
ve cümle galle ve rey‘ına ben mutasarrıfe olam. Bi emrillâhi te‘âlâ dâr-ı dünyâdan 
saray-ı ukbâya irtihâl eylediğimde tevliyyet-i mezkûre karındaşım Abdülkādir 
Çelebi’nin oğlu mefharü’l-a‘yân Feyzullah Çelebi’ye meşrût olup ba‘dehû birâderi 
Mehmed Emin Çelebi’ye meşrûta ola ba‘dehû kezâlik birâderi Sunullah Çelebi’ye 
meşrût ola ba‘de vefâtihim tevliyyet-i mezkûr ve re’y-i hâkimü’ş-şer‘le bir müstakīm 
ve sâlih mütedeyyin ve emâneti ve diyâneti müte‘ayyin sâhib-i fehm ve firâset ve 
ehl-i kifâyet ve kiyâset muhâsebe vermeğe kādir ve kāim ve levâzım ve merâsim-i 
tevliyyete ârif ve âlim kimesneye tevcîh oluna ve zikr olunan odalar mütevellî ye-
diyle icâre-i mu‘accele ve yevmî her bir oda birer akçe ücret-i müeccele ile îcâr 
olundukdan sonra mütevellî-i vakf-ı mezbûr levâzım-ı tevliyyeti temşiyet ve 
itmâm ve sa‘y-i kifâye ve merâsim-i tevfîye ve tetimmeye de ihtimâm edicek 
nevbet-i tasarruflarında hâsıl olan ücret-i mezkûreden yevmî iki akçe vazîfeye 
mutasarrıf olalar ve Medîne-i münevvere -şerrefehallâhü te‘âlâ alâ münevvirihâ-
’da sulehâdan altı nefer kimesneye Kur’ân-ı azîm ve Furkān-ı kerîm’den yevmî altı 
cüz’-i şerîf tilâvet olunup ervâh-ı cemî‘-i enbiyâ ve mürselîn ve evliyâ ve sâlihîn 
husûsan sultân-ı kātıbe-i risâlet-i sadr-ı nişîn serîr-i izzet kutb-ı felek risâlet 
merkez-i dâire-i asâlet rasûl-i güzîn makbûl-i rabbü’l-âlemîn rûh-ı pür fütûh ve 
sadr-ı meşrûhları ve ecille-i erbâb-ı siyâdet ü celâl ve e‘izze-i ashâb-ı sa‘âdet iclâl 
olan âl-i ashâbın ervâh-ı tayyibelerine ve vâkıfe-i müşârün-ileyhânın rûhiyçün 
du‘â edip hâtime-i Fâtiha-i İhlâs ile tamâm edip ücret-i mezkûreden her birine 
Âsitâne-i sa‘âdetde râyic olan akçe ile yevmî ikişer akçe verilip sâl-be-sâl surre 
emîni olanlar ile irsâl eyleyeler ve vakf-ı mezkûre sulehâdan bir müstakīm kimes-
ne câbi olup merâsim-i hizmeti edâ edicek yevmî iki akçe vazîfeye mutasarrıf ola 
ve sultân-ı a‘zam ve hâkān-ı ekrem mâlik-i rikâbü’l-ümem mevlâ-yı mülûkü’l-
arab ve’l-acem sultânü’l-berreyn ve’l-bahreyn hâdim-i Haremeynü’ş-şerîfeyn 
pâdişâh-ı muharrem zıllullâhi fi’l-âlem hazretlerinin harem-i hâss-ı şerîflerinde 
her kim dârü’s-sa‘âde ağası olursa vakf-ı mezbûra nâzır olup Medîne-i münevvere’ye 
irsâl olunan vezâif ve vakf-ı merkūma olan mesârif cem‘an müşârün-ileyh Ağa 
hazretleri ma‘rifetiyle olup mütevellînin ber vech-i ihtimâm muhâsebesin görüp 
senede altı yüz elli dört akçe vazîfeye mutasarrıf ola ve senede altmış altı akçe 
mukāta‘a-i merkūme için Sultan Bayezid mütevellîsine verilip edâ oluna ve 
vefâtımdan sonra mahlûkât vâki‘ olursa şehr-i Rebî‘ülevvel’de rasûl-i asfiyâ Mu-
hammed Mustafa sallallâhu te‘âlâ aleyhi ve sellem hazretlerinin rûh-ı tayyibeleriy-
çün mütevellî-i vakf-ı mezkûr olanların sâkin olduğu menzilde mevlid-i şerîf 
tilâvet ettirilip harc ve sarfına vâki‘ olan mahlûkâtdan beş bin akçe verilip fazla 
kalırsa fazlası sâdât-ı kirâm-ı zevi’l-ihtirâmdan olanlara tasadduk oluna ve zikr 
olunan odalar mâbeyninde vâki‘ olan bi’r-i mâyı her bir odaya mutasarrıf olanlar 
ale’l-iştirâk tasarruf edip isti‘mâl edeler ve sâlifü’z-zikr şurût ve kuyûd ve mesârifin 
mâdâm ki kayd-ı hayât ile mukayyedim tebdîl ve tağyîri merreten ba‘de uhrâ ye-
dimde ola deyû fâriğan ani’ş-şevâgil sâlifü’z-zikr odaları mütevellî-i mezbûre 
teslîm ol dahi tesellüm ve kabz edip sâir mütevellîler evkāfda tasarruf ettikleri gibi 
tasarruf eyledi dedikde gıbbe’t-tasdîki’ş-şer‘î vâkıfe-i müşârün-ileyhâ vakf-ı 
meşrûh-ı meşrû‘undan rücû‘a şürû‘ edip tevkī‘-i refî‘-i sadr-ı kitâbda vâki‘ ve 
nefâz-ı hükmü bi hasebi’ş-şer‘i’ş-şerîf sâtı‘ olan hâkim-i hâsim-i nâfizü’l-hükm 
cenâb-ı fezâil-nisâbına mütevellî-i mezbûr ile murâfa‘a ve mürâca‘at edip vakf-ı 
akār İmâm-ı A‘zam ve hümâm-ı akdem pîşvâ-yı kül ve reh-nümâ-yı sübül a‘lem-i 
eimme-i dîn ve üstâd-ı ecille-i müctehidîn sirâc-ı ümmet ve nâzım-ı millet ellezî 
beyne’l-eimmeti’l-kirâm ve’l-ecilleti’l-fihâm ke’s-süreyyâ beyne’s-sâbit imâmünâ 
ve imâm-ı ekserü’l-müslimîn Ebû Hanife Numan b. Sâbit -radıyallâhu anhu- 
mezâhib-i hatîrlerinde gayrı lâzımdır. Belki vâkıf menâfi‘-i vakfı nefsine şart edi-
cek âlim-i Rabbânî ve bahr-i me‘ân-ı imâm-ı sânî Muhammed b. el-Hasan eş-
Şeybânî re’yi üzre vakf-ı mezbûr bâtıldır. Binâen alâ zâlike vakf-ı mezbûrdan rücû‘ 
[52b] câiz ve râci‘i emr-i şer‘de gayr-ı mütecâviz olmağın vakf-ı mezbûrdan rücû‘ 
edip kemâkân silk-i mülküme idhâl ve mütevellî-i merkūmun kasr-ı yedine tenbîh 
olunmak matlûbumdur dedikde mütevellî-i merkūm -sellemallahu’l-melikü’l-
kayyûm- cevâb-ı bâ savâblarına âzim olup fi’l-vâki‘ hâl bast olunan minvâl üzre 
olduğu câ-yı işkâl değildir lâkin fâzıl-ı samedânî Ebû Yusuf eş-şehîr bi’l-imâmi’s-
sânî re’y-i münîrleri üzre vakf-ı mezbûr şart-ı mezkûre meşrût-ı mezbûra müsâdif 
olursa vâkıfın mücerred vakaftü kavli ile vakıf sahîh ve lâzım olup ve şart-ı mezkûr 
dahi onun katında sahîh olmağın mubtıl-ı vakıf olmaz deyû red ve teslîmden 
imtinâ‘ edip hâkim-i hâsim-i mûmâ-ileyh huzûrlarında murâfa‘a olunup her biri 
bast olunan minvâl üzre hükm-i şer‘î ve kazâ-i mer‘î taleb edip eylediklerinde 
hâkim-i müşârün-ileyh -dâmet fezâiluhû- tarafeynin kelâmında fikr-i dakīk ve 
te’emmül-i enîk edip temhîd-i kavâ‘id-i hayrı evlâ ve teşyîd-i vakfı ahrâ görüp 
âlimen bi’l-hilâfi’l-cârî beyne’l-eimmeti’l-eslâf ve mürâ‘iyyen li mâ yecibü 
mürâ‘âtihî fi’t-tescîli’l-evkāf vakf-ı mezbûrun sıhhat-i lüzûmuna alâ re’yi men 
yerâhu hükm-i şer‘î ve kazâ-i mer‘î etmeğin vakf-ı mezkûr sahîh ve lâzım olup 

“Fe-men beddelehû ba‘de mâ semi‘ahû fe-innemâ ismuhû ale’llezîne yübeddilûnehû 
inna’llâhe semî‘un alîm” ve ecrü’l-vâkıfeti ale’l-hayyi’l-cevâdi’l-kerîm.
Cerâ zâlike ve hurrire fi’l-yevmi’s-sâmin aşer min Şevvâli’l-mükerrem li sene 
selâse ve seb‘în ve elf.
Şuhûdü’l-hâl: A‘lemü’l-ulemâ’i’l-izâm efdalü’l-fuzalâi’l-fihâm Feyzullah Efen-
di b. Ebû Said Efendi necli’l-merhûm, umdetü’l-ulemâ’i’l-mütehakkikîn züb de-
tü’l-fu zalâi’l-müdakkikīn İshak Efendi b. el-merhûm Yahya Efendi, umdetü’l-
müderrisîni’l-kirâm Mehmed Sâdık Efendi b. el-merhûm Feyzullah Efen-
di, umdetü’l-müderrisîni’l-kirâm es-Seyyid Mustafa Efendi b. es-Seyyid Musa 
Efendi, mefharü’l-müderrisîni’l-kirâm Abdülkerim Efendi b. Mehmed Efendi, 
fahrü’l-küttâb es-Seyyid Musa Efendi b. Habib Kâtib-i Dîvân-ı hümâyûn, mefharü’l-
eimme Resul Efendi b. Mehmed İmâm-ı mahalle-i mezbûr, Zübdetü’l-eimme Mus-
tafa Efendi b. el-İmâm, Şaban Efendi b. Abdülkerim, İbrahim Ağa b. Eyüb, Halil 
Ağa b. Ali, Ali Efendi b. Ahmed, Ali Çelebi b. Hüseyin el-Bevvâbü’s-sultânî, Hüse-
yin Çavuş b. Abdullah, Mahmud Çelebi b. Mustafa, Mustafa Çelebi b. Receb, Ah-
med Yazıcı b. Mehmed, el-Hâc Kenan b. Abdullah, Ebûbekir Beşe b. Şaban Çukadâr.

363 [52b-1] Ümmühâni bt. Kurd’un eşi Mustafa b. Ahmed’den muhâlaa 
yoluyla boşandığı
Mahmiye-i Galata’da Sarı  Lütfi mahallesinde sâkine Ümmühâni bt. Kurd nâm 
hâtun meclis-i şer‘-i hatîr-i lâzımü’t-tevkīrde zevci işbu râfi‘ü’l-kitâb Musta-
fa b. Ahmed mahzarında ikrâr ve i‘tirâf edip mezbûrun zimmetinde mütekarrir 
olan iki bin dört yüz akçe mehr-i müeccelimden ve nafaka ve iddet ve me’ûnet-i 
süknâmdan fâriğa olmak üzre mezbûr Mustafa ile muhâla‘a-i sahîha-i şer‘iyye 
ile muhâla‘a edip her birimiz âharın zimmetini hukūk-ı zevciyyete müte‘allika 
âmme-i de‘âvâdan ibrâ ve iskāt eyledik dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, el-Hâc Sefer b. Fazlı, Ahmed Yazıcı b. Meh-
med, Hüseyin b. Mirza ve gayruhüm.

364 [53a-1] Şerife Meryem b. Rıdvan’ın boşandığı eşi Hasan b. Ömer 
aleyhindeki eşya davasını ispat edemediği
Mahmiye-i Galata dâhilinde Sultan Bayezid mahallesinde sâkine Şerife Mer-
yem Hâtun bt. Rıdvan tarafından eşyâ-i âti’z-zikri da‘vâya vekîl olup mezbûrenin 
zâtını ma‘rifet-i şer‘iyye ile ârifân olan es-Seyyid Mahmud Çelebi b. es-Seyyid Yu-
suf ve Mustafa Çelebi b. Mehmed nâm kimesneler şehâdetleri ile şer‘an vekâleti 
sâbite olan vâlidesi şerîfe Âişe bt. İsmail nâm hâtun mahfil-i kazâda müvekkile-i 
mezbûrenin zevc-i mutallıkı işbu râfi‘ü’l-kitâb Hasan b. Ömer nâm kimesne mah-
zarında bi’l-vekâle üzerine da‘vâ ve takrîr-i kelâm edip bundan akdem mezbûr Ha-
san müvekkilem mezbûre Meryem’e bir gülgûnî atlas kaftan ve bir zerdava ta‘bîr 
olunur kaftan ve bir turuncu zıbın ve bir al Hindî atlas şalvar ve bir kırmızı çuka 
terpûş ve bir mâî atlas kaftan ve bir kibritî atlas ve bir Keşmirî şal ve bir sîm ön 
kuşak kolanı ile zevciyyet beynlerinde kâime iken hibe ve teslîm edip ba‘de’t-tatlîk 
rücû‘ etmeğin zikr olunan eşyâyı ahz eylemişdir hâlâ taleb ederim suâl olunsun 
dedikde gıbbe’s-suâl ve akībe’l-inkâr vekîl-i mezbûre Âişe’den müdde‘âsını mü-
beyyine beyyine taleb olundukda ityân-ı beyyineden izhâr-ı aczile istihlâf etmeğin 
fi’l-hakīka zikr olunan eşyâyı müvekkile-i mezbûre Meryem’e vech-i muharrer 
üzre hibe ve teslîm etmediğine ve mezbûr Hasan’a yemîn teklîf olundukda ol dahi 
[alâ] vefki’l-mes’ûl yemîn billâhi’l-aliyyi’l-azîm etmeğin mûcebiyle mezbûr Hasan 
ta‘arruzdan men birle mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Kenan Bey b. Abdullah, Ramazan Efendi b. (  ), Ahmed Yazıcı b. 
Mehmed, Mustafa Çelebi b. Receb ve gayruhüm.

365 [53a-2] Mahmud Reis b. İsa’nın Mahmud b. Mahmud’a olan borcunu 
ödemesi hususunda tembihte bulunulması
Mahmiye-i Galata’ya tâbi‘ kasaba-i Tophâne’de Cihangir mahallesinde sâkin işbu 
râfi‘ü’l-kitâb el-Hâc Mahmud b. Mahmud nâm kimesne meclis-i şer‘de sefînesinde 
gāriyet reisi olan Mahmud Reis b. İsa nâm kimesne mahzarında üzerine da‘vâ ve 
takrîr-i kelâm edip mezbûr Mahmud Reis zimmetinde cihet-i deyn-i şer‘îden bin 
beş yüz akçe sefîne navlundan dahi yedi yüz yetmiş beş akçe ki cem‘an iki bin iki 
yüz yetmiş beş akçe hakkım vardır hâlâ mezbûrdan taleb ederim, suâl olunsun de-
dikde gıbbe’s-suâl mezbûr Mahmud Reis cevâbında fi’l-vâki‘ müdde‘î-i mezbûr el-
Hâc Mahmud’a cihet-i mezbûreden bin beş yüz akçe ve sefîne navlundan dahi yedi 
yüz yetmiş akçe ki cem‘an iki bin iki yüz yetmiş beş akçe zimmetimde lâzımü’l-edâ 
ve vâcibü’l-kazâ deynim vardır deyû bi tav‘ihî ikrâr ve i‘tirâf etmeğin mûcebiyle 
meblağ-ı mezbûru müdde‘î-i merkūma edâ ve teslîme mezbûr Mahmud Reis’e 
tenbîh birle mâ vaka‘a bi’t-taleb ketb olundu.
Hurrire fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve 
elf.
Şuhûdü’l-hâl: El-Hâc Kenan Bey b. Abdullah, Ahmed Yazıcı b. Mehmed, Mehmed 
Beşe b. ( ), Receb Beşe b. ( ), Muharrem b. Receb

366 [53a-3] Vefat eden Ali Çavuş’un geçersiz olan ev alımından el-Hâc 
Mehmed elinde kalan bedelin mirasçılarına iadesi
Mahmiye-i Galata müzâfâtından kasaba-i Kasımpaşa’da Tahtakadı  mahallesi 
sükkânından iken bundan akdem fevt olan Ali Çavuş b. Nasuh’un verâseti kız ka-
rındaşları İsmihan ve Ümmühâni nâm hâtunlara münhasıra olduğu şer‘an zâhir 
ve müte‘ayyin oldukdan sonra mezbûretân taraflarından zikr-i âtî sulh ve ibrâya 
vekîl olup zât-ı mezbûretânı ma‘rifet-i şer‘iyye ile ârifân olan Musli Çavuş b. İbra-
him ve el-Hâc Mustafa b. İsa nâm kimesneler şehâdetleriyle hasm-ı şer‘î-i câhid 
mahzarında şer‘an vekâleti sâbite olan Mustafa b. Nasuh nâm kimesne mahfil-i 
kazâda mahmiye-i mezbûrede haffâf tâifesinden işbu râfi‘ü’l-kitâb el-Hâc Meh-
med mahalle-i mezbûrede vâki‘ ahâlîsi beyninde hudûdu ma‘lûm olan bir men-
zili mülkü olmak üzre müvekkilelerim mezbûretânın mûrisleri olan müteveffâ-
yı merkūme hayâtında iken yüz kıt‘a riyâlî guruşa bâtten bey‘ ve teslîm ol dahi 
iştirâ ve tesellüm ve def ‘-i semen-i mezkûr eyledikden sonra menzil-i merkūme 
müstahık zuhûr edip menzil-i merkūmu ba‘de’d-da‘vâ mûris-i merkūmun yedin-
den ahz ü kabz eyledikden sonra ol dahi bâyi‘-i mezbûrdan semen-i merkūma 
mürâca‘at etmeden fevt olup semen-i mezbûr el-Hâc Mehmed’in zimmetinde kal-
mağın hâlâ vekâletim hasebiyle meblağ-ı merkūmu mezbûr el-Hâc Mehmed’den 
taleb ve da‘vâ etmekle beynimizde münâza‘ât-ı kesîre vâkı‘a oldukdan sonra bey-
nimizde muslihûn tavassut edip meblağ-ı mezbûrdan beni bin üç yüz akçe üzeri-
ne sulh eylediklerinde ben dahi bi’l-vekâle sulh-i mezbûru kabûl ve bedel-i sulh 
olan meblağ-ı mezbûr bin üç yüz akçeyi mezbûr el-Hâc Mehmed’in yedinden 
tamâmen alıp kabz edip mâ‘adâdan mezbûrun zimmetini ibrâ ve iskāt eyledim 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc İbrahim Çelebi b. Hüseyin, el-Hâc Sefer b. Halil, el-Hâc 
Mahmud b. Receb, Halil b. Ahmed, Mehmed Çelebi b. Mahmud, Ahmed b. Ab-
dullah.

367 [53b-1] Baruh v. Avram’ın Andoni v. Todori’ye olan borcuna karşılık 
evini rehin vermesi
Aragon cemâ‘atinden olup mahmiye-i Galata müzâfâtından Arnavudköy demekle 
ma‘rûfe karye sükkânından Baruh v. Avraham nâm yahudi mahfil-i kazâda karye-i 
merkūmede sâkin işbu râfi‘ü’l-kitâb Andoni v. Todori nâm zimmî muvâcehesinde 
ikrâr ve takrîr-i kelâm edip mezbûr Andoni yedinden on sekiz bin akçe istikrâz 
ve kabz edip meblağ-ı mezbûr mukābelesinde silk-i mülkümde münselik olup 
karye-i merkūmede vâki‘ bir tarafdan Nava v. Salamon nâm yahudi mülkü ve bir 
tarafdan sâhil-i bahr ve iki tarafdan tarîk-i âm ile mahdûd fevkānî ve tahtânî iki 
bâb odaları iki su kuyusunu ve iki kenîfi müştemil olan mülk menzilimi ba‘de’t-
tahliyye ve fâriğan ani’ş-şevâgil zimmî-i mezbûrun yedine rehin vaz‘ ve teslîm, ol 
dahi irtihân ve kabz ve tesellüm eyledi dedikde gıbbe’t-tasdîki mâ vaka‘a bi’t-taleb 
ketb olundu.
Fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ali b. Abdullah, Dilâver Bey b. Abdullah, Mehmed b. Abdullah, 
Karakaşzâde Mehmed b. Mehmed, Ahmed Yazıcı b. Mehmed, Zülfikār b. İbrahim, 
Emrullah b. Mehmed.







368 [53b-2] Ahmed Beşe b. Nasuh evini Kara Yazıcı evkafına 
bey‘ bi’l-istiğlâl yoluyla satması
Mahmiye-i Galata müzâfâtından kasaba-i Kasımpaşa’da Bedreddin Bey mahalle-
sinde sâkin Ahmed Beşe b. Nasuh nâm kimesne meclis-i şer‘-i hatîr-i lâzımü’t-
tevkīrde kasaba-i Tophâne’de İlyas Çelebi mahallesinde vâki‘ Kara Yazıcı evkāfı’na 
mütevellî olan işbu râfi‘ü’l-kitâb Yahya Çelebi b. Ramazan nâm kimesne mahza-
rında ikrâr ve takrîr-i kelâm edip mârrü’z-zikr Bedreddin Bey mahallesinde vâki‘ 
bir tarafdan Havva Hâtun mülkü ve bir tarafdan Halil Beşe mülkü ve bir tarafdan 
Mustafa Beşe mülkü ve bir tarafdan mekābir-i müslimîn ile mahdûd ve bir bâb 
fevkānî odaya ve sofa ve tahta-pûş ve bir bâb tahtânî odayı müştemil mülk men-
zilimi mâl-ı vakf-ı mezbûr ile mütevellî-i merkūm Yahya Çelebi’ye sekiz dirhem 
seksen kıt‘a riyâlî guruş ile bi tarîki’l-istiğlâl bey‘ ve teslîm ol dahi vech-i muhar-
rer üzre iştirâ ve tesellüm edip semeni olan meblağ-ı mezbûr seksen kıt‘a riyâlî 
guruşu yedinden tamâmen ahz ü kabz eylediğimden sonra mütevellî-i mezbûr 
menzil-i mahdûd-ı mezkûru ba‘de’t-tahliyye ve’t-tekābuz târih-i kitâbdan bir sene 
tamâmına değin sekiz kıt‘a riyâlî guruş ücret ile bana îcâr ve teslîm edip ben dahi 
vech-i muharrer üzre istîcâr ve kabûl eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed b. Şaban, Süleyman b. Derviş, Mehmed Beşe b. Ser-kalafâtî, 
Halil Beşe b. Mustafa, İbrahim b. ( ), Ramazan b. Sefer.

369 [53b-3] Mustafa Reis’in kölesi Yusuf ’u âzat etmesi
Medîne-i Galata’da Câmi‘-i Kebîr mahallesinde sâkin Mustafa Reis b. İbrahim 
meclis-i şer‘-i hatîr-i lâzımü’t-tevkīrde kendiye rıkkını mu‘terif olan işbu uzun 
boylu çatık kaşlı, sarı elâ gözlü Rusiyyü’l-asl bâ‘is-i hâze’l-kitâb Yusuf b. Abdullah 
mahzarında ikrâr ve takrîr-i kelâm edip mezbûr Yusuf ’u hasbeten lillâhi’l-aliyyi’l-
azîm ve taleben li merzâti rabbi’r-rahîm malımdan i‘tâk ve tahrîr ve zümre-i 
ahrâr-ı asliyyîne idrâc ve ilhâk eyledim ba‘de’l-yevm mevsûf-ı mezbûr Yusuf sâir 
ahrâr-ı asliyyîn gibi hür olup üzerinde velâdan gayrı hakkım kalmadı dedikde mâ 
vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Mehmed b. Ramazan, Mustafa b. Receb, Nasuh Efendi b. Yu-
suf, el-Hâc İbrahim b. Abdullah, Mehmed Efendi b. Hüseyin Efendi, Eyüb Ağa b. 
( ), Siyavuş b. Abdullah, Âbid b. Mustafa ve gayruhüm.







370 [53b-4] Andon v. Todori’nin eşi Sultana bt. Mihal’i talâk-ı 
bâin ile boşaması
Mahmiye-i Galata’da Sultan Bayezid mahallesinde sâkin Andon v. Todori nâm 
zimmî mahfil-i kazâda zevcesi râfi‘atü’s-sifr Sultana bt. Mihal nâm nasrâniye 
muvâcehesinde ikrâr ve takrîr-i kelâm edip hâlâ zevcem mezbûre Sultana’yı talâk-ı 
bâyin ile tatlîk eyledim hukūk-ı zevciyyete müte‘allika âmme-i da‘vâdan mezbûre 
Sultana’nın zimmetini ibrâ ve iskāt eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Musa, Mustafa Çelebi b. Receb, el-Hâc Sefer b. 
Fazlı, Âbidin b. Mustafa, Ebûbekir Beşe b. Şaban Çukadâr, Nikola v. Dimitri, Yani 
v. Dimitri, Yorgi v. Yako, Lazari v. Preşkova.

371 [54a-1] Mehmed oğlu Hüseyin, Ahmed ile anneleri Fâtıma ile 
Süleyman b. Ömer arasında karşılıklı olarak ev satışı
Mahmiye-i Galata’da Yolcuzâde mahallesinde sâkin Hüseyin ve Ahmed ibney 
Mehmed nâm kimesneler ile vâlideleri Fâtıma bt. Ahmed nâm hâtun meclis-i şer‘-i 
hatîr-i lâzımü’t-tevkīrde işbu bâ‘isü’l-kitâb el-Hâc Süleyman b. Ömer nâm kimes-
ne mahzarında her biri ikrâr ve takrîr-i kelâm edip babamız mezbûr Mehmed’den 
bizim ile vâlidemiz mezbûre Fâtıma Hâtun’a irs-i şer‘î ile intikāl edip mahalle-i 
mezbûrede vâki‘ bir tarafdan Mehmed Çelebi mülkü ve bir tarafdan Mustafa mül-
kü ve bir tarafdan mahalle-i mezbûre imâmına meşrûta vakıf menzil ve bir ta-
rafdan tarîk-i âm ile mahdûd iki bâb fevkānî ve bir bâb tahtânî beyt ve bi’r-i mâ’ 
ve muhavvatayı müştemil olan mülk menzilimizi mezbûr el-Hâc Süleyman’a bi 
cümleti’t-tevâbi‘ ve’l-levâhık ve kâffeti’l-menâfi‘ ve’l-merâfık yetmiş bin fıddî râyic 
fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm, ol dahi vech-i muharrer üzre iştirâ ve tesellüm ve kabz ve kabûl eyledikden 
sonra semeni olan meblağ-ı mezbûr yetmiş bin akçenin elli bin akçesini yedinden 
nakden ahz ü kabz edip semen-i bâkī yirmi bin akçe mukābelesinde Medîne-i mü-
nevvere -alâ münevvirihâ efdalü’t-tahiyye- evkāfından icâre-i mu‘accele ve ücret-i 
müeccele-i ma‘lûme ile taht-ı tasarrufunda olup ve yine mahalle-i mezbûrede vâki‘ 
bir tarafdan Hüseyin Beşe veresesi mülkü ve bir tarafdan Hatice Hâtun mülkü ve 
bir tarafdan ( ) mülkü ve bir tarafdan tarîk-i âm ile mahdûd iki bâb fevkānî oda-
ları ma‘rifet-i mütevellî ile yirmi bin akçe bedel mukābelesinde üçümüze ale’l-
iştirâki’s-seviy ferâğ ve tefvîz, biz dahi vech-i muharrer üzre tefevvuz ve kabûl 
eyledikden sonra mezbûr el-Hâc Süleyman bedel-i ferâğ olan meblağ-ı mezbûr 
yirmi bin akçeyi menzil-i mezbûrun semeninden bâkī yirmi bin akçeye takās edip 
biz dahi vech-i muharrer üzre mukāssa ve kabûl eyledik ba‘de’l-yevm menzil-i 
mahdûd-ı mezkûr mezbûr el-Hâc Süleyman’ın mülk-i müşterâsıdır, keyfe mâ yeşâ’ 
ve yahtâr mutasarrıf olsun dediklerinde gıbbe’t-tasdîki’ş-şer‘î mâ hüve’l-vâki‘ bi’t-
taleb ketb olundu.
Hurrire fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve 
elf.
Şuhûdü’l-hâl: Musa Efendi b. Mehmed el-İmâm, Halil Ağa b. Mustafa el-Cündî, 
el-Hâc Mustafa b. Bayram Kapudân, el-Hâc Ahmed [b.] Kasım, el-Hâc Selim b. 
Mehmed, Musa Reis b. Mehmed, Nasuh b. Yusuf el-Kadı, İbrahim b. Mustafa, 
Mustafa b. Receb.

372 [54a-2] Yani v. Toma’nın evinin arsasını gasbeden Dimitri v. Yani’nin 
arsayı sahibine teslim etmesi
Husûs-ı âti’l-beyânın mahallinde tahrîri iltimâs olunmağın savb-ı şer‘den mevlânâ 
Hasan Efendi b. Hüsameddin irsâl olunup ol dahi hâssa mi‘mârlarından üstâd 
Şaban b. Veli ve zeyl-i kitâbda mastûrü’l-esâmî olan müslimîn ile mahmiye-i 
Galata’da Beyzâde mahallesinde vâki‘ merhûm Hüseyin Ağa vakfı’ndan olup 
icâre-i mu‘accele ile Yani v. Toma nâm zimmînin mutasarrıf olduğu vakıf menzile 
varıp akd-i meclis-i şer‘-i hatîr eyledikde, işbu râfi‘ü’s-sifr merkūm Yani meclis-i 
ma‘kūd-ı mezbûrda câr-ı mülâsıkı olup arsa-i âti’z-zikre vâzı‘ü’l-yed olan Dimitri 
v. Yani nâm zimmî muvâcehesinde üzerine da‘vâ ve takrîr-i kelâm edip menzil-i 
mezbûrun cânib-i garbîsinde vâki‘ mi‘mâr-ı mezbûr mesâhası üzre tûlen sekiz 
zirâ‘ ve arzan &lt;&lt;sekiz zirâ‘ ve arzan&gt;&gt; bir buçuk zirâ‘ bi hesâb-ı şatrancî on iki 
zirâ‘ arsaya hâlâ mutasarrıf olduğum menzil-i mevkūf-ı mezbûrun arsasından ve 
mülhakātından iken mezbûr Dimitri arsa-i mezkûreye bi gayr-ı vech-i şer‘î vaz‘-ı 
yed edip üzerine binâ ihdâs etmek murâd eder, suâl olunup kasr-ı yedine tenbîh 
olunmak matlûbumdur dedikde gıbbe’s-suâl mezbûr Dimitri cevâbında arsa-i 
mahdûde-i mezkûre müdde‘î-i mezbûrun mutasarrıf olduğu menzil-i mevkūf-ı 
mezbûrun mülhakātından olup fuzûlen vaz‘-ı yed ve tasarruf eylediğini bi tav‘ihî 
ikrâr ve i‘tirâf etmeğin mûcebiyle arsa-i mezkûreden mezbûr Dimitri’nin kasr-ı 
yedine tenbîh olunduğun mevlânâ-yı mezbûr mahallinde tahrîr ba‘dehû ma‘an 
irsâl olunan Mustafa Çelebi b. Receb ile Meclis-i şer‘a gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: İbrahim Ağa b. Hızır el-Mütevellî-i vakf-ı mezbûr, Ahmed Çelebi b. 
Mehmed el-Câbi-i vakf-ı mezbûr, üstâd Mehmed Halîfe el-Mi‘mâr, Halil Çelebi b. 
Ali, Mehmed Çelebi b. Ahmed ve gayruhüm.







373 [54a-3] Terzi Manoli’nin müslüman olması
Cezîre-i Patnoz’dan olup hâlâ mahmiye-i Galata’da hayyât tâifesinden olan Manoli 
v. Yani nâm sagīr şeref-i İslâm ile müşerref olup ismi Abdullah tesmiye olunmağın 
kayd şüd.
Hurrire fi’l-yevmi’s-sâdis ve’l-ışrîn min Zilka‘deti’ş-şerîfe li sene selâse ve seb‘în ve 
elf.
Şuhûdü’l-hâl: Mehmed Efendi b. el-Hâc Musa, Ahmed Yazıcı b. Mehmed, Süley-
man Çelebi b. ( ), Hamza b. ( ), Zülfü el-Muhzır, Kenan Bey b. Abdullah, Mustafa 
Çelebi b. Receb, Hüseyin b. Mirza, Ebûbekir Beşe b. Şaban Çukadâr ve gayruhüm.

374 [54b-1] Rahime Hanım bt. Mahmud’un vakfiyesi
Hamd-i mevfûr ve şükr-i nâ-mahsûr ol vâkıf-ı umûr ve kâşif-i estâr-ı cumhûr haz-
retlerinin dergâh-ı akdes ve bârgâh-ı mukaddeslerine ref ‘ olur ki Hallâk-ı âlem ve 
Rezzâk-ı benî Âdem’dir ve salâtü ü selâm ol seyyid-i enâm ve seyyid-i hâs u âm haz-
retlerinin merkad-i mu‘attar ve meşhed-i münevverlerine olsun ki ümmet-i ulü’l-
himmetlerine turuk-ı hayrâtı beyân ve sübül-i meberrâtı ayân eyledi ve dahi âl-i 
evlâd ve ashâb ve ahfâdlarına olsun ki her biri mütevellî-i cihât-ı dîn ve nâzır-ı şer‘-i 
mübîn idiler. -rıdvânullâhi te‘âlâ aleyhim ecma‘în- Ammâ ba‘d bu kitâb-ı sıhhat-
nisâbın tahrîrine bâ‘is ü bâdî ve bu hitâb-ı müstetâbın tastîrine sebeb-i âdî budur ki
Mahmiye-i Galata’ya tâbi‘ kasaba-i Kasımpaşa mahallâtından Tahtakadı mahalle-
sinde sâkine usvetü’l-muhadderât zübdetü’l-muvakkarât sâhibetü envâ‘i’l-hayrât 
ve’l-hasenât Rahime Hanım bt. el-merhûm Mahmud Efendi’nin menziline varılıp 
zeyl-i kitâbda mastûrü’l-esâmî olan müslimîn ile akd-i meclis-i şer‘-i hatîr olun-
dukda mezbûre Rahime Hanım meclis-i ma‘kūd-ı mezbûrda vakf-ı âti’l-beyâna li 
ecli’t-tescîl mütevellî nasb eylediği umdetü’l-emâcid ve’l-a‘yân Zeynü’l-ârifîn Çe-
lebi b. Hüseyin Efendi mahzarında takrîr-i kelâm ve bast-ı merâm edip vaktâ ki 
bu dâr-ı dünyâ bî-sebât ve bî-bekā olup na‘îmi zıll-ı zâil mukīmi dayf-ı râhil, finâsı 
fenâya karîn gınâsı anâya rehîn vücûduna adem lâzım sıhhatine sakm mülâzım 
idiğine âlime ve es-sadakatü fidyetün li’l-me‘âsî “yevme yü’hazü’l-mücrimûne bi’n-
nevâsî” mefhûmuna câzime olmağla yevm-i mî‘âdım için iddihâr-ı zâd murâd edi-
nip “ed-dünyâ mezra‘atü’l-âhire” fehvâsınca bu mezra‘a-i fâhirede tohum-ı hayrâtı 
zirâ‘at ve bedr-i hasenâtı hırâset edip inşâ-i hayra âzime olmağın silk-i mülk-i 
sahîhimde münselik olup mahalle-i merkūmede vâki‘ bir tarafdan Yahya Çelebi 
mülkü ve bir tarafdan ba‘zan Tayyib üstâd Ali ve ba‘zan Debbâğzâde Mehmed Çe-
lebi mülkleri ve iki tarafdan tarîk-i âm ile mahdûd fevkānî ve tahtânî şehnişînli 
üç bâb odaları ve önünde dehlizi ve kenîfi ve bi’r-i mâyı ve zât-ı eşcâr-ı müsmi-
re ve gayr-ı müsmire bahçeyi müştemil mülk menzili bi niyyetin hâlisatin ve 
taviyyetin vâfiyetin hasbeten lillâhi te‘âlâ ve taleben li merzâti rabbihi’l-a‘lâ vakf 
ve haps ve tahlît ve te’yîd eyledim deyû tebyîn-i zevâbıt ve ta‘yîn-i mesârif eyle-
yip bu vechile takrîr-i kelâm ve ifâde-i merâm eyledi ki mâdâm ki vücûdum 
kayd-ı hayâtda mevcûd ola menzil-i mahdûd-ı mevkūfda kendim sâkine olup bi 
emrillâhi te‘âlâ dâr-ı fenâdan saray-ı bekāya irtihâl eylediğimde li üm er karında-
şım Yusuf Bey nâm kimesne ile kezâlik kız karındaşım Fâtıma nâm hâtun ale’s-
seviyye sâkin olalar ba‘de vefâtihimâ zükûr ve inâsdan evlâdları ve evlâd-ı evlâdları 
ve evlâd-ı evlâd-ı evlâdları batnen ba‘de batnin sâkin olalar ba‘de inkırâzi’l-evlâd 
atîkātımdan Handan ve Anter ve Dâye nâm câriyelerim ale’s-seviyye sâkine olalar 
ba‘de vefâtihinne evlâdları ve evlâd-ı evlâdları ve evlâd-ı evlâd-ı evlâdları batnen 
ba‘de batnin üslûb-ı sâbık üzre sâkin olalar ba‘de inkırâzi’l-kül menzil-i mevkūf-ı 
mezkûru Medîne-i münevvere -şerrefehallâhü te‘âlâ alâ münevvirihâ- mütevellîsi 
yediyle icâre-i mu‘accele ve ücret-i müeccele-i misli ile îcâr olunup hâsıl olan ücreti 
sâl-be-sâl Medîne-i münevvere fukarâsına irsâl ve îsâl oluna ve meşrûtun lehüm-
den nevbet tasarruflarında biri vefât eyledikde hissesine derece-i vâhidede olup 
hayâtda olanlar mutasarrıf ola deyû şart ve ta‘yîn edip menzil-i mahdûd-ı mezkûru 
mütevellî-i mezbûra def ‘ ve teslîm edip ol dahi vakfiyyet üzre kabz ve tesellüm ve 
sâir mütevellîler evkāfda tasarruf eyledikleri gibi tasarruf eyledi dedikde gıbbe’t-
tasdîki’ş-şer‘î vâkıfe-i mezbûre mütevellî-i mersûm muvâcehesinde kelâmını semt-i 
vifâkdan cânib-i şikāka tahvîl edip eğerçi vakf-ı akār muhtâr-ı eimme-i ahyâr olan 
pîşvâ-yı kül ve reh-nümâ-yı sübül hazret-i İmâm-ı A‘zam ve hümâm-ı akdem Ebû 
Hanife el-Kûfî -âmelehu’llâhu bi lutfihi’l-hâfî- katında sahîh ve gayr-ı lâzım lâkin 
menzile-i âriyetde olup husûsan vâkıfenin menfa‘at-i vakfı kendi nefsine şartı 
İmâm-ı Rabbânî Muhammed b. el-Hasan eş-Şeybânî yanında bâtıl olmağla vakf-ı 
mezbûrdan rücû‘ eyledim menzil-i mahdûd-ı mezkûru ke’l-evvel mülküme idhâl 
murâd ederim dedikde mütevellî-i mezbûr cevâb-ı bâ savâba âzim olup eğerçi hâl 
bast olunan minvâl üzredir lâkin fâzıl-ı samedânî İmâm-ı sânî Ebû Yusuf aleyhi’r-
rahmetü’l-bârî re’y-i münîrleri üzre vakf-ı mezbûr şurût-ı mezkûreye müsâdif 
olursa ve vâkıfe-i mezbûre mücerred vakaftü demekle lüzûm ifâde edip istirdâd 
muhâl olmuşdur deyû redden imtinâ‘ edip alâ tarîki’l-muhâsama hâkim-i hâsim-i 
muvakki‘-i kitâb ve hüsnü-me’âb huzûrunda müterâfi‘ân ve fasl-ı hasma tâlibân 
olduklarında hâkim-i mûmâ-ileyh -esbağallâhu ni‘amehû aleyh- ba‘de’t-te‘emmül 
ve’t-tefekkür cânib-i vakfı îsâr ve devâm-ı senâ-i ihtiyâr ve taraf-ı vakfa nazar 
ve mubtıl-ı hayr olmadan hazer edip alâ kavli men yerâhu mine’l-eimmeti ve’l-
ulemâ’i’l-eimme vakf-ı mezbûrun sıhhat ve lüzûmuna hükm edip min ba‘d vakf-ı 
mezbûr sahîh ve lâzım olup ibtâl ve ta‘tîl adîmü’l-ihtimâl oldu. “Fe-men beddelehû 
ba‘de mâ semi‘ahû fe-innemâ ismuhû ale’llezîne yübeddilûnehû inna’llâhe semî‘un 
alîm” ve ecrü’l-vâkıfı ale’l-cevâdi’l-kerîm vaka‘a’l-işhâd ve’t-terkīm.
Cerâ zâlike ve hurrire fî gurreti Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât ve’l-islâm Mehmed Efendi b. ( ), mahalle-i merkūme 
imâmı Mehmed Efendi b. Hamza, ve Müezzini Ömer Çelebi b. Ahmed, Mehmed 
Efendi b. Ahmed, Ali Kapudân b. Nasrullah, Abdullah Çelebi b. Abdurrahman, 
Ahmed Çelebi b. Mehmed, el-Hâc Hüseyin b. Mehmed, el-Hâc Süleyman b. Ab-
dullah, Mehmed Çelebi b. Cafer, Mustafa b. Receb, el-Hâc Ramazan b. Ahmed.

375 [55a-1] Vefat eden Sâliha bt. Mehmed’in vârislerinin terekeden 
hisselerini teslim aldıkları
Mahmiye-i Galata müzâfâtından kasaba-i Kasımpaşa’da Sahhâf Muslihiddin 
mahallesinde sâkine iken bundan akdem müteveffât olan Sâliha bt. Mehmed’in 
verâseti zevce-i metrûkesi Ahmed b. Hüseyin’e ve vâlidesi Hanife bt. Aydın nâm 
hâtuna ve babası Mehmed b. Mustafa’ya münhasıra olduğu şer‘an zâhir olduk-
dan sonra müteveffât-ı mezbûrenin üç bin üç yüz akçeye bâliğ olan mecmû‘ 
muhallefâtının nısfı zevci merkūm Ahmed’e ve bâkī kalan nısfının dahi sülü-
sü vâlidesi merkūme Hanife’ye ve sülüsânı babası merkūm Mehmed’e intikāl ve 
isâbet eylediği mütehakkik oldukdan sonra mezbûrân Mehmed ve Hanife mahfil-i 
kazâda muhallefât-ı merkūmeye vâzı‘ü’l-yed olan zevci işbu râfi‘ü’l-kitâb merkūm 
Ahmed muvâcehesinde her biri ikrâr ve takrîr-i kelâm edip mûrisemiz müteveffât-ı 
merkūmenin muhallefâtından her birimiz hisse-i irsiyye-i ma‘lûmemizi mezbûr 
Ahmed yedinden bi’t-tamâm ve’l-kemâl ahz ü kabz eyledik, min ba‘d muhallefât-ı 
merkūmeden hisse-i irsiyyemize intikāl eden meblağdan merkūm Ahmed’in ye-
dinde bir akçe ve bir habbe hakkımız bâkī kalmadı dediklerinde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sânî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Musa Efendi b. el-Hâc Mehmed el-İmâm, Receb Efendi İmâm-ı 
mahalle-i mezbûre, Osman b. Hüseyin, Mustafa b. Ali ve gayruhüm.

376 [55a-2] Dimitri v. İstemad’ın mahzenini Kiryazi v. İstemad ve Nikola 
v. Yani’ye satması
Mahmiye-i Galata nevâhîsinden nâhiye-i Marmara’da vâki‘  Aftun nâm kar-
ye sükkânından Dimitri v. İstemad nâm zimmî mahfil-i kazâda meyhâneci 
tâifesinden işbu râfi‘ü’l-kitâb Kiryazi v. İstemad ve Nikola v. Yani nâm zimmîler 
muvâcehelerinde ikrâr ve takrîr-i kelâm edip silk-i mülkümde münselik olup 
karye-i merkūmede vâki‘ bir tarafdan Angeli v. nâm zimmî mülkü ve bir tarafdan 
sâhil-i bahr ve iki tarafdan tarîk-i âm ile mahdûd ve mümtâz bir bâb mülk mah-
zenimi sekiz bin fıddî râyic fi’l-vakt akçeye iştirâk-i seviy üzre mezbûrân Kirya-
zi ve Nikola’ya tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ 
ve teslîm ol dahi vech-i muharrer üzre iştirâ ve tesellüm ve kabûl eylediklerin-
den sonra semeni olan meblağ-ı mezbûru merkūmân Kiryazi ve Nikola yedle-
rinden bi’t-tamâm alup kabz eyledim ba‘de’l-yevm mahzen-i mahdûd-ı mezkûr 
mezbûrânın mülk-i müşterâları olmuşdur, keyfe mâ yeşâ’ mutasarrıfân olsunlar 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: İsmail Çelebi b. Mahmud, Mehmed Bey b. Abdullah, Ali Çelebi b. 
Hüseyin, Receb Çelebi b. Abdullah, Mustafa b. Receb.

377 [55a-3] Fâtıma bt. Hüseyin’in velâyetinin Râziye Hatun’a verilmesi
Vilâyet-i Anadolu’da Filyoz kazâsı sükkânından Bayram b. Mehmed nâm kimes-
ne meclis-i şer‘-i hatîr-i lâzımü’t-tevkīrde işbu râfi‘atü’l-kitâb Râziye bt. Yusuf 
nâm Hâtun mahzarında üzerine da‘vâ ve takrîr-i kelâm edip hâlâ mezbûre Râziye 
Hâtun’un hacr ve terbiyesinde olan işbu hâzıra bi’l-meclis Fâtıma bt. Hüseyin nâm 
sagīre bundan akdem müteveffât olan kızım Huri’nin sadriye kızı olmağın be-
nim hacr ve terbiyemde olup bana sagīre-i mezbûreyi teslîmine tenbîh olunmak 
murâdımdır dedikde gıbbe’s-suâl mezbûre Râziye Hâtun cevâbında fi’l-hakīka 
sagīre-i merkūme mezbûre Bayram’ın sadriye kızı Huri’nin kızı olduğunu ikrâr 
lâkin sagīre-i mezbûre benim li ebeveyn er karındaşım Hüseyin’in kızı ve ben 
ammesi olmağla hakk-ı hızâne benimdir deyû teslîmden imtinâ‘ edicek, hâkim-i 
muvakki‘-i sadr-ı kitâb tûbâ lehû ve hüsnü-me’âb hazretleri dahi hakk-ı hızâne 
mezbûre Râziye Hâtun’un olmağın sagīre-i mezbûreyi mezkûre Râziye Hâtun’a 
teslîm etmeğin mûcebince mezbûr Bayram mu‘ârazadan men‘ birle mâ vaka‘a bi’t-
taleb ketb olundu.
Hurrire fi’l-yevmi’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Hamza . Abdünnebi, Siyavuş b. Abdullah, Emrul-
lah b. Mehmed.

378 [55b-1] Rahime Hanım bt. Mahmud Efendi’nin Para vakfı
Elhamdülillâhi el-vâkıfı alâ külli hâl el-muttali‘i me‘âlî hâli fi’l-bâl âlimi’l-gaybi 
ve’ş-şehâdeti’l-kebîri’l-müte‘âl ve’s-salâtü ve’s-selâmü alâ seyyidinâ Muhamme-
din ve âlihî ve sahbihî ecma‘în ve alâ men tebi‘ahüm bi ihsânin ilâ yevmi’d-dîn. 
Ammâ ba‘d işbu kitâb-ı sıhhat-nisâbın tahrîr ve inşâsına bâ‘is ü bâdî oldur ki 
mahrûsa-i Galata müzâfâtından kasaba-i Kasımpaşa’da Tahtakadı mahallesin-
de sâkine sâhibetü’l-hayrât ve’l-hasenât ve tâlibetü’s-sadakāt ve’l-meberrât Rahi-
me Hanım bt. el-merhûm Mahmud Efendi’nin menziline varılıp zeyl-i vesîkada 
muharrerü’l-esâmî olan müslümanlar ile akd-i meclis-i şer‘-i kavîm olundukda 
mezbûre Rahime Hanım meclis-i şer‘-i ma‘kūd-ı mezbûrda vakf-ı âti’z-zikre li 
ecli’t-tescîl mütevellî nasb ve ta‘yîn olunan fahrü’l-a‘yân Zeynü’l-ârifîn Çelebi b. 
Hüseyin Efendi mahzarında ikrâr-ı tâm ve ta‘bîr ani’l-merâm edip etyab-ı mâl ve 
ahsen-i menâlimden yüz elli kıt‘a esedî guruş ifrâz ve imtiyâz-ı tâm ile mümtâz 
edip vakf-ı sahîh-i müeyyed ve haps-i sarîh-i muhalled ile vakf ve haps edip şöy-
le şart ve ta‘yîn eyledim ki meblağ-ı merkūm onu bir ve iki pul hesâbı üzre rehn-i 
kavî ve kefîl-i melî ile alâ vechi’l-helâl istirbâh ve istiğlâl olunup bi fazlihî te‘âlâ 
hâsıl olan ribhinden kasaba-i merkūmede ( ) mahallesinde sâkin Mahmud Çelebi 
nâm kimesneye yevmî ikişer akçe vazîfe verilip ol dahi mukābelesinde huzûrunda 
beher yevm bir sûre-i Mülk-i şerîf tilâvet edip sevâbını rûhuma hibe eyleye ba‘de 
vefâtihî re’y-i mütevellî ile kırâate kādir bir kimesneye vazîfe-i merkūme verilip ol 
dahi vech-i muharrer üzre tilâvet edip savâbını rûhuma hibe eyleye ve iki akçesi 
sâlifü’z-zikr Tahtakadı mahallesinde vâki‘ lede’l-ahâlî ve’l-cîrân ma‘lûmü’l-hudûd 
olup mukaddemâ vakıf eylediğim menzilin lede’l-ihtiyâc mütevellî yediyle merem-
metine harc ve sarf oluna ve iki akçesi mütevellî-i mezbûra hizmeti mukābelesinde 
verile ve zikr olunan vezâifden fazla kalan meblağ her ne olursa yine mütevellî-i 
merkūm yedinde olup ol dahi fukarâ-yı müslimînden ba‘zı kimesnelere tasadduk 
eyleye. Mâdâm ki vücûdum kayd-ı hayâtda mevcûde ola, vakf-ı mezbûrun galle ve 
tevliyyetine ben mutasarrıfe olam. Vefâtımdan sonra tevliyyet-i mezkûre mezbûr 
Zeynü’l-ârifîn Çelebi’ye meşrût olup ol dahi vech-i meşrûh ta‘yîn olunan vezâifi 
mahalline edâ ve teslîm eyleye ba‘de vefâtihî evlâdının erşedine ve evlâd-ı evlâdına 
ve evlâd-ı evlâd-ı evlâdının erşedine meşrûta ola ba‘de inkırâzi’l-evlâd tevliyyet-i 
mezkûr re’y-i hâkimü’ş-şer‘le hizmet-i tevliyyet uhdesinden gelmeğe kādir bir 
müstakīm recül-i sâlihe tevcîh oluna deyû fâriğan ani’ş-şevâgil meblağ-ı mezbûru 
mütevellî-i merkūma teslîm edip ol dahi kabz ve tesellüm ve sâir mütevellîler 
evkāfda tasarruf eyledikleri gibi tasarruf eyledi dedikde gıbbe’t-tasdîki’ş-şer‘î 
vâkıfe-i mezbûre semt-i vifâkdan cânib-i şikāka âzime olup vakf-ı nukūd inde’l-
eimmeti’s-selâse mefkūd olduğundan mâ‘adâ vâkıf menâfi‘-i vakfı nefsine şart et-
mesi mubtıl-ı vakıf olmağın vakfımdan rücû‘ eyledim, meblağ-ı mezbûru istirdâd 
ederim dedikde mütevellî-i mezbûr cevâba mütesaddî olup fi’l-vâki‘ kaziyye bast 
olunan minvâl üzredir lâkin hazret-i İmâm Züfer -aleyhi rahmetü’l-meliki’l-
ekberden- alâ mâ revâhü’l-Ensârî -aleyhi rahmetü’l-Bârî- vakf-ı nukūd ve ona 
müteferri‘ olan şurût ve kuyûd sahîh olup imâm-ı efdal tilmîz-i evvel İmâm Ebû 
Yusuf hazretleri katında şart-ı mezkûr mubtıl-ı vakıf olmadığına binâen meblağ-ı 
mezbûru red ve teslîmden imtinâ‘ edip hâkim-i muvakki‘-i sadr-ı kitâb tûbâ lehû 
ve hüsnü-me’âb huzûrunda müterâfi‘ân olup her biri mübtegāsınca fasl ve has-
ma tâlibân olduklarında hâkim-i mûmâ-ileyh -efâzallâlu sicâle eltâfi [hî] aleyh- 
mennâ‘un li’l-hayr olmakdan hazer edip cânib-i vakfı evlâ ve ahrâ görüp İmâm 
Züfer hazretlerinin re’y-i münîrleri üzre vakf-ı mezbûrun sıhhatine hükm edicek 
vâkıfe-i mezbûre semt-i âhardan nizâ‘ edip eğerçi hükm-i mezbûr ile vakıf sahîh 
oldu, lâkin İmâm-ı A‘zam ve hümâm-ı akdem Ebû Hanife el-Kûfî -cûziye hayre’l-
cezâ ve kûfîye- katında sıhhat-i vakıf müstelzim-i lüzûm olmamağın benim için 
bâb-ı rücû‘ meftûh olmağın rücû‘ ve istirdâd ederim dedikde mütevellî-i mezbûr 
cevâb verip fi’l-hakīka imâm-ı müşârün-ileyh katında sıhhat müstelzim-i lüzûm 
değildir lâkin inde’l-imâmeyni’l-hümâmeyn sıhhat-i vakıf müstelzim-i lüzûm ol-
duğuna binâen meblağ-ı merkūmu red ve teslîmden imtinâ‘ ederim deyû tekrâr 
hâkim-i müşârün-ileyh huzûrlarında murâfa‘a ve fasl-ı hasma tâlib olduklarında 
hâkim-i mûmâ-ileyh lâ-zâle müşârün-ileyh bi’l-beyân tarafeynin kelâmında fikr-i 
dakīk ve te’emmül-i enîk edip cânib-i vakfı ahrâ görmeğin âlimen bi’l-hilâf ve 
mürâ‘iyyen li mâ yecibü mürâ‘âtühû fî tescîli’l-evkāf vakf-ı mezbûrun lüzûmuna 
alâ kavli men yerâhu mine’l-eimmeti’l-müctehidîn hükm-i şer‘î ve kazâ-i mer‘î 
etmekle hükm-i sâbıkı ihkâm edip habl-i hısâlimizi insirâm buldu. cerâ zâlike ve 
hurrire fi’l-yevmi’l-hâmis min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât ve’l-islâm Mehmed Beşe b. (  ), mahalle-i merkūme 
imâmı Mehmed Efendi b. Hamza, ve Müezzini Ömer Çelebi b. Ahmed, Mehmed 
Efendi b. Ahmed, Ali Kapudân b. Nasrullah, Abdullah Çelebi b. Abdurrahman, 
el-Hâc Hüseyin b. Mehmed, Ahmed Çelebi b. Mehmed, el-Hâc Süleyman b. Ab-
dullah, Mehmed Çelebi b. Cafer, Mustafa Çelebi b. Ali, el-Hâc Ramazan b. Ahmed 
ve gayruhüm.

379 [56a-1] Mustafa Kapudan’ın kölesi Hasan’ı mükâtebe yoluyla 
âzat etmesi
Mahmiye-i Galata dâhilinde vâki‘ el-Hâc A‘mâ mahallesinde sâkin fahrü’l-akrân 
Mustafa Kapudân b. el-merhûm Ulvan Kapudân meclis-i şer‘-i hatîr-i lâzımü’t-
tevkīrde mukaddemâ kendiye rıkkını mu‘terif olan işbu açık kaşlı gök gözlü, uzun 
boylu Rusiyyü’l-asl râfi‘u hâze’l-kitâb Hasan b. Abdullah nâm gulâm mahzarında 
ikrâr ve takrîr-i kelâm edip bundan akdem mevsûf-ı mezbûr Hasan’ı bana yir-
mi altı bin beş yüz akçe bedel vermek üzre kitâbete kat‘ edip ol dahi kitâbet-i 
mezbûreyi kabûl etmişidi el-hâletü hâzihî bedel-i kitâbet olan meblağ-ı mezbûr 
yirmi altı bin beş yüz akçeyi mezbûrun yedinden bi’t-tamâm ve’l-kemâl ahz ü kabz 
eyledim ba‘de’l-yevm mevsûf-ı mezbûr Hasan sâir ahrâr-ı asliyyîn gibi hür olup 
üzerinde hakk-ı velâdan gayrı hakkım bâkī kalmadı dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Umdetü’l-müderrisîn Hasan Efendi b. Mustafa Efendi, Abdülkādir 
Çelebi b. el-Hâc İsa, Mehmed Çelebi b. Ahmed Bey el-Yesârî, Ahmed Bey b. Ka-
sım Paşa, Hasan Beşe b. Yusuf.







380 [56a-2] Hasan b. Abdullah’ın borcu olduğunu ikrar etmesi
Mahmiye-i Galata’da el-Hâc A‘mâ mahallesinde sâkin Hasan bin Abdullah nâm 
kimesne mahfil-i kazâda vâlidesi işbu râfi‘atü’l-kitâb Mülâyim bt. Abdullah 
nâm hâtun muvâcehesinde ikrâr ve i‘tirâf edip mezbûre Mülâyim’e cihet-i karz-ı 
şer‘îden fıddî râyic fi’l-vakt on beş bin akçe zimmetimde vâcibü’l-edâ ve lâzımü’l-
kazâ deynim vardır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Fi’l-yevmi’r-râbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Umdetü’l-müderrisîn Hasan Efendi b. Mustafa, Abdülkādir Çe-
lebi b. el-Hâc İsa, Mehmed Çelebi b. Ahmed Bey el-Yesârî, Ahmed Bey b. Ka-
sım Paşa

381 [56a-3] Saatçi Bayram’ın Hacı Mehmed b. Abdullah’a borcu olduğu
Hallâk tâifesinden işbu râfi‘ü’l-kitâb el-Hâc Mehmed b. Abdullah nâm kimesne 
meclis-i şer‘-i hatîr-i lâzımü’t-tevkīrde sâ‘atçi tâifesinden Bayram [b.] Abdullah 
nâm kimesne mahzarında üzerine da‘vâ ve takrîr-i kelâm edip bundan akdem 
mezbûr Bayram zimmetinde cihet-i karz-ı şer‘îden elli beş kıt‘a riyâlî guruş hak-
kım vardır ve taleb ederim, suâl olunsun dedikde gıbbe’s-suâl mezbûr Bayram 
cevâbında fi’l-hakīka müdde‘î-i mezbûr el-Hâc Mehmed’e cihet-i karz-ı şer‘îden 
zimmetimde vâcibü’l-kazâ ve lâzımü’l-edâ elli beş kıt‘a riyâlî guruş deynim var-
dır deyû bi tav‘ihî ikrâr ve i‘tirâf edip alâ mûceb-i i‘tirâfihî meblağ-ı mezbûru 
müdde‘î-i mezbûra edâya merkūm Bayram’a tenbîh birle mâ vaka‘a bi’t-taleb ketb 
olundu.
Fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan b. Abdullah, Ahmed Yazıcı b. Mehmed, Mustafa b. 
Receb, Ebûbekir Beşe b. Şaban ve gayruhüm.

382 [56a-4] Toros v. Ovannes’in ev ve harman yerini Haçador ve 
Yakob’a sattığı
Vilâyet-i Anadolu’da Divriği kazâsına tâbi‘ Pengan nâm karye sâkinlerinden To-
ros v. Ovannes nâm Ermeni meclis-i şer‘-i şerîf-i lâzımü’t-tevkīrde işbu râfi‘ayi’s-
sifr Haçador ve Yakob veledey Asvador muvâcehesinde bi’t-tav‘i’s-sâf ikrâr ve 
i‘tirâf edip silk-i mülkümde münselik olup karye-i mezbûrede vâki‘ bir tarafdan 
Maço mülküne ve iki tarafdan dağ ve bir tarafdan harman yeri ile mahdûd bir bâb 
tahtânî ve bir bâb fevkānî menzil ve çardak ve yine karye-i mezbûre kurbunda 
vâki‘ lede’l-ahâlî ve’l-cîrân ma‘lûmü’l-hudûd bostanımı muhtevî mülk menzilimi 
merkūmân Haçador ve Yakob’a ale’l-iştirâki’s-seviy her bir guruş dokuzar dirhem 
olmak üzre yüz kıt‘a riyâlî guruşa bey‘-i bâtt-ı sahîh-i şer‘î ile bey‘ ve temlîk edip 
anlar dahi vech-i muharrer üzre iştirâ ve tesellüm ve kabûl ve temellük ettikden 
sonra semeni olan meblağ-ı mezbûr yüz kıt‘a riyâlî guruşu mezbûrân Haçador ve 
Yakob yedlerinden tamâmen ahz ü kabz eyledim ba‘de’l-yevm hudûd-ı mezkûr ile 
mahdûd olan menzil ve harman yerimi mahallinde zabt ve tasarrufa mezbûrân 
Haçador ve Yagob’u taslît eyledim dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Hurrire fi’l-yevmi’s-sâlis ve’l-ışrîn min Zilka‘deti’ş-şerîfe li sene selâse ve seb‘în ve 
elf.
Şuhûdü’l-hâl: Mehmed Çelebi b. Osman, Ahmed Çelebi b. Musa, Vartan v. Yani, 
Gazer v. Angel, Bogos v. Mihran, Asvador v. Vartan ve gayruhüm.

383 [56a-5] Silahdar Mustafa Paşa Vakfı mütevellisi Ahmed Çelebi 
b. Hüseyin’in vakfa olan borca kefil olan Preşkova v. Yorgi ve Todori 
v. Mihal’den alacağını tahsil etmesi
Mahrûsa-i Galata hâricinde vâki‘ Saray-ı sultânîde merhûm Silahdar Mustafa Paşa 
vakf eylediği nukūda bi’l-fi‘l mütevellî olan bâ‘isü hâze’l-kitâb Ahmed Çelebi b. 
Hüseyin mahfil-i kazâda mahrûsa-i mezbûre dâhilinde Sultan Bayezid mahallesi 
sâkinlerinden Preşkova v. Yorgi ve Todori v. Mihal nâm zimmîler muvâcehelerinde 
üzerlerine bi’t-tevliyye da‘vâ ve takrîr-i kelâm edip mahalle-i mezbûrede sâkin 
iken bundan akdem hâlik olan Palaş v. Todori nâm zimmî kemâl-i sıhhatinde 
iken zevcesi işbu hâzıra bi’l-meclis Marya bt. Panayot nâm nasrâniye ile mahalle-i 
mezbûrede vâki‘ bir tarafdan Angelye (  ) nâm nasrâniye mülkü ve bir tarafdan 
merhûm Kasım Ağa vakfı ve bir tarafdan cidâr-ı hısn ve bir tarafdan tarîk-i âm 
ile mahdûd [56b] iştirâk-i seviy üzre olan mülk menzili târih-i kitâbdan bir sene 
mukaddem cânib-i vakf-ı mezbûra her biri yedişer buçuk dirhem olmak üzre üç 
yüz kıt‘a riyâlî guruş ile bi tarîki’l-istiğlâl bey‘ ve teslîm, ben dahi vech-i muharrer 
üzre iştirâ ve tesellüm ve kabûl eyledikden sonra yine menzil-i mezbûru ba‘de’t-
tahliyye ve’l-kabz târih-i mezbûrdan bir sene tamâmına değin otuz yedi buçuk 
kıt‘a merkūmü’l-vasf guruş ücret ile mezbûrâna îcâr, anlar dahi vech-i meşrûh 
üzre ücret-i merkūm ile benden istîcâr eylediklerinden sonra merkūmân Preş-
kova ve Todori ücret-i mezbûreye ikisi ma‘an emr ve kabûlü hâvî kefâlet ile kefîl 
olmağla hâlâ ücret-i menzil olan meblağ-ı mezbûru merkūmândan taleb ederim, 
suâl olunup alıverilmesi matlûbumdur dedikde gıbbe’s-suâl merkūmân Preşkova 
ve Todori cevâblarında fi’l-vâki‘ menzil-i mezbûrun bir senelik ücreti olan otuz 
yedi buçuk kıt‘a riyâlî guruşa emr ve kabûlü hâviye kefâlet-i sahîha-i şer‘iyye ile 
ikimiz ma‘an kefîl olduk deyû her biri ikrâr ve i‘tirâf etmeğin meblağ-ı mezbûru 
mütevellî-i mersûma edâya teslîme zimmiyân-ı merkūmâna tenbîh birle mâ vaka‘a 
bi’t-taleb ketb olundu.
Fi’l-yevmi’l-hâdî ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Âbidin b. Mus-
tafa, Emrullah b. Mehmed, Muharrem b. Receb ve gayruhüm.

384 [56b-1] Hacı Abdüsselâm’ın Ali Reis’te kalan parası ve sair 
hizmetlerden dolayı olan alacağı hususundaki davada 
sulh sağlandığı
Mellâh tâifesinden olup hâlâ  mahmiye-i Galata’da Câmi‘-i Kebîr mahallesinde 
sâkin olan el-Hâc Abdüsselâm b. Mehmed nâm kimesne meclis-i şer‘-i hatîr-i 
lâzımü’t-tevkīrde işbu râfi‘ü’l-kitâb Ali Reis b. el-Hâc Mehmed nâm kimesne 
mahzarında ikrâr ve takrîr-i kelâm edip bundan akdem mezbûr Ali Reis’e iki yüz 
yirmi kıt‘a esedî guruş ikrâz ve teslîm edip ol dahi istikrâz ve yedimden kabz eyle-
dikden sonra meblağ-ı mezbûrun yüz esedî guruşunu yazıcısı olup işbu hâzır bi’l-
meclis olan el-Hâc Yusuf yedinden yüz yirmi esedî guruşunu dahi târih-i kitâb 
günü kendi yedinden ki cem‘an iki yüz yirmi esedî guruşu tamâmen ahz ü kabz 
eylediğimden sonra def ‘a mezbûr Ali Reis zimmetinde cihet-i karz-ı şer‘îden on 
guruş ve Mısır’a varıp gelince sefînesinde ettiğim hizmetim mukābelesinde ücret-i 
müsemmâmdan otuz guruş ve Mısır’da kendiye def ‘ ve teslîm eylediğim bir kan-
tar sükker kıymetinden dahi otuz guruş ki cem‘an yetmiş kıt‘a esedî guruş hak-
kım vardır deyû meblağ-ı mezbûru mezbûrdan da‘vâ ve taleb eylediğimde beyni-
mizde münâza‘ât-ı kesîre ve muhâsamât-ı ekîde vâkı‘a olmuşidi el-hâletü hâzihî 
vesâtat-ı muslihîn ile meblağ-ı mezbûr yetmiş guruş da‘vâsından mezbûr Ali Reis 
[ile] beni kırk beş kıt‘a esedî guruş üzerine sulh eylediklerinde ben dahi sulh-i 
mezbûru kabûl ve bedel-i sulh olan meblağ-ı mezbûr kırk beş guruşu yedinden 
tamâmen ahz ü kabz edip mâ‘adâ da‘vâsından târih-i kitâba gelinceye değin beyni-
mizde vâki‘ olan mu‘âmelât-ı şettâya müte‘allika âmme-i de‘âvî [ve] mütâlebâtdan 
mezbûr Ali Reis’in zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim 
min ba‘d meblağ-ı mezbûr iki yüz yirmi esedî guruşdan mezbûrun zimmetinde 
bir akçe ve bir habbe hakkım bâkī kalmadı ve meblağ-ı mezbûr yetmiş guruşa 
müte‘allika dahi vechen mine’l- vücûh mezbûr ile da‘vâ ve nizâ‘ım yokdur dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Es-Seyyid Mehmed Çelebi b. es-Seyyid Hüseyin, es-Seyyid Meh-
med Çelebi b. Hasan, el-Hâc Mehmed b. el-Hâc Ahmed, Mehmed b. Mehmed, 
Kasım b. İbrahim Ağa.







385 [56b-2] Kanilo v. İspilyot’un meyhaneci Mavridi ve diğer ortakları 
aleyhinde hizmetten kalan alacak davasından vazgeçtiği
Mahrûsa-i Galata’da meyhâneci tâifesinden Kanilo v. İspilyot nâm zimmî mahfil-i 
kazâda yine tâife-i merkūmeden ashâb-ı hâze’s-sifr Mavridi v. Kanilo ve Yani v. Ni-
kola ve Kostantin v. Seryano nâm şerîkler muvâcehelerinde ikrâr ve takrîr-i kelâm 
edip merkūmûn Mavridi ve Yani ve Kostantin mukaddemâ meyhânelerinde altı ay 
hizmet etmek üzre dört bin üç yüz akçeye nefsimi îcâr ve teslîm, onlar dahi vech-i 
muharrer üzre istîcâr [57a] ve tesellüm ve kabûl edip müddet-i merkūme tamâm 
oldukdan sonra müstahak olduğum dört bin üç yüz akçe ücretimi mezbûrûndan 
da‘vâ [ve] taleb eylediğimde onlar dahi bi’l-külliyye inkâr etmekle beynimizde 
münâza‘ât-ı kesîre vâkı‘a olmuşidi el-hâletü hâzihî da‘vâ-yı mezkûrumdan fâriğa 
olup husûs-ı merkūme müte‘allik cemî‘ da‘vâdan mezbûrûnun zimmetlerini ibrâ 
ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî aşer min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Sefer b. Fazlı, Eyüb Ağa b. Ahmed Muhzırbaşı, el-Hâc Ke-
nan b. Abdullah, Ahmed Yazıcı b. Mehmed, Mehmed Çelebi b. Hüseyin.

386 [57a-1] Ölen Sife’nin vârislerinin miras malı konusundaki 
davalarında sulh sağladığı
Mahmiye-i Galata müzâfâtından Yeniköy nâm karye sâkinelerinden olup bundan 
akdem hâlike olan Sife bt. ( ) nâm nasrâniyenin verâseti zevc-i metrûkü Yanaki 
v. Karanfil nâm zimmî ile li ebevyen er karındaşı Sava ve kız karındaşı Elena’ya 
münhasıra olduğu şer‘an zâhir ve mütehakkik oldukdan sonra mezbûr Sava ken-
di tarafından asâleten ve mezbûre Elena’nın tarafından sulh ve ibrâ-i âti’l-beyânı 
ikrâra vekîl olup hasm-ı şer‘î-i câhid mahzarında mezbûreyi ma‘rifet-i şer‘iyye ile 
ârifân Rali v. Aleksandri ve Manol v. Aleksandri v. ( ) nâm zimmîler şehâdetleri 
ile şer‘an vekâleti sâbite olan Kiryako v. Yorgi nâm zimmî vekâleten meclis-i şer‘-i 
hatîr-i lâzımü’t-teşrîfde hâlike-i mezbûrenin muhallefâtına vâzı‘ü’l-yed olan bâ‘is-i 
hâze’s-sifr mezbûr Yanaki muvâcehesinde her biri ikrâr ve takrîr-i kelâm edip 
hâlike-i mezbûrenin mecmû‘ muhallefâtı yüz guruşa bâliğ olup merkūm Yanaki 
vaz‘-ı yed etmekle meblağ-ı mezbûrdan her birimiz hisse-i şer‘iyye-i ma‘lûmemizi 
asâleten ve vekâleten mezbûr Yanaki’den da‘vâ ve taleb eylediğimizde beynimizde 
münâza‘ât-ı kesîre cereyân etmişidi el-hâletü hâzihî vesâtat-ı muslihîn ile da‘vâ-
yı mezkûrumdan mezkûr Yanaki bizi otuz kıt‘a esedî guruş üzerine sulh eyledik-
lerinde biz dahi asâlet ve vekâletimiz hasebiyle meblağ-ı mezbûr otuz kıt‘a esedî 
guruşu mezbûr Yanaki yedinden tamâmen ahz ü kabz edip, mâ‘adâ da‘vâsından 
ve sâir hâlike-i mezbûrenin cemî‘ muhallefâtına müte‘allika âmme-i de‘âvîden 
mezbûr Yanaki’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik 
dediklerinde ve min ba‘d husûs-ı mezbûra müte‘allika merkūm ile vechen mine’l-
vücûh da‘vâ ve husûmetimiz yokdur dediklerinde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-eşbâh Alihan Çelebi b. Abdullah, fahrü’l-a‘yân Mehmed 
Çavuş el-Mübâşir, Süleyman b. Abdullah, Ahmed Yazıcı b. Mehmed, Hüseyin b. 
Abdullah, Ebûbekir b. Çukadâr.

387 [57a-2] Marina bt. Panayot’un Todori v. Mihal’i vekil tayin ettiği
Mahrûsa-i Galata’da Sultan Bayezid mahallesinde sâkine Marina bt. Pana-
yot nâm nasrâniye mahfil-i kazâda işbu râfi‘ü’s-sifr Todori v. Mihal nâm zimmî 
muvâcehesinde ikrâr ve takrîr-i kelâm edip zevcim olup bundan akdem hâlik 
olan Palaş nâm zimmî ile hâl-i hayâtında târih-i kitâbdan bir sene mukaddem 
Galatasarayı’nda merhûm Silahdar Mustafa Paşa vakf eylediği nukūdun bi’l-fi‘l 
mütevellîsi olan Ahmed Çelebi’nin yedinden vakf-ı mezbûr malından olup her 
biri yedişer buçuk dirhem guruş olmak üzre üç yüz kıt‘a riyâlî guruş ahz ü kabz 
edip mukābelesinde iştirâk-i seviy üzre mülkümüz olup cânib-i vakf-ı mezbûra 
istiğlâl eylediğimiz mahalle-i mezbûrede vâki‘ lede’l-ahâlî ve’l-cîrân ma‘lûmü’l-
hudûd menzili semen-i misli ile bey‘a ve semeninden meblağ-ı merkūmu edâya ve 
fazlayı bana îsâle ve kabz [ve] îsâl mütevakkıf olduğu umûrun cümlesine mezbûr 
Todori’yi tarafımdan vekîl ve nâib-i menâb nasb [ve] ta‘yîn eyledim dedikde ol 
dahi vekâlet-i mezbûreyi kabûl ve hizmet-i lâzımesin edâya ta‘ahhüd etmeğin mâ 
vaka‘a bi’t-taleb ketb olundu.
Fi’l-yevmi’s-sâbi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Ali b. el-Hâc Mehmed, el-Hâc Kenan b. Abdullah, el-Hâc 
Sefer b. Fazlı, Ahmed Yazıcı b. Mehmed, el-Hâc Ramazan b. Ahmed ve gayruhüm.

388 [57b-1] Loza v. Gül’ün Tomako v. Lefter aleyhindeki alacak 
davasının reddedildiği
Mahmiye-i Galata’da Veleci tâifesinden Loza v. Gül nâm zimmî mahfil-i kazâda 
bâ‘is-i hâze’s-sifr dimici tâifesinden Tomako v. Lefter nâm zimmî muvâcehesinde 
üzerine da‘vâ ve takrîr-i kelâm edip bundan akdem mezbûr Tomako yedine kendi 
malımdan on kıt‘a riyâlî kebîr guruş-ı kebîr îdâ‘ ve teslîm edip ol dahi vech-i mu-
harrer üzre istîdâ‘ ve kabz eylemişidi hâlâ meblağ-ı mezbûr on kıt‘a riyâlî guruş 
mezbûrun yedinde kalmışidi. Merkūm Tomako’dan taleb ederim, suâl olunsun 
dedikde gıbbe’s-suâl ve akībe’l-inkâr müdde‘î-i mezbûr Loza’dan müdde‘âsını mü-
beyyine beyyine taleb olundukda ikāmet-i beyyineden izhâr-ı aczile istihlâf etme-
ğin müdde‘î-i mezbûrun yedinde vech-i merkūm üzre on kıt‘a riyâlî guruş ahz ü 
kabz ve yedinde kalmadığına mezbûr Tomako’ya yemîn teklîf olundukda ol dahi 
[alâ] vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etme-
ğin mûcebiyle müdde‘î-i mezbûr Loza bilâ-beyyine mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâbü’s-sultânî, fahrü’l-kuzât Abdülkerim Efendi b. 
Mehmed Efendi, Mustafa Çelebi b. Receb, Mehmed b. Abdullah, Ahmed Yazıcı b. 
Mehmed ve gayruhüm.

389 [57b-2] Dimitraki’ye hizmet ederken ölen Nikite’nin ücretinden 
kalan borç davasında sulh sağlandığı
Fi’l-asl vilâyet-i Anadolu’daye sâkinlerinden olup bundan akdem mahmiye-i Galata müzâfâtından Kapıda-
ğı nâhiyesine tâbi‘ Mihanya nâm karyede sâkin hâlik olan Nikite nâm zimmînin 
verâseti li ebeveyn ammi oğlu Kalino nâm zimmîye münhasıra olduğu nakl-i şer‘î 
ile zâhir ve sâbit oldukdan sonra mezbûr Kalino mahfil-i kazâda zikr olunan Mi-
hanya nâm karyede sâkin iken bundan esbak hâlik olan Dimitraki nâm zimmînin 
sulbî kebîr oğlu olup kendi tarafından asîl ve karındaşları Polihroni ve Loza nâm 
zimmîler ile vâlidesi Sago nâm nasrâniye taraflarından husûs-ı âti’l-beyâna vekîl 
olup bimâ hüve nehcü’s-sübût şer‘an vekâleti sâbite olan bâ‘is-i hâze’s-sifr Praş-
ko nâm zimmî muvâcehesinde ikrâr ve takrîr-i kelâm edip bundan akdem baba-
nız hâlik-i mezbûr Dimitraki kendiye hizmet etmek üzre ammim hâlik-i mezbûr 
Nikite’nin nefsini senede ikişer bin akçe ücret ile istîcâr ve kabûl edip mûrisimiz 
hâlik-i mezbûr Nikite dahi ber vech-i muharrer ba‘de’l-îcâr merkūm Dimitraki’ye 
on sene hizmet edip müddet-i mezbûrede müctemi‘ olan yirmi bin akçe ücretini 
kable’l-ahz hâlik olmağla meblağ-ı mezbûru merkūmûndan da‘vâ ve taleb eyle-
diğimde beynimizde münâza‘ât-ı kesîre vâkı‘a olmuşidi el-hâletü hâzihî vesâtat-ı 
muslihîn ile da‘vâ-yı mezbûrumdan beni yetmiş kıt‘a riyâlî kebîr guruş üzerine 
sulh eylediklerinde ben dahi sulh-i mezbûru kabûl ve bedel-i sulh olan meblağ-ı 
mezbûr yetmiş kıt‘a riyâlî guruşu mezbûrûn yedlerinden tamâmen ahz ü kabz 
edip mâ‘adâ da‘vâsından mezbûrların zimmetlerini ibrâ-i âmm-ı kātı‘ü’n-nizâ‘la 
ibrâ ve iskāt eyledim min ba‘d meblağ-ı mezbûra müte‘allika vechen mine’l-vücûh 
mezbûrûn ile da‘vâ ve husûmetim yokdur dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban Çukadâr, Abdülkerim Çelebi b. Mehmed, 
el-Hâc Ramazan b. ( ), Ahmed Çelebi b. Mehmed, Abdullah Çelebi b. Mehmed, 
Mustafa Çelebi b. Receb.

390 [57b-3] Nikola v. Ağik’in kefaletten dolayı Nikola v. Andon’da olan 
alacağının ödenmesi hususunda tembihte bulunulduğu
Demirci tâifesinden işbu hâmilü’s-sifr Nikola v. Ağik nâm zimmî mahfil-i kazâda 
diğer Nikola v. Andon nâm zimmî muvâcehesinde üzerine da‘vâ ve takrîr-i kelâm 
edip bundan akdem gāib ani’l-meclis Yorgi nâm zimmî zimmetinde cihet-i 
deyn-i şer‘îden beş bin yüz elli akçe hakkım olup gāib-i merkūmdan mukaddemâ 
da‘vâ ve taleb eylediğimde meblağ-ı mezbûra merkūm Nikola tarafından emr ve 
kabûlü hâvî kefâlet-i sahîha-i şer‘iyye ile kefîl olmuşidi el-hâletü hâzihî meblağ-ı 
merkūmun iki bin beş yüz kırk akçesini kefîl-i merkūm Nikola yedinden ahz ü kabz 
edip [58a] meblağ-ı bâkī iki bin altı yüz on akçesini dahi merkūmdan kefâleti ha-
sebiyle taleb ederim, suâl olunsun dedikde gıbbe’s-suâl mezbûr Nikola cevâbında 
fi’l-vâki‘ müdde‘î-i merkūmun gāib-i mezbûr zimmetinde cihet-i merkūmdan an-
cak beş bin akçe hakkı olup meblağ-ı mezbûrun cümlesine ben emr ve kabûlü 
hâvî kefâlet ile kefîl olmuşumdur deyû ikrâr ve yüz elli akçe ziyâdeye kefâletini 
inkâr edicek müdde‘î-i mezbûrdan ziyâdeye kefâletini mübeyyine beyyine taleb 
olundukda ityân-ı beyyine için istimhâl olunup mehil-i şer‘î ile imhâl olunduk-
dan sonra müdde‘î-i merkūmun kabzına i‘tirâf eylediği meblağdan bâkī iki bin 
dört yüz altmış akçenin edâsıyla kefîl-i merkūm Nikola ilzâm olunup mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Hüseyin b. Mirza, Mehmed b. Receb, 
Mustafa Çelebi b. Receb ve gayruhüm.

391 [58a-1] Mahmud b. Ali’nin bağını Yamandi v. Horende’ye sattığı
Mahmiye-i Galata müzâfâtından Marmara nâhiyesine tâbi‘  Büyük nâm karye 
sâkinlerinden Mahmud b. Ali nâm kimesne mahfil-i kazâda bâ‘is-i hâze’s-sifr 
Yamandi v. Horende nâm zimmî muvâcehesinde bi’t-tav‘i’s-sâf ikrâr ve takrîr-i 
kelâm edip karye-i mezbûre hudûdu dâhilinde Cehlî demekle ma‘rûf vâdide vâki‘ 
bir tarafdan Panayot bağı ve bir tarafdan Diryoni bağı ve iki tarafdan tarîk-i âm ile 
mahdûd tahmînen altı dönüm mülk bağımı mezbûr Yamandi’ye fıddî ve râyic fi’l-
vakt dört yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve temlîk edip ol dahi vech-i muharrer üzre iştirâ ve temellük ve tesellüm ve 
kabûl eyledikden sonra semeni olan meblağ-ı mezbûr dört yüz akçeyi mezbûrun 
yedinden ahz ü kabz edip zikri sebk eden bağın mahallinde zabt ve tasarrufuna 
mezbûr Yamandi’yi taslît eyledim ba‘de’l-yevm benim alâka ve medhalim yokdur 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban, Mustafa Çelebi b. Receb, Ali Çelebi b. Bâli, 
Mehmed Çelebi b. Bâli ve gayruhüm.

392 [58a-2] Elizer v. İsak ve Baruh v. Salamon’un vefat eden Mihayilo 
v. Dimitri’de olan alacaklarını vârislerinden tahsil ettikleri
Edirne cemâ‘atinden Elizer v. İsak nâm yahudi tarafından meblağ-ı âti’l-beyânı 
ibrâya vekîl olup David v. Mosi nâm yahudi ile Zafiri v. Manol nâm zimmî 
şehâdetleri ile şer‘an vekâleti sâbite olan Baruh v. Salamon nâm yahudi mahfil-i 
kazâda medîne-i Üsküdar müzâfâtından Kızılada’ya tâbi‘ Yatmış nâm karyede 
sâkin iken bundan akdem hâlik olan Mihayilo v. Dimitri nâm zimmînin sulbî 
kebîr oğulları ve hasren vârisleri olan işbu râfi‘ayi’s-sifr Kostanti ve Yanbolino 
nâm zimmîler muvâcehelerinde bi’l-vekâle ikrâr ve takrîr-i kelâm edip bundan 
akdem müvekkilim mezbûr Elizer’in hâlik-i mezbûr Mihayilo zimmetinde cihet-i 
deyn-i şer‘îden üç yüz elli beş kıt‘a riyâlî guruş hakkı olup kable’l-edâ hâlik ol-
mağla meblağ-ı mezbûr zimmetinde kalmışidi el-hâletü hâzihî merkūmân Kos-
tantin ve Yanbolino’nun babaları hâlik-i mezbûrdan irs-i şer‘le intikāl edip karye-i 
mezbûrede vâki‘ lede’l-ahâlî ve’l-cîrân ma‘lûmü’l-hudûd mülk menzillerini yüz 
guruşa ve yine karye-i merkūmede vâki‘ inde’l-ahâlî ma‘lûmü’l-hudûd bir kıt‘a 
mülk bağlarını elli beş kıt‘a riyâlî guruşa ve yine hâlik-i mezbûrdan müntakil zar-
bana ta‘bîr olunur on yedi zirâ‘ kayıklarını dahi yüz kıt‘a riyâlî guruşa müvekkil-i 
mezbûr Elizer’e hakkı olan meblağ-ı mezbûr üç yüz elli beş kıt‘a riyâlî guruşun 
iki yüz elli beş guruş mukābelesinde kabûl eylediğinden sonra meblağ-ı bâkī yüz 
kıt‘a riyâlî guruşdan mezbûrân Kostantin ve Yanbolino’nun zimmetlerini ibrâ-i 
âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-şer‘î vekîl-i 
mezbûr Baruh meclis-i şer‘de i‘âde-i kelâm edip benim dahi hâlik-i mezbûrun 
zimmetinde olan üç yüz elli beş kıt‘a riyâlî guruş hakkımı mezbûrân Kostantin ve 
Yanbolino’nun yedlerinden bi’t-tamâm ahz ü kabz eyledim. Meblağ-ı mezbûrdan 
merkūmân Kostantin ve Yanbolino’nun zimmetlerinde bir akçe ve bir habbe hak-
kım kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan b. Abdullah, Mustafa Çelebi b. Receb, Ebûbekir Beşe 
b. Fazlı, Mehmed Çelebi b. Hüseyin, Muharrem b. Receb ve gayruhüm.







393 [58b-1, Arapça] Ali adlı yetim çocuğa vasî atandığı
Hâkim-i muvakki‘ a‘lâ hâze’l-kitâb, Receb b. Mustafa nâm kimesneyi, mahmiye-i 
Galata tevâbi‘inden Fındıklı kasabası mahallâtından Kazancıbaşı mahallesinde 
sâkin iken bundan akdem vefât eden Osman’ın Ali nâm sagīr oğluna hıfz-ı ahvâli 
ve müteveffâ-yı mezbûr babasından irs-i şer‘le kendisine intikāl eden malların 
zabtı için evânî-i rüşd ve hadd-i bülûğuna kadar ihtiyâcına binâen vasî nasb etti 
mezbûr Receb de vesâyet-i merkūmeyi kabûl edip hizmet-i lâzımesini edâyı mü-
te‘ahhid oldu.
Cerâ zâlike ve hurrire fî gurreti Zilhicceti’ş-şerîfe sene selâse ve seb‘în ve elf.
Şuhûdü’l-hâl: Mehmed Beşe b. ( ), Hüseyin b. ( ), Mustafa b. Receb, Musa b. İbra-
him, Emrullah b. Mehmed

394 [58b-2] Hatib Mehmed Efendi’nin bedestendeki dolabından çalınan 
eşyaları dolayısıyla suçladığı kişilere yemin teklifi ve hırsızlık 
iddiasının reddi
Mahmiye-i Galata’da Bereketzâde mahallesinde sâkin fahrü’l-hutebâ  Mehmed 
Efendi b. Mehmed nâm kimesne mahfil-i kazâda mahmiye-i mezbûre Bezzâzistân 
müstahfızlarından ashâb-ı hâze’l-kitâb Mehmed b. Osman, el-Hâc Kenan b. Ab-
dullah ve Veli b. İbrahim ve Ahmed b. Mehmed nâm kimesneler mahzarlarında 
üzerlerine da‘vâ ve takrîr-i kelâm edip bundan akdem zikr olunan Bezzâzistân’da 
vâki‘ mülk ve dolabıma vaz‘ eylediğim bir bohça içinde mevcûd bir tor kese ve üç 
sîm kuşak ve bir münakkaş yüz yastığı ve bir kaftan ve bir sîm bıçak ve bir sarı kaf-
tan ve bir sîm bâfte ve bir saç bağı ayağı ve bir miskî kaftan zikr olunan dolabım 
açılıp içinde zâyi‘ olmağla hâlâ mezbûrûndan mazanna ittihâz eyledim. Beyyi-
nem dahi olmamağla ba‘de’s-suâl tahlîf olmaları murâdımdır dedikde gıbbe’s-suâl 
husûs-ı mezbûru merkūmûn bi’l-külliyye inkâr eylediklerinde vech-i muharrer 
üzre zikr olunan dolabdan müdde‘î-i mezbûrun bir bohça içinde mevcûd bir tor 
kese ve üç sîm kuşak ve bir münakkaş yüz yastığı ve bir kaftan ve bir sîm bıçak ve 
bir sarı kaftan ve bir sîm bâfte ve bir saç bağı ayağı ve bir miskî kaftan ahz ü kabz 
etmediklerine mezbûrûn Mehmed ve el-Hâc Kenan ve Veli ve Ahmed’e yemîn 
teklîf olundukda onlar dahi alâ vefki’l-mes’ûl yemîn billâhi’l-aliyyi’l-a‘lâ etmeğin 
mûcebiyle mezbûr Mehmed Efendi mu‘ârazadan men‘ birle mâ vaka‘a bi’t-taleb 
ketb olundu.
Fi’l-yevmi’t-tâsi‘ ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: El-Hâc İbrahim b. Hüseyin, el-Hâc Mustafa b. Mehmed, Mehmed 
Çelebi b. el-Hâc Mustafa, el-Hâc Ali b. el-Hâc Mehmed, Osman b. Yusuf.







395 [58b-3] Mehmed Yazıcı’nın annesinin mirasından, vefat eden 
babası Osman’da kalan alacağını miras malından alması gerektiği
Mahmiye-i Galata müzâfâtından kasaba-i Fındıklı’da Kazancıbaşı mahallesin-
de sâkin iken bundan akdem fevt olan Osman b. Sevindik’in verâseti zevce-i 
metrûkesi Fâtıma bt. Hasan nâm hâtuna ve sulbî kebîr oğlu Mehmed Yazıcı’ya 
ve sulbî oğlu Ali nâm sagīre münhasıra olduğu şer‘an zâhir oldukdan sonra 
bâ‘is-i hâze’l-kitâb mezbûr Mehmed Yazıcı mahfil-i kazâda sagīr-i mezbûrun 
tesviye-i umûruna kıbel-i şer‘den mansûb vasîsi olan Receb b. Mustafa nâm 
kimesne mahzarında üzerine da‘vâ ve takrîr-i kelâm edip bundan akdem 
müteveffât olan vâlidem Meryem Hâtun’un babam müteveffâ-yı mezbûr zim-
metinde mütekarrir ve ma‘kūdun aleyh olan mihr-i müeccelinden iki bin akçe 
ki cem‘an vâlidem müteveffât-ı mezbûreden irsen bana intikāl eden dört bin 
akçe hakkım babam müteveffâ-yı mezbûrun zimmetinde kalıp hattâ meblağ-ı 
mezbûr zimmetinde bana vâcibü’l-edâ deyni olduğunu fevtinden mukaddem 
kemâl-i sıhhatde iken şuhûd mahzarında ikrâr etmeğin hâlâ meblağ-ı mezbûru 
muhallefât-ı merkūmeye bi’l-vesâye vaz‘-ı yed eden vasiyy-i mezbûrdan taleb 
ederim, suâl olunup alıverilmesi matlûbumdur dedikde gıbbe’s-suâl ve akībe’l-
inkâr müdde‘î-i mezbûr müdde‘âsını mübeyyine beyyine taleb olundukda 
udûl-i ricâlden Ahmed Efendi b. Şaban el-İmâm ve Receb b. Ramazan nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
vâki‘ müdde‘î-i mezbûrun vâlidesi olup bundan akdem müteveffât olan Mer-
yem Hâtun’un zevci müteveffâ-yı mezbûr zimmetinde mütekarrir olan mihr-i 
müeccelinden iki bin akçe cem‘an müdde‘î-i mezbûr vâlidesi merkūmeden irsen 
intikāl [59a] dört bin akçe oğlu mezbûra zimmetinde vâcibü’l-edâ ve lâzımü’l-
kazâ deyni olduğunu müteveffâ-yı mezbûr Osman fevtinden mukaddem kemâl-i 
sıhhatde iken bizim huzûrumuzda ikrâr ve bizi işhâd eyledi. Biz bu husûsa bu 
vech üzre şâhidleriz ve şehâdet dahi ederiz deyû her biri edâ-i şehâdet-i şer‘iyye 
eylediklerinde gıbbe ri‘âyet-i şerâiti’l-kabûl şehâdetleri makbûle oldukdan 
sonra meblağ-ı mezbûrdan küllen ve ba‘zan ahz [ve] istîfâ ve hibe ve turuk-ı 
şer‘iyyeden bir vechile müteveffâ-yı mezbûrun zimmetini ibrâ ve iskāt etmedi-
ğine müdde‘î-i merkūma yemîn teklîf olundukda ol dahi [alâ] hasebi’l-mes’ûl 
yemîn billâhi’l-aliyyi’l-azîm etmeğin mûcebiyle meblağ-ı merkūmu müdde‘î-i 
mezbûra edâ ve teslîme vasiyy-i mezbûra tenbîh birle mâ vaka‘a bi’t-taleb ketb 
olundu.
Fi’l-yevmi’s-sânî min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Beşe b. ( ), Mustafa b. Receb, Musa b. İbrahim, Emrullah 
b. Mehmed, Âbidin b. Mustafa ve gayruhüm.







396 [59a-1] Fırıncı İsa Beşe b. Ali’nin, fırıncı Mıgırdiç’in fırınının 
yakınındaki bakkalda tezgah açarak ekmek satmasının 
durdurulması
Mahmiye-i Galata müzâfâtından kasaba-i Kasımpaşa’da Kulaksız Ahmed sûkunda 
vâki‘ Emir Efendi fırınının müste’ciri olan habbâz tâifesinden işbu râfi‘ü’s-sifr Mı-
gırdiç nâm Ermeni mahfil-i kazâda tâife-i mezbûreden olup Küçük Piyâle Paşa 
Fırını’nın müste’ciri olan İsa Beşe b. Ali nâm kimesne mahzarında üzerine da‘vâ 
ve takrîr-i kelâm edip kadîmden yanımızda âhar fırından etmek gelip bey‘ olun-
mak mu‘tâd değil iken hâlâ mezbûr İsa Beşe benim fırınım civârında vâki‘ bakkal 
dükkânına iskemle vaz‘ edip ekmek bey‘ etmekle benim fırınımı battâl ve bana 
kesâd îrâs eylemişdir hâlâ mahalle-i mezbûre ahâlîsinden vâki‘ hâl istihbâr olu-
nup yedimde olan buyruldu-yı şerîf mûcebince mârrü’z-zikr bakkal dükkânından 
iskemlesini ref ‘ edip benim civârımda bey‘ etmemeğe mezbûr İsa Beşe’ye tenbîh 
olması murâdımdır demekle ahâlî-i mezbûreden olup bî-garaz müslimînden 
hâzırûn bi’l-meclis olan el-Hâc İbrahim b. Hüseyin ve Mehmed b. Mehmed ve 
Ahmed b. Mustafa ve Hasan b. Ali nâm kimesnelerden vâki‘ hâl istihbâr olunduk-
da fi’l-vâki‘ kadîmü’l-eyyâmdan beri mezbûr Mıgırdiç’in tasarrufunda olan fırını-
nın kurbunda vâki‘ bakkal dükkânında iskemle vaz‘ edip ekmek bey‘ olunagelmiş 
değildir mezbûr İsa Beşe fuzûlen iskemle vaz‘ edip ekmek bey‘ ettirmekle mezbûr 
Mıgırdiç’in fırınına kesâd îrâs eylemişdir deyû her biri haber vermeğin mezbûr 
İsa Beşe dükkân-ı mezbûrda vaz‘ eylediği iskemleyi def ‘[u] ref ‘ edip bir dahi bey‘ 
ettirmemek üzre tenbîh birle mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Ramazan Efendi, kethüdâ Hüseyin Beşe [b.] Abdul-
lah, Kenan Bey b. Abdullah, Mustafa b. Receb ve gayruhüm.

397 [59a-2] Sâbire bt. Abdullah’ın câriyesi Demirhan’ı âzat ettiği
Mahmiye-i Galata dâhilinde Alacamescid mahallesinde sâkine Sâbire bt. Abdul-
lah nâm hâtun tarafından ıtk-ı âti’l-beyânı ikrâra vekîl olup mezbûreyi ma‘rifet-i 
şer‘iyye ile ârifân olan Mehmed Çelebi b. Mustafa, el-Hâc Ali b. İbrahim nâm ki-
mesneler şehâdetleri ile şer‘an vekâleti sâbite olan Yusuf b. Abdullah meclis-i şer‘-i 
şerîf-i lâzımü’t-teşrîfde müvekkile-i mezbûrenin câriye-i memlûkesi ve rıkkına 
mu‘terife olan işbu râfi‘atü’l-kitâb orta boylu açık kaşlı, gök elâ gözlü Rusiyyetü’l-
asl Timurhan bt. Abdullah muvâcehesinde bi’l-vekâle ikrâr ve takrîr-i kelâm edip 
müvekkile-i mezbûre Sâbire Hâtun câriye-i memlûkesi mevsûfe-i mezbûreyi has-
beten lillâhi te‘âlâ i‘tâk [ve] tahrîr edip mülkünden ihrâc ve izâle eyledi min ba‘d 
mezbûre Timurhan sâir harâir-i asliyyât gibi hürre olup üzerinde hakk-ı velâdan 
gayrı hakkı bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâlis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Abdülgaffâr Efendi el-Müderris, Mehmed Efendi b. Abdullah, Ab-
dülkerim Efendi b. Mehmed, Ahmed Yazıcı b. Mehmed ve gayruhüm.

398 [59b-1] Ahmed Çelebi b. Memi’nin ev hissesini kardeşi Ali’ye sattığı
Mahmiye-i Galata hâricinde Sarı Lütfi mahallesinde sâkin Ahmed Çelebi b. Memi 
nâm kimesne meclis-i şer‘-i hatîr-i lâzımü’t-tevkīrde karındaşı işbu bâ‘isü’l-kitâb 
Ali b. Memi nâm kimesne mahzarında ikrâr ve takrîr-i kelâm edip bundan ak-
dem vâlidemiz olup müteveffât olan Hanife nâm hâtun [dan] ikimize irs-i şer‘î 
ile intikāl edip mahalle-i mezbûrede vâki‘ bir tarafdan kendi mülkümüz ve bir 
tarafdan mekābir-i müslimîn ve ba‘zan mahalle-i mezbûre mescidi ve ba‘zan ya-
nımızda müşterek olan su yolu ile mahdûd ve iki bâb fevkānî ve iki bâb tahtânî 
odaları ve bi’r-i mâyı ve kenîfi ve zât-ı eşcâr-ı müsmire ve gayr-ı müsmireyi müşte-
mil mülk menzilin nısf-ı şâyi‘i benim ve nısf-ı şâyi‘-i âharı mezbûr Ali’nin mülk-i 
mevrûsu [olup] hâlâ ben menzil-i mezkûrda olan nısf hisse-i şâyi‘a-i mezkûremi 
mezbûr Ali’ye tarafeynden îcâb ve kabûlü hâvî bey‘-i bâtt-ı sahîh-i şer‘î ile dokuz 
bin fıddî râyic fi’l-vakt akçeye tarafeynden bey‘ ve teslîm ol dahi vech-i muharrer 
üzre iştirâ ve tesellüm ve kabz ve kabûl eyledikden sonra semeni olan meblağ-ı 
mezbûr dokuz bin akçeyi yedinden bi’t-tamâm ve’l-kemâl ahz ü kabz edip ba‘de’l-
yevm menzil-i mezbûrda olan nısf hisse-i şer‘iyye-i ma‘lûmem karındaşım mezbûr 
Ali’nin mülk-i müşterâsıdır, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Receb, Müezzin Mehmed Çelebi, Hasanzâde 
Abdi, Sâlih Çelebi b. Mehmed, Mirza Beşe b. Mahmud ve gayruhüm.

399 [59b-2] Şaban b. Hüdaverdi’nin Mehmed b. Mehmed’e borcu olduğu
Mahmiye-i Galata hâricinde Kâtib Mustafa Çelebi mahallesinde sâkin Meh-
med b. Mehmed meclis-i şer‘-i hatîr-i lâzımü’t-tevkīrde yine mahalle-i mezbûre 
sâkinlerinden Şaban b. Hüdâverdi nâm kimesne muvâcehesinde üzerine da‘vâ 
ve takrîr-i kelâm edip mezbûr Şaban’ın zimmetinde cihet-i karz-ı şer‘îden on 
iki bin akçe hakkım olup taleb eylediğimde edâdan imtinâ‘ eder, suâl olunup 
alıverilmesi matlûbumdur dedikde gıbbe’s-suâl mezbûr Şaban cevâbında fi’l-
hakīka müdde‘î-i mezbûr Mehmed’e vech-i muharrer üzre zimmetimde lâzımü’l-
edâ ve vâcibü’l-kazâ on iki bin akçe deynim vardır deyû ikrâr ve i‘tirâf etmeğin 
mûcebiyle meblağ-ı mezbûrun edâsına merkūm Şaban’a tenbîh birle mâ vaka‘a 
bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Mehmed b. Musa, Davu [d] b. Mevcud?, Ramazan Efendi el-
Kadı, Yusuf b. Abdullah, Ahmed Yazıcı b. Mehmed.

400 [59b-3] Hatice bt. Hacı Receb’in evini kardeşi Ümmühâni’ye sattığı
Mahmiye-i Galata dâhilinde Yolcuzâde mahallesinde sâkine Hatice bt. el-Hâc 
Receb nâm Hâtun tarafından bey‘-i âti’z-zikri ikrâra vekîl olup zât-ı mezbûreyi 
ma‘rifet-i şer‘iyye ile ârifân olan Mustafa Çelebi b. Ali Dede ve Mustafa b. Bâli 
Reis nâm kimesneler şehâdetleri ile şer‘an vekâleti sâbite olan mahalle-i mezbûre 
imâmı Musa Efendi b. el-Hâc Mehmed mahfil-i kazâda müvekkile-i mezbûrenin 
karındaşı râfi‘atü hâze’l-kitâb Ümmühâni Hâtun bt. el-Hâc Receb mahzarında bi’l-
vekâle ikrâr ve takrîr-i kelâm edip müvekkilem mezbûre Hatice Hâtun’un silk-i 
mülk-i sahîhinde münselik olup mahalle-i mezbûrede vâki‘ bir tarafdan yine mü-
vekkilemin âhar mülkü ve bir tarafdan Medîne-i münevvere vakfı’ndan olup el-
Hâczâde tasarrufunda olan vakıf menzil ve iki tarafdan tarîk-i hâs ile mahdûd 
fevkānî bir bâb oda ve bir kenîfi müştemil olan mülk menzilini târih-i kitâbdan 
üç sene mukaddem mezbûre Ümmühâni Hâtun’a yedi bin fıddî râyic fi’l-vakt ak-
çeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm ol 
dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı merkūmu mezbûre Ümmühâni yedinden bi’t-tamâm ahz ü kabz et-
mekle menzil-i mahdûd-ı mezkûr merkūme Ümmühâni’nin mülk-i müşterâsıdır, 
keyfe mâ teşâ’ ve tahtâr mutasarrıfe olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Mefharü’l-kuzât Nasuh Efendi, Abdülkerim [b.] Mehmed Efendi el-
Kâtib, Ebûbekir Beşe b. Şaban Çukadâr, Ahmed Yazıcı b. Mehmed, Ahmed Çelebi 
b. Mustafa.

401 [60a-1] Kostantin v. Yorgi’nin Lefter v. Dimitri’ye kötü söz 
söylemediğinin anlaşıldığı
Mahmiye-i Galata hâricinde Kalafatyeri’nde sâkin hayyât tâifesinden işbu râfi‘ü’s-
sifr Lefter v. Dimitri nâm zimmî mahfil-i kazâda Kostantin v. Yorgi nâm zimmî 
mahzarında üzerine da‘vâ ve takrîr-i kelâm edip târih-i kitâbdan bir gün mukad-
dem mezbûr Kostantin Kalafatyeri nâm mevzi‘de bi gayr-ı vech-i şer‘î hîz deyû 







şetm eyledi, suâl olunup mûceb-i şer‘îsi [icrâ] olunmak matlûbumdur dedikde 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine bey-
yine taleb olundukda ityân-ı beyyineden izhâr-ı aczile istihlâf etmeğin fi’l-vâki‘ 
târih-i mezkûrda mevzi‘-i mezbûrda müdde‘î-i mezbûr Lefter’e ber vech-i muhar-
rer hîz deyû şetm etmediğine merkūm Kostantin’e yemîn teklîf olundukda ol dahi 
yemînden nükûl etmeğin mâ vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilka‘deti’ş-şerîfe li sene selâse ve seb‘în ve elf.
Şuhûdü’l-hâl: Ramazan Çelebi b. Mehmed, Emrullah b. Mehmed, Süleyman Çele-
bi, Mustafa Çelebi b. Receb ve gayruhüm.

402 [60a-2] Demirhan bt. Abdullah’ın vefat eden eski sahibi 
Sâime bt. Abdullah’ın kendisine bağışladığı eşyaları beytülmâl 
emininden teslim aldığı
Mahmiye-i Galata müzâfâtından kasaba-i Tophâne’de Hoca Ali mahallesinde 
sâkine Demirhan bt. Abdullah nâm hâtun mahfil-i kazâda mahmiye-i mezbûrede 
bi’l-fi‘l beytülmâl  emîni olan Siyavuş Ağa’nın sâbitü’l-vekâle vekîli olan Ha-
san Ağa b. Abdurrahman mahzarında ikrâr ve takrîr-i kelâm edip ben mahalle-i 
mezbûrede sâkine iken bundan akdem müteveffât olan Sâime bt. Abdullah’ın 
câriye-i memlûkesi olup târih-i kitâbdan iki ay mukaddem seyyidem mezbûre 
Sâime kemâl-i sıhhatde iken malından beni tahrîr ve i‘tâk ve zümre-i harâir-i 
asliyyâta idrâc [ve] ilhâk eyledikden sonra silk-i mülkünde münselik olan 
eşyâsından iki beledî yorgan ve iki minder kılıfı ve iki yastık, bir köhne orta keçe-
si, iki döşek, bir çarşaf ve bir tepsi ve bir köhne yan keçesi, iki tencere ve üç sahan 
bana hibe-i sahîha-i şer‘iyye ile hibe ve teslîm ben dahi meclis-i hibede ittihâb [ve] 
kabz ve tesellüm eylediğimden sonra mezbûre Sâime bilâ-vâris fevt olmağla eşyâ-i 
mezkûreyi müteveffât-ı mezbûrenin muhallefâtı olmak üzre emîn-i merkūm 
kabz eyledikde ben dahi vech-i muharrer üzre hibe-i mezbûreyi vekîl-i mezbûr 
muvâcehesinde isbât etmekle kabz eylediği eşyâyı mezbûreyi emîn-i merkūm ye-
dinden bi’t-tamâm ve’l-kemâl ahz ü kabz eyledim min ba‘d eşyâ-i muharrereden 
emîn-i merkūmun yedinde bir nesne kalmamışdır dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’r-râbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa b. Ahmed el-Bevvâb, Ebûbekir Beşe b. Şaban Çukadâr, 
Mustafa Çelebi b. Receb, Ahmed Yazıcı b. Mehmed ve gayruhüm.







403 [60a-3] Ali Çelebi b. Memi’nin kardeşi Ahmed Çelebi aleyhindeki 
arsa ve ev davasından vazgeçtiği
Mahrûsa-i Galata hâricinde vâki‘ Sarı Lütfi mahallesinde sâkin Ali Çelebi b. Memi 
nâm kimesne meclis-i şer‘-i hatîr-i lâzımü’t-tevkīrde li ebeveyn karındaşı sâhib-i 
hâze’l-kitâb Ahmed Çelebi nâm kimesne mahzarında ikrâr ve takrîr-i kelâm edip 
mahalle-i merkūmede vâki‘ bir tarafdan ba‘zan Mustafa Ağa ve ba‘zan Hasan Reis 
veresesi mülkleri ve bir tarafdan mekābir-i müslimîn ve bir tarafdan ba‘zan haffâf 
Mehmed Çelebi’ye meşrûta olan vakıf menzil ve ba‘zan tarîk-i hâs ve bir tarafdan 
ba‘zan el-Hâc Yusuf ve ba‘zan mezbûr Ali Çelebi mülkleri ile mahdûd ve müşte-
mil menzil vâlidemiz olup bundan akdem vefât eden Belkıs bt. Bâli nâm hâtunun 
ilâ zamânı vefâtihâ mülkü olup ba‘de vefâtihâ menzil-i mahdûd-ı merkūm irs-i 
şer‘le bize intikāl etmekle beynimizde ale’l-iştirâk iktisâm edip alâmât-ı fâsıla 
vaz‘ eylediğimizden sonra zikr olunan menzilin garb tarafında vâki‘ tûlen dokuz 
zirâ‘ ve arzan beş parmak arsayı ve yine menzil-i mezbûrun kıble tarafında vâki‘ 
tûlen on bir ve arzan nısf zirâ‘ müşterek bi’r-i mâya muttasıl damlalık arsasını ve 
yine münâza‘un fîh olan mekābir-i müslimîn tarafında vâki‘ menzilime mutta-
sıl fevkānî odasının ocağı ve damlalığını karındaşım mezbûr Ahmed Çelebi’den 
mukaddemâ da‘vâ ve taleb eylediğimde beynimizde münâza‘ât-ı kesîre vâkı‘a ol-
muşidi el-hâletü hâzihî da‘vâ-yı mezkûrumdan fâriğ olup zikirleri mürûr eden 
arsalar ile zikr olunan fevkānî odanın ocağı ve damlalığına müte‘allika da‘vâdan 
mezbûr Ahmed Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt 
eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sânî min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Receb el-İmâm, Mahmud Çelebi b. Mahmud el-
Müezzin, Hasan Dede b. Abdullah, Sâlih Çelebi b. Mehmed, Mustafa Çelebi b. 
Mirza, Hüseyin Beşe b. Mehmed, el-Hâc Ali b. Mehmed, el-Hâc Yusuf b. Abdullah, 
Nasuh Beşe b. Abdullah, el-Hâc Bayram b. Abdullah, Mustafa b. Receb, Mehmed 
Çelebi b. Abdullah, Hüseyin Dede b. Abdullah, (...)

404 [60b-1] Âişe bt. Ahmed’in vefat eden eşi Mehmed’in zimmetinde olan 
mehrini beytülmâl emininden tahsil ettiği
Mahmiye-i Galata dâhilinde Câmi‘-i Kebîr mahallesinde sâkin iken bundan ak-
dem fevt olan Mehmed b. Abdullah’ın verâseti zevce-i metrûkesi Âişe bt. Ah-
med nâm hâtuna münhasıra olduğu şer‘an zâhir ve müte‘ayyin oldukdan sonra 
bâ‘is-i hâze’l-vesîka mezbûre Âişe mahfil-i kazâda mahmiye-i mezbûrede bi’l-fi‘l 
beytülmâl emîni olan umdetü’l-a‘yân Siyavuş Ağa b. Abdullah’ın husûs-ı âti’l-
beyâna vekîl-i müsecceli olan Hasan Ağa b. Abdurrahman mahzarında üzerine 
da‘vâ ve takrîr-i kelâm edip zevcim müteveffâ-yı mezbûr Mehmed’in zimmetin-
de mütekarrir ve ma‘kūdun aleyh olan mehr-i müeccelimden elli kıt‘a riyâlî gu-
ruş hakkım olmağla meblağ-ı mezbûru müteveffâ-yı merkūmun muhallefâtına 
vâzı‘ü’l-yed olan emîn-i müşârün-ileyhden taleb ederim, suâl olunup alıveril-
mesi murâdımdır dedikde gıbbe’s-suâl ve akībe’l-inkâr müdde‘iye-i mezbûreden 
müdde‘âsını mübeyyine beyyine taleb olundukda udûl-i ricâlden olup mahalle-i 
merkūme sâkinlerinden el-Hâc Ali b. Abdullah ve Ramazan b. Mehmed nâm ki-
mesneler li ecli’ş-şehâde meclis-i şer‘a hâzırân olup istişhâd olunduklarında fi’l-
vâki‘ müteveffâ-yı merkūm hâl-i hayâtında ve kemâl-i akl ve sıhhatinde zevce-
si mezbûrenin mihr-i müeccelinden zimmetinde elli kıt‘a merkūmü’l-vasf guruş 
vâcibü’l-edâ deyni olduğunu bizim huzûrumuzda ikrâr ve bizi işhâd eyledi. Biz bu 
husûsa bu vech üzre şâhidleriz, şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olduk-
dan sonra meblağ-ı mezbûrdan küllen ve ba‘zan ahz ve istîfâ ve hibe ve turuk-ı 
şer‘iyyeden bir vechile zevci müteveffânın zimmetini ibrâ ve iskāt etmediğine 
mezbûre Âişe’ye yemîn teklîf olundukda ol dahi alâ hasebi’l-mes’ûl yemîn billâhi’l-
aliyyi’l-a‘lâ etmeğin mûcebiyle meblağ-ı mezbûru müdde‘iye-i merkūmeye edâ ve 
teslîme emîn-i mûmâ-ileyhe tenbîh birle mâ vaka‘a bi’t-taleb ketb olundu.
7 Zilhicceti’ş-şerîfe sene 1073
Şuhûdü’l-hâl: Mustafa b. Receb, Hüseyin b. Mirza, Ali b. Mustafa, Emrullah b. 
Mehmed.

405 [60b-2] Mustafa b. Ali’nin vefat eden Osman’da olan alacağını vârisi 
Mehmed’den tahsil ettiği
Mahmiye-i Galata müzâfâtından kasaba-i Fındıklı’da Kazancıbaşı mahallesinde 
sâkin Mustafa b. Ali nâm kimesne meclis-i şer‘-i hatîr-i lâzımü’t-tevkīrde yine 
mahalle-i mezbûre sâkinlerinden olup bundan akdem vefât eden Osman nâm 
müteveffânın sulbî kebîr oğlu ve muhallefâtına vâzı‘ü’l-yed olan bâ‘is-i hâze’l-
kitâb Mehmed b. Mustafa nâm kimesne muvâcehesinde ikrâr ve takrîr-i kelâm 
edip müteveffâ-yı mezbûre hâl-i hayâtında kendi malımdan elli kıt‘a riyâlî gu-
ruş ikrâz ve teslîm, ol dahi iktirâz ve tesellüm eyledikden sonra mezbûrun on 
iki buçuk riyâlî guruşunu hâl-i hayâtında müteveffâ-yı mezbûrun yedinden ahz 
ü kabz edip meblağ-ı bâkī otuz yedi buçuk guruşu kable’l-ahz ve’l-istîfâ fevt ol-
mağla meblağ-ı mezbûr zimmetinde kalmağın el-hâletü hâzihî meblağ-ı mezbûr 
otuz yedi buçuk guruşu mezbûr Mehmed’in yedinden alıp kabz eyledim min ba‘d 
meblağ-ı mezbûra müte‘allika müteveffâ-yı mezbûrun zimmetinde bir akçe ve 
bir habbe kalmadı dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb 
olundu.
Hurrire fi’l-yevmi’s-sâlis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban, Eyüb Ağa, Mustafa b. Receb, Mehmed b. ( ), 
Hüseyin b. Abdullah.

406 [60b-3] Eleni bt. Petro’nun arsasını Kemal v. Yako’ya satması
Mahmiye-i Galata’da Bereketzâde mahallesinde sâkine Eleni bt. Petro nâm 
nasrâniye mahfil-i kazâda Kesriye cemâ‘atinden Kemal v. Yako nâm yahudi 
muvâcehesinde ikrâr ve takrîr-i kelâm edip mahalle-i mezbûrede vâki‘ iki tarafı 
Ayasofya-i kebîr vakfı bir tarafı arz-ı hâliye bir tarafı tarîk-i âm ile mahdûd mülk 
arsa-i hâliye mezbûr Kemal’e sekiz bin nakd-i râyic fi’l-vakt akçeye tarafeynden 
îcâb ve kabûlü [hâvî] bey‘-i bâtt-ı sahîh-i şer‘î ile bey‘ ve teslîm, ol dahi vech-i 
muharrer üzre iştirâ ve tesellüm ve kabûl, semeni olan meblağ-ı mezbûru mezbûr 
Kemal yedinden alıp kabz eyledim ba‘de’l-yevm arsa-i mahdûd-ı mezkûr mezbûr 
Kemal’in mülk-i müşterâsıdır, keyfe mâ yeşâ’ ve yahtâr mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb [olundu] .
Fi’l-yevmi’s-sâbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Kenan Bey b. Abdullah, Ebûbekir Beşe b. Şaban Çukadâr, Mustafa 
Çelebi b. Receb, Hüseyin b. Mirza, Ahmed Yazıcı b. Mehmed.

407 [60b-4] Ali Çelebi b. Memi kardeşi Ahmed Çelebi aleyhinde açtığı 
atık su kanalı davasından vazgeçtiği
&lt;&lt;Mahrûsa-i Galata’ya tâbi‘  kasaba-i Kasımpaşa mahallâtından Sarı Lütfi  ma-
hallesi sâkinlerinden Ali Çelebi b. Memi nâm kimesne mahfil-i kazâda li ebe-
veyn karındaşı işbu râfi‘ü’l-vesîka Ahmed Çelebi b. ( ) nâm kimesne mahzarında 
ikrâr ve takrîr-i kelâm edip karındaşım mezbûr Ahmed Çelebi hâlâ benim câr-ı 
mülâsıkım olup lâkin menzilinin çirkâbı cereyân eden tûlen on beş zirâ‘ ve arzan 
bir zirâ‘ kârizini mukaddemâ kendi malı ile fuzûlen menzilim dâhilinden sokağa 
cereyân için kâriz ihdâs etmeğin mezbûru da‘vâ ve taleb eylediğimde beynimizde 
münâza‘ât-ı kesîre vâkı‘a olmuşidi el-hâletü hâzihî da‘vâ-yı mezkûrumdan fâriğ 
olup min ba‘d husûs-ı mezbûra müte‘allika da‘vâdan karındaşım mezbûr Ahmed 
Çelebi’nin zimmetini ibrâ-i âmm-ı kātı‘ü’n-nizâ‘la ibrâ ve iskāt eyledim ba‘de’l-
yevm zikr olunan kâriz için benden da‘vâ sudûr ederse lede’l-hükkâmi’l-kirâm 
mesmû‘a ve makbûle [61a] olmasın dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Receb, el-İmâm, Mahmud Çelebi b. Mehmed el-
Müezzin, Hasan Dede b. Abdullah, Sâlih Çelebi b. Mehmed, Mustafa Çelebi b. 
Mirza, Hüseyin Beşe b. Mehmed, el-Hâc Ali b. Mehmed, el-Hâc Yusuf b. Abdullah, 
Nasuh Beşe b. Abdullah ve gayruhüm.&gt;&gt;

408 [61a-1] Dimitri v. Polihroni’nin meyhane hissesinin satışı
Mahmiye-i Galata dâhilinde Sultan Bayezid mahallesi sükkânından Dimitri v. 
Polihroni nâm zimmî mahfil-i kazâda mahalle-i mezbûre sâkinlerinden işbu 
râfi‘ayi’l-kitâb Panayot v. Kanilo ve İlya v. Hırsafi nâm zimmîler muvâcehelerinde 
ikrâr ve takrîr-i kelâm edip mahalle-i mezbûrede vâki‘ bir tarafdan Gülfem Hâtun 
vakfı ve iki tarafdan Karina bt. Petro nâm nasrâniye mülkü ve bir tarafdan [tarîk-i] 
âm ile mahdûd mülk meyhânenin sülüs-i şâyi‘i İspilyot v. Lisar nâm zimmînin 
mülkü ve sülüs-i şâyi‘i Trandafilo v. Panayot nâm zimmî mülkü ve sülüs-i şâyi‘i 
benim mülküm olmağla hâlâ ben zikr olunan meyhânede mülküm olan sülüs-i 
şâyi‘i yirmi bin fıddî râyic fi’l-vakt akçeye ale’l-iştirâki’s-seviy mezbûrâna tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm, onlar 
dahi vech-i muharrer üzre iştirâ ve tesellüm ve kabûl eylediklerinden sonra se-
meni olan meblağ-ı mezbûru mezbûrân Panayot ve İlya yedlerinden bi’t-tamâm 
ve’l-kemâl ahz ü kabz eyledim ba‘de’l-yevm sâlifü’[z-zikr] meyhânede olan sü-
lüs hisse-i şâyi‘am mezbûrânın mülk-i müşterâları olmuşdur, keyfe mâ yeşâ’ ve 
yahtâr mutasarrıfân olsunlar dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Hurrire fi’l-yevmi’s-sâbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Eyüb Ağa b. Ahmed el-Bevvâb, Ebûbekir Beşe b. 
Şaban Çukadâr, Ahmed Çelebi b. Mustafa el-Haffâf, Bayram Çelebi b. Mehmed el-
Haffâf, Hamza b. Abdurrahman el-Muhzır.

409 [61a-2] Mehmed b. Mahmud ve Mehmed b. Abdullah’ın Hacı Aşur 
aleyhindeki kayık satışı davasını ispatlayamadıkları
Kayıkçı tâifesinden Mehmed b. Mahmud ve Mehmed b. Abdullah nâm kimesne 
mahfil-i kazâda tâife-i mezbûreden işbu râfi‘ü’l-kitâb el-Hâc Aşur b. el-Hâc Ha-
tır nâm kimesne mahzarında üzerine her biri da‘vâ ve takrîr-i kelâm edip târih-i 
kitâbdan on iki gün mukaddem el-Hâc Aşur silk-i mülkünde münselik olan bir 
kayığını âlât-ı lâzımesiyle altı bin yedi yüz akçeye on beş gün tamâmına değin mu-
hayyer olmak üzre ber vech-i iştirâk-i seviy bize bey‘ ve teslîm ve kabz-ı semen-i 
mezkûr etmeğin hâlâ hıyâr-ı şarta binâen zikr olunan kayık bâyi‘-i mezbûr [a] 
teslîm olunup ba‘de’s-suâl semen-i mezbûrun alıverilmesi murâdımdır dedikle-
rinde gıbbe’s-suâl mezbûr el-Hâc Aşur cevâbında bey‘-i mezbûr bilâ-hıyâr olmuş-
dur deyû on beş gün muhayyer bey‘-i münkir olucak müdde‘iyân-ı mezbûrândan 
müdde‘âlarını mübeyyine beyyine taleb olundukda ityân-ı beyyineden izhâr-ı 
aczile istihlâf etmeğin sâlifü’z-zikr kayığı on beş gün muhayyer olmak üzre 
mezbûrâna bey‘ etmediğine merkūm el-Hâc Aşur’a yemîn teklîf olundukda ol dahi 
[alâ] hasebi’l-mes’ûl yemîn billâhi’l-aliyyi’l-a‘lâ etmeğin mûcebiyle müdde‘iyân-ı 
mezbûrân mütâlebeden men‘ birle mâ vaka‘a bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Emrullah b. Mehmed, 
Âbid b. Mustafa, Muharrem b. Receb ve gayruhüm.

410 [61a-3] Mustafa b. Ali’nin vefat eden Osman’da olan alacağının 
terekesinden ödenmesi hususunda vârislerden Mehmed’e 
tembih olunduğu
Mahmiye-i Galata müzâfâtından kasaba-i Fındıklı’da Kazancıbaşı mahallesin-
de sâkin bâ‘is-i hâze’l-kitâb Mustafa b. Ali nâm kimesne mahfil-i kazâda yine 
mahalle-i mezbûre sâkinlerinden olup bundan akdem vefât eden Osman nâm 
kimesnenin sulbî oğlu ve muhallefâtına vâzı‘ü’l-yed olan Mehmed nâm kimes-
ne muvâcehesinde üzerine da‘vâ ve takrîr-i kelâm edip müteveffâ-yı mezbûr Os-
man zimmetinde cihet-i deyn-i şer‘îden elli guruş hakkım olup hattâ müteveffâ-
yı mezbûr meblağ-ı merkūm vech-i muharrer üzre zimmetinde bana deyni ol-
duğunu hâl-i hayâtında şuhûd mahzarında ikrâr dahi ettikden sonra meblağ-ı 
mezbûrun on buçuk guruşunu yedinden ahz ü kabz edip otuz yedi buçuk guru-
şunu kable’l-ahz fevt olmağla zimmetinde kalmışidi hâlâ meblağ-ı bâkīyi tereke-i 
vâfiyesinden olmak üzre mezbûr Mehmed’den taleb ederim, suâl olunsun dedikde 
gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine beyyi-
ne taleb olundukda udûl-i ricâlden Receb b. Ali ve Ali b. Bâli nâm kimesneler li 
ecli’ş-şehâde meclis-i şer‘a hâzırân olup istişhâd olunduklarında isre’l-istişhâd fi’l-
hakīka müteveffâ-yı mezbûr Osman hâl-i hayâtında müdde‘î-i mezbûr Mustafa’ya 
cihet-i mezbûrdan elli guruş zimmetinde vâcibü’l-edâ deynim vardır deyû bizim 
huzûrumuzda ikrâr edip bizi işhâd eyledi. Biz bu husûsa bu vech üzre şâhidleriz 
şehâdet dahi ederiz deyû her biri edâ-i şehâdet-i şer‘iyye eylediklerinde gıbbe 
ri‘âyeti şerâiti’l-kabûl şehâdetleri hayyiz-i kabûlde vâkı‘a oldukdan sonra meblağ-ı 
mezbûr on bir buçuk guruşdan ziyâde müteveffâ-yı mezbûrun hâl-i hayâtında 
küllen ve ba‘zan ahz u istîfâ veya hibe veya âhara havâle ve turuk-ı şer‘iyyeden bir 
tarîk ile müteveffâ-yı mezbûrun zimmetini ibrâ eylemediğine yemîn teklîf olun-
dukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle 
meblağ-ı bâkī otuz yedi buçuk guruşu mezbûr Mustafa’ya tereke-i müteveffâ-yı 
mezbûrdan edâ etmek üzre [61b] mezbûr Mehmed’e tenbîh birle mâ vaka‘a bi’t-
taleb ketb olundu.
Fi’l-yevmi’s-sâlis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, Mustafa Çelebi b. Receb, Emrullah b. 
Mustafa, Muharrem b. Mustafa ve gayruhüm.

411 [61b-1] Ali Çelebi b. Memi’nin kardeşi Ahmed Çelebi aleyhinde açtığı 
atık su davasından vazgeçtiği
Mahrûsa-i Galata’ya tâbi‘ kasaba-i Kasımpaşa mahallâtından Sarı Lütfi mahallesi 
sâkinlerinden Ali Çelebi b. Memi nâm kimesne mahfil-i şer‘-i kavîm-i vâcibü’t-
tekrîmde li ebeveyn karındaşı olup işbu râfi‘ü’l-vesîka Ahmed Çelebi nâm kimes-
ne mahzarında ikrâr-ı tâm ve takrîr-i kelâm edip karındaşım mezbûr Ahmed Çe-
lebi hâlâ benim câr-ı mülâsıkım olup lâkin menzilinin çirkâbı cereyân eden tûlen 
on beş zirâ‘ ve arzan bir zirâ‘ kârizini mukaddemâ kendi malı ile fuzûlen menzi-
lim dâhilinden sokağa cereyân için kâriz ihdâs etmekle bundan akdem ref ‘ eyle 
deyû karındaşım mezbûrdan da‘vâ ve taleb eylediğimde beynimizde münâza‘ât-ı 
kesîre vâkı‘a olmuşidi el-hâletü hâzihî da‘vâ-yı mezkûrumdan fâriğ olup min ba‘d 
husûs-ı mezbûra müte‘allika da‘vâdan mezbûr Ahmed Çelebi’nin zimmetini ibrâ-i 
âmm-ı kātı‘ü’n-nizâ‘la ibrâ ve iskāt eyledim ba‘de’l-yevm zikr olunan kâriz için 
benden da‘vâ sudûr ederse lede’l-hükkâmi’l-kirâm mesmû‘a ve makbûle olmasın 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Efendi b. Receb el-İmâm, Mahmud Çelebi b. Mehmed el-
Müezzin, Hasan Dede b. Abdullah, Sâlih Çelebi b. Mehmed, Mustafa b. Receb, 
Hüseyin b. Mehmed, el-Hâc Ali b. Mehmed, el-Hâc Yusuf b. Abdullah, Nasuh 
Beşe b. Abdullah, el-Hâc Bayram b. Abdülmennân, Mustafa Çelebi b. Mirza, Meh-
med Çelebi b. Ahmed, Hüseyin Fakīh b. Ömer el-?, Ebûbekir b. Mustafa.

412 [61b-2] Nikola v. Dimo ile Panayot v. Nikola arasındaki davada sulh 
olduğu halde borcun ödenmediğinin tespiti
Mahmiye-i Galata hâricinde Beyoğlu mahallesinde sâkin bâ‘is-i hâze’s-sifr Nikola 
v. Dimo nâm zimmî meclis-i şer‘de Panayot v. Nikola nâm zimmî muvâcehesinde 
üzerine da‘vâ ve takrîr-i kelâm edip bundan akdem mezbûr Panayot mahalle-i 
mezbûrede vâki‘ inde’l-ahâlî ma‘lûmü’l-hudûd mülk menzilini bana hibe [ve] 
teslîm eylemişidi deyû mezbûr Panayot’dan da‘vâ ve taleb eylediğimde ol dahi inkâr 
etmekle beynimizde münâza‘ât-ı kesîre vâkı‘a oldukdan sonra vesâtat-ı muslihîn ile 
da‘vâ-yı mezkûrumdan merkūm Panayot beni dört bin akçe üzerine sulh eyledik-
de ben dahi sulh-i mezbûru kabûl etmişidim lâkin bedel-i sulh-i mezbûr merkūm 
Panayot zimmetinde bâkī kalmağla hâlâ meblağ-ı mezbûru merkūmdan taleb 
ederim, suâl olunsun dedikde akībe’l-inkâr müdde‘î-i mezbûrdan müdde‘âsını 
mübeyyine beyyine taleb olundukda tâife-i nasârâdan Sava v. Yorgi ve Sava 
v. Yani nâm zimmîler li ecli’ş-şehâde meclis-i şer‘a hâzırân olup isre’l-istişhâd 
fi’l-hakīka müdde‘î-i mezbûr Nikola mahalle-i mezbûrede vâki‘ olan menzilini 
mezbûr Panayot bana hibe ve teslîm eylemişidi deyû mezbûr Panayot’dan bizim 
huzûrumuzda da‘vâ ve taleb eylediğinde ol dahi inkâr etmekle vesâtat-ı muslihîn 
ile mezbûr Panayot müdde‘î-i mezbûr Nikola’yı da‘vâ-yı mezkûresinden dört bin 
akçeye sulh eyledikde mezbûr Nikola dahi sulh-i mezbûru kabûl edip bedel-i sulh 
olan meblağ-ı mezbûr dört bin akçe mezbûr Panayot zimmetinde kalmışidi. Biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle oldukdan 
sonra mûcebiyle meblağ-ı mezbûr dört bin akçenin edâsına mezbûr Panayot’a 
tenbîh birle mâ vaka‘a bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, Mustafa Çelebi b. Receb, Ahmed Ya-
zıcı b. Mehmed, Emrullah b. Abdullah ve gayruhüm.

413 [61b-3] Meyhaneci Nikola ile Yorgi’nin ortaklıklarını feshi ve 
sermayeyi paylaşmaları
Mahmiye-i Galata’da meyhaneci tâifesinden işbu râfi‘ü’l-kitâb Yorgi v. Nikola 
nâm zimmî mahfil-i kazâda Nikola v. Rizo nâm zimmî muvâcehesinde üzeri-
ne da‘vâ ve takrîr-i kelâm edip bundan akdem mezbûr Nikola ile meyhânecilik 
san‘atında şerîkler olup hâlâ mezbûr ile fesh-i akd-i şirket etmekle sermâyemden 
olan beş bin akçe ve üç senede hisseme isâbet eden fâideden altı bin beş yüz 
ki cem‘an on bin akçemden ba‘de külli hesâb mezbûr Nikola’nın zimmetinde 
yedi bin beş yüz yirmi akçe hakkım zuhûr etmekle meblağ-ı mezbûru taleb ey-
lediğimde edâdan imtinâ‘ eder, suâl olunup alıverilmesi matlûbumdur dedikde 
gıbbe’s-suâl merkūm Nikola cevâbında fi’l-vâki‘ müdde‘î-i mezbûrun beş bin 
akçe sermâyesinden ve üç senede hissesine isâbet eden fâideden altı bin beş yüz 
akçe ki cem‘an on bir bin akçesinden ba‘de külli hesâb zimmetimde yedi bin beş 
yüz yirmi akçe hakkı vardır deyû bi tav‘ihî ikrâr ve i‘tirâf etmeğin alâ mûcebi 
i‘tirâfihî meblağ-ı mezbûru müdde‘î-i mezbûra teslîme merkūm Nikola’ya tenbîh 
birle mâ vaka‘a bi’t-taleb ketb olundu.
Fi’l-yevmi’s-sâbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Emrullah b. Mehmed, 
Zülfikār b. İbrahim, Hüseyin b. Mirza.







414 [62a-1] Vefat eden Mehmed’in terekesinden mirasçısı Havva Hanım’a 
isabet eden hissenin beytülmâl emininde olduğu
Mahrûsa-i Galata hâricinde vâki‘  Şahkulu mahallesinde sâkin iken bundan ak-
dem vefât eden Mehmed nâm kimesnenin vasiyy-i muhtârı olduğu lede’[ş-şer‘i’] 
l-mutahhar sâbit ve mütehakkik olan işbu râfi‘ü’l-vesîka İbrahim b. Ahmed 
mahfil-i kazâda mahrûsa-i mezbûrede bi’l-fi‘l voyvoda ve beytülmâl-i âmme 
emîni olup tereke-i müteveffâ-yı mezbûra vâzı‘ü’l-yed olan fahrü’l-akrân Siyavuş 
Ağa’nın kethüdâsı ve tarafından sâbitü’l-vekâle vekîli olan İsmail Bey mahzarın-
da üzerine da‘vâ ve takrîr-i kelâm edip müteveffâ-yı mezbûrun cümle terekesini 
emîn-i mûmâ-ileyh ahz ü kabz etmekle tenfîz-i vesâyâsı için emîn-i müşârün-ileyh 
yedinden ber mûceb-i defter-i kassâm yedi bin akçe ahz ü kabz edip müteveffâ-yı 
mezbûrun karındaşı kızı olup cezîre-i Midilli’de vâki‘ Molova kazâsına tâbi‘ İskam-
ya nâm karyede sâkine Havva nâm hâtunun hisse-i şer‘iyyesi olan beş bin altı yüz 
akçe emîn-i mûmâ-ileyh yedinde kalmışdır, vekîl-i mezbûrdan suâl olunup takrîr 
tahrîr ve yedime hüccet-i şer‘iyye verilmesi matlûbumdur dedikde gıbbe’s-suâl 
vekîl-i mezbûr İsmail Bey cevâbında fi’l-vâki‘ vasiyy-i mezbûrun vech-i muharrer 
üzre kabz eylediği yedi bin akçeden mâ‘adâ mezbûre Havva’nın hisse-i şer‘iyyesi 
olan beş bin altı yüz akçe emîn-i merkūm yedinde kalmışdır deyû ikrâr ve i‘tirâf 
etmeğin mâ hüve’l-vâki‘ bi’t-taleb ketb olundu.
Fi’l-yevmi’s-sâbi‘ min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Hamza b. Abdülganî, Ahmed Yazıcı b. 
Mehmed, Hüseyin b. Abdullah.

415 [62a-2] Foti Reis’in gemisindeki mürettebatın kiremit satışından 
elde edilen parayı paylaştıkları
Gemici tâifesinden Mustafa b. Ebûbekir ve Mehmed b. Bayram nâm müslimler ile 
Yorgi v. Kominoz ve Manol v. Kombinoz ve Marko v. Andoni ve Yani v. Mihal nâm 
zimmîler mahfil-i kazâda işbu râfi‘ü’l-kitâb Foti Reis v. İspitol zimmî muvâcehesinde 
üzerine da‘vâ [ve] takrîr-i kelâm edip biz reis-i mezbûrun sefînesinde yoldaşlar 
olup Hora nâm karye iskelesine sefer edip iskele-i merkūmede reis-i mezbûrun 
iştirâ eylediği kiremitini sefînesine tahmîl eyleyip İstanbul’a geldiğimizden son-
ra reis-i mezbûr sâlifü’z-zikr [kire] midini bey‘ eyledikde hâsıl olan semeninden 
sermâye ve kumanya ve sâir mesârif-i lâzıme ihrâc olundukdan sonra bâkī kalan 
iki bin elli akçe fâide on dokuz paya taksîm olundukda her bir paya yüz on do-
kuzar akçe isâbet etmekle her birimiz payımıza isâbet eden yüz on dokuzar akçe-
yi reis-i mezbûrun yedinden bi’t-tamâm ve’l-kemâl ahz ü kabz eyledik min ba‘d 
Hora seferinden reis-i mezbûrun yedinde bir akçe ve bir habbe hakkımız bâkī 
kalmamışdır dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Emrullah b. Mehmed, Âbid b. Mustafa, 
Hüseyin b. Mirza, Muharrem b. Receb ve gayruhüm.

416 [62a-3] Mühtedi Mehmed’in Kanilo v. Yani ve sairleri aleyhindeki 
darb, hapis ve alacak davasının reddi
Mahmiye-i Galata müzâfâtından Arnavudköy demekle ma‘rûf karye sâkinlerinden 
Mehmed b. Abdullah nâm mühtedî meclis-i şer‘-i hatîr-i lâzımü’t-tevkīrde karye-i 
mezbûre sükkânından işbu râfi‘ü’s-sifr Kanilo v. Yani ve Milo v. Dimitri ve Yor-
gi v. Valki ve Yorgi v. Yani ve Nikola v. Kosta ve Yani v. Mihal nâm zimmîler 
muvâcehelerinde üzerine da‘vâ ve takrîrli kelâm edip ben şeref-i İslâm ile mü-
şerref olmazdan bir buçuk sene mukaddem mezbûrûn karye-i mezbûrede beni 
bi gayr-ı vech-i şer‘î beni ahz ve haps eylediklerinden mâ‘adâ kendi malımdan 
otuz bin akçemi ahz [u] kabz eylediler, suâl olunup alıverilmesi matlûbumdur de-
dikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübeyyine 
beyyine taleb olundukda ityân-ı beyyineden izhâr-ı aczile istihlâf etmeğin târih-i 
mezbûrda müdde‘î-i mezbûr Mehmed’i bi gayr-ı vech-i şer‘î ahz [u] haps edip 
otuz bin akçesini ahz ü kabz eylemediklerine mezbûrûna yemîn teklîf olundukda 
her biri alâ vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- 
eylediklerinde müdde‘î-i mezbûr Mehmed bî-vech mu‘ârazadan men‘ birle mâ 
vaka‘a bi’t-taleb ketb olundu.
Fi’l-yevmi’s-sâdis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi el-Bostanî, el-Hâc Ramazan b. Mahmud, Abdülkādir 
b. Mehmed, Mustafa Çelebi b. Receb, Muharrem el-Muhzır ve gayruhüm.

417 [62a-4] Kiko v. Nikola bozahâne gediği hissesi ile aletlerini Ali Beşe 
b. Mustafa’ya sattığı
Bozacı tâifesinden Kiko v. Nikola nâm zimmî  meclis-i şer‘-i hatîr-i lâzımü’t-
tevkīrde yine tâife-i mezbûreden râfi‘-i hâze’l-kitâb Ali Beşe b. Mustafa nâm 
kimesne mahzarında üzerine da‘vâ ve takrîr-i kelâm edip mahmiye-i Galata’da 
Azebkapısı hâricinde vâki‘ bozahânede gedik ta‘bîr olunur dört sehim i‘tibâr olu-
nup sihâm-ı mezbûreden rub‘ hisse benim olup selâse-i erbâ‘ı âharın olmağla be-
nim olan rub‘ hissemin iki kazgan ve iki tâbe ve yüz elli dö [rt] kebab şişi ve kırk 
aded kova ve sâir âlât-ı lâzımesiyle mezbûr Ali Beşe’ye fıddî râyic fi’l-vakt altı bin 
dört yüz akçeye bey‘ ve teslîm edip ol dahi vech-i muharrer üzre [62b] iştirâ ve 
tesellüm [ve] kabz ve kabûl eyledikden sonra semeni olan meblağ-ı mezbûr altı 
bin dört yüz akçeyi mezbûr Ali Beşe’nin yedinden bi’t-tamâm alıp kabz eyledim 
ba‘de’l-yevm zikr olunan rub‘ hissem cümle âlât-ı lâzımesiyle mezbûr Ali Beşe’nin 
mülk-i müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hasan Beşe b. Mehmed, Ali Beşe b. Kasım, Ömer Beşe b. Mehmed, 
Mustafa b. Abdullah, Hasan b. İsmail ve gayruhüm.

418 [62b-1] Nikola, Dimitri ve Kasandra kardeşler babalarından 
intikal eden üzüm bahçesi ile ağaçlardaki hisselerini Panayot 
v. Yani’ye sattıkları
Vilâyet-i Anadolu’da Sürmene kazâsına tâbi‘  Manahor nâm karye sükkânından 
iken bundan akdem hâlik olan Yorgi v. (  ) nâm zimmînin verâseti sulbî kebîr 
oğulları Nikola ve Dimitri nâm zimmîler ile sulbiye kebîre kızı Kasandra nâm 
nasrâniyeye münhasıra olduğu şer‘an zâhir oldukdan sonra mezbûr Nikola kendi 
tarafından asâleten ve merkūman Kasandra ve Dimitri taraflarından bey‘-i âti’l-
beyâna vekîl olup hasm-ı şer‘î-i câhid mahzarında mezbûreyi ma‘rifet-i şer‘iyye 
ile ârifân olan Polihrona v. Lefter ve Yorgi v. Angeli nâm zimmîler şehâdetleri 
ile şer‘an vekâleti sâbite olmağla vekâleten meclis-i şer‘-i hatîr-i lâzımü’t-tevkīrde 
işbu râfi’u’s-sifr Panayot v. Yani nâm zimmî muvâcehesinde ikrâr ve takrîr-i kelâm 
edip karye-i mezbûrede vâki‘ bir tarafdan Sava nâm zimmî mülkü ve bir taraf-
dan bağ ve bir tarafdan el-Hâc Mehmed Ali mülkü ve bir tarafdan ba‘zan Zanado 
mülkü ve ba‘zan derbend ile mahdûd eşcâr-ı müsmireyi müştemil mülk üzüm 
bahçesinin nısf-ı şâyi‘i Arab nâm kimesnenin mülkü olup ve nısf-ı şâyi‘-i âharı 
dahi babamız hâlik-i mezbûrdan bana ve müvekkilân-ı merkūmâna irs-i şer‘le 
intikāl edip mülkümüz olmağın hâlâ bahçe-i mezkûreden vech-i muharrer üzre 
nısf-ı şâyi‘-i merkūmu asâlet ve vekâletim hasebiyle merkūm Panayot’a sekiz yüz 
akçe tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve temlîk 
edip ol dahi vech-i muharrer üzre iştirâ ve tesellüm eyledikden sonra semeni 
olan meblağ-ı mezbûr sekiz yüz akçeyi yedinden tamâmen alıp kabz edip bahçe-i 
mahdûde-i mezkûreden mülkümüz olan nısf-ı şâyi‘-i merkūmu mahallinde kabz 
[ve] tasarrufa mezbûr Panayot’u taslît eyledim, keyfe mâ yeşâ’ ve yahtâr mutasarrıf 
olsun dedikde mâ vaka‘a bi’t-taleb ketb olundu.
Fi’l-yevmi’s-sâmin min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hüseyin b. Abdullah, Hamza b. Abdullah, Ahmed Çelebi b. İbra-
him, Mahmud Reis b. İsa, Hüseyin Reis b. İsa, Süleyman b. Resul ve gayruhüm.







419 [62b-2] Vefat eden Nikite’nin, Nikola’da olan alacağının vârislerince 
tahsil olunduğu
Fi’l-asl vilâyet-i Rumeli’nde Patnoz adasından olup bundan akdem hâlik olan Ni-
kite nâm zimmînin verâseti sulbî kebîr oğulları Nikola ve Yorgi’ye münhasıra ol-
duğu şer‘an zâhir ve mütehakkik oldukdan sonra mezbûr Nikola asâleten ve er 
karındaşı mezbûr Yorgi tarafından bimâ hüve nehcü’s-sübût şer‘an vekâleti sâbite 
olmağla vekâleten meclis-i şer‘-i hatîr-i lâzımü’t-tevkīrde mahmiye-i Galata’da 
hayyât tâifesinden işbu râfi‘ü’l-vesîka Nikola v. Nikite nâm zimmî muvâcehesinde 
asâleten ve vekâleten ikrâr ve takrîr-i kelâm edip bundan esbak babam hâlik-i 
mezbûr Nikite hâl-i hayâtında mezbûr Nikola’ya on beş kıt‘a esedî guruş ikrâz ve 
teslîm, ol dahi vech-i muharrer üzre yedinden ahz ü kabz edip kable’l-ahz ve’l-
istîfâ hâlik olmağla meblağ-ı mezbûru merkūm Nikola’nın zimmetinde kalmışidi 
el-hâletü hâzihî meblağ-ı mezbûr asâlet ve vekâletim hasebiyle mezbûrun yedin-
den tamâmen ahz ü kabz eyledim mezbûrun zimmetinde bir akçe ve bir habbe 
bâkī kalmamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Emrullah b. Mustafa, Ahmed Yazıcı b. 
Mehmed, Mustafa Çelebi b. ( ) ve gayruhüm.

420 [62b-3] Maryata’nın menzil hissesini Kostantin’e sattığı
Mahmiye-i Galata’da Sultan Bayezid mahallesinde sâkin iken bundan akdem 
hâlik olan Palaş v. Todori nâm zimmînin verâseti zevce-i metrûkesi Maryata ile 
li ebeveyn er karındaşı oğlu Foti nâm zimmîye münhasıra olduğu şer‘an zâhir 
ve mütehakkik oldukdan sonra mezbûre Maryata meclis-i şer‘-i hatîr-i lâzımü’t-
tevkīrde işbu bâ‘is-i hâze’s-sifr Kostantin v. Eleni nâm zimmî muvâcehesinde ikrâr 
ve takrîr-i kelâm edip mahalle-i mebrûrede vâki‘ bir tarafdan Eline mülkü ve bir 
tarafdan cidâr-ı hısn ve bir tarafdan İsak yahudi mülkü ve bir tarafdan tarîk-i âm 
ile mahdûd bir bâb tahtânî ve bir bâb fevkānî ve mahzeni ve su kuyusunu müşte-
mil olan mülk menzilin nısf-ı şâyi‘i benim mülk-i mahzım ve nısf-ı şâyi‘-i âharı 
dahi hâlik-i mezbûrun mülkü olup ba‘de helâkihî nısf hisse-i merkūmesinin [63a] 
dört sehimden bir sehimi bana ve üç sehimi mezbûr Foti’ye intikāl ve isâbet et-
mekle hâlâ menzil-i mezbûrdan mülküm olan nısf-ı şâyi‘-i merkūm ile rub‘ hisse-i 
mezbûremi bi safkatin vâhidetin mezbûr Kostantin’e fıddî ve râyic fi’l-vakt yirmi 
altı bin iki yüz elli akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
ile bey‘ [ve] teslîm edip ol dahi vech-i muharrer üzre iştirâ ve kabûl ettikden sonra 
semeni olan meblağ-ı mezbûr yirmi altı bin iki yüz elli akçeyi mezbûrun yedin-
den tamâmen ahz ü kabz eyledim ba‘de’l-yevm menzil-i mezbûrdan mülküm olan 
nısf-ı şâyi‘-i merkūmem ile rub‘ hisse-i mevrûsum mezbûrun mülk-i müşterâsıdır 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çelebi b. Abdullah, Hüseyin Çelebi b. Mirza, Himmet 
Beşe b. Ali, Mustafa Çelebi b. Receb ve gayruhüm.

421 [63a-1] Dimitri v. Nikola câriyesi İstecka bt. Yuvan’ı âzat ettiği
Mahrûsa-i Galata hâricinde vâki‘ Yağkapanı’nda bakkal tâifesinden Dimitri v. Ni-
kola nâm zimmî mahfil-i kazâda kendiye rıkkını mu‘terife olan işbu orta boylu 
açık kaşlı, gök elâ gözlü Rusiyyetü’l-asl râfi‘atü hâze’l-kitâb İstecka bt. Yuvan nâm 
câriye-i memlûkesi muvâcehesinde ikrâr ve takrîr-i kelâm edip câriye-i memlûkesi 
mevsûfe-i mezbûreyi malımdan lâ li ivazin ‘âcil ve lâ li garazin âcil malımdan 
âzâd ve zümre-i harâir-i asliyyâta ilhâk ve idrâc eyledim ba‘de’l-yevm mevsûfe-i 
mezbûre sâir harâir-i asliyyât gibi hürre olup üzerinde hakk-ı velâdan gayrı hak-
kım bâkī kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban Çukadâr, Emrullah b. Mehmed, Hüseyin b. 
Mirza, Ahmed Yazıcı b. Mehmed, Mustafa b. Receb ve gayruhüm.

422 [63a-2] Foti v. İstirati’nin ev hissesini Kostantin’e sattığı
Mahmiye-i Galata’da Sultan Bayezid mahallesinde sâkin iken bundan akdem hâlik 
olan Palaş v. Todori nâm zimmînin verâseti zevce-i metrûkesi Maryata ile li ebe-
veyn er karındaşı oğlu Foti v. İstirati nâm zimmîye münhasıra olduğu şer‘an zâhir 
ve mütehakkik oldukdan sonra mezbûr Foti tarafından bey‘-i âti’l-beyâna vekîl 
olup Preşkova v. Yorgi [ve] Yamandi v. Matyona şehâdetleri ile şer‘an vekâleti sâbite 
olan Yorgi v. Todori nâm zimmî mahfil-i kazâda bâ‘is-i hâze’s-sifr Kostantin v. Ele-
ni nâm zimmî muvâcehesinde bi’l-vekâle ikrâr ve takrîr-i kelâm edip mahalle-i 
mezbûrede vâki‘ bir tarafdan Eline mülkü ve bir tarafdan cidâr-ı hısn ve bir taraf-
dan İsak nâm yahudi mülkü ve bir tarafdan tarîk-i âm ile mahdûd bir bâb tahtânî 
ve bir bâb fevkānî mahzeni ve su kuyusunu ve kenîfi müştemil olan mülk menzilin 
nısf-ı şâyi‘i hâlik-i mezbûrun ile’l-helâk mülkü olup ba‘de helâkihî nısf menzil-i 
mezbûrun dört sehiminden bir sehmi mezbûre Maryata ve üç sehmi müvekkil-i 
mezbûr Foti’ye intikāl ve isâbet etmekle hâlâ sihâm-ı mezbûreden müvekkil-i 
mezbûrun hissesine isâbet eden üç sehim hisse-i mezkûresini vekâletim hasebiy-
le mezbûr Kostantin’e fıddî ve râyic fi’l-vakt on beş bin yedi yüz elli akçeye ta-
rafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i muharrer üzre iştirâ ve tesellüm ettikden sonra semeni olan meblağ-ı 
mezbûr on beş bin yedi yüz elli akçeyi bi’t-tamâm ahz ü kabz eyledim ba‘de’l-yevm 
nısf menzil-i mezbûrdan müvekkil-i mezbûra isâbet eden üç sehim hisse-i irsiy-
yesi mezbûrun mülk-i müşterâsıdır, keyfe mâ yeşâ’ ve yahtâr mutasarrıf olsun de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Emrullah b. Mustafa, Muharrem b. Meh-
med, Âbid b. Mustafa, Hüseyin b. Abdullah ve gayruhüm.

423 [63a-3] Mustafa b. Hüseyin’in, meyhaneci Andon’un kendisine 
küfrettikleri yolundaki şikâyetini ispatlayamadığı
Mahrûsa-i Galata’da sâkin Mustafa b. Hüseyin mahfil-i kazâ [da] meyhâneci 
tâifesinden işbu râfi‘ü’s-sifr Toma v. Dimitri nâm zimmî ile Andon v. Yanaki nâm 
zimmîler muvâcehelerinde üzerlerine da‘vâ ve takrîr-i kelâm edip târih-i kitâb 
günü merkūmân Toma ve Andon benim dînime îmânıma cimâ‘ lafzı ile şetm et-
mişlerdir. Merkūmândan suâl olunup mûceb-i şer‘îsi icrâ olunmak matlûbumdur 
dedikde gıbbe’s-suâl ve akībe’l-inkâr müdde‘î-i mezbûrdan müdde‘âsını mübey-
yine beyyine taleb olundukda ityân-ı beyyineden izhâr-ı aczile istihlâf etmeğin 
fi’l-vâki‘ müdde‘î-i mezbûrun vech-i muharrer üzre dîn ve îmânına cimâ‘ lafzı ile 
şetm eylemediklerine merkūmân Toma ve Andon’a yemîn teklîf olundukda onlar 
dahi alâ vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- et-
meleri ile müdde‘î-i merkūm bî-vech mu‘ârazadan men birle mâ vaka‘a bi’t-taleb 
ketb olundu.
Fi’l-yevmi’s-sâlis aşer min Zilhicceti’[63b]ş-şerîfe li sene selâse ve seb‘în ve elf. 
Min hicreti men lehü’l-izzü ve’ş-şeref.
Şuhûdü’l-hâl: Kethüdâ İsmail Ağa b. ( ), Ebûbekir Beşe b. Musli Çukadâr, Ahmed 
Yazıcı b. Mehmed, Muharrem b. Receb ve gayruhüm.

424 [63b-1] Yorgi v. İspilyoti’nin vârislerinin Varilci Yani aleyhindeki 
alacak davasında sulh oldukları
Mahrûsa-i İstanbul’da Samatya kurbunda vâki‘ Zeytun mahallesinde sâkin iken 
bundan akdem hâlik olan Yorgi v. İspilyoti nâm zimmînin verâseti sulbî kebîr oğlu 
İspandoli’ye ve sulbî sagīr oğlu Yanaki’ye ve sulbiye sagīre kızı Peruza’ya münhası-
ra olduğu şer‘an zâhir ve müte‘ayyin olduğundan sonra merkūm İspandoli kendi 
tarafından asâleten ve sagīrân-ı merkūmâna tesviye-i umûrlarına kıbel-i şer‘den 
mansûb vasîleri olmağla vesâyeten mahfil-i kazâda varilci tâifesinden işbu râfi‘ü’l-
kitâb Yani v. Manuso nâm zimmî muvâcehesinde bi’l-vesâye ve bi’l-asâle ikrâr ve 
takrîr-i kelâm edip babam hâlik-i mezbûr hâl-i hayât ve kemâl-i sıhhatinde iken 
merkūm Yani ile varilcilik san‘atında olup mezbûr ile fesh-i akd-i şirket eyledi-
ği hînde babam hâlik-i merkūm Yorgi sermâyeden olan yüz yirmi bin akçe fâide 
hâsıl olmuşdur babam hâlik-i merkūmun hissesine fâide-i merkūmeden elli bin 
akçe isâbet eder deyû meblağ-ı mezbûr elli bin akçeyi merkūm Yani’den taleb ve 
da‘vâ ol dahi hâlik-i mezbûr ile beynlerinde yüz bin akçe fâide hâsıl olduğunu 
inkâr etmekle, ben dahi müdde‘âmı isbâtdan âciz ve merkūm Yani dahi aynı sa-
dedinde olmağın bu husûsda sulh sagīrân-ı mezbûrâna evlâ ve enfa‘ olmağla bey-
nimizde muslihûn tavassut edip meblağ-ı mezbûrdan beni on altı bin akçeye sulh 
eylediklerinde ben dahi asâleten ve vesâyeten sulh-i mezbûru kabûl ve bedel-i 
sulh olan meblağ-ı mezbûru merkūm Yani yedinden bi’t-tamâm ve’l-kemâl ahz ü 
kabz eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Hasan Beşe b. Abdullah, İbrahim Beşe b. Abdülkerim, üstâd Meh-
med b. Ali, Mustafa Efendi b. Musa el-İmâm, el-Hâc Süleyman b. Hüseyin, Receb 
b. Nasuh, Mustafa Beşe b. Şaban el-Haffâf.

425 [63b-2] İspandoli v. Yorgi’nin vasîsi bulunduğu Yanaki ve Peruza için 
anneleri Filipa’ya iki senelik nafakalarını teslim ettiği
Mahrûsa-i İstanbul’da Samatya kurbunda vâki‘ Zeytun mahallesinde sâkin iken 
bundan akdem hâlik olan Yorgi v. İspilyoti nâm zimmînin verâseti sulbî kebîr oğlu 
İspandoli’ye ve sulbî sagīr oğlu Yanaki’ye ve sulbiye sagīre kızı Peruza’ya mün-
hasıra olduğu şer‘an zâhir ve müte‘ayyin oldukdan sonra sagīrân-ı mezbûrânın 
tesviye-i umûrlarına kıbel-i şer‘den mansûb vasîleri olan Filipa bt. (  ) nâm 
nasrâniye muvâcehesinde takrîr-i kelâm edip sagīrân-ı mezbûrâna babala-
rı hâlik-i merkūmdan intikāl edip yedimde olan defter-i kassâm mûcebince ak-
çelerinden târih-i kitâbdan iki sene mukaddem ikisine yevmî onar akçe nafaka 
farz ve takdîr olunmağla iki senede sagīrlerin nafaka ve mefrûzaları için vâlideleri 
mezbûre Filipa’nın yedine mallarından cem‘an yedi bin iki yüz akçe def ‘ ve teslîm 
etmekle suâl olunup mezbûrenin takrîri tahrîr olunmak matlûbumdur dedikde 
gıbbe’s-suâl mezbûre Filipa cevâbında fi’l-vâki‘ sagīrân-ı mezbûrânın vasîleri olan 
merkūm İspandoli yedinden iki senede cem‘an yedi bin iki yüz akçe nafaka ve 
mefrûzalarını bi’t-tamâm ahz ü kabz eyledim dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: İbrahim Beşe b. Abdülkerim, üstâd Mehmed b. Ali, Mustafa Efendi 
b. Musa el-İmâm, Mustafa Beşe b. Şaban, Receb Beşe b. Nasuh.







426 [63b-3] İstemad v. Dimitri’nin kefil tayini
Rüesâ tâifesinden İstemad v. Dimitri nâm zimmî meclis-i şer‘-i hatîr-i lâzımü’t-
tevkīrde mahmiye-i İstanbul’da Yemiş iskelesinde sâkin bâ‘isü’l-kitâb Mehmed 
Çelebi b. Ferhad nâm kimesne mahzarında ikrâr ve takrîr-i kelâm edip mezbûr 
Mehmed Çelebi’ye cihet-i karz-ı şer‘îden tâmmü’l-vezn yüz kırk kıt‘a esedî 
guruş zimmetimde lâzımü’l-edâ deynim vardır deyû ikrâr ve i‘tirâf eyledik-
de gıbbe’t-tasdîki’ş-şer‘î merkūm İstemad’ın nefsine ve gaybet ve firâr eder-
se yüz kırk kıt‘a esedî guruş deynine mahrûsa-i Galata müzâfâtından kasaba-i 
Kasımpaşa’da Câmi‘-i Kebîr mahallesinde sâkin Mustafa Çavuş b. Abdullah 
nâm kimesne târih-i kitâbdan yirmi gün tamâmına dek tarafeynden emr ve 
kabûlü hâvî kefâlet-i sahîha-i şer‘iyye ile kefîl olmağın, mâ vaka‘a bi’t-taleb 
ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Çavuş b. Abdullah, el-Hâc Ramazan b. Abdullah, Hüseyin 
b. Hasan, Hasan Çelebi b. ( ), Hüseyin b. Mirza ve gayruhüm.

427 [64a-1] Şâkire Hatun bt. Şaban’ın inşa ettiği menzil vakfiyesi
Elhamdülillâhi el-vâkıfı alâ  külli hâl el-muttali‘i alâ  me‘âlî hâl fi’l-bâl âlimi’l-
gaybi  ve’ş-şehâdeti’l-kebîri’l-müte‘âl ve’s-salâtü ve’s-selâmü  alâ  seyyidinâ  Mu-
hammedin ve âlihî ve sahbihî ecma‘în ve alâ men tebi‘ahüm bi ihsânin ilâ yevmi’d-
dîn. Ammâ ba‘d işbu kitâb-ı sıhhat-nisâbın tahrîr ve inşâsına bâ‘is ü bâdî bu-
dur ki mahmiye-i Galata’ya tâbi‘ kasaba-i Tophâne mahallâtından Ekmekçibaşı 
mahallesi sâkinelerinden sâhibetü’l-hayrât ve râgıbetü’l-hasenât Şâkire Hâtun 
bt. Şaban meclis-i şer‘-i hatîr-i lâzımü’t-tevkīrde vakf-ı âti’l-beyâna li ecli’t-
tescîl mütevellî nasb ve ta‘yîn eylediği mahalle-i mezbûre imâmı Mustafa Efendi 
b. Receb mahzarında ikrâr-ı sahîh-i şer‘î ve i‘tirâf-ı sarîh-i mer‘î edip mahalle-i 
mezbûrede vâki‘ iki tarafdan Emine bt. Cafer nâm hâtun mülkü ve bir tarafdan 
tarîk-i âm ve bir tarafdan tarîk-i hâs ile mahdûd ve mümtâz olup tabaka-i ulyâda 
iki bâb beyti ve sofayı ve tabaka-i vustâsı iki bâb beyti ve iki kenîfi ve bi’r-i mâyı 
ve muhavvatayı müştemil olan mülk menzilimi hasbeten lillâhi te‘âlâ ve taleben li 
merzâti rabbihi’l-a‘lâ bin altmış dokuz senesi Muharremü’l-harâmının yirmi be-
şinci günü kasaba-i merkūmede hilâfeten müvellâ olan es-Seyyid Ahmed Efendi 
huzûrunda vakf [ve] haps edip süknâsını hayâtda olduğumca kendi nefsime ve 
bi emrillâhi te‘âlâ vefâtımdan sonra sadrî oğlum Mehmed’e ve li ebeveyn kız ka-
rındaşım kızı hâzıra bi’l-meclis Şahbeyi bt. Mehmed nâm Hâtun ile karındaşı Ali 
Bey’e ve biri fevt oldukda hissesi âhara intikāl edip ba‘de vefâtihimâ evlâdlarına 
ve evlâd-ı evlâd-ı evlâdlarına batnen ba‘de batnin sâkin ve mutasarrıf olalar ve 
mezbûr Ali hayâtda oldukça mütevellî olup ba‘de vefâtihî evlâdı ve evlâd-ı evlâdı 
mütevellî olup ve vakf-ı mezbûrun tebdîl ve tağyîri merreten ba‘de uhrâ yedim-
de ola. İyâzen billâh ba‘de inkırâzi’l-kül menzil-i mezbûr Medîne-i münevve-
re -şerrefehallâhü te‘âlâ- evkāfına mülhak olup menzil-i mezbûr Medîne-i mü-
nevvere mütevellîsi yediyle ecr-i misli ile îcâr olunup hâsıl olan ücreti medîne 
fukarâsına irsâl oluna ve ta‘mîr ve termîmi mütevellî-i mezbûr yediyle ola deyû 
şart ve ta‘yîn eylemişidim lâkin tebdîl [ve] tağyîr merreten ba‘de uhrâ yedimde 
olmağla şart-ı mezkûreyi tebdîl edip menzil-i merkūmun süknâsını yine ke’l-
evvel hayâtda olduğumca kendi nefsime ve bi emrillâhi te‘âlâ vefâtımdan sonra 
sadrî oğlum Mehmed’e, onun dahi vefâtından sonra tarîk-i âm tarafında olan 
bir bâb ulyâ oda ve bir bâb vustâ oda ve bir sofa ve bir bâb tahtânî oda mezbûre 
Şahbeyi ile karındaşı gāib ani’l-meclis mezbûr Ali Bey’in meşrûtaları olup sâkin 
ve mutasarrıf olalar ve mezbûre Şahbeyi vefât ettikden sonra tasarrufu karındaşı 
mezbûr Ali Bey’e intikāl edip ba‘de vefâtihî evlâdına ve evlâd-ı evlâdına ve evlâd-ı 
evlâd-ı evlâdına batnen ba‘de batnin sâkin [ve] mutasarrıf olalar ve tarîk-i hâs 
tarafında vâki‘ bir bâb ulyâ ve bir bâb vustâ ve bir bâb tahtânî odalar diğer ka-
rındaşım oğlu Ali Çavuş b. Sinan ile kız karındaşı Meryem Hâtun’un meşrûtaları 
olup sâkin ve mutasarrıf, kezâlik mezbûre Meryem vefât ettikde tasarrufu ka-
rındaşı mezbûr Ali Çavuş’a intikāl edip ba‘de vefâtihî evlâdına ve evlâd-ı evlâd-ı 
evlâdına batnen ba‘de batnin sâkin ve mutasarrıf olalar deyû sene-i mezbûre 
Rebî‘ülâhiri’nin üçüncü günü mahkeme-i mezbûrede hilâfeten müvellâ olan 
Mustafa Efendi huzûrunda şart ve ta‘yîn eyleyip lâkin vakf-ı mezbûrun merre-
ten ba‘de uhrâ tebdîl ve tağyîri yedimde olmağla şart-ı mezbûra nâdime olma-
ğın mâdâm ki hayâtda olam menzil-i mezbûrun süknâsını evvelâ kendi nefsime, 
vefâtımdan sonra sadrî oğlum mezbûr Mehmed’e, ba‘de vefâtihî kız karındaşım 
kızı hâzıra bi’l-meclis olan mezbûre Şahbeyi ile karındaşı gāib-i mezbûr Ali Bey’e 
ale’l-iştirâki’s-seviy tasarruf edeler deyû şart ve ta‘yîn etmekle ve mezbûr Ali Ça-
vuş ile mezbûre Meryem Hâtun’u şart-ı mezbûr ve menfa‘at-i vakıfdan ihrâc ve 
kasr-ı yedlerini mülâzım-ı şart ve ta‘yîn ile beyân edip mezbûrân Ali Çavuş ve 
Meryem menzil-i mezbûrdan kasr-ı yed edip ancak mezbûre Şahbeyi ile karındaşı 
gāib-i mezbûr Ali Bey şart-ı mezbûr üzre tasarruf edip ba‘de vefâtihimâ evlâdları 
ve evlâd ve evlâd-ı evlâdları ale’l-iştirâki’l-mezbûr sâkin ve mutasarrıf olalar ve 
ta‘mîr ve termîmi lâzım geldikde nevbetinde mutasarrıf olanlar ta‘mîr edeler. 
Mâdâm ki ben hayâtda olam, cihet-i tevliyyet dahi yedimde olup vefâtımdan son-
ra mezbûr Mustafa Efendi mütevellî ola ba‘de vefâtihî re’y-i hâkimü’ş-şer‘le bir 
recül-i sâlih mütevellî ola ve ba‘de inkırâzi’l-kül menzil-i mezbûr üslûb-ı sâbık 
üzre Medîne-i münevvere evkāfı’na mülhak olup mütevellîsi yediyle ecr-i mis-
li ile îcâr ve hâsıl olan galle Medîne-i münevvere fukarâsına irsâl oluna deyû 
bin yetmiş bir senesi Şa‘bâni’l-mu‘azzamı’nın yirmi üçüncü günü kasaba-i 
mezkûrede hilâfete müvellâ olan Mehmed Efendi huzûrunda şart ve ta‘yîn eyle-
mişidim lâkin vech-i muharrer üzre olan şurût-ı kuyûdun merreten ba‘de uhrâ 
tebdîl ve tağyîri yedimde olduğuna binâen hâlâ yine şurût-ı mezkûreyi tebdîl 
edip şöyle şart ve ta‘yîn eyledim ki: Gāib-i mezbûr Ali Bey’i dahi şart-ı [64b] 
mezkûr üzre menfa‘at-i vakıfdan ihrâc edip ancak menzil-i mahdûd-ı mevkūf-ı 
mezkûru evvelâ mezbûre Şahbeyi Hâtun’a şart-ı mezkûr üzre tasarruf edip ba‘de 
vefâtihî evlâdı ve evlâd-ı evlâd-ı evlâd-ı evlâd-ı evlâdı sâkin ve mutasarrıf olalar 
ve ta‘mîr ve termîmi lâzım geldikde nevbetinde mutasarrıf olanlar ta‘mîr edeler. 
Mâdâm ki ben hayâtda olam cihet-i tevliyyet dahi yedimde olup vefâtımdan son-
ra mezbûr Mustafa Efendi mütevellî ola ba‘de vefâtihî bir recül-i sâlihe tevcîh-i 
hâkimü’ş-şer‘le mütevellî ola ve ba‘de inkırâzi’l-kül menzil-i mezbûr üslûb-ı sâbık 
üzre Medîne-i münevvere evkāfı’na mülhak olup mütevellîsi yediyle ecr-i misli 
ile îcâr ve hâsıl olan galle Medîne-i münevvere evkāfı’na mülhak olup mütevellîsi 
yediyle ecr-i misli ile îcâr ve hâsıl olan galle Medîne-i münevvere fukarâsına irsâl 
oluna ve hâlâ ta‘yîn [ve] tahsîs eylediğim şurût-ı kuyûd ile amel olunup ba‘de’l-
yevm tebdîl ve tağyîr olunmaya deyû hatm-i kelâm ve tebyîn-i merâm eyleyip 
menzil-i mezbûru mütevellî-i mezbûr Mustafa Efendi’ye teslîm eyledim ol dahi 
vakfiyyet üzre tesellüm ve kabz eyledi dedikde gıbbe’t-tasdîki’ş-şer‘î vâkıfe-i 
mezbûre vakf-ı mezkûrdan rücû‘ ve menzil-i mezbûru kemâkân silk-i mülküme 
istirdâd murâd ederim deyû mütevellî-i merkūm ile hâkim-i muvakki‘-i sadr-ı 
kitâb tûbâ lehû ve hüsnü-me’âb huzûrunda müterâfi‘ân ve fasl-ı hasma tâlibân 
olduklarında hâkim-i müşârün-ileyh -esbağallâhu te‘âlâ ni‘amehû aleyh- dahi 
tarafeynin kelâmında fikr-i dakīk ve te’emmül-i enîk edip cânib-i vakfı evlâ ve 
ahrâ görmeğin vakf-ı mezbûrun sıhhat-i lüzûmuna alâ re’yi men yerâhu mine’l-
eimmeti’l-müctehidîn hükm-i şer‘î ve kazâ-i mer‘î edip min ba‘d nakz [ve] nakzı-
na mecâl muhâl oldu. “Fe-men beddelehû ba‘de mâ semi‘ahû fe-innemâ ismuhû 
ale’llezîne yübeddilûnehû inna’llâhe semî‘un alîm” ve ecrü’l-vâkıfı ale’l-hayyi’l-
cevâdi’l-kerîm.
Cerâ zâlike ve hurrire fi’l-yevmi’s-sâdis min Zilhicceti’ş-şerîfe li sene selâse ve 
seb‘în ve elf.
Şuhûdü’l-hâl: Fahrü’l-müderrisîni’l-kirâm Abdülgaffâr Efendi, fahrü’l-kuzât Ha-
san Efendi b. Hüsameddin, fahrü’l-kuzât Nasuh Efendi b. Yusuf, umdetü’l-kuzât 
Mehmed Efendi b. Abdülkerim, Abdülkerim b. Mehmed, Mehmed Efendi el-Kadı, 
Mustafa Çelebi b. Receb, Ahmed Yazıcı b. Mehmed, Mehmed Efendi b. el-Kâtib, 
Ahmed Çelebi b. Mahmud, el-Hâc Kılıç b. Şaban, el-Hâc Mehmed b. ( ), el-Hâc 
Mehmed b. Abdullah el-Hallâk, Bayram b. Kalafatî, Âbid b. Mustafa, Muharrem 
b. Receb ve gayruhüm.







428 [64b-1] Fâtıma bt. Yusuf ’un eşi Mehmed b. Hüseyin’den muhâlaa 
yoluyla boşandığı
Mahmiye-i Galata müzâfâtından kasaba-i Kasımpaşa’da Çatma Mescid mahal-
lesi sâkinelerinden Fâtıma bt. Yusuf nâm hâtun meclis-i şer‘-i hatîr-i lâzımü’t-
tevkīrde zevc-i muhâlı‘ı râfi‘atü hâze’l-kitâb Mehmed b. Hüseyin nâm kimesne 
muvâcehesinde ikrâr ve i‘tirâf edip zevcim mezbûr Mehmed zimmetinde mü-
tekarrir ve ma‘kūdun aleyh olan bin akçe mehr-i müeccelim ve nafaka-i iddet-i 
ma‘lûmem üzerlerine ve me’ûnet-i süknâm kendi üzerime olmak üzre merkūm 
Mehmed ile muhâla‘a-i sahîha-i şer‘iyye ile muhâla‘a edip ol dahi hul‘-ı mezbûru 
kabûl ettikden sonra zevciyyete müte‘allika cemî‘ de‘âvîden her birimiz âharın 
zimmetini ibrâ-i âm ile ibrâ ve iskāt eyledik dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’l-hâmis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Gazanfer Ağa b. Receb Ağa, Abdülkerim b. Mehmed Efendi, Nasuh 
Efendi el-Kadı, çukadâr Ebûbekir Beşe b. Şaban, Şaban Çavuş b. Abdullah.

429 [64b-2] Anna bt. Manusa, bağ hissesini Maryora bt. Masko’ya sattığı
Mahmiye-i Galata’ya tâbi‘  Arnavudköyü  demekle ma‘rûfe karyede sâkin bun-
dan akdem hâlik olan Lizo bt. Andriye nâm zimmînin verâseti zevce-i metrûkesi 
Anna bt. Manusa nâm nasrâniyeye ve li ebeveyn karındaşı kızı Maryora bt. 
Masko’ya münhasıra olduğu şer‘an zâhir ve müte‘ayyin oldukdan sonra mezbûre 
Anna mahfil-i kazâda işbu râfi‘atü’l-kitâb merkūme Maryora muvâcehesinde ikrâr 
ve takrîr-i kelâm [edip] zevcim hâlik-i mezbûrun muhallefâtından olup karye-i 
mezbûre sınırı dâhilinde vâki‘ bir tarafdan el-Hâc Nasuh b. ( ) bağı ve bir taraf-
dan uncu Todori v. nâm zimmî bağı ve bir tarafdan Filipa v. ( ) nâm zimmî bağı 
ve bir tarafdan dere ile mahdûd dört dönüm bir kıt‘a mülk bağın rub‘-ı şâyi‘i be-
nim hisse-i irsiyyeme ve selâse-i erbâ‘ı merkūme Maryora’nın hisse-i irsiyyesine 
intikāl ve isâbet etmekle hâlâ ben zikr olunan rub‘ hisse-i şâyi‘amı iki bin fıddî 
râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i şer‘î 
[65a] ile merkūme Maryora’ya bey‘ ve teslîm, ol dahi vech-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezbûru merkūme 
Maryora’nın yedinden bi’t-tamâm ahz ü kabz eyledim, ba‘de’l-yevm sâlifü’z-zikr 
bağın cümlesi mezbûrenin mülkü olmuşdur, keyfe mâ yeşâ’ ve yahtâr mutasarrıfe 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Ramazan b. Mehmed, Ebûbekir Beşe b. Şaban, Mustafa b. 
Receb, Hüseyin b. Abdullah, Hamza b. Abdülganî ve gayruhüm.







430 [65a-1] Dimitri v. Todori’nin Apostol’den alacağı olduğu
Cezîre-i Limni sükkânından işbu bâ‘isü’s-sifr Dimitri v. Todori nâm zimmî 
mahfil-i kazâda Apostol v. Rayce nâm zimmî muvâcehesinde üzerine da‘vâ ve 
takrîr-i kelâm edip mezbûr Apostol zimmetinde cihet-i karz-ı şer‘îden bin akçe 
hakkım vardır hâlâ taleb ederim suâl olunsun dedikde gıbbe’s-suâl mezbûr Apos-
tol cevâbında fi’l-hakīka müdde‘î-i mezbûra cihet-i mezbûre zimmetimde bin 
akçe lâzımü’l-edâ ve vâcibü’l-kazâ deynim vardır deyû bi tav‘ihî ikrâr ve i‘tirâf et-
meğin alâ mûcebi i‘tirâfihî meblağ-ı mezbûru edâya mezbûr Apostol’e tenbîh birle 
mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan Bey b. Abdullah, Eyüb Ağa Muhzırbaşı, Mustafa Çe-
lebi b. Receb, Ahmed Yazıcı el-Muhzır ve gayruhüm.

431 [65a-2] Âişe bt. Abdullah’ın eşi Derviş b. İbrahim’den muhâlaa 
yoluyla boşandığı
Mahmiye-i Galata’ya tâbi‘  kasaba-i Kasımpaşa’da Câmi‘-i Kebîr mahallesinde 
sâkine Âişe bt. Abdullah nâm hâtun meclis-i şer‘-i hatîr-i lâzımü’t-tevkīrde zevci 
râfi‘-i hâze’l-kitâb Derviş b. İbrahim mahzarında ikrâr ve i‘tirâf edip mezbûrun 
zimmetinde mütekarrir olan iki bin akçe mehr-i müeccelimden ve nafaka-i iddet 
[ve] me’ûnet-i süknâmdan fâriğa olmak üzre mezbûr Derviş ile muhâla‘a-i sahîha-i 
şer‘iyye ile muhâla‘a edip ol dahi hul‘-ı mezbûru kabûl ettikden sonra zevciyyete 
müte‘allika âmme-i de‘âvâdan mezbûr Derviş’in zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’s-sâbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: İbrahim Bey b. Mehmed, Şahin Bey b. Mehmed, İbrahim Bey b. 
Mehmed, Receb b. Abdullah, Ahmed Yazıcı b. Mehmed ve gayruhüm.

432 [65a-3] Emine bt. Mahmud’un vefat eden eşi Abdülkadir Kapudan’ın 
mirasından payına düşeni aldığı
Mahmiye-i Galata hâricinde vâki‘ el-Hâc Memi mahallesinde sâkin iken bundan 
akdem vefât eden Abdülkādir Kapudân b. ( )’in verâseti zevce-i metrûkesi Emine 
bt. el-merhûm Mahmud Efendi ile babası Abdürrahim Kapudân b. Mehmed nâm 
kimesneye münhasıra olduğu şer‘an zâhir ve müte‘ayyin oldukdan sonra mezbûre 
Emine Hâtun tarafından husûs-ı âti’l-beyânı ikrâra vekîl olup hasm-ı şer‘î-i câhid 
mahzarında mezbûrenin zâtını ma‘rifet-i şer‘iyye ile ârifân olan Abdullah Efendi 
b. el-merhûm el-mezbûr Mahmud Efendi ve Hüseyin b. Mehmed nâm kimesneler 
şehâdetleri ile şer‘an vekâleti sâbite olan sadrî kebîr oğlu Ahmed Çelebi b. Meh-
med nâm kimesne meclis-i şer‘-i hatîr-i lâzımü’t-tevkīrde müteveffâ-yı mezbûrun 
muhallefâtına vâzı‘ü’l-yed olan işbu râfi‘ü’l-kitâb mezbûr Abdürrahim Kapudân 
mahzarında bi’l-vekâle ikrâr ve takrîr-i kelâm edip müvekkile-i mezbûre Emine 
Hâtun zevci müteveffâ-yı mezbûr Abdülkādir Kapudân’ın zimmetinde mütekar-
rir ve ma‘kūdun aleyh olan yirmi bin akçe mehr-i müeccelini tereke-i müteveffâ-
yı mezbûrdan olmak üzre merkūm Abdürrahim Kapudân’ın yedinden tamâmen 
ahz ü kabz eylediğinden mâ‘adâ müteveffâ-yı mezbûrun muhallefâtından akār 
ve menkūlât ve sâir esâs-ı beyt ve evânî-i nühâsiyye ve gayr-ı nühâsiyye ve bi’l-
cümle ismi mâl ıtlâk olunur eşyâsından rub‘ hisse-i şer‘iyyesini mezbûr Abdür-
rahim Kapudân’ın yedinden bi’t-tamâm ve’l-kemâl ahz ü kabz edip muhallefât-ı 
müteveffâ-yı mezbûra müte‘allika âmme-i de‘âvî [ve] mütâlebâtdan mezbûr Ab-
dürrahim Kapudân’ın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledi 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa İmâm-ı Câmi‘-i Kebîr, es-Seyyid Meh-
med Efendi Kāimmakām-ı imâm, Şaban Efendi b. el-Hâc Maden Sinobî, el-Hâc 
Hüseyin Efendi İmâm-ı mahalle-i mezbûre, Mehmed Efendi b. Bâli, Hüseyin Çe-
lebi b. Mehmed, Ahmed Çelebi b. Mehmed, el-Hâc İsa b. Mehmed, Ahmed Yazıcı 
b. Mehmed, Hamza b. Abdülganî ve gayruhüm.

433 [65a-4] Hacı Ahmed b. Osman’ın vefat eden Mustafa’da olan 
alacağının terekesinden ödenmesi hususunda beytülmâl eminine 
tembihte bulunulması
Mahrûsa-i Galata’da Câmi‘-i Kebîr mahallesinde sâkin işbu râfi‘ü’l-kitâb el-Hâc 
Ahmed b. Osman nâm kimesne mahfil-i kazâda mahrûsa-i merkūmeye tâbi‘ Or-
taköy nâm karyede sâkin iken bundan akdem bilâ-vâris fevt olan Mustafa nâm 
kimesnenin muhallefâtına vâzı‘ü’l-yed olan umdetü’l-a‘yân Siyavuş [65b] Ağa’nın 
kethüdâsı ve tarafından vekîl-i sâbitü’l-vekâlesi olan İsmail Ağa b. ( ) nâm kimes-
ne mahzarında üzerine da‘vâ ve takrîr-i kelâm edip cezîre-i İstanköy’de sâkin aşçı 
Mustafa nâm kimesnenin bi tarîki’l-emâne yedimde olan altmış sekiz esedî gu-
ruş hakkını târih-i kitâbdan mukaddem mahmiye-i İstanbul’da Tahtakale’de sâkin 
es-Seyyid Mehmed Çelebi nâm kimesnenin odasında mezbûr aşçı Mustafa’ya 
îsâl için müteveffâ-yı mezbûrun yedine meblağ-ı mezbûr altmış sekiz esedî gu-
ruşu def ‘ ve teslîm ol dahi vech-i muharrer üzre ahz ü kabz eyledikden sonra 
müteveffâ-yı mezbûr meblağ-ı merkūmu mezbûr aşçı Mustafa’ya îsâl etmeden 
mücehhelen vefât etmekle yedinde kalmışdır vekîl-i mezbûrdan suâl olunup 
terekesinden alıverilmesi matlûbumdur dedikde gıbbe’s-suâl vekîl-i merkūm 
cevâbında fi’l-vâki‘ emîn-i mezbûr muhallefât-ı müteveffâ-yı merkūma vaz‘-ı ye-
dini ikrâr lâkin husûs-ı mezbûru inkâr edicek, müdde‘î-i mezbûrdan müdde‘âsını 
mübeyyine beyyine taleb olundukda udûl-i müslimînden el-Hâc Hicâzî b. Ömer 
ve Mehmed b. Ali nâm kimesneler li ecli’ş-şehâde meclis-i şer‘a hâzırân olup isre’l-
istişhâd fi’l-hakīka müdde‘î-i mezbûr el-Hâc Ahmed târih-i merkūmda zikr olu-
nan odada mezbûr aşçı Mustafa’ya îsâl için bizim huzûrumuzda müteveffâ-yı 
merkūmun yedine altmış sekiz esedî guruş def ‘ ve teslîm ol dahi vech-i muhar-
rer üzre ahz ü kabz edip mücehhelen vefât eyledi. Biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
gıbbe’t-tasdîki’ş-şer‘î şehâdetleri makbûle olmağın ba‘de’t-tahlîfi’ş-şer‘î meblağ-ı 
mezbûru müteveffâ-yı mezbûrun tereke-i vâfiyesinden müdde‘î-i merkūma edâya 
vekîl-i mezbûra tenbîh birle mâ vaka‘a bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan b. Abdullah, çukadâr Ebûbekir Beşe b. Şaban, el-Hâc 
Ramazan b. Ahmed, Mustafa Çelebi b. Receb, Ahmed Yazıcı b. Mehmed.

434 [65b-1] Vefat etmiş olan Yorgi v. İspilyoti’nin, câriyesi Anaşta 
v. Yuvan’ı ölmeden önce âzat etmiş olduğu
İşbu orta boylu açık kaşlı, sarı elâ gözlü sol gözünün altında eser-i cerâhati olan 
Rusiyyetü’l-asl hâfızatü hâzihi’l-vesîka Anaşta bt. Yuvan meclis-i şer‘-i hatîr-i 
lâzımü’t-tevkīrde mahrûsa-i İstanbul’da Zeytun mahallesinde sâkin bundan ak-
dem hâlik olan Yorgi v. İspilyoti nâm zimmînin verâseti zevce-i metrûkesi Filipa 
bt. ( ) nâm nasrâniye ile sulbî kebîr oğlu İspentofi’ye ve sulbî sagīr oğlu Yanaki’ye 
ve sulbiye sagīre kızı Peruza’ya münhasıra olduğu şer‘an zâhir ve müte‘ayyin ol-
dukdan sonra kendi tarafından asıl ve sagīr-i mezbûrânın tesviye-i umûrlarına 
kıbel-i şer‘den mansûbe vasîleri olan merkūm İspentofi muvâcehesinde üzerine 
da‘vâ ve takrîr-i kelâm edip hâlik-i mezbûr Yorgi târih-i kitâbdan ( ) sene mukad-
dem [beni i‘tâk etmişidi] vasiyy-i merkūm İspentofi rık olmak üzre bana vaz‘-ı yed 
eder, suâl olunup üzerimden yed-i âriyesi kasr ve izâle ve sebîlim tahliye olunmak 
matlûbumdur dedikde gıbbe’s-suâl ve akībe’l-inkâr mevsûfe-i mezkûre Anaşta’dan 
müdde‘âsını mübeyyine beyyine taleb olundukda mahalle-i mezbûre sükkânından 
Anesto v. Kosta ve Kostantin v. Todori ve Yorgi v. Todori nâm zimmîler li ecli’ş-
şehâde meclis-i şer‘a hâzırân olup isre’l-istişhâd fi’l-vâki‘ hâlik-i merkūm Yorgi 
târih-i kitâbdan ( ) sene mukaddem sıhhati hâlinde mevsûfe-i mezbûre Anaşta’yı 
bizim huzûrumuzda i‘tâk edip sâir harâir-i asliyyâta ilhâk eylemişdir. Biz bu 
husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri hayyiz-i kabûlde 
vâkı‘a olmağın mûcebiyle mevsûfe-i mezbûre Anaşta’nın ıtkına hükm ve sebîli 
tahliye olunup mâ vaka‘a bi’t-taleb ketb olundu.
Fi’l-yevmi’s-sâbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Yazıcı b. Mehmed, Abdülkerim Efendi b. Mehmed, Hasan 
Efendi b. Hüsameddin, el-Hâc Ramazan b. Mehmed, Mehmed Çelebi b. Abdi ve 
gayruhüm.

435 [65b-2] Emine bt. Mahmud’un câriyesi Dilâver’i âzat ettiği
Mahmiye-i Galata hâricinde el-Hâc Memi mahallesi sâkinelerinden Emine Hâtun 
bt. el-merhûm Mahmud Efendi tarafından ıtk-ı âti’l-beyânı ikrâra vekîl olup 
mezbûreyi ma‘rifet-i şer‘iyye ile ârifân olan Abdullah Efendi b. el-merhûm Mah-
mud Efendi ve Hüseyin Efendi b. Mehmed Efendi nâm kimesneler şehâdetleri 
ile [66a] şer‘an vekâleti sâbite olan sulbî kebîr oğlu Ahmed Çelebi meclis-i şer‘de 
müvekkile-i mezbûrenin câriye-i memlûkesi ve rıkkına mu‘terife olan hâfızatü 
hâze’l-kitâb uzun boylu gök elâ gözlü Rusiyyetü’l-asl Dilâver bt. Abdullah 
muvâcehesinde bi’l-vekâle ikrâr ve takrîr-i kelâm edip müvekkile-i mezbûre Emi-
ne Hâtun câriye-i memlûkesi mevsûfe-i mezbûre Dilâver’i hasbeten lillâhi te‘âlâ 
i‘tâk [ve] tahrîr edip silk-i mülkünden ihrâc [ve] izâle eyledi min ba‘d mezbûre 
Dilâver sâir harâir-i asliyyât gibi hürre olup üzerinde hakk-ı velâdan gayrı hakkı 
kalmadı dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâdis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa el-İmâm, es-Seyyid Mehmed Efendi b. 
( ), Şaban Efendi b. el-Hâc Maden, el-Hâc Hüseyin b. imâm-ı mahalle-i mezbûr 
ve gayruhüm.

436 [66a-1] Vefat eden Abdülkadir Kapudan’ın vârislerinin, miras olarak 
kendilerine intikal eden köle Rıdvan’ı âzat ettikleri
Mahmiye-i Galata hâricinde vâki‘  el-Hâc Memi mahallesinde sâkin iken bun-
dan akdem vefât eden Abdülkādir Kapudân’ın verâseti zevce-i metrûkesi Emine 
Hâtun bt. el-merhûm Mahmud Efendi ile babası Abdürrahim Kapudân b. Meh-
med nâm kimesneye münhasıra olduğu şer‘an zâhir ve mütehakkik oldukdan 
sonra merkūm Abdürrahim Kapudân asâleten ve mezbûre Emine tarafından ıtk-ı 
âti’z-zikri ikrâra vekîl olup hasm-ı şer‘î-i câhid mahzarında mezbûreyi ma‘rifet-i 
şer‘iyye ile ârifân olan Abdullah Efendi b. el-merhûm Mahmud Efendi ve Hüseyin 
b. Mehmed nâm kimesneler şehâdetleri ile şer‘an vekâleti sâbite olan sulbî kebîr 
oğlu Ahmed Çelebi b. Mehmed vekâleten meclis-i şer‘de müteveffâ-yı mezbûrdan 
mezbûr Abdürrahim Kapudân ile müvekkile-i mezbûreye irs-i şer‘le intikāl eden 
çatık kaşlı elâ gözlü, uzun boylu Rusiyyü’l-asl işbu râfi‘ü’l-kitâb Rıdvan b. Abdul-
lah muvâcehesinde bi’l-vekâle ve bi’l-asâle ikrâr ve takrîr-i kelâm edip mevsûf-ı 
mezbûr Rıdvan’ı hasbeten lillâhi’l-azîm ve taleben li merzâti Rabbi’r-rahîm 
asâleten ve vekâletimiz hasebiyle tahrîr ve i‘tâk ve zümre-i ahrâr-ı asliyyîne ilhâk 
ve idrâc eyledik min ba‘d mevsûf-ı mezbûr sâir ahrâr-ı asliyyîn gibi hür olup üze-
rinde hakk-ı velâdan gayrı hakkımız kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’t-tâsi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa el-İmâm, es-Seyyid Mehmed Efendi 
Kāimmakām-ı imâm, Şaban Efendi b. Maden, el-Hâc Hüseyin İmâm-ı mahalle-i 
mezbûre, Mehmed Efendi b. Bâli ve gayruhüm.

437 [66a-2] el-Hâc Mehmed’in Mazlum b. Ebûbekir’e borcu olduğu
Tüccâr tâifesinden işbu râfi‘ü’l-kitâb el-Hâc Mazlum b. Ebûbekir nâm kimesne 
meclis-i şer‘de el-Hâc Mehmed b. Ahmed mahzarında üzerine da‘vâ ve takrîr-i 
kelâm edip bundan akdem mezbûr el-Hâc Mehmed zimmetinde yedimden 
müşterâ ve makbûz tahin bahâsından ba‘de külli hesâb on iki buçuk esedî guruş 
hakkım vardır taleb ederim suâl olunsun dedikde gıbbe’s-suâl mezbûr el-Hâc Meh-
med cevâbında fi’l-hakīka müdde‘î-i mezbûr el-Hâc Mazlum’a cihet-i merkūme 
[den] on iki buçuk esedî guruş vâcibü’l-edâ ve lâzımü’l-kazâ deynim vardır deyû 
bi tav‘ihî ikrâr ve i‘tirâf etmeğin mûcebiyle meblağ-ı mezbûru müdde‘î-i mezbûra 
edâya merkūm el-Hâc Mehmed’e tenbîh birle mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan Bey b. Abdullah, Ebûbekir Beşe b. Şaban Çukadâr, 
Mustafa Çelebi b. Receb, Mehmed Çelebi b. Hüseyin ve gayruhüm.

438 [66a-3] Hacı Ahmed b. Abdurrahman’ın vasî tayini ve 
eşyasının tescili
Mahrûsa-i Galata mahallâtından Câmi‘-i Kebîr mahallesinde sâkin el-Hâc Ah-
med b. Abdurrahman nâm kimesne tasarrufât-ı şer‘iyyesi câize ve teberru‘ât-ı 
mer‘iyyesi nâfize olduğu hâlde meclis-i şer‘-i hatîr-i lâzımü’t-tevkīrde vech-i âtî 
üzre olan vasiyyetini tenfîze vasiyy-i muhtâr nasb ve ta‘yîn eylediği işbu râfi‘ü’l-
kitâb el-Hâc Ali b. Ali nâm kimesne mahzarında ikrâr ve takrîr-i kelâm edip bi 
emrillâhi te‘âlâ dâr-ı dünyâdan saray-ı bekāya irtihâl ve teveccüh ettiğimde silk-i 
mülkümde münselik olan eşyâmdan yirmi aded Mısır hasırımı Arab câmi‘-i şerîfi 
hüddâmına teslîm edip onlar dahi hasbeten lillâhi te‘âlâ câmi‘-i mezbûr dâhilinde 
döşeyip cemâ‘at-i müslimîn üzerlerinde namaz kılıp isti‘mâl oluna ve vech-i 
mezkûr üzre vasiyyetimi tenfîze mezbûr el-Hâc Ali’yi vasî nasb ve ihtiyâr eyledim 
dedikde merkūm el-Hâc Ali dahi vesâyet-i mezbûreyi kabûl ve hizmet-i lâzımesin 
edâya müte‘ahhid oldukdan sonra mezbûr el-Hâc Ahmed meclis-i mezbûrda 
i‘âde-i kelâm edip zikr olunan hasırlardan mâ‘adâ emlâkımdan ancak bir köhne 
beyaz Cezâyir ihrâmı ve bir köhne yorgan ve bir müsta‘mel çarşaf ve altı aded 
müsta‘mel gömlek ve bir kırmızı köhne [66b] Sakız kuşağı ve bir köhne alaca kaf-
tan ve bir köhne beyaz bornos ve bir Macariyyetü’l-asl câriyem olup bundan gay-
rı ismi mâl ıtlâk bir habbe ve bir şeyim yokdur dedikde mâ vaka‘a bi’t-taleb ketb 
olundu.
Fi’l-yevmi’s-sâmin aşer min şehri Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Es-Seyyid Mehmed Efendi el-İmâm, Ramazan Efendi el-Kadı, el-
Hâc Kenan Bey b. Abdullah, el-Hâc Mehmed b. Kâtib Kasım ve gayruhüm.

439 [66b-1] Arhoncese bt. Karaca’nın evini müştemilatıyla beraber 
Yanaki v. Sanatos’a sattığı
Mahmiye-i İstanbul’da Fenerkapısı  hâricinde sâkine Arhoncese bt. Karaca nâm 
nasrâniye tarafından bey‘-i âti’l-beyânı ikrâra vekîl olup hasm-ı şer‘-i câhid mah-
zarında mezbûreyi ma‘rifet-i şer‘iyye ile ârifân olan Mustafa b. Receb ve el-Hâc 
Ramazan b. Mahmud nâm kimesneler şehâdetleri ile şer‘an vekâleti sâbite olan 
Papa Danyal v. Nikola nâm râhib meclis-i şer‘-i hatîr-i lâzımü’t-tevkīrde râfi‘u 
hâze’s-sifr Yanaki v. Sanatos nâm zimmî muvâcehesinde bi’l-vekâle ikrâr ve 
takrîr-i kelâm edip müvekkile-i mezbûre Arhoncese silk-i mülkünde münselik 
olup mahmiye-i Galata müzâfâtından Mîrali nâhiyesine tâbi‘ Arnavud nâm kar-
yede vâki‘ etrâf-ı erba‘ası tarîk-i âm ile mahdûd bir bâb fevkānî ve bir bâb tahtânî 
odaları ve havluyu ve bahçe ve zât-ı eşcâr-ı müsmire ve gayr-ı müsmireyi müş-
temil olan mülk menzilini mezbûr Yanaki’ye fıddî râyic fi’l-vakt on bin akçeye 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip 
ol dahi vech-i muharrer üzre iştirâ ve tesellüm ve kabûl eyledikden sonra seme-
ni olan meblağ-ı mezbûr on bin akçeyi mezbûr Yanaki yedinden tamâmen ahz ü 
kabz eyledi ba‘de’l-yevm menzil-i mahdûd-ı mezkûr merkūm Yanaki’nin mülk-i 
müşterâsıdır, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, fahrü’l-müderrisîni’l-kirâm 
Efendi, fahrü’l-müderrisîni’l-kirâm Ali Efendi, Mirza Hasan b. ( ) ve gayruhüm.







440 [66b-2] Vefat eden Nikite v. Dimitri’nin beytülmâl eminince el konulan 
terekesinin kardeşi Panayot v. Dimitri’ye teslimi
Vilâyet-i Rumeli’nde Yenişehir kazâsı müzâfâtından Ağrafa nâhiyesine tâbi‘ Kre-
şova nâm karye sâkinlerinden bâ‘is-i hâze’s-sifr Panayot v. Dimitri nâm zimmî 
mahfil-i kazâda mahmiye-i Galata’da bi’l-fi‘l voyvoda ve emîn-i beytülmâl olup 
kasaba-i Tophâne’de bakkal iken bundan akdem hâlik olan Nikite v. Dimitri nâm 
zimmînin zâhirde vâris-i ma‘rûfu olmamağla terekesine vâzı‘ü’l-yed olan Siyavuş 
Ağa tarafından husûs-ı âti’z-zikre vekîl-i müsecceli olan Ali Bey muvâcehesinde 
üzerine da‘vâ ve takrîr-i kelâm edip hâlik-i mezbûrun ben li ebeveyn karında-
şı olup babamız merkūm Dimitri ve anamız Ağoni ve dedemiz ismi (  ) nâm 
zimmî ve maskat-ı re’simiz karye-i mezbûre olup hâlik-i mezbûrun verâseti an-
cak bana münhasıra olmağın hâlâ hâlik-i mezbûrun [terekesini] ber mûceb-i 
defter-i kassâm emîn-i müşârün-ileyhden taleb ederim, vekîl-i mezbûrdan suâl 
olunsun dedikde gıbbe’s-suâl vekîl-i mezbûr cevâbında hâlik-i mezbûrun tereke-
sine müvekkil-i müşârün-ileyhin vaz‘-ı yed eylediklerini bi’l-vekâle ikrâr lâkin 
müdde‘î-i mezbûr hâlik-i mezbûrun vech-i muharrer üzre karındaşı ve hasren 
vârisi olduğun inkâr edicek, müdde‘î-i mezbûrdan müdde‘âsını mübeyyine beyyi-
ne taleb olundukda yine karye-i mezbûre ahâlîsinden olup tâife-i nasârâdan Yorgi 
v. Dimitri ve Dimitri v. Yorgi nâm zimmîler li ecli’ş-şehâde meclis-i şer‘a hâzırân 
olup isre’l-iştişhâd fi’l-hakīka mezbûr Panayot hâlik-i mezbûr Nikite ile li ebeveyn 
karındaşlar olup babaları ismi merkūm Dimitri ve anaları Ağoni ve dedeleri ( ) 
nâm zimmî ve maskat-ı re’sleri karye-i mezbûredir. Hâlik-i mezbûrun [terekesi] 
ancak müdde‘î-i mezbûr Panayot’a münhasıradır, bundan gayrı vâris-i ma‘rûfu ve 
tereke-i vâfiyesine müstahıkk-ı âharı olduğu ma‘lûmumuz değildir, biz bu husûsa 
şâhidleriz ve şehâdet dahi ederiz deyû her biri edâ-i şehâdet-i şer‘iyye eyledikle-
rinde gıbbe ri‘âyeti’l-kabûl şehâdetleri makbûle olmağın mûcebiyle ba‘de’l-hükm 
mâ vaka‘a bi’t-taleb ketb olundu.
Fi’l-yevmi’r-râbi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Mustafa b. Ali, Ebûbekir Beşe b. Şaban, Hüseyin b. Mirza, 
Mustafa Çelebi b. Receb, Hüseyin b. Abdullah ve gayruhüm.

441 [66b-3] Vefat eden Abdülkadir Kapudan’ın vârislerinin, kendilerine 
miras kalan câriye Cenane’yi âzat ettikleri
Mahmiye-i Galata hâricinde vâki‘  el-Hâc Memi mahallesi sâkinlerinden olup 
bundan akdem vefât eden Abdülkādir Kapudân’ın verâseti zevce-i metrûkesi 
Emine Hâtun bt. el-merhûm Mahmud Efendi ile babası Abdürrahim Kapudân 
bt. Mehmed nâm kimesneye münhasıra olduğu şer‘an zâhir ve mütehakkik 
oldukdan sonra mezbûr Abdürrahim Kapudân asâleten ve mezbûre Emine Hâtun 
tarafından ıtk-ı âti’z-zikre vekîl olup hasm-ı şer‘î-i câhid mahzarında mezbûreyi 
ma‘rifet-i şer‘iyye ile ârifân olan Abdullah Efendi b. el-merhûm Mahmud Efendi 
ve Hüseyin b. Mehmed nâm kimesneler şehâdetleri ile şer‘an vekâleti sâbite olan 
sulbî kebîr oğlu Ahmed Çelebi b. Mehmed vekâleten meclis-i şer‘de müteveffâ-yı 
mezbûrdan merkūm Abdürrahim Kapudân ile müvekkile-i mezbûreye [67a] irs-i 
şer‘le intikāl edip rıkkını mu‘terife olan çatık kaşlı ve uzun boylu Eflakiyyetü’l-
asl Cenâne bt. Abdullah muvâcehesinde bi’l-asâle ve bi’l-vekâle ikrâr ve takrîr-i 
kelâm edip mevsûf-ı mezbûr Cenâne’yi hasbeten lillâhi’l-azîm ve taleben li merzâti 
Rabbi’r-rahîm âzâd ve zümre-i ahrâr-ı asliyyîne idrâc [ve] ilhâk eyledik min ba‘d 
mevsûfe-i mezbûre sâir ahrâr-ı asliyyîn gibi hürre olup üzerinde velâdan gayrı 
hakkımız kalmadı dedikde mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa el-İmâm, es-Seyyid Mehmed Efendi b. 
( ), Şaban Efendi b. el-Hâc Maden, Mustafa b. Abdullah ve gayruhüm.

442 [67a-1] Arhoncese bt. Karaca’nın evini ve tarlalarının tasarruf 
hakkını Ezmerağda’ya sattığı
Mahmiye-i İstanbul’da Fenerkapısı hâricinde sâkine Arhoncese  bt. Karaca nâm 
nasrâniye tarafından bey‘ ve tefvîz-i âti’l-beyânı ikrâra vekîl olup hasm-ı şer‘î-i 
câhid mahzarında mezbûreyi ma‘rifet-i şer‘iyye ile ârifân olan Mustafa b. Receb 
ve el-Hâc Ramazan b. Mahmud nâm kimesneler şehâdetleri ile şer‘an vekâleti 
sâbite olan Papa Danyal v. Nikola nâm râhib meclis-i şer‘-i hatîrde râfi‘atü’l-vesîka 
Ezmerağda bt. Atanaş nâm nasrâniyenin zevci ve tarafından ikrâr-ı âti’l-beyânı 
tasdîka vekîl olup bimâ hüve nehcü’s-sübût şer‘an vekâleti sâbite olan Yanaki v. 
Seradana nâm zimmî muvâcehesinde bi’l-vekâle ikrâr ve takrîr-i kelâm edip mü-
vekkilem mezbûre Arhoncese silk-i mülkünde münselik olup mahmiye-i Galata 
müzâfâtından Mîrali nâhiyesine tâbi‘ Arnavud nâm karyede vâki‘ bir tarafdan Ca-
nik mülkü ve bir tarafdan Mavridi mülkü ve bir tarafdan arz-ı hâliye ve iki tarafdan 
tarîk-i âm ile mahdûd bir kıt‘a ve yine karye-i mezbûrede Harista nâm mevzi‘de 
vâki‘ bir tarafdan Yamandi mülkü ve bir tarafdan arz-ı hâliye ve iki tarafdan tarîk-i 
âm ile mahdûd mülk bağlarını ve yine karye-i mezbûrede vâki‘ ma‘lûmü’l-hudûd 
iki bâb mahzeni bi safka-i vâhide müvekkile-i mezbûre Ezmerağda’ya bin beş 
yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve tesellüm edip yine karye-i mezbûre 
sınırı dâhilinde vâki‘ merhûm ve mağfûrun leh Şehzâde Sultan Mehmed Hân 
-aleyhi’r-rahmetü ve’r-rıdvân- hazretlerinin evkāfı arâzisinden olup tasarrufunda 
olan inde’l-ahâlî ve’l-cîrân ma‘lûmü’l-hudûd on yedi kıt‘a tarlalarının dahi hakk-ı 
tasarrufunu ma‘rifet-i mütevellî ile müvekkile-i mezbûreye beş yüz akçe bedel 
mukābelesinde ferâğ ve tefvîz edip ol dahi vech-i muharrer üzre tefevvuz ve kabûl 
eyledikden sonra semen-i mezbûr bin beş yüz akçe ile bedel-i merkūm akçe ki 
cem‘an iki bin akçeyi müvekkilem mezbûre Arhoncese yedinden tamâmen ahz ü 
kabz eyledi ba‘de’l-yevm zikr olunan bağlar ve mahzenler mülk-i müşterâsı ve tar-
lalar dahi hakk-ı müfevvazıdır, keyfe mâ teşâ’ ve tahtâr mutasarrıfe olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Fahrü’l-kuzât Nasuh Efendi, fahrü’l-müderrisîni’l-kirâm Abdülke-
rim Efendi, Âbid b. Mustafa el-Muhzır, Muharrem b. Receb ve gayruhüm.

443 [67a-2] Yasef v. Vali’nin Aslan v. Şeban’a borcu olduğu
Ohri cemâ‘atinden râfi‘-i hâze’s-sifr Aslan v. Şeban nâm yahudi mahfil-i kazâda 
Yasef v. Vedal nâm yahudi muvâcehesinde üzerine da‘vâ ve takrîr-i kelâm edip 
bundan [akdem] mez [bûr] Yasef zimmetinde cihet-i karz-ı şer‘îden otuz iki bu-
çuk kıt‘a esedî guruş hakkım vardır taleb ederim suâl olunsun dedikde gıbbe’s-
suâl mezbûr Yasef cevâbında fi’l-hakīka müdde‘î-i mezbûra cihet-i merkūmeden 
otuz iki buçuk esedî guruş deynim vardır deyû bi tav‘ihî ikrâr ve i‘tirâf etmeğin 
mûcebiyle meblağ-ı mezbûru müdde‘î-i mezbûra edâya mezbûr Yasef ’e tenbîh 
birle mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan Bey b. Abdülmennân, Ebûbekir Beşe b. Şaban 
Çukadâr, Mustafa Çelebi b. Receb, Hüseyin Çelebi b. Mirza ve gayruhüm.

444 [67a-3] Vefat eden Abdülkadir Kapudan’ın vârislerinden 
babası Abdürrahim’in terekeden hissesini diğer vâris Emine’den 
teslim aldığı
Mahmiye-i Galata hâricinde vâki‘ el-Hâc Memi mahallesinde sâkin iken bundan 
akdem vefât eden Abdülkādir Kapudân’ın verâseti zevce-i metrûkesi Emine Hâtun 
bt. el-merhûm Mahmud Efendi ile babası Abdürrahim Kapudân b. Mehmed nâm 
kimesneye münhasıra oldukdan sonra meclis-i şer‘de müteveffâ-yı mezbûrun 
muhallefâtına vâzı‘atü’l-yed olan râfi‘atü hâze’l-vesîka mezbûre Emine Hâtun’un 
tarafından husûs-ı âti’l-beyâna vekîl olup ve mezbûrenin zâtını ma‘rifet-i şer‘iyye 
ile ârifân olan Abdullah Efendi b. el-merhûmü’l-mezbûr Mahmud Efendi ve Hü-
seyin b. Mehmed nâm kimesneler şehâdetleri ile şer‘an vekâleti sâbite olan sadrî 
oğlu Ahmed Çelebi b. Mehmed nâm mahzarında ikrâr ve takrîr-i kelâm edip 
müteveffâ-yı mezbûrun muhallefâtından akār ve menkūlât ve sâir esâs-ı beyt ve 
evânî-i nühâsiyye ve gayr-ı nühâsiyye bi’l-cümle ismi mâl ıtlâk olunur eşyâsından 
hisse-i şer‘iyye-i ma‘lûmeyi müvekkile-i merkūme Emine Hâtun’un yedinden bi’t-
tamâm ahz ü kabz edip muhallefât-ı müteveffâ-yı mezbûra müte‘allika âmme-i 
de‘âvîden müvekkile-i mezbûre [67b] mezbûrenin zimmetini ibrâ ve iskāt eyle-
dim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Mustafa el-İmâm-ı Câmi‘-i Kebîr, es-Seyyid Meh-
med Efendi Kāimmakām-ı imâm, Şaban Efendi b. el-Hâc Maden Sinobî, Mehmed 
Efendi b. Bâli el-Kadı, Hüseyin Çelebi b. Mehmed, Ahmed Çelebi b. Mehmed, 
Mustafa Çelebi b. Receb, el-Hâc İsa b. Mehmed, Ahmed Yazıcı b. Mehmed.

445 [67b-1] Yanaki ile Sava’nın miras malından dolayı olan 
anlaşmazlığının sulh ile neticelendiği
Mahmiye-i Galata müzâfâtından Yeniköy nâm karye sâkinlerinden iken bundan 
akdem hâlike olan Sife bt. Sömed nâm nasrâniyenin verâseti zevc-i metrûkü Ya-
naki v. Karanfil nâm zimmî ile li ebeveyn er karındaşı Sava nâm zimmîye mün-
hasıra olduğu şer‘an zâhir [ve] mütehakkik oldukdan sonra mezbû [r] Yana-
ki meclis-i şer‘de işbu râfi‘ü’s-sifr mezbûr Sava muvâcehesinde ikrâr ve takrîr-i 
kelâm edip hâlike-i mezbûrenin mecmû‘ terekesi olup vaz‘-ı yed eylediğim yüz 
guruşdan mezbûr Sava hisse-i şer‘iyyesini mukaddemâ benden da‘vâ ve taleb edip 
beynimizde münâza‘ât-ı kesîre vukū‘undan sonra vesâtat-ı muslihîn ile da‘vâ-yı 
mezkûresinden mezbûr Sava’yı otuz guruş üzerine sulh eylediğimizde ol dahi 
sulh-i mezbûru kabûl eylediğimden sonra bedel-i sulh olan meblağ-ı mezbûr 
otuz guruşu tamâmen def ‘ u teslîm etmişidim. El-hâletü hâzihî verdiğim bedel-i 
sulh-i mezbûra ve sâir tereke-i hâlike-i mezbûreye müte‘allika âmme-i da‘vâdan 
mezbûr Sava’nın zimmetini ibrâ-i âm ve kātı‘ü’n-nizâ‘la ibrâ ve iskāt eyledim de-
dikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Mustafa b. Muharrem, Âbidin b. Mehmed, 
Zülfikār b. İbrahim, Emrullah b. Mehmed ve gayruhüm.

446 [67b-2] Katibe bt. Abdullah’ın tasarrufunda olan Hamid Efendi 
Vakfı’na ait arsayı vakfa iade ettiği
Mahmiye-i Galata dâhilinde Câmi‘-i Kebîr mahallesinde sâkine Kâtibe bt. Abdul-
lah nâm hâtun mahfil-i kazâda merhûm ve mağfûrun leh Hamid Efendi vakfı’na 
bi’l-fi‘l mütevellî olan Halil b. ( ) tarafından ikrâr-ı âti’z-zikri tasdîka sâbitü’l-vekâle 
vekîli olan Hasan b. Mustafa nâm kimesne mahzarında ikrâr ve takrîr-i kelâm edip 
vakf-ı mezbûrdan olup icâre-i mu‘accele ve ücret-i müeccele ile taht-ı tasarrufum-
da olan mahmiye-i merkūme dâhilinde Bereketzâde mahallesinde vâki‘ bir tarafı 
cidâr-ı hısn ve bir tarafdan Hasan Ağazâde Abdülbâkī Ağa mülkü ve bir tarafdan 
Mehmed b. ( ) mülkü ve bir tarafdan tarîk-i hâs ile mahdûd arsa üzerine icâre-i 
mu‘acceleme mahsûb olmak üzre binâya iktidârım olmamağla arsa-i mezbûreyi 
cânib-i vakf-ı mezbûra fâriğa oldum ba‘de’l-yevm arsa-i merkūmeyi mütevellî-i 
vakf-ı mezbûr zabt edip dilediği kimesneye îcâr eylesin dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Mustafa b. Âbidin, 
Emrullah b. Mehmed ve gayruhüm.

447 [67b-3] Mehmed Çelebi’nin, Mahmud Çelebi’yi vekil tayin etmesi
Mahmiye-i Galata hâricinde Müeyyedzâde mahallesinde sâkin Mehmed Çele-
bi b. Ahmed mahfil-i kazâda işbu râfi‘ü’l-kitâb Mahmud Çelebi b. Rüstem mah-
zarında ikrâr ve takrîr-i kelâm edip mahalle-i mezbûrede sâkine ammem olan 
Ümmühâni nâm hâtun zimmetinde iki yüz elli aded yaldız altınımı hıfz etmek için 
mukaddemâ mezbûrenin yedine emânet vaz‘ eylediğim tahmînen yirmi miskāl 
dokuz aded altın düğmelerimi mezbûreden taleb ve da‘vâ ve ahz ü kabza ve bana 
îsâle ve bi’l-cümle ahz u ‘itâ mütevakkıf olduğu umûrun cümlesine mezbûr Mah-
mud Çelebi’yi tarafımdan vekîl ve nâib-i menâb nasb ve ta‘yîn eyledim dedikde ol 
dahi vech-i muharrer üzre kabûl ve hizmet-i lâzımesin edâya müte‘ahhid olmağın 
mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ömer Bey b. Mehmed, Mehmed b. Ali, el-Hâc Musli Beşe b. Bay-
ram, Hüseyin b. Abdullah, Mustafa b. Receb.

448 [67b-4] Emrullah Çelebi ile Musli Beşe’nin evleri arasındaki arsanın 
ortak yol olarak tespit edildiği
Husûs-ı âti’l-beyânın mahallinde istimâ’ı  iltimâs olunmağın savb-ı şer‘den 
umdetü’l-müderrisîn Abdülgaffâr Efendi irsâl olunup ol dahi hâssa mi‘mârlarından 
üstâd Ali b. Abdullah ile mahmiye-i Galata’ya tâbi‘ Rumeli hâricinde Baltalima-
nı kurbunda Başmakçı Şücâ‘ mahallesinde vâki‘ [68a] râfi‘-i hâze’l-kitâb Emrul-
lah Çelebi b. Cafer Ağa’nın menziline varıp zeyl-i kitâbda mastûrü’l-esâmî olan 
müslimîn ile akd-i meclis-i şer‘-i şerîf eyledikde müşârün-ileyh Emrullah Çelebi 
ma‘kūd-ı mezkûrda câr-ı mülâsıkı olan Musli Beşe b. Abdullah mahzarında üze-
rine da‘vâ ve takrîr-i kelâm edip mahalle-i mezbûrede vâki‘ bir tarafdan benim 
âhar mülküm ve bir tarafdan cebel ve bir tarafdan mezbûr Musli Beşe mülkü ve 
bir tarafdan tarîk-i âm ile mahdûd olup işbu akd-i meclis olunan mülk menzi-
lime mahsûs sokak kapısından girip menzilim hudûdu dâhilinde olan mülk ar-
samdan menziline mezbûr Musli Beşe dâimâ mürûr ubûr eder, suâl olunup men‘ 
olunması matlûbumdur dedikde gıbbe’s-suâl merkūm Musli Beşe cevâbında be-
nim sâkin olduğum menzilim ile müdde‘î-i mezbûr Emrullah Çelebi’nin menzil-i 
mahdûd-ı mezbûru mukaddemâ Mehmed Subaşı nâm kimesnenin mülk menzi-
li olmağla merkūm Mehmed Subaşı bin elli üç senesinde benim menzilimi ken-
di menzilinden ifrâz ve alâmât-ı fâsıla vaz‘ edip zikr olunan sokak kapısı bey-
nimizde müşterek olup menzileyn beyninden menzilime gidecek bana hakk-ı 
mürûr ta‘yîn etmek üzre zikr olunan menzilimi bana on bin akçeye bâtten bey‘ 
ve teslîm ben dahi vech-i muharrer üzre iştirâ ve tesellüm edip hakk-ı mürûrum 
olduğuna binâen arsa-i merkūmeden menzilime ubûr ederim vâki‘ hâl mahalle-i 
mezbûre ahâlîsinden olup hâzırûn bi’l-meclis olan müslimînden istihbâr olunsun 
demekle ahâlî-i mahalliyeden olup meclis-i mezbûre hâzırûn olan el-Hâc Mustafa 
b. Hamza ve Mustafa Beşe b. Piyâle ve Mehmed Beşe b. Ali nâm kimesnelerden 
istihbâr olundukda fi’l-vâki‘ müdde‘î-i mezbûrun menzil-i mezbûru ile merkūm 
Musli Beşe’nin sâkin olduğu menzil mukaddemâ mezbûr Mehmed Subaşı’nın 
mülkü olup târih-i merkūmda mezbûr Mehmed Subaşı mezbûr Musli Beşe’nin 
menzil-i mezbûrunu kendi menzilinden ifrâz ve alâmât-ı fâsıla vaz‘ eylediğinden 
sonra zikr olunan sokak kapısı beynlerinde müşterek olup menzileyn beyninde 
merkūm Musli Beşe’ye menziline gidecek hakk-ı mürûr ta‘yîn etmek üzre mezbûr 
Musli Beşe’ye on bin akçeye bâtten bey‘ ve teslîm ol dahi iştirâ ve tesellüm eyle-
di deyû vâki‘ hâli her biri alâ tarîki’ş-şehâde haber verdiklerinden sonra mi‘mâr-ı 
merkūm menzileyn-i mezbûreyn beyninde olan arsayı mesâha eyledikde tûlen on 
sekiz ve arzan dört bi hesâb-ı şatrancî yetmiş iki zirâ‘a bâliğ olan arsa menzileyn-i 
mezbûreyne ale’l-iştirâki’s-seviy hakk-ı mürûr ta‘yîn olunduğunu mevlânâ-yı 
mezbûr mahallinde ketb ve tahrîr ba‘dehû kendi ile ma‘an irsâl olunan Hüseyin 
b. Mirza ile gelip meclis-i şer‘de alâ vukū‘ihî inhâ ve takrîr etmeğin menzileyn-i 
mezbûreyn için iştirâk-i seviy üzre yetmiş iki zirâ‘ hakk-ı mürûr ta‘yîn olunan 
arsadan mâ‘adâ merkūm Emrullah Çelebi’nin menzili arsasına müdâhaleden 
merkūm Musli Beşe men‘ birle mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çelebi b. Mehmed, Mehmed Çelebi b. Ömer, Behram b. Ab-
dullah, Siyavuş b. Abdullah, Mehmed b. Hüseyin, Dilâver Beşe b. Abdullah ve gay-
ruhüm.







449 [68a-1] Mahmud Beşe b. Mehmed’in Hüseyin Reis b. Receb 
aleyhindeki alacak davasının reddi
Kayıkçı tâifesinden Mahmud Beşe b. Mehmed nâm kimesne mahfil-i kazâda işbu 
râfi‘ü’l-kitâb Hüseyin Reis b. Receb nâm kimesne mahzarında üzerine da‘vâ ve 
takrîr-i kelâm edip bundan akdem mezbûr Hüseyin Reis zimmetinde mâl-ı şir-
ketden iki bin yedi yüz akçe hakkım olup meblağ-ı merkūmun iki bin iki yüz ak-
çesini mukaddemâ merkūmun yedinden ahz ü kabz edip meblağ-ı bâkī beş yüz 
akçe zimmetinde kalmağla onu dahi mezbûrdan taleb ederim suâl olunsun dedik-
de gıbbe’s-suâl merkūm Hüseyin Reis cevâbında fi’l-vâki‘ müdde‘î-i merkūmun 
zimmetimde mâl-ı şirketden iki bin iki yüz akçe ve cihet-i merkūmeden beş yüz 
akçe ki cem‘an iki bin yedi yüz akçe hakkı olup lâkin meblağ-ı mezbûru müdde‘î-i 
merkūma bi’t-tamâm def ‘ u teslîm, ol dahi vech-i mübeyyen üzre yedimden ahz 
ü kabz eylediğinden sonra mezbûr Mahmud Beşe târih-i kitâba gelince beyni-
mizde nice ahz ü i‘tâ vâki‘ olmağla zimmetinde bir akçe ve bir habbe hakkım 
kalmayıp ahz u i‘tâya müte‘allik da‘vâdan zimmetini ibrâ ve iskāt eyledim dedi-
ği bin yetmiş üç senesi Zilka‘detü’ş-şerîfesinin on dördüncü gününde kasaba-i 
Tophâne mahkemesi’nde nâibü’ş-şer‘ olan mevlânâ Ali Efendi huzûrunda ikrâr 
ve yedime hüccet-i şer‘iyye dahi verilmişidi deyû mazmûnu min külli’l-vücûh 
takrîr-i meşrûhunu nâtık ve târih-i mezbûr ile müverraha hüccet-i şer‘iyye ibrâz 
edip müdde‘î-i mezbûrun muvâcehesinde feth ve kırâat olundukda mezbûr Mah-
mud Beşe mazmûn-ı hücceti münkir olucak mezbûr Hüseyin Reis’den mazmûn-ı 
hüccet-i merkūmeyi mübeyyine beyyine taleb olundukda zeyl-i kitâbda isimleri 
mastûr Mehmed Çelebi b. Yusuf ve Mehmed b. Mustafa nâm kimesneler li ecli’ş-
şehâde meclis-i şer‘a hâzırân olup isre’l-istişhâd [68b] fi’l-hakīka merkūm Mah-
mud Beşe târih-i merkūmda mevlânâ-yı müşârün-ileyh meclisinde târih-i kitâba 
gelince beynimizde vâki‘ olan ahz [u] i‘tâya müte‘allik olan da‘vâdan mezbûr Hü-
seyin Reis’in zimmetini ibrâ ve iskāt eyledim deyû bizim huzûrumuzda ikrâr ve 
nâib-i mûmâ-ileyh vech-i muharrer üzre merkūm Mahmud Beşe’nin ikrârını 
ba‘de’t-tahrîr mezbûr Hüseyin Reis’in yedine hüccet-i şer‘iyye vermişdir. Biz bu 
mazmûn-ı hüccete şâhidleriz ve şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de’t-ta‘dîl ve’t-tezkiyye şehâdetleri makbûle olmağın 
mûcebiyle müdde‘î-i merkūm bî-vech mu‘ârazadan men birle mâ vaka‘a bi’t-taleb 
ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, el-Hâc Ramazan b. Ahmed, Muharrem b. 
Receb, Ebûbekir Beşe b. Fazlı, el-Hâc Kenan b. Abdullah.







450 [68b-1] Rahime ve Kerime’ye babaları Nasuh’tan intikal eden evin 
aralarında taksim edildiği
Husûs-ı âti’l-beyânın mahallinde istimâ’ı savb-ı şer‘den mevlânâ Abdülgaffâr Efen-
di irsâl olunup ol dahi hâssa mi‘mârlarından üstâd Ali b. Abdullah ile mahmiye-i 
Galata müzâfâtından İstinye nâhiyesine tâbi‘ kal‘a-i Boğazkesen dâhilinde vâki‘ 
Rahime ve Kerime binteyn Nasuh nâm hâtunların sâkineler oldukları bir tarafdan 
Belkıs Hâtun bt. ( ) mülkü ve iki tarafdan tarîk-i hâs ile ve bir tarafdan tarîk-i âm 
ile mahdûd fevkānî iki bâb odalar ve bir tahta-pûş ve bir ayak dehlizi ve tahtânî 
bir bâb oda ve bir fırın ve bir kenîf ve bir mikdâr eşcâr-ı müsmireyi hâvî bahçe-
yi ve iki aded asmayı müştemil menzile varıp zeyl-i kitâbda muharrerü’l-esâmî 
olan müslimîn ile akd-i meclis-i şer‘ eyledikde bâ‘isetü hâze’l-kitâb mezbûre 
Rahime meclis-i ma‘kūd-ı mezkûrda li ebeveyn kız karındaşı mersûme Kerime 
muvâcehesinde takrîr-i kelâm edip mezbûre Kerime ile ma‘an işbu sâkine oldu-
ğumuz menzil bundan akdem fevt olan babamız mezbûr Nasuh’un mülkü olup 
ba‘de vefâtihî irsen ikimize intikāl edip târih-i kitâba gelince [ye] değin mezbûre 
Kerime ile menzil-i mersûmda ma‘an sâkine olmuşidik hâlâ menzil-i merkūm 
mezbûre ile beynimizde taksîm ve alâmât-ı fâsıla vaz‘ olundukdan sonra nısf 
hisse-i irsiyyem bana teslîm olunmak matlûbumdur dedikde mi‘mâr-ı merkūm 
menzil-i mersûmu mesâha eyledikde menzil-i mezbûrun cânib-i şimâlîsinde vâki‘ 
bir bâb fevkānî oda ve mârrü’z-zikr tahta-pûş ve sâlifü’z-zikr tahtânî oda ve fırın 
mezbûre Rahime’nin hissesine ta‘yîn ve cânib-i kıblîsinde vâki‘ bir fevkānî oda 
ve bir ayak dehlizi ve tahtânî bir kenîf ve zikr olunan bahçe ve iki aded asmalar 
merkūme Kerime’nin hissesine tahsîs olunup hisseteyn-i mezkûreteynin her biri 
kıymetinde âhara müsâvî olduğunu mi‘mâr-ı mezbûr haber vermekle hisseteyn 
beyninde alâmât-ı fâsıla vaz‘ olundukdan sonra mezbûretânın her biri tâyi‘aten 
taksîm-i mezbûra râzıye olduğunu mûmâ-ileyh efendi mahallinde tahrîr, ba‘dehû 
ma‘an irsâl olunan Hüseyin b. Mirza ile meclis-i şer‘a gelip alâ vukū‘ihî inhâ ve 
takrîr etmeğin mâ vaka‘a bi’t-taleb ketb olundu.
Fi’l-yevmi’l-hâdî ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Ali el-Hatîb, Mehmed Efendi b. Mustafa el-
İmâm, el-Hâc Ali Efendi b. Hüseyin el-İmâm, Yusuf b. Abdullah, Ahmed Yazıcı b. 
Mehmed ve gayruhüm.

451 [68b-2] Ali Çelebi b. Hüseyin’in evini bütün müştemilatıyla 
Hacı Halil b. İbrahim’e sattığı
Mahmiye-i Galata hâricinde Müeyyedzâde mahallesinde sâkin Ali Çelebi b. Hü-
seyin nâm kimesne tarafından ikrâr-ı âti’l-beyânı tasdîka vekîl olup Ebûbekir 
Beşe b. Şaban ve Mustafa Çelebi b. Receb nâm kimesneler şehâdetleri ile şer‘an 
vekâleti sâbite olan Süleyman Çelebi b. Ali nâm kimesne meclis-i şer‘-i hatîr-i 
lâzımü’t-tevkīrde hâfız-ı hâze’l-kitâb el-Hâc Halil b. İbrahim nâm kimesne 
mahzarında bi’l-vekâle ikrâr ve takrîr-i kelâm edip müvekkil-i mezbûrun silk-i 
mülkünde münselik olup mahalle-i merkūmede vâki‘ bir tarafdan İsmihan bt. 
Abdurrahman nâm Hâtun mülkü ve iki tarafdan mezbûr el-Hâc Halil’in âhar 
mülkü ve bir tarafdan tarîk-i âm ile mahdûd olup dört bâb fevkānî odaları ve iki 
yan sofası ve bir tahta-pûşu ve bir kenîfi ve bi’r-i mâyı ve muhavvatayı müştemil 
mülk menzilini cümle tevâbi‘ ve levâhıkı ile mezbûr el-Hâc Halil’e altmış bin 
fıddî râyic fi’l-vakt akçeye tarafeynden îcâb ve kabûlü hâvî bey‘-i bâtt-ı sahîh-i 
şer‘î ile bey‘ ve teslîm ol dahi vech-i muharrer üzre iştirâ ve tesellüm ve kabûl 
eyledikden sonra semeni olan meblağ-ı mezbûr altmış bin akçeyi müvekkil-i 
merkūm el-Hâc Halil yedinden bi’t-tamâm alıp kabz eyledi ba‘de’l-yevm 
menzil-i mahdûd-ı mezkûr mezbûr el-Hâc Halil’in mülk-i müşterâsıdır, keyfe 
mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Kenan Bey b. Abdullah, Receb Bey el-Bevvâb-ı sultânî, el-
Hâc İbrahim b. Hüseyin, el-Hâc Hüseyin b. Abdullah, el-Hâc Ömer b. Abdullah 
ve gayruhüm.

452 [69a-1] Âişe bt. Mehmed’in, oğlu Ak Mehmed’in katillerini dava 
etmek üzere Hacı Mehmed’i vekil tayin ettiği
Vilâyet-i Anadolu’da vâki‘ Ereğli kazâsına tâbi‘ Alaplı nâm karyede sâkin Âişe bt. 
Mehmed nâm hâtun mahfil-i kazâda işbu râfi‘ü’l-kitâb el-Hâc Mehmed b. Veli 
nâm kimesne mahzarında ikrâr ve takrîr-i kelâm edip sadrî oğlum olup mahrûsa-i 
Galata’da Şehiroğlanı nâm zimmînin meyhânesinde maktûl olan Ak Mehmed’in 
kātilleri olan Kiryako v. Panayot ve Dimo v. Preşkova ve Nikola v. Minho nâm 
zimmîlerden dem ü diyetini da‘vâ ve talebe ve lâzım gelirse sulh ve ibrâya ve 
bedel-i sulhü bana îsâle ve kabz [ve] îsâl mütevakkıf olduğu umûrun cümlesine 
mezbûr el-Hâc Mehmed’i tarafımdan vekîl ve nâib-i menâb nasb ve ta‘yîn eyledim 
dedikde ol dahi kabûl ve hizmet-i lâzımesini edâya ta‘ahhüd etmeğin mâ vaka‘a 
bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: El-Hâc Süleyman b. Mahmud, Mehmed b. Mustafa, Mustafa b. Re-
ceb, Ahmed Yazıcı b. Mehmed ve gayruhüm.







453 [69a-2] İbrahim b. Halil’e, Musli b. Hüseyin’e olan borcunu 
ödemesi hususunda tembihte bulunulduğu
Mahrûsa-i Galata dâhilinde Câmi‘-i Kebîr mahallesinde sâkin râfi‘-i hâze’l-kitâb 
el-Hâc Musli b. Hüseyin mahfil-i kazâda sefîne reislerinden İbrahim b. Halil 
mahzarında üzerine da‘vâ ve takrîr-i kelâm edip mezbûr İbrahim zimmetinde 
cihet-i sermâyeden ba‘de külli hesâb dokuz bin akçe hakkım olup taleb eylediğim-
de edâdan imtinâ‘ eder, suâl olunup alıverilmesi matlûbumdur dedikde gıbbe’s-
suâl merkūm İbrahim cevâbında fi’l-vâki‘ cihet-i sermâyeden ba‘de külli hesâb 
müdde‘î-i mezbûra zimmetimde dokuz bin akçe vâcibü’l-edâ ve lâzımü’l-kazâ 
deynim vardır dedikde alâ mûcebi i‘tirâfihî meblağ-ı mezbûru müdde‘î-i mezbûra 
edâya merkūm İbrahim’e tenbîh birle mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Şaban b. Mehmed, Ahmed b. Musa, Âbid b. Mus-
tafa, Hüseyin b. Mirza ve gayruhüm.

454 [69a-3] Hacı Mehmed b. Hacı Ali’nin, vasiyetini tenfize 
Hacı Selim’i vasî tayin ettiği
Husûs-ı âti’l-beyânın mahallinde tahrîri iltimâs olunmağın savb-ı şer‘den 
mevlânâ Mehmed Efendi irsâl olunup ol dahi zeyl-i kitâbda muharrerü’l-esâmî 
olan müslimîn ile mahmiye-i Galata’da Câmi‘-i Kebîr mahallesinde vâki‘ el-Hâc 
İbrahim nâm kimesnenin menziline varıp akd-i meclis-i şer‘ eyledikde menzil-i 
mezkûrda müste’cir olan el-Hâc Mehmed b. el-Hâc Ali nâm kimesne meclis-i 
ma‘kūd-ı mezkûrda vech-i âtî üzre vasiyyetini tenfîze vasî nasb eylediği işbu 
râfi‘ü’l-kitâb el-Hâc Selim b. el-Hâc İbrahim mahzarında ikrâr ve takrîr-i kelâm 
edip ben niyet-i hâlisa ile şöyle vasiyyet eyledim ki küllü nefsin zâ’ikatü’l-mevt ve 
küllü hayyin yülâkīhi’l-fevt mısdâkınca emr-i Hak ile melekü’l-mevt girîbânımı câk 
ve cism-i nâtuvânımın menzilgehin hak edip sem‘-i rûh-ı revânım yâ eyyetühe’n-
nefsü’l-mutma’inne irci‘î ilâ rabbiki râziyyeten marziyye nidâsını gûş u dest-i sâkī-i 
ecelden câm-ı fenâ encâmını nûş ettiğimde silk-i mülkümde münselik olan bir 
mâî dolama ve bir kaput ve bir kilim ve bir minder ve bir yastık ve bir dimi ve üç 
göğüslük ve bir don ve üç gömlek ve iki sarık ve bir barata ve bir tencere ve na-
kid üç bin akçemden gayrı ismi mâl ıtlâk olunur bir şeyim yokdur ve meblağ-ı 
mezbûr üç bin akçenin iki bin akçesini techîz ve tekfînime harc [u] sarf eyledik-
den sonra meblağ-ı bâkī bin akçe ile zikr olunan eşyâlarımı hâlâ cezîre-i Tunus’da 
sâkin li ebeveyn karındaşlarım ve vârislerim olan el-Hâc Ahmed ibney el-Hâc 
Ali’ye irsâl eyleye deyû vasiyyet ve vech-i mezkûr üzre olan vasiyyetimi tenfîze 
mezbûr el-Hâc Selim’i vasî nasb eyledim dedikde mezbûr el-Hâc Selim dahi kabûl 
ve hizmet-i lâzımesin edâya müte‘ahhid olduğunu mevlânâ-yı mezbûr mahallinde 
tahrîr, ba‘dehû ma‘an irsâl olunan el-Hâc Rıdvan b. Mehmed ile meclis-i şer‘a gelip 
alâ vukū‘ihî inhâ ve takrîr etmeğin mâ vaka‘a bi’t-taleb ketb olundu.
Fi’l-yevmi’r-râbi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mehmed Efendi b. Bilâl, el-Hâc İbrahim b. Ali, Mehmed Hoca b. 
Ramazan, el-Hâc Kasım b. İbrahim, es-Seyyid Mehmed b. Ali ve gayruhüm.

455 [69a-4] Hüseyin Reis’in tasarruf hakkı devredilen tarla için şüf ‘a 
hakkı davasının mîrî arazi olması dolayısıyla reddi
Vilâyet-i Anadolu’da Onikidîvân kazâsına tâbi‘  Sazye nâm karye sâkinlerinden 
Hüseyin Reis b. İbrahim nâm kimesne mahfil-i kazâda zikri âtî tarlaya vâzı‘ü’l-
yed olan bâ‘is-i hâze’l-kitâb [69b] Mehmed b. Muzaffer nâm kimesne mahzarın-
da üzerine da‘vâ ve takrîr-i kelâm edip mezbûr Mehmed’in yedinde ve taht-ı ta-
sarrufunda olup karye-i mezbûre sınırı dâhilinde vâki‘ bir tarafdan Kavaklı or-
man ve bir tarafdan Ömer nâm kimesne tarlası ve bir tarafdan Hasan Bey nâm 
kimesne tarlası ve bir tarafdan İbrahim nâm kimesne tarlası ile mahdûd bir kıt‘a 
tarla gāibûn ani’l-meclis Abdülkādir ve Muharrem ve Mustafa nâm kimesnelerin 
ale’l-iştirâki’s-seviy taht-ı tasarruflarında olmağla onlar dahi her biri hissesini be-
şer yüz akçeden cem‘an bin beş yüz akçeye zikr olunan tarlayı mezbûr Mehmed’e 
ma‘rifet-i sâhib-i arz ile ferâğ ve tefvîz ve bedel-i tefvîz olan meblağ-ı mezbûru 
ahz ü kabz etmişler idi lâkin zikr olunan tarla benim tarlama muttasıl olup ben 
şefî‘ olmağla ferâğ-ı merkūmu istimâ‘ ettiğim hînde bilâ-te’hîr taleb-i şuf ‘a edip 
müslimîni işhâd etmişidim hâlâ taleb ederim suâl olunsun dedikde gıbbe’s-suâl 
mezbûr Mehmed cevâbında fi’l-vâki‘ zikr olunan tarla müdde‘î-i mezbûrun tarla-
sına muttasıl olup lâkin zikri mürûr eden tarla ar [z] -ı mîrî olup şer‘an ahkâm-ı 
şuf ‘a câriye değildir deyû da‘vâ-yı def ‘le mukābele edicek isre’l-istinkâk mezbûr 
Hüseyin sâlifü’z-zikr tarla arz-ı mîrî olduğunu i‘tirâf etmeğin arz-ı mîrîyede şuf ‘a 
câriye olmamağın mûcebince mezbûr Hüseyin bî-vech taleb-i şuf ‘adan men‘ birle 
mâ vaka‘a bi’t-taleb ketb olundu.
Fi’l-yevmi’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Süleyman Beşe b. Abdünnebi, Gazanfer b. Receb, Receb Beşe b. Ab-
dullah, Mustafa b. Receb, Halil ve gayruhüm.

456 [69b-1] Hatice bt. Ahmed’in eşi Mehmed b. Himmet’ten muhâlaa 
yoluyla boşandığı
Mahmiye-i Galata hâricinde Bedreddin Bey mahallesi sâkinelerinden Hatice bt. 
Ahmed nâm hâtun meclis-i şer‘-i hatîr-i lâzımü’t-tevkīrde zevc-i muhâlı‘ı bâ‘is-i 
hâze’l-kitâb Mehmed b. Himmet nâm kimesne muvâcehesinde bi’t-tav‘i’s-sâf 
ikrâr ve takrîr-i kelâm edip zevcim mezbûr Mehmed zimmetinde mütekarrir ve 
ma‘kūdun aleyh olan altı bin akçe mehr-i müeccelimden fâriğa ve nafaka-i iddet-i 
mu‘ayyene-i ma‘lûmem ve me’ûnet-i süknâm dahi kendi üzerime olup ve mezbûr 
Mehmed’in firâşından hâsıl ve benden mütevellîde olup tahmînen dört yaşında 
olan sadriye sagīre kızım Afîfe’yi dahi dokuz yaşına varıncaya değin kendi ma-
lımdan infâk ve iksâ etmek üzre zevcim mezbûr ile muhâla‘a-i sahîha-i şer‘iyye 
ile muhâla‘a edip ol dahi hul‘-ı mezbûru kabûl eyledikden sonra hukūk-ı zevciy-
yete müte‘allika cemî‘ de‘âvî ve mütâlebât ve eymân ve muhâsamâtdan her biri-
miz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în 
ve elf.
Şuhûdü’l-hâl: El-Hâc Mehmed b. Receb, Abdülcelil b. ( ), Âbid b. Mustafa.

457 [69b-2] Vefat eden Mustafa’nın tasarrufunda olan tarlanın kardeşi 
Mehmed b. Mustafa’ya verilmesi
Mahrûsa-i Üsküdar’da Sultantepesi kurbunda sâkin işbu râfi‘ü’l-kitâb Mehmed 
b. Mustafa nâm kimesne mahfil-i kazâda vilâyet-i Anadolu’da Ginolu kazâsına 
tâbi‘ Ortadivan’da vâki‘ Küre nâm karye sükkânından Mahmud b. İbrahim mah-
zarında üzerine da‘vâ ve takrîr-i kelâm edip karye-i mezbûre sınırı dâhilinde 
vâki‘ lede’l-ahâlî ve’l-cîrân ma‘lûmü’l-hudûd bir kıt‘a tarla bundan akdem fevt 
olan karındaşım Mustafa nâm kimesnenin tasarrufunda olup ba‘de vefâtihî 
zikr olunan tarlanın kānûn üzre hakk-ı tapusu benim iken merkūm Mehmed 
sâlifü’z-zikr tarlayı sipâhisinden tapuladım deyû tasarruf eder, suâl olunup 
kasr-ı yed ve bana teslîme tenbîh matlûbumdur dedikde gıbbe’s-suâl merkūm 
Mehmed cevâbında mârrü’z-zikr tarlayı sipâhisinden tapulayıp aldığını ikrâr ve 
i‘tirâf etmeğin merkūm Mustafa fevt oldukda tasarrufunda olan tarlanın kānûn 
üzre hakk-ı tapusu merkūm Mehmed’in olmağla sâlifü’z-zikr tarladan merkūm 
Mehmed’in kasr-ı yedine ve müdde‘î-i mezbûra teslîmine tenbîh birle mâ vaka‘a 
bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Muharrem Beşe b. Receb, el-Hâc Sinan b. 
Ahmed, Mahmud b. Hasan, Mustafa b. Mehmed.







458 [69b-3] Şehzade bt. Mehmed’in Receb b. Hüseyin’de olan 
alacağını tahsil ettiği
Mahmiye-i Galata mahallâtından el-Hâc Memi mahallesinde sâkin Şehzâde bt. 
Mehmed nâm hâtun meclis-i şer‘-i hatîr-i lâzımü’t-tevkīrde bâ‘is-i hâze’l-kitâb 
Receb b. Hüseyin nâm kimesne muvâcehesinde bi’t-tav‘i’s-sâf ikrâr ve i‘tirâf edip 
mezbûr zimmetinde cihet-i karz-ı şer‘îden dört bin akçe hakkım var idi hâlâ 
meblağ-ı mezbûru merkūm Receb yedinden bi’t-tamâm ahz ü kabz eyledim. 
Meblağ-ı mezbûr dört bin akçeden mezbûr Receb zimmetinde bir akçe ve bir 
habbe hakkım kalmadı dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çelebi b. Mehmed, Yusuf Çelebi b. Ahmed, Şükrullah Çele-
bi b. Hasan, Mustafa Çelebi b. Receb, Ahmed Yazıcı b. Mehmed.

459 [70a-1] Yorgi v. Dimitri, vefat eden Nikola v. Yani’de olan alacağını 
vârislerinden tahsil ederek zimmetlerini ibra ettiği
Mahmiye-i Galata dâhilinde Sultan Bayezid mahallesinde sâkin Yorgi v. Dimitri 
nâm zimmî mahfil-i kazâda mahalle-i mezbûrede sâkin iken bundan akdem hâlik 
olan Nikola v. Yani nâm zimmînin verâseti zevce-i metrûkesi Kokona bt. İstolaki 
nâm nasrâniye ile sulbiye kabîre kızları Arhondise ve Maryora’ya ve li ebeveyn er 
karındaşı İlya ile kız karındaşı Nikola’ya münhasıra olduğu şer‘an zâhir ve mü-
te‘ayyin oldukdan sonra mezbûrât Kokona ve Arhondise ve Maryora ve Nikola 
nâm nasrâniye ile merkūm İlya tarafından ikrâr-ı âti’z-zikri tasdîka Manolaki v. 
Andonaki ve Todori v. Yani nâm zimmîler şehâdetleri ile şer‘an vekâleti sâbite 
olan Panayot v. Nikola nâm zimmî muvâcehesinde ikrâr ve takrîr-i kelâm edip 
târih-i kitâbdan dört sene mukaddem hâlik-i mezbûra hayâtda iken yüz altmış 
kıt‘a riyâlî guruş ikrâz ve teslîm edip kable’l-ahz hâlik olmağın meblağ-ı mezbûru 
muhallefâtına vaz‘-ı yed eden veresesinden taleb ve da‘vâ ve onlar dahi def ‘ ile 
mukābele etmekle beynimizde münâza‘ât-ı kesîre vâkı‘a olmuşidi el-hâletü hâzihî 
beynimize muslihûn tavassut edip meblağ-ı merkūmu verese-i mezbûre yedle-
rinden bi’t-tamâm ahz ü kabz edip mâ‘adâsından verese-i mezbûrenin zimmetle-
rini ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çavuş b. Abdülmennân, Receb Çavuş b. Muharrem, Meh-
med Beşe b. Abdullah, Mahmud Çelebi b. Mustafa, Mustafa Çelebi b. Receb.







460 [70a-2] İspilyot v. Lisar’ın meyhane hissesini Panayot 
v. Kanilo’ya sattığı
Mahmiye-i Galata dâhilinde meyhâneci tâifesinden İspilyot v. Lisar nâm zimmî 
mahfil-i kazâda tâife-i mezbûreden işbu râfi‘ü’l-kitâb Panayot v. Kanilo nâm 
zimmî muvâcehesinde ikrâr ve takrîr-i kelâm edip mahmiye-i mezbûre dâhilinde 
Sultan Bayezid mahallesinde vâki‘ bir tarafdan Gülfem Hâtun vakfı ve iki tarafdan 
Katerina bt. Petro nâm nasrâniye mülkü ve bir tarafdan tarîk-i âm ile mahdûd bir 
bâb mülk meyhânenin sülüs-i şâyi‘i Trandafilo v. Panayot nâm zimmînin mül-
kü ve sülüs-i şâyi‘i müşterî-i merkūm Panayot zimmînin mülkü ve sülüs-i şâyi‘i 
benim mülküm olmağla hâlâ ben zikr olunan meyhânede mülküm olan sülüs-i 
şâyi‘i yirmi iki bin beş yüz akçeye merkūm Panayot’a tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm, ol dahi vech-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezbûru merkūm 
Panayot yedinden bi’t-tamâm ahz ü kabz eyledim ba‘de’l-yevm sâlifü’z-zikr 
meyhânenin sülüsân-ı şâyi‘i merkūm Panayot’un mülkü olmuşdur, keyfe mâ yeşâ’ 
ve yahtâr mutasarrıf olsun dedikde gıbbe’t-tasdîki’ş-şer‘î mâ vaka‘a.
28 Zilhicceti’ş-şerîfe sene 1073
Şuhûdü’l-hâl: Nasuh Odabaşı b. Abdullah, Ali Beşe b. İbrahim, Mustafa b. Receb.

461 [70a-3] Hamalların Tophane İskelesi’nden taşıdıkları eşyadan fazla 
ücret talep etmemeleri
Mahmiye-i Galata müzâfâtından kasaba-i Tophâne ahâlîsinden ashâb-ı hâze’l-
kitâb Receb Efendi b. İsmail ve Ali Efendi ve Mehmed Efendi ve Ahmed Çelebi b. 
Mehmed ve Mehmed Çelebi b. Gazanfer ve Mehmed Çelebi b. el-Hâc İbrahim ve 
Şükrullah b. Hasan ve Zülfikār Bey b. Abdullah ve Vefâ b. Şaban nâm kimesneler 
ve sâirleri meclis-i şer‘de kasaba-i mezbûre iskelesinde arka hamallarından olan 
Hasan b. Hüseyin ve İlyas b. Kalender ve Bâli b. Pîrî ve sâirleri ve at hamalların-
dan olan Mehmed b. Ali ve sâirleri muvâcehelerinde her biri üzerlerine da‘vâ ve 
takrîr-i kelâm edip bundan akdem narh-ı pâdişâhî üzre arka hamalları zikr olu-
nan Tophâne iskelesine götürdükleri eşyâ için hammâliyye bir akçe ve Defterdâr 
Câmi‘i mahallesine götürdüklerinde iki akçe ve Ağa hamamına üç akçe ve Ağa 
Câmi‘i mahallesine dört akçe ve Cihangir câmi‘ine üç akçe hammâliyye alınagelip 
ve at hamallarına dahi sâlifü’z-zikr Defterdâr Câmi‘i mahallesine iki akçe ve Fîruz 
Ağa Câmi‘i mahallesine dört akçe ve Cihangir Câmi‘i mahallesine dahi beş akçe 
hammâliyye alınagelip ziyâde alınagelmiş değil iken mezbûrlar ziyâde talebiyle 
bize rencîdeden hâlî değiller iken mezbûrlar ziyâde alırlar, suâl olunup ziyâde 
taleb etmemek üzre merkūmûna tenbîh olunmak matlûbumuzdur dediklerinde 
gıbbe’s-suâl mezbûrûn cevâblarında husûs-ı mezbûr için minvâl-i muharrer üzre 
idi deyû her biri ikrâr ve i‘tirâf eylediklerinden mâ‘adâ husûs-ı mezbûr ahâlî-i 
kasaba-i mezbûreden suâl olundukda bî-garaz müslimînden Ali Kapudân b. Şa-
ban ve Ebülfazl mahallesinden Ahmed Efendi b. Muharrem ve Sirkecibaşı mahal-
lesinden Mustafa Ağa b. Abdülmennân ve Ahmed Efendi b. Mustafa nâm kimes-
nelerden istihbâr olundukda fi’l-hakīka kadîmden narh-ı pâdişâhî üzre sâlifü’z-
zikr Tophâne iskelesinden arka hamallarının Defterdâr câmi‘ine götürdükleri eşyâ 
için bir akçe ve Fîruz Ağa mahallesine iki akçe ve Ağa hamamına üç akçe ve Ağa 
Câmi‘ine dört akçe ve Cihangir [70b] mahallesine üç akçe hammâliyye alınagelip 
ve at hamallarının dahi sâlifü’z-zikr Defterdâr Câmi‘i mahallesine götürdükleri 
eşyâ için iki akçe ve Fîruz Ağa mahallesine üç akçe ve Ağa hamamına dört akçe ve 
Ağa Câmi‘ine Beş akçe ve Cihangir mahallesine beş akçe hammâliyye alınageldi-
ğin biliriz, ziyâde aldıkları ma‘lûmumuz değildir deyû her biri alâ tariki’ş-şehâde 
haber vermeğin bâlâda tahrîr olunandan ziyâde taleb etmemek üzre merkūmûn 
hamallara tenbîh ve mâ vaka‘a bi’t-taleb ketb olundu.
Fi’l-yevmi’s-sâdis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Nasuh Efendi el-Kadı, Abdülkerim Çelebi el-Müderris, Mustafa Çe-
lebi b. Receb, Mustafa b. Emrullah ve gayruhüm.

462 [70b-1] Kali bt. Yani’nin Hasan b. Abdullah ile nikâhlandığı
Mahmiye-i Galata’da Sultan Bayezid mahallesinde sâkine Kali bt. Yani nâm 
nasrâniye mahfil-i kazâda işbu râfi‘ü’l-kitâb Hasan b. Abdullah nâm kimesne 
mahzarında bi tav‘ihâ ikrâr edip mezbûr Hasan’a bin akçe mehr-i müeccel üzeri-
ne nefsimi şuhûd mahzarında tezvîc edip ol dahi vech-i muharrer üzre tezevvüc 
ve kabûl eyledi dedikde kayd şüd.
Fi’t-târihi’l-mezbûr sene 1073.
Şuhûdü’l-hâl: Ömer Efendi b. Receb, Ahmed Beşe b. Osman, Ömer Beşe b. Meh-
med, İdris [b.] Abdullah, Mustafa b. Receb, Ahmed Yazıcı ve gayruhüm.

463 [70b-2] Mehmed Reis b. Ali’nin yaptırdığı demirin kaybolduğu 
iddiasıyla ilgili davasını ispatlayamadığı
Mahmiye-i Galata müzâfâtından kasaba-i Tophâne’de sâkin Mehmed Reis b. Ali 
nâm kimesne meclis-i şer‘de mahmiye-i merkūmede Demirci tâifesinden Lef-
ter v. İstemad ve Petro v. Yani ve İstemad v. Dimitri ve Yani v. Kostantin ve İste-
mad v. Nikola ve Kostantin v. Nikola nâm zimmîler muvâcehelerinde üzerlerine 
da‘vâ ve takrîr-i kelâm edip bundan akdem mahmiye-i mezbûrede vâki‘ küçük 
Kalafatyeri’nde merbût olan dört bin akçe kıymetli sefînem demirini yaptırmak için 
mezbûrûna teslîm edip onlar dahi zikr olunan demiri yapıp bana getirip teslîm ey-
lediklerinde ben dahi ba‘de’t-tesellüm sâlifü’z-zikr demiri iskele-i mezbûrede vaz‘ 
eylediğimden sonra merkūmûn zikr olunan demiri mahall-i mezbûrdan hafiyye-
ten ahz eylemişlerdir taleb ederim suâl olunsun dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı aczile istihlâf etmeğin fi’l-hakīka mezbûrûna müdde‘î-i 
mezbûrun mahall-i mezbûra vaz‘ eylediği demirini hafiyyeten ahz eylemedikleri-
ne yemîn teklîf olundukda onlar dahi alâ vefki’l-mes’ûl yemîn billâhi’llezî enzele’l-
İncîle alâ İsa -aleyhi’s-selâm- etmeğin mezbûr Mehmed Reis bî-vech mu‘ârazadan 
men‘ birle mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, Zülfikār b. Abdullah, Ahmed Yazıcı b. 
Mehmed, Ebûbekir Beşe b. Şaban Çukadâr, Mustafa Çelebi b. Receb.

464 [70b-3] Kanilo v. Yani’nin sermaye ve kazançtan dolayı iş ortakları 
Yorgi ve Yanaki’de olan alacaklarını tahsil ettiği
Bakkal tâifesinden Kanilo v. Yani nâm zimmî mahfil-i kazâda râfi‘ayi hâze’l-kitâb 
Yorgi v. Dimitri ve Yanaki v. Lumo nâm zimmîler muvâcehelerinde ikrâr ve takrîr-i 
kelâm edip târih-i kitâbdan mukaddem mezbûrân Yorgi ve Yanaki’ye malımdan 
sekiz bin akçe verip bakkallık san‘atında mezbûrân ile şerîkler olup hâlâ rızâmız 
ile fesh-i akd-i şirket ettiğimizde ba‘de külli hesâb re’s-i malım olan sekiz bin ak-
çeyi mezbûrân yedlerinden bi’t-tamâm ahz ü kabz eyledim min ba‘d asl-ı mâldan 
ve târih-i kitâba gelince hâsıl olan ribhden mezbûrân Yorgi ve Yanaki yedlerinde 
bir akçe ve bir habbe hakkım kalmadı dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Receb Beşe b. Mehmed, Abdi Beşe b. Ali, Ahmed Yazıcı b. Mehmed, 
Ömer Beşe b. Osman, Nasuh b. Abdullah, Mustafa Çelebi b. Receb ve gayruhüm.

465 [70b-4] Fâtıma bt. Osman’ın eşi Seyyid Resul Çelebi’den muhâlaa 
yoluyla boşandığı
Mahmiye-i Galata’da Şehsuvar mahallesinde sâkine Fâtıma bt. Osman nâm hâtun 
meclis-i şer‘-i hatîr-i lâzımü’t-tevkīrde zevc-i muhâlı‘ı bâ‘is-i hâze’l-kitâb es-Seyyid 
Resul Çelebi b. Mustafa nâm kimesne muvâcehesinde ikrâr ve i‘tirâf edip zevcim 
mezbûr es-Seyyid Resul Çelebi zimmetinde mütekarrir ve ma‘kūdun aleyh olan 
iki bin akçe mihr-i müeccelim ve nafaka ve iddet-i me’ûnet-i süknâm kendi üzeri-
me olmak üzre mezbûr es-Seyyid Resul Çelebi ile muhâla‘a-i sahîha-i şer‘iyye ile 
muhâla‘a edip ol dahi hul‘-ı mezbûru kabûl eyledikden sonra zevciyyete müte‘al-
lika cemî‘ de‘âvîden her birimiz âharın zimmetini ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, el-Hâc Şaban b. Halil, Mehmed Reis 
b. Abdurrahman, Mustafa Çelebi b. Receb, İbrahim Çelebi b. Hüseyin, Ahmed 
Yazıcı b. Mehmed.

466 [71a-1] Kapıdağı nahiyesi hududu dahilinde vâki olan beytülmâlin 
Şehzade Sultan Mehmed Han Vakfı’na ait olduğu
İşbu hüccet Kapıdağı nâhiyesinde olup Şehzâde mütevellîsi ile gümrük emîni bey-
ninde beytülmâle müte‘allik olan da‘vâ hüccetidir. Bu mahalle kayd olundu.
Mahmiye-i İstanbul’da cennet mekân firdevs âşiyân merhûm ve mağfûrun 
leh Şehzâde Sultan Mehmed Hân -tâbe serâhu- hazretlerinin evkāfına bi’l-fi‘l 
mütevellî olan fahrü’l-emâcid ve’l-ekârim İbrahim Ağa tarafından mahrûsa-i Ga-
lata kazâsına tâbi‘ Kapıdağı nâhiyesinde kasaba-i Bandırma subaşısı olan işbu 
râfi‘ü’l-kitâb Sinan Odabaşı meclis-i şer‘de takrîr-i kelâm edip hâlâ zâbiti olduğum 
kasaba-i mezbûrede vâki‘ beytülmâl-i âmme ve hâssa yedimde olan hudûdnâme 
dâhilinde olmağla sâhil-i bahrde vâki‘ olan beytülmâl ve kasaba-i mezbûre li-
manında lenger-endâz olan sefînelerde vâki‘ olan beytülmâl kadîm-i eyyâmdan 
beri [va] kf-ı mezbûr için mahsûl kayd olunup vakıf tarafından kabz olunagel-
mişiken hâlâ kasaba-i mezbûrede gümrük emîni olan Ömer Çelebi deryânın 
eyyâm-ı şitâda talazı çıkdığı mahalde vâki‘ olan beytülmâl-i mîrî için zabt olu-
gelmişdir deyû mu‘ârazadan hâlî değildir. Cânib-i vakfa küllî gadrı olduğunu 
Dîvân-ı hümâyûnda görülmek için i‘lâm eylediğimde kadîm-i eyyâmdan sâhil-i 
bahrde vâki‘ olan beytülmâl hangi tarafdan zabt olugeldiği mahallinde bî-garaz 
müslimînden istihbâr olunup ihbârları hüccet olunup Dîvân-ı hümâyûna irsâl 
olunmak fermânım olunmağla kasaba-i mezbûrede bî-garaz müslimîn meclis-i 
şer‘a ihzâr olunup ba‘de’l-istintâk takrîrleri alâ vechi’l-ihbâr tahrîr olunup yedi-
me vaz‘ olunmak taleb ederim dedikde kasaba-i mezbûre sükkânından Ali Çe-
lebi [b.] Serdar ve Süleyman Çelebi b. Ahmed ve el-Hâc Hüseyin b. el-Hâc Ha-
san ve el-Hâc Hasan b. İbrahim ve Ali Reis b. Abdullah ve Yakub b. Abdullah ve 
Halil Reis b. Şaban ve Abdullah b. Abdullah ve sâir cemâ‘at-i müslimûn hâzırûn 
bi’l-meclis olup husûs-ı mezkûr minvâl-i mezkûr üzre suâl olundukda her biri 
cevâblarında fi’l-hakīka elli altmış seneden mütecâvizdir kasaba-i mezbûrede vâki‘ 
olan beytülmâl ve hudûdnâme dâhilinde ve sâhil-i bahrde vâki‘ olan beytülmâli ve 
kasaba-i mezbûre limanında lenger-endâz olan sefînelerde vâki‘ olan beytülmâli 
vakf-ı mezbûr zâbitleri ahz ü kabz edegelmişlerdir deyû alâ vechi’ş-şehâde meclis-i 
şer‘de haber verdikleri bi’t-taleb ketb olundu.
Fi’l-yevmi’l-hâmis ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eş-Şeyh Mahmud Efendi, Abdullah Efendi b. Ahmed el-İmâm, Re-
ceb Halîfe b. Abdi el-Kayyım, İdris b. Yusuf, Mustafa b. İbrahim ve gayruhüm.

467 [71a-2] Trabzonlu Mehmed Beşe’nin çocuğunun annesi olan ve 
birlikte gitmek istemeyen câriyesinin itirazının meşru olmadığı
Vilâyet-i Anadolu’da vâki‘  Trabzon nâm kasaba sükkânından işbu râfi‘ü’l-kitâb 
Mehmed Beşe b. Ahmed nâm kimesne mahfil-i kazâda ümm-i veled câriyesi 
olan Dadyan bt. Franko nâm nasrâniye muvâcehesinde üzerine da‘vâ ve takrîr-i 
kelâm edip merkūme Dadyan benim ümm-i veled câriyem olup lâkin kâr u kisb 
ve emlâkim kasaba-i mezbûrede olmağla hâlâ mezbûreyi zikr olunan kasaba-i 
mezbûreye getirmek murâd eylediğimde imtinâ‘ eder, suâl olunup bana inkıyâdına 
tenbîh olunmak matlûbumdur dedikde gıbbe’s-suâl mezbûre Dadyan müdde‘î-i 
mezbûre Mehmed Beşe’nin ben ümm-i veled câriyesi olup lâkin zikr olunan ka-
sabada mezbûrun âhar zevcesi olmağla ol ecilden gitmem dedikde merkūme 
Dadyan’ın bu cevâbı meşrû‘a olmamağla merkūmenin inkıyâdına tenbîh birle mâ 
vaka‘a bi’t-taleb ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa Çelebi b. Receb, Muharrem b. Receb, Âbidin b. Mustafa, 
Hüseyin b. Mirza, Ahmed Yazıcı b. Mehmed, Hüseyin b. Mirza ve gayruhüm.

468 [71a-3] Alariha bt. Kostantin’in arsasını Ermeni Nader 
v. Kaytan’a sattığı
Mahmiye-i Galata dâhilinde Sultan Bayezid mahallesinde sâkine Alariha bt. Kos-
tantin nâm nasrâniye mahfil-i kazâda işbu râfi‘ü’l-kitâb Nader v. Kaytan nâm Er-
meni muvâcehesinde ikrâr ve takrîr-i kelâm edip silk-i mülkümde münselik olup 
mahalle-i merkūmede Karaköy kurbunda vâki‘ bir tarafdan Panayot v. Rizo nâm 
zimmî mülkü ve bir tarafdan Hekim Şirvan vakfı ve iki tarafdan tarîk-i âm ile 
mahdûd mülk arsa-i hâliyemi kırk bin fıddî râyic fi’l-vakt akçeye mezbûr Nader’e 
tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm, ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûru merkūm Nader yedinden bi’t-tamâm ve’l-kemâl ahz ü kabz ey-
ledim ba‘de’l-yevm arsa-i mahdûd-ı mezkûre mersûm Nader’in mülk-i müşterâsı 
olmuşdur, keyfe mâ yeşâ’ ve yahtâr mutasarrıf olsun dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fî gurreti Muharremü’l-harâm li sene erba‘a ve seb‘în ve elf.
Şuhûdü’l-hâl: Mehmed Beşe b. Osman er-Râcil, es-Seyyid Süleyman Çelebi b. 
İbrahim, Mehmed Efendi b. Mustafa el-Müezzin, Hasan Çelebi b. Ali, İsmail 
Çelebi b. Mustafa, Hasan Çelebi b. Ali el-Kâtib, Abdi Çelebi b. Mustafa, Receb 
Çelebi b. Ali.

469 [71b-1] Mehmed Beşe b. Hüseyin’in Ahmed Beşe b. Veli’ye kefaletten 
dolayı olan borcunu ödemesi için tembihte bulunulduğu
Mahrûsa-i Galata’da Alaca Mescid mahallesinde sâkin işbu râfi‘ü’l-kitâb Ahmed 
Beşe b. Veli nâm kimesne mahfil-i kazâda zümre-i topçuyândan Mehmed Beşe b. 
Hüseyin nâm kimesne mahzarında üzerine da‘vâ ve takrîr-i kelâm edip gāib ani’l-
meclis Mehmed nâm kimesne zimmetinde cihet-i deyn-i şer‘îden beş yüz akçe 
hakkım olup meblağ-ı mezbûru gāib-i mezbûrdan mukaddemâ taleb eylediğimde 
mezbûr Mehmed Beşe meblağ-ı merkūme emr ve kabûlü hâviye kefâlet-i sahîha-i 
şer‘iyye ile kefîl olmuşidi el-hâletü hâzihî meblağ-ı mezbûru kefâleti hasebiyle 
mezbûrdan taleb ederim suâl olunsun dedikde gıbbe’s-suâl mezbûr Mehmed Beşe 
cevâbında fi’l-vâki‘ müdde‘î-i mezbûr Ahmed Beşe’nin vech-i mübeyyen üzre 
gāib-i merkūm zimmetinde beş yüz akçe hakkı olup lâkin ben ancak mezbûrun 
nefsine kefîl oldum deyû ikrâr, meblağ-ı mezbûra kefîl olduğunu inkâr edicek 
müdde‘î-i mezbûr Ahmed Beşe’den müdde‘âsını mübeyyine beyyine taleb olun-
dukda ityân-ı beyyineden izhâr-ı acz edip istihlâf etmeğin fi’l-hakīka vech-i mu-
harrer üzre meblağ-ı merkūma kefîl olmadığına mezbûr Mehmed Beşe’ye yemîn 
teklîf olundukda ol dahi yemînden nükûl etmeğin mûcebiyle meblağ-ı mezbûr 
beş yüz akçeyi müdde‘î-i mezbûra edâ ve teslîme mezbûr Mehmed Beşe’ye benbîh 
birle mâ vaka‘a bi’t-taleb ketb olundu.
Hurrire fi’l-yevmi’s-selh min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Muharrem b. Receb, el-Hâc Ramazan b. Mehmed.

470 [71b-2] Mehmed Beşe b. Hüseyin’in Ahmed Beşe b. Veli’ye kefaletten 
dolayı olan borcunu ödemesi için tembihte bulunulduğu
Mahrûsa-i Galata’da Alaca Mescid mahallesinde sâkin işbu râfi‘ü’l-kitâb Ahmed 
Beşe b. Veli nâm kimesne mahfil-i kazâda zümre-i topçuyândan Mehmed Beşe b. 
Hüseyin nâm kimesne mahzarında üzerine da‘vâ ve takrîr-i kelâm edip gāib ani’l-
meclis Mehmed nâm kimesne zimmetinde cihet-i deyn-i şer‘îden beş yüz akçe 
hakkım olup meblağ-ı merkūmu gāib-i mezbûrdan mukaddemâ taleb eylediğim-
de mezbûr Mehmed Beşe meblağ-ı merkūma emr ve kabûlü hâvî kefâlet-i sahîha-i 
şer‘iyye ile kefîl olmuşidi el-hâletü hâzihî meblağ-ı merkūmu kefâleti hasebiyle 
mezbûrdan taleb ederim, suâl olunsun dedikde gıbbe’s-suâl mezbûr Mehmed Beşe 
cevâbında fi’l-vâki‘ müdde‘î-i mezbûr Ahmed Beşe’nin vech-i mübeyyen üzre 
gāib-i merkūm zimmetinde beş yüz akçe hakkı olup lâkin ancak mezbûrun nef-
sine kefîl olmuşidim deyû ikrâr [ve] meblağ-ı mezbûra kefâletini inkâr etmeğin 
müdde‘î-i mezbûr Ahmed Beşe’den müdde‘âsını mübeyyine beyyine taleb olun-
dukda ityân-ı beyyineden izhâr-ı acz birle istihlâf etmeğin fi’l-hakīka vech-i mu-
harrer üzre meblağ-ı merkūma kefîl olmadığına mezbûr Mehmed Beşe’ye yemîn 
teklîf olundukda ol dahi yemînden nükûl etmeğin mûcebiyle meblağ-ı mezbûr 
beş yüz akçeyi müdde‘î-i merkūma edâya mezbûr Mehmed Beşe’ye tenbîh birle 
mâ vaka‘a bi’t-taleb ketb olundu.
Fi’l-yevmi’s-selh min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Mustafa b. Receb, Muharrem b. Receb, Mahmud Çelebi b. el-Muhzır, 
el-Hâc Ramazan b. Mehmed, Ahmed Yazıcı b. Mehmed ve gayruhüm.

471 [71b-3] Demirci Yorgi’nin eşi Vitorya’yı boşadığı
Mahmiye-i Galata’da demirci tâifesinden Yorgi v. Nikola nâm zimmî mahfil-i 
kazâda zevce-i mutallakası olan işbu râfi‘atü’l-kitâb Vitorya bt. Nikola nâm 
nasrâniye muvâcehesinde ikrâr ve takrîr-i kelâm edip mezbûre Vitorya zevcem 
olup mezbûreyi talâk-ı bâyin ile tatlîk etmekle mezbûre benden mutallaka olup 
hukūk-ı zevciyyete müte‘allika âmme-i da‘vâdan mezbûrenin zimmetini ibrâ ve 
iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ahmed Çavuş b. Abdullah el-Mübâşir, Süleyman Beşe b. Hüseyin, 
Ahmed Yazıcı b. Mehmed, Hamza b. Abdülganî, Muharrem b. Receb ve gayruhüm.

472 [71b-4] Vitorya’nın boşandığı eşi Demirci Yorgi’nin zimmetini 
ibra ettiği
Mahmiye-i [Galata] dâhilinde Sultan Bayezid mahallesinde sâkine Vitorya bt. Ni-
kola nâm nasrâniye mahfil-i kazâda zevc-i mutallıkı işbu râfi‘ü’l-kitâb demirci 
Yorgi v. Nikola nâm zimmî muvâcehesinde ikrâr ve takrîr-i kelâm edip merkūm 
Yorgi zevcim olup talâk-ı bâyin ile tatlîk etmekle merkūmdan ben mutallaka olup 
hukūk-ı zevciyyete müte‘allika âmme-i da‘vâdan merkūm Yorgi’nin zimmetini ibrâ 
ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Es-Sâbıkūn.

473 [71b-5] Rıdvan b. Abdullah’ın Hüseyin Bey b. Abdullah aleyhindeki 
alacak davasının reddedildiği
Mahrûsa-i Galata’ya tâbi‘ kasaba-i Kasımpaşa’da Bedreddin Bey mahallesinde 
sâkin Rıdvan b. Abdullah nâm kimesne mahfil-i kazâda işbu râfi‘ü’l-vesîka Hü-
seyin Bey b. Abdullah nâm kimesne mahzarında üzerine da‘vâ ve takrîr-i kelâm 
edip zevcem olup bundan akdem vefât eden Zamâne bt. Abdullah nâm hâtun 
hâl-i hayâtında merkūm Hüseyin Bey’in yedine bi tarîki’l-emâne elli kıt‘a riyâlî 
guruş vaz‘ ve teslîm ol dahi vech-i muharrer üzre ahz ü kabz eyledikden sonra 
merkūme Zamâne meblağ-ı merkūmeyi kable’l-ahz ve’l-istîfâ vefât edip meblağ-ı 
mezbûr irsen bana intikāl etmekle taleb ederim suâl olunsun dedikde gıbbe’s-suâl 
mezbûr Hüseyin Bey cevâbında fi’l-hakīka [72a] müdde‘î-i mezbûrun vech-i mü-
beyyen üzre vârisi olduğunu ikrâr ve zikr olunan meblağın emânet vaz‘ını inkâr 
edicek müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı aczile istihlâf etmeğin fi’l-hakīka müteveffât-ı mezbûre 
Zamâne Hâtun’un bi tarîki’l-vedî‘a elli kıt‘a riyâlî guruşu olmadığına yemîn teklîf 
olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etmeğin mûcebiyle 
müdde‘î-i mezbûr bî-vech ta‘arruzdan men‘ birle mâ vaka‘a bi’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed Beşe b. Musa, Ahmed Yazıcı b. Mehmed, Hüseyin b. Mir-
za, Emrullah b. Mehmed, Muharrem b. Receb, Musa b. Mustafa.

474 [72a-1] İstati v. Yorgi’ye olan borcunu ödemesi hususunda Andoni 
Reis’e tembihte bulunulduğu
Mahmiye-i Galata’da meyhâneci tâifesinden işbu râfi‘ü’s-sifr İstati v. Yorgi nâm 
zimmî  mahfil-i kazâda Andoni Reis v. Yako nâm zimmî mahzarında üzerine 
da‘vâ ve takrîr-i kelâm edip mezbûr Andoni zimmetinde cihet-i karz-ı şer‘îden bin 
iki yüz akçe hakkım vardır taleb ederim, suâl olunsun dedikde gıbbe’s-suâl mezbûr 
Andoni cevâbında fi’l-vâki‘ müdde‘î-i merkūm İstati’ye cihet-i merkūmeden bin 
iki yüz altmış akçe zimmetimde lâzımü’l-edâ ve vâcibü’l-kazâ deynim vardır de-
dikde mûcebiyle meblağ-ı mezbûru müdde‘î-i mezbûra edâya merkūm Andoni’ye 
tenbîh birle mâ vaka‘a bi’t-taleb ketb olundu.
Fi’s-selh min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Receb Beşe b. İbrahim, Âbid b. Mustafa, Hüseyin b. Mirza, Mustafa 
b. Receb, Ahmed Yazıcı b. Mehmed ve gayruhüm.







475 [72a-2] Nasuh Efendi’ye olan borcunu ödemesi hususunda Ali Reis’e 
tembihte bulunulduğu
Mahmiye-i İstanbul’da Rüstem Paşa Câmi‘-i şerîfi kurbunda sâkin Nasuh Efendi b. 
Yusuf nâm kimesne mahfil-i kazâda Kara Ali Reis b. Ahmed mahzarında üzerine 
da‘vâ ve takrîr-i kelâm edip mezbûr Ali Reis zimmetinde cihet-i deyn-i şer‘îden 
on altı bin iki yüz seksen bir akçe hakkım vardır taleb ederim, suâl olunsun de-
dikde gıbbe’s-suâl mezbûr Ali Reis cevâbında fi’l-hakīka müdde‘î-i mezbûr Nasuh 
Efendi’ye cihet-i deyn-i şer‘îden zimmetimde on altı bin iki yüz seksen bir akçe 
vâcibü’l-edâ ve lâzımü’l-kazâ deynim vardır deyû bi tav‘ihî ikrâr [ve] i‘tirâf etme-
ğin mûcebiyle meblağ-ı mezbûr on altı bin iki yüz seksen bir akçeyi müdde‘î-i 
mezbûra edâya mezbûr Ali Reis’e tenbîh birle mâ vaka‘a bi’t-taleb ketb olundu.
Fî selh-i Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa el-Bevvâb-ı sultânî, el-Hâc Ramazan b. Mehmed, Ahmed 
Yazıcı b. Mehmed, Hüseyin b. Mirza, Zülfikār b. İbrahim ve gayruhüm.

476 [72a-3] Ali b. Mehmed’in balık ağını parçaladığını iddia ettiği 
Süleyman Reis’e açtığı tazminat davasını ispatlayamadığı
Balıkçı tâifesinden Ali b. Mehmed nâm kimesne mahfil-i kazâda işbu bâ‘isü’l-
kitâb Süleyman Reis b. Hüseyin nâm kimesne muvâcehesinde üzerine da‘vâ ve 
takrîr-i kelâm edip mezbûr Süleyman Reis târih-i kitâb gecesi Mihaliç nâm ka-
saba iskelesinden Darbuna ta‘bîr olunur sefînesiyle mahmiye-i İstanbul’a gelir-
ken balık sayd etmek için Ahırkapı kurbunda deryâya ilkā eylediğim bin beş yüz 
akçe kıymetli ağımın üzerine gelmek sadedinde deryâda ığrıb vardır üzerine gel-
me deyû haber vermişiken memnû‘ olmayıp amden zikr olunan ağımın üzerine 
sefînesi ile gelip ağımı pâreleyip amel ve intifâ‘dan kalmışdır hâlâ mezbûrdan suâl 
olunup te‘addîsi sebebiyle zikr olunan ağımın kıymetini mezbûra tazmîn ettiril-
mesi matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb oldukda ityân-ı beyyineden izhâr-ı aczi-
le istihlâf etmeğin fi’l-vâki‘ târih-i kitâb gecesi müdde‘î-i mezbûrun balık sayd 
edecek ağını amden sefînesi ile üzerine gelip pârelemediğine mezbûr Süleyman 
Reis’e yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ 
etmeğin mûcebiyle müdde‘î-i mezbûr bî-vech mu‘ârazadan men‘ birle mâ vaka‘a 
bi’t-taleb ketb olundu.
Fi’l-yevmi’s-sâmin ve’l-ışrîn min Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Eyüb Ağa Muhzırbaşı, Mustafa Çelebi b. Receb, el-Hâc Ramazan b. 
Mehmed, Ahmed Yazıcı b. Mehmed, Mehmed Çelebi er-Râcil ve gayruhüm.







477 [72a-4] Petro’nun, vefat eden babası Nikola v. Dimitri’nin 
terekesinden kendisine intikal eden hissesini teslim aldığı
Mahmiye-i Galata’da Sultan Bayezid mahallesinde sâkin iken bundan akdem hâlik 
olan Nikola v. Dimitri nâm zimmînin verâseti zevce-i metrûkesi Marola bt. Dur-
muş nâm nasrâniye ile [72b] sulbî kebîr oğlu Petro nâm zimmîye ve sulbî sagīr oğlu 
Kanaki’ye münhasıra olduğu şer‘an zâhir ve mütehakkik oldukdan sonra mezbûr 
Petro meclis-i şer‘de sagīr-i mezbûrun tesviye-i umûruna kıbel-i şer‘den mansûb 
vasîsi ve merkūme Marola tarafından dahi husûs-ı âti’l-beyânı tasdîka vekîl olup 
bimâ hüve nehcü’s-sübût şer‘an vekâleti sâbite olan işbu râfi‘ü’l-kitâb Durmuş 
v. Petro nâm zimmî muvâcehesinde ikrâr ve takrîr-i kelâm edip babam hâlik-i 
mezbûrun muhallefâtından esâs-ı beyt ve evânî-i nühâsiyye ve gayr-ı nühâsiyye 
ve bi’l-cümle ismi mâl ıtlâk olunur eşyâsından hisse-i şer‘iyye-i ma‘lûmemi 
tereke-i hâlik-i mezbûra vâzı‘ü’l-yed oldukları hasebiyle vasiyy-i mezbûr Durmuş 
ile müvekkile-i mezbûre Marola yedlerinden tamâmen ahz ü kabz edip sâir hâlik-i 
mezbûrun muhallefâtına müte‘allika âmme-i de‘âvîden verese-i merkūmenin 
zimmetlerini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-
tasdîki’ş-şer‘î mâ vaka‘a bi’t-taleb ketb olundu.
Fî selhi Zilhicceti’ş-şerîfe li sene selâse ve seb‘în ve elf.
Şuhûdü’l-hâl: Ebûbekir Beşe b. Şaban Çukadâr, Hamza b. Abdülganî, Muharrem 
b. Receb, Mustafa b. Receb, Âbid b. Mustafa ve gayruhüm.

478 [72b-1] Receb b. Muharrem’e, Kostantin v. Manol aleyhindeki alacak 
iddiasını ispat için süre verildiği
Mellâh tâifesinden Receb b. Muharrem nâm kimesne meclis-i şer‘de işbu bâ‘isü’s-
sifr Kostantin v. Manol nâm zimmî muvâcehesinde üzerine da‘vâ ve takrîr-i kelâm 
edip mezbûr Kostantin zimmetinde her yüzü onar akçeye olmak üzre yedim-
den müşterâ ve makbûz beş yüz aded fıçı tahtası bahâsından cem‘an bin elli akçe 
hakkım vardır taleb ederim, suâl olunsun dedikde gıbbe’s-suâl ve akībe’l-inkâr 
müdde‘î-i mezbûrdan müdde‘âsını mübeyyine beyyine taleb olundukda ityân-ı 
beyyine için istimhâl etmeğin mehil-i şer‘î ile imhâl olunup mâ vaka‘a bi’t-taleb 
ketb olundu.
Fi’l-yevmi’s-sânî min Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Hüseyin b. Ab-
dullah, Siyavuş b. Abdullah, Hüseyin b. Mirza ve gayruhüm.







479 [72b-2] Hüseyin Beşe’nin meyhaneci Kostantin, Trandafilo ve sairleri 
aleyhindeki darb ve para davasının reddedildiği
Mahmiye-i İstanbul’da yeni odalar kurbunda sâkin Hüseyin Beşe b. Mehmed nâm 
kimesne meclis-i şer‘-i hatîr-i lâzımü’t-tevkīrde medîne-i Galata’da meyhâneci 
tâifesinden ashâb-ı hâze’s-sifr Kostantin v. Yani ve Trandafilo v. Yani ve Filo v. Yor-
gi ve İstati v. Dimitri nâm zimmîler muvâcehelerinde üzerlerine da‘vâ ve takrîr-i 
kelâm edip târih-i kitâbdan bir gün mukaddem mezbûrûn beni meyhânelerinde 
darb-ı şedîd ile darb eylediklerinden mâ‘adâ koynumdan bir kırmızı kese içinde 
mevcûd bin dört yüz eli akçemi hafiyyeten ahz ü kabz eylemişlerdir hâlâ taleb 
ederim suâl olunsun dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda ityân-ı beyyineden izhâr-ı acz 
edip istihlâf etmeğin vech-i muharrer üzre müdde‘î-i mezbûru târih-i mezbûrda 
meyhânelerinde darb-ı şedîd ile darb ve koynundan bir kese içinde mevcûd bin 
dört yüz elli akçesin ahz ü kabz eylemediklerine mezbûrûn Kostantin ve Taranda-
lio ve Filo ve İstati’ye yemîn teklîf olundukda onlar dahi alâ vefki’l-mes’ûl yemîn 
billâhi’llezî enzele’l-İncîle alâ İsa -aleyhi’s-selâm- etmeğin müdde‘î-i mezbûr bî-
vech mu‘ârazadan men‘ birle mâ vaka‘a bi’t-taleb ketb olundu.
Hurrire fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa b. Receb, Hüseyin b. Receb, Ahmed Yazıcı b. Mehmed, 
Âbid b. Mustafa.

480 [72b-3] Todori v. Petro’nun Yanaki v. Laskari aleyhindeki alacak 
davasının reddedildiği
Mellâh tâifesinden Todori v. Petro nâm zimmî  meclis-i şer‘-i hatîr-i lâzımü’t-
tevkīrde tâife-i mezbûreden işbu râfi‘ü’s-sifr Yanaki v. Laskari nâm zimmî 
muvâcehesinde üzerine da‘vâ ve takrîr-i kelâm edip gāib ani’l-meclis Yorgi nâm 
zimmî zimmetinde cihet-i karz-ı şer‘îden sekiz kıt‘a esedî guruş hakkım olmağ-
la meblağ-ı mezbûra merkūm Yanaki mukaddemâ emr ve kabûlü hâviye kefâlet-i 
sahîha-i şer‘iyye ile kefîl olmuşidi, hâlâ meblağ-ı mezbûru kefâleti cihetinden 
merkūm Yanaki’den taleb ederim suâl olunsun dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
ityân-ı beyyineden izhâr-ı acz edip istihlâf etmeğin fi’l-vâki‘ müdde‘î-i mezbûrun 
gāib-i merkūm Yorgi zimmetinde hakkı olan sekiz kıt‘a esedî guruşu vech-i mu-
harrer üzre kefîl olmadığına merkūm Yanaki’ye yemîn teklîf olundukda ol dahi 
alâ vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etmeğin 
mûcebiyle müdde‘î-i mezbûr bilâ-beyyine mu‘ârazadan men‘ birle mâ vaka‘a bi’t-
taleb ketb olundu.
Hurrire fi’l-yevmi’s-sânî min Muharremi’l-harâm li sene erba‘a ve seb‘în ve elf.
Şuhûdü’l-hâl: Hamza b. Abdülganî, Hasan b. Mirza, el-Hâc Ramazan b. Mehmed, 
Muharrem b. Receb.

481 [72b-4] Mustafa b. Malkoç’un, Kostantin, Dimo ve İstefan 
tarafından darbedildiği
Mahmiye-i İstanbul’da Mustafa Paşa mahallesinde sâkin Mustafa b. Malkoç 
nâm kimesne meclis-i şer‘-i şerîf-i lâzımü’t-tevkīrde mahmiye-i mezbûrede 
Unkapanı’nda sâkin Kıbtiyân tâifesinden Kostantin v. Todori ve Dimo v. Petro 
ve İstefan v. Nikola nâm zimmîler muvâcehelerinde üzerlerine da‘vâ [73a] [ve] 
takrîr-i kelâm edip târih-i kitâb günü mezbûrûn ba‘de’l-asr yumruk ile beni bi 
gayr-ı vech-i şer‘î darb-ı şedîd ile darb eyledi, suâl olunup mûceb-i şer‘îsi icrâ 
olunmak murâdımdır dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i ricâlden Mustafa b. Ab-
dullah ve Abdullah b. Mehmed nâm kimesneler li ecli’ş-şehâde meclis-i şer‘a 
hâzırân olup gıbbe’l-istişhâd fi’l-hakīka târih-i mezbûrda müdde‘î-i mezbûr 
Mustafa’yı mezbûrûn yumruk ile bizim huzûrumuzda bi gayr-ı vech darb-ı 
şedîd ile darb eyledi, biz bu husûsa bu vech üzre şâhidleriz şehâdet dahi ederiz 
deyû her biri edâ-i şehâdet-i şer‘iyye eylediklerinde gıbbe’t-ta‘dîl ve’t-tezkiyye 
şehâdetleri makbûle olmağın mûcebiyle ba‘de’l-hükm mâ vaka‘a bi’t-taleb ketb 
olundu.
Fi’l-yevmi’s-sâlis mine’l- Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa b. Receb, Emrullah b. Mehmed, Ahmed Yazıcı b. Mehmed, 
Zülfikār b. Mustafa.

482 [73a-7] Durmuş v. Petro’nun evini Büyük Emine Hanım Vakfı’na 
bey‘ bi’l-istiğlâl yoluyla satması
Mahmiye-i Galata dâhilinde Sultan Bayezid mahallesinde sâkin Durmuş v. Petro 
nâm zimmî mahfil-i kazâda mahmiye-i İstanbul’da Büyük Emine Hanım vakfı’na 
bi’l-fi‘l mütevellî olan işbu râfi‘ü’l-kitâb Ahmed Çelebi b. Mustafa mahzarında 
ikrâr ve takrîr-i kelâm edip silk-i mülkümde münselik olup mahalle-i mezbûrede 
vâki‘ bir tarafdan Duka v. ( ) nâm zimmî mülkü ve bir tarafdan merhûm Kasım 
Paşa vakfı ve bir tarafdan mîrî değirmen ve bir tarafdan tarîk-i âm ile mahdûd 
mülk menzilimi mütevellî-i mezbûra her biri sekiz dirhem olmak üzre seksen altı 
buçuk riyâlî guruşa bi tarîki’l-istiğlâl bey‘ ve teslîm, ol dahi mâl-ı vakf-ı mezbûr 
ile iştirâ ve tesellüm ve kabûl eyledikden sonra semeni olan meblağ-ı mezbûru 
mütevellî-i merkūmun yedinden bi’t-tamâm ahz ü kabz eylediğimden sonra yine 
ba‘de’t-tahliyye ve’t-tekābuz mütevellî-i merkūm menzil-i mahdûd-ı mezkûru 
târih-i kitâbdan bir sene tamâmına değin on üç kıt‘a merkūmü’l-vasf guruş ücret 
ile bana îcâr etmekle ben dahi ücret-i merkūme ile istîcâr ve kabûl eyledim dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Es-Seyyid Ahmed Çelebi b. es-Seyyid Nesimi, Abdullah Çelebi [b.] 
Resul, Mustafa b. Abdullah, Mehmed Çelebi b. Osman, Osman b. İsa, Mustafa b. 
Receb, Ahmed Yazıcı b. Mehmed, Sefer Beşe b. Yusuf.

483 [73a-2] Nikola v. Dimitri’nin küçük oğluna annesinin vasî 
tayin edildiği
Mahmiye-i Galata dâhilinde Sultan Bayezid mahallesinde sâkin iken bundan ak-
dem hâlik olan Nikola v. Dimitri nâm zimmînin sulbî oğlu Kanaki nâm sagīrin 
emvâlini hıfz ve ahvâlini zabt için bir vasî lâzım ve mühim olmağın sagīr-i 
merkūmun vâlidesi işbu râfi‘atü’l-vesîka Marola bt. Durmuş nâm nasrâniye sagīr-i 
mezbûrun tesviye-i umûruna vasî nasb ve ta‘yîn olundukda ol dahi vech-i muhar-
rer üzre vesâyet-i merkūmeyi kabûl ve hizmet-i lâzımesin edâya ta‘ahhüd etmeğin 
mâ vaka‘a bi’t-taleb ketb olundu.
Fi’t-târihi’l-mezbûr
Şuhûdü’l-hâl: Es-Sâbıkūn.

484 [73a-3] Meyhaneci Panayot v. Dimo’nun, ortağı Mihal v. Yorgi’deki 
alacağını tahsil ettiği
Mahmiye-i Galata’da meyhâneci tâifesinden Panayot v. Dimo nâm zimmî 
mahfil-i kazâda tâife-i mezbûreden işbu râfi‘ü’l-kitâb Mihal v. Yorgi nâm zimmî 
muvâcehesinde ikrâr ve takrîr-i kelâm edip mezbûr Mihal ile bundan akdem 
meyhânecilikde şerîkler olup hâlâ fesh-i akd-i şirket etmekle asl-ı mâl ve iki sene-
de hâsıl olan fâideden ba‘de külli hesâb mezbûr Mihal’in zimmetinde on bin akçe 
hakkım zuhûr etmekle meblağ-ı mezbûru mersûm Mihal’in yedinden bi’t-tamâm 
ve’l-kemâl ahz ü kabz eyledim min ba‘d meblağ-ı mezbûrdan mezbûrun zimme-
tinde bir akçe hakkım ve bir habbe hakkım kalmamışdır dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’t-târih-i mezbûr.
Şuhûdü’l-hâl: Mustafa b. Receb, Ahmed Yazıcı b. Mehmed, Hamza b. Abdülganî, 
Hüseyin b. Mirza, el-Hâc Ramazan b. Mehmed.







485 [73a-4] Mühtedi Ali Beşe’nin demirci Mihal v. Petro aleyhindeki 
işçilik ücreti davasının reddedildiği
Yedekçi tâifesinden Ali Beşe b. Abdullah nâm mühtedî  mahfil-i kazâda 
mahrûsa-i Galata’da sâkin demirci tâifesinden işbu hâmilü’s-sifr Mihal v. Petro 
nâm zimmî muvâcehesinde üzerine da‘vâ ve takrîr-i kelâm edip bundan akdem 
mezbûr Mihal’e ücret kavl etmeksizin demircilik san‘atında doksan gün hizmet 
etmişidim hâlâ müddet-i merkūmede müstahık olduğum ecr-i misli merkūmdan 
taleb ederim suâl olunsun dedikde gıbbe’s-suâl merkūm Mihal cevâbında fi’l-vâki‘ 
müdde‘î-i merkūm mukaddemâ ber vech-i muharrer doksan [gün] hizmet etmiş-
dir deyû ikrâr, lâkin hizmeti mukābelesinde mezbûrun üzerinde edâsı lâzım ge-
len cizyesi olan üç yüz akçeyi kendi emri ile cizyedâra edâ eylediğimden mâ‘adâ 
kendiye bir don, bir gömlek ve ba‘zı levâzımına dahi emri ile üç yüz akçe harc 
[u] sarf eylediğime binâen altı yüz akçe kendiye def ‘ ve teslîm edip ve sâir ücre-
te müte‘allik da‘vâdan zimmetimi ibrâ eylemişidi deyû def ‘ ile mukābele edicek 
gıbbe’l-istintâk ve’l-inkâr merkūm Mihal’den takrîr-i meşrûhuna mutâbıka bey-
yine taleb olundukda ityân-ı beyyineden izhâr-ı aczile istihlâf etmeğin fi’l-vâki‘ 
merkūm Mihal’den ber vech-i muharrer üzre hizmeti mukābelesinde emriyle ecr-i 
misli için [üç yüz] akçe cizyedâra vermekle bir don gömlek ve sâir levâzımına dahi 
kezâlik emri ile üç yüz akçe harc [u] sarf eylediği ecilden cem‘an altı yüz akçe [73b] 
mâ‘adâ ücrete müte‘allika da‘vâdan merkūm Mihal’in zimmetini ibrâ etmediği-
ne yemîn teklîf olundukda nükûl etmeğin müdde‘î-i mezbûr bî-vech ta‘arruzdan 
men‘ birle mâ vaka‘a bi’t-taleb ketb olundu.
Fi’l-yevmi’s-sâlis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Hüseyin b. Mirza, Ahmed Yazıcı b. Meh-
med, Emrullah b. Mehmed, Hüseyin b. Abdullah ve gayruhüm.

486 [73b-1] Emine bt. Ahmed’in menzilini İsmihan bt. Mahmud’a sattığı
Mahmiye-i Galata müzâfâtından kasaba-i Kasımpaşa’da Bedreddin Bey mahalle-
sinde sâkine Emine bt. Ahmed nâm hâtun mahfil-i kazâda bâ‘isetü hâzihi’l-vesîka 
İsmihan bt. Mahmud nâm hâtun muvâcehesinde bi tav‘ihâ ikrâr ve takrîr-i kelâm 
edip silk-i mülk-i sahîhimde münselik olup mahalle-i mezbûrede vâki‘ bir ta-
rafdan Fâtıma Hâtun mülkü ve bir tarafdan Deli Hüseyin mülkü ve bir tarafdan 
kalafatçı Ali nâm kimesne mülkü ve bir tarafdan tarîk-i hâs ile mahdûd bir bâb 
tahtânî odayı ve kenîfi ve havluyu müştemil mülk menzilimi bi cümleti’t-tevâbi‘ 
ve’l-levâhık kâffeti’l-menâfi‘ ve’l-merâfık mezbûre İsmihan Hâtun’a beş bin fıddî 
akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve tesellüm ve kabûl eyledikden sonra 
semeni olan meblağ-ı mezbûr beş bin akçeyi merkūme İsmihan Hâtun’a hibe-i 
sahîha-i şer‘iyye ile hibe ve temlîk edip ol dahi meclis-i hibede ittihâb [ve] temel-
lük [ve] kabûl eyledi ba‘de’l-yevm menzil-i mahdûd-ı mezkûr merkūme İsmihan 
Hâtun’un mülk-i müşterâsıdır keyfe mâ yeşâ’ ve yahtâr mutasarrıfe olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Osman Efendi b. Mahmud el-İmâm, es-Seyyid Abdülganî Efendi b. 
Hüseyin el-İmâm, Receb b. Abdülkerim el-Müezzin, Mehmed Çelebi b. Ali, Mah-
mud Beşe b. Receb.

487 [73b-2] İbrahim b. Abdullah’ın, Hacı Yusuf b. Abdullah aleyhindeki 
darb davasından vazgeçtiği
Vilâyet-i Anadolu’da Ereğli kasabası sâkinlerinden İbrahim b. Abdullah nâm ki-
mesne mahfil-i kazâda bâ‘is-i hâze’l-kitâb el-Hâc Yusuf [b.] Abdullah nâm kimes-
ne muvâcehesinde bi’t-tav‘i’s-sâf ikrâr ve i‘tirâf edip mezbûr el-Hâc Yusuf beni 
bi gayr-ı vech-i şer‘î yumruk ile darb ve kara bere eyledi deyû mezbûr el-Hâc 
Yusuf ’dan mûceb-i şer‘îsini da‘vâ ve taleb eylemişidim. El-hâletü hâzihî da‘vâ-yı 
mezkûrumdan bi’l-cümle ve bi’l-külliyye fâriğ olup husûs-ı mezbûra müte‘alli-
ka olan da‘vâdan merkūm el-Hâc Yusuf ’un zimmetini ibrâ-i âmm-ı kātı‘ü’n-nizâ‘ 
ile ibrâ ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb 
olundu.
Fi’l-yevmi’r-râbi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Emrullah b. Mehmed, Zülfikār b. İbrahim, 
Ahmed Yazıcı b. Mehmed ve gayruhüm.

488 [73b-3] Dimitri v. Nikola’ya olan borcunu ödemesi hususunda Yorgi 
v. Cuvan’a tembihte bulunulduğu
Kunduracı tâifesinden bâ‘is-i hâze’s-sifr Dimitri v. Nikola nâm zimmî meclis-i 
şer‘-i hatîr-i lâzımü’t-tevkīrde Yorgi v. Cuvan nâm zimmî muvâcehesinde üzeri-
ne da‘vâ ve takrîr-i kelâm edip mezbûr Yorgi zimmetinde cihet-i karz-ı şer‘îden 
bin yüz akçe hakkım olup hattâ meblağ-ı mezbûr vech-i muharrer üzre zimme-
tinde bana deyni olduğunu şuhûd mahzarında ikrâr dahi etmişdir hâlâ taleb 
ederim suâl olunsun dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i nasârâdan Yorgi v. An-
don ve Nikola v. Kiryako nâm zimmîler li ecli’ş-şehâde meclis-i şer‘a hâzırân olup 
istişhâd olunduklarında fi’l-hakīka mezbûr Yorgi müdde‘î-i mezbûr Dimitri [‘ye] 
cihet-i karz-ı şer‘îden zimmetimde vâcibü’l-edâ ve lâzımü’l-kazâ bin yüz akçe 
deynim vardır deyû bizim huzûrumuzda ikrâr ve i‘tirâf edip bizi işhâd eyledi, biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde gıbbe ri‘âyeti şerâiti’l-kabûl şehâdetleri makbûle olmağın 
mûcebiyle meblağ-ı mezbûru müdde‘î-i mezbûra edâya mezbûr Yorgi’ye tenbîh 
birle mâ vaka‘a bi’t-taleb ketb olundu.
Hurrire fi’l-yevmi’r-râbi‘ mine’l-Muharremi’l-harâm li sene selâse ve seb‘în ve elf.
Şuhûdü’l-hâl: Kenan Bey b. Abdullah, Mustafa Çelebi b. Receb, Ebûbekir Beşe b. 
Şaban, Eyüb Ağa,

489 [73b-4] Diyako v. Sofyanoz’un evini bey‘ bi’l-vefâ suretiyle Todori 
v. Dimo’ya sattığı
Medîne-i Üsküdar müzâfâtından Gekvize nâhiyesine tâbi‘ Darıca nâm karye 
mahallâtından Ayaniko mahallesi sâkinlerinden Diyako v. Sofyanoz nâm zimmî 
meclis-i şer‘-i hatîr-i lâzımü’t-tevkīrde işbu râfi‘ü’l-kitâb Todori v. Dimo nâm 
zimmî muvâcehesinde ikrâr ve takrîr-i kelâm edip silk-i mülk-i sahîhimde mün-
selik olup mahalle-i mezbûrede vâki‘ bir tarafdan Odabaşı Ahmed Beşe mülkü ve 
bir tarafdan Kara Piyâle mülkü ve bir tarafdan Çörekçioğlu Dimitraki nâm zimmî 
mülkü ve bir tarafdan tarîk-i âm ile mahdûd fevkānî üç bâb odaları ve tahtânî bir 
bâb mahzeni ve havluyu ve zât-ı eşcâr-ı müsmire ve gayr-ı müsmire bahçeyi müş-
temil mülk menzilimi târih-i kitâbdan üç ay tamâmına değin bey‘ bi’l-vefâ tarîki 
ile mezbûr Todori’ye altı bin fıddî râyic fi’l-vakt akçeye bey‘ ve teslîm edip ol dahi 
vech-i muharrer üzre iştirâ ve tesellüm eyledikden sonra semeni olan meblağ-ı 
mezbûr altı bin akçeyi yedinden bi’t-tamâm [74a] ve’l-kemâl ahz ü kabz eyle-
dim, eğer meblağ-ı mezbûru müddet-i merkūme tamâmına değin mezbûra edâ 
ve teslîm etmezsem menzil-i mezkûru semen-i misli ile âhara bey‘a ve kabz-ı se-
mene ve semeninden meblağ-ı mezbûru kabz ve istîfâya ve fazlayı bana îsâle azil 
ve in‘izâlden masûne vekâlet-i devriyye ile mezbûr Todori’yi tarafımdan vekîl ve 
nâib-i menâb nasb ve ta‘yîn edip ol dahi vekâlet-i merkūmeyi kabûl ve hizmet-i 
lâzımesini edâya müte‘ahhid oldu dedikde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sâlis mine’l-Muharremi’l-harâm li sene 1074.
Şuhûdü’l-hâl: Ahmed Yazıcı b. Mehmed, Zülfikār b. İbrahim, Hasan b. Mirza, 
Mehmed Çelebi b. Abdi, Ebûbekir Beşe b. Şaban Çukadâr.







490 [74a-1] Vefat eden Kenan b. Abdullah’ın vârislerinin kendilerine 
intikal eden câriye Canfidan’ı Hüseyin b. Abdullah’a sattıkları
Mahrûsa-i Galata’ya tâbi‘ kasaba-i Kasımpaşa’da vâki‘ Sirkeci mahallesinde sâkin 
iken bundan akdem vefât eden Kenan Efendi b. Abdullah nâm kimesnenin 
sulbî  oğlu Mehmed ile sulbiye kızı  Afîfe nâm sagīrlerin kıbel-i şer‘-i enverden 
mansûb vasîleri olan umdetü’l-a‘yân Mustafa Bey b. Ulvan Kapudân meclis-i şer‘-i 
hatîr-i lâzımü’t-tevkīrde râfi‘-i hâze’l-kitâb Hüseyin b. Abdullah nâm kimesne 
mahzarında ikrâr ve takrîr-i kelâm edip sagīrân-ı merkūmânın babalarından irs-i 
şer‘le intikāl eden işbu uzun boylu açık kaşlı gök elâ gözlü Rusiyyetü’l-asl Canfeda 
bt. Abdullah nâm câriyeyi âhara bey‘ olunmak sagīrân markûmân haklarında her 
vechile evlâ ve enfa‘ olmağla ben dahi târih-i kitâbdan bir sene mukaddem mezbûr 
Hüseyin’e mevsûfe-i merkūme Canfeda’yı yüz altmış kıt‘a riyâlî guruşa bâtten bey‘ 
ve teslîm, ol dahi vech-i muharrer üzre iştirâ ve tesellüm ve kabûl eyledikden son-
ra semeni olan meblağ-ı merkūmu târih-i merkūmda mezbûr Hüseyin yedinden 
bi’t-tamâm ve’l-kemâl ahz ü kabz edip mevsûfe-i mezbûre merkūm Hüseyin’in 
mülkü olmuşdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis min Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa b. el-Hâc Bayram. Mehmed Çelebi b. Mustafa el-Müderris, 
Nasuh b. Yusuf, Ahmed Çavuş b. Abdullah.

491 [74a-2] Âişe Hanım’ın, Abdülfettah Çelebi b. Avni’den kendisine 
intikal eden ev hissesini Hacı Süleyman b. Abdullah’a sattığı
Mahmiye-i Galata müzâfâtından Fındıklı’da Avni Efendi mahallesinde sâkin iken 
bundan akdem fevt olan Abdülfettâh Çelebi b. el-merhûm Avni Efendi’nin verâseti 
vâlidesi Ziba bt. Abdullah’a ve li üm kız karındaşı Fâtıma bt. ( ) ve li ebeveyn kız ka-
rındaşı Hibetullah’a ve li eb er karındaşları Mustafa ve Mehmed ve Abdülkādir ve 
Seyfullah ve Sunullah’a ve li eb kız karındaşları Âişe ve Safiye nâm hâtunlara mün-
hasıra olduğu şer‘an zâhir ve mütehakkik ve müteveffâ-yı mezbûrun muhallefâtı 
veresesi beynlerinde yetmiş sekiz sehimden i‘tibâr olunup sihâm-ı mezbûreden 
on üç sehimi vâlidesi mezbûre Ziba’ya ve on üç sehimi mezbûre Fâtıma’ya ve otuz 
dokuz sehimi mezbûre Hibetullah’a ve karındaşları mezbûrûn Mustafa ve Meh-
med ve Abdülkādir ve Seyfullah ve Sunullah’ın her birine ikişer sehim ve li eb 
karındaşları mezbûrûnun her birine birer sehim intikāl [ve] isâbet eylediği mü-
te‘ayyin oldukdan sonra mezbûre Âişe tarafından bey‘-i âti’z-zikri ikrâra vekîl 
olup zât-ı mezbûreyi ma‘rifet-i şer‘iyye ile ârifân olan Hüseyin b. el-Hâc Ali ve 
Şaban b. Mustafa nâm kimesneler şehâdetleri ile şer‘an vekâleti sâbite olan Mus-
tafa Beşe b. Halil mahfil-i kazâda işbu râfi‘ü’l-kitâb el-Hâc Süleyman b. Abdullah 
nâm kimesne mahzarında bi’l-vekâle ikrâr ve takrîr-i kelâm edip müteveffâ-
yı mezbûrun muhallefâtından olup ba‘de vefâtihî irsen veresesine intikāl edip 
mahalle-i mezbûrede vâki‘ bir tarafdan merkūm el-Hâc Süleyman mülkü ve bir 
tarafdan tarîk-i âm ve iki tarafdan ba‘zan mezbûr Abdülkādir mülkü ve ba‘zan 
tarîk-i âm ile mahdûd fevkānî dört bâb odalar ve bir dehliz ve bir sofa ve bir su 
kuyusunu ve def ‘a fevkānî bir oda ve tahtında bir matbah ve bir sofa ve bir köşk 
ve eşcâr-ı müsmireyi hâviye bahçe ve iki kenîfi müştemil mülk menzilde müvek-
kilem mezbûre kendiye intikāl eden bir sehm-i şâyi‘i merkūm el-Hâc Süleyman’a 
üç bin akçeye bey‘-i bâtt-ı sahîh-i şer‘î ile bey‘ ve teslîm, ol dahi vech-i muharrer 
üzre iştirâ ve tesellüm eyledikden sonra semeni olan meblağ-ı mezbûru merkūm 
el-Hâc Süleyman yedinden bi’t-tamâm ahz ü kabz eyledi dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâmis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed b. Ömer, Bayram b. (  ), Abdülkerim Çelebi b. Mehmed, 
Ahmed Yazıcı b. Mehmed, Mustafa Çelebi b. Receb, Âbid b. Mustafa ve gayruhüm.

492 [74a-3] Belkıs bt. Abdullah’ın evini bey‘ bi’l-istiğlâl suretiyle Davud 
Ağa’nın nakit vakfına sattığı
Mahmiye-i Galata’da Yolcuzâde mahallesinde sâkine Belkıs bt. Abdullah 
nâm hâtun meclis-i şer‘de mahmiye-i mezbûre hâricinde Saray-ı  sultânîde 
vâki‘ merhûm Davud Ağa’nın nukūd-ı mevkūfesine bi’l-fi‘l mütevellî olan işbu 
râfi‘ü’l-kitâb Mustafa Çelebi b. Yusuf nâm kimesne muvâcehesinde ikrâr ve 
takrîr-i kelâm edip mahalle-i mezbûrede vâki‘ bir tarafdan Medîne-i münevve-
re vakfı ve bir tarafdan Ahmed Bey mülkü ve iki tarafdan tarîk-i âm ile mahdûd 
üç bâb fevkānî ve bir bâb tahtânî odaları ve kenîfi ve havluyu müştemil olan 
mülk menzilimi mâl-ı vakf-ı mezbûr ile her bir guruşu sekizer dirhem olmak 
üzre merkūm Mustafa Çelebi’ye yüz kıt‘a riyâlî guruşa bi tarîki’l-istiğlâl bey‘ ve 
teslîm edip ol dahi vech-i muharrer üzre mâl-ı vakf-ı mezbûr ile iştirâ ve tesellüm 
eyledikden sonra mütevellî-i mezbûr Mustafa Çelebi menzil-i mezbûru ba‘de’t-
tahliyyeti’ş-şer‘iyye ve’t-tekābuzi’l-mer‘î târih-i kitâbdan bir sene tamâmına de-
ğin on kıt‘a riyâlî guruş ücret ile bana îcâr [ve] teslîm edip ben dahi minvâl-i mu-
harrer üzre istîcâr ve tesellüm eyledim dedikde [74b] gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Fahrü’l-kuzât Nasuh Efendi b. Yusuf, Mehmed Efendi b. Ali el-
İmâm, fahrü’l-kuzât Şaban Efendi b. Sâdık, el-Hâc Cafer Bey b. Abdullah el-
Bevvâb-ı sultânî, Mustafa Bey b. ( )







493 [74b-1] Mehmed’in, Abdülfettah Çelebi b. Avni’den kendisine intikal 
eden ev ve bahçe hissesini Hacı Süleyman b. Abdullah’a sattığı
Mahmiye-i Galata müzâfâtından kasaba-i Fındıklı’da Avni Efendi mahallesin-
de sâkin iken bundan akdem fevt olan Abdülfettâh Çelebi b. el-merhûm Avni 
Efendi’nin verâseti vâlidesi Ziba bt. Abdullah ve li üm kız karındaşı Fâtıma bt. ( ) 
ve li ebeveyn kız karındaşı Hibetullah’a ve li eb er karındaşları Mustafa ve Mehmed 
ve Abdülkādir ve Seyfullah ve Sunullah’a ve li eb kız karındaşları Âişe ve Emine ve 
Safiye nâm hâtunlara münhasıra olduğu şer‘an zâhir ve mütehakkik ve müteveffâ-
yı mezbûrun muhallefâtı veresesi beynlerinde yetmiş sekiz sehimden i‘tibâr olu-
nup sihâm-ı mezbûreden on üç sehimi mezbûre Ziba’ya ve on üç sehimi mezbûre 
Fâtıma’ya ve otuz dokuz sehimi mezbûre Hibetullah’a ve karındaşları merkūmûn 
Mustafa ve Mehmed ve Abdülkādir ve Seyfullah ve Sunullah’ın her birine ikişer 
sehim intikāl ve isâbet eylediği müte‘ayyin oldukdan sonra merkūm Mehmed 
mahfil-i kazâda işbu râfi‘ü’l-kitâb el-Hâc Süleyman b. Abdullah nâm kimesne 
mahzarında ikrâr ve takrîr-i kelâm edip müteveffâ-yı mezbûrun muhallefâtından 
olup ba‘de vefâtihî irsen veresesine intikāl eden mahalle-i mezbûrede vâki‘ bir ta-
rafdan merkūm el-Hâc Süleyman mülkü ve bir tarafdan tarîk-i âm ve iki tarafdan 
ba‘zan mezbûr Abdülkādir mülkü ve ba‘zan tarîk-i âm ile mahdûd fevkānî dört 
bâb odaları ve bir dehlizi ve bir sofa ve bir su kuyusunu def ‘a fevkānî bir oda ve 
tahtında bir matbah ve bir sofa ve bir köşk ve eşcâr-ı müsmireyi hâviye bahçe ve 
iki kenîfi müştemil mülk menzilin yetmiş sekiz sehimden hisse-i irsiyyeme intikāl 
eden iki sehm-i şâyi‘ini tarafeynden îcâb ve kabûlü hâvî bey‘-i bâtt-ı sahîh-i şer‘î 
ile merkūm el-Hâc Süleyman’a dört bin sekiz yüz akçeye bey‘ ve teslîm, ol dahi 
vech-i muharrer üzre iştirâ ve tesellüm ve kabûl eyledikden sonra semeni olan 
meblağ-ı mezbûru mezbûrun yedinden bi’t-tamâm ahz ü kabz eyledim ba‘de’l-
yevm menzil-i mahdûd-ı mezkûrda olan iki sehim hisse-i irsiyyem merkūm el-
Hâc Süleyman’ın mülk-i müşterâsıdır keyfe mâ yeşâ’ mutasarrıf olsun dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed b. Ömer, Bayram Beşe b. Yazıcı, Mustafa Beşe b. Halil, Ab-
dülkerim Çelebi b. Mehmed, Ahmed Yazıcı b. Mehmed, Mustafa b. Receb ve gay-
ruhüm.

494 [74b-2] Yorgi v. Caniti’nin Harikopo Reis aleyhindeki alacak 
davasının reddedildiği
Mellâh tâifesinden Yorgi v. Caniti nâm zimmî mahfil-i kazâda rüesâ tâifesinden 
işbu râfi‘ü’s-sifr Harikopo Reis v. Oparino nâm zimmî muvâcehesinde üzerine 
da‘vâ ve takrîr-i kelâm edip mezbûr Harikopo Reis zimmetinde cihet-i karz-ı 
şer‘îden dokuz guruş ile altı aded frengî altın ve Mısır seferinde hâsıl olan 
fâideden benim payıma isâbet eden yirmi bir guruş ve emri ile yelkenciye ve 
direk başı için verdiğim iki guruş ve yine emri ile sefînesine harc [u] sarf eyle-
diğim bin akçe ki cem‘an elli yedi esedî guruş ile altı altın ve bin akçe ve hak-
kım olup meblağûn-ı mezbûrûnun otuz üç buçuk esedî guruşunu mezbûrun 
ba‘de külli hesâb pirinç navlundan ve karz-ı şer‘îden zimmetimde zuhûr eden 
otuz üç buçuk guruş hakkına takās ol dahi mukāssa ve kabûl edip zimmetin-
de yirmi üç buçuk esedî guruş ile altı altın ve bin akçe hakkım kalmışdır, hâlâ 
mezbûrdan taleb ederim suâl olunsun dedikde gıbbe’s-suâl mezbûr Harikopo 
Reis cevâbında müdde‘î-i mezbûra cihet-i karzdan ancak bir guruş ve zikr olu-
nan Mısır seferinden hâsıl olan fâideden payına isâbet eden yirmi bir guruş ve 
emrim ile yelkenciye ve direk başı için verdiği guruş ki cem‘an yirmi dört esedî 
guruş zimmetimde deynim olmağla, meblağ-ı mezbûr dahi zimmetimde dey-
nim olmağla meblağ-ı mezbûr dahi zimmetinde bana deyni olan otuz üç buçuk 
esedî guruşun yirmi dört esedî guruşuna ber vech-i muharrer takās olunmağ-
la zimmetim berî olmuşdur deyû ziyâde otuz üç esedî guruş ile altı altın ve bin 
akçe deyni olduğunu inkâr edicek, müdde‘î-i mezbûrdan ziyâde müdde‘âsını 
mübeyyine beyyine taleb olundukda ityân-ı beyyineden izhâr-ı aczile istihlâf 
etmeğin fi’l-vâki‘ müdde‘î-i mezbûra minvâl-i meşrûh üzre ziyâde otuz üç esedî 
guruş ile altı aded frengî altın ve bin akçe el-ân zimmetinde deyni olmadığı-
na merkūm Harikopo Reis’e yemîn teklîf olundukda ol dahi alâ vefki’l-mes’ûl 
yemîn billâhi’llezî enzele’l-İncîle alâ İsa -aleyhi’s-selâm- etmeğin mûcebiyle 
müdde‘î-i mezbûr bilâ-beyyine bî-vech mu‘ârazadan men‘ birle mâ vaka‘a bi’t-
taleb ketb olundu.
Fi’l-yevmi’s-sâdis min Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi [b.] Receb, Ahmed Yazıcı b. Mehmed, Âbid b. Mus-
tafa, Hüseyin b. Abdullah, Muharrem b. Receb, el-Hâc Ramazan b. Mehmed ve 
gayruhüm.

495 [75a-1] Âişe bt. Ahmed’in, kocasından intikal eden mirası alan vekili 
Osman Çelebi’nin zimmetini ibra ettiği
Mahmiye-i Galata dâhilinde Câmi‘-i Kebîr mahallesinde sâkine Âişe bt. Ahmed 
nâm hâtun mahfil-i kazâda mahalle-i mezbûrede sâkin işbu râfi‘ü’l-kitâb Osman 
Çelebi b. el-Hâc Yusuf nâm kimesne mahzarında ikrâr ve takrîr-i kelâm edip zev-
cim iken bundan akdem fevt olan Mehmed b. Abdullah’ın benden gayrı zâhirde 
vâris-i ma‘rûfu olmamağla mecmû‘ muhallefâtını mahmiye-i mezbûrede bi’l-fi‘l 
beytülmâl emîni olan Siyavuş Ağa kabz eyledikde ben dahi zevcim müteveffâ-yı 
mezbûrun zimmetinde mütekarrir mehr-i müeccelim olan elli kıt‘a riyâlî guruş 
ile muhallefâtından hisse-i irsiyyemi emîn-i mezbûrdan taleb ve ahz ü kabza ve 
bana îsâle mukaddemâ mezbûru vekîl etmekle ol dahi ba‘de’l-kabûl rub‘ hisse-i 
irsiyyeme isâbet eden on bin iki yüz akçe ile meblağ-ı merkūm elli kıt‘a riyâlî gu-
ruş mihr-i müeccelimi emîn-i müşârün-ileyh yedinden bi’t-tamâm ahz ü kabz 
eylemişidi hâlâ meblağayn-ı mezbûreyni vekîlim mezbûr Osman Çelebi yedinden 
bi’t-tamâm ve’l-kemâl ahz ü kabz edip min ba‘d hisse-i irsiyyem olan on bin iki 
yüz beş akçe ile mehr-i müeccelim olan elli guruşdan merkūm Osman Çelebi’nin 
yedinde bir akçe ve bir habbe hakkım kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sâdis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Ali b. Mehmed, İbrahim Çelebi b. Ali, el-Hâc Kasım b. Ab-
dullah, üstâd İsmail b. Mehmed, Ahmed Yazıcı b. Mehmed ve gayruhüm.

496 [75a-2] Harikopo Reis’in gemisindeki gemicilerin Mısır’dan 
getirdikleri malın satışından paylarını aldıklarının beyanı
Mellâh tâifesinden Kaliko v. Kalamati ve İstemad v. Yorgi ve Panayot v. İskarla-
to ve Hristo v. Dimitri ve Yorgi v. Sakal, ve Panayot v. Yani ve Kostantin v. Petro 
ve Maliko v. Yani ve Yorgi v. Nikola ve Yorgi v. Yani ve Nikola v. Yorgi v. Yani ve 
Dimitri v. Kosta ve Panayot v. Colaki ve Todori v. Nikola ve Nikola v. Yani ve 
Yorgi v. Yani ve Dimo v. Mihal ve Mihal v. Yani ve sâirleri meclis-i şer‘de reisle-
ri olan işbu bâ‘isü’s-sifr Harikopo Reis v. Oparino nâm zimmî muvâcehesinde 
üzerine her biri ikrâr ve takrîr-i kelâm edip târih-i kitâb senesinde mezbûr 
Harikopo Reis sefînesiyle Mısır’a sefer edip mahrûsa-i İstanbul’a geldiğimizde 
hâsıl olan fâideden ve navuldan beynimizde hesâb kitâb olundukda mellâhîne 
isâbet eden meblağdan yüz kıt‘a riyâlî guruş ifrâz ve reis-i mezbûrun yedine 
def ‘ ve teslîm edip mâ‘adâsını her birimiz bi kadri’l-hısas ahz ü kabz etmişi-
dik. El-hâletü hâzihî meblağ-ı mezbûr yüz kıt‘a riyâlî guruşu dahi mezbûrun 
yedinden tamâmen ahz ü kabz eyledik, min ba‘d meblağ-ı mezbûrdan ve sefer-i 
merkūmdan her birimize isâbet eden payımızdan merkūm reisin yedinde bir 
akçe ve bir habbe kalmadı dediklerinde gıbbe’t-tasdîki’ş-şer‘î mâ vaka‘a bi’t-
taleb ketb olundu.
Fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Ramazan b. Mehmed, Kenan Bey b. Abdullah, Mustafa Çe-
lebi b. Receb, Ahmed Yazıcı b. Mehmed, Hüseyin b. Mirza ve gayruhüm.







497 [75a-3] Saki v. Yani’nin buğday satışından Foti v. Hristo’ya 
borcu olduğu
Tüccâr tâifesinden işbu bâ‘isü’s-sifr Foti v. Hristo nâm zimmî meclis-i şer‘de yine 
tâife-i mezbûreden Saki v. Yani nâm zimmî muvâcehesinde üzerine da‘vâ  ve 
takrîr-i kelâm edip mezbûr Saki zimmetinde her keyli altmışar akçeye olmak üzre 
yedimden müşterâ ve makbûz yüz keyl buğday bahâsından altı bin akçe hakkım 
zimmetinde olup meblağ-ı mezbûrun dört bin akçesini mukaddemâ yedinden 
ahz ü kabz edip iki bin akçe hakkım zimmetinde kalmışidi, hâlâ meblağ-ı bâkī iki 
bin akçesi bâkī kalmışidi taleb ederim, suâl olunsun dedikde gıbbe’s-suâl mezbûr 
Saki cevâbında fi’l-vâki‘ müdde‘î-i mezbûra minvâl-i meşrûh üzre yüz keyl buğ-
day bahâsından bâkī iki bin akçe zimmetimde lâzımü’l-kazâ ve vâcibü’l-edâ dey-
nim vardır deyû bi tav‘ihî ikrâr ve i‘tirâf etmeğin mûcebiyle meblağ-ı mezbûr iki 
bin akçeyi müdde‘î-i mezbûra edâya mezbûr Saki’ye  tenbîh birle mâ vaka‘a bi’t-
taleb ketb olundu.
Fi’l-yevmi’s-sâdis min Muharremi’l-harâm li sene erba‘a ve seb‘în ve elf.
Şuhûdü’l-hâl: Ebûbekir Beşe b. Mehmed, el-Hâc Ramazan b. Mehmed, el-Hâc Se-
fer Bey Ser-muhzırân, Mustafa Çelebi b. Receb, Hüseyin b. Mirza ve gayruhüm.

498 [75b-1] Resul Efendi’ye şayka kayığı satışından kalan borcunu 
ödemesi hususunda Hüseyin Reis b. Abdullah’a tembihte 
bulunulduğu
Vilâyet-i Anadolu’da Hoşalay kazâsına tâbi‘ Uğurlu nâm karye sâkinlerinden bâ‘is-i 
hâze’l-kitâb fahrü’l-kuzât Resul Efendi b. Mehmed nâm kimesne meclis-i şer‘-i 
şerîf-i lâzımü’t-teşrîfde rüesâ tâifesinden Hüseyin Reis b. Abdullah nâm kimesne 
tarafından husûmet ve redd-i cevâba vekîl-i müsecceli olan el-Hâc Halil Beşe b. 
Ahmed nâm kimesne muvâcehesinde üzerine da‘vâ ve takrîr-i kelâm edip târih-i 
kitâbdan on beş gün mukaddem mahmiye-i Galata hısnı ebvâbından Kürkçüka-
pısı hâricinde Kalafatyeri demekle ma‘rûf iskelede merbût olup örf-i mellâhînde 
şayka ta‘bîr olunur yirmi zirâ‘ mülk sefînemi âlât-ı lâzımesiyle müvekkil-i mezbûr 
Hüseyin Reis’e fıddî râyic fi’l-vakt seksen bin akçeye tarafeynden îcâb ve kabûlü 
hâvî bey‘-i bâtt-ı sahîh-i şer‘î ile bey‘ ve teslîm, ol dahi vech-i muharrer üzre iştirâ 
ve tesellüm ve kabûl eyledikden sonra semeni olan meblağ-ı mezbûrun iki yüz ak-
çesini bundan akdem yedinden ahz ü kabz edip yetmiş dokuz bin sekiz yüz akçe 
hakkım zimmetinde kalmışidi, hâlâ meblağ-ı bâkī yetmiş dokuz bin sekiz yüz ak-
çeyi müvekkil-i mezbûrdan taleb ederim, vekîl-i merkūmdan suâl olunup alıve-
rilmesi matlûbumdur dedikde gıbbe’s-suâl ve akībe’l-inkâr müdde‘î-i mezbûrdan 
müdde‘âsını mübeyyine beyyine taleb olundukda udûl-i ricâlden olup mahrûsa-i 
İstanbul’da Unkapanı kurbunda Sâlih Paşa mahallesinde sâkin Mehmed Efen-
di b. Mehmed Efendi el-İmâm ve Süleyman Bey b. Mustafa ve İsmihan Bey b. 
Mustafa nâm kimesneler li ecli’ş-şehâde meclis-i şer‘a hâzırûn olup isre’l-istişhâd 
fi’l-hakīka târih-i mezbûrda müdde‘î-i mezbûr Resul Efendi zikr olunan iskele-
de merbût olan şayka ta‘bîr olunur yirmi zirâ‘ mülk sefînesini âlât-ı lâzımesiyle 
müvekkil-i mezbûr Hüseyin Reis’e seksen bin akçeye bizim huzûrumuzda tara-
feynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip ol 
dahi vech-i muharrer üzre iştirâ ve tesellüm ve kabûl eyledi, biz bu husûsa bu 
vech üzre şâhidleriz şehâdet dahi ederiz deyû her biri edâ-i şehâdet-i şer‘iyye ey-
lediklerinde gıbbe’t-ta‘dîl ve’t-tezkiyye şehâdetleri hayyiz-i kabûle vâkı‘a olmağın 
mûcebiyle meblağ-ı bâkī yetmiş dokuz bin sekiz yüz akçeyi müdde‘î-i mezbûr Re-
sul Efendi’ye edâ ve teslîme vekîl-i mezbûr el-Hâc Halil’e tenbîh birle mâ vaka‘a 
bi’t-taleb ketb olundu.
Hurrire fi’l-yevmi’s-sâdis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Nasuh Efendi b. Yusuf, Mustafa Çelebi b. Receb, Abdülkerim Efendi 
b. Mehmed, Şaban Bey b. Abdullah.

499 [75b-2] Ahmed Çelebi b. Hacı Abdi’nin kölesi Semen bt. Kader’i 
sözleşmeli olarak âzat ettiği
Mahmiye-i Galata dâhilinde Emekyemez mahallesinde sâkin Ahmed Çelebi 
b. el-Hâc Abdi Mehmed nâm kimesne tarafından ıtk-ı âti’l-beyânı ikrâra vekîl 
olup hasm-ı şer‘î-i câhid mahzarında Danyal b. Musa ve el-Hâc İsa b. Mehmed 
nâm kimesne şehâdetleri ile şer‘an vekâleti sâbite olan es-Seyyid Haşim Çele-
bi b. Mehmed nâm kimesne meclis-i şer‘-i hatîr-i lâzımü’t-tevkīrde müvekkil-i 
mezbûre mukaddemâ rıkkını mu‘terif olan işbu açık kaşlı gök elâ gözlü uzun boy-
lu Rusiyyü’l-asl râfi‘-i hâze’s-sifr Semen v. Kader mahzarında bi’l-vekâle ikrâr ve 
takrîr-i kelâm edip müvekkilim mezbûr Ahmed Çelebi bundan akdem mevsûf-ı 
merkūmu kendiye on sekiz bin akçe bedel vermek üzre kitâbete kat‘ etmeğin 
hâlâ müvekkil-i mezbûr bedel-i kitâbet olan meblağ-ı mezbûr on sekiz bin akçe-
yi mevsûf-ı mezbûrun yedinden bi’t-tamâm ve’l-kemâl ahz ü kabz eyledi, ba‘de’l-
yevm mevsûf-ı mezbûr Semen sâir ahrâr-ı asliyyîn gibi hür olup üzerinde mü-
vekkilimin velâ-i şer‘îden [gayrı] hakkı kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Hurrire fi’l-yevmi’s-sâmin mine’l-Muharremi’l-harâm li sene selâse ve seb‘în ve elf.
Şuhûdü’l-hâl: Mustafa Kapudân [b.] Mahmud Efendi, Ali b. Abdullah, Mehmed 
Çelebi b. ( ), Mustafa b. Receb.







500 [75b-3] Murad v. Manuk’un ev hissesini kardeşi Asvador’a satması
Mahmiye-i Galata dâhilinde Sultan Bayezid mahallesinde sâkin iken bundan ak-
dem hâlik olan Manuk v. Kelhoş nâm Ermeni’nin verâseti sulbî oğulları Murad ve 
Asvador’a münhasıra olduğu şer‘an zâhir oldukdan sonra mezbûr Murad meclis-i 
şer‘-i şerîfde işbu râfi‘ü’s-sifr merkūm Asvador muvâcehesinde bi’t-tav‘i’s-sâf ikrâr 
ve takrîr-i kelâm edip mahalle-i mezbûrede vâki‘ bir tarafdan Hasan Çavuş mülküne 
ve bir tarafdan Agop mülküne ve bir tarafdan tarîk-i âm ile mahdûd iki bâb fevkānî 
ve iki bâb tahtânî odaları ve iki mahzeni ve bir tahta-pûşu ve bi’r-i mâ’ ve kenîfi ve 
havluyu müştemil olan menzil babamız hâlik-i mezbûrun mülkü olup ba‘de helâkihî 
menzil-i mezbûrun nısf-ı şâyi‘i bana ve nısf-ı şâyi‘-i âharı mezbûr Asvador’a irs-i 
şer‘le intikāl edip mülkümüz olmağla hâlâ menzil-i mezbûrdan mülküm olan nısf-ı 
şâyi‘-i mezbûru bi cümleti’t-tevâbi‘ ve’l-levâhık mezbûr Asvador’a altı yüz kıt‘a esedî 
guruşa tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm 
edip ol dahi vech-i muharrer üzre iştirâ ve tesellüm eyledikden sonra semeni olan 
meblağ-ı mezbûr altı yüz guruşu mezbûr Asvador’un yedinden tamâmen ahz ü kabz 
eyledim, ba‘de’l-yevm zikr olunan menzil-i mezbûrun nısf-ı şâyi‘i mülk-i mevrûsu 
ve nısf-ı şâyi‘-i âharı dahi mülk-i müşterâsıdır, keyfe mâ yeşâ’ ve yahtâr mutasarrıf 
olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Efendi b. Musa el-İmâm, Mustafa Çavuş b. Abdullah, Meh-
med Çelebi b. el-Hâc Mustafa, Abdi Çelebi b. el-Hâc Mustafa, Abdi Çelebi b. İb-
rahim.

501 [75b-4] Mehmed Çelebi b. Ali’nin Mahmud Çelebi’yi 
vekil tayin etmesi
Mahmiye-i Galata’da Câmi‘-i Kebîr mahallesinde sâkin Mehmed Çelebi b. Ali 
nâm kimesne meclis-i şer‘de işbu bâ‘isü’l-kitâb Mahmud Çelebi b. Mehmed nâm 
kimesne mahzarında ikrâr ve takrîr-i kelâm edip mahalle-i mezbûrede sâkine 
iken bundan akdem [76a] vefât eden Emine bt. Ali nâm hâtunun vâris-i ma‘rûfu 
olmamak zu‘muyla muhallefâtına vâzı‘ü’l-yed olan Siyavuş Ağa’dan müteveffâ-yı 
mezbûrun muhallefâtını da‘vâ ve talebe ve ahz ü kabza ve lâzım gelirse sulh [ve] 
ibrâya ve bedel-i sulhü bana îsâle ve kabz [ve] îsâl mütevakkıf olduğu umûrun 
cümlesine mezbûr Mahmud Çelebi’yi tarafımdan vekîl ve nâib-i menâb nasb ve 
ta‘yîn eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ali Çelebi b. Ahmed, İbrahim Çelebi b. Ali, Mustafa Çelebi b. Musa, 
el-Hâc Ramazan b. Mehmed, Ebûbekir Beşe b. Şaban Çukadâr.







502 [76a-1] Dağlı Reis’in ortağı Mustafa Reis’le olan fesih davasında 
Mustafa Reis’in zimmetini ibra etmesi
Mellâh tâifesinden Dağlı Reis v. Andon nâm zimmî mahfil-i kazâda işbu râfi‘ü’l-
kitâb Mustafa Reis b. Mehmed nâm kimesne mahzarında ikrâr ve takrîr-i kelâm 
edip merkūm Mustafa Reis ile mukaddemâ sefîne şerîkleri olup ba‘de fesh-i şir-
ket eylediğimizde asl-ı mâl ve fâide [den] mezbûrun zimmetinde bir akçe ve 
bir habbe hakkım olmadığından mâ‘adâ mezbûr Mustafa Reis ile iştirâk üzre 
mutasarrıf olduğumuz sefîne ile Karadeniz’e sefer eylediğinde Çingene nâm 
kasaba önünde fırtına isâbet edip bi emrillâhi te‘âlâ sefînemiz helâk olmağ-
la sefîne-i merkūmenin ba‘zı âlât-ı lâzımesin tahlîs etmekle bundan akdem 
Reis-i merkūmdan hisse-i şer‘iyyemi da‘vâ ve taleb eylediğimde ol dahi inkâr 
etmekle beynimizde münâza‘ât-ı kesîre vâkı‘a olmuşidi el-hâletü hâzihî da‘vâ-yı 
mezkûrumdan fâriğ olup husûs-ı şirkete müte‘allika târih-i kitâba gelince beyni-
mizde cereyân eden ahz ü i‘tâ ve mütâlebât-ı şettâya müte‘allik da‘vâdan mezbûr 
Mustafa Reis’in zimmetini ibrâ ve iskāt eyledim dedikde gıbbe’t-tasdîk mâ vaka‘a 
bi’t-taleb ketb olundu.
Hurrire fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ehl-i Hibre Mustafa Kapudân b. Musa, Mehmed Çelebi b. Abdullah, 
el-Hâc Yusuf b. Abdullah, el-Hâc Süleyman b. İbrahim, Mustafa Kapudân b. Mu-
rad, Osman Çelebi b. el-Hâc Yusuf, el-Hâc Ramazan b. Ahmed, Abdullah b. Mah-
mud, el-Hâc İbrahim b. Abdullah, el-Hâc Celil b. ( ), Mustafa b. Receb, Ahmed 
Yazıcı b. Mehmed.

503 [76a-2] Gemici Hüseyin b. Hamza’nın Mustafa Reis’te olan 
alacağını tahsil ettiği
Gemici tâifesinden Hüseyin b. Hamza nâm kimesne mahfil-i kazâda sefîne re-
islerinden işbu râfi‘ü’l-kitâb Mustafa Reis b. (  ) nâm kimesne mahzarında ikrâr 
ve takrîr-i kelâm edip ben reis-i mezbûrun sefînesinde ücret ile dört ay hizmet 
edip dört aylık ücretim hesâb olundukda bin üç yüz doksan akçeye bâliğ olmağın 
hâlâ dört aylık ücretim olan bin üç yüz akçe ücretimi reis-i mezbûrun yedinden 
bi’t-tamâm ahz ü kabz eyledim, min ba‘d dört aylık ücretimden reis-i mezbûrun 
yedinde bir akçe ve bir habbe hakkım kalmadı dedikde gıbbe’t-tasdîki’ş-şer‘î mâ 
vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Emrullah b. 
Mehmed, Hamza b. Abdülganî ve gayruhüm.







504 [76a-3] Nikola v. Lozo’ya olan borcunu ödemesi hususunda Yorgi 
v. Dimo’ya tembihte bulunulduğu
Meyhâneci tâifesinden râfi‘ü’s-sifr Nikola v. Lozo nâm zimmî mahfil-i kazâda yine 
tâife-i mezbûreden Yorgi v. Dimo nâm zimmî muvâcehesinde üzerine da‘vâ ve 
takrîr-i kelâm edip mezbûr Yorgi zimmetinde cihet-i karz-ı şer‘îden on iki bin 
sekiz yüz akçe hakkım vardır suâl olunup alıverilmesi matlûbumdur dedikde 
gıbbe’s-suâl mezbûr Yorgi cevâbında fi’l-hakīka merkūm Nikola’ya cihet-i karz-ı 
şer‘îden on iki bin sekiz yüz akçe zimmetimde lâzımü’l-edâ ve vâcibü’l-kazâ dey-
nim vardır deyû bi tav‘ihî ikrâr ve i‘tirâf etmeğin mûcebiyle meblağ-ı mezbûrun 
edâsına mezbûr Yorgi’ye tenbîh birle mâ vaka‘a bi’t-taleb ketb olundu.
Fi’l-yevmi’s-sânî mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Eyüb Ağa b. Abdülvehhâb, Ahmed Yazıcı b. Mehmed, Hüseyin b. 
Mirza, Mustafa b. Receb ve gayruhüm.

505 [76a-4] Voyvoda Siyavuş Ağa’nın kethüdası tarafından Kasımpaşa’da 
ele geçirilen köle Yuvan için nafaka tayini
Mahmiye-i Galata’da bi’l-fi‘l voyvoda ve zâbit-i avâbık olan fahrü’l-akrân Siyavuş 
Ağa’nın kethüdâsı ve tarafından vekîl-i müsecceli olan işbu râfi‘ü’l-kitâb İsmail 
Ağa nâm kimesne mahfil-i kazâda takrîr-i kelâm bast-ı merâm edip işbu hâzır 
bi’l-meclis açık kaşlı gök gözlü orta boylu Hırvatiyyü’l-asl Yuvan târih-i kitâbdan 
on sekiz gün mukaddem abd-i âbık olmak üzre kasaba-i Kasımpaşa’da ahz olun-
muşdur, hâlâ suâl olunup takrîri tahrîr ve sûreti yedime i‘tâ olunup kıbel-i şer‘den 
mezbûr için nafaka takdîr olunmak matlûbumdur dedikde gıbbe’s-suâl mevsûf-ı 
mezbûr abd-i âbık olduğunu mukır ve mu‘terif olmağın mevsûf-ı mezbûr için 
kıbel-i şer‘den onar akçe nafaka takdîr olunmağın mâ vaka‘a bi’t-taleb ketb olundu.
Fi’l-yevmi’s-sâbi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Fahrü’l-kuzât Resul Efendi b. Mehmed, umdetü’l-kuzât Ramazan 
Efendi b. Zeynelabidin, İsmail b. Mehmed, Hüseyin b. Mustafa, Yusuf Efendi el-
Hatîb, Ömer Çelebi b. ( ), İsmail Çelebi b. Mustafa, Muharrem b. Receb, Hüseyin 
b. Mirza ve gayruhüm.

506 [76b-1] Ermeni Ohan v. Agop’un Arakil v. Serkis’e hakaret ettiği
Habbâz tâifesinden Arakil v. Serkis Ermeni meclis-i şer‘-i hatîr-i lâzımü’t-tevkīrde 
Ohan v. Agop nâm Ermeni muvâcehesinde üzerine da‘vâ ve takrîr-i kelâm edip 
târih-i kitâb günü  mezbûr Agop beyne’s-salâteynde bi gayr-ı vech-i şer‘î kallâb 
deyû şetm eylemişdir, suâl olunup mûceb-i şer‘îsi icrâ olunmak murâdımdır 
dedikde gıbbe’s-suâl mezbûr Ohan cevâbında fi’l-hakīka müdde‘î-i mezbûr 
Arakil’e bi gayr-ı vech-i şer‘î kallâb deyû şetm eylediğini bi tav‘ihî ikrâr ve i‘tirâf 
etmeğin mâ vaka‘a bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa b. Receb, Hasan b. Abdullah, Şaban b. Ahmed, Ahmed Ya-
zıcı b. Mehmed.

507 [76b-2] Fâtıma bt. Hüseyin’e olan borcunu ödemesi hususunda 
İsmihan bt. Rüstem’e tembihte bulunulduğu
Mahmiye-i İstanbul’da Emir Şerif mahallesinde sâkine Fâtıma bt. Hüseyin nâm 
hâtun meclis-i şer‘-i hatîr-i lâzımü’t-tevkīrde kasaba-i Kasımpaşa’da el-Hâc Ah-
med mahallesinde sâkine İsmihan bt. Rüstem nâm hâtun muvâcehesinde üzerine 
da‘vâ ve takrîr-i kelâm edip merkūme İsmihan zimmetinde cihet-i karz-ı şer‘îden 
dört şerîfî altın ve yedi esedî guruş ve bir riyâlî guruş ve yirmi hurda akçe hak-
kım vardır suâl olunup alıverilmesi matlûbumdur dedikde gıbbe’s-suâl merkūme 
İsmihan Hâtun cevâbında fi’l-vâki‘ vech-i muharrer üzre mezbûre Fâtıma Hâtun’a 
cihet-i merkūmeden dört şerîfî altın ve yedi esedî guruş ve yirmi hurda akçe zim-
metimde lâzımü’l-edâ vâcibü’l-kazâ deynim vardır deyû bi tav‘ihâ ikrâr ve i‘tirâf 
etmeğin mûcebiyle meblağ-ı mezbûrun edâsıyla merkūme İsmihan ilzâm olunup 
mâ vaka‘a bi’t-taleb ketb olundu.
Fi’l-yevmi’t-tâsi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ebûbekir Beşe b. Şaban Çukadâr, el-Hâc Ramazan b. Mehmed, 
Mustafa Çelebi b. Receb, Hüseyin b. Mirza ve gayruhüm.

508 [76b-3] Yorgi’nin Mihal v. Yorgi’ye olan borcunu ödemesi gerektiği
Mahrûsa-i Galata’da Sultan Bayezid mahallesinde sâkin işbu hâmilü’s-sifr Mihal 
v. Yorgi nâm zimmî muvâcehesinde üzerine da‘vâ ve takrîr-i kelâm edip merkūm 
Yorgi zimmetinde cihet-i karz-ı şer‘îden bin yedi yüz akçe hakkım vardır meblağ-ı 
merkūmun yüz elli akçesini mukaddemâ yedinden ahz ü kabz edip meblağ-ı bâkī 
bin beş yüz elli akçesi zimmetinde kalmağla meblağ-ı mezbûru merkūmdan ta-
leb ederim suâl olunsun dedikde gıbbe’s-suâl merkūm Yorgi cevâbında fi’l-hakīka 
müdde‘î-i merkūmun zimmetinde ancak yedi yüz akçe hakkı olup lâkin meblağ-ı 
mezbûru müdde‘î-i merkūma bi’t-tamâm def ‘ ve teslîm eyledim deyicek gıbbe’l-
istintâk ve’l-inkâr mezbûr Yorgi’den yedi yüz akçe def ‘ini mübeyyine beyyi-
ne taleb olundukda ityân-ı beyyineden izhâr-ı aczile istihlâf etmeğin fi’l-hakīka 
meblağ-ı mezbûr yedi yüz akçeyi ahz ü kabz etmediğine merkūm Mihal’e yemîn 
teklîf olundukda ol dahi alâ vefki’l-mes’ûl yemîn billâhi’llezî enzele’l-İncîle alâ İsa 
-aleyhi’s-selâm- etmeğin mûcebiyle müdde‘î-i mezbûrun kabzına i‘tirâf eylediği 
yüz elli akçeden bâkī [bin] beş yüz elli akçenin edâsıyla merkūm Yorgi ilzâm olu-
nup mâ vaka‘a bi’t-taleb ketb olundu.
Fi’l-yevmi’r-râbi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Zülfikār b. İbrahim, Mustafa b. Receb, Muharrem b. Mehmed, Ah-
med Yazıcı b. Mehmed, Âbid b. Mustafa ve gayruhüm.

509 [76b-4] Havva bt. Abdullah’ın Abdi b. Abdullah ile evlendiği
Mahmiye-i Galata’da Alacamescid mahallesinde sâkine Havva bt. Abdullah 
nâm hâtun meclis-i şer‘-i hatîr-i lâzımü’t-tevkīrde bâ‘isü’l-kitâb yine mahmiye-i 
mezbûrede Çukurcâmi‘ mahallesinde sâkin Abdülkerim b. Abdullah nâm kimes-
ne muvâcehesinde bi’t-tav‘i’s-sâf ikrâr ve i‘tirâf edip mezbûr Abdülkerim’e fıddî ve 
râyic fi’l-vakt dört yüz akçe mehr-i müeccel üzerine Allâhü te‘âlâ’nın emr-i şerîfî 
hazret-i habîb-i ekrem sallallâhu te‘âlâ aleyhi ve sellem hazretlerinin şerî‘at-ı mu-
tahharası üzerine zeyl-i kitâbda mastûrü’l-esâmî olan şuhûd mahzarında nefsi-
mi tezvîc edip ol dahi vech-i muharrer üzre tezevvüc [ve] kabûl eyledi dedikde 
mezbûre Havva’nın vech-i meşrûh üzre sâdır olan kelimâtını merkūm Abdülke-
rim vicâhen tasdîk ve şifâhen tahkīk etmeğin mâ vaka‘a bi’t-taleb ketb olundu.
Fi’l-yevmi’t-tâsi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Fahrü’l-eşbâh İsmail Ağa b. Yusuf Kethüdâ, Mustafa Çelebi b. Receb, 
Ahmed Yazıcı b. Mehmed, Emrullah b. Mustafa, Hamza b. Abdülganî.

510 [77a-1] Mehmed b. Derviş’in haksız olarak el koyduğu arsayı sahibi 
Mustafa b. Yusuf ’a teslim etmesi
Vilâyet-i Anadolu’da Samsun kazâsına tâbi‘ Şehabeddin nâm karye sükkânından 
işbu bâ‘isü’l-kitâb Mustafa b. Yusuf nâm kimesne meclis-i şer‘-i hatîr-i lâzımü’t-
tevkīrde yine karye-i mezbûrede sâkin Mehmed Efendi b. Derviş nâm kimesne 
mahzarında üzerine da‘vâ ve takrîr-i kelâm edip karye-i mezbûrede Serim kur-
bunda vâki‘ iki tarafdan kendi mülküm ve iki tarafdan mezbûr Mehmed Efendi’nin 
mülkü ile mahdûd arsa-i hâliyemi mezbûr Mehmed Efendi fuzûlen zabt ve tasar-
ruf eder, suâl olunup kasr-ı yedine tenbîh olunmak murâdımdır dedikde gıbbe’s-
suâl mezbûr Mehmed Efendi cevâbında mârrü’z-zikr arsa müdde‘î-i mezbûrun 
olduğunu ve kendi dahi fuzûlen zabt ve tasarrufunu bi tav‘ihî ikrâr ve i‘tirâf etme-
ğin mûcebiyle zikr olunan arsadan kasr-ı yedine tenbîh birle mâ vaka‘a bi’t-taleb 
ketb olundu.
Hurrire fi’l-yevmi’l-hâmis mine’l- Muharremi’l-harâm li sene erba‘a ve seb‘în ve 
elf
Şuhûdü’l-hâl: Hamza b. Abdülganî, Mustafa b. Receb, Ahmed Yazıcı b. Mehmed, 
Siyavuş b. Abdullah.

511 [77a-2] Kostanti v. Papafil ve sairlerinin vakıf arsası üzerine bina 
eylediği evin inşasıyla ilgili keşif
Mahmiye-i Galata’da Sultan Bayezid mahallesinde sâkin Kostanti v. Papafil ve Ya-
naki v. Trandafilo ve Kiryako v. Panayot nâm zimmîler meclis-i şer‘-i şerîfe gelip 
her biri takrîr-i kelâm ve bast-ı merâm edip Kâtib Mehmed Çelebi evkāfından 
olup mahalle-i mezbûrede vâki‘ bir tarafdan Nikola Morina ile ( ) nâm zimmîler 
tasarruflarında olan ve bir tarafdan Varti Yakomi mülkü ve iki tarafdan tarîk-i âm 
ile mahdûd tûlen yirmi bir buçuk ve arzan dokuz buçuk bi hesâbı şatrancî iki yüz 
dört zirâ‘ icâre-i müeccele ve mu‘accele ile tasarrufumuzda olan arsanın üzerine 
fevkānî ve tahtânî binâ ihdâs eylediğimizde civârımızda sâkin olup işbu hâzırân 
bi’l-meclis olan demirci Yanaki ve varilci Yakomi nâm zimmîler fevkānîde binâ 
eylediğimiz on dört direk ve yedi taban ve bir kirişi bi gayr-ı vech-i şer‘î fuzûlen 
kal‘ eylemişlerdir, hâlâ cânib-i şer‘den üzerine varılıp ba‘de’n-nazar kal‘ olunan eb-
niye müşâhede ve mu‘âyene olunup tahrîr olunması matlûbumdur dediklerinde 
savb-ı şer‘den mevlânâ Nasuh Efendi irsâl olunup ol dahi zeyl-i kitâbda mastûrü’l-
esâmî olan müslimîn ile arsa-i mezkûre üzerinde ihdâs eyledikleri ebniye üzeri-
ne varıp nazar eylediklerinde arsa-i mezkûre üzerine binâ eyledikleri menzilin 
fevkānîsinde mebnî olan on dört direk ve yedi taban ve bir kiriş kal‘ olunduğunu 
mu‘âyene ve müşâhede ettiklerinden sonra vâki‘ hâli mevlânâ-yı mezkûr mahal-
linde tahrîr ve ba‘dehû ma‘an irsâl olunan Çukadâr Ebûbekir Beşe ile meclis-i şer‘a 
gelip alâ vukū‘ihî inhâ ve takrîr etmeğin mâ hüve’l-vâki‘ bi’t-taleb ketb olundu.
Hurrire fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Mehmed Beşe b. Abdullah el-Hallâk, Abdurrahman b. Yusuf, Ah-
med Çelebi b. Abdullah, Mehmed Çavuş b. Osman el-Mübâşir, el-Hâc Selim b. 
Abdullah, Mustafa b. Âbidin.

512 [77a-3] Kostanti v. Papafil ve sairlerinin ortaklaşa inşa ettikleri 
binanın civarındaki binalardan yüksek olduğu iddiası üzerine keşfi
Kâtib Mehmed Çelebi evkāfından olup mahrûsa-i Galata’da Sultan Bayezid ma-
hallesinde vâki‘ bir tarafdan Nikola Morina ile ( ) nâm zimmîler tasarrufların-
da olan arsa ve bir tarafdan varilci Yakomi mülkü ve iki tarafdan tarîk-i âm ile 
mahdûd tûlen yirmi bir buçuk ve arzan dokuz buçuk bi hesâb-ı şatrancî iki yüz 
dört zirâ‘ arsanın icâre-i mu‘accele ve ayda elli beş akçe ücret-i müeccele ile mu-
tasarrıfları olan ashâb-ı hâze’s-sifr Kostanti v. Papafil ve Yanaki v. Trandafilo 
ve Kiryako v. Panayot nâm zimmîler meclis-i şer‘-i şerîfe gelip her biri takrîr-i 
kelâm ve bast-ı merâm edip arsa-i mezkûre üzerine fevkānî ve tahtânî men-
zil binâ eylemek murâd eylediğimizde civârımızda sâkin olup işbu hâzır bi’l-
meclis olan Demirci Yanaki ve varilci Yakomi nâm zimmîler bizim menzilimiz-
den mürtefi‘ eylediniz, bize zararı vardır deyû mâni‘ olurlar hâlâ cânib-i şer‘den 
üzerine varılıp ba‘de’l-müşâhede mesâha olunup bizim için mertebe-i binâ 
ta‘yîn ve kıbel-i şer‘den dahi binâya izin verilmesi matlûbumdur dediklerinde 
savb-ı şer‘den mevlânâ Nasuh Efendi irsâl olunup ol dahi hâssa mi‘mârlarından 
üstâd Ali b. Abdullah ve zeyl-i kitâbda mastûrü’l-esâmî olan müslimîn ile arsa-i 
mezkûre üzerine varıp müşâhede eylediklerinde mi‘mâr-ı mezkûr dahi mesâha 
ve tahmîn edip arsa-i mahdûd-ı mezkûrenin tarîk-i kebîr tarafında tûlen on bir 
ve arzan dokuz buçuk bi hesâb-ı şatrancî yüz dört zirâ‘ arsası üzerinde tahtânî 
ve fevkānî yerden sakf kirişlerine varınca kadden on zirâ‘ ve yirmi dört parmak 
ve merkūm varilci Yakomi mülkü tarafında tûlen ve arzan bi hesâb-ı terbî‘î yüz 
zirâ‘ arsası üzerine kezâlik yerden sakfa varınca yirmi zirâ‘ binâ ihdâs olunsa 
civârında vâki‘ olan ebniyeden mürtefi‘ olmadığını ve zararı dahi yokdur deyû 
mi‘mâr-ı mezbûr haber verip ve sâir müslimûn-ı merkūmûn dahi icmâ‘ ve ittifâk 
eylediklerinde vâki‘ hâli mevlânâ-yı mezbûr mahallinde tahrîr, ba‘dehû ma‘an 
irsâl olunan Çukadâr Ebûbekir Beşe b. Şaban ile meclis-i şer‘a gelip alâ vukū‘ihî 
inhâ ve takrîr etmeğin mezkûrûna kıbel-i şer‘den binâya izin verilip mâ vaka‘a 
bi’t-taleb ketb olundu.
Fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed Beşe el-Hallâk b. Abdullah, Abdurrahman b. Yunus, Ah-
med Çelebi b. Abdullah, Mehmed Çelebi b. Abdullah, Mehmed Çavuş b. Osman 
el-Mübâşir, el-Hâc Sâlim b. Abdullah, Hüseyin b. Mirza ve gayruhüm.

513 [77a-4] Yorgi v. Yani’nin esir olan Fâtıma Hatun’un kurtulması işi 
için kefil olan Alihan Çelebi’yle olan davasında anlaşma sağlandığı
Cezîre-i Paros sükkânından Yorgi v. Yani nâm zimmî mahfil-i kazâda işbu râfi‘ü’l-
kitâb el-Hâc Alihan Çelebi b. Mustafa nâm kimesne mahzarında ikrâr ve takrîr-i 
kelâm edip bundan akdem dârü’l-harbde esîr olan Fâtıma bt. ( ) nâm hâtun ken-
di malından dört yüz esedî guruş verip beni tahlîs eyle, ben sana edâ edeyim 
deyû bana emr etmekle ben dahi emri ile malımdan dört yüz esedî guruş verip 
mezbûre Fâtıma’yı tahlîs edip mahrûsa-i Galata’ya dâhil olduğumuzda mezbûr 
Alihan Çelebi mezbûre Fâtıma’nın nefsine ve gaybet ederse meblağ-ı mezbûra 
kefîl olmuşidi ve mezbûre Fâtıma Hâtun dahi gaybet eylemişdir deyû meblağ-ı 
mezbûru mezbûr Alihan Çelebi’den mukaddemâ da‘vâ ve taleb eylediğimde ol 
dahi inkâr etmekle ben dahi ityân-ı beyyineden izhâr-ı acz etmeğin merkūm Ali-
han Çelebi ba‘de’l-istihlâf yemîn billâhi te‘âlâ etmişidi el-hâletü hâzihî merkūm 
Alihan Çelebi minvâl-i muharrer üzre kefâletini münkir iken yine mezbûre 
Fâtıma’yı meclis-i şer‘de bana teslîm etmeğin mezbûr Alihan Çelebi’nin zim-
meti kefâlet-i mezbûreden berî olmuşdur min ba‘d husûs-ı mezbûre müte‘allika 
mezbûr Alihan Çelebi ile da‘vâ ve husûmetim yokdur dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Kenan Bey b. Abdullah Kethüdâ, Abdülkerim Çelebi b. 
Mehmed, Mustafa Çelebi b. Receb, Hamza b. Abdülganî, Hüseyin b. Mirza ve gay-
ruhüm

514 [77b-1] Ramazan b. Hayran’ın câriyesi Gülistan’ı sözleşmeli 
olarak âzat ettiği
Mahmiye-i Galata’da Câmi‘-i Kebîr mahallesinde sâkin Ramazan b. Hayran nâm 
kimesne meclis-i şer‘-i hatîr-i lâzımü’t-tevkīrde kendiye rıkkını mu‘terife olan işbu 
açık kaşlı gök elâ gözlü uzun boylu Rusiyyetü’l-asl bâ‘isetü hâze’l-kitâb Gülistan bt. 
Abdullah muvâcehesinde ikrâr ve takrîr-i kelâm edip bundan akdem mevsûfe-i 
mezbûreyi beş bin akçe vermek üzre kitâbete kat‘ etmiş idim hâlâ bedel-i kitâbet 
olan meblağ-ı mezbûr beş bin akçeyi mevsûfe-i mezbûrenin yedinden bi’t-tamâm 
ve’l-kemâl ahz ü kabz eyledim, ba‘de’l-yevm mevsûfe-i mezbûre Gülistan sâir 
harâir-i asliyyât gibi hürre olup üzerinde hakk-ı velâdan gayrı hakkım kalmadı 
dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ali Reis b. el-Hâc Ramazan, Ahmed Çelebi b. Mehmed, Mustafa 
Çelebi b. Ahmed, es-Seyyid Ahmed Çelebi b. Ahmed, Yusuf b. Abdullah, Mustafa 
b. Receb.

515 [77b-2] Yorgi v. Todori’nin Yanaki Reis aleyhindeki alacak 
iddiasının reddedildiği
Rüesâ tâifesinden Yorgi v. Todori nâm zimmî  meclis-i şer‘-i hatîr-i lâzımü’t-
tevkīrde işbu râfi‘ü’s-sifr Yanaki Reis v. Panayot nâm zimmî muvâcehesinde üze-
rine da‘vâ ve takrîr-i kelâm edip bundan akdem mezbûr Yanaki Reis yedine bi 
tarîki’l-mudârabe bin beş yüz akçe def ‘ ve teslîm, ol dahi vech-i muharrer üzre 
yedimden ahz ü kabz etmeğin hâlâ meblağ-ı mezbûru merkūmdan taleb ede-
rim, suâl olunsun dedikde gıbbe’s-suâl mezbûr Yanaki Reis cevâbında fi’l-hakīka 
vech-i muharrer üzre müdde‘î-i mezbûrdan bi tarîki’l-mudârebe bin beş yüz akçe 
ahz ü kabz ettiğimden sonra meblağ-ı mezbûr ile Kocamanlı nâm kasabadan 
tahta iştirâ ve sefîneme tahmîl edip mahmiye-i İstanbul’a gelirken bi emrillâhi 
te‘âlâ deryâda fırtına olmağla sefînem zikr olunan tahta bilâ-tü‘ad helâk olmuş-
dur deyicek mezbûr Yanaki Reis husûs-ı mezbûrda yemîn ile müsaddak olmağın 
fi’l-hakīka meblağ-ı mezbûr bin beş yüz akçe ile zikr olunan kasabadan iştirâ 
eylediği tahta sefînesiyle kendi yedinde vech-i muharrer üzre deryâda bilâ-
tü‘ad helâk olduğuna mezbûr Yanaki Reis’e yemîn teklîf olundukda ol dahi alâ 
vefki’l-mes’ûl yemîn billâhi’llezî enzele’l-İncîle alâ İsa -aleyhi’s-selâm- etmeğin 
mûcebiyle müdde‘î-i mezbûr bî-vech mu‘ârazadan men‘ birle mâ vaka‘a bi’t-taleb 
ketb olundu.
Hurrire fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Mustafa b. Receb, Ahmed Yazıcı b. Mehmed, Âbid b. Mustafa, Um-
ran b. Mehmed, Siyavuş b. Abdullah.

516 [77b-3] Âişe bt. Musa’ya olan borcunu ödemesi için boşandığı eşi 
Ali Beşe’ye tembihte bulunulduğu
Mahmiye-i Galata’da Şahkulu mahallesinde sâkine işbu râfi‘atü’l-kitâb Âişe bt. 
Musa nâm hâtun meclis-i şer‘-i şerîf-i lâzımü’t-teşrîfde zevc-i mutallıkı olan Ali 
Beşe b. Halil nâm kimesne muvâcehesinde üzerine da‘vâ ve takrîr-i kelâm edip 
târih-i kitâbdan üç sene mukaddem merkūm Ali Beşe zevcim olup beni talâk-ı 
selâse ile tatlîk etmeğin zimmetinde mütekarrir ve ma‘kūdun aleyh olan iki bin 
akçe mehr-i müeccelim ve cihet-i karz-ı şer‘îden beş yüz akçe ki cem‘an iki bin beş 
yüz akçemi mezbûrdan taleb ederim, suâl olunsun dedikde gıbbe’s-suâl mezbûr 
Ali Beşe cevâbında fi’l-vâki‘ mezbûre Âişe Hâtun’u talâk-ı selâse ile tatlîk edip 
zimmetinde iki bin akçe mehr-i müeccel ve cihet-i karz-ı şer‘îden beş yüz akçe ki 
cem‘an iki bin akçe deyni olduğunu ikrâr ve i‘tirâf etmeğin alâ mûceb-i i‘tirâfihî 
meblağ-ı mezbûr iki bin beş yüz akçenin edâsına mezbûr Ali Beşe’ye tenbîh birle 
mâ vaka‘a bi’t-taleb ketb olundu.
Hurrire fi’l-yevmi’l-âşir mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Receb b. Mustafa, Ahmed Yazıcı b. Mehmed, Hamza b. Abdülganî, 
Şaban Beşe Çukadâr.







517 [77b-4] Kemah Kalesi müstahfızlarından Mehmed ve Eyüb’ün 
Mardiros v. Mıgırdiç’in timarları reâyâsı olup ödemediği vergilerini 
talep ettikleri davanın reddi
Vilâyet-i Anadolu’da vâki‘  Kemah kal‘ası  müstahfızlarından olup her biri ale’l-
iştirâk Vartanes nâm karye ve gayrıdan ikişer bin akçe timara mutasarrıf olan Meh-
med Bey b. Eyüb ve Eyüb Bey b. Ali nâm kimesneler mahfil-i kazâda mahmiye-i 
Galata’da Kürkçükapısı kurbunda sâkin râfi‘-i hâze’s-sifr Mardiros v. Mıgırdiç nâm 
Ermeni muvâcehesinde her biri üzerine da‘vâ ve takrîr-i kelâm edip merkūm Mar-
diros berât-ı pâdişâhî ile mutasarrıf olduğumuz karye-i merkūme re‘âyâsından 
olmağla yirmi seneden beri üzerlerine edâsı lâzım gelen rüsûm-ı ra‘iyyetini hâlâ 
taleb eylediğimde edâdan imtinâ‘ eder, suâl olunsun dedikde gıbbe’s-suâl merkūm 
Mardiros cevâbında ben yirmi seneden mütecâviz mahmiye-i mezbûrede sâkin 
olup karye-i mezbûreden ve merkūmânın defterli re‘âyâsından olmadığımdan 
mâ‘adâ ebâ an ceddin mezbûrâna rüsûm-ı ra‘iyyet veregeldiğimiz yokdur deyû 
vech-i mezkûr üzre re‘âyâ olduğunu bi’l-külliyye inkâr edicek müdde‘iyân-ı 
mezbûrândan müdde‘âlarını isbâta ve mezkûrun re‘âyâ olduğunu nâtıka sûret-i 
defter-i hâkānî ibrâzına kādirler olmamağın mezbûrân Mehmed Bey ve Eyüb Bey 
bî-vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Süleyman b. Hasan, Mehmed b. Ömer, Mustafa b. Âbid, el-Hâc Ali 
b. Abdullah, Mustafa Çelebi b. Receb, Hamza b. Abdülganî.

518 [77b-5] Murad v. Manuk’un, vefat eden babasının terekesinden 
kendisine intikal eden hissesini kardeşi Asvador’dan teslim aldığı
Mahmiye-i Galata dâhilinde Sultan Bayezid mahallesinde sâkin iken bundan 
akdem hâlik olan Manuk v. Kelhoş Ermeni’nin verâseti sulbî kebîr oğulları Mu-
rad ve Asvador nâm zimmîlere münhasıra olduğu şer‘an zâhir [ve] mütehakkik 
oldukdan sonra mezbûr Murad meclis-i şer‘-i hatîr-i lâzımü’t-tevkīrde hâlik-i 
mezbûrun muhallefâtına vâzı‘ü’l-yed olan işbu râfi‘ü’l-kitâb merkūm Asvador 
muvâcehesinde ikrâr ve i‘tirâf edip babam hâlik-i mezbûrun muhallefâtından 
nukūd ve menkūlât ve esâs-ı beyt ve evânî-i nühâsiyye ve gayr-ı nühâsiyye ve 
bi’l-cümle ismi mâl ıtlâk olunur eşyâsından hisse-i şer‘iyye-i ma‘lûmemi mezbûr 
Asvador’un yedinden tamâmen ahz ü kabz edip sâir tereke-i hâlik-i merkūme 
müte‘allika da‘vâdan mezbûr Asvador’un zimmetini ibrâ-i âmm-ı kātı‘ü’n-nizâ‘la 
ibrâ ve iskāt eyledim, ba‘de’l-yevm merkūm ile vechen mine’l-vücûh da‘vâ ve 
husûmetim yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’l-hâmis mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Efendi b. Musa, Mustafa Çelebi b. Abdullah, Mehmed Çele-
bi b. el-Hâc Mustafa, İbrahim b. Abdi, Yusuf b. Osman, Ahmed Yazıcı b. Mehmed.

519 [78a-1] Âişe bt. Halil’in eşi Şaban b. Hasan’dan muhâlaa 
yoluyla boşandığı
Mahrûsa-i Galata’ya tâbi‘ kasaba-i Kasımpaşa mahallâtından Bedreddin Bey ma-
hallesinde sâkine Âişe bt. Halil nâm hâtun mahfil-i kazâda zevc-i muhâlı‘ı  işbu 
râfi‘ü’l-kitâb  Şaban [b.] Hasan nâm kimesne muvâcehesinde bi tav‘ihâ ikrâr ve 
takrîr-i kelâm edip zevcim mezbûr Şaban zimmetinde mütekarrir ve ma‘kūdun 
aleyh olan sekiz yüz akçe mehr-i müeccelimden fâriğa olup nafaka-i iddet [ve] 
me’ûnet-i süknâm dahi kendi üzerime olmak üzre zevcim mezbûr Şaban ile 
muhâla‘a-i sahîha-i şer‘iyye ile muhâla‘a edip mezbûr Şaban dahi hul‘-ı mezbûru 
kabûl eyledikden sonra hukūk-ı zevciyyete müte‘allika âmme-i de‘âvîden her bi-
rimiz âharın zimmetini ibrâ-i âmm-ı kātı‘ü’n-nizâ‘la ibrâ ve iskāt eyledik dedikde 
gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mehmed b. Süleyman, Memi b. Süleyman, Osman [b.] Ali, el-Hâc 
Ramazan b. Mehmed, Ahmed Yazıcı b. Mehmed, Mustafa Çelebi b. Receb.

520 [78a-2] Dimitraki v. Manol, evini bütün müştemilatıyla Yanaki 
v. Papa Kanaka’ya sattığı
Mahmiye-i Galata müzâfâtından Marmara nâhiyesine tâbi‘  Burgos nâm karye 
sükkânından Dimitraki v. Manol nâm zimmî mahfil-i kazâda işbu râfi‘ü’l-kitâb 
Yanaki v. Papa Kanaka nâm zimmî muvâcehesinde ikrâr ve takrîr-i kelâm edip 
karye-i mezbûrede vâki‘ silk-i mülk-i sahîhinde münselik olan bir tarafı Musa Çe-
lebi mülkü ve bir tarafı Süleyman Çelebi mülkü ve iki tarafı tarîk-i âm ile mahdûd 
üç bâb fevkānî oda ve bir mahzen ve sâhil-i bahrde vâki‘ bir tarafı mezbûr Musa 
Çelebi mülkü ve bir tarafı merkūm Süleyman Çelebi mülkü ve iki tarafı tarîk-i 
âm ile mahdûd fevkānî bir bâb oda ve bir mahzeni müştemil mülk menzilimi bi 
cümleti’t-tevâbi‘ ve’l-levâhık kâffeti’l-hukūk ve’l-merâfık mezbûr Yanaki’ye nakid 
ve râyic fi’l-vakt yirmi beş bin akçeye tarafeynden îcâb ve kabûlü hâvî bey‘-i bâtt-ı 
sahîh-i şer‘î ile bey‘ ve teslîm edip ol dahi vech-i muharrer üzre iştirâ ve tesellüm 
ve kabz ve kabûl eyledikden sonra semeni olan meblağ-ı mezbûr yirmi beş bin 
akçeyi mezbûr Yanaki yedinden bi’t-tamâm alıp kabz eyledim ba‘de’l-yevm zikr 
olunan menzil-i merkūm Yanaki’nin mülk-i müşterâsıdır, keyfe mâ yeşâ’ ve yahtâr 
mutasarrıf olsun dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Nasuh Efendi b. Yusuf, Muharrem b. Re-
ceb, Hüseyin b. Mirza, Hamza b. Abdülganî.

521 [78a-3] Andelib bt. Abdullah’ın boşandığı eşi Ali Beşe’nin 
zimmetini ibra ettiği
Mahmiye-i Galata müzâfâtından İstinye nâhiyesine tâbi‘  Zekeriyaköy demek-
le ma‘rûf karye sâkinelerinden Andelib bt. Abdullah nâm hâtun meclis-i şer‘-i 
hatîr-i lâzımü’t-tevkīrde zevc-i mutallıkı işbu râfi‘ü’l-kitâb Ali Beşe b. Abdullah 
nâm kimesne mahzarında bi tav‘ihâ ikrâr-ı tâm ve takrîr-i kelâm edip bundan ak-
dem mezbûr Ali Beşe zevcim olup talâk-ı bâyin ile beni tatlîk etmekle zimmetin-
de mütekarrir ve ma‘kūdun aleyh olan üç bin akçe mihr-i müeccelim ve nafaka-i 
iddet-i ma‘lûmem ve me’ûnet-i süknâmı mezbûr Ali Beşe’den da‘vâ ve taleb ey-
lediğimde beynimizde münâza‘ât-ı kesîre ve muhâsamât-ı ekîde vâkı‘a olmuşidi 
el-hâletü hâzihî vesâtet-ı muslihîn ile da‘vâ-yı mezkûremden mezbûr Ali Beşe 
beni bin beş yüz akçe üzerine sulh eyledikde ben dahi sulh-i mezbûru kabûl ve 
bedel-i sulh olan meblağ-ı mezbûr bin beş yüz akçeyi mezbûr Ali Beşe yedinden 
bi’t-tamâm ahz ü kabz edip mâ‘adâ da‘vâsından zimmetini ibrâ-i âmm-ı kātı‘ü’n-
nizâ‘la ibrâ ve iskāt eyledim ba‘de’l-yevm mihr-i mezkûruma ve nafaka-i iddet ve 
me’ûnet-i süknâma müte‘allika mezbûr Ali Beşe ile vechen mine’l-vücûh da‘vâ ve 
husûmetim yokdur dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Hurrire fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Hüseyin Beşe b. Hüseyin Serdâr, el-Hâc Hüseyin b. Hasan, Emrul-
lah b. Mehmed, Musa b. İbrahim, Muharrem b. Receb.

522 [78a-4] Mustafa Reis’in ortağı Dağlı Reis ile olan davasında 
anlaşma sağlandığı
Mellâh tâifesinden Mustafa Reis b. Mehmed nâm kimesne mahfil-i kazâda işbu 
hâmilü’s-sifr Dağlı  Reis v. Anton nâm zimmî muvâcehesinde ikrâr ve takrîr-i 
kelâm edip merkūm Dağlı Reis ile mukaddemâ şerîkler olup ba‘dehû fesh-i akd-i 
şirket eylediğimizde asl-ı mâl ve fâideyi her birimiz ahz ü kabz eylediğimizden 
sonra mukaddemâ Karadeniz’de vâki‘ Çingene nâm kasaba önünde sefînemiz 
bi emrillâhi te‘âlâ fırtına isâbet edip pârelenmekle zikr olunan sefîneye ve âlât-ı 
lâzımesine ve mezbûrun zimmetinde cihet-i karzdan olan beş bin akçeye ve târih-i 
kitâba gelinceye değin beynimizde vâki‘ ahz ü i‘tâ ve mu‘âmelât-ı şettâya müte‘al-
lika de‘âvîden merkūm Dağlı Reis’in zimmetini ibrâ-i âmm-ı kātı‘ü’n-nizâ‘la ibrâ 
ve iskāt eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Kapudân b. Musa, Mehmed Çelebi b. Abdullah, el-Hâc Yu-
suf b. Abdullah, el-Hâc Süleyman b. İbrahim, Mustafa Kapudân b. Murad, Osman 
Çelebi b. el-Hâc Yusuf ve gayruhüm.

523 [78b-1] Androni v. Kiga’nın Fâtıma Sultan Vakfı’na ait arsa üzerine 
inşa ettirdiği meyhanenin keşfi
Mahmiye-i Galata’da Câmi‘-i Kebîr mahallesinde sâkin bâ‘is-i hâze’l-kitâb And-
roni v. Kiga nâm zimmînin husûs-ı âti’z-zikre tarafından vekîl-i müsecceli olan 
Mihal v. Hürmüz nâm zimmî mahfil-i kazâda mahrûsa-i İstanbul’da merhûm 
Fâtıma Hâtun vakfı’na bi’l-fi‘l mütevellî olan Hasan Efendi b. Mustafa mahzarın-
da bi’l-vekâle takrîr-i kelâm ve ta‘bîr ani’l-merâm edip vakf-ı mezbûrdan olup 
icâre-i mu‘accele ve beher yevm yedişer akçe ücret-i müeccele ile müvekkilim 
merkūm Androni’nin taht-ı tasarrufunda olup mahalle-i merkūmede vâki‘ bir ta-
rafdan Abdi Efendi tasarrufunda olan vakıf meyhâne ve bir tarafdan Asniye bt. 
Anton nâm nasrâniye mülkü ve bir tarafdan kilise-i Efrenc ve bir tarafdan tarîk-i 
âm ile mahdûd vakıf arsa-i hâliye üzerinde müvekkilim mezbûr Androni icâre-i 
mu‘accelesine mahsûb olmak üzre malıyla müceddeden binâ eylediği üç tabakalı 
meyhânenin cânib-i şer‘den üzerine varılıp ebniyesi ba‘de’l-mesâha keşf ve takvîm 
olunmak matlûbumdur dedikde savb-ı şer‘den umdetü’l-müderrisîni’l-kirâm 
Abdülgaffâr Efendi hazretleri irsâl olunup ol dahi hâssa mi‘mârlarından üstâd 
el-Hâc Hasan b. Ömer ile zikr olunan mahalle vardıklarında mi‘mâr-ı merkūm 
meyhâne-i mezbûrenin ebniyesini mütevellî-i mersûm ve zeyl-i kitâbda mastûrü’l-
esâmî olan müslimîn muvâcehelerinde hayt-ı müstakīm-i rast-manzar ve takvîm-i 
sahîh ile mesâha eyledikde meyhâne-i merkūmenin tabaka-i süflâsında vâki‘ olan 
tûlen on yedi ve kadden dört bi hesâb-ı şatrancî altmış sekiz zirâ‘ taş duvarın her 
zirâ‘ı sekizer akçeden beş bin dört yüz kırk akçe ve bi hesâb-ı terbî‘î altmış sekizer 
zirâ‘ tuğladan mebnî kemerin her zirâ‘ı iki yüz yirmişer akçeden on bin beş yüz 
altmış akçe ve bi hesâb-ı terbî‘î altmış sekiz zirâ‘ kârgîr taş duvarın her zirâ‘ı yüz 
kırkar akçeden altı yüz yirmi akçe ve on iki verdenar direğinin her biri dörder yüz 
akçeden dört bin sekiz yüz akçe def ‘a altı zirâ‘ kârgîr taş duvarın her zirâ‘ı yüz yir-
mişer akçeden yedi yüz yirmi akçe, iki sagīr kapı üç yüz akçe ve bir mahzen dola-
bı beş yüz akçe ve dört sagīr ve kebîr kapı iki bin akçe ve iki demirli pencere altı 
yüz akçe ve tabaka-i vustâda vâki‘ tûlen on yedi ve kadden üç, bi hesâb-ı şatrancî 
elli bir zirâ‘ dolma duvar ki her zirâ‘ı yetmişer akçeden üç bin beş yüz yetmiş akçe, 
def ‘a bi hesâb-ı terbî‘î doksan zirâ‘ dolma duvarın her zirâ‘ı yetmişer akçeden altı 
bin üç yüz akçe, def ‘a bi hesâb-ı terbî‘î otuz altı zirâ‘ dolma duvarın her zirâ‘ı yet-
mişer akçeden iki bin beş yüz yirmi akçe, tabaka-i vustâda dokuz aded ağaç toplu 
pencerelerin her biri yüz altmışar akçeden bin dört yüz kırk akçe, iki oda kapısı 
dört yüz akçe ve bi hesâbı terbî‘î yüz iki zirâ‘ tahta döşemenin her zirâ‘ı yetmişer 
akçeden yedi bin kırk akçe ve tabaka-i ulyâsında tûlen elli ve kadden altı bi hesâb-ı 
terbî‘î üç yüz zirâ‘ dolma duvarın her zirâ‘ı yetmişer akçeden yirmi bir bin akçe ve 
def ‘a bi hesâb-ı terbî‘î doksan altı zirâ‘ dolma duvarın her zirâ‘ı altmışar akçeden 
altı bin yedi yüz yirmi akçe ve tûlen on dokuz ve arzan on yedi bi hesâb-ı terbî‘î üç 
yüz yirmi üç zirâ‘ tahta döşemenin her zirâ‘ı seksener akçeden yirmi beş bin sekiz 
yüz kırk akçe ve def ‘a bi hesâbı terbî‘î doksan üç zirâ‘ tahta perdenin her zirâ‘ı yet-
mişer akçeden altı bin dört yüz on akçe, def ‘a bi hesâbı terbî‘î otuz beş zirâ‘ tahta 
döşemenin her [bir] zirâ‘ı altmışar akçeden iki bin yüz akçe perdeleri ve kireç ku-
yuları ile kayagan döşemeli iki kenîf sekiz bin akçe ve iki dolab bin akçe, def ‘a on 
altı zirâ‘ perdenin her zirâ‘ı kırkar akçeden altı yüz kırk akçe ve her biri yüz otuzar 
akçeden altı aded direk ma‘a başlık yedi yüz seksen akçe üç aded nerdübân-ı sagīr 
altı yüz akçe ve bir kebîr nerdübân sekiz yüz akçe, çerçevesiyle bir tahta kapı dört 
yüz akçe ve iki Bartın direği altmış akçe ve tûlen yirmi üç arzan on sekiz bi hesâb-ı 
terbî‘î dört yüz on dört zirâ‘ sakfın her zirâ‘ı yüz yirmişer akçeden kırk dokuz bin 
altı yüz seksen akçe ve dört bin akçe ihrâc-ı mezbele ki cem‘an bir yük doksan 
altı bin dört yüz akçe ile olur bundan noksan ile olmak mümkün değildir deyû 
mi‘mâr-ı mezbûrun haber verdiği mûmâ-ileyh efendi hazretleri ol mahalde ketb 
[ve] tahrîr ba‘dehû hüddâm-ı mahkeme-i şerîfeden olup kendi ile ma‘an mahall-i 
mezbûra irsâl olunan Âbid b. Mustafa ile meclis-i şer‘a gelip alâ vukū‘ihî inbâ ve 
takrîr buyurdukları ecilden mâ vaka‘a bi’t-taleb ketb olundu.
Fi’l-yevmi’l-âşir mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mefharü’l-eimme Yusuf Efendi b. Siyâmi el-İmâm, Ramazan Halîfe 
b. Siyâmi el-Müezzin, Ali Halîfe b. Abdullah, el-Hâc Süleyman b. Hüseyin, Hasan 
Beşe b. Musa, Mustafa b. Receb, Hüseyin b. Mirza, Ahmed Yazıcı [b.] Mehmed, 
Ebûbekir Beşe b. Şaban Çukadâr, el-Hâc Ramazan b. Mehmed, Hüseyin b. Abdul-
lah.

524 [78b-2] Vefat eden Hasan b. Mustafa’nın Mehmed b. Receb’de olan 
alacağının vârisi Hüseyin tarafından tahsil edildiği
Fi’l-asl vilâyet-i Anadolu’da vâki‘ nefs-i kasaba-i Giresun sükkânından olup ticâret 
üzre iken bundan akdem mahmiye-i Galata’da Sultan Bayezid mahallesinde vefât 
eden Hasan b. Mustafa nâm kimesnenin li ebeveyn karındaşı ve hasren vârisi olan 
Hüseyin nâm kimesne meclis-i şer‘-i hatîr-i lâzımü’t-tevkīrde işbu râfi‘ü’l-kitâb 
Mehmed b. Receb nâm kimesne mahzarında ikrâr ve takrîr-i kelâm edip bun-
dan akdem mûrisim müteveffâ-yı mezbûr Hasan merkūm Mehmed ile ticâret em-
rinde şerîkler olup fesh-i şirket etmezden mukaddem vefât [79a] etmekle asl-ı 
mâlı olan üç bin beş yüz akçe hakkı mezbûr Mehmed’in zimmetinde kalmışidi 
el-hâletü hâzihî meblağ-ı mezbûr üç bin beş yüz akçeyi mezbûr Mehmed’in ye-
dinden verâsetim hasebiyle bi’t-tamâm ahz ü kabz eyledim, min ba‘d asl-ı mâl-ı 
mezkûrdan ve fâidesinden mezbûrun zimmetinde bir akçe ve bir habbe bâkī kal-
mamışdır dedikde gıbbe’t-tasdîki’ş-şer‘î mâ hüve’l-vâki‘ bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ali b. Ali, es-Seyyid Osman b. Abdülcelil, Mustafa Çelebi b. Receb, 
el-Hâc Ramazan b. Mehmed, el-Hâc Sefer Ağa ve gayruhüm.

525 [79a-1] Gülüm Hatun bt. Ali’nin evini bey‘ bi’l-istiğlâl suretiyle 
Emine bt. Mustafa’nın vasîsine sattığı
Mahmiye-i Galata hâricinde Şahkulu mahallesinde sâkine Gülüm Hâtun bt. Ali 
mahfil-i kazâda Emine bt. Mustafa nâm sagīrenin tesviye-i umûruna kıbel-i şer‘den 
mansûbe vasîsi olan râfi‘atü’l-kitâb Belkıs bt. Ahmed nâm hâtun mahzarında ikrâr 
ve takrîr-i kelâm edip silk-i mülkümde münselik olup mahalle-i mezbûrede vâki‘ 
bir tarafdan ba‘zan Hatice bt. Abdullah tasarrufunda olan vakıf menzil ve ba‘zan 
Değirmencizâde demekle ma‘rûf (  ) nâm kimesne mülkü ve iki tarafdan tarîk-i 
hâs ve bir tarafdan tarîk-i âm ile mahdûd mülk menzilimi vasiyy-i mezbûre Belkıs 
Hâtun’a yirmi dört bin fıddî râyic fi’l-vakt akçeye bi tarîki’l-istiğlâl bey‘ ve teslîm 
edip ol dahi vech-i muharrer üzre sagīre-i mezbûrenin malıyla iştirâ ve tesellüm 
ve kabûl eyledikden sonra semeni olan meblağ-ı mezbûru vasiyy-i mezbûre Belkıs 
yedinden bi’t-tamâm ahz ü kabz eyledikden sonra yine menzil-i mezbûru ba‘de’t-
tahliyyet [ve’t] -tekābuz târih-i kitâbdan bir sene tamâmına değin üç bin altı yüz 
akçe ücret ile mezbûre Belkıs Hâtun bana îcâr etmekle ben dahi ücret-i merkūme 
ile istîcâr eyledim dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Fahrü’l-müderrisîn Mehmed Efendi b. Mustafa el-Müderris, Sâlih 
Çelebi b. Yusuf, Yusuf Beşe b. Abdullah, Abdi Çelebi b. Ali, Hamza b. Abdülganî, 
Muharrem b. Receb, fahrü’l-a‘yân Ali Ağa b. Yusuf, Ahmed Çelebi b. Mustafa, 
Mehmed Beşe b. Ahmed, Ebûbekir Beşe b. Şaban Çukadâr, Mahmud Beşe b. Ah-
med ve gayruhüm.

526 [79a-2] Fenine bt. Dimitri’nin, evini Aleksandri v. Diti’ye sattığı
Mahrûsa-i Galata müzâfâtından nâhiye-i Marmara’ya tâbi‘  Aftun nâm karyede 
sâkine Fenine bt. Dimitri nâm nasrâniye mahfil-i kazâda işbu hâmilü’s-sifr Alek-
sandri v. Diti nâm zimmî muvâcehesinde bi tav‘ihâ ikrâr ve takrîr-i kelâm edip silk-i 
mülkümde münselik olup karye-i merkūmede vâki‘ bir tarafdan İstefoli nâm zimmî 
mülkü ve bir tarafdan Avramilyoni nâm zimmî mülkü ve bir tarafdan Kordiyo Papa 
Liyos nâm zimmî mülkü ve bir tarafdan sâhil-i bahr ile mahdûd bir bâb fevkānî ve bir 
bâb tahtânî odaları müştemil mülk menzilimi cümle tevâbi‘ ve levâhıkı ile merkūm 
Aleksandri’ye dört bin fıddî râyic fi’l-vakt akçeye tarafeynden îcâb ve kabûlü hâvî 
bey‘-i bâtt-ı sahîh-i şer‘î ile bey‘, ol dahi vech-i muharrer üzre iştirâ ve kabûl eyledik-
den sonra semeni olan meblağ-ı merkūm mezbûr Aleksandri yedinden bi’t-tamâm 
ve’l-kemâl ahz ü kabz eyledim, ba‘de’l-yevm menzil-i mahdûd-ı mezkûr merkūm 
Aleksandri’nin mülk-i müşterâsıdır, keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’r-râbi‘ aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Ramazan b. Ahmed, Hamza b. Abdülganî, Mustafa b. Receb, 
Âbid b. Mustafa, Ahmed Yazıcı b. Mehmed ve gayruhüm.

527 [79a-3] Ermeni Nazar v. Kaytan’ın, Panayot’un arsası üzerinde inşa 
ettiği duvarın yıkılması
Husûs-ı âti’l-beyânın mahallinde istimâ’ı tahrîr [ve] iltimâs olunmağın savb-ı 
şer‘den umdetü’l-müderrisîni’l-kirâm Abdülgaffâr Efendi hazretleri irsâl olunup 
ol dahi hâssa mi‘mârlarından üstâd Ali b. Abdullah ile mahmiye-i Galata dâhilinde 
Sultan Bayezid mahallesinde sâkin Panayot v. Rizo nâm zimmînin mülk menzi-
line varıp zeyl-i kitâbda mastûrü’l-esâmî olan müslimîn ile akd-i meclis-i şer‘-i 
şerîf eyledikde râfi‘-i hâze’l-kitâb mezbûr Panayot meclis-i ma‘kūd-ı mezkûrda 
câr-ı mülâsıkı olan Nazar v. Kaytan nâm Ermeni muvâcehesinde üzerine da‘vâ ve 
takrîr-i kelâm edip bin yetmiş târihi senesinde mahmiye-i merkūmede vâki‘ olan 
harîkden mukaddem arsa-i merkūme üzerinde olan menzilimin direkleri altın-
da olup hâlâ arsamın hudûdu dâhilinde olan mülk temel taşlarımın üzerine bi 
gayri hakkın ve merkūm Nazar menzilinin taş duvarın binâ eylemişdir, vâki‘ hâl 
ahâlî-i mahalle-i merkūmeden istihbâr olundukda hakīkaten hâl ahâlî-i mahalle-i 
mezbûreden olup hâzırûn bi’l-meclis olan Trandafilo v. Duka nâm zimmî ve Duka 
v. Anastaş v. Siyoflu ve Yani v. Yorgi ve Yorgi v. Yani nâm zimmîlerden istihbâr 
olundukda fi’l-vâki‘ târih-i merkūmda mahmiye-i mezbûrede vâki‘ olan harîkden 
mukaddem mezbûr Panayot’un işbu akd-i meclis olunan arsasında olan menzilin 
direkleri altında olup hâlâ arsasının hudûdu dâhilinde olup merkūm Nazar üze-
rine taş duvar binâ eyleyip mu‘âyene ve müşâhede olunan temel taşları müdde‘î-i 
merkūm Panayot’un mülküdür deyû vâki‘ hâli her biri alâ tarîki’ş-şehâde [79b] 
[haber] verdiğin mi‘mâr-ı merkūm mesâha eyledikde zikr olunan temel taşları 
üzerinde merkūm [Nazar b.] Kaytan’ın bi gayri hakkın binâ eylediği taş duvar 
nısf zirâ‘a bâliğ olduğunu mûmâ-ileyh efendi hazretleri ol mahalde ketb ve tahrîr, 
ba‘dehû hüddâm-ı mahkemeden kendi ile ma‘an irsâl olunan Mustafa Çelebi b. 
Receb ile meclis-i şer‘a gelip alâ vukū‘ihî inhâ ve takrîr etmeğin sâlifü’z-zikr temel 
taşları üzerinde müte‘addiyen binâ eylediği nısf zirâ‘ duvarını ref ‘a merkūm Nazar 
Ermeni’ye tenbîh birle mâ vaka‘a bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Sefer b. Fazlı, Mehmed Beşe b. Osman, es-Seyyid Süleyman 
Çelebi b. İbrahim, Hasan b. Abdullah, Ahmed Yazıcı b. Mehmed ve gayruhüm.

528 [79b-1] Cenane bt. Abdullah’a ev bedelinden olan borcunu ödemesi 
hususunda Sâliha bt. Mehmed’e tembihte bulunulduğu
Mahmiye-i Galata müzâfâtından kasaba-i Kasımpaşa’da Küçük Piyâle Paşa mahal-
lesinde sâkine râfi‘atü hâze’l-kitâb Cenâne bt. Abdullah nâm hâtun meclis-i şer‘-i 
hatîr-i lâzımü’t-tevkīrde mahalle-i mezbûrede sâkine Sâliha bt. Mehmed nâm 
hâtun mahzarında üzerine da‘vâ ve takrîr-i kelâm edip mahalle-i mezbûrede vâki‘ 
bir tarafdan İsmail Bey b. Abdullah mülkü ve bir tarafdan yine mezbûre Sâliha 
Hâtun mülkü ve bir tarafdan tarîk-i hâs ve bir tarafdan tarîk-i âm ile mahdûd 
bir bâb tahtânî oda ve bir sofa ve kenîfi ve bahçeyi müştemil olan menzili târih-i 
kitâbdan beş ay mukaddem mezbûre Sâliha Hâtun’a fıddî râyic fi’l-vakt on iki 
bin akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve 
teslîm ol dahi vech-i muharrer üzre iştirâ ve tesellüm ettikden sonra semeni olan 
meblağ-ı mezbûrun bin akçesini yedinden mukaddemâ ahz ü kabz edip on bir 
bin akçe hakkım zimmetinde kalmışidi. Hattâ menzil-i mezbûru minvâl-i mu-
harrer üzre semen-i merkūma benden iştirâsını alâ ruûsi’l-işhâd ikrâr ve i‘tirâf 
dahi etmişdir hâlâ meblağ-ı bâkī on bir bin akçeyi mezbûre Sâliha Hâtun’dan ta-
leb ederim, suâl olunup alıverilmesi murâdımdır dedikde gıbbe’s-suâl ve akībe’l-
inkâr müdde‘iye-i mezbûreden müdde‘âsını mübeyyine beyyine taleb olunduk-
da udûl-i müslimînden olup mahalle-i mezbûre sükkânından Osman Halîfe 
b. Abdullah ve Piyâle Paşa-yı kebîr mahallesinde sâkin Mehmed Çelebi b. Meh-
med nâm kimesne li ecli’ş-şehâde meclis-i şer‘a hâzırân olup isre’l-istişhâd fi’l-
hakīka târih-i mezbûrda mezbûre Sâliha Hâtun zikr olunan menzili müdde‘iye-i 
mezbûre Cenâne Hâtun’dan on iki bin akçeye iştirâ ve kabûl eyledim deyû bizim 
huzûrumuzda ikrâr ve i‘tirâf edip bizi işhâd eyledi, biz bu husûsa bu vech üzre 
şâhidleriz şehâdet dahi ederiz deyû her biri edâ-i şehâdet-i şer‘iyye eylediklerinde 
ba‘de’t-ta‘dîl ve’t-tezkiyye şehâdetleri hayyiz-i kabûlde vâkı‘a olmağın mûcebiyle 
meblağ-ı bâkī on bir bin akçeyi müdde‘iye-i mezbûre Cenâne Hâtun’a edâ ve 
teslîme mezbûre Sâliha Hâtun’a tenbîh birle mâ vaka‘a bi’t-taleb ketb olundu.
Hurrire fi’l-yevmi’r-râbi‘ aşer mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Hüseyin Efendi b. Mustafa, Eyüb Ağa, Mehmed b. Osman, Mustafa 
b. Receb, Ahmed Yazıcı b. Mehmed.

529 [79b-2] Marola ve Kanaki’nin, Nikola v. Dimitri’den intikal eden 
evlerini müzayede ile Durmuş v. Petro’ya sattıkları
Mahmiye-i Galata dâhilinde Sultan Bayezid mahallesinde sâkin iken bundan ak-
dem hâlik olan Nikola v. Dimitri nâm zimmînin verâseti zevce-i metrûkesi Ma-
rola bt. ( ) nâm nasrâniyeye ve sulbî oğlu Kanaki nâm sagīre münhasıra olduğu 
şer‘an zâhir [ve] müte‘ayyin oldukdan sonra mezbûre Marola asâleten ve sagīr-i 
mezbûrun tesviye-i umûruna kıbel-i şer‘den mansûbe vasîsi olmağla vesâyeten 
meclis-i şer‘-i hatîr-i lâzımü’t-tevkīrde işbu bâ‘isü’s-sifr Durmuş v. Petro nâm 
zimmî muvâcehesinde bi’l-asâle ve bi’l-vesâye ikrâr ve takrîr-i kelâm edip hâlik-i 
mezbûrun muhallefâtından olup mahalle-i mezbûrede vâki‘ bir tarafdan Duka 
v. (  ) nâm zimmî mülkü ve bir tarafdan merhûm Kasımpaşa vakfı ve bir taraf-
dan mîrî değirmen ve bir tarafdan tarîk-i âm ile mahdûd fevkānî iki bâb oda-
lar ve bir tahta-pûş ve tahtânî bir mahzen ve bir kenîf ve bir su kuyusunu müş-
temil mülk menzil hâlik-i mezbûrun zarûret-i deyni için şer‘an bey‘i lâzım gel-
mekle menzil-i mezbûru dellâle verip sûk-i sultânîde kirâren ve mirâren nidâ ve 
müzâyede ettirip rağabât-ı nâs bi’l-külliyye münkatı‘a oldukdan sonra merkūm 
Durmuş üzerinde yirmi bin akçede karâr edip ziyâde ile tâlib-i âhar olmayıp 
meblağ-ı merkūm menzil-i mezbûrun semen-i misli olduğunu zeyl-i kitâbda 
mastûrü’l-esâmî müslimîn dahi ihbâr eylediklerinde asâlet ve vesâyetim hasebiyle 
menzil-i mârrü’z-zikri merkūm Durmuş’a yirmi bin fıddî ve râyic fi’l-vakt akçe-
ye tarafeynden îcâb ve kabûlü hâvî bey‘-i bâtt-ı sahîh-i şer‘î ile bey‘ ve teslîm edip 
ol dahi vech-i muharrer üzre iştirâ ve tesellüm ve kabûl eyledikden sonra semeni 
olan meblağ-ı merkūm yirmi bin akçeyi mezbûr Durmuş yedinden bi’t-tamâm 
ve’l-kemâl ahz ü kabz eyledim ba‘de’l-yevm menzil-i mahdûd-ı mezkûr merkūm 
Durmuş’un mülk-i müşterâsıdır keyfe mâ yeşâ’ ve yahtâr mutasarrıf olsun dedik-
de gıbbe’t-tasdîki’ş-şer‘î mâ vaka‘a bi’t-taleb ketb olundu.
Fî gurreti Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, el-Hâc Ramazan b. Mehmed, Sefer Beşe b. 
Yusuf, Ahmed Yazıcı b. Mehmed, Siyavuş b. Abdullah ve gayruhüm.

530 [79b-3] Osman Çelebi b. Halil’in, Mavri v. Pandeli’de balık 
bedelinden olan alacak davasında sulh sağlandığı
Vilâyet-i Rumeli’nde vâki‘  kasaba-i Kili sükkânından Osman Çelebi b. Halil ta-
rafından meblağ-ı câi’z-zikri sulh [ve] ibrâya vekîl olup Ömer Reis b. Ahmed ve 
el-Hâc Mehmed b. Ali nâm kimesneler şehâdetleri ile şer‘an vekâleti sâbite olan 
Mehmed Çelebi b. İsmail nâm kimesne meclis-i şer‘-i hatîr-i lâzımü’t-tevkīrde 
bâ‘is-i hâze’r-rakīm Mari v. Pandeli nâm zimmî muvâcehesinde bi’l-vekâle ikrâr 
ve takrîr-i kelâm [80a] edip bundan akdem mezbûr Mari zimmetinde müvekki-
lim mezbûr Osman Çelebi’nin beynlerinde ma‘lûm balık bahâsından altmış bin 
beş yüz akçe hakkı olup meblağ-ı mezbûru vekâletim hasebiyle mezbûr Mari’den 
taleb ve da‘vâ eylediğimde beynimizde münâza‘ât-ı kesîre vâkı‘a olmuşidi el-hâletü 
hâzihî meblağ-ı mezbûr altmış bin beş yüz akçe da‘vâsından mezbûr Mari ile 
beni yirmi yedi bin akçe üzerine inşâ-i akd-i sulh eylediklerinde ben dahi sulh-i 
mezbûru kabûl ve bedel-i sulh olan meblağ-ı mezbûr yirmi yedi bin akçeyi mezbûr 
Mari yedinden alıp kabz edip, meblağ-ı bâkī da‘vâsından mezbûr Mari’nin zim-
metini ibrâ-i âmm-ı kātı‘ü’n-nizâ‘la ibrâ ve iskāt eyledim dedikde gıbbe’t-tasdîki’ş-
şer‘î mâ vaka‘a bi’t-taleb ketb olundu.
Fi’l-yevmi’s-sâlis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: İbrahim Reis b. Abdullah, el-Hâc Ali b. el-Hâc Sâdık, el-Hâc Musta-
fa b. Mehmed, el-Hâc Ali b. Musa, Mehmed Ağa b. Bayram ve gayruhüm.

531 [80a-1] Hasan b. Mustafa’ya kefaletten dolayı olan borcunu ödemesi 
hususunda Yorgi v. Drako’ya tembihte bulunulduğu
Merhûme Fâtıma Hâtun evkāfının kāimmakām-ı  mütevellîsi olan işbu râfi‘ü’l-
kitâb Hasan Efendi b. Mustafa nâm kimesne mahfil-i kazâda Yorgi v. Drako nâm 
zimmî muvâcehesinde üzerine da‘vâ ve takrîr-i kelâm edip evkāf-ı mezbûrdan 
olup gāibe-i ani’l-meclis Maryora nâm nasrâniyenin icâre-i mu‘accele ve ücret-i 
müeccele-i ma‘lûme ile tasarrufunda olup mahrûsa-i Galata’da Sultan Bayezid 
mahallesinde vâki‘ lede’l-ahâlî ve’l-cîrân ma‘lûmü’l-hudûd muhterik menzil arsası 
ücretinden ba‘de külli hesâb merkūme Maryora zimmetinde vakf-ı mezbûrun iki 
bin akçe hakkı zuhûr etmekle meblağ-ı mezbûru merkūmeden taleb eylediğim-
de mezbûr Yorgi meblağ-ı merkūme tarafeynden emr ve kabûlü hâviye kefâlet-i 
sahîha-i şer‘iyye ile kefîl olmuşidi el-hâletü hâzihî meblağ-ı mezbûru kefâleti ha-
sebiyle mezbûrdan taleb ederim, suâl olunsun dedikde gıbbe’s-suâl ve akībe’l-
inkâr müdde‘î-i mezbûrdan müdde‘âsını mübeyyine beyyine taleb olundukda 
udûl-i müslimînden Hüseyin b. Süleyman ve Ramazan b. Siyâmi nâm kimesneler 
li ecli’ş-şehâde meclis-i şer‘a hâzırân olup isre’l-istişhâd fi’l-vâki‘ mezbûre Maryo-
ra zimmetinde zikr olunan muhterik menzil arsası ücretinden olan iki bin akçe 
[ye] vech-i muharrer üzre merkūm Yorgi bizim huzûrumuzda kefîl bi’l-mâl oldu, 
biz bu husûsa bu vech üzre şâhidleriz, şehâdet dahi ederiz deyû her biri edâ-i 
şehâdet-i şer‘iyye eylediklerinde gıbbe ri‘âyeti şerâiti’l-kabûl şehâdetleri makbûl 
olmağın mûcebiyle meblağ-ı mezbûru mütevellî-i merkūma edâya kefîl-i mezbûr 
Yorgi’ye tenbîh birle mâ vaka‘a bi’t-taleb ketb olundu.
Hurrire fi’l-yevmi’l-âşir mine’l-Muharremi’l-harâm li sene 1074.
Şuhûdü’l-hâl: Mustafa b. Receb, el-Hâc Ramazan b. Mehmed, el-Hâc Fazlı, Ah-
med b. Mehmed.

532 [80a-2] Hüseyin Kapudan’ın gemisinde yazıcı olan Siyavuş’un 
navlun bahasından topladığı paranın bir kısmını teslim etmediği 
iddiasını ispatlayamadığı
Sefîne kapudânlarından Hüseyin Kapudân b. Elvan Kapudân nâm kimesne 
mahfil-i kazâda işbu râfi‘ü’l-kitâb Siyavuş b. Abdullah mahzarında üzerine da‘vâ 
ve takrîr-i kelâm edip merkūm Siyavuş sefînemde yazıcı olmağla bundan akdem 
İstanbul’dan medîne-i Mısr-ı Kahire’ye karîb Reşid nâm kasaba iskelesine sefer 
edip iskele-i merkūmede sefîne-i mezbûreye navul ile tahmîl olunan emti‘a-i 
mütenevvi‘a ile İstanbul’a geldiğimizde emti‘a-i mezbûre ashâbı zimmetlerinde 
navuldan olan iki bin iki yüz kıt‘a esedî guruşun dört yüz esedî guruşunu metâ‘ 
sâhiblerinden ben ahz ü kabz edip bâkī bin sekiz yüz kıt‘a merkūmü’l-vasf guru-
şunu merkūm Siyavuş kabz etmekle mukaddemâ bin sekiz yüz guruşun bin dört 
yüz otuz guruşunu mezbûr Siyavuş yedinden ahz ü kabz edip üç yüz yetmiş gu-
ruşu yedinde bâkī kalmağın hâlâ taleb ederim, suâl olunsun dedikde gıbbe’s-suâl 
merkūm Siyavuş cevâbında navuldan makbûzum olup müdde‘î-i mezbûre bun-
dan esbak def ‘ ve teslîm etmekle ol dahi kabzına mu‘terif olduğu bin dört yüz otuz 
guruşdan mâ‘adâ navl-ı sefîne-i mezbûreden bir akçe ve bir habbe kabz etmedim 
deyû üç yüz yetmiş guruş ziyâde kabzını münkir olucak müdde‘î-i merkūmdan 
ziyâdeyi mübeyyine beyyine taleb olundukda ityân-ı beyyineden izhâr-ı acz ile 
istihlâf etmeğin müdde‘î-i merkūma teslîm eylediği iki bin dört yüz otuz guruş-
dan gayrı navuldan bir akçe ve bir habbe ahz ü kabz etmediğine mezbûr Siyavuş’a 
yemîn teklîf olundukda ol dahi alâ vefki’l-mes’ûl yemîn billâhi’l-aliyyi’l-a‘lâ etme-
ğin mûcebiyle müdde‘î-i merkūm mu‘ârazadan men‘ birle mâ vaka‘a bi’t-taleb ketb 
olundu.
Fi’l-yevmi’l-hâdî aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ebûbekir Beşe Çukadâr, Mehmed b. Abdullah, el-Hâc Sefer b. Musli, 
Ahmed Yazıcı b. Ahmed, Mustafa b. Receb.

533 [80a-3] Yasef v. Bedav’ın Efraim v. Haim’e olan borcunu 
taksitlendirdiği
Mahrûsa-i İstanbul’da sâkin Kalaven cemâ‘atinden Yasef v. Bedav nâm yahu-
di meclis-i şer‘-i hatîr-i lâzımü’t-tevkīrde işbu râfi‘ü’s-sifr Efraim v. Haim nâm 
yahudi muvâcehesinde ikrâr ve takrîr-i kelâm edip mezbûr Efraim’e cihet-i deyn-i 
şer‘îden bin dokuz yüz akçe zimmetimde deynim olup lâkin meblağ-ı mezbûru 
def ‘aten edâya iktidârım olmayıp taksîte tâlib olduğumda târih-i kitâbdan her 
otuz gün tamâmında seksener akçe verip yedi yüz yirmi gün tamâmına değin 
bi’l-cümle meblağ-ı mezbûr bin dokuz yüz akçeyi kendiye edâ ve îfâ etmek üzre 
mezbûr Efraim üzerime taksît ve te’cîl etmekle ben dahi taksît-i mezbûru kabûl 
eyledim dedikde mukırr-ı mezbûrun minvâl-i muharrer üzre cârî ve sâdır olan 
ikrârını el-mukarrun lehü’l-mezbûr Efraim vicâhen tasdîk ve şifâhen tahkīk et-
meğin mâ vaka‘a bi’t-taleb ketb olundu.
Fi’l-yevmi’s-sâdis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Eyüb Ağa Muhzırbaşı, Mahmud Çelebi b. 
Mustafa, Âbid b. Mustafa, Muharrem b. Receb ve gayruhüm.

534 [80a-4] Todori ve Panayot v. İstati kardeşlerin müşterek evlerini 
İsteryani v. Yani’ye sattıkları
Mahmiye-i Galata müzâfâtından Marmara nâhiyesine tâbi‘ Büyükköy nâm karye 
sükkânından Todori ve Panayot veledey İstati nâm zimmîler meclis-i şer‘-i şerîf-i 
lâzımü’t-teşrîfde işbu râfi‘ü’l-kitâb İsteryani v. Yani [80b] muvâcehesinde her biri 
ikrâr ve i‘tirâf edip ale’l-iştirâki’s-seviy silk-i mülk-i sahîhimde münselik olup 
karye-i mezbûrede vâki‘ bir tarafdan İsteryani mülkü ve bir tarafdan Kostantin 
mülkü ve bir tarafdan Yani mülkü ve bir tarafdan tarîk-i âm ile mahdûd fevkānî 
oda altında bir mahzeni müştemil olan mülk menzilimi fıddî ve râyic fi’l-vakt iki 
bin yedi yüz akçeye tarafeynden îcâb ve kabûlü hâvî bey‘-i bâtt-ı sahîh-i şer‘î ile 
bey‘ ve teslîm edip ol dahi vech-i muharrer üzre iştirâ ve tesellüm ve kabûl ettik-
den sonra semeni olan meblağ-ı mezbûr iki bin yedi yüz akçeyi her birimiz İster-
yani yedinden bi’t-tamâm ahz ü kabz eyledik, ba‘de’l-yevm zikr olunan menzil ve 
mahzen merkūm İsteryani’nin mülk-i müşterâsıdır, keyfe mâ yeşâ’ ve yahtâr mu-
tasarrıf olsun dediklerinde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Ahmed Yazıcı b. Mehmed, Mustafa Çelebi b. Receb, Ebûbekir Beşe 
b. Şaban Çukadâr, Mehmed Çelebi b. Mustafa ve gayruhüm.

535 [80b-1] Rahime bt. Murad’ın Sâlih Çelebi ve İsmail Çelebi 
aleyhindeki tereke davasının reddedildiği
Mahmiye-i Galata’ya tâbi‘  kasaba-i Tophâne’de Karabaş  mahallesinde sâkine 
Rahime bt. Murad nâm hâtun meclis-i şer‘-i hatîr-i lâzımü’t-tevkīrde kasaba-i 
mezbûre mahallâtından Müeyyedzâde mahallesinde sâkin iken bundan akdem 
vefât eden Yusuf b. Abdullah’ın sulbî kebîr oğulları ve muhallefâtına vâzı‘ü’l-yed 
olan işbu râfi‘ü’l-kitâb Sâlih Çelebi ve İsmail Çelebi nâm kimesneler mahzarla-
rında üzerlerine da‘vâ ve takrîr-i kelâm edip müteveffâ-yı mezbûr Yusuf zevcim 
olup ba‘de vefâtihî muhallefâtının sümünü irsen bana intikāl ve isâbet etmek-
le hâlâ müteveffâ-yı mezbûrun muhallefâtından olup mezbûrânın vaz‘-ı yed et-
tikleri eşyâdan hisse-i şer‘iyyemi mezbûrândan taleb ederim, suâl olunsun de-
dikde gıbbe’s-suâl mezbûrân Sâlih Çelebi ve İsmail Çelebi cevâblarında fi’l-vâki‘ 
müdde‘iye-i mezbûre Rahime Hâtun müteveffâ-yı mezbûr Yusuf ’un mukaddemâ 
zevcesi olduğunu ve muhallefâtına vâzı‘ü’l-yed olduklarını ikrâr edip lâkin 
târih-i kitâbdan sekiz ay mukaddem müteveffâ-yı mezbûr hâl-i hayâtında iken 
müdde‘iye-i mezbûre Rahime’yi talâk-ı bâyin ile tatlîk eyleyip hattâ müteveffâ-yı 
mezbûr hâl-i hayâtında zevcim Rahime Hâtun’u talâk-ı bâyin ile tatlîk eyledim 
deyû şuhûd mahzarında ikrâr ve i‘tirâf dahi etmişdir deyicek gıbbe’l-istintâk ve’l-
inkâr mezbûrâ [n] Sâlih Çelebi ve İsmail Çelebi’den takrîr-i meşrûhlarına mutâbık 
beyyine taleb olundukda udûl-i ricâlden Şaban b. el-Hâc Ali ve Mehmed b. Mus-
tafa nâm kimesneler li ecli’ş-şehâde meclis-i şer‘a hâzırân olup isre’l-istişhâd fi’l-
hakīka müteveffâ-yı mezbûr Yusuf hâl-i hayâtında târih-i kitâbdan sekiz ay mu-
kaddem zevcem mezbûre Rahime Hâtun’u bâyinen tatlîk eyledim, el-ân benden 
mutallakadır deyû bizim huzûrumuzda ikrâr ve i‘tirâf edip bizi işhâd eyledi, biz 
bu husûsa bu vech üzre şâhidleriz şehâdet dahi ederiz deyû her biri edâ-i şehâdet-i 
şer‘iyye eylediklerinde ba‘de ri‘âyeti şerâiti’l-kabûl şehâdetleri makbûle olmağın 
mûcebiyle müdde‘iye-i mezbûre Rahime Hâtun bî-vech mu‘ârazadan men‘ birle 
mâ vaka‘a bi’t-taleb ketb olundu.
Fi’l-yevmi’l-hâmis aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: İsmail Ağa Kethüdâ-yı voyvoda, Hasan b. Receb, İbrahim b. Him-
met, Maden b. Mehmed, Eyüb Ağa b. Abdülahad, el-Hâc Ramazan b. Muhammed, 
Ömer b. Osman.

536 [80b-2] Yani v. İstemad’ın eşi Yasemin bt. Andriye’yi dövmeme 
üzerine şartlı talâk verdiği
Mahmiye-i Galata dâhilinde Sultan Bayezid sükkânından Yani v. İstemad nâm 
zimmî  mahfil-i kazâda zevcesi işbu râfi‘atü’l-vesîka Yasemin bt. Andriye nâm 
nasrâniye muvâcehesinde ikrâr ve takrîr-i kelâm edip zevcem mezbûre Yasemin 
bana sen beni dâimâ hilâf-ı şer‘ darb edersin senden müfârakat ederim demek-
le, ben dahi ba‘de’l-yevm mezbûreyi bi gayr-ı vech-i şer‘î darb edersem merkūme 
Yasemin benden bâyinen mutallaka olsun dedikde gıbbe’t-tasdîki’ş-şer‘î mâ vaka‘a 
bi’t-taleb ketb olundu.
Fi’l-yevmi’s-sâbi‘ aşer mine’l-Muharremi’l-harâm li sene seb‘a ve erba‘în ve elf.
Şuhûdü’l-hâl: Alihan Çelebi b. Mustafa, Mustafa Çelebi b. Receb, Ahmed Yazıcı b. 
Mehmed, Âbid b. Mustafa, Emrullah b. Mehmed

537 [80b-3] Havva bt. Mehmed’in eşi Himmet’i şikâyet edip, eşyasını 
sattığına dair iddiasını ispatlayamadığı
Vilâyet-i Anadolu’da vâki‘  Bolaman kazâsına tâbi‘  Belen Karaağaç’ı nâm karye 
sâkinelerinden olup hâlâ mahmiye-i Galata hâricinde vâki‘ Kalafatçıbaşı mahalle-
sinde sâkine olan Havva bt. Mehmed nâm hâtun mahfil-i kazâda zevci işbu râfi‘ü’l-
kitâb Himmet b. Mustafa nâm kimesne mahzarında üzerine da‘vâ ve takrîr-i 
kelâm edip bundan akdem silk-i mülkümde münselik olan eşyâmdan bir su sığırı 
dört kara sığır ve bir kırmızı dârâyî kaftan ve bir kırmızı çuka ferâce ve bir kırmı-
zı bogasi entari ve bir bohça ve bir çarşafımı iznim yoğiken mezbûr Himmet ahz 
ve âhara bey‘ ile istihlâk eylemişdir, hâlâ suâl olunup eşyâ-i merkūmenin kıymet-i 
şer‘iyyeleri mezbûrdan alıverilmesi matlûbumdur dedikde gıbbe’s- [81a] suâl 
ve akībe’l-inkâr müdde‘iye-i mezbûreden müdde‘âsını mübeyyine beyyine taleb 
olundukda ityân-ı beyyineden izhâr-ı aczile istihlâf etmeğin fi’l-vâki‘ müdde‘iye-i 
merkūmenin emlâkinden olan eşyâ-i merkūmesini izni yoğiken ahz ve âhara bey‘ 
ile istihlâk etmediğine mezbûr Himmet’e yemîn teklîf olundukda ol dahi alâ vefki’l-
mes’ûl yemîn billâhi’l-aliyyi’l-azîm etmeğin mûcebiyle müdde‘iye-i mezbûre Hav-
va bilâ-beyyine bî-vech mu‘ârazadan men‘ birle mâ vaka‘a bi’t-taleb ketb olundu.
Fi’l-yevmi’t-tâsi‘ aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa Çelebi b. Receb, Ahmed Yazıcı b. Mehmed, Hamza b. 
Abdülganî, Âbid b. Mustafa, Mustafa b. Âbid ve gayruhüm.

538 [81a-1] İbrahim b. Bayram’ın câriyesi Zamane bt. Abdullah’ı 
âzat ettiği
Mahmiye-i Galata’da Câmi‘-i Kebîr mahallesinde sâkin keresteci tâifesinden el-
Hâc  İbrahim b. Bayram nâm kimesne meclis-i şer‘-i hatîr-i lâzımü’t-tevkīrde 
mukaddemâ kendiye rıkkını mu‘terife olan işbu uzun boylu kara gözlü kara ya-
ğız Macariyyetü’l-asl hâfızatü hâze’l-kitâb Zamâne bt. Abdullah nâm câriye-i 
memlûkesi muvâcehesinde ikrâr ve i‘tirâf edip ıtk-ı rakabât a‘zam-ı kurbât ve vesîle-i 
ref ‘-i derecât ve sebeb-i duhûl-i cennât-ı âliyât olduğundan mâ‘adâ mu‘takın ıtkı 
mukābelesinde mu‘tıkın cemî‘ uzvu nârdan âzâd olduğunu nâtık hadîs-i şerîfin 
mefhûmuna muttali‘ olmağın mevsûfe-i mezbûreyi silk-i mülkümde münselik ol-
duğu hâlde târih-i kitâbdan üç sene mukaddem hasbeten lillâhi te‘âlâ ve hasene-
ten li rûhi resûlihi’l-mu‘allâ tahrîr ve i‘tâk ve zümre-i harâir-i asliyyâta idrâc ve 
ilhâk eylemişidim mevsûfe-i mezbûre târih-i mezbûrdan beri sâir harâir-i asliyyât 
gibi hürre olup üzerinde müvellâ için sâbit olan velâ-i şer‘iyyeden gayrı hakkım 
kalmadı dedikde mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Süleyman b. Abdullah, Yusuf Beşe b. Abdullah, natır Hasan 
Beşe b. Abdullah, el-Hâc Musli Kayyım, Ahmed Çelebi b. Süleyman, Mahmud b. 
Mehmed, el-Hâc Sefer Bâli? Efendi, el-Hâc Ramazan [b.] Mehmed, Mustafa Çele-
bi b. Receb, Ahmed Yazıcı b. Mehmed, Hüseyin b. Mirza ve gayruhüm.

539 [81a-2] Hacı İbrahim b. Bayram’ın kölesi Rıdvan b. Abdullah’ı 
âzat ettiği
Mahmiye-i Galata’da Câmi‘-i Kebîr mahallesinde sâkin keresteci el-Hâc İbrahim 
b. Bayram nâm kimesne meclis-i şer‘de mukaddemâ kendiye rıkkını mu‘terif olan 
işbu orta boylu gök elâ gözlü Rusiyyü’l-asl hâfız hâze’l-kitâb Rıdvan b. Abdullah 
mahzarında ikrâr ve takrîr-i kelâm edip ıtk-ı rakabât a‘zam-ı kurbât ve vesîle-i 
ref ‘-i derecât ve sebeb-i duhûl-i cennât-ı âliyât olduğundan mâ‘adâ mu‘tıkın cemî‘ 
uzvu nârdan âzâd olduğunu nâtık hadîs-i şerîfin mefhûmuna muttali‘ olmağın 
mevsûf-ı mezbûru silk-i mülkümde münselik olduğu hâlde târih-i kitâbdan üç 
sene mukaddem hasbeten lillâhi te‘âlâ ve haseneten li rûhi resûlihi’l-mu‘allâ tahrîr 
ve i‘tâk ve zümre-i ahrâr-ı asliyyîne idrâc [ve] ilhâk etmişidim mevsûf-ı mezbûr 
Rıdvan târih-i mezkûrdan beri sâir ahrâr-ı asliyyîn gibi hür olup üzerinde hakk-ı 
velâdan gayrı hakkım kalmadı dedikde gıbbe’t-tasdîki’ş-şer‘î mâ vaka‘a bi’t-taleb 
ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Es-Sâbıkūn.

540 [81a-3] Hacı İbrahim b. Bayram’ın kölesi Yusuf b. Abdullah’ı 
âzat ettiği
Mahmiye-i Galata’da Câmi‘-i Kebîr mahallesinde sâkin el-Hâc İbrahim b. Bayram 
nâm kimesne meclis-i şer‘-i hatîr-i lâzımü’t-tevkīrde mukaddemâ kendiye rıkkı-
nı mu‘terif olan işbu açık kaşlı gök elâ gözlü Rusiyyü’l-asl hâfız hâze’l-kitâb Yusuf 
b. Abdullah muvâcehesinde bi’t-tav‘i’s-sâf ikrâr ve i‘tirâf edip ıtk-ı rakabât a‘zam-ı 
kurebât ve vesîle-i ref ‘-i derecât ve sebeb-i duhûl-i cennât-ı âliyât olduğundan 
mâ‘adâ mu‘takın ıtkı mukābelesinde mu‘tıkın cemî‘ uzvu nârdan âzâd olduğu-
nu nâtık hadîs-i şerîfin mefhûmuna muttali‘ olmağın mevsûf-ı mezbûru silk-i 
mülkümde münselik olduğu hâlde târih-i kitâbdan üç sene mukaddem hasbeten 
lillâhi te‘âlâ ve haseneten li rûhi rasûlihi’l-mu‘allâ tahrîr ve i‘tâk ve zümre-i ahrâr-ı 
asliyyîne idrâc ve ilhâk eylemişidim mevsûf-ı merkūm târih-i mezkûrdan beri sâir 
ahrâr-ı asliyyîn gibi hür olup üzerinde mevâlî için şer‘an sâbit olan velâ-i şer‘îden 
gayrı hakkım kalmamışdır dedikde mâ hüve’l-vâki‘ bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Es-Sâbıkūn.

541 [81a-4] Hacı İbrahim b. Bayram’ın kölesi Rıdvan b. Abdullah’ı 
âzat ettiği
Mahmiye-i Galata’da Câmi‘-i Kebîr mahallesinde sâkin keresteci el-Hâc İbrahim b. 
Bayram nâm kimesne meclis-i şer‘-i hatîr-i lâzımü’t-tevkīrde mukaddemâ kendi-
ye rıkkını mu‘terif olan orta boylu gök gözlü hâfız-ı hâze’l-kitâb Rıdvan b. Abdul-
lah muvâcehesinde bi’t-tav‘i’s-sâf ikrâr ve i‘tirâf edip ıtk-ı rakabât a‘zam-ı kurbât 
ve vesîle-i ref ‘-i derecât ve sebeb-i duhûl-i cennât-ı âliyât olduğundan mâ‘adâ 
mu‘takın ıtkı mukābelesinde mu‘tıkın cemî‘ uzvu nârdan âzâd olduğunu nâtık 
hadîs-i şerîfin mefhûmuna muttali‘ olmağın mevsûf-ı mezbûru silk-i mülkümde 
münselik olduğu hâlde târih-i kitâbdan üç sene mukaddem hasbeten lillâhi te‘âlâ 
ve haseneten li rûhi resûlihi’l-mu‘allâ tahrîr ve i‘tâk ve zümre-i ahrâr-ı asliyyîne 
idrâc ve ilhâk etmişidim mevsûf-ı mezbûr târih-i mezkûrdan beri sâir ahrâr-ı 
asliyyîn gibi hür olup üzerinde mevâlî için şer‘an sâbit olan velâ-i şer‘îden gayrı 
hakkım kalmamışdır dedikde mâ hüve’l-vâki‘ bi’t-taleb ketb olundu.
Hurrire fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în 
ve elf.
Şuhûdü’l-hâl: Es-Sâbıkūn.

542 [81b-1] Hacı İbrahim b. Bayram’ın kölesi Rıdvan b. Abdullah’ı 
âzat ettiği
Mahmiye-i Galata’da Câmi‘-i Kebîr mahallesinde sâkin keresteci el-Hâc İbrahim b. 
Bayram nâm kimesne meclis-i şer‘-i hatîr-i lâzımü’t-tevkīrde mukaddemâ kendi-
ye rıkkını mu‘terif olan orta boylu gök gözlü hâfız-ı hâze’l-kitâb Rıdvan b. Abdul-
lah muvâcehesinde bi’t-tav‘i’s-sâf ikrâr ve i‘tirâf edip ıtk-ı rakabât a‘zam-ı kurbât 
ve vesîle-i ref ‘-i derecât ve sebeb-i duhûl-i cennât-ı âliyât olduğundan mâ‘adâ 
mu‘takın ıtkı mukābelesinde mu‘tıkın cemî‘ uzvu nârdan âzâd olduğunu nâtık 
hadîs-i şerîfin mefhûmuna muttali‘ olmağın mevsûf-ı mezbûru silk-i mülkümde 
münselik olduğu hâlde târih-i kitâbdan üç sene mukaddem hasbeten lillâhi te‘âlâ 
li rûhi resûlihi’l-mu‘allâ tahrîr ve i‘tâk ve zümre-i ahrâr-ı asliyyîne idrâc ve ilhâk 
etmişidim mevsûf- mezbûr târih-i mezkûrdan beri sâir ahrâr-ı asliyyîn gibi hür 
olup üzerinde müvellâ için şer‘an sâbit olan velâ-i şer‘îden gayrı hakkım bâkī kal-
mamışdır dedikde gıbbe’t-tasdîki’ş-şer‘î mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: El-Hâc Süleyman b. Abdullah, Yusuf b. Abdullah, Berber Mehmed 
Beşe b. Abdülkādir, natır Hasan Beşe b. Abdullah, Ahmed Çelebi b. el-Hâc Süley-
man.

543 [81b-2, Arapça] Ahmed Beşe’nin kölesini âzat ettiği
Mahmiye-i Galata müzâfâtından Fındıklı kasabası mahallâtından Yenimahalle’de 
sâkin olan Asamzâde demekle meşhûr Ahmed Beşe b. Mustafa kıbelinden âti’l-
beyân âzâd ve tahrîr ikrârına vekâleti el-Hâc Sefer b. Fazlı ve Mehmed b. Hü-
seyin nâm kimesnelerin şehâdetleri ile sâbit olan Halil b. Hasan nâm kimesne 
meclis-i şer‘-i şerîf ve mahfil-i dîn-i münîf el-masûn ani’t-tağyîr ve’t-tahrîfe hâzır 
olup müvekkil-i mezbûrunun, kendisine rıkkını mu‘terif olan, orta boylu, açık 
kaşlı, kara gözlü, yüzünde eser-i cerh bulunan, Zenciyyü’l-asl hâfız-ı hâze’l-kitâb 
Mehmed b. Abdullah nâm abd-i memlûkünü hasbeten lillâhi te‘âlâ ve haseneten 
li rûhi resûlihi’l-mu‘allâ âzâd ve tahrîr ettiğini bi’l-vekâle ikrâr ve i‘tirâf eyledi. 
Abd-i mezbûr bu sûretle sâir ahrâr-ı asliyyîn-i mükellefîn gibi hür oldu. Efendile-
rin utekā üzerinde şer‘an sâhib oldukları velâ hakkından gayrı üzerinde kimesne-
nin bir hakkı kalmadı.
Cerâ zâlike ve hurrire Fi’l-yevmi’l-ışrîn mine’l-Muharremi’l-harâm sene erba‘a ve 
seb‘în ve elf.
Şuhûdü’l-hâl: El-Hâc Kenan Ağa b. Abdullah Kethüdâ, el-Hâc Ramazan [b.] Meh-
med, Yusuf Yazıcı [b.] Mehmed, el-Hâc Ahmed b. ( ), el-Hâc Halil b. Süleyman

544 [81b-3] Gülistan b. Abdullah’ın bazı ev eşyalarını Ahmed b. Ali’ye 
hibe ettiği
Mahmiye-i Galata müzâfâtından İstinye’ye tâbi‘-i Yeniköy nâm karye 
sâkinelerinden Gülistan bt. Abdullah nâm hâtun meclis-i şer‘-i hatîr-i lâzımü’t-
tevkīrde işbu râfi‘ü’l-kitâb Ahmed b. Ali nâm kimesne mahzarında bi’t-tav‘i’s-sâf 
ikrâr ve i‘tirâf edip silk-i mülkümde münselik olan eşyâmdan bir yeşil atlas kaftan 
ve döşek ve bir yorgan ve bir tencere ve bir tâbe ve iki yemeni yastık ve bir minde-
rimi mezbûr Ahmed’e hibe-i sahîha-i şer‘iyye ile hibe ve teslîm ve temlîk, ol dahi 
vech-i muharrer üzre meclis-i hibede kabz ve kabûl ve ittihâb ve temellük eyledi 
ba‘de’l-yevm eşyâ-i mezkûre mezbûr Ahmed’in mülk-i mevhûbu olup benim aslâ 
eşyâ-i mezkûrede alâka ve medhalim kalmamışdır dedikde gıbbe’t-tasdîki’ş-şer‘î 
mâ vaka‘a bi’t-taleb ketb olundu.
Fi’l-yevmi’s-sâmin aşer mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Hüseyin Beşe b. Süleyman, Mustafa b. Receb, Zülfikār b. İbrahim, 
Ahmed Yazıcı b. Mehmed, Siyavuş b. Abdullah.

545 [81b-4] Muharrem b. Ali’nin kira bedelinden dolayı alacak iddiasında 
bulunduğu Preşkova v. Yorgi ile sulh olduğu
Mahrûsa-i Galata’ya tâbi‘ kasaba-i Kasımpaşa’da el-Hâc Ahmed mahallesinde sâkin 
el-Hâc Muharrem b. Ali nâm kimesne mahfil-i kazâda meyhâneci tâifesinden işbu 
hâmilü’s-sifr Preşkova v. Yorgi nâm zimmî muvâcehesinde ikrâr ve takrîr-i kelâm 
edip mülküm olup kasaba-i mezbûrede debbâğhâne kurbunda vâki‘ lede’l-ahâlî 
ve’l-cîrân ma‘lûmü’l-hudûd koltuk ta‘bîr olunur meyhânemi merkūm Preşkova’ya 
beher mâh dörder yüz ellişer akçeye îcâr ol dahi vech-i muharrer üzre istîcâr ve 
kabûl eyledikden sonra bir senede müctemi‘ olan iki bin dört yüz akçenin zikr 
olunan meyhânenin meremmâtına kendi malımdan harc [u] sarf eylediğim do-
kuz yüz akçeden mâ‘adâ bin beş yüz akçe dahi sana edâ ve teslîm eyledim deyû 
ikrâr, dörder yüz akçeden ziyâdeye istîcâr eylediği altı ay ziyâde istîcârını dahi 
inkâr etmekle beynimizde münâza‘ât-ı kesîre vâkı‘a olmuşidi el-hâletü hâzihî bey-
nimize muslihûn tavassut edip da‘vâ-yı mezkûrumdan merkūm Preşkova beni iki 
bin dört yüz akçe bedel üzerine sulh eyledikde ben dahi sulh-i mezbûru kabûl ve 
bedel-i sulh olan meblağ-ı mezbûrun dokuz yüz akçesi zikr olunan meyhânenin 
meremmetine harc olunan dokuz yüz akçeye takās olunup ol dahi mukāssa ve 
kabûl eyledikden sonra meblağ-ı bâkī ( )

546 [82a-1] Hüseyin Beşe b. Hasan’ın fundacılar tarafından ormanlardan 
kesilen fundaların satışına engel olmaması
El-Emrü hasbe mâ  hurrire fîhi nemekahu’l-fakīr ileyhi sübhânehû ve te‘âlâ 
Atâullah b. Hüsameddin el-müvellâ hilâfeten bi medîneti Galata el-mahrûsa -ufi-
ye anhümâ-.
Mahmiye-i Galata hâricinde kalafatçı tâifesinden işbu râfi‘ü’l-vesîka Hüseyin Beşe 
b. İbrahim nâm râcil meclis-i şer‘de Hüseyin Beşe b. Hasan mahzarında üzerine 
da‘vâ ve takrîr-i kelâm edip kadîmü’l-eyyâmdan bu âna gelinceye değin fundacılar 
Üsküdar ve Kağıthâne dağlarından sefîneler hıdemâtı için kat‘ edip Kalafatyeri’ne 
getirdikleri fundayı ale’s-seviyye değer bahâsıyla tâife-i mezbûreye bey‘ edegel-
mişler iken hâlâ mezbûr Hüseyin Beşe olugelmişe muhâlif zikr olunan dağlarda 
nâbit olup kimesnenin mülkü olmamağla âhara şer‘an bey‘i câiz olmayan fundayı 
senede kırk bin akçeye Burgucu İbrahim nâm kimesneye bey‘ edip ol dahi sâlifü’z-
zikr fundayı fundacılara kat‘ ettirdip Kalafatyeri’ne getirip ziyâde bahâ ile tâife-i 
mezbûreye bey‘ etmekle olugeldiği üzre fundacıların tâife-i mezbûreye funda 
bey‘ine mezbûr Hüseyin Beşe mâni‘ olmuşdur vâki‘ hâl hâzırûn bi’l-meclis olan 
bî-garaz müslimînden istihbâr olunsun dedikde keyfiyyet-i hâli rüesâ tâifesinden 
olup meclis-i şer‘a hâzırûn olan Zülfikār b. Mehmed ve Mehmed Kapudân b. Ayas, 
ve Murad Reis b. Ramazan ve İlyas Reis b. Ali ve el-Hâc b. Şaban ve Hamza Reis 
b. Ali nâm kimesnelerden istihbâr olundukda fi’l-vâki‘ kadîmü’l-eyyâmdan bu 
âna gelinceye değin fundacılar Üsküdar ve Kağıthâne dağlarında sefîneler ka-
lafatı için kat‘ edip Kalafatyeri’ne getirdikleri fundayı ale’s-seviyye değer bahâ 
ile tâife-i mezbûreye bey‘ edegelmişler iken mezbûr Hüseyin Beşe olugelmişe 
muhâlif sâlifü’z-zikr dağlarda olan fundayı senede kırk bin akçeye Burgucu İbra-
him nâm kimesneye bey‘ edip ol dahi mârrü’z-zikr fundayı fundacılara kat‘ ettirip 
Kalafatyeri’ne getirip ziyâde bahâ ile tâife-i mezbûrûna bey‘ etmekle olugeldiği 
üzre fundacıların tâife-i merkūmeye funda bey‘ine merkūm Hüseyin Beşe mâni‘ 
olmuşdur deyû vâki‘ hâli her biri alâ tarîki’ş-şehâde haber vermeğin ba‘de’l-yevm 
fundacılar âdet-i kadîmeleri üzre mârrü’z-zikr dağlardan kat‘ eyledikleri funda-
yı ale’s-seviyye tâife-i mezbûreye bey‘ edip merkūm Hüseyin Beşe vech-i meşrûh 
üzre tâife-i merkūmeye mâni‘ olmadan men‘ birle mâ hüve’l-vâki‘ bi’t-taleb ketb 
olundu.
Fi’l-yevmi’t-tâsi‘ mine’l-Muharremi’l-harâm li sene erba‘a ve seb‘în ve elf.
Şuhûdü’l-hâl: Mustafa b. Şaban, Hüseyin b. Şaban, Mustafa b. Receb, Emrullah b. 
Mehmed, Ahmed Yazıcı b. Mehmed, Ali Efendi b. keresteci Mehmed, Abdülkerim 
b. Mehmed el-Kâtib, Âbid b. Mustafa.